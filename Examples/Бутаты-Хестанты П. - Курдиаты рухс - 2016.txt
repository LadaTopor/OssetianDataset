Ацы чиныгæй арын мæ ныййарджытæ 
Бутаты Хъазыбег æмæ Райкæйы, 
стæй мæ хистæр хо 
Светланæйы рухс нæмттæ 

Челæхсаты Аланæйы ныв «Зæххы символ» 

ББК 84 (Осет) 
БУГАТЫ-ХЕСТАНТЫ ПОБЕДÆ 
КУРДИАТЫ РУХЕ 
© Бутаты-Хестанты Победæ 

^ЧЗХ^х^О-* 
(^Кæсты хъæ^гæжттæ 
Лæуут фæрсæй-фæрстæм. Уый - адæймаг. Ды - 
æгомыг цырт. Уый дæм æрыздæхт йæ даргъ хæстон 
фæндæгтыл. Чи зоны, ды йæ нал хъуыды кæныс, фæлæ 
уымæй куыд ферох уай, кæд дæ уалдзæджы къæсæрыл 
йæ тугæйдзаг æмбалы ингæныл ныссагъта. 
Ныр дæм æрцыд, æрхаста дæм, кæддæр ын ды 
дæхимæ цы ’мбалы асайдтай, уый цэеуынæй кæуыл нæ 
бафсæст, фыдæлтыккон мæсгуытæ цъитисæр хæхтимæ 
æрдзы сабырдзинад кæм хъахъхъæнынц, зæхкусæджы 
хъарм хид æмæ сидзæргæсы цæссыгтæй йæ дойны чи 
бафсæста, уыцы æрдхæрæны зæххæй. Айс æй, уый дыл 
æй зæрды йæ хæстæфхæрд къухтæй. Уый дын ингæны 
былыл æвæры, хæсты фæудæй нырмæ почтæйы цы сыл- 
гоймаджы писмотæ æмбырд кæны, уыдон. 
Писмотæ ивгъуыд рæстæгмæ. Писмотæ æдзард 
хæстонмæ. Писмотæ ацу æмæ ма ’рцуйы фæндагмæ. 
Мæнæ æрхаудта сæ иу, райхæлд йæ рагон ныхæст æмæ 
азтæ бур фæд кæуыл ныууагътой, уыцы гæххæттæй 
фæзынд: 
Ма банхьæл, мæн сау хабар уырны, 
Асайдтой дæ нуд ингæнмæ мæрдтæ. 
Ма банхъæл, куы нæ фæзыныс ды, 
Уæд æнхъæлмæ нал фæкæсы зæрдæ. 
Судзгæ нæмыг сынты риумæ дæу 
Систа ризгæ тугæйдзаг уæлныхты. 
Домы дæ дæ хорз æмгар: «фæлæу». 
Архайы ысхъарм кæнын дæ къухтæ. 
Мады хъарæг, буц хойы кæуын... 
5 

-ЧЭ^^^^^Р- 
Цыртдзæвæныл судзаггаг цæссыгтæ. 
Адардта дæ сау ингæн цъæхбын, 
Ръе, уæддæр ма ’нхъæлмæ кæсы зæрдæ. 
Дарддæр фыст уыд: «Ныббар мын, Батырбег, сау 
дыл кæй нæ дарын, уый тыххæй. Куыд мæ бауырна, 
кæд мын ды ’нхъæлмæ мæм кæс», загътай, кæд мæм дæ 
дард фæндагмæ цæугæйæ дæр ма фæстæмæ дзырдтай, 
æз дæм мæ фазыл дæр сбырдзынæн, зæгъгæ. Нæ, нæ, 
ды нæ амардтæ. Уый мæн чидæр æвирхъау сайд акод- 
та. Кæйдæр хъæргæнæг рæдыдæй рахызт мæ хæдзары 
дуармæ, æнæбары ’рбахъæр кодта чидæр нæ кауы 
сæрты сылгоймаджы номæй. Нæ, нæ, ды мард нæ дæ. 
Уый, æвæццæгæн, дæ зын фæндагыл кæмдæр афæстиат 
дæ. Цавæрдæр фыдлæг дын дæ размæ цæлхдуртæ 
сæвæрдта. Мæн та уырны: фæзындзынæ мæм, хъусыс, 
фæзындзынæ!.. Мæн та уырны, кæй байгом уыдзæн иу 
бон мæ уаты дуар, кæй мæ сисдзынæ дæ дæрзæг ну- 
арджын къухтыл, кæй мын æрцахсдзынæ, ныр цалдæр 
азы кæй нæ уынын, уыцы хуры тынтæ æмæ сæ кæй 
байзæрддзынæ мæ дондзаст цæстытыл. 
0, о, уæд æз райсин стырдæр мæцъис, ацæуин дæ аф- 
тид ингæнмæ, ныххоин ын йæ хъуына къултæ, ныхъхъæр 
кæнин æнæхъæн уæлмæрдыл: «Мæрдтæ, æгомыг мæрдтæ, 
ракæсут ма, стонут фырдисæй уе ’нусон-цыртдзæвæнтæ, 
абон уе ’хсæнæй иу ингæн фесæфт». 
...Фесæфт афтид ингæн, фесæфт. Уымæй дæр иу нæ. 
Акæс ма цал мæрдцжыны хæдзарæй райхъуыст рæсугъд 
фæндырдзагъд, цал сылгоймаджы систой фыдохы саутæ. 
Ау, уæд æз цы кодтон? Зæрдæ мын куы æвæрдтай, мæ 
фазыл дæр дæм бырдзынæн, зæгъгæ. Æви мæ фæлваргæ 
кæныс, фæлваргæ? Æмæ уæд нæ уыныс, алы ’хсæв 
дæумæ кæй æнхъæлмæ кæсын, не ’мбарыс, мæ уаты 
боныцъæхтæм цырагъ дæуæн кæй судзы, уый? 
Зоныс, хатгай мæм афтæ дæр фæкæсы, цыма ды 
6 

-чзх^-^о^ 
æнафоны æрбахостай уаты рудзынг, кæнæ æрбахъæр 
кодтай мæ номæй. Разгьорын бæлццон æнхъæлæй, 
фегом кæнын дуар, бирæ дæм фæсидын, фæлæ мын 
дзуаппдæттæг нæ вæййы, æрмæст мæ рудзынджы 
цурæй æхсæвы тармæ фæлидзынц сау æндæргтæ, мæ 
зæрдæйы æбæрæг тасдзинад уадзгæ. Бамбар мæ, уæд 
мæн нал æрцахсы хуыссæг, æз уæд мæ ивгъуыд цар- 
дыл мæгуыргурау фæзилын, уæд æз ме ’взонгбонтæй дæ 
сурæт фæкурын. 
Уæд мæм цæмæдæр мæ зæрдæ фæдзуры, цыма мæ 
хъустыл нæ ауад, фæлæ мæм æцæгæй дзырдтай ардæм, 
стæй уый фæстæ амбæхстæ мæ рудзынджы бынæй лидзгæ 
æндæргтимæ æхсæвы тары. Цæмæ мæ æмбæхсыс уæд? 
Æви дыл æлгъыстаг хæст æвирхъау фæдтæ ныууагъта 
æмæ дæ зæрдæ дывыдон арты судзы? Кæд дæм афтæ 
кæсы, æз дыл æнæрвæссонæй мæхи атигъ кæндзынæн, 
æз дын дæ æфхæрд удыл цъыфкалæн кæндзынæн? Уæд 
ды тæригъæдцжын дæ мæ сыгъдæг уарзты раз. 
Ныббар мын, Батырбег, мыййаг дæ кæд бафхæрдтон. 
Æз æй хатгай фыр зæрдæхæлдæй æмбаргæ дæр нал 
бакæнын, цы дзурын, уый. Цы кæнис ды мæ уавæры? Цы 
зæгъис ды утæппæт адæмы æфхæрæн ныхæстæн? Кæдæм 
фæлидзис се ’лхыскъ цæстæнгасæй? Æвæццæгæн, мæ 
калмы тугæй æхсад хонынц, æвæццæгæн, мæ хæдзари- 
хæдзар фидисæй батыдтой. Цæмæй йæ зонынц, æз 
æнхъæлмæ кæсын аргъæутты диссагмæ, æнхъæлмæ. Æз 
дæр æрдзы сконд лæмæгъ сылгоймаг дæн. Мæнæн дæр 
мæ риуы хæстæфхæрд зæрдæ ис. Уадз дзурæд дæ хæстон 
æмбал: «Мæхи къухтæй ныгæд у». Ныхсæд дæ афтид 
ингæн йæ хъарм цæссыгтæй дæ урссæр мад, кæнæд дыл 
дæ буц хо йæ иунæджы хъарджытæ. Бауырнæд сыхæгты, 
бауырнæд адæмы... 
Нæ, нæ, ды мæнæн нæ амардтæ. Ды æрмæстдæр 
карз хæсты афæстиат дæ. Ды знаджы фæндагыл бирæ 
7 

*<5>ч^«>1<Е>* 
хæстонтау дæ фæтæн риуыл бæрзæйсæттæн цырт æр- 
сагътай. Уый йыл асаста йе ’лгъыстаг сæр. Ныр нал 
раздæхдзæн. Фæлæ куы раздæха, уæд ды фезмæлдзынæ, 
рауадздзынæ знагыл цыртдзæвæнты зæй. Уæд рахъар- 
дзæн зæххæй уæ сыгъдæг туг, аласдзæн йемæ фыдгулы 
сау рæхыс. Уый нæ, уæд æз фæсиддзынæн æппæт мадæл- 
тæм, скъахдзынæн хæстмондаг зæрдæтæ, байтаудзынæн 
сыл сидзæрты хъарæг. Уæд æз æрдхæрæны мады ’хсыр 
фестын кæндзынæн сау туджы лæсæн, сызмæнтдзынæн 
æй сабийы цæссыгтимæ, ратдзынæн æй фыдызнагæн 
адзалхæссæг къухæй. 
Ныббар мын, Батырбег, æз дыл сау нæ дардзынæн. Æз 
дæм мæ адзалы бонмæ æнхъæлмæ кæсдзынæн. Æз ма 
мæлгæйæ дæр ныхъхъæр кæндзынæн: «Уый йæ хæстон 
фæндагыл сабырдзинад хъахъхъæнгæ баззад!» 
Лæуут фæрсæй-фæрстæм. Уый адæймаг, ды - æгомыг 
цырт. Уый дын æхсы дæ дæрзæг рустæ йæ хъарм 
цæссыгтæй, уый дæ рæвдауы йæ гуылмыз къухтæй. Чи 
зоны, кæд ыл ды дæхинымæр худгæ кæныс, кæд дæм 
диссаг кæсынц йæ уымæл цæстытæ, кæд афтæ зæгъыс: 
«Уый цæй карджын адæймаг у, сабийау чи кæуы». 
О, бамбар æй, уый хæсты хъæдгæмттæ фегом сты 
ногæй. Уымæн ныртæккæ ауад йæ цæстытыл йæ 
цардвæндаг. Мæлæтхæссæг нæмыг ныртæккæ ’рфæл- 
дæхта хæстон æмбалы. Уый дæ ныртæккæ ныссагъта 
ризгæ къухтæй. Æниу цæмæй æмбарыс ды цæссыгтæ. 
Ды æгомыг цырт дæ, уый - адæймаг. 
1969-æм аз декабръ. 
8 

^д^^о^^ЕУ1, 
^)ы^уæ фыстæВжы 
Мæйы фыццаг сабат. Æхсæвы дæс сахаты. 
Арвыл цæхæртæ калы мæй, худы, уæрæх бы- 
дырты риуыл, хæхты уæхсчытыл тыннывæндæн кæны. 
Æз æм кæсын. Фæнды мæ, цæмæй феста айдæн, цæмæй 
йыл фенон, ме ’нцойдзинад мын йæхи чи бакодта, уыцы 
бæстæ... Абон мæйы фыццагсабат. Абон кæрæдзи мысæн 
бон. 0, байрай, Ирыстон! Æгас цæут, ирон адæм! 
Абон мæйы фыццаг сабат. Абон дæ райстон дзуапп, 
Ирыстонмæ æбæрæг адрисыл цы фыстæг арвыстон, 
уымæн. Нæу, мæ бон нæу ссарын дзырдтæ, цы стыр цин 
мын æрхаста, уый равдисынæн. Афтæ мæм каст, цыма 
уый фыстæг нæ уыд, фæлæ цавæрдæр ирон музыкæ, 
кæцы баиу кодта дæ хъæлæс æмæ Терчы уынæр, гутон- 
дары зарæг æмæ цæргæсы базырты ’хситт. 
Ныр бадын. Хъуамæ дын раттон дзуапп. Фæлæ мæ 
мæгуыр дзырдуаты кæм ссарон, дæуæн мæ бæллицтæ 
æмæ сагъæстыл чи фæдзура, æнæкъуылымпыйæ кæй 
бамбарай, ахæм ныхæстæ? Афтæ фæзæгъынц, хæлæг 
кæнын, дам, хорз миниуæг нæу. Чи зоны, раст у... Чи 
зоны, дæумæ дæр афтæ кæсы. Фæлæ æз ацы хатт ууыл 
не ’сразы уыдзынæн. Æз хæлæг кæнын. Хæлæг кæнын 
дæумæ. Ирыстоны чи райгуырд, йæ цин æмæ йын йæ 
хъыгæй хайджын чи у. Сæрыстырæй дзы «мæн у» чи 
фæзæгъы. Мады хуызæн рæдау йæ фæндæгтæй кæмæн 
хай кæны. Æз та? 
Бурбурид ыссис мæ цæсгом, 
Цырагъау тайы мæ зæрдæ. 
Æз дын цы кодтпон æмæ мæм, 
Ирысгпон, тпæргай цæмæн дæ? 
9 

■ЧЗ^^сг^^Е^ 
Кæй азымджын кæнон мæ хъысмæты? О, кал- 
мы ’взæгтæ ’рзайа Муссæйы ингæныл! Йæ чысыл 
адæмы амонд æнхъæл хæтæнхуаг чи факодта. Дзу- 
рынц хистæртæ, Турчы, дам, æй дыккаг Ирыстон сара- 
зын фæндыд, фæндыд æй, гадзрахатæй кæуыл рацыд, 
уыцы адæмæн хицау уæвын. О, уаих фæуа, куыд чысыл 
æм каст инæлары цин, уагæр цавæр æнæфсис цæстæй 
кастис цардмæ? Куыд бакуымдта йæ зæрдæ фыдæлты 
зæххæй утæппæт адæмы æнæхай фæкæнын? Цавæр хи- 
уарзон уыдис, адæмы амонд ауæй кæнгæйæ, йæхицæн 
ном скæнынмæ чи тырныдта. 
Фæрсыс мæ: «Куыд цæрынц Турчы бæсты ирон 
фæсивæд?» Цы дзуапп дын раттон? Мах ныххæлиу стæм 
æцæгæлон адæмы ’хсæн. Нæй нæм нæхи фыссынад. 
Тæссаг у фесæфынæй не ’взагæн. Æмæ кæд кæрæдзи 
арæх нæ уынæм, уæддæр ныл скæны ахæм бонтæ: 
æрæмбырд вæййæм, уæлдæфы айзæлынц фæндыры 
зæлтæ æмæ къæрццæмдзæгъд. Лæппутæ сисынц Къо- 
стайы «Æнæ хай». Фæдзурæм, бирæ фæдзурæм нæ ирон 
æгъдæуттыл. 
Ныр, чи зоны, ды дис кæндзынæ, æз иронау фыссын 
куыд базыдтон, ууыл. Куыд? Адæймаджы тырнындзи- 
над æмæ бæллицтæ цавæр цæлхдуртæ уромынц?! Мæн 
та фæндыд, Турчы зæххыл æлутонау къухæй-къухмæ 
цы иунæг «Ирон фæндыр» рацу^бацу кæны, уый сæрæй 
кæронмæ æнæ искæйы æххуысæй бакæсын. Æмæ ар- 
хайдтон. Ничи мын хæлæг кодта Ирыстонæй æрбафтæг 
адæймæгтæй-иу цы дамгъæтæ базыдта фыссын, уыдон 
бацамонын. Хуыцауæй разы, мæ къухы цыдæртæ баф- 
тыд, кæд мæ хъуыды раргом кæнын тынг-тынг нæма 
арæхсын, уæддæр. Уымæн дæхæдæг æвдисæн. 
Æрæджы ’рбаздæхтæн денджызы былæй. Мæ хъу- 
стыл ма ныр дæр уылæнты уæззау цæллахъ æмæ цъи- 
уты зарын уайы. Æз бирæ уарзын уыцы цъæх-цъæхид 
10 

•ЧЭ>**æ^Е>* 
тыгъдад хурныгуылды рæстæг. Æз æм фæзынын 
æнæнхъæлæджы. Уый дæр мыл сæмбæлы рагон хæларау. 
Æрбауылæн кæны дардæй, фæуадзы мын мæ къæхты 
бын урс сæтæлхъузгтæ. Уый мын фæкæны, цы дæттæй 
равзæрд, уыдоны иумæйаг зарæг. Æз та йын фæкæсын 
Терк æмæ Ирыстоныл фыст æмдзæвгæтæ. Бæргæ сæ ар- 
витин дæумæ дæр, фæлæ сæ нæ бамбардзынæ, туркаг 
æвзагыл фыст сты. 
Ирыстон, ирон адæмы бæстæ! Цымæ цы хуызæн дæ, 
фыдæлты зæхх? Бæллын, тынг бæллын дæ фендмæ. 
Бауырндзæн дæ æви нæ, фæлæ æз фынæй кæныны 
размæ рауайын къæсæрмæ, алæууын скæсæнырдæм, си- 
сын арвмæ мæ къухтæ æмæ скувын: «0 ме ’сфæлдисæг, 
ахсæв мæ мæ фынты Ирыстонмæ фæхæсс!» 
Ссыгътон тамако. Йæ фæздæгæй йын сныв кодтон 
хохаг чызджы даргъ дзыккутæ. Бадаргъ сæм кодтон мæ 
къухтæ, фæлæ атадысты. Æцæгдзинад æмæ сæнттæ... 
Куыд дард сты кæрæдзийæ. Нæ, æз афтид сæнттыл разы 
нæ дæн. Æз ирон лæппу дæн, ирон. Мæ зæрдæйы алай- 
нагтуг æхсиды. Æз хъуамæ фенон Иры хæхтæ æмæ Терк. 
Хæххон чызджы рæдау хъарм къухтæй хъуамæ бануазон 
фыцгæ суадæттæй дон. 
Æмæ цæмæй æз Ирыстоны раз къæмдзæстыг ма 
уон, цæмæй нæ фыдæлты зæххыл уæндон къахдзæфтæ 
акæнон, уый тыххæй мын ды ахуыргæнæг у. Фысс мæм, 
фысс арæхдæр. Æз дæ фыстæджытыл ахуыр кæндзынæн 
сыгъдæг ирон æвзаг. Стæй канд æз нæ. Ме ’мбæлттæ сæ 
чызгæй, лæппуйæ кæсдзысты зæрдиагæй. Кæсын чи нæ 
зоны, уыдон та - хъусгæ. Æмбарыс, æз нæ фæсивæды 
’хсæн байуæрстон ирон дамгъæтæ. Алчидæр сæ ахуыр 
кæны фыссын, Кæй нæ фæнды йæ мадæлон æвзаг зонын! 
Цæй, хорзæй уал баззай. Фысс мæм ирон адæм æмæ 
Ирыстоны тыххæй. Фысс де ’мбæлтты æмæ дæхи тыххæй. 
Фысс. Ныллæг дын кувын мæ сæрæй. Саламтимæ дæ 
11 

-Ч3>^*2><?>* 
фæсаууонмæ зонгæ туркаг ирон. Стамбул. 1972 аз. 
Апрель. 
* * * 
Салам, Музаффар. Дæ хабæрттæ мæм денджыз æмæ 
хæхты сæрты ’рбахаста дæ фыстæг. Æз æм рагæй 
æнхъæлмæ кастæн. Æмæ йæ мæнæ ныр райстон. Фыццаг 
сыфыл хъулон дидинжытæ ныхæст - дæ уалдзæджы хай 
мæнæн. Стыр бузныг дæ лæварæй. Æз сæ бавæрдзынæн 
зæрдыл дарынæн. 
Мæйы фыццаг сабаты мæм фыстай, зæгъыс, фыстæг? 
Хъуыды кодтай Ирыстоныл? Рысти дæ зæрдæ? Уый 
хорз у. Уæд ды æцæгæй уарзыс. Уарзыс, дæ фыны дæ 
цы фæндæгтæ хонынц, уыдон. Уарзыс, дæ фыццаг 
къахдзæф кæуыл нæма акодтай, йæ хур æмæ къæвдатæй 
æнæхай кæмæн дæ, Нарты гуыппырсартау хæхтæ 
кæй хъахъхъæнынц, æрмæстдæр дæм фыстæджыты 
æндæргау цы бæстæ æрцæуы, уый. Уарзыс... 
Цы зæгъон дæуæй уæлдай æз дæр Муссæйæн. Куыд 
ма йын ис карздæр ралгъитæн? Ирыстоны риуы нысса- 
гъта кард, æмæ дуды, дуды. Кæм ис уæлдай хъæбултæ 
мадмæ? Сывæллоны зæрдæ кæд нæ агуры ныййарæджы 
хъарм хъæбыс? Кæсаг дæр ма йæ мæлæт йæ райгуырæн 
дæттæм æрхæссы. 
Фæнды дæ зонын, цы хуызæн у фыдæлты зæхх, бæллыс 
йæ фендмæ? Нæ зонын, ацы фарстайæн дын чи цавæр 
дзуапп ратдзæн, уый. Фæлæ æз нæ арын ныхæстæ уый 
рæсугъддзинад равдисынæн. Ирыстон зарæг у, адæймаг 
æмæ æрдзы сконд зарæг. Æмæ дæу, мыййаг, искуы дæ 
фæндæгтæ ардæм куы ’ркæной, уæд мæ уырны: сисд- 
зынæ дæ худ, ныллæг акувдзынæ Иры хæхтæн, амбырд 
кæндзынæ армыдзаг сау мæр, нылхъивдзынæ йæ дæ ри- 
умæ, банкъардзынæ хъæбулы зæрдæйæ фыдæлты зæххы 
ад. 
Ирыстон - æрдз æмæ адæймаджы сконд зарæг, зæххы 
12 

^О^^^ЕУ^ 
къорийы рæсугъддæр бынæттæй иу, цардау æнусон чи 
у, уыцы хæхтæ æмæ номдзыд Къостайы бæстæ - цæуы 
стыр санчъехтæй, цæуы йæ рæзты фæндагыл рухсдæр 
фидæнмæ. Æмæ кæддæр æлдары тызмæг ныхас æмæ 
ехсы къæрцц кæм хъуыст, кæдцæр мæгуыр лæджы хиды 
’ртахæй сæ дойны кæй зыххытæ састой, уыцы Ир абон 
ссис æмбар адæм æмæ хæлардзинады бæстæ, ахуырад 
æмæ сæрибар фæллойы республикæ. 
Денджыз хурныгуылды афон. Рæсугъд у, тынг рæсугъд 
уыцы ныв. Фæлæ мæнмæ зæрæхсид рæсугъддæр кæсы 
хæхты. Уыдон цъæх-цъæхид цатыртау ныббыцæу 
вæййынц хуры пиллон калгæ хъæбысмæ, нал фæкомынц 
кæрæдзийæ атонын. Хæхтæ тызмæг æмæ сæрыстыр 
сты. Рæсугъд, фæлæ мадзура. Хæхтæй рох ницы кæны 
æппындæр. Хæхтæ уарзынц цæргæстæ æмæ адæм. Чи 
зæгъта, денджыз хæстæгдæр у стъалыджын арвмæ? Нæ, 
хæхтæн æмбал нæй зæххыл! Æмæ, чи зоны, мах искуы 
сæмбæлдзыстæм иумæ - æз, хæхтæ æмæ ды. 
Æмæ цæмæй ды Ирыстоны раз кæмдзæстыг ма 
уай, цæмæй йыл уæндон къахдзæфтæ акæнай, уый 
тыххæй дын æз нæ бавгъау кæндзынæн ирон æвзаджы 
сусæгдзинæдтæ. Кæй зæгъын æй хъæуы, стыр хæс мыл 
æвæрыс, фæлæ æз бузныг дæн дæуæй, стыр бузныг, афтæ 
æнувыд чи у йæ адæм æмæ йе ’взагыл, афтæ æнæкæрон 
уарзтæй сæ чи уарзы, авгау сыгъдæг бæллицтæ æмæ 
тырнындзинад кæмæ ис. Арфæ дын кæнын Ирыстоны 
номæй. Исын дын дæ къух, æмæ нæ армытъæпæнты 
’хсæн цы хъарм равзæра, уый нын-иу хæлардзинады 
стыр ардбахæрдау уæд. 
Саламтæ дын Ирыстонæй. 
Бутаты Победæ 
Орджоникидзе, 1972 аз. Май. 
13 

•Ч^ы^^У^ 
ы’ртыты обаи 
Обау, Мамайы обау, дæуыл иннæтæй уæлдай цæмæ 
зилы зарæджы зæл æрхæндæг цæргæсау? Стæхы 
уæззаугай уæлдæфмæ, æрзилы дæ алывæрсты, стоны 
дæ риуæй ивгъуыд тугкалæн хæсты уынæр, байзæрды 
дыл цæуджыты цæссыг. Зæгъ-ма, цæмæ дыл фæцыд 
уæлæуæз фæдисхъæргæнæгау дурын цырт - Райгуырæн 
бæстæ - Мад? Кæмæ сиды рæстæджы сæрты, цæмæн ис 
йæ къухы нæлгоймаджы хæцæнгарз - цирхъ? 
Обау, хуымæтæг обау, бæргæ, ды æгомыг куы нæ уаис, 
уæд зарæг нæ, уæд дæ сæрмæ цæрдхуынкъ зæрдæйы 
фæстаг цæф хъуысид. Уæд дæ хъæбысмæ хаугæ цæс- 
сыджы уынæр йæхи арвыл хоид. Уæд дæ риуыл сæвзæр- 
гæ кæрдæджы хал зынгхуыст салдаты фæстаг бæлли- 
цтыл дзурид. Ды та уæлмæрд дæ, хæсты ингæн, цыртыты 
обау. Уыныс, цæй бæрц сты дæ риуыл. 0, уыдон ивгъуыд 
цардыл дзурынц, фæлтæртæн - æлгъыстаг бонтæ ’вдисæг. 
Дымгæ хæссы дардыл зарæджы зæл, зилы æгомыг 
цыртытыл, дзуры зарæгæмхæццæ ’взагæй. 
- Кардæлвæст сылгоймаг - Райгуырæн бæстæ - Мад - 
ды мæнæ афтæ фæдисæй сидтэр дæ уарзон хъæбултæм 
лæгæвзарæн тохмæ. Ды систай семæ хæстон фæндæгты 
уæззау уаргъ. Ды æвидигæ тых уыдтæ карз ныббырсты- 
ты. 
Уæд рацыдис туджы зæй ацы обауыл. Уæд мæрдтыл 
нæмыджы ’хситт кодта йæ хъарæг. Фæстаг тохмæ 
риуæмбæрц цыдис цæф салдат. Мæлæг хæстон дойныйæ 
йæ былы цъæрттæ хордта. Ам чидæр йæ иунæджы 
цæстытыл æрхæцыд, йæ тугæйдзаг хæдон ын тырысайæн 
т 
14 

^^^ЧОО^^ 
систа. 
Æгъатыр хæст, Волгæйыл аленк кæнын дæ фæндыд, 
сыбираг цъæххих хъæдтæ пилоны фенын, Сабыр фур- 
ды де ’ппæт тæригъæдтæ ныхсын. Нæ дын бантыст, ам 
дыл Мамайы обау мæрддзæгтæ зынгхуыст æфсæддонты 
дарæсæй скодта. Ардыгæй ахастой Уæлахизы тырыса 
рейхстаджы сæрмæ. 
Обау, хуымæтæг обау, хæсты ингæн, дæ риуыл суд- 
зы æнусон арт адæймаджы тугайдзаг къухы. Кæцæй 
равзæрд ам? 
Дымгæ скъæфы арты пиллæттæ, дымгæ дзуры 
зарæгæмхæццæ æвзагæй: 
- Уый зæхх йæ риуы æмбæхста зынгхуыст салдæтты 
цæстыты цæхæр, нæмыгæфхæрд зæрдæты хъарм, 
фæстаг бæллицты суадон, нæ йын бакуымдтой сау 
мæры æмбийын, ратыдтой зæххы цъар цардбæллон 
хæстоны къухæй, ссыгъдысты æнусон артæй йæ уазал 
армытъæпæны. Нæ, зынг зæрдынæй тас дзы нæу. Уый 
æрдзы сабырдзинад хъахъхъæны. Уый сæуæхсиды рух- 
сыл рухс æфтауы. Уый мæйдар æхсæвы æндæргты знаг 
у. Уый арт æмæ уарт у. 

•ЧЭ^^с^Е^ 
^рбоумт цæхсе’р 
Кæркуасæнтæй кæркуасæнтæм лæдæрсы æхсæв. 
Ризы бæлæсты сыфтыл. Нывæнды йæхирдыгон 
алолай æрдзы ’взагæй. Алолай, адджын фынтæ. Зæрды 
сæ рæдау къухæй фæллад цæсты хаутыл, баппары сæ 
сабырдзинады уацары. Æхсæв - саудзыкку æндæрг, 
бамбæхс дæ кæлæнты дзæкъул, ма мын аскъуын мæ 
хъуыдыты хал, афæстиат у мæ рудзынджы бын, мæн нæ 
фæнды ахсæв дæ уацайраг уæвын. Байхъус мæм, æз дын 
иу хабар ракæнон. 
Фæндзай азы - уый царды ’мбис у. Адæймагыл рæстæг 
йæхирдыгон фæд ныууадзы - урс сæры хил, уæззаудæр 
къахайст. Йæ рацыд фæндæгтæ чиныджы сыфтау 
бабирæ вæййынц. Хи хъæбултæ, цоты цот. Йæ кары ба- 
цыд, фæзæгъынц фæндзайаздзыдæй. Æмæ ахæм уыд, 
æз ахуыргæнæгæй цы скъолайы куыстон, уый дирек- 
тор Сæхæм. Зондджын хæларзæрдæ, æнæнцой уды хи- 
цау. Йæ фезмæлд ыл-иу афтæ зынд, цыма æппындæр 
фæллад никуы æмбæрстой йæ къабæзтæ. Искæцы ран 
дæ йæ сæр бахъуыд, нæ дын бавгъау кодтаид йæ зонд 
æмæ йæ хъару. Æмгæрттæн - хорз æмгар, хистæртæн 
- уæздан кæстæр, кæстæртæн -’фæзминаг. Вуц хистæр. 
Скъоладзауæй ахуыргæнæгмæ - се ’ппæтæн дæр уарзон 
адæймаг. Аргъ уыд кæдцæриддæр йæ дзырдæн. Ны- 
мадта нæ йæхæдæг дæр. Дæлдæр уæлдæр бынæттæ не 
’взæрста царды. Йæ фæлтæрддзинадæй нæ кодта хай- 
джын. Агуырдта ног фæндæгтæ царды æмæ сыл йемæ 
хуыдта мах дæр. Цыдысты йæм-иу иннæ скъолатæй 
афæрсынмæ. Бадтысты-иу йæ урокты. Арæх-иу æрбауад 
16 

^ОЪ^хЫ^^У* 
ацы скъоламæ мэе сыхаг чызг - ахуыргæнæг Замирæт 
дæр. Уый дæр раздæр ам куыста, фæлæ цæмæдæр гæсгæ 
ацы скъолайæ ацыд. Цæмæн? Æз-иу æй арæх афарстон, 
худтæн-иу ыл: «Алчидæр та мах скъоламæ фæбæллы, ды 
та дзы лидзгæ фæкодтай». Фæсырх-иу чызг æмæ мын-иу 
цыдæр æфсæнттæ скодта. Арæх иу каст, мæ сынтæджы 
сæрмæ цы къам конд уыд, уымæ. (Не скъолайы коллектив 
иууылдæр иумæ истæй). Хатгай иу æй кургæ дæр кодта, 
фæлæ йын æй никуы радтон. Æрмæст æй иу хатт рай- 
стон, æрæвæрдтон æй стъолыл. 
Бирæ йæм фæкастыстæм. Æз ын дзырдтон, нæ къам 
куыд истам, мæстæй йæ мардтон, амыдтон ын къамы 
мæ фарсмæ мæнæ ам нæ фаг кæныс, зæгъгæ, æмæ та 
йыл ноджыдæр худтæн. Гуыргъохъойы лыгъд акодтай, 
зæгъгæ. Ницы мæм дзырдта, æрмæст йæ цæстытæ доны 
разылдысты, скаст мæм, загъта мын: «Хæлæг дæм кæ- 
нын». Æмæ ууыл фæхъус, аджих. Мæ зæрдæ йæм фех- 
сайдта. Бамбæрстон. Цыдæр риссаг хъæдгом ын агай- 
ын. Фæлæ цы? Фæлæу, фæлæу. Нæ лæппутæй макæйы... 
Йæ сонт фарстæй мын мæ хъуыды æрдæгыл фескъуыд- 
та: «Зæгъ-ма, дæхицæй дыууæ хатты хистæры искуы 
уарзтай?» Мæнмæ диссаг фæкаст йæ фарст. Мæ зæрдыл 
æрбалæууыд йæ сыхæгты расыггæнаг æмæ цæрæнбонты 
усгур лæг Дзаххотт. Æмæ йын худгæйæ дзуапп авæрд- 
тон: «Дзаххоттæй зæгъыс?» Уый мæм æрбамæсты, фестад 
æмæ ма мæм дуарæй æрбадзырдта: «Дæхицæн æй уадз». 
Цыд рæстæг. Ивгъуыдтой бонтæ. Никуал раздæхт 
Замирæт ацы ныхасмæ. Никуы йæ бафарстон æз дæр. 
Æрмæст райсомæй раджы иумæ цыдыстæм куыстмæ. 
Фæскуыст-иу тындзыдтам кæрæдзимæ. Скъоладзаутæ, 
уроктæ, чингуытæ, ног кино... Цæуыл нæм-иу нæ рауад 
ныхас. Фæлæ та иу хатт... 
Уыд сæрдыгон тæвд бон. Хур зæххыл атылд фæзæгъ- 
ынц адæм ахæм рæстæгæй. Æз бауадтæн Замирæтмæ 
9 7.ячл-х Мо 9ПЧ 
17 

Х<3>^«>^Е>Л 
æмæ йæ ахуыдтон Терчы былмæ. Сатæг ран, донхæрисы 
бын нæхи æруагьтам нарæг бандоныл. Алчидæр нæ йæхи 
хъуыдытыл фæци. Мæнмæ афтæ каст, цыма дон куы 
кæугæ фæкæны, куы заргæ. Кæугæ? Цымæ цæуыл? Кæд 
æм, цы къæдзæхы хъæбысы райгуырд, уый риуыл хъа- 
зын хуыздæр каст æмæ йæ мысгæ кæны? Æви дзы æх- 
сæрдзæн алыгъд комæй-коммæ æндæр фæндагыл æмæ 
ныр уазал зæрдæ дуртæн йæ сонт бæллиц райхæлдта? 
Чи зоны, йæ зарæг та быдираг хъоппæг дидинджытыл 
у æмæ мæнæ донгæрон цъæхрихи хæристыл. Кæд сæм 
афтæ рæдауæй дæр уымæн скъæфы йæ уылæнтæ. 
Терчы æмыр куыд. Терчы хæл-хæл зард. 
- Хъус-ма, абон та цы бон у! - афарста мæ иуафон 
Замирæт. 
- Абон? Дыццаг, фæндзæм июль, - дзуапп ын радтон 
æз. 
- Фæндзæм июль... Фынддæс æмæ ссæдз азы размæ 
фæндзæм июлы æхсæрдæсаздзыд лæппу араст хæстмæ. 
Къулыл ауыгъдæй ныууагъта йæ хызын. Айста дзы 
йемæ æрмæстдæр Иры сæрхъуызой Къостайы чиныг. 
Ныффæдзæхста йæхи амонд æмæ фæндæгты барду- 
агыл. Фæцыд хæствæллад Волгæйæ фашистты лæгæт 
Берлинмæ. Уæлахизы бон йæ риуæй æрттывтой дыууæ 
ордены æмæ æхсæз майданы. Ссæдз азы, куыд гыццыл 
сты уыдон, куыд бирæ цаутæ баисты йæ хъысмæт! 
Æз хъуыстон æмæ мæм афтæ каст, цыма исты чиныгæй 
скъуыддзаг дзырдта, уый та, мæнмæ нæ кæсгæйæ, йæ 
ныхас кодта дардцæр: 
- Иухатт не скъолайы уыд хæсты ветерантимæ 
фембæлд. Уæд базыдтон, хæсты кæй уыд, уый дæр. 
Æнхъæлмæ кастæн, кæд æм æрхаудзæн дзырды бар, 
уымæ. Æмæ мæнæ сыстад, райхъуыст йæ хъæлæс. 
Афтæ мæм каст, цыма æз дæр акъоппæй акъопмæ 
хæцгæ цыдтæн йемæ. Ныгæдтам иумæ йæ хуыздæр 
18 

ЧЗ^^^ЕУ^ 
хæстон æмбæлтты. Æмбæлдыстæм хæстон уæлахизтыл, 
цыдыстæм размæ, нæмыджы ’взагæй нæ фæндаг гæрд- 
гæ. Хъуыстон, хъуыстон æмæ дзы иунæг ныхас дæр 
йæхи сгуыхтдзинæдты тыххæй нæ уыд. Фæндыд мæ 
сыстын, ныхъхъæр кæнын: «Нæ, раст нæ дзурыс. Уыд дæ 
туджы ’ртах дæр хæсты. Ахаста дын де ’взонгад. Уыд 
ныфсхаст, æхсар æмæ хъæбатырдзинад æвдисæг сахæт- 
тæ. Уыдысты, æппынфæстаг, дæ риуæй чи ’рттивы, уыцы 
хæрзиуджытæ дæр». 
Уыцы изæр нæхимæ цыдтæн иунæгæй. Мæ зæрдыл 
æрлæууыд, фыццаг хатт ахуыргæнæджы номæй скъ- 
олайы дуарæй куы бахызтæн, уыцы бон. Тынг æхсыз- 
гонæй цы уазæгмæ фенхъæлмæ кæсынц, уый хуызæн 
мыл сæмбæлд уæд йæ кабинеты. Фæлмæн хъæлæсы 
уагæй, мидбылхудгæ дзырдта скъолайы тыххæй. Дзырд- 
та афтæ, цыма алы цау, алы адæймаг дæр нывæфтыд 
чиныгау фыст уыдысты йæ зæрдæйы дадзинтыл, æмæ 
мын сæ ныр мæнæ фæлдахы, тæрсы, куы рафæлдаха 
сыф æмæ мын дзы исты æнæ æмбæрстæй куы баззайа, 
куы нæ йæ айсон æз дæр афтæ хæстæг мæхимæ. 
Æз хъуыстон Замирæтмæ æмæ цыдæр æбæрæг гуы- 
рысхо райдыдта тæдзын мæ зæрдæмæ. Тарстæн, куы йын 
фæкомкоммæ уон йæ цæстытæм æмæ дзы куы сирвæза 
уыцы ном. Замирæт та дзырдта: 
- Æхъуыды кодтон, фыццаг хатт йæ цуры урок куы 
радтон, уыцы бон дæр. Фыр диссагæй стъолы цурæй 
æддæмæ дæр нæ рацыдтæн. Бæллыдтæн, тагъддæр 
куы фæуыдаид рæстæг. Æмæ мæнæ радтон хæдзармæ 
куыст. Бавæрын кодтон чингуытæ. Æркастæн аивæй 
сахатмæ æмæ мæ цæстытыл нæ баууæндыдтæн. Хъуы- 
дис ма урочы кæронмæ æнæхъæн авд минуты, мæнмæ 
та уæгъд рæстæгæн цæттæгонд ницы уыд. Æвæццæгæн 
мæ фембæрста. Сабыргай сыстад, рацыд размæ æмæ 
йæ сывæллæттæ куыд нæ бамбарой, афтæ сæ хъазгæ 
19 

^0>^^<Е>1' 
’мхасæнты аирхæфста уыцы рæстæг. Уыци-уыцитæ, 
хынцинæгтæ, алыхуызон фæрстытæ. Ды æнхъæлдзынæ, 
хæцыд мæм. Нæ, хæцгæ мæм нæ кодта. Фæдзырдта 
мæм фæсурок. Æрбадтыстæм иумæ, æмæ та афтæ 
фæлмæн хъæлæсы уагæй уырзæй æвзарæгау фæдзырдта 
урокæн йæ хорзыл æмæ йе ’взæрыл дæр. Æвæрдта мын 
ныфсытæ. Æз та мæсты кодтон. Фæндыд мæ, куы мыл 
хъæр кодтаид. Куы мæ схуыдтаид хæлиудзых, æнæныфс. 
Фæрсдзынæ мæ: «Цæмæй райдыдта дæ уарзт?» Цы 
дын зæгъон? Кæд, цыфæнды фарстæн дæр дзуапп арын 
кæй фæрæзта, уымæй. Æви йæхицæй дæр æмæ махæй 
дæр алцы зонын кæй домдта, рæдыд кæй нæ барста, 
уымæй. Науæд та не ’ппæты дæр иухуызон кæй уарзта, 
йæ зæрдæйы дуæрттæ нын æдзухдæр гом кæй уыдысты, 
уымæй. Йе та куысты фæллад кæй нæ зыдта, йæхиуыл 
кæй нæ ауæрста, уымæй. Чи зоны, райдыдта, иухатт æй 
скъолайы кæрты кафгæ куы федтон, уымæй дæр. Науæд 
та, дуры гуыбынмæ дæр чи хъардта, уыцы фæлмæн 
ныхасæй. Цы дын зæгъон? Æвæццæгæн æй, гагагай 
æруыгътон. Æвæццæгæн-иу, нæ алы фембæлдæй дæр 
рахастон цæхæр æмæ сæ фæрсæй-фæрстæм норстон. 
Æвæццæгæн, «ссудзынæй» тæрсгæйæ, æндæр скъоламæ 
дæр уымæн ацыдтæн. Зæгъæн ис, алыгъдтæн уымæй, 
æрмæст мæхицæй нæ. Æмæ дзы цас дарддæр ласын 
мæхи, уыйас æм зæрдæйæ та хæстæгдæр кæнын. 
Нæ зонын, куыд тынг хъæуы денджызонты 
фæндагамонæн цырагъ, куыд зонынц стъалытæм 
гæсгæ фæндаг агурын. Фæлæ æз б^мбæрстон: царды ис 
фæндагамонæн цырæгътæ, бæрзонд стъалытæ. Ахæм 
цырагъ, ахæм æрттиваг стъалы у уыцы адæймаг мæнæн 
дæр. Æз цæуын æмæ дзы арын зонд. Æз æм цæуын, æмæ 
мын не ’вгъау кæны йе ’ххуыс. Æз æм цæуын, æмæ йын 
йæ алы къахдзæфыл дæр барын мæхи. Уадз ма зонæд, 
æз норст цæхæры кæй судзын. Уадз, ма зонæд мæ сусæг 
20 

•чз^^^г^- 
уарзтæн йæ ад. Æрмæст æрдзон æгъатыр тыхтæй ку- 
рын, фæдзæхсын æй зæххон бардуæгтыл æз: уæ нывонд 
фæуон, бауадзут æй царды æппæтæй ирддæр стъалытау 
æрттивын!.. 
Ныхъхъус стæм. Цы йын загътаин æз? Уый афтæ дæр 
уыд тæрхоны лæг йæхицæн. Æрмæст æмбæрстон, иу по- 
эты загъдау: «Кæм фæуа хъæд, уым ахуысдзæни арт дæр». 
1977 азы 15 октябрь. 
21 

•чэ>^<>^<^^ 
Лæууын быдыры кæрон. Цыма кæлæнгæнæг æрдз 
йæ сау ауæдздзыккутæ хуымгæндыл апырх код- 
та, афтæ зыны дардмæ. Æфсæн бæх та куы уынæргъгæ 
æрбацæуы хуымы кæронмæ, куы адард вæййы æмæ 
нывæнды йæ фæстæ ауæдзтæ. Æргуыбыр кодтон 
зæхмæ, систон армыдзаг сау мæр. Армы тъæпæныл 
цыдæр æхсызгон уазал сæмбæлд. Уазал... Дæ бонæй уай, 
зæхкусæг, дæуæн та уалдзыгон зæхх - хъарм у æмæ уыцы 
хъарм зæрдæйæ æнкъарыс. 
Уынæргъы быдыр. Уый митдæттæ æмæ къæвдафсæст 
быдырыл зæхкусæг дзывылдары зарæгмæ зæрды 
фидæны бæркæдтæ. Зæхх рæвдыд, иузæрдион уæвын 
уарзы. Уалдзæджы хуры хъарммæ дзы фæллойгæнæг цы 
нæмыг нывæры, уый сæрды дзæгæрæг бонты донæфсæст 
куы баййафы, уæд фæззæджы къæбицтæ æмæ гонтæ 
дæр дзаг вæййынц. 
Уынæргъы быдыр... Æфсæнриу тракторы риуыл 
цæхæртæ калы хур. Мæнмæ та афтæ кæсы, цыма уый 
фырцинæй зæхкусæджы зæрдæ пиллон артуадзы. Адард 
та трактор. Дæлæ баиу æрвгæронимæ. Фæлæ диссаг, 
ауæдзтæ дæр уырдæм тыннывæндæн кæнынц. Кæд мый- 
йаг уыдон дæр зæхкусæджы зæрдæйæ цæуынц æмæ дзы 
атонын уымæн нæ комынц. 
Зæхх æмæ рæстæг æнцад лæууын нæ зонынц. Джы- 
джынайы урс тæппæл дидинæгыл атадысты уалдзæджы 
базыртæ. Кæркæ-мæркæ сæрд æрдзыл байтыдта арвæр- 
дыны ахорæнтæ. Хъæутæрон æмвæтæнæг быдыр фæй- 
лауы. Дардмæ та афтæ зыны, цыма зæхх улæфгæ кæны, 
22 

^ОЧооУ^ 
æмæ бурдзалыг æфсиртæ уымæн змæлынц. Хъулонзачъе 
хуымты астæуæй хуры ирдгæ тынтæм ныппæррæст ласы 
дыгоппон, сисы цъæхснаг зæлтæй æрдзы кадæг, абæтты 
йæ уадымсы фæдджийыл æмæ фæстæмæ амбæхсы бы- 
дыры хъæбысы. 
Фæззæг... Æрдз арвæрдыны ахорæнтæй кæй сбыд- 
та, æрдз сызгъæрин донытылд алæй кæуыл æркодта, 
æрдз йæ бæркæдты къæбиц кæуыл баууæндыд, уыцы 
алæмæты афæдзы афон. Фæстаг хърихъуппыты хал аха- 
ста йемæ æрдзы æнцойдзинад, хуры хъарм тынты тых. 
Чысыл дымгæ дæр бацархайы бæлæсты бур æнæуд сыф- 
ты йæ хъæбысы æрбатухыныл æмæ сæ зæххы риу га- 
уызы хуызæн сфæлындыныл. Фæззæг æмæ бæласы бур 
сыфтæ... Цыма уыдон æнæ кæрæдзи фидаугæ дæр не 
скæниккой. Цыма сыфтæртæ фæззæгæй зæххы ’хсæн 
фидиуæг вæййынц. Чи зоны, уый бæлæстæ дун-дунемæ 
цы зæххæй равзæрдысты, уымæн суазалæй фæтæрсынц 
æмæ йын сæ уæлæдарæс нæ бахæлæг кæнынц. Чи зоны, 
уый зæхмæ бæлæсты æнæкæрон уарзты æрдхæрæны 
нысан у. Фæззæг æмæ сыфтæртæ... Сыфтæртæ æмæ 
зæхх... Зæрдæйæн æхсызгондзинад чи хæссы уыцы 
рæсугъддзинад. 
23 

^З^^хгх^У^ 
Арвæй стъалы куы рахауы, уæд арвы хъæбул 
амæлы, уæд арвæн йæ зынг цæстытæ иу къаддæр 
фæвæййынц, уæд арвы риу хъæдгомæй баззайы, уæд ын 
хур бон ихæн вæййы, мæйрухс æхсæв ыл æртæхцæссыг 
фæкалы. Уайых фæуай, хæст, ды та дæс æмæ æртиссæдз 
азы размæ мады фæлмæн зæрдæйыл 20 милуан хъæдго- 
мы ныууагътай, ссæдз милуаны къаддæр ын фæкодтай 
йæ царды æнцæйттæ. Хæст... Цалынмæ хохы дур тула, 
быдыры цалх зила, цалынмæ зæххыл фæрсæй-фæрстам 
хорз æмæ æвзæр, уарзт æмæ фыдæх, цард æмæ мæлæт 
цæрой, уæдмæ адæм фæлтæрæй-фæлтæрмæ дзурдзы- 
сты, уæдмæ зондзысты, уæдмæ æлгъыстаг кæндзысты, 
æнусты дæргъы зæххыл цы хæстытæ æрцыд, уыдон. 
Хæст... Царды ныхмæ æрдз цы фыдбылыз æрæвæрд- 
та, царды ныхмæ æрдз цы хотых систа, царды ныхмæ 
æрдз цы æнæуынондзинад сфæлдыста, уый. Хæст... Ныр 
бирæ дæсгай азтæ рацыд, фæстаг нæмыджы ’хситт куы 
бамыр, уæдæй абонмæ. Бамыр нæмыджы ’хситт, хæсты 
азæлд та нырма нæры алкæй зæрдæйы дæр. Агайы мады 
зæрдæйы судзаг хъæдгæмттæ, зилы сидзæрты дондзаст 
цæстыты, дуды урссæр хæстонты æфхæрд къабæзты. 
Уайых фæуай, хæст. Фыды уæзæджы фидар мæсыг чи 
уыди, сыхбæсты фидауц, хъæубæстæ сæрыстыр кæмæй 
уыдысты, ды уыцы фæсивæды дæ даргъ фæндæгтыл 
нæмыджы ’вджид бакодтай. Цард сын цæрынæн цы рæ- 
сугъд фидæн снысан кодта, ууыл ды сау алæй æркод- 
тай, уазал армæй сын бавнæлдтай сæ фæрнæйдзаг къ- 
онатæм. Фæндыд дæ сæ зынг сын æхуыссын кæнын. О, 

^ЗЧооУ^ 
фæлæ, кæй бон у, мады зæрдæйы цы ныфсы рухс, цы 
ныфсы æхсидав баззад судзгæ, уый ахуыссын кæнын? 
Кæй бон у сидзæргæсты æмæ æнхъæлмæгæсæг хъæбулы 
цæстыты цæхæр бамынæг кæнын? Æнхъæлмæ кæсынц 
зæронд мадæлтæ æмæ абон йæ сæр кæмæн фæхалас, 
уыцы сидзæртæ. Мысынц хæсты фæндæгтыл сабыр- 
дзинад хъахъхъæнгæ чи баззад, æнусон арты æвзагæй 
хуры рухсыл рухс чи æфтауы, уыцы æдзард хæстонты. 
Мысынц... Мысинæгты фæндæгтыл къахихсыд баисты 
урссæр хæстонтæ дæр. Иунæгæй куы аззайынц, хъуы- 
дытæ, аргъæутты æфсургътау, кæрæдзи фæдыл куы 
адугъ кæнынц, уæд æрыздæхынц, хæст сын сæ азтæй 
цыппар кæм басыгъта, уыцы бынæттæм. Уым сын алы 
къæхдзæф дæр зынаргъ вæййы. Зынаргъ, уымæн æмæ 
алы къахдзæф дæр æмгары зæрдæйы цæф æмбæхсы, 
алы къахдзæф дæр уæлахизы кадæджы райдайæн у. 
Кадæджы та алы ныхасæн дæр, алы хъуыдыйадæн дæр 
йæхи нысаниуаг, йæхи мидис, йæхи бынат ис. Æмæ 
кæд хæст йæ райдайæнæй фæстæмæ мæлæт хаста, кæд 
цардмæ талынг ингæнтæй худт, кæд йæ фæндæгтæ туг 
æмæ цæссыгтæй æхсад уыдысты, уæддæр йæ кæрон 
фæцис кадæгæй, уæлахизы кадæгæй. Кадæг æмæ хæ- 
сты азæлд... Цымæ сæ чи у тыхджындæр? Æвæццæгæн 
кадæг, уымæн æмæ уый, цардыл зары, сабырдзинады 
хъæлæс дзы хъусæм, хъæбатырдзинад æмæ лæгдзина- 
дыл дзуры. Уæлахизы кадæг... Уый зæрдæйæ цæуы, уый 
зæрдæйæн æхсызгондæр у. 0, фæлæ, хæсты азæлд... Уый 
та зæронд хъæдгом у. Куы йæ фæцагайай, уæд дуды, уæд 
риссы, уæд адæймаджы зæрдыл мысинæгтæ бафтауы. 
Чи загъта, кадæгæй азæлд тыхджындæр у, зæгъгæ! 
25 

•ЧЭ^ех*^Е>* 
жонВы фæсВуар 
Ныр æртыккаг бон кæуы арв. Цоппай кæны зæххы 
хъæбысы. Ныр æртæ боны хур йæ сау дарæс нæма 
раласта. Афтæ мæм кæсы, цыма æрдз йæ хивæнд митæй 
скъахта хуры зæрдæ, фестын æй кодта æртхутæг. Ныр 
æртæ боны кæуы арв. Архайы йæ мигь æрфгуыты бынæй 
зæхмæ фæдис ныхъхъæр кæныныл. Цымæ цæуыл кæуы 
арв? Цы дзуры æмыр цæссыджы æвзагæй зæххæн? Цæмæ 
хъары йæ тæригъæд? Æви дзы цыкурайы фæрдыгау 
фидæны стъалы расхъиудта зæхмæ, йæ бынат та арвы 
риуыл хъæдгомæй баззад æмæ дуды. Кæд уый арвы 
бæрзонддæр стъалы уыд, æмæ йæ йæ бон ферох кæнын 
нæу. Ныр æртæ боны кæуы арв. Агуры йæ сæфт стъалы. 
Уайых фæуай, зæхх, куыд æгъатыр дæ! Æрвгæрæттæ 
сæрыстыр цы стъалыйæ уыдысты, хæхтæ дзагцæстæй цы 
стъалымæ кастысты, уый ды цæхæркалгæ раскъæфтай 
æмæ йæ дæ уазал риуы ануæрстай. Ныр йæ цæссыг 
калы арв, архайы къæвдадæтты лæсæнтæй дæ буар 
ныхсыныл æмæ йæ зынгцæст стъалы ссарыныл. Арв 
цоппай кæны зæххы хъæбысы. Агуры, ацу æмæ дзы ма 
’рцуйы фæндагыл чи атахт, уыцы стъалы. Арв хъары йæ 
тæригъæд. Арв хъæр кæны зæхмæ. Арвæн фесæфт йæ 
уарзон хъæбул. Арв бацарæфтыд хур æмæ зæххы ’хсæн. 
Ныр æртыккаг бон кæуы арв. Æмæ мæм афтæ кæсы, 
цыма къæвдайы уазал лæсæнтæ згъорынц мæ зæрдæйы 
къултыл. Ныр æртыккаг бон цоппай кæнын æз дæр 
æмæ мæ мидхъуыдыты агурын, æнæнхъæлæджы мæм 
цы писмо ’рбахауди, уымæн хицау ссарыныл. Кæмæ йæ 
радтон? Куыд æй базонон, йæ ныффыссæг æй кæмæн 
26 

*Ч5><»2><Е>Л■ 
сфæлдыста, уый. Æниу, æз æй адæмы тæрхонмæ 
рахæсдзынæн, куыд у, афтæмæй. Чи зоны, йæ ныф- 
фыссæг мын æй ныббардзæн. Чи зоны, кæмæн фыст 
у, уый йæ бамбардзæн. Уый райдыдта афтæ: «Мæ фæл- 
мæн æмæ хæларзæрдæ К... Ныр æхсæв у. Сау æмæ 
тарцъæх æндæргтæй быд æхсæв. Ды, æвæццæгæн, 
фынæй кæныс. Æз та æрзоныг кодтон æхсæвы бардуа- 
джы раз. Курын æппæт æрдзон тыхтæй, цæмæй дын дæ 
адджын фын ма фехалой. Уæлæ бæрзы рæхснаг къалиу- 
ты ’хсæн бамбæхст де стъалы æмæ ризы уазал дымгæмæ. 
Æз зонын уыцы бæлас æмæ де стъалымæ ис фынддæс 
æмæ ссæдз санчъехы. Æз та уыцы чысыл фæндагыл 
фынддæс æмæ ссæдз азы фæцыдтæн. Цæмæн æй ссард- 
тон? Æвæццæгæн, мæ фыдбылызæн. Æвæццæгæн, мæ 
уды фыдæбонæн. Де ’рттиваг стъалы та бамбæхст бæрзы 
хъæбысы æмæ тæмæнтæ калы. 
Калы тæмæнтæ... Æрмæст мæнæн нæ. Æвæццæгæн, 
арвыл дæр фæдзæхст хъæдау, фæдзæхст бынæттæ 
ис æмæ де стъалы дæр уыцы бынатмæ бахауд. Æз та 
йæм, кæйдæр артмæ тавæгау, мæ хъизæмæрттæ та- 
вын. Зæгъдзынæ, чи дын у аххосджын. Цы дын зæгъон. 
Æрмæстдæр мæхæдæг. 
Арвы дзыгъуыр цæсгомыл сæнт стъæлфау цæхæр калы 
де стъалы - арвы хъоппæгдæр, арвы ирддæр цæстытæй 
иу. Æмæ кæд ды царды дæр афтæ бæрæг дарыс, кæд 
æмгæртты ’хсæн дæр афтæ æрттиваг дæ. Æмæ мæ дæ 
цæхæрæй дæр уымæн басыгътай. Фынддæс æмæ ссæдз 
азы... Рæстæг йæ цардвæндæгтæ æрдæгхуымгонд кæмæн 
фæцис, уый ныр кæйдæр амонды фæсдуар æдзæмæй 
судзы. Мæгуыр мæ бон - уацайрагæн дæр ма цыдæр 
бартæ вæййы. Æз та дæ суанг мæ фыны фенынæй дæр 
тæрсгæ фæкæнын. Фын та адæймаджы фæндонæй нæ 
фæрсы. Раскъæфы дын æхсæвы тарæй дæ сурæт æмæ 
йæ анывæнды мæ цæстыхаутыл. Уый вæййы мæнæн 
27 

’ЧЭ^^^ж^ЕУ* 
æппæтæй амондджындæр рæстæг. Ды æрбайгом кæныс 
дуар æмæ мæ афæрсыс: «Куыд дæ?» 0, ме сфæлдисæг, 
куыд æгъатыр фарст вæййы уый мæнæн! Æвæццæгæн, 
дæ царды, æз куыд дæн, уымæй къаддæр мæт никуы ба- 
цыд. Ды та нæ фембæлд уымæй райдайыс. 
Хъуыды ма кæныс, абон мын, куыстæй цæугæйæ, за- 
гътай: «Ныр та дыууæ боны кæрæдзи нæ фендзыстæм». 
Тæхудиаг, рæстæг афтæ цыбыр кæмæн у. Мæнмæ та 
уыцы дыууæ боны дыууæ даргъ æнусы бæрц фæкæсынц. 
Æнæ дæу мын æнæхъæн горæт дæр æдзæрæг вæййы. 
Уæд æз катай фæкæнын. Уæд мæ зæрдæйы зæл 
фæдис фæхъæр кæны. Уæд алы хæдзары рудзынгыл 
дæр дæ фæлмæн цæстæнгас фæагурын. Ды зоныс, мæ 
хæларзæрдæ К..., зæрдæйы зæл цæйбæрц цæры, уый? 
Мæнмæ гæсгæ, тынг бирæ, мæнмæ гæсгæ, адæймаджы 
цардвæндаджы бæрц. Æз та мæ зæрдæйы сусæг зæл нæ 
амонды фæндæгты ’хсæн дзæнгæрæгæй ауындзын. Уадз 
æмæ нæ хъахъхъæна хæрам ныхасæй, уадз æмæ нæ хиза 
зул цæстæнгасæй. Уæд ын фылдæр цæрæнбон уыдзæн. 
Уæд дæу æмæ мæн бæрц фæцæрдзæн. 
Арвыл тæмæнтæ калы де стъалы. Нывæнды æвзист 
цыллæхуыз бæрзы къалиутыл. Бæрз æмæ де стъалы... 
Æвæццæгæн сæ æрдз кæрæдзийæн сфæлдыста. Мæнæй 
та уыдонмæ фынддæс æмæ ссæдз санчъехы ис. Æз 
фынддæс æмæ ссæдз хатты сбарстон уыцы фæндаг, æмæ 
йыл ныр какон сындз тауын. Æнæмæт у, ныр ыл кæрдæг 
дæр нал æрзайдзæн. Ныр ыл бацæуынæй тас нал у. Ау, 
уадтымыгъ дæр ма йæ уынæргъынæй басабыр вæййы. 
Иæ абухынæй ма денджыз дæр банцайы. Банцайы йæ 
абухынæй денджыз, æрсабыр вæййы йæ уынæргъынæй 
уад. О, фæлæ уый рæстæгмæ, цалынмæ дымгæ йæ ми- 
тыл сагъæс фæкæны, уæдмæ. Æз та дæ курын: «Мауал 
бафæзм дымгæйы. Мауал æрбахъуыз сусæгæй, цы фын 
нæма федтон, уымæ». 
1988-æм аз мартъи. 
28 

^ч^?)1 
(^æхкисæг æжæ хъсеу 
Мæ хъæу - мæ сабибонты авдæн. Æз дæ риуыл 
акодтон мæ фыццаг къахдзæфтæ, дæ хъæбысæй 
айгæрста мæ фæндаджы райдайæн, ды мын радтай 
царды идон мæ къухтæм. Ды мæ зарæджы суадон дæ, 
мæ бæркæдты къæбиц. Цавæр тых дæ сыскъуынид мæ 
зæрдæйæ? Чи мын дæ байсид суанг мæ фыны дæр? Æз 
æмæ ды æнæфæхицæнгæнгæ стæм кæрæдзийæ. Æз нæ 
базонин æнæ дæ сагъæстæ фæцæрын. Ды мæ царды 
стыр чиныг дæ. Мæнæн мæ алы къухвæд дæр дæ чысыл 
зæрдæйы арф фыст у. 
Мæ хъæу - мæ уалдзыгон аргьау, фыццаг тæдзынджытæ 
æмæ ивылд дæтты уынæр. Дæуæн дæ зымæгон фын ма- 
лусæджы урс риуыл атайы. Донхæрисы хъæбысæй дын 
рахæссынц хуры тынтæ дæ цъæх фæлыст. Мæ гутонвæнда- 
джы базоныс дæ быдыры кадæджы фыццаг ныхæстæ. Мæ 
арф ауæдзы бамбæхсы дæ фæззæджы бæркад. 
Уалдзæг æмæ ды - уазæг æмæ фысым. Æз мæхимæ 
уырдыгыстæг фæкæсын уæ цъæх фæлыст фынгыл. Дæ 
æмвæтæнæгхуымгæндæн никуы бавгъау кодтон æвзаргæ 
хоры нæмгуытæ. Сисын уын фæллад зæхкусæджы зарæг 
æфсæн бæхы æндон хъæлæсæй. Цырд фæлæууын чы- 
сылхъуаг дæр мæ дæрзæг къухты фæлмæн бавнæлдæй 
араст кæнынмæ. Сымахæн дæр мын кæстæриуæггаг 
кæддæриддæр уæ буц лæвар цæттæ уыд. Худгæ хур æмæ 
фæлмæн къæвдатæ, цæппæрдзæст æртæх æмæ куыст- 
мондаг мыдыбындз дидинæджы къусджы. Нæуу... Цъæх 
нæуу æмæ бæгъæввад сабитæ ногуагъд цъиуты фæдыл. 
Мæ хъæу... Мæ рæдау æмæ уазæгуарзон фысым. Ды 

•ЧЭ>*^Х1^%>* 
уалдзæджы хъæбысæй айтындзыс дæ кæрты дуæрттæ ног 
бæллцæтты размæ. Айтындзыс æмæ дæм æрвæрттывды 
судзгæ базыртыл æртæхы сæрд. Нæ дын бавгъау 
кæны къæрццæмдзæгьд уарын дæ дойны суадзынæн. 
Ныггуыпп кæны цард. Лыстæгзæнг мæнæу бацæуы 
ленкгæнæгау симды, бакувы хъамбулзæнг нартхормæ, 
æмæ Нарты Зилахарау базмæлы быдыр. Бæркадджын 
хуынтимæ дæм фæзынын уæд æз дæр. Дæхæдæг ын 
кæддæриддæр æвдисæн - мæ къухвæллой дæ дзаджджын 
фынгты фидыц. Фыццаг дыргътæ, фыццаг æфсиртæй 
дзул, фыдызгъæл, урсаг, халсартæ - бирæ. Цы ма вæййы 
бæркад та ма, бæркад? Ды тынг хъæлдзæг, рæсугъд 
вæййыс, сæрдыгон. Фæлæ кæм и æрдзон рæстæгæй 
фидар? Бæласæй хауæг бур æнæуд сыфтæр фæдисон 
вæййы фæззæгæй дæу æхсæн. 
Уæд райы зæрдæ дзаг колхозон гонтæй, уæд мæм 
дзаджджын мыды къусау фæкæсыс. Куывдтæ æмæ 
чындзæхсæвты къæрццæмдзæгъд дæ сæрмæ сисы уазал- 
дзыд рæудымгæ. 
Фæззыгон хъæу - æрдзы сконд таурæгъ, сызгъæрин 
тынтæй фæлыст бæлæстæ, фæрсыгъд цæссыгау батт 
дæтты æмыр зард, хæбырæгъ мигътæй арвы ’мпъызт 
фæччийыл фæлладбазыр хърихъуппыты стыр бал. 
Фæззыгон хъæу - æрдзы сконд таурæгъ, мæ зæрдæйы 
сæйрагдæр нуæрттæй иу, æз æмæ ды хъызт зымæджы 
къæсæрыл фæхъуыды кæнæм уалдзæджы хуымгæндыл. 
Ды дæ мæ хъæу. Æз - гутондар. Ды ме ’ппæт царды 
айдæн, мæ цин æмæ мæ сагъæсты къæбицгæс. Æз дæн 
дæ хъæбул æмæ дæ раст ныййæрæг мадау уарзын. Цъæх 
уалдзæджы фæкувын хъулон сæрды ’рцыдмæ, сæрд та 
фæтындзын фæззæджы бæркæдтæм. Хæмпус урсзачъе 
зымæджы æрцыдыл фæцин кæнæм чысыл сабитау иумæ. 
Мæ хъæу - мæ сабибонты авдæн, мæ цардвæндаджы 
азфыст, æз нæ базонин æнæ дæ цинтæ æмæ æнæ дæ 
сагъæстæ фæцæрын. 
30 

^^ЭЧсоУ^ 
æхтсе 
Дун-дуне æмæ зæхх... Ныййарæг мад æмæ хъæбулæй 
уæлдай не сты. Дун-дуне æрвон тыгъдады дур- 
гай æмæ мургай фембырд кодта зæххы, бауагъта дзы уд 
æмæ йæ ауызта йæ хъарм хъæбысы. Æрвон тыгъдады 
йын балæвар кодта æрвхуыз фæндæгтæ. Иæ авдæн ын 
сфæлыста Æрфæны фæд æмæ стъалытæй. Ссыгъта йын 
боны рухсæн Хур, æхсæвы Тар сурынæн Мæй æмæ йæ 
райдыдта йæ уæлныхты хæссын. Æмæ, дам, авдæн цы 
ран атулы, уыцы ран райдайы цардфæндаг дæр. Æрцыд 
зæххæн дæр æрвон тыгъдады йæхи бынат бацахсыны 
рад æмæ йын Вæстыфарн равзæрста Хурджын бæстæ. 
Фæлæ, охай гъе, цæй адджын у ныййарæг мады хъæбыс, 
кæм райгуырдтæ уыцы уæзæг, дæ авдæн кæм атылд, 
уыцы бынат. Æмæ уымæн нæ куымдта зæхх дæр ато- 
нын, кæм байрæзт, уыцы къонайæ æмæ ныххæцыд йæ 
мады фæччийыл. Фæлæ йæ айстой уæларвон тыхтæ сæ 
домбай цæнгтыл æмæ йæ ауагътой стъалыты ’хсæн тым- 
был симдгæнгæ. 
Дун-дуне æмæ зæхх... Уыдон хæхтæй баст сты 
кæрæдзиимæ. Хæхты риуы æмбæхст сты, зæхх йæ 
ныййарæг мады фæччийы цы хæзнатæ æрæмбырд 
кодта, уыдон дæр. Зæхх фæдис куы ныхъхъæр кæны, 
уæд хæхты комхæлиу дзыхæй дун-дунемæ сыхъуысы 
йæ хъæрзын. Æрдз æй барæвдауынмæ куы фæхъавы, 
уæддæр фыццагдæр хæхты фидар риуыл æркалы йæ 
хурæфсæст къабæзтæ. Æрвон тыгъдады сусæг уарзты 
ставд цæссыгтæ дæр фыццагдæр хохы уазал зæрдæ ба- 
судзынц. Хæхтæ Дун-дуне æмæ зæххы иумæйаг тыхты 
къæбиц-æвæрæнтæ сты. 
31 

ЧЭ^ь&а^^ЕУ* 
Зилы æрвонтыгъдады зæхх. Йæ риуыл та арвмæ 
хъилæй баззадысты хæхтæ. Хæхтæ... Йæ мады фæччийыл 
цы къухтæй хæцыд, уыдон. О, фæлæ чи загъта, Дун-дуне 
сивта йæ зæрдæ зæххыл! Дун-дунейы бæркадæй цы ис, 
уыдон - хæхты хъæбысы. Зæххыл æнæсгæрстæй цы ис, 
уыдон дæр хæхты бæрзæндтæ. Цæрынæй хæрынмæ сæм 
адæймаг дæр уымæн тындзыдта. Уым агуырдта йæхицæн 
Дзæм-дзæмы дон, лæгдзинад, сæрæндзинад æмæ домбай 
хъарудæттæг суадæттæ дæр. 
1995 аз. 

^ЧЭ^^^Е^ 
(вЛæг - æу)хъуы$ыйоен 
Лæг æрхъуыдыйæн у, фæзæгьынц. Азæххыл куы 
равзæрд, уæдæй абонмæ архайы йæ царды 
уавæртæ фæхуыздæр кæныныл. Йæ фыццаг кусæнгæрзтæ 
дур æмæ лæдзæг, фат æмæ æрдын кæмæн уыдысты, уа- 
зал лæгæт æмæ хуымæтæг халагъуд йæ цæрæнуат, сыр- 
ды цæрмттæй йæ уæлæдарæс, уыцы адæймаг мингай 
æнусты фæстæ райдыдта аразын рæсугьд бæстыхæйттæ, 
адунемæ кæуыл фæзынд, уыцы зæхх барæвдауынæн, йæ 
бæркæдтæ йын фæфылдæр кæнынæн æрхъуыды кодта 
æфсæн бæх. Лæгдых куыст баивынæн скодта æфсæйнаг 
цæдис æмбал, йæхи знæгтæй хъахъхъæнынæн-тыхджын 
хотыхтæ. Стахт арвы хъæбысмæ, мин-мин стъалыйы 
æркæсын кодта йæ сæрæндзинадмæ, арвы дуармæ ссар- 
дта дæгъæл æмæ мæйы риуыл ныууагъта йæ къæхты 
фэед. 
Дун-дуне куыд æмæ цæмæй цæры, цы цаутæ йыл 
цæуы, уый дзыллæтæм фæхæццæ кæнынæн адæймаг 
цы фæрæз æрхъуыды кодта æмæ цы сарæзта, уыцы 
диссæгтæй иу уыди радио. 19-æм æнусы кæрон адæмæн 
уыцы хорздзинад балæвар кодта уырыссаг ахуыргонд, 
физик Александр Попов. 
Радио - хабар хæссынæн, радио-дзырды культурæ 
æмæ дзырды фарныл фарн æфтауынæн, адæмтæн 
æцæгдзинад дзурынæн, сæ удтæм сын царды рухс 
хæссынæн. Æмæ уыцы хорздзинадæй æнæхай нæ фе- 
сты Иры дзыллæтæ дæр. 1931-æм азы Дзæуджыхъæуы 
скуыста фыццаг радиостанцæ. Адæмæн хъусын код- 
та бæстæйы цы ахсджиаг цаутæ æмæ хорзырдæм цы 
’Х Чамч Мо 9ПЧ 
33 

*ЧЭ>**2ХЬ*<%5:1' 
ивддзинæдтæ цыди, Ирыстоны цæрджытæ ногцардарæзт 
æрфидар кæныныл, иумæйаг коллективон хæдзарæдтæ 
аразыныл куыд зæрдиагæй архайдтой, заводтæ æмæ фа- 
брикты куыд хъазуатонæй фæллой кодтой, уый тыххæй. 
Радио сын уыд разæнгардгæнæн тых, сабырдзинад 
æмæ фæллоймæ сидæг, æппæрцæг фæзындтытимæ 
тохгæнæн æмæ адæмты ’хсæн хæлардзинады тæгтæ 
фидардæргæнæн фæрæз. 
Наукæ æмæ ахуырад, культурæ æмæ аивад царды 
уæлдæр къæпхæнтæ сты. Ирон лæджы къах сыл хæрд- 
мæ хизгæйæ нæ фæцудыдта, нæ фæтасыд, никæй 
фæстæ баззад, тырныдта царды фыццæгтимæ уæвыныл. 
Æмæ нæм фæзынд фыццаг профессортæ æмæ акаде- 
миктæ, аивады æмæ медицинæйы сгуыхт кусджытæ, 
хъуыстгонд фосдарджытæ æмæ зæхкусджытæ, зынд- 
гонд фысджытæ æмæ нывгæнджытæ. Радио дзырдта уы- 
донæн се ’сгуыхтдзинæдты, сæ хъазуатон куысты æмæ 
сæ бæркадджын фæллæйтты тыххæй. 
Цард мыдыкъусæй уæлдай нæ уаид, ныхмæвæрд цаутæ 
дзы куы нæ цæуид, уæд. Ныгуылæнæй Советон Цæдисмæ 
æрбабырстой немыцаг æфсæдтæ æмæ бæстæйыл ты- 
дтой сон æмæ рын. Мингай адæймæгтæ сыстадысты 
Фыдыбæстæ фыдызнæгтæй бахъахъхъæнынмæ æмæ 
уыдонимæ уыдысты Иры цæхæрцæст лæппутæ дæр. 
Цард æмæ мæлæты ’хсæн тох ахаста цыппар азы. 
Цыппар азы радио адæмæн уыд фæдисон дæр æмæ 
фидиуæг дæр. Радио уыд тохмæ сидæг, уыд ныфсдæттæг, 
сæйрагдæр та хабархæссæг. Суанг немыцаг фашисттæ 
Дзæуджыхъæумæ куы ’рбаввахс сты, уæддæр ирон ра- 
дио йæ гæрзтæ не ’рывæрдта, йæ кусæн бынат аивта 
Фæскавказмæ æмæ республикæйы цæрджытæн дзырд- 
та хæсты цаутæ, дзырдта, Иры сæрæнгуырд фæсивæд 
знагимæ тохты цы хъæбатырдзинад æвдыстой, уый 
тыххæй. Дзырдта зæронд нанатæ æмæ чбабатæ, 
34 

-ЧЗХ^ох^О^- 
нæлгоймаджы уæнгдых куыст кæй уæхсчытыл æрæнцад, 
уыцы сылгоймæгтæ æмæ сывæллæттæ фронтæн куыд 
æххуыс кодтой, уый тыххæй. Иры дзыллæтæ æмбæрстой, 
иугæр Ирыстоны радио дзуры, иугæр Цæкулаты Мари- 
яйы хъæлæс хъуысы, уæд Иры фидар цæджындз нæ 
фæцудыдта, йæ къонайы арт нæ ахуыссыд, йæ кад æмæ 
намысыл къæм абадын нæ бауагъта. 
Алцæмæн дæр æрцæуы кæрон. Ахицæн хæст дæр. 
Фыдыуæзæгæй тохы цæхæрмæ цы фæсивæд ацыд, 
уыдонæй алы дыккаг дæр нал сыздæхт йæ хæдзармæ. Сæ 
цардбæллон удтæ сабырдзинады сараппонд æрхастой 
нывондæн. Уыцы æгъатыр хæсты Иры сæрæнгуырдтæй 
Советон Цæдисы хъæбатыры ном саккаг кодтой 82 
адæймагæн. Уæдæй абонмæ рацыд дæсгай азтæ, адæмæй 
та нæ рох кæнынц се ’сгуыхтдзинæдтæ, се ’хсар æмæ 
лæгдзинад. Сæ хæстон фæндæгты тыххæй сын дзуры ра- 
дио. Рох кæнын сæ нæ уадзы кæстæр фæлтæртæн. 
Радио сæйраг хабархæссæг, дзырды культурæ æмæ 
фарныл фарн æфтауæг, адæмæн рæстдзинæдтæ дзурæг, 
сæ удтæм сын царды рухсхæссæг. Варджынæй бахызт 
21-æм æнусы арæнтыл, фæлæ йæ хъомыс нæ фесæфт. 
Фæлтæрдджын уацхæсджыты хъæлæстæй дзуры хæст 
фæуынæй абонмæ бæстæ цы рæзты фæндагыл ра- 
цыд, адæм ерысæй куыд куыстой æмæ хæлд хæдзарад 
йæ къæхтыл куыд слæууын кодтой, уый тыххæй. Дзу- 
ры царды ивддзинæдты, фæллойадон сгуыхтдзинæдты, 
политикон, ныхмæвæрд æмæ æнæнхъæлæджы цауты 
тыххæй. Ахæм цаутæн та Иры адæм цалдæр хатты уы- 
дысты æвдисæн. Æмæ ма сæдæгæй азтæ куы рацæуа, 
дугтæ кæрæдзи куы аивой, уæддæр Иры дзыллæтæй нæ 
ферох уыдзысты 1992-æм азы хæст, Дзæуджыхъæуы 
сæйраг базары æмæ Беслæны фыццæгæм скъолайы 
фыдракæндты, стæй Хъолайы цъитийы æрдзон фыдбы- 
лызы цаутæ æмæ сæ амæттæгты рухс нæмттæ. Дзуры 
35 

Ч^У^а^Е^ 
спорты æмæ культурæйы фæсивæды æнтыстдзинæдты 
тыххæй. Æмæ æппæт уыцы хабæртты ’хсæн ирдæй 
фæхъуысы Ирыстоны комулæфт, æнæмæлгæ Къостайы 
фарны дзырд, ирон театры Шекспиры Отеллæйы бар- 
джын хъæлæс. Радио нын æхсызгонæй фæдзуры Ку- 
читы сæрæнгуырд цæгатаг æнусон ихты йæ атæмон 
науæй фæндаг куыд айгæрста, уый тыххæй, фæдзуры 
нын ирон фысджыты æмæ нывгæнджыты æрмдзæфыл, 
Олимпы бæрзæндтæй Зилахары фæзмæ æрбахæссы иры- 
стойнаг гуыппырсар фæсивæды уæлахизты хабæрттæ, 
фæдзуры нын фидæнмæ нысанты тыххæй. Нысантæ 
та хъуыддагæй фидауынц æмæ сæ сæххæст кæнын нæ 
адæмы къухы бафтæнт. Радио та сын йæ хурæфсæст 
уылæнтыл хæссæд сæ фæрнæйдзаг хабæрттæ. 
2015-æмаз. 

^СЗХ^ох^^ 
(^&инонты иигæнæг Яæ’рæгЗон 
Ногбон... Ног азы сæр... Зымæг æй æрхæссы йæ урс 
базыртыл. Тъыфыл миты гæлæбутæй сфæлынды 
æрдзы, банорды йæ йæ уазал хъæбысы. Ихджын 
Цæгатæй рахоны Митын Дадайы æмæ Ног азы, Ногбоны 
арфæтимæ бахойынц хæдзæртты дуæрттæ, Заз бæлæсты 
цъуппытыл ссудзынц цæхæркалгæ цырæгътæ. Сабитæн 
ракæнынц цинхæссæг лæвæрттæ. 
Ногбон... Ног азы райдайæн... Цæрынæй- 
хæрынмæ йæ кадджын бæрæгбоныл нымайынц Иры 
зæххыл. Бæркадджын фынгты уæлхъус фæкувынц 
Бæстыбардуагмæ, фæкурынц дзы ног амæндтæ, ног 
хæрзтæ, сабырдзинад, бæркад, фæрныгад. Фæкурынц, 
Зæронд аз сын сæ фыдбылызтæ æмæ сæ низтæ йæмæ 
куыд ахæсса, уый. 
Ногбон... Бинонты иугæнæг бæрæгбон. Чи йыл куыд 
сæмбæлы, æнæхъæн афæдз дæр афтæ арвиты. Бæрæг- 
боныл уæлдай тынгдæр фæцин кæнынц сывæллæттæ 
æмæ фæсивæд. Рагацау æрцæттæ кæнынц æргъомы 
дзаг сугтæ, хус кæрдæджыты къæрцгæнаг хæтæлтæ æмæ 
куыддæр æризæр вæййы, афтæ сæ хæдзæртты цур уын- 
джы скæнынц æртытæ. Арт фыдбылызтæ сафынæн. Арт 
къонайы хъармæн. Арт уазал æргъæфст изæр хуры тыхæй 
фæхайджын кæнынæн, хуры хъармæй йæ батавын- 
æн. Арты пиллонкалгæ æвзæгтæм скæнынц фиуæй 
физонджытæ. Стыр Хуыцауæй фæкурынц, цæмæй 
афæдзæй-афæдзмæ сæ къæбицтæ æмæ сæ фынгтæ дзаг 
уой сойджын æмæ дзаджджын хæринæгтæй. Алчидæр сæ 
фæархайы, цæмæй йæ Ногбоны арт стырдæр уа, цæмæй 
фылдæр рæстæг фæсудза, цæмæй йæ арт фылдæр ахада, 

-*<з>^«><^>* 
ууыл. Арт куы ’рмынæг вæййы, уæд æрыгæттæ бацæуынц 
ерысы, фæгæппытæ кæнынц арты сæрты. Цæмæй равди- 
сой сæ сæрæндзинад. Цæмæй сын арт сæ фыдбылызтæ 
æмæ сæ низтæ басудза. Цæмæй сын ног тыхтæ æмæ ног 
хъарутæ радта. 
Ногбоны арты цæхæртæй бафтауынц къонайы арты 
цæхæртыл. Цæмæй афæдзæй-афæдзмæ сæ къонаты арт 
ма ахуысса, цæмæй сæ бинонты царды цæджындз ма 
фæцуда, цæмæй иу Ногбонæй иннæ Ногбонмæ хуры рухс 
æмæ хуры хъармæй æфсæст уой сæ фæрныг къонатæ. 
Ногбон... Ног азы райдайæн. Ирон адæм æм фæкувынц 
æртыгай чъиритæй. Сæ бæркæдты, сæ хорты сæрæй, 
хуыздæр ссад, хуыздæр фиу æмæ сойджындæр цыхтæй 
скæнынц хуры нысан, хуры символ æртхуроны гуыдын. 
Скæнынцæй æрмæстдæр бинонтæн. Сабитæнтабасылтæ, 
дедатæ æмæ адджинæгтæ. Бинонты хистæр ног азы 
къæсæрыл скувы Арт æмæ Хуры бардуаг Æртхуронмæ. 
Фæкуры дзы бинонтæн амонд, æнæниздзинад, æнæмаст 
æмæ æнæфыдбылыз цард. Фæкуры, цæмæй сæ кæрт дзаг 
уа фос æмæ маргъæй. Сæ гонтæ дзаг уой хорæй, цæмæй 
сæ къæбицты бæркад уа уæлейы исгæ, бынæй ахадгæ. 
Ногбоны æртытæ куы ахуыссынц, бинонтæ Ногбо- 
ны дзаджджын фынгты бæркæдтæй куы саходынц, сæ 
æртхуроны хæйттæ куы бахæрынц, уæд сывæллæттæ 
æмæ фæсивæд сæ уæлæ скæнынц хъулон-мулон дза- 
умæттæ, зыгъуыммæ фæлдæхт кæрцытæ, сахорынц сæ 
цæсгæмттæ, бакæнынц маскæтæ æмæ ацæуынц Хæд- 
заронтæ кæнгæ. Алы ран дæр сæм фенхъæлмæ кæ- 
сынц стыр æхсызгонæй. Алы ран дæр сæ суазæг кæ- 
нынц рæдаукъухæй. Æмæ фæсивæд боныцъæхтæм иу 
уынгæй иннæмæ фæзилынц заргæ, кафгæ фæндырæй- 
цæгъдгæ, фæзилынц бæрæгбоны арфæтимæ. Вонвæрно- 
ны скастмæ иу уынгæй иннæмæ фæхъуысы «Хæдзаронтæ, 
хæдзаронтæ, фæцæуынц уæм нæуæг бонтæ, фæхæссынц 
уын нæуæг хæрзтæ». 
38 

^чзх^-^о^ 
Адæймаг æмæ æрдз... Бæстыфарн сæ цыма 
кæрæдзийы амондæн сфæлдыста. Æрдз, йе 
’нусон фæндæгтыл цы хæзнатæ фембырд кодта, уы- 
дон адæймагыл бафæдзæхста. Адæймаг ссардта 
дæгъæл æрдзы зæрдæмæ. Байгом ын кодта йæ мин- 
мырон къæбицы дуæрттæ æмæ дзы рахаста æвзæгты 
æргъом. Æвзæгтæ - дзурынæн, æвзæгтæ - бастдзина- 
ды фæрæзæн, æвзæгтæ зæрдæйæ-зæрдæмæ фæндаг 
арынæн, æвзæгтæ-фидæны фæлтæртæн æвидигæ 
лæварæн. Æвзæгты хуынæй алæмæты хай æрхаудта 
Иры дзыллæмæ. Бæстыфарн сыл бафæдзæхста, ари- 
аг адæмты иумæйаг къонайы йæ арф уидæгтæ чи ау- 
агъта, уыцы рагон ирон æвзаг бахъахъхъæнын. Ирон 
æвзаг - ариаг æвзаг... Нарты бæстæй йæ æнусты сæрты 
æрхастой нæ рагфыдæлтæ. Уыцы æвзагыл куывтой 
уæлæрвтæм. Ард хордтой сау зæхх æмæ æмгары номæй. 
Ныййарджытæ алолайы зарæг кодтой сæ сабитæн. 
Ирон æвзаг... Цæрынæй хæрынмæ йæ нæ фыдæлтæ 
хъахъхъæдтой цæстыгагуыйау. Фидæны фæлтæртæн ны- 
ууагътой диссаджы дзыхæйдзургæ сфæлдыстад - «Нарты 
кадджытæ», «Даредзанты æмæ Царциаты таурæгътæ». 
Æнусты фæстæ та ирон æвзаджы къæбицмæ йæ фыццаг 
хуынтæ бахаста Мамсыраты Темырболат 
Æцæгæлон Турчы зæххыл Фыдыуæзæгмæ уарзон- 
дзинадыл, йæ сагъæстæ æмæ зæрдæйы рыстыл фыста 
иронау. Цы кæйдæр зæххыл цыд, цы æцæгæлон æвзаг 
хъуыста, ирон адæм амонд, ног цард æмæ фарн агур 
цы бæстæм афтыдысты, уыдон ын уды хъизæмар æмæ 

*-<Э>ъж><%5л 
мидхъуырдухæн йеддæмæ ницы бавзарын кодтой. Мы- 
сыд Фыдыуæзæг, Иры урссæр хæхтæ, дымгæ-иу комæй- 
коммæ, хъæуæй-хъæумæ кæй хаста, уыцы парахат ирон 
зарæджы зæлтæ, ирон къонайы хъарм, ирон ныхасы 
æхсызгон мыртæ. Нæ, нал æрбаздæхт Темырболат йæ 
райгуырæн зæхмæ. Фидæны фæлтæртæн та мадæлон 
æвзагыл ныууагъта йæ зæрдæйы сагъæстæ æмæ 
ныстуантæ. Æмæ Темырболат æцæгæлон бæстæйы йæ 
уарзон адæмæн ирон æвзагмæ цы уарзондзинады цæхæр 
байтыдта, уый сын абон дæр хæссы æхсызгондзинад 
æмæ йыл архайынц дзурыныл. 
Иæ мадæлон æвзаг цыкурайы фæрдыгыл нымад- 
та нæрæмон Къоста æмæ йыл ныууагъта æнæмæлгæ 
сфæлдыстадон бынтæ. Бæрзонд систа ирон дзыр- 
ды фарн æмæ дзы парахатæй фæхайджын кодта йæ 
дзыллæйы. Тох кодта йæ адæмы бартыл. Цард сæ 
цинтæ æмæ сагъæстæй. Фæсивæдмæ сидт сæ тыры- 
са дзыллæйы номыл скæнынмæ. Сидт сæм рухсмæ, 
ахуырмæ, æфсымæртау æнгомæй, кæрæдзи уарзгæйæ 
цæрынмæ. Йæ уды хъынцъым, йæ зæрдæйы рыст æмæ 
маст, йæ адæмы хъысмæтыл йæ зæрдæ цы фæдисы 
дзæнгæрджытæ цагъта, уыдон фидæны фæлтæртæн ны- 
ууагъта йæ «Ирон фæндыр»-ы. 
0, фæлæ иу хъуыддаг бынтæ ныууадзын у, иннæ 
хъуыддаг сæ бахъахъхъæнын. Азтæ рацыд æмæ цыдæр 
фæлм æндæргау бадын райдыдта, цæрынæй хæрын- 
мæ нæ адæм хæзнаты хæзнайау кæй хъахъхъæдтой, 
уыцы рагон ирон æвзагыл. Цæмæдæр гæсгæ йæм фаг 
æргом нал здахынц, сæ удтæн хæстæгдæр ссис æцæгæлон 
ныхас. Уайых æрбауат, ирон адæм! Фæсарæйнаг 
ахуыргæндтæ сæ цæст кæуыл æрæвæрдтой, рагон 
ариаг къонайы рухс сæм цы æвзагæй кæлы, ууыл сымах 
та уæ зæрдæ ивын райдыдтат. Æмæ афтæмæй нæ ирон 
æвзаг куы амæла, нæ сабитæн алолай куы нал зарæм, мæ 
40 

^О^^хз--^^1, 
хур, мæ къонайæ сæм куы нал дзурæм, не ’ртæ чъирийы 
иронау куы нал кувæм, иронау ард куы нал хæрæм, уæд 
ма цæй ирæттæ уыдзыстæм? Цы номæй нæм дзурдзысты 
æндæр адæмтæ? Кæй зæххыл агурдзыстæм нæ ирон 
фарны фæд? Фидæны фæлтæртæ нæ кадджын историйы 
тыххæй цавæр æвзагыл дзурдзысты? 
2015 аз. 

^СЗ^ч^ХО^ 
Арв фæскъæвда авд хуызæй фæхуды. Арвырдынæн 
арвы риу - уæрæх. Райгуыры фæныкхуыз мигъты 
тохы. Хуры тын ыл бафтауы йæ тых. Арвырон цæй нысан 
у уæлæрвтыл? Чи йæ схуыдта арвæй зæхмæ хид? Чи йын 
сбыдта хуры тынтæй авдæн? Чи бамбæхсы авд хуызæн 
сæ фæд? Арвырдын цы амоны уæлæрвтыл? Чи зоны мæ 
дун-дунейы уарзт хурмæ, зæхмæ, къæвдайы æртæхтæм, 
чи зоны æрвон Елиайы маст? Чи зоны, Куырдалæгоны 
’рмадзы фехсиды Аласайы цæфхад, арвыл та парахатæй 
фæзыны арт æмæ сырхзынг згъæры хъазт. 
Арвырон цы амоны уæлæрвтыл? Кæд, мыййаг, зæххыл 
равзæрди, уый? Арвмæ та хуымгæнæджы зæрдæйæ авд 
хуызæй йæ бæллицты стахт. Æви уый нывгæнæджы 
æрмдзæф у? Æрдз ын афтæ равдисы йæ цард, равдисы 
йæ удыхъæд, йæ фæндтæ, равдисы æрдхæрæны курди- 
ат. 

^СЗ^^хгх^Е^ 
<вАусе$зы %уу) 
Уайых æрбауай, адæймаг. Дæ равзæрдæй нырмæ 
ауæдзы дурыл у дæ тох. Дæ цæст Зæххæй никуы 
бафсæст. Цæрынæй-хæрынмæ дæ бон иу хъуыддаг бамба- 
рын нæ бацис. Зæхх æнæхъæнæй дæр йе сфæлдисæджы 
кæй у, уый. Ды йыл æрмæстдæр рæстæгмæ уазæг дæ 
æмæ тох цы зæххы мурыл фæкæныс, дæ зæрды ныддих- 
тæ кæнын кæй вæййы, уый дæ йæхæдæг йæхимæ айсы. 
Уый дæ æрсабыр кæны, дæ хæрам удæн дын хос ссары. 
0, фæлæ нырма, хъыгагæн, хæрам удтæй нæма ссæрибар 
и зæхх, фыдæхыл уарзт нæма кæны уæлахиз. Кæрæф 
æмæ æнæфсис цæст нырма кæйдæр фæллоймæ сусæ- 
гæй ныхилынц. Хæрам удтæн нырма сæ кард цыргъ у 
æмæ йæ цардбæллон зæрдæтæм дарынц. Сæ аххосæй 
ныккæлы зæххыл туг. Кæйдæр бинонтæн ракалынц сæ 
мæсыг. Кæйдæр чындздзон чызг баззайы кæугæйæ. 
Кæйдæр мадæн ныппырх вæййы йæ зæрдæ. 

ЧЭ^^хь^ЕУ1 
=й 
æцсеиис 
Хорзæй баззай дæр мын нæ загътай. Фæстæмæ 
дæр нæ фæкастæ. Æрбахгæдтай дуар. Бæстæ 
дæ фæстæ бамыр, суанг ма дæ къæхты хъæр дæр нæ 
цæуы. Æмæ куыд цæуа, кæд æмæ мæ зæрдæйæн йæ 
фæлмæндæр рæтты цæуыс, уæд. Фæцæуыс... Демæ мын 
фæхæссыс мæ боны рухс æмæ ме ’хсæвы æнцойад. 

^СЗ^^оа^^Е^ 
(В^Ь’рд сежæ зæхх 
Арв... Æмвæтæнæг арв... Стъалыты хуртуан... Бон 
æмæ æхсæвы авдæн... Хур æмæ мæйы æрвхуыз 
къона. Фæлгæсы бæрзондæй ныллæгмæ. Архайы зæхх 
хуры хъармæй батавыныл, мæйы рухсæй йын цырагъ да- 
рыныл. Акæс дардмæ æмæ фендзынæ, мад йæ хъæбулы 
авдæнмæ куыд æркъул кæны, афтæ арв дæр æрзоныг 
кодта зæххы хъæбысы æмæ йæ рæвдауы. Хъусы йын йæ 
комулæфтмæ. Лæвар ын кæны йæ уды хъарм. Йæ зæрдæ 
йын æлхæны æрдзы кæлæнгæнæг мыртæй. Диссаг! 
Æвæццæгæн, арвмæ дæр хъулон митæ ис. Æвæццæгæн, 
йæ фæтæн риуыл цы стъалытæ тыбар-тыбур кæны, 
уыдонæй йын зæхх уарзондæр у æмæ йыл уымæн афтæ 
узæлы. Уый йын радта цард дæр. Йæ фæччийыл хæцгæйæ 
дæр уымæн байрæзт. Æнусты сæрты йæ цыкурайы 
фæрдыгау йæ хъæбысы дæр уымæн фæхаста. Уый дзы 
бауагъта уд дæр, радта йын тых æмæ фæразондзинад. 
Стæй йæ бафæдзæхста Фæндæгты Вардуагыл. 
Арв æрзоныг кодта зæххы хъæбысы æмæ йæ 
рæвдауы йæ комулæфтæй. Арв ын дзуры йæ уды сусæг 
æнкъарæнтæ, аивæй йын кæны дун-дунейы кадæг. Хуры 
зæлдаг тынтæй йын уафы хъарм хæдон. Дæ бонæй уай 
зæхх! Арв афтæ иузæрдион кæуыл у. Арв йæ цъæхдзæст 
фыдыуæзæг кæмæн разынд! Арвæй йæхицæн мад дæр 
чи скодта æмæ лæггадгæнæг дæр! 
2016 аз. 
45 

•ЧЭ***ех*><&* 
æн$ыу) 
рдз цæрынæн æмæ уд сыгъдæг кæнынæн цы 
сфæлдыста, æрдз зæххы бæркад фылдæр кæ- 
нынæн цы хорздзинæдтæ радта, уыдонæй алцæмæн 
дæр йæхи хъæлæс ис. Æрдзы райхъалæн йæ зарæджы 
хъæлæс тæдзынæджы уынæрæй райдайы. Хурыскаст - 
цъиуты цъыбар-цъыбурæй. Æрдзы дам-думтæ дымгæйы 
æмæ сыфтæрты сыбар-сыбурæй. Æрвон тыгъдад та 
донмуст зæххæн йæ нуазæн дæтгæйæ йæ барджын ны- 
хас æрвнæрдæй фæзæгъы. Хохæн йæ маст дæр æмæ йæ 
уарзт дæр æхсæрдзæны уынæргъын у. Ис, дам, сæхи хъ- 
æлæс цæрæгойтæ æмæ зайæгойтæн дæр. Ис йæхи хъæлæс 
æрдзы диссаджы сконд адæймагæн дæр. Кæмæн бæзджын, 
кæмæн фæлмæн, кæмæндæр та цъæхснаг. Диссаг, 
хъæлæс дæр, дам, уды кондмæ гæсгæ у. Фæлмæн хъæлæс 
удæн æхсызгондзинад хæссы, зæрдæмæ тынгдæр хъары, 
цардбæллон æй кæны. Ис йæхи хъæлæстæ удсыгъдæг- 
гæнæн ирон фæндырæн дæр. Кæдцæр, дам, æй Сырдон 
йæ хъæбулты зæрдæйы тæгтæй сарæзта. Æмæ зæрдæйæ 
цы цæуы, зæрдæмæ дæр уый хъары. 
Дыууадæстæнон фæндырæн дыууадæс хъæлæсы ис. 
Бавнал дæ фæлмæн уырзтæй фæндыры хъистæм æмæ 
дæм дард æнустæй æрбахæсдзысты нæ фыдæлты кады 
зарæджы зæлтæ, тохы уынæр, дзурдзысты дын фыййа- 
уы сонт бæллицтыл, усгуры сагъæстыл, кæйдæр уарзæгой 
зæрдæйы сусæг хъынцъымыл. Дыууадæстæнон фæндыр... 
Цымæ йæ кæуыл бафæдзæхста Сырдон? Кæуыл æй ба- 
ууæндыд? Кæмæн радзырдта йæ зæрдæйы маст? Кæй 
уырзты бандзæвдæй сдзырдта ногæй дыууадæстæнон 
фæндыр? Сырдоны хъарæгæй чи сарæзта кадæг? 
Æ 

^-О^^х^^у^ 
Абон чи зæгъдзæн Иры дзыхъхъы цас уыдысты ды- 
ууадæстæнон фæндырæй цæгъдджытæ? Адæм дзы 
фылдæр кæй уарзтой? Кæй кадæджы ныхæстæм-иу 
ныхъхъус и æрдз? Кæй кадæджы ныхæстæ агайдтой 
тынгдæр зæрдæ? Кæй фæндыры зæлтæ кодтой уды 
æвæрæнтæ хъæздыгдæр. 
Фæндыр æмæ кадæг... Рæстæг та цыд. Цыд ивгæ цард 
дæр æмæ дыууадæстæнон фæндыры бынат сабыргай ба- 
цахста хъисынфæндыр. Хетæгкаты Къоста нæм æнусты 
сæрты æрхаста, бæрз бызычъийæ фæндыр чи скъахта, 
уыцы кадæггæнæг Хъуыбадыйы ном. Хъисынфæндыры 
зæлтимæ йæ зæрдæйы цинтæ æмæ сагъæстæ кадæджы 
ныхæстимæ нывæзта Зыгъуытаты куырм Бибо дæр. 
Стæй куыд фæстæмæ бабирæ сты хъисынфæндырæй 
цæгъдджытæ. Фæлæ, дам, фыццаг цы вæййы, зæрдæйы 
арф æвæрдæй дæр уый баззайы. Ирон адæмон уадын- 
гæрзтæ аразæг, дзæнæты бадинаг, Моурауты Сосланæн 
дæр дыууадæстæнон фæндыры удскъæфæг зæлтæ нæ 
лæвæрдтой æнцойдзинад æмæ уæд сфæнд кодта йæ са- 
разын. Æмæ Сырдон йæ зæрдæйы рыст æмæ уарзт кæм 
бавæрдта, уыцы фæндыр дыууадæс хъæлæсæй фæаи- 
вдæр кодта, Ходы Олег разамынд кæмæн дæтты, уыцы 
ирон адæмон уадынгæрзты оркестры концерттæ. Дыуу- 
адæстæнон фæндыры зæлтæ Иры зæххыл апырх сты ан- 
самбль «Къона» - йы фæрцы дæр. 
Сырдоны къухты чи равзæрд, ныр уыцы фæндыримæ 
ерысы бацæуынц хъандзал фæндыр æмæ дала фæндыр. 
Кæрæдзимæ бахъырнынц. Æртæ хъæлæсæй сисынц 
æрдзы æмæ уды рæбинаг æвæрæнты равзæргæ зæлтæ. 
Ахæссынц сæ зæрдæйæ зæрдæмæ, хъæуæй хъæумæ, 
комæй коммæ. Цымæ æнæ хъандзал фæндырæй цы уаид 
ирон хъазт? Кæй цагъдмæ-иу æрбамбырд уаиккой Иры 
фæсивæд? Кæй фæндыры зæлтæ-иу агаиккой зæрдæйы 
тæгтæ? Кæмæн-иу кæнид адæймаг фæндыры зæлтæй йæ 
сусг сагъæстæ? 
47 

-ЧЭ^^о^^1, 
Фæндыр... Хъандзал фæндыр... Уый дзургæ зæрдæ 
дæр у æмæ иузæрдион хæлар дæр. Цымæ цал адæймаджы 
къухты сфидыдта? Чи йæ æрхаста Иры зæхмæ? Æрмæст 
бæлвырд у иу хъуыддаг. Бауарзтой йæ адæм. Сæ цин- 
дзинад æнæ фæндыр фидаугæ дæр нал кæны. Æмæ 
хъазтмæ сидæг, хъазтмæ разæнгардгæнæн æмæ хъазт 
цыренгæнæн тых чи уыд, уыцы фæндыр куыдфæстæмæ 
ахызт хъазты арæнтæй. Йæ амонæнтыл бандзæвгæйæ 
цы зæлтæ равзæры, уыдон арæхæй-арæхдæр хъуысын 
райдыдтой Дельфиаг хъæзтыты æмæ алыхуызон фе- 
стивальты. Ирыстойнаг композитортæ симфонион ор- 
кестры концерттæ фæхъæздыгдæр кодтой фæндыры 
хъæлæстæй. 
Æмæ фæндыр цалфæндыхуызон куы уа, уæддæр 
æхсызгондзинад хæссы адæймагæн. Йæ уды рыст ын 
фæсуры, йæ зæрдæйы сагъæстæ æмæ йын йæ бæллицтыл 
фæдзуры. Æмæ нæм рæстæг æнусты фæлмæй кæй 
æрхаста æмæ Иры къонайыл кæй бафæдзæхста, уый уадз 
æмæ циндзинад хæсса алы хæдзарæн дæр. Уадз мингай 
азты зæлæд йæ хъæлæс Иры хæхты 
2015 аз. 

^О^^^Е^ 
æн$ыу)-йæ ца-рВы цин 
рдзæн дæр, дам, йæхи фæтк, йæхи æгъдау, 
йæхи хъæлæс ис. Йæ хъæдтæ æмæ быдыртæ, йæ 
дидинæгджын фæзтæ кæддæриддæр алæмæты мыртæй 
дзаг сты. Æрдз хурыскастыл йæхи кадæг фæкæны. Дун- 
дунемæ, зæхмæ йæ уарзты æнкъарæнтæ арвæрдыны 
ахорæнтæй равдисы. Йæ маст дæр æмæ йæ хъаст дæр 
абухгæ дæтты, тызмæг уады уынæр æмæ æрвнæрдæй 
фæзæгъы. Æхсæв æмæ боны сусæг æнкъарæнтæ 
цæппæрцæст æртæхы цæссыгтæй равдисы. 
Бæстыбардуаг æрдзæн цы иузæрдион хæлæрттæ 
сфæлдыста, уыдонæй йæм адæймагæй хæстæгдæр ничи 
у. Уымæй хуыздæр ын ничи æмбары йæ уды конд, йæ уды 
ахаст. Æмæ æрдз йæ тæмæссаг мыртæ æмæ зæлтæй цы 
рæсугъд алдымбыд саразы, уый йын адæймаг йеддæмæ 
ничи банкъары. Æмæ азæххыл адæймаг кæдæй цæры, 
уæдæй нырмæ архайы уыцы мыртæ æмæ зæлтæй кадæг 
саразыныл. Зарæджы æмæ сæ уадынгæрзты базыртыл 
сисыныл. 
Рæстæг куыд цыди, афтæ уыцы уадынгæрзтæ дæр 
ивгæ цыдысты. Нарты хинæйдзаг Сырдон фыййауы 
уадындз баивта, йæ хъæбулты уæнгтæ æмæ зæрдæйы 
тæгтæй кæй скодта, уыцы дыууадæстæнон фæндырæй. 
Азтæ цыдысты æмæ Иры дзыхъмæ æхсызгон уазæгау 
æрбафтыд хъандзал фæндыр. Кæй арæхстджын къухты 
равзæрд, фыццаг хатт кæй сусæг æнкъарæнтыл дзырд- 
та, уый абон ничиуал хъуыды кæны. Фæлæ йæ бауарзтой 
адæм. Ссис хæхты хъан. Ссис ирон хъазт аивгæнæг. Цал 
ирон адæймаджы къухты сфидыдта? Цал адæймаджы 
Æ 
4 Яакаа № 203 
49 

-ЧЗ^Ч^ох^О^ 
курдиат равдыста? Чи сæ банымайдзæн! Фæлæ хъанд- 
зал фæндырæй æндæр уадынгæрзтæн цæдис æмбал чи 
сарæзта, уый у æрмæстдæр ольгинскæйаг Гæздæнты Бу- 
лат. 
Йæ фыды цырыхъхъы хъусмæ дæр чи нæ хæццæ код- 
та, уыцы сывæллон кæдцæр кæйдæр хъазты бандонæй 
æриста фæндыр æмæ йын йæ чысыл æнгуылдзтæй 
фæцагайдта йæ амонæнтыл. Фæндыр æм сдзырдта 
фыдæлты хъæлæсæй. Фæндыр йæ кæлæнгæнæг мыртæй 
байгом кодта сабийы зæрдæ æмæ дзы йæхицæн загъта 
уарзон фысым. Уæдæй абонмæ бирæ рæстæг рауад. Ныр 
фæхалас Булаты сæр. Фæуæззау йæ къахайст. Йе ’нкъа- 
раг уд та йæ сабибонты цæргæйæ баззад. Æмæ йæ бон 
нæ бацис фæндырыл йæ зæрдæ сивын. Райсы йæ йæ 
къухтæм, аивазы йын йæ тæнтæ æмæ йæ цæстытыл 
ауайынц ивгъуыд азтæ. Райдиан кълæстæй фæстæмæ 
хихъæппæрисадон къорды куыд цагъта, Дзæуджыхъæуы 
музыкалон училищæйы куыд ахуыр кодта, Мæскуыйы 
Гнесинты номыл музыкалон-педагогон институты цы 
зонындзинæдтæ райста, уыдон. Дæсны музыкант æмæ 
дзы дирижер кæй рауад, уымæ гæсгæ ссис Цæгат Ирысто- 
ны радио æмæ телеуынынады комитеты адæмон инстру- 
ментты оркестры разамонæг. Фæстаг азты уыцы оркестр 
ис республикæйы Культурæйы министрады дæлбар. Ирон 
театры спектакльтæн æмæ ирон поэтты æмдзæвгæтыл 
фыссы музыкæ. Ног цард радта, рохуаты чи аззад, ахæм 
зарджытæ æмæ цæгътытæн. Дысфæлдæхтæй бакуы- 
ста æмæ ирон фæндырæн ныффыста нотæтæ. Аивады 
фæндагыл фыццаг къахдзæфтæ чи кæны, уыцы æрыгон 
фæлтæрæн бацæттæ кодта ахæм нотæты цалдæр чины- 
джы. Ирон музыканттæй ахæм куыст бакæнын фыц- 
цаг æрмæстдæр Булаты къухты бафтыд. Фæндыры 
авналæнтæ фæхъæздыгдæр кодта аккордион æмæ ба- 
яны гæнæнтæй. Симфонион оркестр фæаивдæр кодта 
50 

-ЧЭ^ч^-^^^ 
фæндыры зæлтæй. Булаты æххуысæй фæндыр ахызт 
ирон хъазты арæнтæй æмæ йæ зæлланггæнаг хъæлæстæ 
арæхæй-арæхдæр хъуысын райдыдтой Дельфийаг 
хъæзтыты æмæ алыхуызон фестивальты. Йæ курдиатæн 
аргъ кæнгæйæ йын композитор Хаханты Дудар балæвар 
кодта фæндырæн æмæ симфонион оркестрæн фыст кон- 
церт. 
Цард, дам, ногдзинæдтыл æнцайы, ногдзинæдты 
фæрцы рæзы, ногдзинæдты æххуысæй цæуы ивгæ, 
рæсугъддæр æмæ хуыздæргæнгæ. Гæздæнты Булат 
дæр бацархайдта фæндыры гæнæнтæ фæногдæр æмæ 
фæхуыздæр кæныныл. Фæндырæй сарæзта йæхицæн 
хæлар дæр æмæ лæггадгæнæг дæр. Фæндыр ын ссис йæ 
царды цин æмæ йæ рæдауæй лæвар кæны адæмæн. 
2016-æм азы 20-æм июнь 

■^О^оох^О^ 
илласæг 
Мæлæтæй чи нæ тæрсы, уый мæлæт никуы федта. 
Мæлæт чи нæ федта, уый цардæн æххæстæй аргъ 
кæнын никуы базондзæн. Дзамболат та йæ федта. Дзам- 
болат та цард йæ фарсмæ дыууæ азы. Цард æмæ мæлæт 
цыдысты иу фæндагыл кард æмæ фыдау. 
Изæр-иу хæхты цъуппытыл стъалытæ куы ссыгъта. 
Изæр-иу къазарматæм куы æрбахъуызыд, уæд-иу мысыд 
Урсдон, уæд-иу æй фæндыд сусæгæй сæ хæдзары дуармæ 
бахъуызын æмæ цæстыдзагæй йæ бинонты фенын. 
Фæлæ уый уыд бæллицц. Уыдон уыдысты сæнттæ. 
Йæ алыварс та уыд кæйдæр бæстæ, кæйдæр хæхтæ. Ур- 
сдон та дард. Урсдонæй та йæ дих кодтой хæхтæ æмæ 
змисджын быдыртæ. Æниу уый быдырæй хæхты уæвын 
фылдæр уарзта, кæд хæхты тæссагдæр уыд, уæддæр. 
Ныр ын кæйдæр хæхбæстæ йæ зæрдыл лæууын кодтой 
Ирыстон. Уæлдайдæр та Дыгургом æмæ Куырттаты ком. 
Цас рæсугъд бынæттæ дзы уыд! 0, фæлæ, фæндагыл ууыл 
хъуыды кæнынæн фадат нæ уыд. Фæндаг дзы домдта 
цырддзаст æмæ къæрцхъус уæвын. Фæндаг дзы домдта 
алы уысм дæр лæгдзинад æмæ хъæбатырдзинад. 
Афганистанмæ йæ кæндзысты, уый Орджоникидзейы 
æфсæддон комиссарады бамбæрста. Бамбæрста, куыд сæ 
æвзæрстой, семæ куыд ныхас кодтой, уымæй. Ардыгæй 
сæ фæндаг уыд Батайскмæ, уырдыгæй та Термезмæ. 
Æртæ мæйы сæ ахуыр кодтой æфсæдцон дæсныйадыл. 
Термез... Ам æрдзон уавæртæ Афганистанмæ 
хæстæгдæр уыдысты. Цæттæ дæр сæ кодтой, Афганис- 
таны бирæ бынæттæ йæ фондз æнгуылдзау чи зыдта, 
52 

^^ЭЧазх^ 
Афганистаны зæххыл топхосы тæф дæр æмæ æмгары 
мæлæт дæр чи бавзæрста, ахæмтæ. Хæцæнгæрзтимæ 
хæхты дыууæ сахаты згъоргæ. Æхсæз сахаты ахуыртæ 
фæразондзинадыл. Стæй, æртæ мæйы азгъордтой, азза- 
дысты фæсте. Загътой: «фенынмæ уал» Термезæн æмæ 
бахызтысты арæны сæрты. 
«Сыхаг фыдбылызы куы бахауы, сыхаджы хæдзар куы 
фæсудзы, уæд фæдис сыхагмæ фæхъæр кæны. Уæд æм 
фæдисы фыццагдæр хорз сыхаг æрбахæццæ вæййы. 
Афганистан дæр зын уавæры уыд. Сыгъд революцийы 
цæхæры. Мах сыхæгтæ стæм. Мах цыдыстæм фæдисы», - 
зæгъы Дзамболат. Абон бирæ ныхас цæуы, хъуыд æви нæ 
хъуыд не ’фсæдты Афганистаны арæныл бахизын, ууыл. 
Ныхæстæй хъуыддаг ивæн нæй. Нæй, фæдисы цæугæйæ 
цы лæппутæ фæмард, уыдоны раздахæн. 
Афганистан... Алцыдæр Дзамболатмæ фыццаг рæстæг 
фынау каст. Раст цыма йæм, мæнæ фæстæмæ дард 
кæцæйдæр йæ сабидуг раздæхт æмæ йæ ныртæккæ йе 
’мгæрттæ хъæдын хæцæнгæрзтимæ тохмæ кæндзысты. 
Фæлæ уый фын нæ уыд. Уый уыд фыццаг фæззæг Аф- 
ганистаны зæххыл. Бахаудта сгарджыты батальонмæ. 
Æхсызгон ын уыд, йемæ йæ хъæуккаг лæппу Хъара- 
ты Виталий æмæ дурдураг Рæмонты Олег, налцыккаг 
æфсымæртæ Ныровтæ кæй уыдысты, уый дæр. Фыц- 
цаг хатт душмантимæ сæмбæлд Кабулæй Кундузмæ 
фæндагыл. Фæлæ хæст афтæ цыбыр уыд, æмæ йæм нæ 
бахъардта, нæ федта нæдæр цæфтæ, нæдæр знагæн 
йæхи. Цалынмæ колоннæйы фæстаг хай хæсты бынатмæ 
хæццæ кодта, уæдмæ хæст фæци. 
Уыцы хæст фæци. Разæй та йæм æнхъæлмæ касты- 
сты знагимæ æндæр фембæлдтытæ, æндæр хæстытæ. 
Уый дæр хæхты уыд, Пандшеры. Душманты стыр 
къорд æнæнхъæлæджы æрæхгæдта фæндаг, æмæ ба- 
цайдагъ тох. Тох... Фæуæлахиз дзы вæййы, фылдæр 
53 

^О^^оо-и^ЕУ1, 
фæлтæрддзинад, фылдæр арæхстдзинад, лæгдзинад, 
цыргъзонддæр, æрхъуыды фылдæр кæмæ ис, уый. Æмæ 
фæуæлахиз сты нæ лæппутæ. Æрмæст Дзамболатмæ 
афтæ фæкаст, цыма йæ хъарутæ æххæстæй нæ равды- 
ста, цыма йæ бон хуыздæр сарæхсын уыд, фæлæ йæ 
къухы нæ бафтыд. Æвæццæгæн, ахæм хъуыды хицæй 
ныббуц уæвынæй хуыздæр у. Хуыздæр у, уымæн æмæ 
адæймаг йæ рæдыдтытæн аргъ кæнын, йæ рæдыдæй 
хатдзæг кæнын куы зона, уæд дыккаг хатт къаддæр 
фæрæдидзæн. 
Мæйæ фылдæр фæцис æфсæдцон хайы, афтæ Дзамбо- 
лат фæрынчын тифæй. Фæлæ йын низ уый бæрц тых нæ 
бакодта, æмгары мæлæт ын йæ зæрдæ куыд фæриссын 
кодта. Фæмард кæсгон лæппу Ныров. Знаг ын бахъа- 
выд йæ тæккæ ныхмæ. Федта йæ Дзамболат. Федта æмæ 
бамбæрста, маст куыд зын уромæн у, æмгары мæлæт 
куыд тынг риссаг у, уый. Дыууæ къуырийы фæстæ 
æрбаздæхт ротæмæ æмæ та ногæй - хæст. Ацы хатт йе 
’мбæлттæй фæхъуыд Ныровтæй дыккаг æфсымæр, стæй 
фæцæф сты ноджыдæр ма дыууæйæ. 
...Æмæ та ногæй - хæст. Хæхты. Нæ фаг кодта хæ- 
цæнгарз. Фæлæ йæ цæмæй ластæуа? Вертолетæй тæхæн 
нæй. Машинæ бæргæ ис, фæлæ йын шофыр нæй. 
Чи сарæхсдзæн æмбæлтты зын уавæрæй фервæзын 
кæнынмæ? Дзамболат бамбарын кодта, машинæ скъæрын 
кæй зоны æмæ кæй нæ фæзивæг кæндзæн хæхтæм 
хæцæнгæрзтæ æмæ халæн æрмæг ласынмæ, уый. 
Диссаг! Нæ, дам, фæзивæг кæндзынæн! Нæ, уым 
зивæгæн йæ кой дæр нæ уыд. Уым лæгдзинад равди- 
сын хъуыд, сæрæндзинад. Фæндагыл халæн æрмæг цы 
машинæтæ ластой, уыдон душманты амæттаг арæхдæр 
кодтой, уыдонмæ топпы кæсæнæй тынгдæр кастысты, 
уыдоны шофыртæ цард æмæ мæлæты ’хсæн иу къахæй 
лæууыдысты. Йæ бонæй уа, зын сахат æмгары цардыл 
54 

•чэ>*>æ^<%>* 
йæхи цардæй тынгдæр чи хъуыды кæны, бахъуаджы 
рæстæг мæлæтæй чи нæ фæтæрсы. Æмæ уый бæрц дом- 
бай разынд Дзамболат. Нал рахызт уый фæстæ дæр ма- 
шинæйæ. Кундузæй Урсдонмæ та кæд арæх нæ, уæддæр 
цыдысты писмотæ. Æмæ алы писмойы дæр бинонтæн 
уыд зæрдæлхæнæн, хъæлдзæг ныхæстæ. Алы писмойы 
дæр фыста: «Тæрсгæ мын ма кæнут. Æз тынг сабыр ран 
службæ кæнын. Цы æфсæддон хайы дæн, уырдæм ласын 
дзул. Уымæй ма сабырдæр куыст цы уа? «Дзулласæг»... 
Дзамболат та «дзулласæг» кæй уыд, уый тыххæй йæ риуыл 
сæрттывта майдан «Хæстон сгуыхтдзинæдты тыххæй». 
Тæрсгæ нæ кæнын чи зæгъы, уый йæхицæй æппæлы. 
Нæ, тарст Дзамболат дæр. Искуыдæр ма йæ райсомы ху- 
рыскаст арвыл цæлхыдзагæй кæмæн худт, уымæн хур- 
ныгуылдыл хъуыды кæнын æнцон уыд? 
Æмæ мысы Дзамболат. «Цыдтæн Кабулæй Кундузмæ 
фæндагылхæхты. Рæсугъдæрдз. Æрымысыдтæннæхимæ. 
Адзæгъæл дæн мæ сæнтты. Æвиппайды мæ машинæйæ 
чысыл дарддæр фæндагыл февзæрд адæймаг, ныхъхъ- 
авыд топпæй. Сæрæй къæхтæм ауазал дæр. Фæлæ уый 
иу усым уыд. Фæцырд дæн, машинæ размæ аппæрстон. 
Фæцыд гæрах æмæ нæмыг мæ тæккæ чъылдыммæ 
æфсæйнагыл суад. Адæймаг та цыма фæндагыл тайгæ 
акодта, нал уыд, æрбадæлдзæх». Дзамболат уыцы хæсты 
фæцæф. Фæлæ нæ ныууагъта йе ’мбæлтты. Нæ ацыд тохы 
быдырæй. Нæ бамбæхста йæ сæр. 
Æмæ ма уыд ахæм хабар дæр. Иу бон æм командæ- 
гæнынадмæ фæсидтысты. Бамбарын ын кодтой: «Æртæ 
боны фæстæ хъæуы Джелалабадæй цавæрдæр уæзæгтæ 
æрбаласын. Уый тынг бæрнон хъуыддаг у, æмæ дæ ныфс 
бахæсдзынæ? Тыххæй дæ не ’рвитæм». Кундузæй йын 
Кабулмæ фæндаг зонгæ уыди. Кабулæй Джелалабадмæ та 
нæ. Кабулæй Джелалабадмæ та змисджын быдыр. Уым 
хур тынгдæр сыгъта, уым дæ хæхтæ знаджы нæмыгæй 
55 

^О^^^У^ 
нæ бамбæхсдзысты. Фæлæ æнæ уæлдай ныхасæй сразы, 
сæххæст кодта командæгæнынады фæндон, æмæ йæ уый 
тыххæй бавдыстой «Сырх стъалыйы» орденмæ. Фæлæ йыл 
нæ сæмбæлд уыцы хæрзиуæг. 
Изæр-иу хæхтыл цырæгьтæ куы ссыгъта, изæр-иу 
къазарматæм куы æрбахъуызыд, уæд Дзамболат мысыд 
Ирыстон. Фæндыд æй æнафоны сæ хæдзары рудзынг ба- 
хойын æмæ бинонты цины уацæй райхъал кæнын. 
Атахтысты азтæ æмæ йæм фыццаг хæст фынау 
куыд каст, раст афтæ йæм ныр цыдæр æнахуыр каст 
Ташкент, æнахуыр æм каст сабыр цард. Урсдонмæ та 
изæрыгон нæ, бон сихорафон сыздæхт. Сыхаг устыты 
’хсæн йæ мады дардмæ базыдта. Мад та йæ «дзулласæг» 
хъæбулы сæрæгасæй ауынгæйæ куыдта æмæ куыдта. 
Уæдæй абонмæ азтæ рауад. Дзамболат каст фæци пад- 
дзахадон университеты юридикон факультет. Архайы 
æфсæддон интернационалистты клубы. Арæх вæййы 
скъоладзаутимæ фембæлдтыты. 
Фæлæ ивгъуыд куы æрымысы, уæд æм рæстæг 
мысинæгты уæлныхты рахæссы æппæтæй уæззаудæр 
хæсты уынæр. Файзабадæй Кундузмæ фæндагыл иу чы- 
сыл хъæуы цур сыл ныккалдтой душмантæ. Зæгъæн ис, 
сæ къæхты бын сыгъд зæхх. Автоматæй, пулеметæй, 
гранатæй æмæ цæмæй не ’хстой. Сыгъдысты машинæтæ. 
Уыцы хæсты йæ æмбæлттæй фæмардысты ссæдзæй. 
Ныр уыцы хæст цæмæндæр йæ фыны арæх фæуыны. 
Фæуыны йæ Урсдоны был. Цымæ Урсдоны был та цæмæн? 
Кæд, ын мыййаг. Фыдыбæстæм, адæммæ, дун-дунемæ уа- 
рзондзинад Урсдоны был кæй райдыдта, уымæн. Кæд æй 
йæ фыд Мæрзаты Стахан æмæ йæ мад Азæ цы фæндæгтыл 
бафæдзæхстой, уыдон Урсдоны былæй айгæрстой æмæ 
дун-дунейы сабырдзинад, адæмы æдасдзинад йæ фыны 
Урсдоны былыл дæр уымæн хъахъхъæны. 
1989 азы 6 июнъ. 
56 

^ЧЗ^^оо^Е^ 
(э7€æ бафсæст агæххил цæуынæй 
Алы адæймагæн дæр царды йæхи хъысмæт, йæхи 
амонд, йæхи нысан ис, фæзæгъынц. Иутæн сæ 
цардвæндаг дæргъвæтин æмæ гуыргъахъхъ рауайы. 
Иннæтæм амонд цæлхыдзагæй фæхуды. Кæмæндæр 
та йæ худгæ хур арвыл ронæмбæрц дæр нæма суайы, 
афтæмæй ахуыссы. 
Уæд йæ цардвæндаджы райдайæны лæууыд зилгæйаг 
лæппу Дзгойты Олег дæр. Уарзта зæхх, æгæрон быдыр ын 
æнцойдзинад нæ лæвæрдта æмæ йæхимидæг скарста: 
«Аст къласы фæстæ колхозы механизаторæй бакусын». 
Фыццаг ауæдз... Фыццаг хуымгæнд... Фыццаг 
хорæрзад... Лæппуйы зæрдæ рад æмæ тырныдта, 
цы фæллойы фæндагыл æрлæууыд, уым æрмæстдæр 
раззагдæрты æмрæнхъ уæвын æмæ йын уый æнтысгæ 
дæр кодта. Зæхкусæгæн хуымгæнæнтæ æмæ 
хорæфснайæнтæй ахсджиагдæр рæстæг нæй. Уæд 
адæймаг йæ къухтæм дæр ма æмхасæнтæ фæкæны. Олег 
та æрыгон уæвгæйæ алы куыстæн дæр фæрæзта, уæлдай 
цу ма, уæлдай ныхас кæнын æм никуы бахъуыд. Иæхи 
æнæзивæгæй æппæрста размæ. Райсомæй-иу фæзынд 
быдыргæрон æмæ-иу ыл быдыры баизæр. 
Цы ис, цымæ, зæххы хъарм, зæххы комулæфт уырзæй 
æнкъарынæй хуыздæр. Олег та йæ æнкъардта суанг 
зæрдæйæ дæр ма, æмбæрста йын йе ’взаг æмæ йæм- 
иу хатгай афтæ дæр фæкаст, зæхх йæ удæй афтæ тынг 
кæй уарзы, ауæдзтæ йæ тракторы фæстæ уымæн ныххал 
вæййынц æмæ дзы атонын уымæн нæ фæкомынц. 
Фæззæджы-иу колхозы куысты бæрæггæнæнтæ куы 
57 

-ЧЭ^^о^^^11 
бахыгътой, уæд-иу æнæ раппæлгæ нæ фесты Оледжы 
æрмдзæфæй. Рæстæгæй-рæстæгмæ-иу газетты фæрстыл 
фæзынд йæ къам дæр æмæ йæ хорзы кой дæр, æмæ-иу 
уæд лæппуйыл ноджыдæр базыртæ базад. 
Алцæмæн дæр, дам, йæхи рад, йæхи афон ис. Æмæ 
ралæууыд Олегæн дæр æфсадмæ цæуыны рæстæг. Нæ 
фæтарст, кæйдæр фæччийы бын нæ бамбæхст, фæлæ 
барвæндонæй æфсадмæ ацыд. Уымæй дæр кæдæм? Аф- 
ганистанмæ! Уæд уыцы бæстæ арты сыгъд. Уæд афгайнаг 
адæмы сабыр царды сæраппонд мардысты Советон Цæ- 
дисæй æрвыст лæппутæ. Мардысты... Æрыгон æфсæд- 
донтæй алчидæр хъуыды кодта афтæ, мæлæт уымæ ницы 
бар дары зæгъгæ. Йæ бонæй уа æвзонг зæрдæ, æрмæст- 
дæр даргъ æмæ рæсугъд цæрæнбоныл чи фæхъуыды 
кæны! Оледжы дæр уырныдта, фæстæмæ йæ райгуырæн 
бæстæм дзæбæх, сæрæгасæй кæй сыздæхдзæн, уый. Куы- 
стахуыр æмæ фæллойуарзаг лæппуйæ æфсæддон æгъдау 
домын нæ хъуыд. Уый йæ хæстæ тынг бæрнонæй æххæст 
кодта. Бæстон ахуыр кодта æфсæддон хъуыдцаг, уымæн 
æмæ æмбæрста, абон йæхиуыл уæлæнгай уæз куы ’руад- 
за, уæд æй фæстæдæр æртæ ахæм уæзæй бафидын кæй 
хъæудзæн, уый. Стæй канд йæхиуыл нæ хъуыды кодта, 
фæлæ йын йæ дæлбар цы цалдæр адæймаджы бакодтой, 
уыдоныл дæр. Цыппар уырыссаджы, дыууæ казахаг æмæ 
иу азербайджанаг лæппуйы. Йæхицæн скодта чысыл ан- 
кетæгонд, ныффыста дзы ацы лæппутæн сæ мыггæгтæ, 
нæмттæ æмæ фыды нæмттæ. Сæ алкæмæндæр сæ йæ ра- 
комкоммæ ныффыста, чи сæ цы адæмыхаттæй уыд, кæд 
æмæ кæм райгуырд, кæцы æфсæддон комиссарадæй 
йæм фæсидтысты æфсадмæ, бинонтæй йын цы ис, сæ 
адристæ, цы хæцæнгарз ис сæ алкæмæдæр, уый æмæ 
се æфсæддон билетты номыртæ. Ацы гæххæтт дзурæг 
уыд Оледжы удыхъæды хорз миниуджытæй иуыл, ома, 
цы хъуыддаджы сæргъы лæууыд, уымæ бæрнон цæстæй 
58 

^ЧЭ^^о-иГ^1, 
кæсын. Уыцы рæстæг Зилгæмæ Оледжы фыд Пустикмæ 
та æфсæддон хайы командыгæнынадæй ссыд арфæйы 
писмо. Уым дæлбулкъон Кружилин фыста: «Тынг æхсыз- 
гонæй дын хъусын кæнæм, дæ фырт, нæ бæстæйы хус- 
сайраг арæнтæ хъахъхъæнгæйæ, йæ æфсæддон хæс ка- 
димæ кæй æххæст кæны, уый. Зæрдиагæй ахуыр кæны 
æфсæддон хъуыддаг æмæ бæрзонд хæссы æфсæддон- 
интернационалисты ном, йæ æмбæлттæн алы хъуыд- 
дагæй дæр у фæзминаг. Не ’фсадцон хайы командæгæны- 
над дын стыр арфæ кæны, дæ фырт йе ’фсæддон службæ 
кад æмæ радимæ кæй æххæст кæны, уый тыххæй». 
Олег та стъалыджын афгайнаг изæрты мысыд йæ 
бинонты, йе ’мгæртты, йæ сыхбæстæ, стæй йæ зæрдæ 
кæуыл не сивта, уыцы быдыр. Æнæуынон, тынг 
æнæуынон ын уыд хæст. Кæд-иу æмæ дыууæ хатты нæ 
фембæлд душмантимæ, уæддæр æй кæронмæ йæ бон 
бамбарын нæ уыд, ацы адæм кæрæдзийæ цы дарынц, 
лæгæй-лæгмæ кæуыл нæ фембæлдтæ æмæ кæй нæ зо- 
ныс, ахæм адæймаджы амарæн куыд ис, уый. Агуырдта- 
иу арвыл зонгæ стъалытæ æмæ иу хъуыды кодта, уыдон 
Зилгæйы сæрмæ дæр ныртæккæ афтæ кæй æрттивынц 
æмæ-иу æй фæндыд, арвыайдæнтæ куы фестиккой æмæ 
йæ дардмæ йæ райгуырæн къонамæ кæсын куы бауад- 
зиккой. Тыхст-иу йæхимидæг, йæ зæрдæ-иу æхсайдта 
сæхимæ, уæлдайдæр та уалдзæг, хуым кæныны рæстæг. 
Фæндыд-иу æй уазал ауæдзы бæгъæввадæй азгъорын. 
Науæд та фæлладæй фæскуыст уазал цъайы дон бануа- 
зын æмæ Хуымæллæджы доны йæхи цынайын. Бæргæ, 
уым дæр Ирыстонæй къаддæр хæхтæ, зæхх æмæ дæттæ 
нæ уыд, фæлæ сæ тафс æндæр уыд, æндæр ад ын код- 
той. Уым алы дур дæр æмæ алы къæдзæхы тигъ дæр 
удхæссæджы æмбæхсæн бынæттæ уыдысты, адæймагмæ 
мæлæты цæстытæй кастысты. Нæ, нæ сæ бафæрзта йæхи 
бахизын Олег. 
Уæд 1985 аз уыд, сусæны мæйы тæвддæр бонтæй 

-ЧЗ^^-^Е^ 
иу. Æфсæддонты къорды сæргъы йæ арвыстой знаджы 
бынат басгарынмæ æмæ йын йæ фæндаг æрæхгæнын- 
мæ. Алырдыгæй æгомыг къæдзæхтæ, æфсæддонты 
фæндаг та -лæгъзыл. Фæлæ уæддæр Олег æнæ бафип- 
пайгæ нæ фæцис, хæхты æнхъырдты чи æрæмбæхст, 
уыцы душманты. Бацайдагъ хæст, æгъатыр хæст. Æд- 
зухдæр куыд арæхст, афтæ та ныр дæр бæргæ хорз 
лæвæрдта разамынд, йæ бæрны чи уыд, уыцы салдæт- 
тæн. Кæд знагæн йæ бынат бæллиццагдæр уыд, уæд- 
дæр йæ къорды лæппутæ рæвдздæр æвнæлдтой, рæст- 
дзæвиндæр уыдысты, уæдæ йын йæ бардзырдтæ дæр 
рæвдз æххæст кодтой. Фæлæ йæ уый нæ бахызта бæл- 
лæхæй. Æвиппайды йын йæ риу цыдæр асыгъта, цыдæр 
хъарм лæсæн йæ буарыл æрызгъордта, лæппу фæцудыд- 
та æмæ сабыргай йæхи зæхмæ æруагъта. Йæ æмбæлттæй 
йæм чидæр фæкомкоммæ æмæ йæ удаист хъæр бæстæ 
ныццарыдта. «Мæныл ма тыхсут», - куырдта Олег. «Уынут, 
уæртæ кæцæй æхсынц. Скаст сæ ма суадзут». Йæхæдæг 
та йæхимæ хæцыд. «Ацы уæззау хæсты рæстæг куыд ис 
афтæ æнцад хуыссæн дуры рæбын? Уый æмбæлттыл 
сайдæй рацæуынæй уæлдай нæу. Нæ, уæд та бафæлва- 
рон сыстын». Йæхиуыл схæцыди, фæлæ йæ бон сыстын 
нæ баци. Йæ алыварс та нæмгуыты æхситт, автоматты 
къæр-къæр æмæ йе ’мбæлтты хъæрæй бæстæ арыдта. 
«Нæмгуытыл ауæрдут. Знæгтыл хинæй цæут. Сæ тых- 
тæ бирæ нал сты. Уæдмæ махмæ дæр исчи æххуысмæ 
зындзæн», - фæдзæхста йæ æмбæлттæн Олег. 
Бæргæ та схæцыд йæхиуыл, фæлæ цыдæр сау тъуне- 
лы фестад æмæ йæм кæронæй рухс кæцæй цыд, уыцы 
’рдæм атахт. Арв ын йæ æнусон дуæрттæ байгом кодта 
æмæ йæ зæдтæ сæ уæлныхтыл уæларвмæ систой. 
Йæ ныгæнæн бон Зилгæйы Доныбылы уынджы 
æхсидав кæм æрхаудтаид, уымæн бынат дæр нæ уыд. 
Стырæй, чысылæй йыл иууылдæр æмхуызонæй куы- 
60 

^О^^хххГО^ 
дтой. Никæйы уырныдта, фæлмæнзæрдæ, цæрдæг, 
æмгаруарзаг Олег ацы уынгты нал æруайдзæн, уый. 
Уæлдай тынгдæр та йыл сыхы зæрæдтæ фæрыстысты, 
уымæн æмæ сæ цумайы лæдзæг уыд. Уымæн æмæ 
сын-иу изæр æнæдзургæйæ сæ дуармæ сæ фосæн хос 
æркалдта, сæ бæсты-иу донмæ азгъордта, цы сæ хъуыд, 
уый сын-иу æрбадавта. Нæ хус кодта сæ цæстысыг сыхы 
зæрæдтæн. Сусæг-æргомæй куыдта йæ фыды фыдыхо 
Цацкæ. Уымæн йæ зæрдæлæууæн уыд. Йæ фидар ныфс, 
хъулон уарзт æй кодта. Олегмæ йæ уæлдай ныхас скæнын 
никуы бахъуыд. Цæстæнгас æмæ йæ былтыбазмæлдæй 
æмбæрста кæддæриддæр. Ныр æй æнæ Олег хур дæр 
нал тавы. Мысыдысты Оледжы канд сæхи мыггаджы 
хистæртæ æмæ фæсивæд нæ, фæлæ Дауыраты Гиба дæр 
æмæ Гусалты Милуан дæр, Итæзаты Дзерассæ дæр æмæ 
Кодзырты Заремæ дæр, Дзгойты Ламасхан дæр æмæ 
Дауыраты Анычкæ дæр. Гиба йыл афæдз сау фæдардта 
æмæ-иу йæ уæрджытæ хойгæйæ, кæугæйæ дзырдта: 
«Быдырæй-иу ын йæ æрбацыдмæ дзаджджындæр æмæ 
хуыздæр хай бамбæхстон. Олег-иу хуым кæнынмæ куы 
уыд, уæд-иу мæ хъарм хуыссæны мæхицæн бынат нæ 
ардтон. Кæд мыййаг, уазал æмæ æххормаг у, зæгъгæ. 
Ныр æз æнæ Олег куыд цæрдзынæн? Чи ма мын аххуыс 
кæндзæн, чи мын сæтдзæн суг, мæ фосæн мын хос чи 
ласдзæн, чи мын хæсдзæн дон? Ныр мæнæн æнæ Олег 
тынг зын цæрæн ссис». Ныхъуырдта йæ рыст æмæ йæ 
цæссыгтæ йæ фыд Пустик дæр. Æрмæст ын кæмдæр 
æнцондæр уыд уымæй æмæ кæй никæмæ байхъуыста, 
кæй ын сыгом кæнын кодта йæ чырын æмæ йæхи дыууæ 
цæстæй кæй федта, йæ хъæбул дзы кæй ис, уый. Науæд 
уымæ дæр ма куы æхсайдтаид йæ зæрдæ. 
Уалынмæ йæм фæсидтысты Рахизфарсы районы 
æфсæддон комиссарадмæ. Йæ фырт Дзгойты Олег, йе 
’фсæддон хæс æххæст кæнгæйæ, хъæбатырдзинад кæй 
61 

*чэ**&1^е>* 
равдыста, йæхæдæг, мæлæтдзаг цæф уæвгæйæ, йе 
’мбæлттæн раст разамынд кæй лæвæрдта æмæ сæ уый 
фæрцы кæй фервæзын кодта, уый тыххæй йын ССР 
Цæдисы сæйраг Советы президиумы бардзырдмæ гæсгæ 
лæвæрд æрцыд Сырх Стъалыйы орден». 
Чысыл фæстæдæр та йыл Республикæ Афганистанæй 
сæмбæлд æндæр хæрзиуæг - майдан «Арфæгæнæг 
афгайнаг адæмæй», 1989 азы та майдан «Хæстон- 
интернационалистæн». 
Олег цы хæсты фæмард, уый тыххæй фыста газет «Со- 
ветская Россия» дæр 1986 азы 4-æм майы. Мысыдысты 
йæ йæ хæстон æмбæлттæ Александр Щербаков, Анатолий 
Воронцов æмæ Саид Эльмурзаев. 
Ныр дæсгай азтæ рауад, Олег куы нал ис, уæдæй 
абонмæ. Олег нал ис, йæ ном та цæры. Цы скъолайы 
ахуыр кодта, уым музейы йæ номыл сарæзтой хицæн 
къуым. Уæлахизы бæрæгбон ын-иу ахуыдтой йæ фыды 
скъоладзаутимæ фембæлынмæ. Ногдзаутæ йын бабæрæг 
кæнынц йæ ингæн æмæ йыл сæвæрынц дидинджытæ. 
Тæхудиаг йæ зын сахаты дæр йæ бон лæгдзинад рав- 
дисын кæмæн у, мæлæты цæстытæм кæсгæйæ дæр ма 
йе ’мгæртты цардыл чи фæхъуыды кæны æмæ сæ чи 
фæхъахъхъæны. Ахæм уыд Дзгойты Пустиччы сауцæст 
лæппу Олег дæр. Кад æмæ йын намыс! 
62 

^ЧЭ^^хз-и^О^ 
<вЛæг$аина$ -рабйыста хæсты 
Кæддæр, дам, азæххыл адæм сызгъæрин дуджы 
цардысты. Хур сæ тавта, зæхх сæ рæвдыдта. 
Адæймагæн адæймаджы уындæй ради йæ зæрдæ, цин 
кодта се ’нтыст æмæ хорздзинадыл. Сæ удтæн æнæуы- 
нон уыдысты фыдæх æмæ хæрамдзинад, знаггад æмæ 
фыдракæнд. Адæм цардысты сабыр æмæ хæларæй. 
Фæлæ æрцыд кæрон уыцы диссаджы дугæн. Ферттывта 
фыццаг зул цæстæнгас. Адæймаджы зæрдæйы сæвзæр- 
дысты фыццаг хæрам хъуыдытæ, фæзындысты фыццаг 
арæнтæ. Фезмæлыд фыццаг ауæдзы дур æмæ ныккалд 
туг. Æрцыд адæймаджы зиантæ. Цымæ уæдæй ныр- 
мæ цал хатты азæлыд топпы гæрах? Арв æмæ зæхх цал 
хæстæн уыдысты æвдисæн? 69 азы размæ дæр немыцаг 
фашисттæ хъавыдысты Советон Цæдисы арæнтæ æркъ- 
аддæртæ кæнын, фылдæр зæххытæ бацахсын, бæстæйы 
мулк ассивын, адæмæй цагъайрæгтæ саразын. Фæлæ 
банкъуыст æнæхъæн бæстæ æмæ йæ фырттæ сыстады- 
сты знаджы ныхмæ. Цæгат Ирыстонæй Фыдыбæстæйы 
Стыр хæстмæ барвæндæй чи ацыд, уыдонимæ уыд æры- 
дойнаг лæппу Зембатты Аслæнбеджы фырт Федыр дæр. 
Уый хæсты размæ куыста механизаторæй. Советон æф- 
сады рæнхъыты Монголы бæстæйы службæ кæнгæйæ са- 
хуыр кодта шофыры дæсныйадыл æмæ йын сабыр цар- 
ды азты фæлтæрддзинад бабæззыд хæсты дæр. Фыццаг 
æй арвыстой Мæскуыйы облæстмæ. Уым мæйы дæргъы 
ахуыр кодта, минометтæ æмæ «Катюшæтæ» куыд арæзт 
сты, хæсты уавæрты сæ куыд пайда кæнын хъæуы, уый. 
1942-æм азы ноябры райдайæны йæ арвыстой 32-æм 

■ЧЗ^^хг^О^ 
гвардион-минометон полкъмæ шофырæй, уый фæстæ 
та йæ раивтой фыццæгæм Украинаг фронты 303-æм 
минометон полкъмæ. Архайдта Украинæйы рахизфарс, 
горæттæ Радомышль, Житомир, Волочинск ссæрибар 
кæныныл хæстыты. Фæстæдæр та Львоваг-Сандомираг 
операцийы. Йæ хæстон фæндаг æй ныххæццæ кодта 
Одеры былгæрæттæм. Хæстон лæджы фыдæбæттæ рад- 
зурын æмæ ныффыссынæн ныхæстæ никуы сфаг уыдзы- 
сты. Карды комыл цæуæгау адæймаг йæ уд хæссы цард 
æмæ мæлæты ’хсæн. Фистæг æфсæддонæн уæддæр та 
амбæхсæн ис знаджы нæмыгæй. Машинæ та тулы фæн- 
дагыл æмæ йæ æхсынц комкоммæ. Кæм хæдтæхæгæй, 
кæм танкæй, кæм автоматæй. Дæ бон æмæ дæхæдæг. 
Фæсай знагæн йæ хъавд. Фæуы нæмыджы тахтæй рæвд- 
здæр. Машинæ кæнæ иуырдæм, кæнæ иннæрдæм æппар 
фæндагыл. Бацархай канд дæхи уд нæ, канд машинæ 
нæ, фæлæ знаг удхæссæгæй тынгдæр цы «Катюшæ» - йæ 
тарст æмæ йæ фæхæстыл кæмæн архайдта, уый бахъахъ- 
хъæныныл. 
Сæрæндзинадæй та Зембатты лæппуйы ничи 
амбылдтаид. Уæдæ-иу йæ «Катюшæ» куы скуыста, арв 
æмæ-иу зæхх кæрæдзимæ куы фæлæбурдтой, немыцæгтæ- 
иу мысты хуынчъы абырын æввонг куы систы, уæд 
уымæн рад йæ зæрдæ. Цин кодта, фыдызнагæй кæй 
уæгъд кодта, уыцы райгуырæн зæххы алы гæбазыл дæр. 
Хæстон техникæ хорз кæй зыдта, йæ размæ ’вæрд хæстæ 
тынг хорз кæй æххæст кодта, уый тыххæй йын саккаг 
кодтой риуылдаргæ нысан «Тынг хорз шофыр». Укра- 
инæйы зæххыл хæстыты йæхи хъæбатырæй кæй равды- 
ста, уый тыххæй йæ риуыл сæрттывта майдан «Лæгдзи- 
нады тыххæй». Немыцаг хæдтæхджыты нæмгуытæй йæ 
машинæ кæй фервæзын кодта, уый тыххæй та йæ æф- 
сады командæгæнынад схорзæхджын кодта Сырх Тыры- 
сайы орденæй. Фондз хатты райста Сталины бардзырдмæ 
64 

гæсгæ арфæйы гæххæттытæ. Йæ хæстон сгуыхтдзинæд- 
ты тыххæй йын лæвæрд æрцыд «Фыдыбæстæйы хæсты» 
дыккаг къапхæны орден æмæ майдан «Германыл фæуæ- 
лахизы тыххæй». Хæст куы ахицæн, уæддæр ма Федыр 
æфсады баслужбæ кодта афæдз. Уый фæста шофырæй 
куыста Минводы, стæй 1949-æм азы сыздæхт йæ райгуы- 
рæн хъæу Æрыдонмæ æмæ дысфæлдæхтæй фæллой код- 
та совхоз «Æрыдоны». Йæ цард æмбал Азæимæ схъомыл 
кодтой хæрзæгъдау цот, æртæ чызджы æмæ иу лæппу. 
Сæвæрдтой сæ раст фæндагыл. Абон Зембатты Федыр не 
’хсæн нал ис. Фæлæ цæры йæ рухс ном. Рох нæу адæмæй, 
хиуæттæй, хæстæджытæй, цот æмæ цоты цотæй. Æмæ 
цалынмæ уыдонæй иу адæймаг цæра азæххыл, уæдмæ 
цæрдзæн Федыр дæр. Уæдмæ йæ мысдзысты. 
2010 аз 17-æм август. 
5 Заказ № 203 
65 

^О^^ох^Е^ 
^ёсе ном цæу)$зæн сенисты 
Адæймаг райгуыры æмæ йæ зæхх йæ фæтæн ри- 
уыл ауызы. Адæймаг нал вæййы æмæ йæ зæхх 
йæ хъарм хъæбысы банорды, йæ къæхты уынар та йын 
æнустæм йæ зæрдæйы арфы фæхæссы. Дæ бонæй уай 
зæхх!.. Адунейыл цал цæрæджы уыд, йæ зæрдæйы уал 
æвæрæны кæмæн ис, алкæйы къахвæд дæр хицæн ад 
кæмæн кæны, сæ алкæмæндæр йæ уды хъарм йæ уды 
æвæрæнты чи хæссы. Дæ бонæй уай зæхх!.. Ракал дын 
де ’нусон æвæрæнтæ, байхъус дæ зæрдæйы цавдмæ, дæ 
сабыр улæфтмæ уæд дзы æнæмæнг фехъусиккам Хе- 
станты Джетæ æмæ Чабæханы хæстон хъæбулты къæхты 
уынæр дæр, рæстæг нæм дæ арф къæбиц-æвæрæнтæй 
раскъæфид сæ цардбæллон удты рухс. 
Авд лæппуйы æмæ цыппар чызджы хъомыл кодта 
Джетæйы фæрныг хæдзары. Авд фидар æнцойы уыд 
йæ хъарм къонайæн. Сæ сæрæн лæппутæ æмæ гуырви- 
дауц чызджытæй сæ зæрдæ рад мад æмæ фыдæн. Авд 
хъæлæсæй зарыд сæ амонды уадындз: О, фæлæ, дам, 
амонды базыртæ дæр хъулæттæ сты фæзæгъынц. Уæд ма 
Джетæйы бинонтæ Хохы Карцайы цардысты. Цот куыд 
хъомыл кодтой, афтæ сæхи куыстмæ æмæ ахуырмæ æп- 
пæрстой. Аæппуты хистæр Иналыхъ уыд. Цы бирæ фос 
сæм уыд, уыдонæн цыд фыййау. Хъахъхъæдта сæ фыд- 
гæнæджы къухтæй æмæ бирæгъты балæй. Сæ фосы дзуг 
азæй азмæ кодта фылдæр, сæ хæдзары бæркад уæлейы 
исгæ, бынæй ахадгæ. Уарзтой Хестанты бинонтæ зарын. 
Зарыдысты хосгæрдæнты æмæ хорæфснайæнты, зары- 
дысты уалдзæг нæмыг æппаргæйæ, зарыдысты хъæугуы- 

^сзх^-^о^ 
вдтæ æмæ чындзæхсæвты. Джетæ-иу систа зарæг æмæ 
йын-иу йæ лæппутæ бахъырныдтой. Фæлæ сын уыцы 
цард бирæ нæ ахаста. Иналыхъ æд фос зæйы бын фæцис. 
Цалдæр боны фæстæ йæ Джетæ миты бын ссардта æмæ 
йæ цæссыг калгæ йæ хъæбысы хъæумæ æрхаста. Фидар 
Джетæйæн йæ амонды мæсыджы æнцæйттæй иу ракалд. 
Цард ыл Карцайы нал хæцыд æмæ уæд Хæтæлдонмæ æд 
бинонтæ ралыгъд. Советон цардарæзт куы ’рфидар æмæ 
Хæтæлдоны колхоз куы сарæзтой, уæд æм бацыдысты 
Джетæйы бинонтæ дæр. Йæ фырт Гацыр ссис колхозы 
хуыздæр фыййæуттæй иу. Мурат æмæ Сæипп та дæсны 
механизатортæ. Тох кодтой хъæздыг хорæрзадыл. Йæ 
хорз куысты тыххæй Сæиппы сæвæрдтой тракторист- 
тæн бригадирæй. Чысыл фæстæдæр та бацыд коммуни- 
стон партийы рæнхъытæм. Цард ногæй бахудти Джетæ 
æмæ Чабæханы бинонтæм. Гацыры фæдыл сæ фæрныг 
хæдзармæ бакуывта елхотаг чызг Беджызты Фатимæ. 
Фæзынд сын кæстæртæ - дыууæ лæппуйы æмæ чызг. 
Хистæрты ма уымæй хуыздæр цы хъуыд? Уæдмæ бай- 
рæзтысты Джетæйы кæстæр фырттæ дæр. Ватырбег рав- 
зæрста ахуыргæнæджы дæсныйад æмæ Заманхъулы скъ- 
оладзаутæн уарзын кодта ирон æвзаг. Хадзымурат бацыд 
педагогон техникуммæ. Ахуыр кæнгæйæ æвдыста иттæг 
хорз зонындзинæдтæ, фæлæ йæ фæстаг курсæй акод- 
той æфсадмæ. Каст фæци фистæгæфсæддон училищæ 
æмæ йын радтой лейтенанты цин. Кæстæр æфсымæр Зу- 
рапп та Хæтæлдоны авдазон скъолайы фæстæ йæ ахуыр 
адардцæр кодта Æрыдоны астæуккаг скъолайы. Йæ 
’мгæртты ’хсæн уыд алцæмæйдæр фæзминаг скъоладзау. 
Сæ хæдзæрттæ ссардтой Верæ æмæ Базикка дæр. Верæ 
чындзы ацыд Æрыдонмæ, Вазикка та - Суадагмæ. Цард 
цæджджинагау фыхт Джетæ æмæ Чабæханы хæдзары. 
Уалдзæг-иу цы нæмыг аппæрстой, уымæн-иу æртывæр 
уыд фæззæджы йæ бæркад. Сæ хæдзары цы æгъдау æмæ 
67 

^-О^^^ох^ЕУ1- 
æфсарм уыд, уый хъæубæстæн уыд фæзминаг. Рæдаукъух 
хистæртæ, коммæгæс кæстæртæ. Канд сыхбæстæн нæ, 
фæлæ æнæхъæн хъæубæстæн дæр уарзон. Фæлæ цард 
доны къусæй уæлдай нæу. Чысыл æй бакъуыр æмæ йæ 
былтæй акæлдзæн, йæ дон æрбайсæфдзæн. Ныгуылæнæй 
сыстадысты немыцаг æфсæдтæ æмæ фехæлдтой Сове- 
тон Цæдисы адæмы сабыр цард. Бафтыдтой арт горæт- 
тæ æмæ хъæутыл, стыгътой сæ, мардтой адæмы, зæронд 
æмæ сывæллон не ’взаргæйæ сæ тардтой цагъайраджы 
куыстмæ. Лæгæвзарæн тохы фæстейы нæ баззады- 
сты Хестанты æхсæз æфсымæры дæр. Хадзымурат цы 
æфсæддон хайы службæ кодта, уый хæст æрæййæфта 
Львовы. Хæсты дыккаг бон хæцæг æфсадмæ афæнда- 
раст кодтой Гацыры. Уымæй дыууæ боны фæстæдæр та 
сæ уынгты кæрæдзийы дзыхæй зарæг исгæйæ тохы фæн- 
дæгтыл абалц кодтой Мурат æмæ Сæипп. Фæстейы нæ 
баззад Батырбег дæр. Заманхъулы скъолайы йæ уарзон 
куыст ныууадзгæйæ ацыд хæсты цæхæрмæ. Æфсымæр- 
ты кæстæр Зурапп уæд ма скъолайы ахуыр кодта, йæ 
азтæ нæма амыдтой, фæлæ йæ йæ хистæр æфсымæртæй 
дæлдæр æрлæууын нæ бафæндыд, ацыд тохы быдырмæ. 
Хестанты бинонтæ фыццаг сау гæххæт райстой Севосто- 
полæй. Хъырымы зæхх хъахъхъæнгæйæ фæмард Гацыр. 
Батырбег знаджы ныхмæ хæцыд Георгиевскмæ хæстæг, 
уæззау цæфтæ фæцис. Йæ хæдзарыл ма бæргæ сæм- 
бæлд, иу чысыл ма ацард æмæ йæ цæфтæй амард. Му- 
рат æмæ Сæипп Ростовы лæууыдысты знаджы ныхмæ. 
Кæрæдзийæн уыдысты фидар æнцой. Фæлæ фыдгулы 
нæмыг аскъуыдта Мураты цæхæрцæстыты рухс. Уæззау 
цæфтæ фæцис Сæипп æмæ æфсадæн нал сбæззыд, бæр- 
гæ ма ссыд йæ фыдыуæзæгмæ, фæлæ йæ уæззау цæфтæн 
нæ бафæрæзтæ æмæ амард. Джетæ æмæ Чабæханы 
хъулон хъæбул Зурапп та Житомиры æбæрæгæй фесæфт. 
Львовы зæххыл хъæбатырæй фæмард Хадзымурат. Знаг 
68 

•ЧЗ^х^ЕУ1- 
нæ бацауæрста Хæтæлдоны Джетæйы иннæ бинонтыл 
дæр. Немыцæгтæ сæ коммунистты бинонтæ стут зæгъгæ 
æрцахстой æмæ сæ сæ хъæуккаг æртындæс хæдза- 
ры бинонтимæ айстой сæ разæй. Сæ зæрды сæ уыд 
цагъайраджы куыстмæ Германмæ атæрын, фæлæ сæ 
Ставд-Дзфты сырхæфсæддонтæ суæгъд кодтой. Фæцу- 
дыдта Джетæйы фæрныг хæдзар. Сæ амæлæты бонмæ 
баззадысты сæ чызг Лазирханы æвджид. Нал байгас сты 
сæ зæрдæйы авд хъæдгомы. Бамыр, сæ амондыл авд 
хъæлæсæй чи зарыд, уыцы уадындз. Фæлæ зындгонд 
фыссæг афтæ загъта: «Адæймаджы амарæн ис, фæуæ- 
лахиз уæвæн та йыл нæй» æмæ чи загъта, Джетæ æмæ 
Чабæханы зынгхуыст лæппутæй знаг тыхджындæр ра- 
зынд зæгъгæ? Нæ, Иры зæххыл цæры сæ рухс ном. Сæ 
ном цæрдзæн, цалынмæ Гацыры фырт Хъанымæты æмæ 
Сæиппы чызг Заремæйы цоты цот азæххыл цæрой, уæд- 
мæ. Сæ ном Иры кæмтты зæлдзæн, Елуаты Алик сыл цы 
зарæг скодта, уый фæрцы. Сæ зæрдæйы хъарм цы хуры 
тынты бамбæхст, уыдон тавдзысты райгуырæн уæзæг. 
Сæ цæрдæг къæхты уынæр зæхх æнустæм банорста 
йæ фæтæн риуы æмæ йæ царды зилдухæнты хæсдзæн 
дугæй-дугмæ, æнусæй-æнусмæ. Нæ, Джетæйы фырттæ 
нæ амардысты. Цалынмæ хохы дур тула, быдыры цалх 
зила, уæдмæ сæ Иры адæм дардзысты сæ зæрдыл. 
69 

ЧЭ^^оХ^Н 
(^Лзæххыл цæры йæ -рухс нож 
Кад æмæ Намыс царды рæсугъд бæрзæндтæ сты. 
Адæймаг та сæм схизы æгъдау, æфсарм, лæгдзи- 
над, æхсар æмæ уды фыдæбоны къæпхæнтыл. Æмæ цас 
уыцы къæпхæнтæ бæрзонддæруой, фæндагта гуыргъахъ- 
дæр, уыйас адæймагæн йæ кад æмæ намыс ирддæр æмæ 
цардхъомдæр сты. Фыды къахдзæфтыл йæхи чи фæба- 
ры, зын рæстæг йæхи удыл чи нæ фæтыхсы, фыдыуæзæг 
йе стырдæр хæзна кæмæн вæййы, æмгар та дзы сомы- 
хъом, кад æмæ намысы бæрзæндмæ дæр ахæм адæймаг 
схизы. Æмæ тæхудиаг уа уыцы адæймаг йæ цыбыр 
цардфæндагæй йæхицæн ном чи скодта, лæгæвзарæн 
тохы зындзинæдтæн чи нæ фæтасыд, йæ мыггаг, йæ хъ- 
æубæстæ, йæ уарзон адæмы ном бæрзонд чи систа æмæ 
царды æнæихсийгæ сыфыл йæ ном æнустæм фыстæй 
кæмæн баззад. Æмæ кæд азæххыл ахæм адæймæгтæ 
цард, уæд уыдонæй иу уыд Бутаты Данелы фырт Геор- 
гий. Кæддæр йæ фыдæлтæ Уæлладжыры комæй хуыздæр 
цардагур афтыдысты Лабæмæ. Ам атылд йæ авдæн Геор- 
гийæн дæр. Ам акодта фыццаг къахдзæфтæ. 
Адæймаг йе ’рыгон бонты йæ уды мургай цы хорзд- 
зинæдтæ æрæмбырд кæны, уыдон фæстæдæр йæ цар- 
ды хъæздыгдзинæдтæ свæййынц. Георгий та æрдзæй 
цардбæллон рахаста, фидæрттæ арæзт, æнæзивæг, 
æнкъараг, парахат зæрдæ, ахуырмæ рæвдз, æмгæрттæн 
уарзон, коммæгæс кæстæр. Йæ рæстæджы æнтыст- 
джынæй каст фæци скъола æмæ ахуыр кæнынмæ бацыд 
Микоян - Шахары педагогон техникуммæ, уый фæстæ 
та, æрвон тыгъдад ын æнцойдзинад кæй нæ лæвæрдта, 
уымæ гæсгæ Ауганскы тæхджыты скъоламæ. Фæлæ йæ 
каст нæ фæци æмæ уæд равзæрста ахуыргæнæджы дæс- 
ныйад. Йæ гæххæттытæ балæвæрдта Тбилисийы педаго- 
70 

^О^^х^&^ 
гон училищемæ. Фæстæдæр ахуыргæнæджы дипломимæ 
æрыздæхт Хъæрæсе-Черкессимæ æмæ шахтерты посе- 
лок Орджоникидзейаджы куыста скъолайы директорæй, 
лæвæрдта истори æмæ уырыссаг æвзаг, бахъуаджы са- 
хат иу баивта математикæ æмæ физикæйы ахуыргæн- 
джыты. Сывæллæттæн канд уыцы предметтæ нæ уарзын 
кодта, фæлæ сæ ахуыр кодта Райгуырæн бæстæ уарзы- 
ныл, æгъдау æмæ æфсармыл, зындзинæдтæн фæразы- 
ныл, царды хорзæй цы ис, уыдонæй уды æвæрæнтæ хъ- 
æздыгдæр кæныныл. Йæ ахуыргæнинæгтæй абон дæр ма 
æгас чи у, уыдон ын сæ зæрдыл дарынц йæ зондамонæн 
ныхæстæ, йæ фæлмæн дзыхы дзырд, йæ фидар уæнгты 
конд, йæ уды хорз миниуджытæ. 
Амонды базыртæ, дам, хъулæттæ сты, фæзæгъынц. 
Куы адæймаджы сæ ирд фарсыл сисынц, куы йæ цар- 
ды зилдухæнты баппарынц. Ссардта йæ амонд Георгий 
дæр. Бутаты Данелы фæрныг хæдзары къæсæрæй ба- 
кувын кодта йæхи хуызæн уæздан æмæ æгъдауджын 
чызг Калоты Зинæйы. Цард сæм худт йæ мидбылты. 
Бæстыбардуаг сын балæвар кодта лæппу æмæ йыл 
сæвæрдтой ном Хъазыбег. Хъыгагæн бирæ нæ ахаста 
æрыгон бинонты амонд. Зæххыл Балсæджы цалхау цы 
æвирхъау хæст атылд, уымæй хъуыд Райгуырæн бæстæ 
бахъахъхъæнын æмæ 1942-æм азы февралы Георгий 
барвæндонæй лæгæвзарæн тохмæ араст ацу æмæ ма 
’рцуйы фæндагыл. Бахаудта Воронежы фронты 712 пол- 
чъы 132-æм фистæгæфсæддон дивизимæ. 
Нæмыг æгъатыр у. Хорз æмæ ’взæры не ’взары. 
Адæймаг знаджы ныхмæ йæ риуæмбæрц цæуы, мæлæт 
та йæ алыварс нæмыджы базыртыл зилы æмæ йæ 
тугæйдзаг ныхбынты æмбырд кæны, Райгуырæн зæхх 
хъахъхъæнынмæ чи сыстад, уыцы сæрæнгуырдты 
удтæ. Фæлæ хъавæгæй æрхъуыдыджындæр, нæмыгæй 
цырддæр разын æмæ уæд мæлæт фæивгъуыдта. 
71 

•ЧЭ>*ьæ^Е>* 
Немыцæн Мæскуы райсын сæ къухы куы нæ баф- 
тыд, уæд сæ ных сарæзтой Воронежы ’рдæм. Иу ныб- 
бырст цыд иннæйы фæдыл. Фæцæф батальоны коман- 
дир æмæ уæд разамынд йæхимæ райста Георгий æмæ 
садцæтты йæ фæстæ ахуыдта атакæйы. Бацыд лæгæй- 
лæгмæ къухæй хæсты. Йæ тыхджын къухы цæфæй 
æрфæлдæхта цалдæр немыцаджы. Йæ ныфсхаст тохæй 
разæнгард кодта æфсæддонты. Æмæ уыцы хæсты йæхи 
сæрæн, хъæбатыр æмæ цыргъзондæй кæй равдыста, уый 
тыххæй йын радтой лейтенанты цин. 
Знаг Кавказмæ куы схæццæ, уæд уæлдай тынгдæр 
рыст йæ зæрдæ. Мæт кодта йæ бинонтыл, йæ гыццыл 
хъæбулыл, архайдта карз хæстыты немыцаг фашисттæй 
царæфтыд адæмы маст райсыныл. Хæдзармæ та фыста: 
«Ног азы хорзæх дæ уæд, Хъазыбег! Амондджын у. Æз 
хæстмæ куы цыдтæн, уæд дыл афæдз æмæ авд мæйы 
йеддæмæ нæма цыд, фæлæ мæ зыдтай. Сынтæджы-иу дæ 
къæхтыл алæууыдтæ, дæ къух мæм-иу тылдтай æмæ мæм- 
иу «папæ, папæ», зæгъгæ дзырдтай. Ныр, кæй зæгъын æй 
хъæуы, фестырдæр дæ. Хæст сывæллæтты тагъддæр лæг 
кæны. Æвæццæгæн, ныр хорз æмбарыс, дæ мад дын цы 
фæдзуры, уый. Тагъд ныддæрæн кæндзыстæм немыцаг 
фашистты, æмæ дæм уæд зындзынæн. Ныр та уал дæ 
мадмæ хъус». 
1943-æм азы уалдзæджы Георгийы батальон раив- 
той Курскы бынмæ, уымæн æмæ знаг йæхи цæттæ код- 
та ног ныббырстмæ. 5-æм июль. Æхсæв. Георгий нæ 
фынæй кодта. Цыдысты карз хæстытæм цæттæгæнæн 
куыстытæ æмæ куыд парторг, афтæ йæ сæйраг хæс 
уыд, йæ бæрны йын цы бирæ ног æрыгон салдæтты ба- 
кодтой, уыдонæн сæ фарсмæ балæууын, кæм ныхасæй, 
кæм та сын хъуыддагæй, хи фæлтæрддзинадæй æххуыс 
кæнын, ныфсы хос сын разынын. Зылд акъоппытæ чи 
къахта, уыцы æвæлтæрд салдæтты ’хсæнты æмæ сын 
72 

-ЧЗ^^о^^Е^ 
амыдта, танчы ныхмæ зæхх цас къахын хъæуы, акъопп 
хъуамæ цæй æрфæн уа, уый. Авд боны æмæ авд æхсæвы 
цыдысты уыцы цæттæгæнæн куыстытæ æмæ Георгий 
кæддæриддæр уыд йæ къорды уæнгтимæ. Салдæттæн 
уыд ахуыргæнæг дæр æмæ разæнгардгæнæн тых дæр. Йæ 
бар ын цы взвод, фæстæдæр та цы ротæ æмæ батальон 
бакодтой, уыдонæн лæвæрдта æнтыстджын разамынд. 
Курскы къæлæты хæстыты æмæ Украинæйы рахизфарс 
знагæй сæрибар кæнгæйæ цы æхсар æмæ лæгдзинад 
равдыста, уый тыххæй йын саккаг кодтой Сырх Тыры- 
сайы орден, стæй майдан «Æхсардзинады тыххæй». 
Цæугæдон Сеймыл хизгæйæ æмæ горæт Коногон уæгъд 
кæнгæйæ Бутаты Данелы сæрæнгуырд лæппу æдзухдæр 
бырста размæ æмæ йæ фæстæ хуыдта йе ’мбæлтты. Хутор 
Петровский суæгъд кæныны тыххæй сæ йæ фæстæ зна- 
джы ныхмæ абырсынмæ сыстын кодта дыууæ хатты 
æмæ сæххæст кодта уæлдæр командæгæнынады бар- 
дзырд. Немыцаг фыдгæнджытæй асыгъдæг кодтой ху- 
тор. Сентябры Котово сæрибар кæнгæйæ йæ батальо- 
нимæ бабырста хъæумæ æмæ лæгæй-лæгмæ хæсты ныд- 
дæрæн кодтой знаджы. Æрмæст йæхæдæг дзы амардта 
10 немыцаджы. Днепры рахизфарс та йæ батальонимæ 
бафæрæзтой, танктæ кæмæн æххуыс кодтой, уыцы не- 
мыцæгты ныббырстæн æмæ сыл фæуæлахиз сты. 
Хæст-иу куы фæмынæгдæр, нæмгуытæ-иу се ’хсидтæй 
куы фенцадысты, зæхх та йæ уынæргъынæй, уæд-иу 
фæллад хæстоны зæрдæ йæ сæнтты базыртыл тахт йæ 
райгуырæн уæзæгмæ, йæ бинонтæм. Фæндыд-иу æй йæ 
хæдзары къуымты разилын, йæ чысыл хъæбулы йæ дом- 
бай къухтыл сисын æмæ йæ йæ хъарм хъæбысы æрба- 
тухын, йæ бинойнагæн ныфсы ныхæстæ зæгъын. Фæлæ- 
иу уыцы сæнтты балц бирæ нæ ахаста. 
Октябры горæт Чернобылы цур цыд карз хæстытæ. Ге- 
оргийы батальоны суæгъд кæнын хъуыд Горн æмæ уый 
73 

^ЗЧсоУ^ 
сæ къухы бафтыд. Немыц лидзæг фесты. Фæлæ знагæн 
æххуыс кæнынмæ фæзындысты ног тыхтæ æмæ уæд 
батальоны бахъуыд ногæй фидар фæлæууын. Парторг 
Бутаты Георгий цыппар хатты акодта атакæйы йæ ба- 
тальоны лæгæй-лæгмæ хæстмæ. Фæцæф, фæлæ медици- 
нон æххуыс райсыны фæстæ та ногæй атакæйы акодта 
йæ ’фсæддонты. Знаг лидзæг фæцис. Уæлахиз бафтыд 
сырхæфсæддонты къухы, фæлæ уый Георгий нал федта. 
60-æм æфсады командæгæнæг инæлар-лейтенант Иван 
Черняховский уæлдæр æфсæддон разамындмæ хъусын 
кодта: «Бутаты Георгий хæсты фæмард хъæбатырæй 
æмæ у хицауады уæлдæр хæрзиуæг - Советон Цæдисы 
Хъæбатыры ном райсыны аккаг». Советон Цæдисы 
Сæйраг Советы Президиумы сæрдар Михаил Калинин та 
Георгийы цардæмбал Зинæмæ фыста: «Зынаргъ Зинаидæ 
Григорийы чызг. Дæ цардæмбал, лейтенант Бутаты Геор- 
гий хъæбатырæй фæмард Киевæй цæгатырдæмдæр Дне- 
пры сæрты хизгæйæ. 1943-æм азы 17-æм октябры ССР 
Цæдисы Сæйраг Советы Президиумы бардзырдмæ гæсгæ 
йын лæвæрд æрцыд Советон Цæдисы Хъæбатыры ном. 
Æрвитын дын Георгийæн уыцы ном раттыны тыххæй 
ССР Цæдисы Сæйраг Советы Президиумы грамотæ». Бу- 
таты Георгий, уыд ирæттæй Фыдыбæстæйы Стыр хæсты 
Советон Цæдисы Хъæбатыры ном кæмæн саккаг кодтой, 
уыдонæй фæндзæм, Хъæрæсе-Черкессийы цæрджытæй 
та фыццаг. 
Адæймаг амæлы, йæ фæд та йын ныййарæг мадау 
зæхх банорды йæ хъæбысы. Æмæ цас уыцы фæд ар- 
фдæр уа, уыйас сафын нæ комы æнусты цалхæн. Ныр 
72 азы рацыд, Георгийы не ’хсæн куы нал ис, уæдæй. 
Рацыд азтæ, йæ фæд та нæ фесæфт азæххыл. Бахъомыл 
йæ иунæг лæппу Хъазыбег æмæ скъуынын нæ бауагъта 
Данелы хæдзарвæндаджы фидар Сафайы рæхыс. Са- 
хуыр кодта Цæгат Ирыстоны медицинон институты дох- 
74 

^^З^соУ^ 
тырыл. Ссис Хъæрæсе-Черкессийы республикæйы фæл- 
тæрдджын травматолог. Йæ фыдæй фæцис дыууæ æмæ 
’рдæг хатты хистæр. Ис ын рæсугъд цот æмæ цоты цот. 
Уыдон дæр Георгийау равзæрстой ахуыры фæндаг. Ка- 
димæ хæссынц Данел æмæ Георгийы хæдзары фарн. Нæ 
сын рох кæнынц сæ рухс ном. Нæ рох кæнынц Георгийы 
ном Хъæрæсе-Черкессийы адæм дæр. 25-æм декабры 
йын кадджын уавæры сбæрæг кæнынц йæ райгуырæн 
бон. Уæдæ поселок Орджоникидзейаджы директорæй 
кæм фæкуыста, уыцы скъола ныр хæссы йæ ном. Йæ но- 
мыл ис уынгтæ Лабæ æмæ Чернобылы дæр. Украинæйы 
Чернобылы районы Парышевойы хъæуы лæууы хъæба- 
тыр ирон лæппуйæн цыртдзæвæн. Æмæ кæд Чернобылы 
район ныртæккæ хъодыгонд бынаты хуызæн у, уæддæр 
æй адæм нæ рох кæнынц. Йæ ингæнмæ кæддæриддæр 
ис фæндаг, æдзухдæр у æфснайд æмæ хæрззылд. 
Георгий кæд Лабæйы райгуырд, уæддæр йæ арф 
уидæгтæ Уæлладжыры комæй цыдысты. Ироны ном 
кадимæ фæхаста æмæ йæ нæ рох кæнынц Цæгат Ирысто- 
ны дæр. Дзæуджыхъæуы 34-æм микрорайоны йæ номыл 
фæзынд уынг. Алагиры та йын Уæлахизы 70 азы хæдразмæ 
байгом кодтой номарæн цыртдзæвæн. Алагиры районы 
администрацийы бæрнон кусджытæ, йæхиуæттæ, йæ 
хæстæджытæ, æхсæнады æмæ фæсивæды минæвæрттæ, 
хæсты ветерантæ æмæ йын скъоладзаутæ ссардтой йæ 
рухс ном. Радзырдтой йын йæ хæстон сгуыхтдзинæдты 
тыххæй. Цыртдзæвæныл сæвæрдтой дидинджытæ. 
Кад æмæ намыс царды бæрзонддæр бынæттæ сты 
æмæ уыцы æнусон бæрзæндтæм йæ лæгдзинад, хъа- 
ру, æхсар æмæ хъæбатырдзинадæй йæхицæн фæндаг 
айгæрста Бутаты Данелы фырт Георгий. Не ’хсæн нал и, 
фæлæ йæ ном азæххыл цæргæйæ баззад. 
2015-æм аз 7 май. 

-ЧЗХ^хь><Е>* 
ы хæхты г?азза$м йæ ном 
Ном лæггæнæг нæу фæзæгъынц. Адæймаг скæны 
йæхицæн ном æмæ кад йæ хъуыддæгтæй. Æмæ 
тæхудиаг уыцы адæймаг, йæхицæн азæххыл ном чи 
скодта, йæ адæм сомыхъом кæмæй сты. Йе ’хсар æмæ йе 
’фсармæй, йæ хъару æмæ лæгдзинадæй, йе ’гъдау æмæ 
дардмæуынаг зондæй, йæ сæрæндзинад æмæ намысæй 
йæ дзыллæйæн фæзминагæй чи баззад. Æмæ кæд ахæм 
адæймæгтæ Бæстыфарн дун-дунейæн балæвар кодта, 
уæд уыдонæй иу уыд Мамсыраты Хаджумар дæр. Уый 
æрдзæй рахаста хæстон разамонæджы дæсныйад. Фынд- 
дæсаздзыдæй бацыд СырхÆфсады рæнхъытæм. Архайд- 
та граждайнаг хæсты. 1935-æм азы ссис кусджытæ æмæ 
зæхкусджыты Сырх æфсады сгарджыты управленийы 
уæнг. Сахуыр кодта диверсион æмæ разсгарыны куы- 
сты сусæгдзинæдтæ. Уымæй афæдз фæстæдæр та ацыд 
Испанимæ. Разамынд лæвæрдта разсгарджыты - дивер- 
сантты интернационалон бригадæн. Тох кодта испайнаг 
адæмы сæраппонд. Уыцы хæстыты йæхи куыд хъæбаты- 
рæй, ныфсхаст æмæ цыргъзондæй равдыста, уыдæттæ 
америкаг зындгонд фыссæг Эрнест Хемингуэй йæ чиныг 
«По ком звонит колокол» - ы тынг хорз равдыста. Тызмæг 
æмæ домаг, æргом - ныхас æмæ уыциу рæстæг фæлмæн 
æмæ рæстзæрдæ адæймаг. Зыдта æмбæхсын йæ фи- 
дар уды рыст æмæ маст. Уæззау æмæ æмыр цæссыгтæй 
сусæгæй куыдта æмгары сæфтыл. Диссаг!!! Цымæ йæ цы 
разæнгард кодта æцæгæлон бæстæйы æнæзонгæ адæмы 
сабырдзинадыл, сæ рæсугъд фидæныл тох кæнынмæ? 
Æвæццæгæн, рагзамантæй абонмæ ирон лæджы буары 
Щ 
1Ь 

-ЧЗ^^оо^^Е^ 
цы нæртон туг æхсиды, уый. 
Тохы разæй чи фæцæуы, знаджы нæмыг дæр æмхиц 
уымæ вæййы. Испанийы зæххыл Хаджи цалдæр хат- 
ты фæцæф æмæ йæ дыууæ хатты фервæзын кодта йæ 
тæлмацгæнæг, аргентинæйаг чызг Паулинæ. Фæстæдæр 
уыцы ныфсхаст æмæ сæрæн чызг ссис Хаджумары би- 
нойнаг. Испанийы фæстæ Мамсыры-фырт архайдта 
Финляндиимæ хæсты. Фыдгулы æфсæдты фæсчъыл- 
дым разамынд лæвæрдта диверсион бригады уæнгтæн. 
Фыдыбæстæйы Стыр хæсты азты та немыцаг фашист- 
ты ныхмæ тохы партизанты къордтæ аразынмæ сидт 
Белоруссийы, Смоленскы, Цæгат Ныгуылæн облæстты 
цæрджытæм. Йæ тохы æмбæлттæн кæддæриддæр фæз- 
минаг уыд разæнгардгæнæг ныхас æмæ хъуыдцагæй. 
Æрмæст горæт Бродыйы районы йæ разамындæй сырх 
æфсæддонтæ ныппырх кодтой немыцаг фашистты 6 
дивизийы. Амардтой 30 мин салдат æмæ афицеры, уа- 
цары райстой 17 мин адæймаджы, сæ къухы бафтыд 
11 мин сармадзаны æмæ минометы, 1500 машинæйы 
æмæ æндæр техникæ. Уыцы операцийы тыххæй Мамсы- 
раты Хаджумарæн саккаг кодтой Сырх тырысайы орден. 
1945-æм азы уалдзæджы Хаджийы риуыл æрттывдтытæ 
калдтой Советон Цæдисы хъæбатыры сызгъæрин стъалы, 
Ленины æртæ ордены, Сырх тырысайы орден, Суворо- 
вы, Кутузовы, Фыдыбæстæйы хæсты ордентæ æмæ бирæ 
майдантæ. Хаджумар хæсты фæстæ разамынд лæвæрд- 
та фистæгæфсæддонты хицæн гвардион бригадæн. 
1948-æм азы та каст фæци Генералон штабы Æфсæддон 
академи æмæ йæ сæвæрдтой механизацигонд дивизийы 
командæгæнæгæй. Разамынд лæвæрдта фистæгæфсæд- 
донты корпусæн, уый фæстæ та уыд æфсады командæ- 
гæнæг. 1957 азы ссис ССР Цæдисы Гæрзифтонг тыхты 
генералон штабы сæйраг сгарæн управленийы хицауы 
хæдивæг. Советон Цæдисы Хъæбатыр, инæлар-булкъ- 
77 

^СЗ^^о-^Е^ 
он, хаестон стратег Мамсыраты Хаджумар не ’хсæн нал 
ис 1968 азæй фæстæмæ. Фæлæ хорзы фæд зæххыл нæ 
сæфы. Ваззайы адæмæн фæзминагæй æмæ разæнгард- 
гæнæг тыхæй. Иры дзыллæ мысдзысты æмæ сæ зæрдыл 
дардзысты Хаджумары сгуыхтдзинæдтæ. Иры хæхты 
зæлдзысты йæ ном æмæ кады зарджытæ. Кады зарæг 
ыл скодта поэт Дзасохты Музафер. Уыцы æмдзæвгæй- 
ыл композитор Бериты Алыбег, хъæдгæройнаг Лазарты 
Никъала æмæ æрыдойнаг хъисынфæндырæй цæгъдæг 
Мерденты Никъала та наффыстой мелодитæ. 
Ном лæггæнæг нæу фæзæгъынц. Адæймаг скæны 
йæхицæн ном æмæ кад йæ хъуыддæгтæй. Æмæ тæхудиаг 
уыцы адæймаг, йæхицæн азæххыл ном чи скодта, йæ 
адæм сомыхъом кæмæй сты. Йе ’хсар æмæ йе ’фсармæй, 
йæ хъару æмæ лæгдзинадæй, йе ’гъдау æмæ дардмæуынаг 
зондæй, йæ сæрæндзинад æмæ намысæй йæ дзыллæйæн 
фæзминагæй чи баззад. Æмæ кæд ахæм адæймæгтæ 
Вæстыфарн дун-дунейæн балæвар кодта, уæд уыдонæй 
иу уыд Мамсыраты Хаджумар дæр. 
2010 аз Юиюнъ. 

^^ЗХ^-^©^ 
(^&ахсыст хсесты цæхсеу>ы 
Лæгдзинад æлхæнгæйæ нæу, фæзæгъынц. Адæй- 
маг æй æрдзæй рахæссы. Йæ ныфс, йе ’хсар, 
йæ удыхъæды хуыздæр миниуджытæн ын вæййы æв- 
дисæн. Йæ зонд æмæ йæ хъаруйы æмцæдисон зын са- 
хат раргом вæййы. Бахъуаджы сахат дзы спайда кæны 
адæймаг. Æмæ цæрынæй хæрынмæ лæгдзинад цы зын 
рæстæджыты æмæ цауты хъуыд равдисын, уыдонæй 
иу уыд Фыдыбæстæйы Стыр хæст. Европæйы бæстæты 
йæ быны чи ассæста æмæ Советон Цæдисмæ гæрзиф- 
тонгæй чи æрбабырста, уыцы немыцаг фашисттæн карз 
ныхкъуырд радтой советон адæм, советон салдæттæ. 
Бæстæйы сæрвæлтау тохты сæ бахъуыд фæразондзинад, 
лæгдзинад, æхсар, æрхъуыды æмæ уды фидар равди- 
сын. Бафæрæзтой цыппар азы карз хæстытæн æмæ нæ 
бæстæйæн æрхастой Уæлахиз. Фыдыбæстæйы сæрвæл- 
тау тохты лæгдзинад æмæ хæстон разамонæджы курдиат 
равдисын кæй бахъуыд, уыдонимæ уыд зилгæйаг нæртон 
гуырд Æлбегты Мæхæмæты фырт Хъасполат дæр. 
Скъола иттæг хорз бæрæггæнæнтимæ каст фæуыны 
фæстæ бацыд хæххон-металлургон институтмæ, фæлæ 
йæ афæдзы фæстæ ныууагъта. Бамбæрста, инженер дзы 
кæй нæ рауайдзæн, уый, æмæ уæд йæ ных сарæзта Ба- 
куйы æфсæддон училищæмæ. Фæци йæ каст æмæ йæ 
службæ кæнынмæ арвыстой Ленинграды æфсæддон 
зылдмæ. Уым æй сæвæрдтой советон-финнаг арæныл 
штабы гарнизоны хицауæй. Салдæтты ахуыр кодта 
хæстон дæсныйадыл. 
Советон-финнаг хæст куы райдыдта, уæд æрыгон лей- 

•ЧЭ>**ж^Е>* 
тенанты снысан кодтой сæрмагонд пулеметон батальо- 
ны штабы хицауæй. Иу рæстæг тынг бирæ мит æруарыд 
æмæ пулеметтæн размæ ницы æнтыст. Хъасполаты 
уынаффæмæ гæсгæ æфсæддонтæ сарæзтой дзоныгътæ, 
пулеметтæ сыл бафидар кодтой, æмæ уæд батальон 
размæ абырста. 
Хæсты уавæр бæргæ фæхуыздæр, фæлæ салдæтты иу- 
гай-дыгай марын райдыдтой бæлæстыл чи бадт, уыцы 
рæстдзæвинтæ. Уæд Æлбегты æрхъуыдыджьш лæппу 
салдæттæн бахæс кодта, цæмæй дзоныгътыл разæй ба- 
фидар кæной æфсæйнаг уарттæ æмæ сæ рæстдзæвинтæ 
мауал марой. Финнæгтимæ хæсты йæхи курдиатджын 
разамонæгæй кæй равдыста, уый тыххæй йын Мæскуыйы 
ССР Цæдисы Сæйраг Советы президиумы сæрдар Миха- 
ил Калинин йæ риуыл бакодта Сырх Стъалыйы орден. 
Уæд Æлбегты Мæхæмæты фыртыл цыд æрмæстдæр 
ссæдз азы. 
Хъасполатæн Сырх Стъалыйы дыккаг орден рад- 
той Фыдыбæстæйы Стыр хæсты райдиан. Белорусси- 
йы зæхх хъахъхъæнгæйæ йын бахæс кодтой бæлвырд 
бынатмæ сусæг документтæ бахæццæ кæнын. Немыцы 
чъылдыммæ 400 километры фæцæугæйæ сæххæст код- 
та бардзырд. Йæ хъæбатырдзинад æмæ лæгдзинад та 
уæлдай тынгдæр раргом сты Мæскуыйы бынмæ хæстыты. 
Уыцы хæстытæй иуы баивта чи фæмард уыцы 477-æм 
фистæгæфсæддон полчъы штабы сæргълæууæджы, уый 
фæстæ та полчъы командиры æмæ, æнæ разамонæгæй 
чи баззад, уыцы салдæтты йæ фæстæ акодта атакæйы. 
Сæ къухы бафтыд знаджы ныхмæ фидар фæлæууын 
æмæ йæ фæстæмæ аппарын. Æмæ та Æлбегты лæппу 
сæрæндзинад æмæ æфсæддон разамонæджы курдиат 
кæй равдыста, уый тыххæй йæ риуыл сæрттывта Сырх 
Стъалыйы æртыккаг орден. 
1941-æм азы сентябры 161-æм дивизийæн радтой 
80 

-чэх^-^о^ 
гвардионы ном. Хæстта цыд дарддæр. Советон æфсæдтæ 
знаджы ныхмæ лæууыдысты Смоленскы, Ленинградмæ 
бацæуæнты Тихвины, стæй Волховы доны былты. 
Уым Хъасполат разамынд лæвæрдта полчъы штабæн, 
уыд полчъы командир, дивизийы оперативон хайады 
сæргълæууæг. Афæдзмæ хистæр лейтенанты цин аивта 
дæлбулкъоны цинæй. 
Æфсæддон командæгæнынады бардзырдмæ гæсгæ 
4-æм гвардион чи ссис, уыцы 161-æм дивизи аппæрстой 
Сталинградмæ. 65-æм æфсады командæгæнæг Батов 
æрвылбон дæр бæрæг кодта дивизийы цæттæдзинад. 
Уынаффæ кодта Æлбеджы-фыртимæ. 1942-æм азы сен- 
тябры райдианы инæлар Рокоссовскийы бардзырдмæ 
гæсгæ Хъасполаты снысан кодтой 27-æм гвардион 
фистæгæфсæддон дивизийы штабы сæргълæууæгæй. 
Уыцы дивизи хъуамæ иннæтæй раздæр радтаид ных- 
къуырд знаджы тыхтæн. 
Сæйраг æфсæддон разамонджыты æмбырдтæй иуы 
инæлар Батов фехъусын кодта: «Лæмæгъ чи уыд, уыцы 
27-æм штаб ныр фæтыхджындæр. Уырдæм æрвыст 
æрцыд фæлтæрдджын афицер Æлбегты Хъасполат». Уый 
мæй æмæ ’рдæгмæ бакодта ахъазаг куыст. Цæмæй опе- 
раци æнтыстджынæй ацæуа, уый тыххæй æрбангом код- 
та йæ дæлбар штабтæ æмæ сæ бацæттæ кодта, ахсджиаг 
ныббырстмæ. 
1942-æм азы 19-æм ноябры фистæгæфсæддон дивизи 
райдыдта размæ бырсын. Немыцæгтæ ахæм ныхкъуырдмæ 
не ’нхъæлмæ кастысты. Хъасполат канд дæсны разамынд 
нæ лæвæрдта æфсæддонтæн, фæлæ-иу йæхæдæг дæр ба- 
цыд комкоммæ хæсты, салдæтты-иу йæ фæстæ акодта 
атакæйы, разæнгард сæ кодта йæхи ныфсхаст æмæ цырд 
архайдæй. Йæ хъæбатырдзинад ын иннæ командиртæн ха- 
стой дæнцæгæн. Уыцы карз хæстыты Паулюсы æфсæдты 
райстой уацары. Æлбеджы-фыртæн та саккаг кодтой 
6 Яакая № 203 
81 

*<3>**»2Х<Е>Л 
булкъоны цин æмæ йын радтой Сырх Тырысайы орден. 
Сæйраг командæгæнæг Сталинæй та райста номылдаргæ 
сызгьæрин сахат æмæ фондз арфæйы гæххæтты. Донаг 
фронты командæгæнæг инæлар-лейтенант Трубников та 
коммунистон партийы Центрон Комитеты делегацийы 
уæнгтимæ фембæлдты Хъасполаты рахуыдта «штабы до- 
мбай». Уæд та Мæхæмæты цæхæрцæст лæппуйыл цыд 
æрмæстдæр 23 азы 
27-æм гвардион дивизийы командæгæнæг 
инæлар-майор Глебов бæстæйы уæлдæр хицауадмæ 
фыста курдиæттæ, цæмæй Хъасполаты сгуыхтдзинæд- 
тæн скæной æмбæлгæ кад. Фæлæ уыцы курдиæттæн 
сæ фылдæр бынатмæ нæ фæхæццæ сты. Штабты сæр- 
гълæуджытæн сæ зæрдæмæ нæ цыд, Хъасполат бирæ 
хæттыты йæхи зондæй кæй архайдта, уый. Хæсты 
фæстæ æнæнхъæлæджы рабæрæг, сæ къухтæм-иу Æл- 
беджы-фырты тыххæй цы курдиæттæ бахаудта, уыдон-иу 
штабæй дарддæр нал ацыдысты. Æндæра ма йæ фæтæн 
риуыл сæрттывтайыд Советон Цæдисы Хъæбатыры ор- 
ден дæр. 
Знаджы ныгуылæнмæ ссургæйæ Хъасполаты дивизи 
Хуссар Буджы сæрты хизгæйæ бахаудта зын уавæры. 
Цæугæдоны сæрты куыд ахызтаиккой, уый нæ зыдтой. 
Æмæ та сæ уыцы уавæрæй фервæзын кодта Æлбегты 
сæрæн лæппу. Саразын кодта плоттæ æмæ дивизийы 
цалдæр къорды æнæсæфтытæй ахызтысты цæугæдоны 
иннæ фарсмæ. 
Куыд штабы фæлтæрдджын разамонæг æмæ дæсны 
афицер, афтæ йæ 1944-æм азы раивтой Мæскуымæ 
бæстæйы сæйраг штабы къордмæ. Уым дæр æнæ 
бафиппайгæ нæ фесты, æфсæддон разамонæджы курди- 
ат æм кæй ис, уый æмæ йæ уæд ахуыр кæнынмæ арвы- 
стой Ворошиловы номыл уæлдæр æфсæддон академимæ. 
Куыд ахуыр кодта, уымæн æвдисæн сты йæ аттеста- 
82 

^СЗ^^ос^О^ 
цийы фыстытæ: «Зондджын, æмбаргæ афицер. Уыдзæн 
æфсæддон корпусты штабы диссаджы разамонæг». Йæ 
хæстон архайдтыты тыххæй йын цы характеристикæтæ 
лæвæрдтой, уыдоны та фыст уыд: «Цыргъзонд, 
æрхъуыдыджын, дардмæуынаг, хæстон уавæрты арæхсы 
раст уынаффæ рæвдз рахæссынмæ». Æмæ йæ уыцы хорз 
миниуджытæн æвдисæн сты йæ бирæ хæрзиуджытæ: 
Сталины 2 ордены, Ленины, Сырх Тырысайы æмæ Алек- 
сандр Невскийы ордентæ, Богдан Хмельницкийы, стæй 
Кутузову дыккæгæм къæпхæнты ордентæ. 
Йæ хæстон сгуыхтдзинæдты тыххæй Хъасполат 
1945-æм азы архайдта Мæскуыйы Уæлахизы парадмæ 
цæттæгæнæн куыстыты. Репетициты рæстæг салдæттæ 
знаджы тырысатæ хастой хæрдмæ сисгæйæ. Уый 
Хъасполатмæ раст нæ фæкаст æмæ бауынаффæ код- 
та, цæмæй сæ къæхты бынмæ æппарой дæлæмæ 
æруадзгæйæ. Йæ уынаффæ фæцыд парад аразджыты 
зæрдæмæ æмæ йæ сæххæст кодтой. Знаджы сæдæгай 
дæлæмæуагъд тырысатæ æрцыдысты къæхтыбын 
æссæст. Парады тыххæй ист кинокадртæ абон дæр 
адæммæ æвзæрын кæнынц патриотизмы æнкъарæнтæ. 
Академи каст фæуыны фæстæ Скæсæйнаг Прусси- 
йы, Прибалтикæйы æмæ Дард Хурыскæсæны Хъасполат 
куыста инæларæн æмбæлгæ бæрнон бынæтты. 
Æлбеджы-фырты ном канд Советон Цæдисы исто- 
рийы нæ баззад, фæлæ ма Къарейы Адæмон Демократон 
республикæйы историйы дæр. 1947-æм азæй - 1949-æм 
азмæ уыд горæт Пхеньяны комендант æмæ Цæгат Къарейы 
æфсады командæгæнæджы æфсæддон уынаффæгæнæг. 
Уыцы азты йæ бахъуыд æрыгон Къарейы æфсæдцон 
парад саразынæн баххуыс кæнын дæр. Сарæзтой йæ 
1948-æм азы 9-æм сентябры. Парад цыд æртæ сахаты. 
Уый фæстæ Бæстæйы национ хъахъхъæнынады министр 
Цой Ен Ген Хъасполатæн арфæ кæнгæйæ загъта: «Тынг 
83 

*<3><оо><^>л 
хорз. Раст, Мæскуыйы куыд ацыд, афтæ хорз». Уыцы бон 
Цæгат Къарейы историйы баззад, куыд стыр бæрæгбон, 
афтæ. Хъасполат та сæрыстыр уыд, уыцы æфсæддон 
бæрæгбоны йæ уды фыдæбон дæр кæй уыд, уымæй. 
Æмæ ма ноджыдæр иу цымыдисаг цау. Цæгат Къарейы 
разамонæг Ким Ир Сены фондзаздзыд лæппу Ким Чен 
Ир тынг бахæлар Хъасполатимæ. Йæ къухыл ын хæцыд, 
афтæмæй-иу зылд йемæ. Комендант зæгьын нæ фæрæзта 
æмæ йæ хуыдта «хомдат». Сывæллоны зæрдæмæ уæлдай 
тынгдæр цыд йæ ирон зонгæйы фæлмæн мидбылхудт 
æмæ дзыхы ныхас, стæй йе ’æфсæддон уæлæдарæс. Ким 
Ир Сен ын иу хатт афтæ бакодта: «Хатыр бакæн, булкъон, 
фæлæ дæ нæ лæппу тухийæ мары. Нæ хæдзары дæр 
æрмæстдæр хомдаты кой фæкæны. Уæд та йæ дæхимæ 
акæнис. Дæуæн дæр æмæ махæн дæр, уæд æнцодæр 
уыдзæн». Хъасполат бахудт æмæ йын дзуапп радта: «Бы- 
нтон акæнын æй мæ бон нæу. Уæд коменданты хæстæ 
мæ бон æххæст кæнын нал уыдзæн, фæлæ йæ хъомыла- 
ды кæй архайдзынæн, ууыл гуырысхо дæр нæ кæнын». 
Йæ царды кæронмæ Къареимæ бастдзинад нæ фесæфта. 
Алы бæрæгбоны æмæ юбилейты Ким Ир Сен æмæ йæ 
лæппуимæ кæрæдзимæ æрвыстой арфæйы телтæ. 
1949-æм азы советон æфсæдты ракодтой Къарейæ. 
Хъасполат та йæ службæ дарддæр ахæццæ кодта ман- 
чжуйраг, фæстæдæр та Турчы арæныл. Запасмæ 
ацæуыны фæстæ Симферополы æмæ Полтавæйы уæлдæр 
ахуыргæнæндæтты куыста æфсæддон кафедрæты 
сæргълæууæгæй. 
2004-æм азы 18-æм августы Æлбегты булкъоныл 
сæххæст 90 азы. Нæ республикæйы уæды президент Дза- 
сохты Алыксандр базонгæ Хъасполатимæ æмæ йын арфæ 
ракодта, нæ бæстæйы размæ йыл цы хæстæ æвæрд, уыд, 
уыдон кадцжынæй кæй сæххæст кодта, уый тыххæй. 
Юбиляримæ фембæлынмæ ссыдысты Уæрæсейы Цæгат 
84 

-ЧЗХ^о^^У* 
Къарейы минæварады кусджытæ дæр. Кæд Хъасполат 
йæ царды фæстаг азты Кæсæг-Балхъары горæт Терекы 
цард, уæддæр Къарейы минæвæрттимæ сæмбæлд Иры- 
стоны. Уазджытæн куыд загъта, афтæмæй йæ удæн 
æмхуызон зынаргъ сты Цæгат Ирыстон æмæ Цæгат Къа- 
рей. 
90-æм зын азты Мæскуыйы сарæзтой æхсæнадон 
организаци - Советон Социалистон республикæты 
æмхæлардзинады æфсæддон-адæмон совет, ССР Цæдисы 
Хъахъхъæнынады совет. Уыцы Советы æххæстгæнæг ко- 
митеты уæнг уыд Æлбегты Хъасполат дæр. 
Йæ адæмæн, йæ бæстæйæн лæггад чи фæкодта, зын 
сахат йæхи чи нæ бафæсвæд кодта æмæ, йæхи цар- 
дыл нæ хъуыды кæнгæйæ, хæсты цæхæры чи бахсыст, 
уыцы æфсæддон разамонæг уыд Советон Цæдисы 
66 регионы, горæт æмæ хъæуы кадджын гражданин. 
Хорзæхгонд æрцыд фыдыбæстæйаг æмæ Къарейаг дæс 
æмæ дыууиссæдз орден æмæ майданæй, стæй бирæ 
кады нысантæй æмæ гæххæттытæй. Уыд ССР Цæдисы 
физкультурæйы отличник, фæсивæды æфсæддон кон- 
курсты фондз хатты лауреат. 
Уыдис æм фыссæджы курдиат дæр. Мыхуыры йын 
рацыд æртæ чиныджы. Мыхуыры рауадзынмæ та йын 
цæттæйæ баззад фондз чиныджы. Цалдæр чиныджы фаг 
сты йæ радзырдтæ æмæ мемуартæ. Царды, политикæйы 
æмæ хæсты тыххæй бирæ фыста газеттæм дæр. 
Фыдыбæстæйы Стыр хæсты азты немыцаг фаши- 
стты ныхмæ карз тох кодтой Хъасполаты дыууæ æф- 
сымæры Агуыбечыр æмæ Измайл дæр. Агуыбечыр 
куыста мидхъуыддæгты адæмон комиссарады. Зна- 
джы сусæг сгарджытæй сыгъдæг кодта Иры зæхх. Йæ 
хистæр æфсымæртæй дæлдæр не ’рлæууыд Измайл дæр. 
Знæгтимæ хъæбатырæй кæй хæцыд, ныфсхаст кæй 
уыд, лæгдзинадæй æххæст, уый тыххæй йын Сталины 
85 

*<5>ь*&а^Е>л' 
бардзырдмæ гæсгæ радтой фондз арфæйы гæххæтты. 
Хорзæхгонд æрцыд Сырх Стъалыйы орден æмæ бирæ 
майдантæй. 
Ахæм æртæ сæрæнгуырд лæппуйы чи схъомыл код- 
та, уыцы фыдыл кæд сæдæ азмæ ’ввахс цыди, уæддæр 
æнцад нæ бадти. Йæ бон цы уыди, уымæй æххуыс кодта 
фронтæн, колхозæн æмæ йын уый тыххæй саккаг кодтой 
майдан «Æхсарджын куысты тыххæй». 
Лæгдзинад æлхæнгæйæ нæу, фæзæгъынц. Адæймаг 
æй æрдзæй рахæссы. Йæ ныфс, йе ’хсар, йæ удыхъæды 
хуыздæр миниуджытæн ын вæййы æвдисæн. Æмæ 
Фыдыбæстæйы сæрвæлтау хæстыты уыцы миниуджытæ 
равдисын кæй бахъуыд, уыдонимæ уыд зилгæйаг нæртон 
гуырд, мæ мадымады ’фсымæр Æлбегты Мæхæмæты 
фырт Хъасполат дæр. 
2015-æм аз июнь. 

с^зХ^ох^О^ 
æст йæ мысинсегты баззаЬ 
Хæст... Царды ныхмæ адæймаг цы хотых систа, 
царды ныхмæ адæймаг цы фыдæх æрæвæрдта, 
уый. Хæст... Ныр дæс æмæ æртиссæдз азы рацыд, Фыды- 
бæстæйы Стыр хæст куы банцад, уæдæй абонмæ. Банцад 
хæст. Йæ азæлд та нырмæ дæр нæры алкæйы зæрдæйы 
дæр. Агайы уды судзаг хъæдгæмттæ, зилы уæды сидзæр- 
ты дондзаст цæстыты. Дуды урссæр хæстонты æфхæрд 
къабæзты. 
Банцад хæст. Зæрдæйы цы уæззау æмæ æнкъард 
мысинæгтæ ныууагъта, уыдон та æнцой нæ дæттынц, 
хæст йæхиуыл чи бавзæрста, хæсты хъизæмайраг азтæм 
йæ сабидуг кæмæн æрхаудта, уыдонæн. 
Хæст арф фæд ныууагъта нæ республикæйы сгуыхт 
ахуыргæнæг, црайуаг Черчесты Мустаны зæрдæйы дæр. 
УАЦ: Мустан, Ирыстоны ахæм хæдзар нæй, йæ 
бинонтæй уæд та ма иу адæймаг хæстмæ кæмæн нæ 
ацыд. Дæуæн дæр дæ фыд æмæ де ’фсымæртæ уыдысты 
хæсты. Куыд бахъуыды кодтай уыцы азтæ, дæ зæрдыл сæ 
куыдæй бадардтай? 
МУСТАН: Хæст куы райдыдта, уæд мыл фараст 
азмæ ’ввахс цыди. Фæлмæн, хурæфсæст бон хъазыд- 
тæн уынджы æмæ хъæлдзæгæй нæ хæдзармæ базгъор- 
гæйæ федтон, мæ фыд æмæ ме ’фсымæртæ радиомæ 
куыд æнкъардæй хъуыстой, уый. Фæстæмæ фездæхтæн 
уынгмæ æмæ уалынмæ уым айхъуыст, хæст райдыд- 
та зæгъгæ. Цы ма мын бамбарын хъуыд, нæ бинонтæ 
радиомæ афтæ æнкъардæй цæмæн хъуыстой, уый. 
Мæ фыд Доттийы мæйы фæстæ акодтой хæстмæ. Йæ 
хæдфæстæ та нæ хистæр æфсымæр Лазæры афæнда- 
раст кодтам лæгæвзарæн тохмæ. Кæстæр æфсымæр Му- 
ратæн йæ азтæ бæргæ нæ амыдтой, фæлæ сыл бафтыдта 
87 

-ЧЭ^^хг^!^^ 
æмæ йæм уæд фæсидтысты æфсæддон комиссарадмæ. 
Хъуыды ма кæнын, адæм сæ бæлццæты фæстæ цыды- 
сты æфсæнфæндаджы станцæмæ æмæ поезд араст уы- 
дзæн, зæгъгæ, уæд-иу сиддонтæ æмæ ныййарджытæ 
кæрæ-дзийæ атонын нал куымдтой. Куыдтой æмæ-иу 
уыцы кæуыны хъæр уыдис тынг зæрдæриссæн. Поезд- 
иу семафорæй куы ахызт, æмæ-иу куы ныууасыд, уæд- 
иу адæм ноджы хъæрдæрæй ныккуыдтой. Бирæ рæстæг- 
иу лæугæйæ баззадысты, сæ къæхтæ сæ сæ хæдзæрттæм 
нæ хастой, æмбæрстой йæ, сæ бæлццæтты ацу æмæ мар- 
цуйы фæндагыл кæй арвыстой, уый. Æмæ æцæгдæр, се 
’мбис фыдыуæзæгмæ нал раздæхт. 
Хæсты азтæ тынг уæззау азтæ, саударæн азтæ, 
лæгæвзарæн азтæ уыдысты. Бирæ зæрдæрыст, тухитæ 
æмæ хъизæмæрттæ бавзарын кодтой канд хæсты 
архайджытæн нæ, фæлæ хæсты фæсчъылдымы 
кусджытæн дæр. Уæз иууылдæр æрæнцад сылгоймæгты, 
зæрæдты æмæ сывæллæтты уæхсчытыл. Куыстой бы- 
дырты, фермæты, заводты æмæ фабрикты, знаджы тан- 
кты ныхмæ тохгæнджытæн къахтой арф дзыхъхъытæ. 
Сæ фæллад къухты фæллойæ æххуыс кодтой фронтæн, 
хæстæгдæр кодтой Уæлахизы бон. 
Уыцы азты уæлдай зындæр уыд сывæллæттæн. Уыды- 
сты уæлæ æмæ къахыдарас хъуаг, æххормаг. Сæ хуыздæр 
хæринæгтæ уыдысты хуырх æмæ кæрдзын, хамбохъ 
æмæ цæкуытæ, хъæдур æмæ хæлтъамæтæ, гæнгæлы 
æмæ хуыскъæл. Ныры сывæллæттæй бирæтæ уыцы 
хæринæгтæ æмæ зайæгойтæ зонгæ дæр нæ кæнынц. 
Ме ’фсымæртæ фыстой писмотæ. Мæ фыд 1943-æм 
азы фæмард Украинæйы зæххыл. Бирæ азты йæ 
фæцагуырдтам æмæ йæ ссардтам. Ныгæд ис Харько- 
вы облæсты Уплатнæйы хъæуы, æфсымæрон ингæны. 
Бабæрæг æй кодтам. 
УАЦ: Æмæ уæд де ’фсымæрты хъысмæт та куьод рауади? 
88 

■^О^^оах^Е^ 
МУСТАН: Лазæр арæх фыста писмотæ. Вастдзина- 
ды кусæг уыд, стæй минæтæ сгарæг. Ныххæццæ су- 
анг Эльбæйы былмæ. Йæ хæстон фæндæгты уыд ахæм 
цау дæр. Не ’фсæдтæ Вислæйы сæрты куы хызтысты, 
уæд Лазæры арвыстой сгарджыты къордимæ. Сæ хæс 
сæххæст кодтой æмæ фæстæмæ здæхтысты. Немыцæгтæ 
сæ базыдтой æмæ сыл ихуарæгау ныккалдтой. Фæмард 
сты йе ’мбæлттæ. Йæхæдæг фæцæф æмæ уазал доны 
ленк кæнгæйæ цыдæр фæйнæгыл фæхæст. Доны бирæ 
фæуæвгæйæ фæстагмæ бамбæрста, былмæ тынг хæстæг 
кæй у æмæ цыдæр хъæзы тихалæгыл ныххæцыд. 
Æфсæддонтæ йæ бафиппайдтой æмæ йæ ’рдæгсалдæй 
раластой. 
Фæстæдæр куыд рабæрæг, афтæмæй немыц куыддæр 
Сталинград райстаиккой, афтæ япойнæгтæ нæ бæстæмæ 
æрбабырстаиккой æмæ Уралы хæхты онг Советон Цæдисы 
зæххытæ бацахстаиккой. Æмæ цæмæй нæ бæстæйы 
скæсæны арæнтæ хуыздæр хъахъхъæд цыдаиккой, уый 
тыххæй сæйраг командæгæнæг радта бардзырд æмæ 
хæстонты иу хай аппæрстой бæстæйы скæсæн хаймæ. 
Уыцы æфсæддонтимæ уыд Лазæр дæр. Фæлæ уал æй уæд 
фыццаг нæхимæ йæ фæллад уадзынмæ рарвыстой. Ала- 
гиры æфсæддон комиссарадмæ куы бацыд йæ ссыды ха- 
бар фехъусын кæныны тыххæй, уæд уым та дисы бацы- 
дысты, уымæн æмæ нæм æрбарвыстой, Лазæр фæмард 
зæгъгæ, ахæм сау гæххæтт. 
Мурат та Прагæйы фæцæф. Хуыссыд Польшæйы 
госпитæлы. Хæцæг æфсадæн нал сбæззыд æмæ йæ 
рафыстой. Лазæримæ сæмбæлдысты нæхимæ. Сæ 
хæстон хабæрттæ кодтой æмæ сын сæ ныхæстæм тынг 
цымыдисæй хъуыстон. Куыд базыдтон, афтæмæй Му- 
рат госпитæлы куы хуыссыд, уыцы рæстæг Лазæр 
та йе ’мбæлттимæ скæсæнмæ цæугæйæ машинæйы 
гуыффæйы бахсæвиуат кодта, уыцы госпитæлы кæрты. 

•ЧЭ^^^у^ 
Хæдзары цалдæр боны йæ фæллад суадзыны фæстæ 
араст скæсæнмæ, йе ’фсæдцон хæс дарддæр æххæст 
кæнынмæ. 
Алцæмæн дæр кæрон æрцæуы. Фæцис хæст дæр. Адæм 
фæстæмæ здæхтысты сæ хæдзæрттæм. Лазæр та ма 
æфсады баслужбæ кодта 1947-æм азмæ. Хæсты фæстæ 
дæр æнцон цард нæ уыди. Колхозтæ æмæ совхозтæ уы- 
дысты мæгуыр. Заводтæ æмæ фабриктæ хъуыдис сæ 
къæхтыл слæууын кæнын. Иу ран дæр æмæ иннæ ран дæр 
нæ фаг кодта кусæг къухтæ. Æмæ цæмæй цард ногæй 
базмæла, уый тыххæй алчидæр архайдта зæрдиагæй. 
Скъолатæ дæр кусын райдыдтой. Фæлæ цæуыл æрбадæм, 
цæмæй æмæ цæуыл фыссæм, уый дæр нæ уыди. Алчидæр 
йæ хæдзарæй æрхаста бандон. Чи чингуытæ самал код- 
та, чи фыссæн æрмæг æмæ райдыдтам ахуыр кæнын 
хæцъил дзабырты, æмпъызт дзаумæтты, зымæг уазал 
кълæсты, изæрыгæтты нæ уроктæ кодтам фæтæген цы- 
рагъы рухсмæ. 
УАЦ: Кæд уыцы азты адæм мæгуыр цардысты, 
сывæллæттæн хорз фадæттæ нæ уыд, уæддæр ахуырмæ 
тынг тырныдтой. 
МУСТАН: Æз 1950-æм азы фæдæн скъола каст æмæ нæ 
къласæй æрмæстдæр иунæг адæймаг бацыд техникуммæ, 
иннæтæ иууылдæр райстой уæлдæр ахуырад. 
УАЦ: Ды де ’фсымæртæй кæстæр уыдтæ æмæ сæ 
дæхицæн хорзæй цы райстай? 
МУСТАН: Куыд рæзыдтæн, афтæ арæхдæр хъуыды 
кодтон, цымæ ме ’фсымæр Мурат цæмæн бафтыдта йæ 
азтыл? Стæй канд ме ’фсымæр нæ, фæлæ бирæ æрыгон 
фæсивæд. Сæ цард лæвæрдтой Райгуырæн бæстæйы 
сæрвæлтау. Уымæн æмæ мадау Райгуырæн бæстæ дæр 
иу у æмæ йæ хъахъхъæнын хъæуы. Ахъуыды ма кæн, 
амбразурæ дæ риуæй бамбæрз, цæмæй не ’фсæдцонты 
атакæ ма фæсыкк уа, уый тыххæй. Кæнæ зоныс, 
90 

^бЧль/О1 
ауындзгæ дæ кæнынц, уый, уæддæр ма адæммæ сидыс 
«фидар лæуут, уæ кæрæдзийыл хæцут, уæлахиз уыдзæн 
мах», зæгъгæ. Науæд мæлыс æмæ ма дæ фæстаг туджы 
æртахæй дæ адæммæ фыссыс дæ фæстаг писмо. Уый 
кæй зæгъын æй хъæуы, дзурæгуыд Райгуырæн бæстæмæ 
уарзондзинадыл æмæ йыл æнувыддзинадыл. Уыцы 
æнувыддзинад та цыди хистæртæй æмæ, бæстæйæн 
разамынд чи лæвæрдта, уыдонæй. Æфсадмæ цæуын - 
уый закъон у æмæ уыцы закъон æххæст кæнын хъæуы. 
Фæлтæр хъуамæ фæлтæры ива. Райгуырæн бæстæ 
хъахъхъæнын, уый стыр хъуыддаг у. 
Æмæ Райгуырæн бæстæйыл иузæрдион кæй уыды- 
сты, йæ сæрвæлтау карз хæстыты хъæбатырдзинад 
кæй æвдыстой, уый тыххæй ме ’фсымæртæн дæр 
саккаг кодтой хæрзиуджытæ. Йе сгуыхтдзинæдты 
тыххæй Лазæры риуыл æрттывтой орден æмæ цалдæр 
майданы. Кавказ, Варшавæ, Берлин райсыны æмæ 
«Германыл фæуæлахизуæвыны тыххæй». Уæлдæр 
командæгæнынадæй райста фараст арфæйы гæххæтты. 
Хæрзиуджытимæ сыздæхт Мурат дæр. 
УАЦ: Æмæ уæд Уæлахизы бон та куыдæй бахъуыды 
кодтай? 
МУСТАН: Цыдтæн фæндзæм къласмæ. Нæ цæхæрадоны 
ма иучысыл баззади къахинаг æмæ, куыд куыстам, афтæ 
бæстæ хъæр æмæ гæрах сси. Æрлæууыдыстæм. Уалынмæ 
чидæр ныхъхъæр кодта, хæст банцади, зæгъгæ. Уынгмæ 
рацыдыстæм. Адæмы цинæн кæрон нал уыди. Чи кæугæ 
кодта, чи худгæ. 
2015 аз. 
91 

•ЧЗ^^^^ЕУ^ 
ыстон чи иарзы зæр$сейсе 
Уæд, зæгъы, Нарты Батрадзæн æрцыд йæ кæрон, 
амард æмæ Хуыцау бафæдзæхста, цæмæй йæ 
Софиайы зæппадзы бавæрой. Фæлæ Батрадз йæ къæхтæ 
сарæзта зæппадзмæ æмæ нæ куымдта уырдæм æнæ 
Хуыцауы фенгæйæ. Уæд ыл Хуыцау æрæппæрста æртæ 
цæссыджы æмæ сæ бынаты равзæрд æртæ кувæндоны: 
Реком, Мыкалгабыртæ (Сидæн) æмæ Таранджелос. Уд 
сыгъдæггæнæн цæссыгтæй равзæрд уд сыгьдæггæнæн 
кувæндæттæ. Æмæ, чи зоны, цалгай æнусты æмæ 
мингай азты дæргъы лæууынц уыдон Иры зæххыл? 
Цал æмæ цал адæймагæн уыдысты æххуысгæнæг, 
рæствæндагыл сæ аразæг? Цал æмæ цал удæн æрхастой 
рухс æмæ сыгъдæгдзинад? Фæлæ рæстæг куыд цыд, æмæ 
адæймаджы уд куыд мæгуырдæр æмæ афтиддæр кодта, 
афтæ къаддæр кодтой кувæндæттæм къахвæндæгтæ 
дæр. Куыдфæстæмæ заууатмæ æрцыдысты уыцы æртæ 
Дзуарбадæн бынаты. Уыд ахæм бон дæр, æмæ Реком 
басыгъд. Хъуыд æй ногæй саразын. Хъуыд, хъæды 
куыстмæ тынг дæсны чи уыд, ахæм адæймаг ссарын. 
Æмæ йæ ссардтой. 
Дзанайты Славæ... Уый гуыргæ Уæрæсейы ракодта. 
Æмæ кæд Ирыстонæй дард ран хъомыл кодта, уæддæр 
суанг гыццылæй ныффидар йæ зæрдæйы уарзондзинад 
йæ фыдыуæзæгмæ. Йæ ныййарджытæ йæ ахуыр код- 
той ирон æгъдау æмæ æфсармыл, зонгæ йæ кодтой ирон 
адæмы истори æмæ сфæлдыстадимæ. Изæрыгæтты- 
иу бинонтæ куы æрæмбырд сты, фыд-иу æфсæддон 
службæйæ куы ’рбаздæхт, уæд-иу сæ ныхасы сæр бирæ 
Шг> 
92 

’Ч&Ъъ^а^Е^ 
хæттыты уыди Ирыстоны диссаджы æрдз æмæ йæ хæхты 
рæсугъддзинад. Славæ, газеттæ æмæ журналты Ирысто- 
ны тыххæй цы æрмæг ардта, уый уæлдай зæрдиагдæрæй 
каст, ралыг-иу æй кодта æмæ сæ æмбырд кодта хицæн 
ран. Суанг ма сæ ныр дæр цæсты гагуыйау хъахъхъæны. 
Рæстæг цыд æмæ уæдмæ йæ фыдæн йæ службæйы 
бынат раивтой Гурмæ. Уым Славæ тынг хорз 
бæрæггæнæнтимæ каст фæцис скъола. Ныв кæнын 
бирæ уарзта æмæ йæ бон бацæуын уыд аивады уæлдæр 
ахуыргæнæндонмæ, фæлæ ахæм институттæ æмæ 
академитæ уыд æрмæстдæр Уæрæсейы æмæ Гуырдзы- 
стоны. Славæйы та ахуыр кæнын фæндыд Ирыстоны. 
Æмæ йæ цард æнæ хæхтæ кæй нæ уыдта, уымæ гæсгæ 
равзæрста хæххон-металлургон институты хæххон фа- 
культет. 
Рад Иры зæххыл лæппуйы зæрдæ. Дыккæгæм курсмæ 
базыдта иронау дзурын. Уæгъд рæстæг та-иу райста 
йæ хызын æмæ-иу иунæгæй йæ фæндаг акодта хæхты 
хъæбысмæ. 
Цард, дам, цæуы æмæ йемæ фарн хæссы, фæзæгъынц. 
Славæ дæр фæцис каст институт, æмæ йæ кусынмæ ар- 
выстой Къуайсамæ. Æрзæткъахæны хицау йæ цæст 
æрæвæрдта, лæппу куыд ныв кæны, ууыл æмæ йæ ахуыр 
кæнынмæ арвыстой Мæскуымæ аивадон институтмæ. 
Фæлæ йын байрæджы, нал радта йæ гæххæттытæ æмæ 
кусынмæ бацыд арæзтадон трестмæ. Фæлæ йæхи ацы 
куысты нæ ардта, йæ удæн ын æхцондзинад нæ хаста. 
Уæдмæ райдыдтой рацарæзты азтæ, æмæ фæстæмæ 
Ирыстонмæ ссыд. Сфæнд кодта хæхты туристтимæ ку- 
сын. Райста хæлд бæстыхай æмæ дзы туристтæн хъæдæй 
сарæзта хæдзар. Хуссар Ирыстоны хæст куы райдыдта, 
уæд ацыд уырдæм, хæсты фæстæ та йæм йе ’мбæлттæ 
фæсидтысты Мæскуымæ. Уым ирон лæппутæн иу ресто- 
ран хъуыд хъæдæй сфæлгонц кæнын. Райдыдта кусын 
93 

■^З^хг^^О^ 
æмæ йæ зæрдæмæ фæцыд. Уый уыд, йæ удæн цы нæ фаг 
кодта, уыцы куыст. Проект аразæг дæр уыд йæхæдæг, 
цыддæриддæр кæнын хъуыд, уыдон æнхъæлмæ касты- 
сты йæхимæ. Иуныхасæй, ссардта йæхи æмæ куысты 
аныгъуылд. Æгуыст никуы уыд. Куы иу ранæй иста 
заказ, куы - иннæ ранæй. Иу рæстæг ын бабар кодтой 
Мæскуыйы Цæгат Ирыстонæн цы минæварад ис, уый 
бæстыхай сфæлгонц кæнын дæр. 
Уыцы рæстæг фехъуыста, Ирыстоны Реком кæй ба- 
сыгъд, уыцы хабар. Чидæр ын йе ’мбæлттæй бакой код- 
та кувæндон сног кæныныл бакусын. Дзырдтой йын, ды 
йæ куынæ саразай, уæд æй ничи сараздзæн, зæгъгæ. 
Фæндгæ йæ бæргæ кодта, фæлæ афтæ бирæ уарзта Иры- 
стон, ирон фæтк, ирон æгъдау æмæ йæм йæ ныфс нæ 
хаста, йæхи уыцы куысты аккаг нæ хуыдта. Рæстæг цыд, 
фæлæ Реком аразæг нæ уыд. Уæдмæ йын республикæйы 
уæды Президент, хицауады Сæрдар æмæ арæзтады де- 
партаменты сæргълæууæг дæр бакой кодтой, цæмæй 
уыцы куыст йæхимæ райса. 
Ахъуыды кодта æмæ сын загъта, кæд Уастырджийы 
бонтæм никæйы ссарат, уæд сразы уыдзынæн, зæгъгæ. Не 
ссардтой æмæ сын уæд разыйы дзуапп радта. Уæдмæ йын 
бирæ куыст нал уыд Мæскуыйы минæварады бæстыхайы 
дæр, æмæ сабыргай йæхи сыгъдæг кæнын райдыдта. Йæ 
зæрды уыд æрцæуын æмæ Реком æртæ мæймæ саразын, 
уымæн æмæ йын ныфс æвæрдтой алцыдæр: проектæй, 
хъæдæрмæгæй, кусджытæй, æхцайæ, цæттæ кæй сты, 
уымæй. 
Æрцыд апрелы, фæлæ цæттæйæ æппындæр ницы 
æрæййæфта. Реком раздæр куыд арæзт уыд, æрмæст уый 
базоныныл архивты фæкуыста афæдз. Æрæмбырд кодта 
зæронд проекттæ, зæронд чертежтæ, бакаст кувæндоны 
тыххæй ахуыргæндты фыст историон æрмæджытæ. 
Иуныхасæй, йæхæдæг куыд загъта, афтæмæй бирæ 
94 

Ч^^а^^ЕУ^ 
фыдæбæттæ бавзæрста. Уымæн æмæ бирæтæ сæхи хъ- 
уыдцагхуыз, мæтгæнæг скодтой, алчидæр ын уынаф- 
фæгæнæг уыд. Чи йын проект уæй кодта, чи ру- 
дзынг, чидæр æй агуыридурæй амайын кодта, чидæр - 
бынæттон хъæдæрмæгæй. Фæлæ Слава ссардта, бельгий- 
æгтæ Ирыстоны куы уыдысты, уæды документтæ æмæ 
сæ фыст уыд, зæгъгæ, бынæттон нæзы бæлас хъæдæр- 
мæгæн нæ бæззы. Суанг, дам, дзы рæстæгмæ аразæн 
дæр ницы ис, уымæн æмæ афæдзы ’рдæг дæр нæ лæууы, 
уайтагъд бамбийы. Кадджытæм гæсгæ та Уастырджи 
адæмæн куыд фæдзæхста, афтæмæй йæ хъуыд æмбигæ 
чи нæ кæны, ахæм хъæдæрмæгæй саразын. Ахæм хъæд 
та зад фæсхох æмæ уый уыди зазбæлас (тис). 
Райдыдта йæ агурын фæлæ, хъыгагæн, Рекомæн цас 
хъæд хъуыд, уый бæрц Кавказы зазбæлæстæ нæ зад. 
Æмæ уæд ахъуыды кодта кувæндон сыфнæзыйæ сара- 
зын. Мæскуыйы куы куыста, уæд ын йæ миниуджытæ 
хорз базыдта, æмæ йæ зæрдæмæ тынг цыд. Уыимæ Сы- 
быры хъæдтæн сæ фылдæр хай сыфнæзы сты æмæ йæ 
уым уыд самалгæнæн. 
Чидæртæ йемæ разы нæ уыдысты. Сыбыры хъæдты, 
дам, ахст адæм кусынц. Æмæ уæд уыцы хъæдæрмæгæй 
сыгъдæг кувæндон куыд ис саразæн. Слава та семæ не 
сразы. Уыдонæн, дам, уый Хуыцауы фæлварæн у. Иуæй 
лæвар кусынц, иннæмæй уыцы уæззау куыстæй сæ удтæ, 
сæ тæригъæдтæ сыгъдæг кæнынц, архайынц сæхи сраст 
кæныныл, æмæ уымæ гæсгæ хъæдæрмæгæн чъизи уæвæн 
ницы хуызы ис. Æмæ ууыл фарст алыг кодтой. 
Ныр хъуыд Реком аразынмæ бавналын, хъæдæрмæг 
балхæнын, фæлæ æхца нæ уыд. Цалдæр хатты бацыд 
курæгхицауадмæ, фæлæ йын иунæгхатт дæр нæ баххуыс 
кодтой. Æмæ уæд йæ къухтæ æруагъта. Йæ хъуыдыйы 
уыд арæзтад ныууадзын дæр, фæлæ йæм æгад каст. Уый 
ахуыр уыд, цы хъуыддаг райдыдта, уый кæдцæриддæр 
95 

•Ч3>^^<^>^ 
кæронмæ ахæццæ кæныныл. Ссыд-иу Рекоммæ лæппуты 
къордимæ æмæ кæцæй райдайа, ууыл хъуыдытæ кодта. 
Фæлæ куыст размæ нæ цыд. Цыдæр æй хъыгдардта. 
Æмæ зæгъы, уæд иу æхсæв мæ цæстытыл ауад Мады- 
Майрæм. Ахæм рæсугъд уыд, æмæ дзы хуры тынтæ 
алырдæм нывæзтой. Æрбацыд, дам, мæм худгæ æмæ 
мын мæ рахиз уæхскыл йæ къух æрæвæрдта. Ницы ра- 
хатыдта йæ фынæн. Радзырдта йæ йе ’мбæлттæй иуæн, 
æмæ йын уæд уый афтæ, уæд та, дам, Мады-Майрæмы 
кувæндон дæр саразиккам. Уыцы кувæндон та Рекомы 
кувæндоны раз ис æмæ йæ аразын хъус дæр нæ уыд. 
Мæхицæн, дам, хæсыл нымадтон Реком æртæ мæймæ 
скæнын, уыцы хорздзинад мæ Ирыстонæн саразын 
æмæ фæстæмæ Мæскуымæ аздæхын. Загъта, уадз уый 
та æндæр исчи сараза, зæгъгæ. Фæлæ йæ фын дыккаг 
æмбалæн куы радзырдта æмæ йын уый дæр куы загъта, 
цæй æмæ Мады-Майрæмы кувæндон дæр саразæм, 
зæгъгæ, уæд ахъуыды кодта, уый дзæгъæлы кæй нæу, 
ууыл. Йæхимидæг скарста дыккаг бон уырдæм ацæуын. 
Акодта йемæ дыууæ лæппуйы æмæ ацыд Цъæймæ. 
Мады-Майрæмы кувæндоны æрæмбырд, зæй кæй ра- 
ласта, бирæ ахæм хъæдтæ. Бафснайдтой, асыгъдæг код- 
той кувæндон. Æмæ кæд уый размæ æнтъыснæг рæстæг 
уыд, мигътæ арв бамбæрзтой, уарыд, уæд ныр куыдцæр 
куыст фесты, афтæ хур ракаст. Бæрæг уыд, æрдз цин 
кæй кодта, уый. Æмæ уæд бамбæрста, Рекомы арæзтад 
ардыгæй райдайын кæй хъæуы, уый. 
Ацы цауы фæстæ Славæйы хъуыддæгтæ рæстмæ 
цæуын райдыдтой. Уæд фæзындысты, Ирыстон зæрдæйæ 
чи уарзы, ахæм лæппутæ дæр. Сæ иутæ æрæмбырд код- 
той æхца æмæ æртæ вагоны балхæдтой хъæдæрмæг, сæ 
иннæтæ фæкастысты кувæндон аразынмæ. Сарæзтой 
Мады-Майрæмы кувæндон, стæй уæд иннæ кувæндæттæ 
аразынмæ бавнæлдтой. Гъе уæд бамбæрста, ацы арæзта- 
96 

^(ЗЧаг^1 
ды тагьд кæнын кæй нæ хъæуы. Хорз, зæгъы, уыд, хица- 
уад æхца кæй нæ радта, уый дæр. Проект кæй нæ уыд, 
уый дæр. Уымæн æмæ куыд загъта, афтæмæй, чи уыдис, 
уыцы проекттæм гæсгæ цы арæзтаиккой, уый бæрæг 
дæр нæ уыд. Рæздæры проектты бирæ рæдыдтытæ 
уыдис. Уый иу, иннæмæй Славæйы бæстон базонын фæн- 
дыд Реком раздæр куыд уыд, уый, æмæ йын-иу фадат 
куы фæцис, уæд йе ’мбæлттимæ зылд хæхты, агуырдта 
«цивилизацийы» тæваг кæуыл нæ фæзынд, нæ фыдæлты, 
ахæм рагон кувæндæттæ æмæ зонгæ кодта, куыд арæзт 
сты, уыимæ. 
Зæгъæм, Рекомы кувæндоны алыварс ис æмдымбыл 
сисамад. Бæрзонд ранæй сæм кæсгæйæ уыдон иумæ 
зынынц, куыд зилаччы мидæг цыппаркъуымон, афтæ. 
Уый та космосы æгъдаумæ гæсгæ амоны зæхх (цыппар- 
къуымон), дун-дунейы мидæг, афтæ. Ахуыргонд Евгения 
Пчелинайы куыстытæй Славæ куыд базыдта, афтæмæй 
сисамады 30-æм азты ныгуылæны ’рдыгæй туристтæн 
цæуынæн скодтой дуар. Раздæр та дзы дуар нæ уыд. Си- 
самад уыд æмæхгæд. Рекоммæ-иу дзуарылæг куы цыд, 
уæд-иу сисамадыл авæрдта авд къæпхæны кæм уыд, 
ахæм асин æмæ-иу афтæмæй ныххызт кувæндонмæ. 
Хæхты зилгæйæ Славæ ссардта Мыкалгабырты 
кувæндон (Сидæн). Уый Рекомæй у дыууæ хатты стырдæр. 
Ацы кувæндон дæр раджы басыгъд, фæлæ ма дзы 
уæддæр цыдæртæ баззад. Славæ ам федта кувæндоны 
дуар. Уый йæ кондмæ гæсгæ у Рекомы дуары халдих, 
афтæмæй та бирæ адæм æнхъæлдтой, зæгъгæ, Рекомы 
дуар у кæцæйдæр æрбаласгæ, æмæ йыл цы нысантæ ис, 
уыдон кувæндонмæ ницы бар дарынц. Ныр мæнæ ацы 
дуарыл дæр Рекомы дуары хуызæн нысангонд уыдысты 
Дун-дунейы арæзты æртæ æмвæзады. Бинаг æмвæзады 
- цыппар цыппаркъуымоны кæнæ ромбы (зæххы нысан). 
Астæуæй кувæндонæн йæхи нысан Щзуары ныв) æмæ 
97 

^^ЗЧ^^У1 
уæллаг хайы хуры æртæ нысаны. Ома, уæллаг хай амоны 
уæлæрвтимæ, удимæ бастдзинад. 
Революцийы размæ цы Реком уыд, уым зæронд 
проекттæ æмæ нывтæм гæсгæ дуары сæрмæ ис æртæ 
Дзуарæвæрды (æртæ кресты). Æртынæм азты рестав- 
рацийы рæстæг уыдонæй дыууæ кæройнаджы ай- 
стой æмæ ма дзы ныууагътой æрмæстдæр иу. Ныр Ре- 
ком ногæй аразгæйæ уыцы рæдыд уыд дыккаг хатт 
æруадзæн, фæлæ, уæлдæр куыд бацамыдтон, афтæмæй 
сын уыцы рæдыд сраст кæнынæн тынг феххуыс Мыкал- 
габырты кувæндоны дуар. Уыимæ Рекомы дуары сæрмæ 
Дзуарæвæрдтæ куыд æвæрд сты, уый комкоммæ æвдисы, 
Реком, Мыкалгабыртæ æмæ Таранджелос географион 
æгъдаумæ гæсгæ зæххыл куыд æвæрд сты, уый дæр. 
Ууыл ма дзурынц дуары сæрмæ цы нысантæ ис, уыдон 
дæр - мæй æмæ стъалы. Мæй амоны цæгат, стъалы хус- 
сар. Иуныхасæй, ацы кувæндæттæ куыд конд сты, уый 
дзурæг у, ирон адæм рагон динимæ, дунеæмбарынадимæ 
баст кæй сты, ууыл. Уыимæ алы кувæндоны сæрмæ 
дæр ис Симды фæз. Уый фарсмæ та Нарты стыр кувæн 
хæдзар. 
Славæ кувæндæтты сног кæныныл йе ’мбæлттимæ 
куыд бæстон куыст кодта, уымæн ма ноджыдæр æрхæсд- 
зынæн иу цæвиттон, Рекомы кувæндоны бындур куыд 
аразынмæ хъавыд, уый тыххæй дæр. Фыццаг æй фæнд 
кодта куыстгонд, амад дурæй самайын, фæлæ йæ куыст 
размæ нæ цыди. Куы-иу цæй тыххæй бакъуылымпы, 
куы та - цæй тыххæй æмæ афтæмæй æнæхъæн афæдз 
йæ бон бындур саразын нæ бацис. Æмбæрста йæ, цы- 
дæр æй кæй нæ уадзы, уый. Фæлæ та уæдмæ ссардта 
ног наукон куыстытæ æмæ базыдта, ирæттæм дурæн 
стыр нысаниуæг кæй уыд, уый. Дур дæр æрдзы сыгъдæг 
сконд æрмæгыл нымадтой, уымæн дæр уд кæй ис. Дур 
хорз кæй хъуыды кæны, нæ фыдæлтæ цы кодтой æмæ 
98 

-45>^х2><€>^ 
Дун-дунейы цыдæриддæр цаутæ æрцыд, уыдон. Кæй 
хъуыды кæны æмæ сæ йæ уды рæбинагдæр æвæрæны 
кæй хæссы, уый. Уымæ гæсгæ нæ фыдæлтæ сæ кувæн- 
дæттæ кæй арæзтой æнæкуыстгонд дурæй. Базыдта уый 
дæр, æмæ дурмæ кæй хъæуы фæлмæн, узæлгæ æвналын, 
раздæр куыд уыди, афтæ йæ æрæвæрын, цæмæй ма аха- 
уа æмæ ма ныппырх уа, æнусты дæргъы йæ мидæг цы 
хæссы, уый ма фехæла, уый тыххæй. 
Ахуыргæндты наукон куыстытæ æмæ нывтæм гæсгæ 
базыдта, Рекомы кувæндоны сæрыл цы байрæгтæ ис, 
уыдоныл бæлæттæ кæй нæ бадт, фæлæ уаритæ. Уари та 
нæ фыдæлтæм амыдта фарн. Хуыцауæй зæхмæ æрвыст 
фарн, æмæ сæ фæстæмæ хъуыд сног кæнын. 
Афтæ Реком аразгæйæ Славæ æрцыд иу хъуыдымæ. 
Ома, нæ фыдæлты рагон кувæндæттимæ баст кæй сты 
ирон дин, æгъдау æмæ фæтк. Æмæ, сæ аразгæйæ, уыдон 
куы не ’ххæст кæнай, уæд ацы Дзуæртты бынæттæн се 
’рдæг дæр сæ къухы скæнын кæй нæ бафтдзæн. Бамбæр- 
ста, арæзтад Дзуарæн æрмæстдæр йæ иу хай кæй у, Дзу- 
ар йæхæдæг та бирæ стырдæр, йæ мидис бирæ фылдæр, 
бирæ фылдæр хъуыды дзы æвæрд кæй ис. 
Ирон кувæндон фыццаджыдæр у Дзуарбадæн бынат, 
сыгъдæг бынат æмæ йæм нæ фыдæлтæ цыдысты 
æрмæстдæр кувынмæ. Ирон æгъдаумæ гæсгæ уырдæм 
мидæмæ бацæуæн уыд æрмæстдæр Дзуары лæгæн. Ре- 
ком та канд кувæндон нæ уыд^æта, фæлæ хæзнадон 
дæр. Зæгъæм, уым æвæрд уыд ирон адæмы кадджындæр 
хъæбултæй иу Ос-Бæгъатыры така, згъæр хæдон, цирхъ, 
фæттæ, æрдынтæ, стæй ирон æндæр кадджын æмæ 
æхсарджын адæмы дзаумæттæ. Уым-иу сæвæрдтой 
ноггуырд лæппуйы тыххæй мысайнæгтæ - æлыгæй конд 
фыркъатæ. Æвæрдтой дзы хъуыддаджы гæххæттытæ, 
сгуыхт хæстонты хæрзиуджытæ, мыггæгты хæзнатæ, 
зынаргъ дзаумæттæ. Дыууæ нæлгоймаджы-иу кæрæ- 
99 

•ЧЭ^^х^Е^ 
дзийæ кæнгæ æфсымæртæ куы загътой, уæд-иу сæ иу 
иннæмæн цы фæттæ радта, уыдон дæр æвæрдтой ацы 
кувæндоны. Дзуары лæг-иу рæстæгæй-рæстæгмæ ра- 
хаста Дзуары тырыса (алы Дзуарæн дæр уыд йæхи тыры- 
са), стæй ацы дзаумæттæ æмæ сæ-иу равдыста адæммæ. 
Хуыцаумæ-иу куы скуывта, уæд-иу райдыдта симд. 
Славæмæ гæсгæ ацы кафты дæр стыр хъуыды æвæрд 
ис. Фыццаджыдæр, дам, æвдисы Дун-дунейы сконд, 
Дун-дунейы арæзт. Тынг стыр нысаниуæг ис Нарты стыр 
кувæн хæдзарæн дæр. Уый уыд цыппаркъуымон æмæ 
астфисынон. Йæ арæзты хуыз та æвдыста Дун-Дунейы 
æртæ æмвæзады. Бинаг, астæуккагæмæуæллаг. Хæдзары 
бинаг хай æдце бакæсгæйæ уыд зæххæй уæлдæр æвæрд, 
хæдзармæ мидæмæ бахизгæйæ уыцы хай разыны зæххæй 
бындæр. Адæймаг ахæм хæдзары куы фæбады, уæд йæ 
къæхтæ вæййынц бинаг æмвæзады, гуыр астæуккаг. 
Уæллаг æмвæзадмæ та хауы ердо Сафайы рæхысимæ. 
Æппæт кувæндæттæ дæр афтæ арæзт кæй уыдысты, 
уымæн дæр ссардта бæлвырд æвдисæнтæ. Æмæ афтæ 
сабыргай кувæндæттæ куыд арæзт сты, цы хæссынц, цы 
нысаниуæг сын ис, уый æргом кæнгæйæ бамбæрста нæ 
фыдæлты цæстæнгас цардмæ. Уыдонæн Хуыцау кæй уыд, 
нæ алфамблай цыдæриддæр ис, уый. Æнæкæрон тыгъдад 
дæр æмæ Дун-дунейы æгæрон зонд дæр, уд дæр æмæ 
буар дæр. Алцыдæр Хуыцауæй кæй у, сылгоймаджы æмæ 
нæлгоймаджы царддæттæн хъомыс дæр. Бамбæрста уый 
дæр æмæ алы ирон адæймаг дæр йæ уды, йæ зæрдæйы 
рæбинагдæр æвæрæнты, йæ туджы кæй хæссы махæн 
нæ фыдæлтæ цы ныууагътой, уый. Гъе æрмæстдæр сæ 
кæй хъæуы раргом кæнын, райхалын, ссарын, бамбарын 
æмæ уæд хъуыддаг йæхæдæг ацæудзæн размæ. 
Афтæ рауад Реком аразджытимæ дæр. Фыццаг 
кувæндон, фыццаг Дзуары бынат куы райдыдтой ара- 
зын, уæд лæппутæй бирæтæ ацы хъуыддæгтæ нæма 
100 

-чд^ч^-^о3. 
æмбæрстой, фæлæ сæ зонындзинæдтæ куыд фылдæр 
кодтой, афтæ фылдæр кодтой кувæндæттæ нæ ирон цар- 
ды цы бынат ахсынц, уый чи бамбæрста, ахæм фæсивæд 
дæр æмæ Реком аразджыты нымæц сабыргай фылдæрæй 
фылдæр кодта. 
Æмæ кæд фыццаг Дзуары бынат аразгæйæ бирæ нæ 
уыдысты, стæй дзы æнæнхъæлæджы адæм уыд, ома, 
цы кæнгæ сын у, уый чи не ’мбæрста, ахæмтæ, уæд 
Рагъы Уастырджи куы арæзтой, уæд уым цы 200 лæп- 
пуйы уыд, уыдон куыстой æмвæнд, æмзондæй. Æнæн- 
хъæлæджы адæймаг дзы иу дæр нæ уыд. Æддæрдыгæй 
бакæсгæйæ дæр бæрæг уыд, ацы куысты сæ алчидæр 
йæхи кæй ссардта, уый. Æртæсæдæ килограммы сæ уæз 
кæмæн уыд, уыцы хъæдтæ 150 метры дæргъæн нарæг 
къахвæндагыл хæрдмæ æнæхъынцъымæй хастой, цыма 
сæ алчидæр афтæ хъуыды кодта: «Æз куы нæ февналон 
æмæ ме ’мбæлттæн куы нæ феххуыс кæнон, уæд арæзтад 
размæ нæ ацæудзæн». Алчидæр сæ йæ хæс æмбæрста, 
цы бæрнон хъуыддаджы бацыд, уым иннæтæй дæлдæр 
не ’рлæууын. Алчидæр сæ йæхи æнкъардта паддзах, 
йæ сыгъдæг уды паддзах æмæ тырныдта уыцы уд но- 
джы тынгдæр асыгъдæг кæныныл. Æмæ зæгъы, цас 
фылдæр куыстой ацы кувæндæттæ сног кæныныл, уый- 
ас хъæздыгдæр кодтой удыхъæдæй. Фæстагмæ бамбæр- 
стой уый дæр, æмæ ирон адæмы нæ рагфыдæлты дин 
куыд æрбангом кæна, афтæ нæдæр иу дин, нæдæр иннæ 
’гъдау нæ баиу кæндзысты, нæ фыдæлты æгъдау æмæ 
æвзаг нæ куыд баиу кæной. Алцыдæр зæгъы, уидæг- 
тæй цæуы, сыфтæртæ рæстæгмæ сты. Сыфтæртæ - 
азгъæлынц, уидæгтæ - баззайынц. Æмæ, зæгъы, мах 
абон, нæ уидæгтæ цы хæссынц, уымæ куы не ’ркæсæм, 
уæд раст нæ бакæндзыстæм. 
Фæсивæдæй кувæндæттæ чи аразы, уыдон уый 
бамбæрстой æмæ сын ныр æвзæр фæндагыл æрлæууынæй 
101 

■^Э^^о^^^1, 
тас нал у. Бамбæрстой, цы фæндагыл æрлæууыдысты, 
уый адæмы кæй иу кæны. Иу кæны ахæм адæмы, æрмæст 
йæхицæн, йæ бинонтæн пайда уа, ууыл чи нæ архайы, 
фæлæ æнæхъæн Ирыстоны хорздзинадмæ чи бæллы, 
адæмы æнгомдзинадмæ, Дун-дунейæн пайда хæссынмæ. 
Раст зæгъы, загъта Къоста мæнæ ацы æмдзæвгæйы 
рæнхъыты: «Весь мир - мой храм, любовь моя - святыня, 
вселенная - отечество мое». Уый ма зæгъы, загъта: «Рухс 
кувæндæттæй хынджылæг кæнынц». Æмæ, дам, уыцы 
хъуыддаджы суанг абон дæр ницы аивта. Мах, дам, Ре- 
ком куы арæзтам, уæд раиртæстам, кувæндæттæ æрдзы 
рæсугъддзинад кæй нæ халынц, фæлæ йемæ баст кæй 
сты, хъæздыгдæр æй кæй кæнынц. Бирæ адæм та уый 
не ’мбаргæйæ, кувæндæттæ райдыдтой агуыридурæй, 
шиферæй, æфсæйнагæй, тасмачъийæ æмæ æндæр 
ахæм æрмæгæй аразын. Афтæмæй та нæ фыдæлтæ сæ 
кувæндæттæ, Дзуæртты бынæттæ арæзтой бынæттон 
æрмæгæй: дур кæнæ хъæдæрмæгæй, уыимæ архай- 
дтой, æрдзы рæсугъддзинад иучысыл дæр ма фæкъахыр 
кæныныл. 
Мыкалгабыртæ... Реком... Таранджелос... Мæнмæ 
диссаг каст, Батрадз куы амард, уæд ыл Хуыцау æртæ 
цæссыджы цæмæн æрæппæрста, уый. Æмæ мын уымæн 
дæр Славæ радта йæхирдыгон дзуапп. Уыцы æртæ цæс- 
сыгæй, зæгъы, Хуыцау Батрадзæн бамбарын кодта, куыд 
конд у, уый. Уыцы цæссыгтæ, дам, сты уды хуыздæр ми- 
ниуджытæ. Сæ иу æвдисы сыгъдæг, рухс æфсæддондзи- 
нады мидис, æмæ уыцы цæссыг кæм æрхаудта, уым рав- 
зæрд Реком. Ацы кувæндоны, дам, хъомыл кодтой удæй 
сыгъдæг æфсæддонты. Мыкалгабыры - зондджын, дæс- 
ны фæсивæды. Таранджелосы та - æфсæддонтæ-фæллой- 
гæнджыты. Æмæ, дам, уый афтæ кæй уыд, уымæн дæр 
ссардтой бæлвырд æвдисæнтæ, археологон æрмæджытæ. 
Стæй ма уыцы æртæ цæссыджы тынг æнгæс сты рагон 
102 

-чзх^-^о^ 
ариаг нысан (æртæ æртахы зиллачы мидæг) триквестеры 
хуызæн. Уый та амыдта царды дунейы змæлд. 
Æртæ цæссыджы - уды æртæ хуыздæр миниуæджы... 
Цæмæдæр гæсгæ мæнмæ та афтæ фæкаст, цыма уыдон 
Батрадз йæхæдæг цы хорз миниуджытæй уыд хайджын, 
уыдон уыдысты æмæ йын сæ Хуыцау йемæ мæрдтæм 
хæссын нæ бауагъта. Баззадысты ам, Иры зæххыл, æмæ 
сæ нæ ирон адæмæн хъæуы бахъахъхъæнын. Абон уал 
уыцы хорздзинадыл кусы Славæ йе ’мбæлттимæ. Кусы 
канд кувæндæттæ сног кæныныл нæ, фæлæ ма сæ 
бæрæгбæттæ куыд аразгæ сты, Дзуары бын цы æгъдау 
дæттын хъæуы, ууыл дæр. 
Иу ахæм бæрæгбон уал сарæзтой Рекомы. Æнæ карз 
нозтæй, æнæ тамако дымгæйæ. Куывтой сыгъдæг ирон 
бæгæныйæ. Фæсивæд кафыдысты, зарыдысты... Славæ 
куыд зæгъы, афтæмæй сын ацы бæрæгбонмæ зын уыд 
рæстмæ хистæртæ ссарын. Бæгæныйæ чи скува, Дзуары бын 
рæсугъд æгъдау чи равдиса, ахæмтæ. Чидæртæ йын афтæ 
дæр ма загътой, æмæ, дам, ныл адæм фæхудой, зарджытæ 
ныл скæной, уæртæ хуыцаумæ бæгæныйæ кувынц, зæгъгæ. 
Абон нæ хистæртæ ахæм зондыл хæст кæй сты, уый нæ 
адæмы сæфт нæу? Славæ афтæ нæ хъуыды кæны. Абон, 
зæгъы, фæсивæдæй бирæтæ бамбæрстой, нæ хистæртæй 
иуæй-иутæ раст фæндагыл кæй нæ цæуынц, уый. Мæнæ, 
зæгъы, кæстæрты фæрцы сырæзт Дзуары бынат дæр. Мах, 
зæгъы, хистæргы агурæм, фаелæ нæм сæ хæстæг ничи цæуы. 
Бæрæгбон куы сарæзтой, уæд та фæсивæд ахæм цин 
кодтой æмæ диссаг. Сæ цæстытæй, дам, рухс æддæмæ 
æнхъæвзта. Алчидæр сæ архайдта чи дзы уыд, уыцы 
хистæртæн куыд хуыздæр æмæ рæсугъддæр лæггад 
бакæныныл. Сарæзтой симд, дыууæуæладзыгон симд 
æмæ тынг рæсугъд рауад. Цин кодтой канд фæсивæд нæ, 
фæлæ æрдз дæр. 
Кæронбæттæны ма уымæн æрхæсдзынæн иу ахæм 
103 

•ЧЭЪ^æ^ЕУ1' 
дæнцæг. Хохы Санибайы Рекомы фæстаг куыстытæ куы 
кодтой. Дзуар ыл куы фидар кодтой, уæд тынг къæвда 
рацыд, стæй уæд æвиппайды арв асыгъдæг. Рекомы сæр- 
мæ иу 50 метры бæрц ныййирд, фæзынд ыл арвы рон, 
йæ кæрæтты та мигътæ сау мылазонæй бадтысты. Зынд, 
раст цыма арв фыццаг йæ цæссыгæй дзуар æрыхсадта 
æмæ йæ асыгъдæг кодта, афтæ. Æмæ ахæм цаутæ, ацы 
кувæндæттæ аразгæйæ, иу æмæ дыууæ нæ уыдысты. 
Хорзы фарн, дам, мæрдтæм нæ цæуы, фæзæгъынц. 
Æмæ чи загъта, Нартæ сæ фарн семæ ахастой! Афтæ 
куы уаид, уæд абон нæ рагфыдæлты кувæндæттæм 
ног къахвæндæгтæ нæ фæзындаид. Уæд нæ разында- 
ид æхца сæ саразынæн дæр. Уæд абон дыууæ фондзыс- 
сæдз лæппуйы нæ архаиккой нæ ирондзинады цы арф 
хъуыды ис, нæ кувæндæттæ цы хæссынц, уый бам- 
барыныл æмæ сæ Иры зæххыл апырх кæныныл. Абон 
уыдон дыууæфондзыссæдзы сты, райсом та сæ мингæйт- 
тæй нымайдзыстæм. Уымæн æмæ фыдæлты фарн æмæ 
уды сыгъдæгдзинад дардмæ зынынц, дардмæ тавынц, 
сæ рухс æмæ сæ цæрæццаг тых, зæрдæтæ æмæ зондмæ 
хъарынц, сæфæн сын нæй. Тæхудиаг уа, абон уый 
зæрдæйæ чи бамбæрста æмæ сæ йæ царды йæхицæн 
фæндагамон стъалыйæн чи равзæрста. 
2001-æм аз февралъ. 

^О^^хгх^Е^ 
ипВгонВ историк 
æмсе археолог 
Уыгæрдæн дидинджытæй куыд фидауы, цард 
афтæ рæсугъд у адæмæй. Алкæмæн дæр дзы 
йæхи цæсгом, алкæмæндæр йæхи амонд æмæ хъысмæт, 
алкæмæн дæр йæхи цардвæндаг. Царды йæхи æрмдзæф, 
йæхи къахайст, йæхи цардвæндаг ис историон наукæты 
кандидат, национ музейы археологийы хайады сæргълæу- 
уæг Козаты Петрæн дæр. Уый у 40 наукон куысты 
автор. Мыхуыры йын рацыд дыууæ чиныджы «Аланы- 
арии. Происхождение и древнейший период истории», 
стæй «Кавказ - древняя родина осетин». Археологон куы- 
стытæ кодта Мæздæджы, Горæтгæрон, Дыгуры æмæ 
Алагиры районты. Нарты, нæ рагфыдæлты равзæрды 
тыххæй ссардта бирæ æрмæг. Райдай нæ азнымады 
размæ 34-æм æнусмæ чи хауы æмæ фæуы ныры дуджы 
б-æм æнусы цардæн æвдисæн чи у, ахæм дзаумæт- 
тæй. 
Петр ма скъолайы куы ахуыр кодта, уæд йæ зæрдæ 
бирæ дæсныйæдтæм æхсайдта. Куы йæ фæндыд архи- 
тектор, куы та математикæйы кæнæ немыцаг æвзаджы 
ахуыргæнæг суæвын. Куы та йæ фæндыд истори рафæл- 
дахын æмæ, ирон адæмы арф уидæгтæ кæцæй цæуынц, 
уый сбæрæг кæнын. Æмæ кæд раздæр физикæ æмæ ма- 
тематикæйы факультетмæ бацыд ахуыр кæнынмæ, æф- 
сады фæстæ та немыцаг æвзаджы факультетмæ, уæддæр 
сæ каст нæ фæци. Историйы фæлмæвæрд фæндæгтæ йæ 
сæ фæстæ асайдтой æмæ сыл йæ зæрдæ нал сивта. Исто- 
рийы цы бирæ къæпхæнтæ уыд, уыдонæй равзæрста, 
^ 
105 

•ЧЗ^^^ЕУ^ 
нæ рагфыдæлты фидар уидæгтæ кæцæй цæуынц, уый. 
Институты фæстæ бацыд аспирантурæмæ. Цæмæй, цы 
хъуыддагыл куыста, уый бæстондæр базона, уый тыххæй 
йæ бахъуыд фольклор, археологи, æвзагзонынад æмæ 
этнографи сахуыр кæнын. Æмæ наукæйы домæнтæ 
æххæст кæнгæйæ, уый йæ къухы куы бафтыд, уæд йæ 
размæ райхæлдысты историйы бирæ æнæзындгонд фар- 
статæ. Куыд бамбæрста, афтæмæй ирон адæмы авдæн 
Нарты зæххыл ауызтой, нæ рагфыдæлты арф уидæгтæ 
цъæх талатæ уыцы зæххыл суагътой, уым ракалдта ди- 
динæг Нарты фæткъуы, уым фæхъæстæ сты нæ рагфы- 
дæлтæ йæ ноггæнæн дыргътæй. 
Абон Козайы-фыртæн йæ бон фидарæй зæгъын у: 
«Нарт уыдысты æцæг адæм. Уыдысты æртæ хицæн этно- 
сы. Ома, кæрæдзийæн уыдысты æцæгæлæттæ. Алæгатæ 
уыдысты, наукæйы урартуйæгтæ кæй хонынц, уыдон, 
Æхсæртæггатæ - арийæгтæ. Борæтæ та уыдысты, Нарт 
кæй хуыдтой, уыдон. Петр куыд зæгъы, афтæмæй На- 
рты кадджыты бирæ æрмæг ссарæн ис нæ культурæйы, 
нæ царды равзæрды тыххæй. Парахатæй дзы æвдыст 
цæуынц дины хъуыддæгтæ. «Нарты кадджытæ» тынг 
хæстæг лæууынц индийаг эпосмæ æмæ иннæ эпостæй 
хицæн кæнынц иу хъуыддагæй. Дыууæйы дæр сæйрагдæр 
бынат ахсы æгъдау æмæ уый йæ хъуыдымæ гæсгæ, эпо- 
сты иудзинадæн у йæ фыццаг æвдисæн. 
Петр историйы мидæг нæ фыдæлты хабæрттæ 
равзæрста гыццыл æндæрхуызонæй. Ныронг, дам, нæ 
фыдæлты кой кæнгæйæ, ахуыргæндтæ дзырдтой, зæгъгæ, 
ирæттæ сты арийаг-ирайнаг знæмтæ, кæннод бынæттон 
кавказаг знæмтæ æмæ цæгат ирайнаг знæмтæ куы баиу 
сты, уæд уыдонæй равзæрдысты ирон адæм. Фæлæ нæ 
рагфыдæлты историмæ куы ’ркаст, уæд федта æндæр 
ныв. Уымæн ын стыр ахъаз фæцис стыр ахуыргонд исто- 
рик Игорь Дьяконов. Уый хатдзæгтæм гæсгæ алы адæм 
106 

ЧЭХ^Х2><^>^ 
дæр равзæрынц иу кæнæ дыууæ этносæй нæ, фæлæ 
10-15-æй. Уыдон мингай азты дæргъы кæрæдзиимæ 
схæццæ вæййынц, баиу вæййынц, фæзыны сын иумæйаг 
культурæ, стæй сæ рауайы иу адæм. Петры зæрдæмæ 
дæр фæцыд уыцы хъуыды. Ноджыдæр ма йыл бакуыста, 
фæбæлвырддæр æй кодта æмæ ныр йæ бон фидарæй 
зæгъын у: «Ирон адæм цы знæмтæй равзæрдысты, уы- 
дон кæй сты дæсы бæрц. Абон ирæттæ кæй хонæм, уы- 
дон сты сæрмæттæ, аллæттæ, сагтæ, нарт, урартуйæгтæ, 
туаллæгтæ, цъыбырттæ æмæ афтæ дарддæр. Æмæ кæд 
нырмæ нæ ахуыргæндтæ фыстой: «уыцы знæмтæ уыды- 
сты, стæй фесæфтысты», зæгъгæ, уæд уый бынтон раст 
нæу. 
Козайы-фырты хатдзæгтæм гæсгæ, раздæр куыд 
дих кодтой нæ рагфыдæлтæ, абон дæр ирон адæм 
дих кæнынц афтæ. Сагтæй равзæрдысты дыгур, 
сæрмæттæ сты ирæттæ, аллæттæ сты къуыдар, тубал 
сты туаллæгтæ. Цъыбырттæ абоны онг не ’рхæццæ сты. 
Петры ныхæстæм гæсгæ сын сæ ном æрæмысæм, куыд 
цъиусæртæ, зæгъгæ, афтæ дæр. Нарт чи сты, уыдон 
дæр, зæгъы, нæ фесæфтысты, схæццæ сты ирон адæмы 
æппæт знæмтимæ. Нартæн, дам, уыд дыууæ номы 
савроматтæ æмæ нарт. Дыууæ дæр сты хæсты Хуыцауы 
нæмттæ. Индиаг æвзаджы йæ хонынц Саврæ, уырысмæ 
у Сварог, авестæйы та Сиавуш, кæнæ Сиавар. Сиавар... 
уый гуырдзиаг æвзаджы у ирон адæмы ном. Суанæгтæ, 
дам, фæзæгъынц афтæ: «Ацы зæххыл цæрынц Савартæ. 
Иу ирон сæм хуыйны сав. Æмæ уыцы сав чи у, уый 
картвелтæ дзырдтой овси. Нудæсæм æнусы райдайæны, 
уыцы дзырдæй «в» ахаудта æмæ дзы рауади «оси». «Ети» 
та гуырдзиаг æвзаджы амоны бæстæ. Афтæмæй дыууæ 
дзырды «оси» æмæ «ети» - йæ рауад Осети, ома, савромат. 
Ахуыргонд куыд зæгъы, афтæмæй нæ абон осетинтæ 
чи хоны, уыдон нæ хонынц Нарт. Уый та амоны афтæ, 
107 

ЧЭ^ь^хг^ЕУ* 
æмæ Нарт нæ фесæфтысты. Нарт сты абоны ирон адæм 
не ’ппæт хæйттæ иумæ нымайгæйæ. Уый та, Петры за- 
гъдау, махæн пайда у иу хъуыддаджы: «Иры дзыллæмæ 
цы знæмты туг хæццæ кæны, уыдон нæ фыдæлтæ кæй 
уыдысты, æмæ цы зæххытæ ахстой, цы истори æмæ сын 
культурæ уыд, уый ирон адæмæй дарддæр кæй никæмæ 
хауы, уый фидарæй зæгъынæн». 
Нæ фыдæлтæн тынг хъæздыг æмæ цымыдисаг исто- 
ри кæй уыд, иннæ адæмты ’хсæн нымад кæй уыдысты, 
уый тыххæй, сæ, æвæццæгæн, хуьодтой Хуыцæуттæ, астæ. 
Сæрмæтты, скифты, аллæтты тыххæй дæр-иу дзырдтой, 
уыдон асийæгтæ сты, зæгъгæ, æмæ сыл уыцы ном ныф- 
фидар. Уыцы ном æппæт европæйаг адæмты æвзæгты 
амоны Хуыцау. Æмæ нæ афтæ кæй хуыдтой, уымæн йæ 
ныхæстæм гæсгæ уыд, уæз кæм ис, ахæм бындур. Петрæн 
фæстагдæр цы чиныг рацыд «Кавказ - ирон адæмы ра- 
гон фыдыбæстæ», зæгъгæ, уым фыссы нæ фьодæлты рагон 
сæйраг горæт Асгарды тыххæй. Немыцаг æмæ Скандина- 
вийы бæстæты цæрæг адæм, зæгъынц, уый Хуыцæутты 
горæт кæй уыд, уый тыххæй. Козайы-фырт куыд фыссы, 
афтæмæй уыцы горæт уыд нæ азнымадæй 17-æм 14-æм 
æнусы размæ Сирийы зæххыл. Уæд уыцы зæххытыл цар- 
дысты нæ рагфыдæлтæ нарт, сæрмæттæ, быцентæ æмæ 
иннæ знæмты иу хай. Горæт хуынди Уасукани. Уас у асы 
вариант æмæ амоны Хуыцау. Кани та горæт кæнæ бынат. 
Ростовы облæсты Доны былгæрæтты астæуккаг æну- 
сты уыдысты аллæтты æртæ горæты Сарукан, Балин 
æмæ Сугров. Саруканы бæлвырдæй зыны горæт кæнæ 
бынат амонæг рагон дзырд «кан». Йæ бындуры Хуыцау 
кæмæн ис, ахæм дзырдтæ ма ноджыдæр ссарæн ис ирон 
æвзаджы. Зæгъæм сылгоймаджы ном Ацырухс. Уый дæр 
раздæр дзырдтой Уацырух, ома, Хуыцауы рухс, фæлæ 
куыдфæстæмæ «у» ахауд. Уæдæ Уацамонгæ дæр Хуыцау 
108 

^ЧЭ^^хг^^ЕУ1, 
амоны. Æндæр хуызы йæ Нартамонгæ дæр уымæн хо- 
нынц. 
Уасукани ссарын йæ бон кæй баци, ууыл дæр тынг 
бацин кодта. Уымæн æмæ ахуыргæндтæн сæ фылдæр 
æнхъæл сты, зæгъгæ, уыцы горæт мифологон уыд. Уый 
та уыд æцæгæй дæр. Хуыцæутты нæ фыдæлтæ йеддæмæ 
никæимæ бæттынц, æмæ, кæдæм афтыдысты, кæм цар- 
дысты, уым сæ ном ныффидар Хуыцауы номимæ. 
Петры ныхæстæм гæсгæ, йæ размæ ахуыргæндтæ 
«Нарты кадджытæ» куы ’взæрстой, уæд сæ цæмæй хуы- 
здæр бамбарой, уый тыххæй сæ барстой æндæр адæмты 
мифологи æмæ эпостимæ. Æмæ сыл уый дæр бакуыста 
ноджыдæр ма иу хатт. Абайты Васо, зæгъы, ирон адæ- 
мы эпос бары бердзенаг эпосимæ æмæ фыссы, се ’хсæн 
цы иудзинад ис, уый тыххæй. Æмæ, уыцы фæндагыл 
цæугæйæ, «Нарты кадджытыл» кусгæйæ, Петры размæ 
райхæлд бынтон диссæгтæ. Куы, дам, райсæм «Илиадæ» 
- йы Трояйы хабæрттæ, уæд уым ныхас цæуы æвдæм 
Трояйы тыххæй. Йæ ныхæстæм гæсгæ та æнæуи сты 
12. Поэмæйыл кусын куы райдыдта, уæд æрцыд иу хат- 
дзæгмæ, хæст чи расайдта, уыцы Александр, хуыдтой 
йæ Парис дæр, уый «Нарты кадджыты» у Челæхсæртæг, 
Ахилл-Арæхдзау. Троя уый у Хызы фидар. «Илиадæ» - йы 
иннæ персонажтæ дæр æмбæлынц «Нарты кадцжыты». 
Ахуыргонд бæстон æркаст Скандинавиаг сагæтæм 
дæр. Кæд францаг ахуыргонд Дюмезиль фыста, Бальдр 
æмæ Сосланы ’хсæн цыдæр бастдзинад ис, зæгъгæ, уæд, 
Петры ныхæстæм гæсгæ, Бальдр ирон адæммæ у Бæл- 
дæр. Йæ бæрæгбон ын кæнынц куадзæнæй къуыри 
фæстæдæр. Один у Бæдæн. Одины сæ Хуыцау хонынц 
немыцæгтæ æмæ скандинавиаг адæмтæ. Ирон адæммæ 
сæрæн лæппуйæ фæзæгъынц бæдæйнаг. Бадæнтæ дæр 
уый номимæ баст сты. Тор та Тутыр у. Уæдæ Борæты мы- 
ггаджы райдайæн Борæйæ цæуы. Борæ та уыд Одины 
109 

■^СЗ^ч^-^О^ 
фыд скандинавиаг адæмты хуыцæуттæй иу. Æмæ Петр 
куы ’ркаст «Нарты кадджытæм», куы сæ равзæрста, алы 
адæмты эпостимæ сæ куы абарста, уæд, зæгъы, афтæ рау- 
ади, æмæ дзы мæнæ нæ сыхаг адæмыхæттытæм чи хауы, 
иунæг ахæм хай дæр нæ разынд. «Нарты кадджыты» ар- 
хайджытæй æмæ æрмæджытæй иутæ баст сты бердзенаг 
æмæ немыцаг эпостимæ, иннæтæ египетаг мифтимæ, 
æртыккæгтæ скандинавиаг сагæтимæ æмæ афтæ дард- 
дæр. Нæ арф уидæгтæ цæуынц Индимæ, Иранмæ, Алтай- 
мæ. Сыхаг республикæты адæмыхæттытæм дзы иу дæр 
нæ хауы. Нæ рагфыдæлтæ уыдысты диссаджы адæм. 
Зæххы цъарыл фæарæзтой цивилизаци, культурæ æмæ 
паддзахæдтæ. 
Петрæн, æнхъæл куыд нæ уыд, афтæ йæ бон баци, 
ныры онг йæ кой дæр кæмæн никуы скодтой, ахæм 
хъуыддаг сæргом кæнын. Алы адæмты эпостимæ «Нарты 
кадджытæн» цы иудзинæдтæ ис, уыдоны ’хсæн ноджы- 
дæр ма ссардта, ахæм хабæрттæ, кæцытæ сты не ’ппæтæн 
дæр иумæйаг. Уый та дзурæг у, æмæ нæ фыдæлтæ ин- 
доевропæйаг адæмтæн сæ сæйрагдæртæ кæй уыдысты, 
æмæ сæ уыцы адæмтæ се ’хсар, се ’фсарм, се ’гъдау æмæ 
лæгдзинадæй кæй ныхъхъуыды кодтой, ууыл. Бафæн- 
дыд æй ноджыдæр иу хъуыддаг фæбæлвырдцæр кæнын. 
Цæгат Кавказы зæххытæ, зæгъы, дихгонд æрцыдысты 
нæ рагагъоммæйы нымадмæ гæсгæ 34-æм æнусы. Фæс- 
хохæй, Раззаг Азийæ æрцыдысты нарт. Æрбынат кодтой 
Цæгат Кавказæн йæ тæккæ астæу, Кавказы центр кæй 
хонæм, уым. 
Уæд Цæгат Кавказ дихгонд æрцыд æртæ хайыл. 
Хъаспийы денджызæй цæугæдон Аргуны онг зæххытæ 
ахстой дагестайнæгтæ, цæцæйнæгтæ æмæ мæхъæл. Ар- 
гунæй Уарпы донмæ, стæй Зеленчук æмæ Лабæ кæм сты, 
уый онгты цардысты ирон адæм. Уарпы донæй Сау ден- 
джызмæ та уыдысты абхаз æмæ адыгейæгты зæххытæ. 
110 

^чЭ^^о^Е^ 
Мæнæ, зæгъы, абон гуырдзиæгтæй афтæ чи дзуры, ирон 
адæм нæ зæххытыл æрцардысты, зæгъгæ, уыдон раст не 
сты. Гуырдзиаг ахуыргæндтæ куыд фыссынц, сæ акаде- 
миктæ, уымæ гæсгæ картвелтæ Фæскавказмæ æрбацы- 
дысты Александр Македонскийы разæй лидзгæйæ æмæ 
æрцардысты нæ зæххытыл. Уæдмæ ирон адæм уыцы 
зæххытыл фæцардысты æппынкъаддæр 35 æнусы. Нæ 
фыдæлтæ Македонскиимæ схæцыдысты æмæ кæд иу 
рæстæг састы бынаты баззадысты, уæддæр фæстæдæр 
фæсырдтой тыхгæнæджы æфсæдты. Гуырдзиæгтæ та 
уыцы зæххыл цæргæйæ баззадысты. 
Абон, зæгъы, ирон адæм Хуссарæй Цæгатмæ цы 
зæххытæ ахсынц, уыдон нæ фыдæлты зæххытæн сты сæ 
иу процентæн йæ 100-йæм хай. Нæ фыдæлты фæд, дам, 
баззад Китайы, Индийы, Афганистаны, Ираны, Францы, 
Италийы, Тигр æмæ Евфраты былтыл, Цæгат Африкæйы, 
Скандинавийы бæстæты. Кæм нæ нын уыд зæххытæ! 
Уыдон абон баззадысты æндæр адæмтæн. Æмæ сыл 
фæрнæй цæрæнт. Мах, зæгъы, никæмæй ницы хъæуы. 
Ахуыр кæнæм нæ истори, цæмæй, абон цы зæххытæ 
ахсæм, уыдоныл цæрæм ныфсджынæй æмæ нын фалдæр 
балæуу зæгъын йæ бон макæмæн уа. 
2012 аз 26-æм июль. 
111 

•ЧЭ^ь^^ЕУ* 
Онихстаиæг 
Зындгонд немыцаг физик-теоретик, Нобелы пре- 
мийы лауреат Альберт Эйнштейн йæ рæстæджы 
архайдта Хуыцауы формула ссарыныл. Бирæ иртæстыты 
æмæ фæлварæнты фæстæ æрцыд иу хъуыдымæ - Хуы- 
цау у рухс. Цы ма уа а зæххыл рухсæй хуыздæр! Бæсты- 
бардуагæй дæ амонд фæцис, курдиатæй дæ фæхайджын 
кодта, дæ уды дын рæсугъд æнкъарæнтæ бавæрдта, уæд 
дæ цард уыдзæни рухс, уæд дæ фæндæгтæ уыдзысты 
ирд æмæ парахат, уæд дæ зæрдæ гом уыдзæн адæмы 
цин æмæ мастæн, уæд дун-дуне æнæхъæнæй дæр цæрд- 
зæн дæ уды. Æмæ тæхудиаг æрбауа, Дунесфæлдисæг 
курдиатæй кæй фæхайджын кодта. Зонындзинæдты 
къæбицы дуар уæрæх кæмæн байгом кодта æмæ цар- 
ды æцæгдзинæдты суадонæй йæ уды мондæгтæ кæмæн 
суагъта. Æмæ кæд Иры кæмтты ахæм адæм цæры, уæд 
уыдонæй иу у кинорежиссер - документалист Магкæты 
Людæ. Йæ фыд афицер кæй уыд, уымæ гæсгæ иу би- 
нонты бахъуыд куы иу ран, куы иннæ ран ацæрын. Иу 
рæстæг сæ фыды бахъуыд Стъараполы крайы службæ 
кæнын. Уыд сæрд, æнтæф рæстæг. Сывæллæттæ-иу сæ- 
хицæн хуыссæн уатæн равзæрстой арвы бын. Мæй-иу 
сызгъæрин къорииау тылд стъалыты ’хсæн æмæ æхсæвы 
тар фæччийыл луæрста йæ ирд тынтæ. Хъазыд сабиты 
æвæлмæст цæсгæмттыл. Æрдз та сын дымгæйы базы- 
ртыл хаста алолайы зарæг. Æнæмæт сабидуг! Иу хатт, 
зæгъы, æхсæв æмæ бон кæрæдзийæ куы хицæн кодтой, 
уæд сæ сæ фыды фæлмæн хъæлæс райхъал кодта. «Ракæ- 
сут ма, мæнæ нæ кæрты цы диссаджы уазæг фæзынд». 
112 

чэх^-^о^ 
Сывæллæттæ рабадтысты сæ хуыссæнты æмæ мæнæ 
кæрты астæу хуры сырх тынты аргъауæй фæзынæ- 
гау сæрыстырæй лæууы быдираг саг. Чи зоны, иннæ 
сывæллæттæм уыцы ныв уа-диссаг нæ фæкаст, фæлæ 
Людæйæ ныр дæр нæ рох кæны, арв æмæ зæхх цы рæсугъд 
ахорæнтæй фæлыст уыдысты, хъæддаг хайуан куыд 
рæвдз асхъиудта сæ кæртæй, æрдз боны скастыл цал хъ- 
æлæсæй зарыд, уый. Æмæ уæд скарста, царды цымыди- 
сагæй цы ис, уыдон адæмæн æвдисын, адæммæ сæ хæц- 
цæ кæнын. Сывæллон тагъд рæзы. Байрæзт Магкæты 
Людæ дæр. Каст фæци скъола æмæ ахуыр кæнынмæ 
бацыд Мæскуыйы культурæйы паддзахадон институт- 
мæ, бахаудта Лев Рудникы æрмадзмæ. Райста театра- 
лон режиссеры диплом. Сыздæхт Ирыстонмæ æмæ ку- 
сын райдыдта телеуынынады. Бахаудта фæлтæрдджын 
журналистты, режиссерты æмæ операторты ’хсæнмæ. 
Куыстмæ хорз арæхстис, æмбæлттимæ иумæйаг æвзаг 
ардта, архайдта алы хъуыддагмæ дæр йæхи æрмдзæф 
бахæссыныл. Кæд ын йæ куыстмæ фау ничи хаста, уæд- 
дæр æмбæрста, театралон режиссеры дæсныйад ын фаг 
кæй нæу, уый. Æмæ уæд ногæй Мæскуымæ ацыд кино- 
режиссерыл ахуыр кæнынмæ. Йæ фыццаг документалон 
киноныв «Бабушкино пиво» - йы систа йæ нанайы хойы. 
Йæ нысан уыд хуымæтаг ирон хохаг сылгоймаджы цард 
равдисын. Хохаг хæдзар. Ирон кæрт. Хуымæтæг даргъ- 
дысджын къабайы лæууы зæронд ус. Йæ цæсгомыл та 
зынынц царды арф ауæдзтæ. Йæ куыстфæллад къухтæй 
фыцы бæгæны, фæрсудзы йæ. Кулдуар хъыррыстгæнгæ 
байгом вæййы æмæ зæронд усы цæстытыл ауайынц йæ 
фырттæ, сæ фыдыуæзæгæй царды рæсугъд фæндæгтæм 
кæй афæндараст кодта, уыдон. Кæрты та хъазынц йæ 
цоты цот, йæ хуртæ, йæ къонайы фидæн. Фыцы зæронд 
ус æлутоны нозт, æрвонггæнæн бæгæныйæн йæ къухы 
алы змæлдæй дæр дæтты цыдæр тых. Людæйы ацы до- 
113 

^^^ЧооУ^У1 
кументалон киноныв фенгæйæ йын стыр аргъ скодта 
йе сфæлдыстадон разамонæг, режиссер-документалист, 
Сталины премийы лауреат Леонид Кристи. Æрбахъæбыс 
æй кодта, æмæ йын бирæ арфæтæ, æппæлæн æмæ йын 
разæнгардгæнæн ныхæстæ фæкодта. Людæйæн йæ иннæ 
дипломон куыст та уыд документалон киноныв «Дæ бон 
хорз». Равдыста дзы хъæдгæс, тынг хорз цуанон Ботъоты 
Æхсары куыст. Йе сфæлдыстадæн ын аргъ чи кодта, 
уыдон ын загътой, америкаг кинойы хуыздæр 
традицитæм гæсгæ ист кæй у, уый. Ахуыры фæстæ 
Магкæты Людмилæ йæ цард сбаста Цæгат Кавказы 
кинохроникæйы студиимæ. Ардыгæй йæ документалон 
кинонывтæ исынмæ æрвыстой Дагестанмæ, Стъарапо- 
лы краймæ, Хъæрæсе-Черкессимæ, Кæсæг-Балхъармæ, 
Цæцæны æмæ Мæхъæлы республикæтæм, Белоруссимæ, 
Хъырыммæ æмæ Казахстанмæ. Йæ кинонывты кæд- 
дæриддæр æвдыста, бæстæйы рæсугъд фидæнæн йæ 
къухфæллой чи не ’вгъау кодта, удæй хъæздыг чи уыд, 
адæмы цæрайæ чи цард, ахæм адæймæгты. Цы адæмыл 
æмбæлд, сæ хорзы кой адæмы рæгъмæ кæмæн хаста, 
уыдоны хорз миниуджытæй хъæздыг кодта йæхи уды 
æвæрæнтæ дæр. 
Цард скъола у фæзæгъынц. Адæймаг цас цæры æмæ 
цас уыны, уыйас ахуыр кæны. Людæ дæр каст æмæ ахуыр 
кодта Цæгат Кавказы кинохроникæйы студийы докумен- 
талон кинотæ чи иста, уыдоны куыстытыл. Ахуыр код- 
та уæды рæстæджы зындгонд режиссертæ Федерико 
Феллинийы, Андрей Тарковскийы, Василий Шукшины 
æмæ æндæрты æрмдзæфыл. Арт ссудзынæн, дам, чы- 
сыл зынджы стъæлфæн дæр æгъгъæд у. Æмæ Людмилæ 
дæр агуырдта уыцы зынджы стъæлфæнтæ æмæ сæ арф 
æвæрдта йæ зæрдæйы. Бахъуаджы заман адæймаг йæ 
зонды къæбицæй цы райса, уый куы уа, уæд уый амонд у. 
Уый адæймагæн йæ хорз миниуæгыл, йæ æнкъараг удыл 
114 

-ЧЗ^^ох^Е^ 
дзурæг у. Фынддæс æмæ ссæдз азы дæргъы кæй фæиста, 
йæ зонд, йæ хъару кæм бавæрдта, уыцы документалон 
кинонывтæ дыууиссæдзæй фæфылдæр сты. Уыдонæй 
дарддæр ын регионалон киножурнал «Цæгат Кавказы» 
ацыд мин сюжетæй фылдæр. Ирыстоны аивадуарзджытæ 
зонгæ сты йæ документалон кинонывтæ «Хлеб - имя суще- 
ствительное» (æппæтцæдисон кинофестивалы йын рад- 
той диплом), «Одна судьба», «Контакт», «Аз есмь...», «Сура о 
человеке», «Третье сокровище», «Дом», «Мать», «Закон гор», 
«Дети Индиго», «Подсолнухи», «Одиннадцатая заповедь», 
«Игры нартов», «Дух нартов», «Украденная победа» æмæ 
æндæртæ. Исгæ та сæ скодта куыд Цæгат Кавказы, афтæ 
Абхазы, Молдавийы, Хуссар Ирыстоны, Белоруссийы 
æмæ Казахстаны. Цы документалон кинонывтæ фæиста, 
уыдонæй йын алкæцыдæр зынаргъ у. Алкæцыйы дæр 
дзы бавæрдта йæ уд, йæ сыгъдæг хъуыды, йæ бæллицтæ 
æмæ цардмæ уарзондзинад. Алкæцыйы дæр дзы рав- 
дыста рæстæджы улæфт, адæймаджы мидцуне æмæ йæ 
удыхъæд. 
Уæд Советон цардарæзты рæстæг, зæгъы, æнцондæр 
уыд кусын. Уæд кинойæн стыр аргъ кодтой, идеоло- 
гон нысан ын уыд. Кино цардæн йæ æрфытæ дæр 
æвдыста æмæ йæ хъæндзинæдтæ дæр. Кино цардыл 
ахуыргæнæг дæр уыд æмæ хъомылгæнæг дæр. Ныр аив- 
гъуыдтой уыцы рæстæджытæ. Ныр хуымæтæг кусæг лæг, 
хуымгæнæг, хъæдгуыстгæнæг, металлург, зырнæйзилæг, 
аразæг, фосдарæг æмæ æндæр хуымæтæг, фæлæ цард 
кæуыл лæууы уыцы дæсныйæдтæ фæсте аззадысты. 
Ныр сын сæ бынат бацахстой æхцайы дзæкъултæ, схъæл 
бизнесментæ, тонагæнджытæ. Риссы Людæйæн йæ 
зæрдæ. Дзуапп агуры, цы фарстатæ йæ тыхсын кæнынц, 
уыдонæн. Сæйрагдæр та йæ, йæхи æмбарынхъом куы 
фæци, уæдæй фæстæмæ базонын фæндыд дун-дунейы 
равзæрд, царды нысаниуæг, адæймаг зæххыл цæй 
115 

^О^^^^У1- 
тыххæй сæвзæрд, нæ ирон уидæгтæ кæцæй цæуынц, цы 
у æвзаг æмæ йæ Бæстыфарн цæмæн радта, уый. Чи агу- 
ры - уый ссары, фæзæгъынц. Людæ дæр агуырдта æмæ 
йæ фарстытæн мургай æмæ гагагай ардта дзуæппытæ. 
Николай æмæ Еленæ Рерихты, Елена Блаватскаяйы, 
Оригены, Аннæ Безанты, Лобсанг Рампайы, Ошойы, Па- 
уло Коэльойы, Г. Гурджиевы, Ф. Ницшейы, Д. Андреевы, 
Ф. Кардинийы, Д. Мережковскийы куыстыты. Уыдон ын 
байгом кодтой дун-дунемæ йæ цæстытæ, бамбарын ын 
кодтой, эволюцийы здыхт фæндагыл адæймаг кæдæм 
цæуы, космосы закъæтты уыцы дуне. Æрмæстдæр уыцы 
куыстыты ссардта ирон æгъдæутты, æвзаджы æмæ 
æууæндындзинады ахсджиаг ратæдзæнтæ. 
Людæйы хъуыдымæ гæсгæ ныртæккæйы ахуыргæнд- 
тæ æмæ иртасджытæй иуæй-иутæ хъавынц не ’гъдæут- 
тæ æмæ уырнындзинад фæстæмæ, космосы закъæттæ 
ницæмæ даргæйæ, сног кæныныл, фæлæ уый хъуыддаг 
кæны къуырцдзæвæнмæ. Сæ ахсджиагдзинад, сæ аха- 
дындзинад сын фесафгæйæ не ’гъдæуттæ æмæ уырнын- 
дзинад систы æнцон халæн. Не ’взаг, не гъдау æмæ нæ 
уырнындзинад та сты тынг рагон. Сæ уидæгтæ цæуынц, 
суанг ариаг адæмтæ иумæ куы цардысты, уырдыгæй. 
Иунæг дин дæр космосы закъæттæ, дун-дунейы куыд сты, 
афтæмæй нæ хæссы. Ирон адæмæн та уый бафтыд сæ 
къухы. Мах хъæдтæ æмæ дуртæн нæ кувæм. Ирон адæм 
куывтой æмæ ныр дæр кувынц стыр Хуыцаумæ, бардуæг- 
тæм, зæдтæ æмæ дауджытæм, Зæдбадæн бынæттæм. 
Дун-дунейы цы цæуы, зондджын æмæ дæсны Арийагты 
дин хæлын кæд райдыдта, уыдæтты тыххæй Людæ ныф- 
фыста йæ чиныг «Последние из Арктогеи - Арсийы». Уый 
разæй та йын мыхуыры рацыд йæ иннæ чиныг «Æгъдау» 
(«Твой Круг»). Ныртæккæ та цæттæ кæны йæ иннæ ног 
чиныг «Æрвыст» (Послание). Людæйы ныхæстæм гæсгæ 
уым æмбырдгонд сты, алы дугты зæххы къорийыл чи 
116 

’ЧЭ^оа^^О^ 
цард, уыцы ахуыргæнджыты сидтытæ æмæ фæдзæх- 
стытæ. Уыдон архайынц, зæххон адæм цы сæрсæфæнмæ 
цæуынц, уымæй сæ фервæзын кæныныл. Раздæр, зæгъы, 
æппæт зонды хосы æмæ ахсджиаг, табуйаг чингуыты 
фыст уыдысты космосы закъæттæ, хастой диссаджы хъ- 
уыдытæ æмæ зонындзинæдтæ, фæлæ сæ куыд фæстæмæ 
адæм рацарæзтой сæ чъизи, хæрам æмæ мæнгард митæ 
æмбæхсынæн. Уымæн æмæ космосы закъæттæ æххæст 
кæнын зын у. Æнцондæр у хи сыгъдæгæй, дингæнæгæй, 
æгъдауджынæй æвдисын. Арийаг доктринæ та йæ рагон 
сыгъдæг динимæ æнæхъæн математикæ у. Хъыгагæн ын 
се ’ппæт йæ мидис, йæ сæйраг нысан не ’мбарынц. Æмæ 
уыцы сыгъдæг дин чи не ’мбары, йæ домæнтæ йын чи не 
’ххæст кæны, уый фæлывд митæ, сайæн ныхæстæ кæнын 
райдайы. Афтæ рауад сыгъдæг уды - ома нæ рагон арий- 
аг динимæ дæр. Æмæ уыцы уырнындзинад сыгъдæгæй 
адæммæ чи хаста, уыдон куы нал уыдысты, уæд дин дæр 
фæцудыдта. Фæцудыдта, фæлæ йæ адæм бынтон нæ фе- 
рох кодтой. Сæйрагдæр ын бахъахъхъæдтой йæ символ- 
тæ, йæ нысантæ. Ирон фынгыл æртæ чъирийы, фæзæ- 
гъынц, уыдон хур, зæхх æмæ доны нысан сты. Чи зоны. 
Фæлæ Нарты Батрадз зæппадзмæ куы нæ куымдта æмæ 
йæ Хуыцау куы фарста «ныр та зæппадзмæ цæуыннæ ко- 
мыс, - зæгъгæ, уæд ын Батрадз загъта: «Уæд та мæм ныр 
равдис дæхи». Уæд ыл Хуыцау æрæппæрста æртæ цæс- 
сыджы. Людæ ууыл бирæ фæхъуыды кодта. Æмæ æрцыд 
иу хатдзæгмæ. Кæд Хуыцау адæймаджы йæхи хуызæн 
скодта, уæд дыууæ цæссыджы цæуыннæ æрхаудта зæх- 
мæ. Кæд, мыййаг, куыд конд у, уый равдыста Бæстыбар- 
дуаг. Равдыста йæ сурæт. Нæ ирон фынгыл дæр кæд æртæ 
чъирийы Хуыцауы сурæт æвдисынц. Рагзаманты тæбæ- 
гъ куы нæма уыд, уæд æртæ чъирийы фынгыл æвæрд- 
той пирамидæйы хуызæн. Фынгыл иу чъири уæлæрды- 
гæй, иннæ дыууæ бынырдыгæй йæ фæйнæ фарс. Фынг 
117 

*<^>^хь><^>л 
- уый та дун-дуне амоны. Ирон адæммæ тæбæгъ куы 
фæзынд, уæд сæ æвæрын райдыдтой кæрæдзи сæрыл. 
Фæлæ сæ иучысыл сæ бынатæй фезмæлын кæнынц, ома, 
æртæ кæй сты, уый куыд зына, афтæ. Æртæтигъонтæ 
та бардуæгтæн фæкæнынц. Бардуаг - уый Хуыцау нæу. 
Уый Хуыцауæй зæхмæ, адæммæ минæвар у. Фынгыл 
æртæ æртæтигъоны куы æрæвæрæм, уæд та сæ рау- 
айы фарасттигъоны. 9 та Хуыцауы нымæц у. Хуыцауы 
нысан - æртæ æртæтигъоны. Фарасттигъон стъалы у 
Эволюцийы символ-пирамида. Дзуар - ома Крест. Зæх- 
хон адæмæй йæ бирæтæ Чырыстийы номимæ бæттынц. 
Дзуар та тынг рагон нысан у. Суанг пирамидæты къул- 
тыл дæр ис дзуæртты нывтæ. Пирæмидæтæ та Чыры- 
сти куы царди, уымæй бирæ мингай азты размæ арæзт 
æрцыдысты. Дзуар амоны Хуры зилдух, Хуры магнитон 
быдырты змæлд. Дзуары æнгæс у цирхъы хæцæн дæр. 
Кæддæр æй Нарты Сосланæн балæвар кодта Уастырджи. 
Нæ рагфыдæлтæ-иу хæстмæ цæугæйæ цирхъ æрсагътой 
обауы сæр, ссыгътой-иу йæ алыварс арт æмæ афтæмæй 
куывтой Хæсты бардуагмæ. Куырдтой дзы уæлахиз. Ра- 
гон символтæ фенæн ис ирон уæлæдарæсыл дæр. Ирон 
æгънæджытæ æмæ камари... Медицинæйы ДНК цы у, 
уый амонын никæмæн хъæуы. Разгæмттыл æгънæджытæ 
- уый дæр ДНК амоны, камари та æвзæр тыхтæй æхгæ- 
ны, сывæллон йæ мадимæ цы бынатæй баст у, уый. 
Арийæгтæм цыдæриддæр сусæгдзинæдтæ уыд, 
уыдонæй спайда кодтой фæстæдæр цы динтæ фæзынд, 
уыдон дæр. Чырысти арийаг динæй райста донæй аргъа- 
уын æмæ йæ ныууагъта йæ фæдонтæн. Донæй та рагза- 
манты сæрмæттæ аргъуыдтой сæ ноггуырд сывæллæттыл. 
Уæдæ арийаг динæй сæ дарæсы конд, райстой куыд 
чырыстæттæ, афтæ пысылмæттæ дæр, тынг бирæ рай- 
стой кувыны æгъдæуттæй дæр. 
Дун-дунейы алцыдæр цæттæ у фæзæгъынц. 
118 

^бЧсоУ^ 
Æрмæстдæр уыцы информацион быдырмæ дæгъæл 
ссар, æрмæстдæр дæ зæрдæйы дуæрттæ уыцы быдырæн 
байгом кæн, æрмæстдæр ын йæ уылæн æрцахс æмæ 
зонындзинæдтæй дæ уды æвæрæнтæ байдзаг кæн. 
Магкæты Людæ дæр ссардта дæгъæл дун-дунейы 
информацион быдырмæ æмæ дзы йæ мондæгтæ уа- 
дзы. Цы диссаджы зонындзинæдтыл фæхæст вæййы, 
уыдон йæ ирон адæмæн не ’вгъау кæны. Мыхуырмæ 
цы ног чиныг бацæттæ кодта, уый дæр та нæ адæмæн 
уыдзæн йæ зæрдæбын дæвар. Людæ йæхæдæг куыд 
зæгъы, афтæмæй фыццагдæр уыцы чиныг балæвар кодта 
йæхицæн. Йæ ныхæстæм гæсгæ, гæнæн уыд, æмæ уыцы 
чиныг ма фæзындаид. Фæлæ йын айразмæ цы куыстытæ 
рацыд, уыдон тынг фæцыдысты адæмы зæрдæмæ, 
уæлдай æхсызгондæрæй та сыл сæмбæлдысты сылгой- 
мæгтæ. Уый ноджыдæр ма дзурæг у, дуне Кали-Югайæ 
(нæлгоймæгты тызмæг дугæй) (Юг-дуг) Сати-югæмæ 
(сылгоймæгты дугмæ) кæй цæуы, ууыл. Интеллекты дуг 
сабыргай йæ бартæ дæтты Интуицийы дугæн, æнкъараг 
зæрдæйы дугæн. 
Адæм дын дæ куыстæн аргъ куы кæной, уæд уый амонд 
у, уæд уый æппæтæй кадджындæр хорзæх у. Людæ дæр 
йæхи амондджын хоны. 50 азы, дам, мыл куы сæххæст и, 
уæд, дам, мын Цæгат Ирыстоны телеуынынады равды- 
стой мæ документалон кинонывтæ. Уый фæстæ, дам, мæ 
автобусы цæугæйæ иу æрыгон чызг бафарста, ды Маг- 
кæты Людæ нæ дæ, зæгъгæ. Мæхи йын куы бацамыд- 
тон, уæд, дам, мын афтæ бакодта: «Зоныс, дæ куыстытæ 
мæ зæрдæмæ тынг фæцыдысты. Абрн мах экраныл цы 
бирæ æнæзæрдæзæгъгæ кинотæ уынæм, уыдон цыбыр 
рæстæджы фæстæ ничиуал æрымысдзæн. Дæ докумен- 
талон кинонывтæн та бирæ цæрæнбон ис. Бузныг æмæ 
ма мын бирæ цæр». Уый Людæйæн уыд, «Оскары» æм- 
сæр æм чи фæкаст, ахæм хæрзиуæг, ахæм арфæ. Дык- 
119 

-ЧЭ^^оахГО^ 
каг ахæм «Оскар» æм æрхаудта трилоги «Пир Нартов», 
«Игры Нартов» æмæ «Дух Нартов» - ы тыххæй. Алагирæй 
йæм сдзырдта иу сылгоймаг æмæ йын загъта «Ды нæ 
ныфс бауагътай. Ме ’взонг лæппу, ныр цал æмæ цал хат- 
ты кæсы дæ документалон кинонывтæм. Хорзырдæм ыл 
фæзындысты. Изæрыгæтты бады æмæ сæ йе ’мбæлттæн 
фыссы. Стыр бузныг. Адæмæн рухс кæй хæссыс, уый 
тыххæй». Æртыккаг «Оскар» та йæм æрхаудта йæ кино- 
ныв «Украденная победа» - йы тыххæй. Ссардта дзы йæ 
ныййарджыты фæлтæры, райгуырæн бæстæ фыдызна- 
гæй чи хъахъхъæдта æмæ Уæлахиз чи æрхаста, уыдоны 
ном. Залы адæм ын æмдзæгъд кодтой лæугæйæ, сæ цæс- 
сыгтæ сæрфгæйæ. Цыппæрæм «Оскар» та йæм æрхауд- 
та чиныг «Последние из Арктогеи-Арсийы» тыххæй. Ацы 
чиныг уæй кодтой Æрыдоны. Æлхæнынмæ йæм бацыд, 
наркотикты уацары чи бахаудта, ахæм лæппу, фæлæ 
йын æхца не сфаг и. Чи зоны, æхца йæ æндæр цæмæн- 
дæр хъуыд. Ацыд, фæлæ фæстæмæ æрбацыд. Фæуæлахиз 
йæ къабæзты цы хæрам тых бадт, ууыл, æмæ балхæдта 
чиныг. Фæндзæм «Оскар» ын балæвар кодтой йæ зонгæ 
чызджытæ. Сæ иу æм сдзырдта Мæскуыйæ æмæ йын 
загъта: «Æз амондджын дæн, мæ царды дæуыл кæй сæм- 
бæлдтæн, уымæй». Иннæ чызджы ныхæстæ дæруыдысты, 
уый æнгæс. Людæ йæхи хоны амондджын. Амондджын, 
рагон Иры зæххыл кæй райгуырд. Дунескæнæг рагон 
арийаг дин кæмæн балæвар кодта, уыцы адæмы мадæлон 
æвзагыл кæй дзуры, уымæй. Амондджын, дун-дунейы 
зонды æвæрæнтæм дæгъæл кæй ссардта æмæ азæххыл 
цы дæсны адæм цард, уыдоны сыгъдæг хъуыдытæй 
кæй фæхайджын, æмæ сæ йæ бон йæ кинонывты пайда 
кæнын кæй баци, уымæй. 
6 август 2011 аз. 

Х<3>^а--<Е>Л 
ы ^зæнгæрæг 
Нарты Батрадз амард æмæ æнæ Хуыцауы фенгæйæ 
зæппадзы æвæрын нæ куымдта. Уæд ыл Хуыцау 
æрæппæрста æртæ цæссыджы. Æртæ цæмæн? Кæд 
Хуыцау адæймаджы йæхи хуызæн скодта, уæд хъуамæ 
йæ дыууæ цæстæй дыууæ цæссыджы æрхаудтаид. Уыцы 
хъуыды бирæ рæстæг æнцой нæ лæвæрдта киноре- 
жиссер, документалист Магкæты Людæйæн. Стæй уæд 
фæстагмæ æрцыд иу хатдзæгмæ. Хуыцау Батрадзæн 
равдыста йæ сурæт, кæнæ куыд конд у, уый. Нæ ирон 
фынгыл æртæ чъирийы куы æрæвæрæм, уæд уыдон дæр 
Хуыцауы сурæт февдисынц. Ирон фынг та нын вæййы 
дун-дунейы бæсты. Магкæты Людæ архайы киноаива- 
ды фæрцы нæ рæсугъд ирон æгъдæуттæ, нæ рагон дин, 
нæ фарны уидæгтæ кæцæй цæуынц, уый равдисыныл. 
Уыдон та нын нæ рагфыдæлтæ ныууагътой «Нарты кад- 
джыты». Людæ Хетæгкаты Къостайы номыл премимæ цы 
æртæ документалон кинонывы бавдыста «Пир Нартов», 
«Игры Нартов» æмæ «Дух Нартов» уыдон исгæйæ дæр «На- 
рты кадджытыл» уымæн æнцой кодта. Æвдыст сæ ис нæ 
адæмы Дуне æмбарынад, нæ адæмы хъæбатырдзинад, 
фарн, рæсугъд æгъдау æмæ царды уаг. Абон ирон адæмæй 
бирæтæм куы байхъусай, уæд фæфауынц «Нарты кад- 
джыты» хъайтарты. Сатанайы хонынц хæлд сылгоймаг, 
йæ æфсымæримæ, дам, бацард. Æмæ уæд Египетæгтæ 
æмæ грекъæгтæ сæ мифтæ цæуыннæ фауынц? Алчидæр 
ма сæ рафæлдахæд уыцы мифтæ æмæ уæд базондзæн, 
Осирисы куы амардтой æмæ йæ хайгай куы ныппырх 
кодтой, уæд дзы Исидæ йæхицæн йæ лæппу Горы куыд 
ч» 
121 

^^^ЧмУЕ^ 
скодта, уый. Осирис æрцыд стъалыты гуппар Орионæй, 
Исидæ та Сириусæй. Исидæ æмæ Осирисау Уырызмæг 
æмæ Сатана дæр уæларвон хо æмæ æфсымæр уыды- 
сты. Чиныг «Египетская книга мертвых» - ы Осирисы 
тыххæй афтæ фыст ис: «И воспела тебя древняя нарта». 
Афтæ рагон сты нарты адæм. Абоны фæлтæртæй та 
искуы иу йеддæмæ «Нарты кадджытæ» ничи бакаст. Нæ 
зонынц «Нарт æрвон-зынгæй равзæрдысты. Нартæн сæ 
нæлгоймæгтæ гуыппырсартæ æмæ æндонриутæ уыды- 
сты. Нартæн се стæджы хъæд æмæ сæ къæхты уынæр 
бæрæг уыдысты. Нарты ныхас - лæгты ныхас уыд. Сæ 
дзырд фæсайынæй се ’ндон сау æфсæйнаг кодта. Нартæн 
сæ ныхас цæуаг уыди. Нарт гуыбыныл мард нæ уыдысты. 
Нарт нарт уæд уыдысты æмæ ронгæй сæ бæрц куы зыд- 
той. Нарт æххуысæн æххуыс уыдысты, хæстæн - хæст. 
Нарт æмдыхæй архайдтой. Нартау æмвæнд - уæларвмæ 
фæд. Нарт цæмæй нарт уыдысты? - «Тых æмæ хъаруйæ, 
зонд æмæ ’хсарæй». Магкæты Людæ дæр йæ кинонывты 
архайы нæ адæммæ - нарты фæдонтæм ма уыцы хорз 
миниуджытæй цы баззад, стæй нæ нæ къух сисын цæуыл 
хъæуы, уый равдисыныл. Карз нозт не стырдæр знаг кæй 
у. Нæ кувæндæтты Хуыцаумæ, зæдтæ æмæ дауджытæм 
карз нозтæй кæй кувæм, уымæй сæ нæхимæ фыдæх кæй 
кæнæм. Фынджы уæлхъус нæхи дарын кæй нæ зонæм, 
нæ дзыхæн та уаг, нæ куывтытæ Хуыцаумæ дæр уый 
тыххæй нал хъуысынц. 
Зилахар... Нартыхъæзтыты æмæ симды бынат. Космос 
æмæ зæхх тыхджын энергетикæйæ баст кæм сты, уыцы 
диссаджы фæз. Зилахар - хуры символ. Нæ фыдæлтæ 
Хуыцау æмæ Хурмæ куывтой. Æнæ хурæй цард нæй. 
Хуыцау нæ радта. Хур нæ батавта. Симд дæр Хуры сим- 
вол у. Кафгæ-кафын Зилахарау тыхджын энергетикæйæ 
хайджын у. Нарты хъæзтытæ... Нæртон адæмы тых æмæ 
хъару æвдисæг. Табу Бæстыбардуагæн. Абоны ирон 
122 

^О^^^Е^ 
фæсивæдæй бирæтæ фæхайджын сты фыдæлты тых 
æмæ хъаруйæ. Уымæн æвдисæн Уæрæсейаг, Европæй- 
аг æмæ дунеон ерысты цы уæлахизтæ æвдисынц, уый. 
Йæ рæстæджы Америчы дунеон ерысты ирыстойнаг чы- 
зджытæ æмæ лæппутæ армреслингæй æргъомы дзаг сы- 
гъзæрин, æвзист æмæ бронзæ майдантæ куы райстой 
æмæ америкæгтæ дисгæнгæйæ куы фарстой ацы фæ- 
сивæд кæцæй сты, ахæм æнтыст куыд равдыстой зæ- 
гъгæ, уæд сын республикæйы армспорты федерацийы 
сæргълæууæг, фирмæ «Дедалы» разамонæг Гусаты Марат 
загъта: «Мах нарты фæдонтæ стæм». 
Нарты удварн... Æгъдау. Æвзаг. Культурæ. Фарн. 
Хъыгагæн абон фæцудыдтой. Нæ адæмыл рох æмæ 
стырзæрдæдзинад бахæцыд. Кæйдæр кæрц нын хæдонæй 
фæхæстæгдæр. Не ’взаг нæ ардыгæй Елхотмæ дæр нал 
хъæуы. Хæтын, наркомани, нозт нæ царды сæйраг бы- 
нат ахсын байдыдтой. Нæ къух нæ уидæгтыл систам. 
Зæрондмæ нæ ничиуал цæры. Нæ уæлмæрдтæ фæсивæды 
ингæнтæй байдзаг сты. Цæмæн? Уымæн æмæ нæ удтæ 
сафтид сты, нæ уидæгтыл нæхи атигъ кодтам. Цалынмæ 
Хуыцаумæ, зæдтæм карз нозтæй кувæм, цалынмæ не 
’гъдау æмæ нæ удты сыгъдæгдзинад сæ гаччы не сбадой, 
цалынмæ не ’взагыл парахатæй дзурын нæ райдайæм, 
уæдмæ сæфдзыстæм. Поэты загъдау: «Куы сæфæм мах, 
уæд немæ сæфы дунейы истори». Уымæн æмæ не ’взаг 
æмæ не ’гъдауæн рагон ариаг бындур ис. Зындгонд 
уæрæсейаг ахуыргæндтæ Владимир Щербаков æмæ Ва- 
лерий Демин афтæ фыстой: «Арийæгты цæрæн бынат 
Ири хуынд, ома дзæнæты бынат». Мах та уыцы дзæнæты 
бынатæй цы хорздзинæдтæ æмæ хъæздыгдзинæдтæ ра- 
хастам, уыдон армыдзагæй нæ, фæччийы дзагæй уаргæ 
цæуæм. 
Магкæты Людæйы документалон киноныв «Дух Нар- 
тов» - ы Садоны æрзæткъахæны раздæры сæргълæууæг, 
123 

•чэ^^^у^ 
хæххон инженер Туаты Алыксандр афтæ зæгъы: «Фæ- 
сарæнты Конгойы уæвгæйæ-иу мæ хъуырмæ куы сдæн, 
куы-иу бафæлладтæн, райгуырæн уæзæг-иу куы æрæ- 
мысыдтæн, уæд-иу райстон Къостайы чиныг æмæ-иу мæ 
фæллад, мæ зæрдæйы рыст æрбайсæфт». Алыксандры 
уд, йæ зæрдæ тыхст заман агуырдтой хос. Уыцы хос та 
уыд нæ рагон ирон æвзаг, Къостайы æвзаг. Къоста Иры 
зæхмæ æрцыд, цæмæй ирон æвзаджы тых раргом кæна. 
Уыцы æгæрон, хъомысджын тых та Хуыцæутты тых у, 
Хуыцæутты энерги. Фыдыбæстæйы Стыр хæсты дæр Къ- 
остайы чиныг ирон фæсивæдæй бирæтæн уыд дзæм-дзæ- 
мы дон, сæ рыст æмæ сæ сагъæстæ сурæг. Не ’взаг, не 
’гъдау æмæ нæ дин космосмæ ирон адæмы дæгъæлтæ 
сты æмæ сын сафæн нæй. Куы фесæфой, сæ уидаг сын 
куы сæскъуынæм, уæд сæфæм нæхæдæг дæр, уæд арвæй 
зæхмæ æрхаудзæн нæ ирон къонайы Сафайы рæхыс. 
Магкæты Людæ иу темæйæ цы æртæ документалон ки- 
нонывы баиу кодта, уыдоны æвдисы нæ рагфыдæлты 
цæрæн бынæттæ Хъырымы, Хъæрæсе-Черкессийы... Сæ 
кувæндæттæ, сæ зæппæдзтæ, сæ абсерватори. Цæгатæй 
Хуссармæ. Скæсæнæй Ныгуылæнмæ кæм нæ баззад сæ 
къахвæд, сæ культурæ, сæ фарн. Ма сæ бауадзæм сафын. 
Уымæ сиды Магкæты Людæ йæ кинонывты. Уымæн цæ- 
гъды йæ æнæнцой зæрдæйæ дзæнгæрæг. Сиды, цæмæй 
архайæм адунейыл сыгъдæгуд æмæ цæсгомæй цæрыныл. 
Цæмæй нæ рагон арийаг ирон æвзаджы уидæгтæн ног 
талатæ ссæуын кæнæм. Нæ сабиты авдæнтæ узгæйæ сын 
Къостайы «Алолай» зарæм. Цæмæй «Нарты кадджытæ» 
нæ ирон скъолайы хъомылады сæйраг чиныг суой. 
Цæмæй уæлæрвтимæ нæ рагфыдæлты дин æмæ æвзаджы 
дæгъæлтæ ма фесафæм, фæлæ сын ног тых радтæм. 
3 октябръ 2009 аз. 

^чЭ^-^-^О^ 
(<р6æ фа-рны уийæгтæ 
Нысан адæймаджы стырдæр бæллиц амоны, цар- 
ды сæйраг фæндаг, фидæнмæ тырнындзинад. 
Фидæн та ивгъуыды уидæгтыл æнцайы. Æмæ йæ ив- 
гъуыды фарны уидæгтæ фидар кæмæн сты, уымæн йæ 
фидæнæн дæр фæцудынæй тæссаг нæу. Нысантæ æмæ 
уидæгтæ... Цæгат Ирыстоны Культурæйы сгуыхт архай- 
æг Туаты Алинæйæн дæр йæ царды сæйраг нысан ссис, 
ирон адæмы фарны уидæгтæ кæцæй цæуынц, нæ фы- 
дæлтæ нын хорзæй цы ныууагътой, нæ фыдæлты уæзæг 
табуйаг цæмæй у, уый раиртасын æмæ йæ адæммæ 
фæхæццæ кæнын. Йæ райгуырæн хъæу Къобы рæсугъд 
æрдз ын йæ зæрдæйы цы æнкъарæнтæ ныууагъта, йæ 
уды арф æвæрæны йын фыдыуæзæгмæ цы уарзондзина- 
ды цæхæртæ нывæрдта, уым цы æгъдау æмæ æфсармыл 
сахуыр, уыдон стыр хæзнайау хæссы йæ царды фæн- 
дагыл æмæ дзы рæдау хай кæны Иры дзыллæйæн. Кæд 
ахуыр Дзæуджыхъæуы кодта, уæддæр-иу сæрды фæл- 
ладуадзæн бонты ацыд Къобмæ йæ ныййарджытæм. Фа- 
дат ын уыд, хъæуы цæрджыты æмæ горæты иумæйаг 
стыр кæрты цы бирæ адæмыхæттыты минæвæрт- 
ты ’хсæн цард, уыдоны иумæ абарынæн. Уæд æм йæ 
сабибонты равзæрдысты фыццаг фæрстытæ: «Цымæ 
чи сты ирон адæм, иннæ адæмыхæттытæй цы рæсугъд 
æгъдæуттæ æмæ удыхъæды миниуджытæй хицæн 
кæнынц, уыдон кæцæй цæуынц?» Иуæндæс азы йыл куы 
сæххæст, уæд ын йæ мад балæвар кодта Калоты Барисы 
чиныг «Осетины». Уым фыццаг хатт федта, рагон хъæутæ 
Гæлиаты æмæ Лисрийы чи уыд, ахæм рагон мæсгуытæ. 
125 

^ЧЗ^^сь^^О^ 
Къобы та мæсгуытæ нæ уыд. Æмæ йын уыцы мæсгуытæ 
йæ уды равзæрын кодтой диссаджы цымыдисдзинад. 
Йæ зæрдæмæ сæ афтæ хæстæг айста æмæ уæдæй абон- 
мæ архайы, ирон адæмы арф уидæгтæ кæцæй цæуынц, 
уый раиртасыныл. Агуырдта æрмæджытæ, дзуæппытæ 
йæ бирæ фарстатæн, зонындзинæдтæ райсынмæ æндæр 
фæндæгтæ. Дунембарынад уæрæхдæр чи кæны, дунейы 
сконды сусæгдзинæдтæ раргом кæныныл чи архайы, 
ахæм эзотерикон литературæ куы фæзынд, уæд ын фен- 
цондæр. Уыцы литературæйы фæрцы фæуæрæхдæр йæ 
дунембарынад, хуыздæр æнкъарын райдыдта дунескон- 
ды сусæгдзинæдтæ. Зæгъæн ис, ссардта дзæм-дзæмы 
суадон æмæ дзы йæ уды мондæгтæ уагъта. Алинæ куыд 
зæгъы, афтæмæй телеуынынады кусын кæй райдыдта, 
уый дæр хуымæтæджы нæ уыд. Уый, дам, мын Хуыца- 
уæй лæвæрд ахсджиаг хæс уыд. Цæмæй фыццаджыдæр 
йæхæдæг агура Ирыстоны цымыдисагдæр, ахсджиагдæр 
æмæ хъæздыгдæр культурон бынтæ, фыдæлтæй фæд- 
зæхст фарн æмæ ’гъдау æмæ, уыдон иртасгæйæ, стæй 
сæ ахуыр кæнгæйæ, архайа ирон адæммæ сæ рæдау къ- 
ухæй фæхæццæ кæныныл. Цæмæй нæ фæсивæд хуы- 
здæр зоной, нæ ирон фарны уидæгтæ кæцæй цæуынц, 
уый, цæмæй разæнгард кæной сæ Фыдыбæстæ уарзын- 
мæ æмæ йын аргъ кæнынмæ. Хистæртæ та сæ зæрдыл 
дарой, Хуыцау азæххыл ирон адæмы цæмæн сфæлдыста 
æмæ сыл цы хæс æвæрд ис, уый. 
Телеуынынады йæ фыццаг равдыст бацæттæ кодта 
ирон æвзаджы тыххæй. Сарæзта йæ национ наукон би- 
блиотекæйы раздæры директор, рухсы бадинаг Гæздæн- 
ты Ленæйы чиныг «Мы и вечность» бакæсыны фæстæ. 
Ленæ куыд фыссы, афтæмæй ирон æвзаг комкоммæ баст 
у космосимæ. Иæ фыццаг телеравдыстытæ «Фыдæлты 
уæзæгмæ» та бацæттæ кодта психотерапевт, йог Дзуц- 
цаты Анатолиимæ æмæ фыссæг Айларты Измайлимæ. 
126 

^О^^^^У^ 
Уыдонæй бирæ зонындзинæдтæ райста Алинæ, йæ уд ын 
фæхъæздыгдæр кодтой дунесконды сусæгдзинæдтæй, 
бацамыдтой йын, царды æнæсайд фæндæгтæ куыд агур- 
гæ сты, уый. 
Æвæццæгæн Ирыстоны стæм къуым разындзæн, 
«Фыдæлты уæзæгмæ» цæттæ кæнгæйæ, Алинæ кæм нæ 
уыд. Хистæртæй нæ рагфыдæлты арф зонындзинæдтыл 
æмæ æвæджиауы бынтыл чи дзуры, ахæм диссаджы ха- 
бæрттæ, цымыдисаг таурæгътæ кæм нæ фехъуыста. Йæ 
зæрды сæ ис хицæн чиныгæй рауадзын. Уадз æмæ сæ 
фидæны фæлтæртæ дæр зоной. 
Иры кæмтты, Иры хъæуты цы бирæ таурæгътæ фехъуы- 
ста, уыдонæй йæм уæлдай диссагдæр æртæ фæкастысты. 
Зæгъæм, Хидыхъусы Ивард Зæды хабæрттæ. Ивард 
Зæд уæлæрвты цыдæр раст не скодта æмæ йæ Хуыцау 
зæхмæ йæхи сраст кæнынмæ рарвыста. Адæм ын йæ 
хъæлæс хъуыстой, уынгæ та йæ нæ кодтой. Уынгæ йæ 
кодта æрмæстдæр Мырзаганты Гисо. Уый хайджын уыд 
дæсныйы миниуджытæй. Фæцæрд 167 азы. Зæд Хидыхъ- 
усы цæрджытæн бацамыдта, кувæндон сын кæм аразын 
хъæуы, уый. Иу æрзæткъахæджы та ирвæзын фæкодта. 
Уый æрзæткъахæны иу къуымы цыдæр фыста æмæ, 
дам, мæм чидæр фæстейы æрбадзырдта: «Умарбег, сыст 
æмæ ардыгæй ацу». Стæй та йæм ноджыдæр бадзырдта. 
Æртыккаг хатт ыл фæхъæр кодта: «Умарбег, ардыгæй 
тагъддæр ацу!» Лæг куыддæр уыцы бынатæй рацыд, 
афтæ уыцы ран æрзæткъахæн ныккалд. Вамбæрста йæ 
Зæд ын баххуыс кодта. Афтæ æргом æххуыс кодта Ивард 
Зæд адæмæн. Иу хабар та ма ахæм уыд. Иу сылгоймаг 
кувæндонмæ хæссынмæ чъиритæ кодта æмæ йæ цыхт 
цæххæй федта. Кувæндонмæ куы ссыд, уæд æм Ивард 
Зæд адæмы ’хсæнмæ радзырдта йæ номæй. Ды та, дам, 
ма дæ чъиритæ цæмæ схастай? Сылгоймаг фефсæрмы 
æмæ афтæ бакодта, цæххæй, дам, сæ федтон. Уæд æм 
127 

-ЧЗ^^о^^Е^ 
Зæд ногæй радзырдта: «Æмæ уый æгъгъæд нæ уыд, 
хæргæ дæр ма сæ бакодтаис?» 
Иннæ цымыдисаг хабар та Алинæ фехъуыста Уæл- 
лаг Мызуры. Кæддæр дам Сохиты мыггагмæ уыд хæзна 
- табуйаг дзаума - Сохиты Сафа. Уыдис дзы къорийы 
хуызæттæ æмæ сыл уыд нывтæ. Уыцы дзаума, хъуамæ, 
афæдзы дæргъы Сохиты мыггагæй иутæ хъахъхъæдтаик- 
кой, иннæ афæдз та иннæтæ. Мæнæ цыкурæйы фæрдыг 
куыд сыгъдæгæй дарын хъæуы æмæ йын афæдз иу хатт 
цы æгъдау раттын хъæуы, афтæ йæ дардтой. Куы-иу æй 
систой, уæд ын-иу скуывтой. Нывтæ сæхи куыд æвды- 
стой, уымæй гæсгæ-иу адæм зыдтой, афæдз цы хуызæн 
уыдзæн, уый. Уый фæстæ-иу æй ахастой, Сохитæй йæ 
хъахъхъæныны рад кæмæ схаудта, уыдонмæ. Уыимæ-иу 
хъæуы цæрджытæн фехъусын кодтой: «Абон Сохитæ сæ 
Сафа хæссынц æмæ æддейы куыд ничи уа, афтæ». Афтæ 
кодтой, цæмæй йыл удæй чъизи адæймаг ма амбæла, уый 
тыххæй. Хæзна кæмæ хастой, уыцы хæдзары бинонтæ 
дæр хъуамæ рагацау алы æгъдауæй дæр ссыгъдæг код- 
таиккой сæхи. Хæсты фæстæ мыггаг баныгæдтой уыцы 
хæзна, уымæн æмæ сæ фæстæ цы фæлтæр цыд, уый 
уыцы хæзна бахъахъхъæныны аккаг нал уыд. Иу хатт, 
дам, æй байраджы цармыл æрæвæрдтой æмæ сыл фыд- 
былызтæ цæуын райдыдта. 
Алинæ иннæ диссаджы таурæгъ та фехъуыста Дыгур- 
гомы. Уыдис, дам, цыппар æфсымæрæн иу хо - Гуыр- 
механ. Уыцы æфсымæртæй фæстæдæр равзæрдысты 
Темыраты, Дзанхъисты æмæ Хъазахты мыггæгтæ. Иу 
сæрдыгон бон æфсымæртæ хос карстой Фæрæскъæтты 
бакомкоммæ хохы фахсыл. Гуырмехан сын дурыны дон 
схæссынмæ ныццыди. Уыцы рæстæг сыгъдæг арвыл 
фæзынд мигъы цъупп, ныллæг æрцыд, æрæхгæдта чыз- 
джы æмæ уый адыл Гуырмехан цыдæр фæци. Рацыд азтæ 
æмæ æфсымæртæ ацыдысты цуаны, бахсæвиуат код- 
128 

^ЧЭ^ось-^^Р’ 
той лæгæты. Иу афон лæгæт ныррухс æмæ сæм мидæмæ 
ирон дарæсы æрбахызт рæсугъд чызг, тæмæнтæ калдта. 
Лæппутæн сæ уд сæ мидæг куы ’рцыд, уæд сæм чызг сд- 
зырдта: «Ма фæтæрсут, æз уæ хо Гуырмехан дæн. Мæн 
Лæгты Дзуар ахаста æмæ ныр йæ разы вæййын. Мæныл 
ма тыхсут. Æз уын æххуыс кæндзынæн уæларвæй. Лæг- 
ты Дзуарæн куы фæкувут æртæдзыхонтæй, уæд-иу мæ 
номыл та авд хъæбыны скæнут. Ныр та уæ ардыгæй хъ- 
æуы ацæуын. Ай æнамонд бынат у». Хо ма æфсымæртæн 
радта бæгæныйы къус æмæ, диссаджы миниуджытæ 
кæмæ уыд, ахæм фæрдгуытæ. Æфсымæртæ сыстадысты 
æмæ лæгæтæй æндæр ранмæ ацыдысты. Цы лæгæты уы- 
дысты, уый та уыцы æхсæв зæйы бын фæци. Куыд дзу- 
рынц, афтæмæй ацы мыггæгтæн сæ уæларвон хо абон 
дæр æххуыс кæны æмæ йæм æрвылаз фæкувынц, цы 
кувæндон ын скодтой, уым. 
Лæцы Хуыцауы Дзуары рæхыс куыд æрхаудта, уый 
тыххæй дæр Алинæ равдыст бацæттæ кодта. 
Ацы хабæрттæй хатдзæгтæ кæнгæйæ Алинæ 
ноджыдæр ма иу хатт æрцыд ахæм хъуыдымæ: Ирыстон 
у, æнæхъæн Зæххы къорийы адæмтæн Хуыцауæй цы ду- 
нембарынад æмæ зонындзинæдтæ лæвæрд уыд, уыдон 
йæ диссаджы æгъдæутты фæрцы чи бахъахъхъæдта, 
ахæм рагон табуйаг хæхбæстæ. 
Хуыцау адæймагæн хорздзинад куы фæдæтты, уæд 
æй цалдæр курдиатæй фæхайджын кæны. Афтæ рауад 
Алинæимæ дæр. Канд фæлтæрдджын журналист нæу, 
фæлæ ма хорз арæхсы ныв кæнынмæ æмæ æмдзæвгæтæ 
фыссынмæ дæр. Къобы сын цы аив рæсугъд хæдзар уыд, 
уый къултыл кæддæриддæр фенæн уыд Брюлловы, Ва- 
снецовы, Шишкины нывтæ. Уыдон ын йæ уды цы фæд 
ныууагътой, уый æнæ фæзынгæ нæ фæцис йæ курдиа- 
тыл. Æмæ райдыдта портреттæ кæнын. Каст æм афтæ, 
æмæ, нывы кæй сурæт æвдыста, уый цыма ирон дарæ- 
129 

^вЧмУ^1 
сы хуыздæр фидыдта. Цыма сæ удыхъæды миниуджытæ 
афтæмæй хуыздæр зындысты. 
О, фæлæ ныв кæнынæй раздæр Алинæ фыссын рай- 
дыдта æмдзæвгæтæ. Куыд ныв кæнын, афтæ йын по- 
эзи дæр йæ мад бауарзын кодта. Уый тынг хорз зыд- 
та Къостайы æмæ иннæ ирон поэтты æмдзæвгæтæ. 
Арæх ын касти «Нарты кадджытæ». Зыдта тынг бирæ 
æмбисæндтæ æмæ сæ арæхстджынæй пайда кодта. Йæ 
чызг æвдзæвгæтæ фыссынмæ йе ’ргом кæй аздæхта, уый 
бамбаргæйæ йæ акодта, нæ республикæйы Фысджыты 
цæдисы цы сфæлдыстадон иугонд уыд, уырдæм. Цыды- 
сты йæм æрыгон чызджытæ æмæ лæппутæ. Иугондæн 
разамынд лæвæрдта поэт Гаджиты Георги. 
2004-æм азы Алинæйæн мыхуыры рацыд æмдзæвгæты 
чиныг «Когда души веление вершится». Уырдæм бахаста 
йæ конд нывтæй дæр цалдæр. Графикон нывтæй та йæ 
саив кодта Цæллагты Фатимæ. 
Алы адæймагмæ дæр бирæ рæсугъд фæндтæ вæй- 
йы. Алинæйы дæр фæнды, ирон чындзæхсæв куыд уьод, 
афтæмæй равдисын. Хуссар Ирыстон бабæрæг кæнын, 
уымы кæмтты таурæгътæ æрæмбырд кæнын, цы дисса- 
джы æрдз æмæ дзы нæ рагфыдæлтимæ баст бынæттæ ис, 
уьодон сисын. Ахæм бынæтты Хъырымы йедцæмæ никуы 
уыд. Фæндгæ та йæ кæны нæ фьодæлтæ Цæгаты, Гипер- 
борея кæй хонынц, уым куыд цардысты, Алтайы, Аркаимы, 
уьодæттæ сисын. Кæннод нын иннæ адæмыхæттытæ нæ 
«хъæцъцъул» сæхимæ ивазынц, æмæ уый раст нæу. Цалын- 
мæ ирон адæмы нæ бауырна, куьод диссаджы адæм стæм, 
уый, уæдмæ нæ къæхтыл не слæудзыстæм. Алинæ куыд 
зæгъы, афтæмæй Нартон адæмы тыххæй дæр гыццыл æр- 
мæг сисын бафтьод йæ къухы. Нарты Сосланы дур Дыгур- 
гомы - уый равдыста. Къуымбылтæ, уым дæр нарты адæм 
цардысты. Зæрæмæджы систа бронзæйæ конд дзаумæттæ. 
Уьодон дæр, дам, нарты адæмы къухтæй конд дзаумæттæ 
130 

-ЧЭХ^-^О^ 
уыдысты. Лæцы хъæуы Хуыцауы Дзуары бынат. Стæй дзы 
ис, къусгæнттæ кæуыл ис, ахæм дур. Дурыл къусгæнттæй 
ис стъалыты гуппар Фисынмæцæуджытæ конд. Йæ къухы 
бафтьщ мæскуыйаг археолог Мошинскиимæ фембæлын. 
Уый нарты адæмимæ баст бынæттæ агургæйæ археологон 
куыстытæ кодта Дыгургомы æмæ дзы ссардта нæ рагфы- 
дæлты згъæркуыстгæнæн центр. Разынд дзы, бронзæ кæм 
тайын кодтой, ахæм фондз пецы. Ирыстоны йеддæмæ, 
дам, Цæгат Кавказы æндæр ахæм бынат никуы ис. Рагон 
ингæнты та ссардта бирæ дзаумæттæ. Ингæнтæм хæстæг 
разынд егъау урс дур. Фондз мин азы дæргъы уыд зæдбадæн 
бынат, кувæндон. Йæ алыварс та уыдысты стуры сæры 
кæхцытæ, мæнæ Рекомы куыд уыд, афтæ. Мошинский, 
дам, куыд загъта, афтæмæй спутникæй æркæсгæйæ уыцы 
стыр урс дур зыны æмæ цæхæртæ калы. Ахæм дур, дам, 
уым хæстæг никуы ис Лесгоры йеддæмæ. Уыдон уыдысгы, 
нарты адæм кæм цардысты, уыцы бынæттæ. Иннæ рагон 
кувæндон та ссардтой Дыгургомы Задалескы бакомком- 
мæ, Дигоры Зæд, зæгъгæ. Кувæндон ис лæгæты. Лесгоры 
сæрмæ та Никколайы кувæндон. Уый дæр лæгæты. 
Алинæйæн уыцы кувæндоны тыххæй дæр диссаджы цаутæ 
радзырдтой, йемæ баст æгъдæуттæ æмæ сусæгдзинæд- 
тæ. Куыд зæгъы, афтæмæй йæ æппæт уыцы хабæрттæ 
тынгдæр радзурын æмæ æвдисын фæнды, цæмæй сæ абон 
кæстæртæ зоной. Цæмæй сæм цымыдисдзинад æвзæра. 
Цæмæй ирон адæмы сусæгдзинæдты къæбицæй агурой 
дæгъæлтæ æмæ фидæны фæлтæртæн бахъахъхъæной 
ирон æгъдау æмæ æфсарм. Кæддæр Цæгатæй Хуссар- 
мæ, Скæсæнæй Ныгуылæнмæ йæ хæтæнтæ цы адæмæн 
уыдысгы, Хуыцæуттимæ æмвынг чи уыд, дунембарынады 
зонындзинæдтæй парахатæй чи пайда кодта, уыцы адæм 
хъуамæ абон цæмæн фесæфой. 
2012 аз 5-æм апрель. 

•ЧЭ^^^у^ 
(^р€ау)ты Зæстæй - фауны Зæстсем 
Зилы æрвон тыгъдады зæхх. Йæ риуыл та арвмæ 
хъйлæй баззадысты хæхтæ. Æмæ тæхудиаг æрба- 
уа хæхты гуымиры къабæзты уындæй чи нæ фæтарст, 
бæрзондæй бæрзонддæрмæ сæ чи февзæрста. Цæргæс 
кæдæм нæ тæхы, дзæбидыр цæуын кæдæм нæ фæразы, 
мыстдзæуæн фæндаг дæр кæдæм нæй, уыцы хæхты цъ- 
уппытæ чи басгæрста æмæ сын сæ тæккæ бæрзонддæрæй 
æмæ сыгъдæгдæрæй йæхицæн уарзон фысым чи скодта. 
Æмæ кæд азæххыл ахæм сæрæн адæм райгуырд, уæд 
уыдоны фарсмæ балæууыдысты Иры цæхæрцæст лæп- 
путæ дæр, сæ сæргъы Хæмыцаты Хъазыбег, афтæмæй. 
Уыдон дыууæ хатты абалц кодтой Эверестмæ. Дыууæ 
хатты бахастой сæ ныфс хæхты мадмæ. Иры æмæ 
Хуыцæуттимæ æмбæлæн бынат Шамбалæйы фарн баиу 
кæнынмæ. Æмæ сын бантыст. Æмæ сæ хæхтæ сæхицæн 
загътой æрдхорд æфсымæртæ æмæ сæ бауагътой 
сæхимæ. 
Нырма иунæг адæймаджы къах дæр кæм не ’рлæууыд 
ахæм къæдзæх фæндæгтыл хохы цъупмæ схизын æнцон 
нæ уыд. 1995-æм азы Эверестмæ ссыдысты Тибеты ’рды- 
гæй, хохæн йæ Цæгат Хуырыскæсæн фарсыл. 1997-æм 
азы та цæгат фарсыл. Уæдмæ уыцы маршрутыл иунæг 
адæймаг дæр нæма схызт. Уыцы балц та сарæзтой Уæ- 
лахизы 50 азы кадæн. Бирæ фыдæбæттæ бавзæрстой 
экспедицийы уæнгтæ уыцы маршрутыл. Сæ фæндаг 
сын æрæхгæдта зæй. Фæлæ сæ ныфс нæ саст. Сæ балц 
цæимæ баст уыд, ууыл, хæсты ветерантыл-иу куы ахъ- 
уыды кодтой, знагимæ тохы цы бирæ хъизæмæрттæ бав- 
132 

•чэ^^^у^ 
зæрстой, уый-иу сæ зæрдыл куы ’рлæууыд, уæд-иу ногæй 
сæ хъарутæ æрбамбырд кодтой. Хъазыбегæн йæхи фыд 
дæр хæсты архайдта æмæ йæм уыцы зын рæстæг иу æх- 
сæв йæ фыны фæзынд. Рахызт йæ цырты рæбынæй æмæ 
«Мæ фыртæн йæ хъуыдцæгтæ размæ нæ цæуынц», - дзур- 
гæ фæндагыл араст. Æрлæууыд Хъазыбеджы разæй æмæ 
загъта: «Мæ лæппуйæн йæ хъуыддæгтæ размæ цæудзы- 
сты», æмæ фæстæмæ йæ цыртдзæвæнмæ бацыд. Суткæ 
æмæ ’рдæджы фæстæ экспедицийы уæнгтæ араст сты 
сæ фæндагыл. Сæ фæстæ иннæ бæстæты экспедициты 
уæнгтæ дæр базмæлыдысты, ныфс сæ бацыд æмæ араст 
сты сæ фæстæ. 
Фондз мин метры бæрзæндыл ирыстойнаг лæппуты 
размæ фæцис моладзандон æмæ, маршрутыл ноджыдæр 
ма цы 16 командæйы уыд, уыдонæй хъауджыдæр бацы- 
дысты уырдæм. Моладзантæ сыл бадис кодтой æмæ за- 
гътой: «Зонæм æй, уыцы альпинисттæ ам уазджытæ сты, 
фæлæ махмæ та нæ зæрдæ дзуры, цыма сымах хиуæттæ 
стут». Ирыстойнаг лæппутæ æгъдау скодтой. Мысайнаг 
сæвæрдтой Далай ламæйы къæбицы. Моладзантæ сыл 
саргъуыдтой æмæ сæ арфæйы ныхæстимæ афæндараст 
кодтой. Экспедицийы уæнгтæ схæццæ сты 5.140 метры 
бæрзæндыл чи уыд, уыцы базæмæ. Дыккаг бон сæ фæстæ 
уырдæм схызтламæтæй иу. Базæйы иу фарсæй иннæ фар- 
смæ аивæзта æртæ бæндæны æмæ сыл сауыгъта, санс- 
критыл куывтытæ æмæ арфæтæ фыст кæуыл уыд, ахæм 
чысыл тырысагæндтæ, стæй сыл ногæй саргъуыдта. Хъа- 
зыбег куыд загъта, афтæмæй уыцы моладзандон у канд 
Тибеты нæ, фæлæ æнæхъæн зæххы къорийыл æппæтæй 
бæрзонддæр æмæ кадджындæр моладзандон. Уымæн 
бафæндыд ирыстойнаг лæппуты уырдæм бацæуын æмæ 
Дун-дунейы Бардуагмæ скувын. Динты иумæйагæй цы 
ис, уый фенын æмæ базонын. Хъазыбег куыд зæгъы, 
афтæмæй, дам, сæ мæсгуытæ, мах мæсгуыты хуызæн. Сæ 
133 

*<5>*^>с*^Е>* 
фæрстыл та мæнæ Хъобаны культурæмæ чи хауы, ахæм 
фыстытæ. Афтæ, дам, мæм фæкаст цыма нæ фыдæлты 
бæсты февзæрдтæн. Уæд бамбæрста, Тибет æмæ зæдты 
бадæн бынат Ирыстон иумæ цавæрдæр фидар тыхтæй 
баст кæй сты, уый. Радзырдта моладзантæн, Ирысто- 
ны дæр ахæм кадцжын кувæндæттæ кæй ис, стæй ацы 
кувæндонимæ дæр сæ нысантæ иухуызон кæй сты, уый. 
Хъазыбег йæ ’мбæлттимæ 1997-æм азы Эверестмæ дык- 
каг хатт куы хызт, уæд ногæй бабæрæг кодта уыцы мо- 
ладзандон æмæ Далай-ламæйы къæбицы ныууагъта Къ- 
остайы æмдзæвгæты æмбырдгонд, ирон, уырыссаг æмæ 
англисаг æвзагыл фыстытимæ. 2001-æм аз та ногæй уыд 
хохы, фидæнмæ йæ ног экспедицийæн æвзæрста марш- 
рут. Фæстæмæ куы здæхт, уæд та йæ фæндаг уыд мо- 
ладзандоны цурты. Кæд шофыр тагъд кодта, уæддæр 
Хъазыбег æнæ бацæугæ нæ фæцис, уыцы кувæндонмæ. 
Ламæтæ уыдысты сæ тæккæ кувгæйæ. Хистæр, зæгъы, 
мах куы федта, уæд йæ къух хæрдмæ систа æмæ ламæты 
сæ кувынæй баурæдта, сæ бынæттæ сын аивын кодта 
æмæ ногæй кувын райдыдтой. Сахат æмæ ’рдæг афтæ 
фæлæууыд, стæй моладзантæ куывд куы фесты, уæд æй 
хистæр бафарста: «Исты бамбæрстай?» Хъазыбег дæр ын 
загъта: «Мах тыххæй кæй куывтат, уый бамбæрстон». 
Ламæ та йын афтæ: «Бамбæрстай, фæлæ æппæт нæ. 
Мах куывтам цæмæй дæ сыгъдæг æмбæлттимæ уæ уар- 
зон республикæйы номæй ногæй æрцæуат ардæм». 
Хæхтæм чи никуы сбырыд, уый альпинист цы зын- 
дзинæдтæ бавзары, уый никуы бамбардзæн. Фыццаг 
уæрæсейаг экспедици «Алани- Гималаи - 1995» - æмы 
уæнгтæ дæр бирæ фыдæбæттæ бавзæрстой. Æрмæст 
8.300 метры бæрзæндыл сæ туаггуыры балæттæ бынаты 
кæй нæ разындысты, чидæр сын сæ æнæбафæрсгæйæ 
кæй ахаста, уый дæр сын чысыл зындзинæдтæ нæ бав- 
зарын кодта. Бахъуыд сæ ног балæттæ агурын æмæ сæ 
134 

•чэ^^^^у^ 
самал кодтой. Хохы цъупмæ хизгæйæ цы диссæгтæ фед- 
та, уыдонæй мын иу æнæ радзургæ нæ фæцис. 6.400 ме- 
тры бæрзæндыл, дам, æвиппайды цалдæр хатты цыдæр 
ферттывта, мæнæ айдæн хуры рухсмæ куыд ферттивы 
афтæ. Йæхинымæр ахъуыды кодта: «Ам мах йæдтæмæ 
куы ничи ис, уæд уыцы æрттывд кæцæй цæуы. Акастæн 
мæ алыфарс æмæ федтон. Мæнæй иу 700 метры дард- 
дæр йæ дæргъ 2 метрæй бæрзонддæр кæмæн уыд, ахæм 
адæймаг тар скафандры æргуыбыр кодта хохмæ æмæ 
цыдæр куыста. Æз бандзыг дæн мæ бынаты æмæ йæм 
кастæн. Бамбæрстон, уый зæххон адæймаг кæй нæ уыд, 
уый. Нæ йæ бахъыгдæрдтон, уымæн æмæ йæ нæ зыд- 
тон, цавæр хъуыдытимæ æрцыд зæхмæ, уый. Бахъыгдар 
æй æмæ дæ уый дæр бахъыгдардзæн». Хохы цъупмæ та 
схæццæ сты 13-æм майы. Хъазыбеджы ныхæстæм гæсгæ 
йын уый амондджын нымæц у. Ахъæбыс, зæгъы, кодтон 
хохы цъуппæн, аба йын кодтон. Мæ бынаты, дам, æртæ 
зылды æркодтон, скуывтон, ирон зарæг акодтон. 
Кæд, зæгъы, нæ алфамблай æнусон мит уыди, 40 гра- 
дусы уазал, уæддæр, дам, мæм хъарм фæкаст. Сахат 
æмæ ’рдæг, зæгъы, æнæ æрмыкъухтæй дæр уыдтæн, ка- 
мерæмæ дæр систон, уæддæр мын ницы уыди. Уæдцæр 
хъарм уыдтæн. Лæппутæй алчидæр загъта. «Ай, дам, цы 
диссаг у. Ацы хох у тæккæ сыгъдæгдæр хох æмæ йæм сы- 
гъдæг зæрдæйæ чи æрбацыд, уый хъарм кæны». Экспе- 
дицийы уæнгтæ та архайдтой Хæхты Бардуаджы зæрдæ- 
худты нæ бацæуыныл, тызмæг кæнæ æвзæр ныхæстæй 
хи бахизыныл, хохмæ сыгъдæг хъуыдытимæ хизыныл 
æмæ уый авд лæппуйæн сæ къухы бафтыд. Зæххы къо- 
рийы тæккæ бæрзонддæр цъуппыл дыууæ хатты сфæй- 
лыдтой Уæрæсейы æмæ Ирыстоны тырысатæ. Дымгæ 
сын хæхты мады хъæбысæй сæ удты цин, сæ бæллицты 
хал рахаста Дунейы иннæ бæрзæндтæм. Ныр Сочийы 
2014-æм азы олимпиадæйы кадæн хъуамæ схизой фон- 
135 

^бЧагУ^ 
дз континенты авд бæрзонддæр цъуппытæм. Уыдонæй 
уал ныридæгæн экспедицийы уæнгты æхсар æмæ лæгд- 
зинадæн æвдисæн уыдысты Килиманджаро, Аконкагуа 
æмæ Косцюшко. Æппæтæй сын фылдæр фыдæбæттæ 
бавзарын кодта Аконкагуа. Фыццаг сæ дисы бафтыдта 
уый æмæ дзы алцæмæн дæр сырх хуыз уыд. Къæдзæхтæ 
дæр сырх уыдысты, дон Мендозæ дæр сырх, уымæн æмæ 
сæ дуры мыггагæн сæ фылдæр сырх у. Комы сæ бирæ 
цæуын хъуыд. Æмæ куыд дарддæр цыдысты, афтæ 
тынгдæр дойны кодтой Дон та дзы æртахдæр нæ уыди. 
Доны фæндæгтæ дзы уыд, дон та сæ нæ. Дон иу ахус, 
кæна та иу зæххы бынмæ афæрдæг. Уымæ гæсгæ сæ дон 
хъуыд кадаварæй хардз кæнын. Хуыпгай æмæ цъыртгай. 
Уыцы хæхтæ сты æппæтæй хусдæр хæхтæ. Æмæ сæм 
хæрдмæ хизгæйæ адæймаг хæхты зындзинæдтимæ нæ 
тох кæны, фæлæ йæхиимæ. Фæархайы дойныйы ныхмæ 
йæхиуыл фæуæлахиз уæвыныл. Аконкагуайы фондз мин 
метры бæрзæндмæ куы схæццæ сты, уæд сæ уым та элек- 
трон тыхтæ акъахдзæф кæнын нæ уагътой. Арвы цæф 
хус къæдзæхтæ афтæ хорз ахстой æмæ сæ буар зыр-зыр 
кодта. 16 хатты йæ ныццавтой. Килимонджаромæ цæу- 
гæйæ та цыма мæнæ аргъæутты бæстæм бафтыдысты, 
афтæ сæм каст. Джунглитæ. Сафари. Егъау сырдтæ æмæ 
бæлæстæ, нырмæ кæй никуы федтой, ахæм рæсугъд ди- 
динджытæ. Разæй та сæм æнхъæлмæ каст Килимонджа- 
ройы урс-урсид цъупп. 
«Тынг гыццыл хохæн дæр, хъуамæ, хорз æгъдау радтай, 
кæннод дæ йæхимæ нæ бауадздзæнц», - загъы Хæмыца- 
ты Хъазыбег. Ирыстойнаг лæппутæн та сæ къухы бафтыд 
хæхты æгомыг зæрдæтæм рæсугъд æгъдау æмæ фæлмæн 
ныхасæй фæндаг ссарын. Ныртæккæ зæххы къорийыл 
арæх фыдракæндтæ куы цæуы, адæймаг адæймагæн 
знаггад ракæныныл куы архайы, уæд Цæгат Ирыстоны 
альпинизмы федерацийы уæнгтæ та сæ хъуыдцæгтæй 
136 

^бЧа^/^1 
архайынц адæмты ’хсæн хæлар ахастдзинæдтæ рапара- 
хат кæныныл. Уый тыххæй расидтысты олимпиадæйы 
кадæн программæ «Уæрæсе зæххы къорийы цъуппытыл». 
Олимпиадæ та у, адæмы спорты руаджы кæрæдзимæ чи 
æрбангом кæны, ахæм егъау тых. Æмæ сын Хуыцау ахæм 
хъару радтæд сæ фæндтæ сæххæст кæнын сæ къухы 
куыд бафта. Сæ зæрды та ис Олимпиадæйы кадæн Евро- 
пæйы æппæтæй бæрзонддæр хох Эльбрусмæ олипаг фа- 
келимæ схизын, стæй йæ уырдыгæй, Сочийы Сырх фæзы, 
2014-æм цъупп кæй хонынц, уырдæм схæссын æмæ йæ 
олимпиадæйы кæронмæ уым судзгæ ныууадзын. Уыцы 
цъупмæ ирыстойнаг альпинисттæ схызтысты 2009-æм 
азы 13-æм ноябры. Уæдæ Ирыстоны цæрджытæн стыр 
æхсызгондзинад æрхаста, Олимпиадæйы символты 
конкурсы нæ республикæйы альпинизмы федераци цы 
ирбисы - франчы символ балæвæрдта, уый кæй фæуæла- 
хиз, уыцы цау, стæй Хъазыбег Сочиаг олимпаг хъæзтыты 
минæвар кæй у, уый дæр. Уыцы минæвæртты ’хсæн сты 
Гергиты Валерий, Иосиф Кобзон, олимпаг хъæзтыты чем- 
пионкæ Светлана Хоркина æмæ бирæ æндæр зындгонд 
æмæ кадджын адæймæгтæ. 
2011 аз 5 май. 

^<3>^с^<Е>^ 
<зЛæ$жы фæ$ азæххыл нæ сæфы 
Царды бирæ къæпхæнтæ æмæ бирæ фæндæгтæ ис. 
Сæ бæрзондцæрмæ схизын, сæ зындæртæй иуыл 
ацæуын бирæйы къухты нæ бафты. Бутаты Саукуыдз 
(Савели) та суанг сывæллонæй фæстæмæ архайдта цар- 
ды раззагдæрты æмрæнхъ цæуыныл, раст фæндæгтæ 
агурыныл, фыды æмæ хæдзарвæндаджы кад бæрзонд 
хæссыныл. Хъæдгæроны райгуырд. Йæ мад Саса йын йæ 
авдæн уым ауызта. Уым ын кодта Алолайы зарæг. Æмæ 
кæд мады рæвдыдæй хайджын уыд, уæд йæ фыд Алык- 
сандры та хъуыды дæр нæ кодта. Æртæ азы йыл куы 
цыд, уæд Саукуыдз тынг фæрынчын. Ныййарджытæ 
тарстысты, куы нæ фервæза æмæ ма сын уый размæ цы 
æртæ сывæллоны уыд, уыдоны хуызæн æй фервæзын 
кæнын сæ къухы куы нæ бафта, уымæй. Рыстысты ный- 
йарджыты зæрдæтæ. Уыцы рыстæн нæ бафæрæзта фыд 
æмæ амард. Саукуыдз та цасдæр рæстæджы фæстæ ад- 
зæбæх. Сасайæн йæ дыууæ лæппуйы хъомыл кæнынмæ 
æххуыс кодта йæ тиу Дзамболат. Саукуыдз æмæ Бекæза 
рæзыдысты бонзонгæйæ, мады фыдæбæттæ æмбаргæйæ. 
Ахуырмæ уыдысты рæвдз, куыстмæ æнæзивæг. 1928-æм 
азы Саукуыдз каст фæци æнæххæст астæуккаг скъо- 
ла æмæ йæ кусынмæ айстой сæ хъæуы Кировы номыл 
колхозы бухгалтеримæ. Уыцы рæстæг ссис коммунистон 
партийы рæнхъытæм кандидат дæр. Дыууæ азы фæстæ 
зæрдæргъæвд лæппуйы арвыстой Дзæуджыхъæумæ бух- 
галтеры курсыты ахуыр кæнынмæ. Куы ’рбаздæхт, уæд 
æй сæвæрдтой колхозы сæйраг бухгалтерæй. Æмæ кæд 
йæ мадæн æххуысхъом уыд, кæд хæдзары нæлгоймаджы 

^Чм^Е)1 
куыстытæ йæхимæ райста, уæддæр йæ зæрдæ дард- 
дæр ахуыр кæнынмæ æхсайдта æмæ 1932-æм азы араст 
Мæскуымæ институтмæ бацæуынмæ, фæлæ рабфактæм 
нал истой, йæ æхцатæ та фесты æмæ йæ бахъуыд куыст 
агурын. Æмæ уæд æххуыс агур йæ курдиатимæ баздæхт 
ССР Цæдисы зæхгуысты Адæмон комиссарадмæ. Уырды- 
гæй йæ арвыстой бæхгуысты æппæтцæдисон наукон-ир- 
тасæн институтмæ. Айстой йæ кадрты хайадмæ. Æмд- 
зæрæны йын радтой цæрæн бынат дæр. Куыстуарзаг, 
зæрдæргъæвд лæппу цыд йæ разамонджыты зæрдæмæ. 
Сæ цæст æм дардтой. Бахъуаджы сахат ын æххуыс код- 
той. Уым кусгæйæ Саукуыдз базонгæ холлæгты хайады 
лаборанткæ Рая Друбецкаяимæ. Бахæлар сты æмæ чы- 
сыл фæстæдæр ахуыр кæнынмæ бацыдысты Тимирязе- 
вы номыл хъæууонхæдзарадон академимæ. 
Уарзондзинад, æвæццæгæн, хæлардзинады бындурыл 
равзæры. Хъæдгæройнаг лæппу дæр æмбæрста, уыцы 
уæздан чызгмæ йæ æнкъарæнтæ бонæй бон тынгдæр кæй 
кæнынц, æппынæдзухдæр æй йæ фарсмæ уæвын кæй 
фæнды, уый. Сæрды мæйтæй иуы сыздæхтХъæдгæронмæ 
æмæ йæ мад æмæ йæ фыды ’фсымæр Дзамболатæн бам- 
барын кодта йæ зæрдæйы фæндон. Ноябры Мæскуыйы 
сарæзтой хуымæтæг чындзæхсæв. Фæстæдæр та ссыды- 
сты Ирыстонмæ. Æмæ уæд Рая фыццаг хатт бакуывта 
Бутаты фæрныг хæдзары къæсæрæй. Гыццылæй æнæ 
мадæй чи баззад, ныр уыцы чызг йæхиуыл мады равдыд 
банкъардта Сасайæ. Саса цин кодта йæ кæстæрты амон- 
дыл. Бæллыд йæ цоты цоты авдæн ауызынмæ, æмæ уымæн 
æвдисæн дæр уыд. Саукуыдз æмæ Раяйæн райгуырд 
лæппу. Цæмæй академийы сæ ахуыр ма фæкъуылымпы 
уа, уый тыххæй Саукуыдз Хъæдгæронæй Мæскуымæ 
аласта йæ мады. Хъæбулы хъæбул фенгæйæ Цæллагонæн 
фæкъадцæр, æбæрæгæй йын чи фесæфт, уыцы кæстæр 
фырт Бекæзайы тыххæй йæ зæрдæйы рыст. Архайдта 
139 

•чэ>*ж^е>* 
хæдзары зылдтыты, йæ фырт æмæ йæ фæлмæн чын- 
дзы къух фæрогдæр кæныныл, ирон хæдзары къонайы 
хъармæй мæскуыйаг фатер батавыныл. Рая дæр аргъ 
кодта йе ’фсины фыдæбæттæн. Нæ цыд йæ зæрдæхудты. 
Суанг ма иронау дзурыныл дæр сахуыр. 
Рæстæг тагъд згъоры. Фæсте аззадысты студен- 
тон азтæ. Саукуыдзы сæйраг зоотехникæй кусынмæ 
арвыстой Мæскуыйы облæсты Коломенскы районы 
хæрзмыггаг фосы хæдзарад «Индустрия» - мæ, Раяйы та 
зоотехникæй. Хæдзарады мыггагæн хастой хуытæ æмæ 
холмогораг стуртæ. Æрыгон специалисттæ куыд куы- 
стой, уымæн ирд æвдисæн уыд, «Индустрия» ССР Цæдисы 
совхозты Адæмон комиссарады бæрæггæнæнтæм гæсгæ 
хуыздæрты номхыгъды кæй уыд, уый. 
Цард доны къусæй уæлдай нæу. Саса дæр йæ 
кæстæрты амондыл цин кæнынæй нæма бафсæст, нæма 
бафæллад йæ æртæ хъæбулы хъæбулы авдæнтæ узынæй, 
афтæ йæ цардæй ахицæн. Чысыл фæстæдæр та райдыд- 
та Фыдыбæстæйы Стыр хæст æмæ фæззæджы Саукуыдз 
йæ бинонты арвыста Мæкуыйæ. 
Декабры хъуамæ ацыдаид æфсадмæ. Йе ’мкусджытæн 
хæрзбон зæгъгæйæ ацыд Коломнæйы æмбырдгæнæн 
пунктмæ. Фæлæ йæ нæ акодтой, уымæн æмæ æхсæвы 
райкомы фыццаг секретарь бадзырдта æфсæддон 
комиссармæ æмæ ракуырдта, цæмæй Саукуыдзы 
æфсадмæ ма акæной. Йæ бынаты, дам, фылдæр пай- 
да æрхæсдзæн бæстæйæн. Афтæмæй кусгæйæ баз- 
зад совхозы. Йæ размæ лæууыд цалдæр вазыгджын 
хæсы. Хъуыд æй фос æнæ сæфтытæй бахъахъхъæнын 
æмæ дзидзайы комбинатмæ продукци дæттыны пълан 
æнæкъуылымпыйæ æххæст кæнын. Цæмæй фос знад- 
жы къухтæм ма бахауой, уый тыххæй сæ хъуыди æндæр 
ранмæ аласын. Фосы алы сæры тыххæй дæр æй дзуапп 
дæттын хъуыд бæрæггæнæг оргæнты раз. Октябры сов- 
140 

^<^>^х^<Е>л 
хозы техникæ æмæ бæхты иу хай радтой æфсадæн. Фос 
та хæдзарады сæрмагонд кусджыты къорд атардта Ря- 
заны облæстмæ. Ноябры совхозы разамындæн бахæс 
кодтой, цæмæй цæлдæр бонмæ Коломнæйы дзидзайы 
комбинатмæ радтой æртæ мин хуыйы. Къорды уæнгтæм 
дæлæмæ дæр, уæлæмæ дæр уыд æртæ бæхуæрдоны. 
Хуыты æрдонгæн йæ фондз æмæ цыппарыссæдз процен- 
ты уыдысты хъыбылтæ. Уыимæ уыцы хъызт бонты арф 
миты сæ иу хайæн сæ къæхтæ басыдысты æмæ сæ бон 
цæуын нæ уыд, ластой сæ уæрдæтты. 
Декабры ССР Цæдисы совхозты Адæмон комиссарад 
Саукуыдзы арвыста Рязаны облæстмæ, цæмæй бынаты 
алыг кæна, уырдæм цы фос атардтой, уыдонимæ баст 
фарстатæ. Цæмæй сбæрæг кæна, цас ма баззад фосæй, 
холлæгтæ сын фаг ис æви нæ, цы уавæрты сæ дарынц, 
уыдæттæ. 
Ныхæстæй æнцон дзурæн сты, цы фыдæбæттæ 
бавзæрста, уыдон. Уыцы хъызт зымæджы совхоз «Ин- 
дустрия» - йæ Рязаны облæсты совхоз «Сырх партизан» 
- мæ фæндагыл фылдæр фæцыд фистæгæй, иннæ хай 
та гом машинæты, поездты тамбурты, бахсæвиуат-иу 
кодта уазал станцæты, паровозты та-иу æй сæвæрдтой 
артгæнæджы бæсты. Уыцы фæндагыл чысыл ма бахъæуа 
æмæ ма басийа. Æнæаиппæй йæ хæс сæххæст кæнгæйæ 
1942-æм азы тъæнджы мæйы фæстæмæ æрбаздæхт сов- 
хоз «Индустрия» - мæ. 
Совхозты разамынд бафиппайдта, Саукуыдз куыд 
зæрдиаг æмæ æнæхин куыст кæны, уый æмæ йæ раивтой 
ССР Цæдисы совхозты Адæмон комиссарадмæ. Дыууæ 
мæйы æмгъуыдмæ йæ арвыстой Саратовы облæстмæ, 
цæмæй бæстæйы уыцы районтæй ралидзæг адæмæн, 
стæй уырдæм цы фос тардтой, уыдонæн æрбынат 
кæнынæн баххуыс кæна. Æмæ та уыцы уавæрты дæр 
сарæхст йæ хæс сæххæст кæнынмæ. 
141 

■ЧЗ^^о^^ЕН- 
Хаест та цыд. Фашистон æфсæдтæ иу иннæйы фæдыл 
истой Советон Цæдисы горæттæ æмæ хъæутæ. Саукуы- 
дз дæр, кæд йæ куыст куыд ахсджиаг у, уый æмбæр- 
ста, уæддæр æй фæндыд фронтмæ ацæуын, Райгуырæн 
бæстæ хъахъхъæнын. Æмæ йæм уæд 1942-æм азы ок- 
тябры фæсидтысты Сырх Æфсадмæ. Фыццаг æй арвы- 
стой танкистты курсытæм. Фæстæдæр та, уыцы курсыты 
чи ахуыр кодта, уыдоны ’хсæнæй равзæрстой, уæлдæр 
ахуырад кæмæ уыд, ахæм фæсивæд. Уыдонимæ æфсæд- 
дон хайады аныхас кодта бæрнон адæймаг æмæ йæ цæст 
æрæвæрдта Саукуыдзыл. Арвыстой йæ Мæскуымæ Лу- 
бянкæмæ курсыты ахуыр кæнынмæ. Уыдон каст фæуы- 
ны фæстæ куыста сгарджытæ æмæ диверсанттæ цæттæ- 
гæнæг къорды. Уыд-иу, хæст кæм цыд, уыцы бынæтты. 
Куы-иу сгарджыты кæнæ диверсантты немыц кæй бацах- 
стой, уыцы районтæм æрвыста, куы та-иу сыл æмбæлгæ 
кодта. Лæгдзинад, сæрæндзинад, цыргъзонддзинад рав- 
дисынмæ уыд бирæтæн фæзминаг. Æрмæстдæр 1946-æм 
азы февралы хъæууон хæдзарады кусджыты Сырх æф- 
садæй суæгъд кæныны тыххæй бардзырд куы фæзынд, 
уæд балæвæрдта курдиат æмæ йæ уæд арвыстой запа- 
смæ. Ногæй йæ бинонтимæ æрбаздæхт Мæскуымæ æмæ 
йæ фæстæмæ кусынмæ райстой ССР Цæдисы совхозты 
Адæмон комиссарадмæ. Мæскуыйæ 50 километры æд- 
дæдæр хъæу Болыпие Вязæмы маршал Буденныйы хъ- 
æппæрисмæ гæсгæ байгом бæхтæ дарыны зоотехникон 
институт. Уырдæм кусынмæ та бацыд йæ бинойнаг Рая. 
Баххуырстой цæрæн уат æмæ дзы дыууæ азы фæцæры- 
ны фæстæ, æмгъуыдгай йын фидгæйæ, балхæдтой иу уат 
æмæ цæлгæнæн кæм уыд, ахæм чысыл хæдзар. Амонд 
æмæ фарн ногæй батавтой Бутаты къаннæг хæдзар. Са- 
битæ бацыдысты скъоламæ. Бинонтыл та бафтыд цып- 
пæрæм сывæллон дæр. Зæрдæхæлар, уазæг æмæ æмга- 
руарзаг бинонтæн фæзынд ног хæлæрттæ. Уыдонæй 
142 

^СЗ^’^осг^^Р’ 
бирæтæ уыдысты Ирыстонæй, Мæскуыйы чи ахуыр 
кодта æмæ Рая йæ арм кæуыл дардта, ахæм студент- 
тæ æмæ аспиранттæ. Сæ тыхтæ æмæ зонындзинæдтæ 
æвзæрстой зоотехникæйы æмæ бæхдарынады. 
Фæстæдæр сæ бирæтæ куыстой бæрнон бынæтты. Хъа- 
раты Иссæ ссис Мæскуыйы ипподромы директор, Хацы- 
рты Владимир Беслæны бæхты заводы хицау, Гуæздæрты 
Владимир зындгонд ахуыргонд, Хъамбегаты Барис Тими- 
рязевы номыл академийы кафедрæйы сæргълæууæг. 
Рæстæг цыд, Саукуыдзы та ивтой иу бæрнон бынатæй 
иннæмæ. 1952-æм азы йæ снысан кодтой совхозты ми- 
нистрады хæрзмыггаг фосхæссæн совхозты управленийы 
сæргълæууæгæй. Афæдзы фæстæ та ССР Цæдисы Хъæу- 
уон хæдзарады министрады раздæры æмсæр управ- 
ленийы разамонæгæй. 1954-æм азы сси Коммунистон 
партийы Центрон комитеты хъæууон хæдзарады хай- 
ады специалист. Уыцы рæстæг йæ бинонтимæ æрцард 
Мæскуыйы. Цыппар азы фæстæ та Саукуыдзы раивтой 
Уæрæсейы Федерацийы Министрты Советмæ советон 
оргæнты хайадмæ æмæ дзы фæкуыста 20 азы, пенсимæ 
ацæуыны онг. Псковы, Новгороды, Калинины, Новоси- 
бирскы, Томскы, Смоленскы æмæ Калугæйы облæстты 
уыд Уæрæсейы хицауады минæвар, æххæст кодта кура- 
торы хæстæ. 
Саукуыдз цы бынæтты фæкуыста, уым ын аргъ кодтой 
йæ удыхъæды хорз миниуджытæм гæсгæ. Уыд хуымæтæг, 
сыгъдæгзæрдæ, æргомдзырд, куыстыл бæрнон, искæйы 
фыдæбонæй йæхицæн ном скæныныл чи нæ архайдта, 
æмæ искæйы бынат бацахсынмæ чи нæ тырныдта, ахæм 
адæймаг. Йæ кæстæрты дæр хъомыл кодта бонзонгæйæ, 
сæхимæ уæлдай цæстæнгас нæ домгæйæ. 
Лæг, дам, цас цæры, уый бæрц ахуыр кæны. Йæ би- 
нойнаг Раяимæ кæд сын кæддæриддæр бирæ куыст 
уыд, уæддæр чиныгыл сæ зæрдæ никуы сивтой. Касты- 
143 

-ЧЭ^^с^О^ 
сты классикон æмæ сæрмагонд литературæ. Истой бирæ 
газеттæ æмæ журналтæ. Се ’ртæ лæппуйы æмæ чызджы 
дæр ахуыр кодтой чиныг æмæ Райгуырæн бæстæ уа- 
рзыныл, æгьдау æмæ культурæйыл, сыгьдæгдзинадыл, 
хи зонындзинæдтыл æнцайгæйæ царды размæ цæуыныл. 
Нæ сæфтой сæ бастдзинад Ирыстонимæ, бахъуаджы 
сахат æххуыс кодтой сæ хæстæджытæн. Сæ фатеры 
дуæрттæ сын кæддæриддæр уыдысты гом. 
Республикæйы йын цы аргъ кодтой, уымæн бирæ æв- 
дисæнтæ ис æрхæссæн. Хатгай уый тыххæй хæстæджытæ 
æрымысынц ахæм худæджы хабар. Хъæдгæроны цæрæг, 
дам, хъавыд институтмæ бацæуынмæ æмæ йæ цæмæй 
райсой, уый тыххæй Саукуыдзы номæй ныффыста кур- 
диат æмæ йæ радта. Лæппу бахаудта. Ахуыр куы фæци, 
уæд басаст, цы сайæн ми сарæзта, ууыл. Стæй-иу загъта, 
ахæм сайæн ми уый фыццаг æмæ фæстаг кæй нæ бакод- 
та, уый тыххæй. 
Æнусон ницы у фæзæгъынц. Нал сты не ’хсæн Саукуыдз 
æмæ Рая. Фæлæ сын сæ цот сæ фарн мæрдтæм ахæссын 
нæ бауагътой. Сæ хистæр фырт бирæ азты дæргъы 
фæкуыста ССР Цæдисы Хъæууон хæдзарады министра- 
ды сæйраг проектон институты сæйраг инженерæй. Йæ 
проекттæй иуы тыххæй йын саккаг кодтой ССР Цæдисы 
Министры Советы преми. Йæ астæуккаг фырт ссис ар- 
хитектор. Уый дæр йæ проектты тыххæй цалдæр хат- 
ты райста паддзахадон хæрзиуджытæ. Фæстаг азты 
йын мыхуыры рацыд цалдæр хиирхæфсæн чиныджы. 
Сæ чызг равзæрста дохтыры дæсныйад. Йæ кандида- 
тон диссертацийæн ын стыр аргъ скодта зындгонд дох- 
тыр Леонид Рошаль. Кæстæр фырт та равзæрста æрдзон 
наукæтæ. Хъыгагæн хистæр фырт æмæ хо абон æгас нал 
сты. 
Мыггаг, дам, йæ намысджын, зондцжын, хъæбатыр 
фырттæ æмæ чызджытæй у зындгонд. Бутатæ дæр 
144 

•Ч^>^Х1^<^- 
сæрыстыр сты, сæ мыггаджы кад Саукуыдз æмæ йæ би- 
нойнаг Рая бæрзонд кæй хастой, стæй сын уыцы кад сæ 
цот цудын кæй нæ бауагътой, уымæй. Нæ рох кæнынц 
Фыдыуæзæг. Рæстæгæй-рæстæгмæ ссæуынцИрыстонмæ. 
Бабæрæг кæнынц Хъæдгæрон. Азилынц хиуæттæ æмæ 
хæстæджытыл. Нæ сæ ферох вæййы сæ фыды мад Са- 
сайы райгуырæн хъæу Уынал дæр. 
2014 аз 11 сентябръ. 
10 3аказ№203 
145 

•ЧЭ^^^У^ 
<^у\,иу)&иаты цæхæу 
Цæхæр... Къонайы арты цæхæр... Бахъуаджы са- 
хатæн йæхи банорды фæнычы, фæлæ йыл бафу 
кæн, баппар ыл сугтæ æмæ арты ’взæгтæ суадздзæн, 
лæбурдзæн арвмæ, йæ хъармæй батавдзæн кæйдæр уа- 
залдзыд уæнгтæ, тох кæндзæн æхсæвы таримæ, æууил- 
дзæн ын йæ сау ахорæнтæ. Стъалыты рухсыл æфтаудзæн 
рухс. 
Цæхæр... Къонайы арты цæхæр... Цыдæр иудзинад 
сын ис курдиаты цæхæримæ. Æрдз адæймагæн йæ 
цардвæндагмæ цы зонд, цы хъару, цы арæхстдзинад 
радты, цы курдиатæй йæ фæхайджын кæны, уыдоныл 
æфтаутæ куы нæ кæна, уыдонæй йæ уды æвæрæнтæ 
хъæздыгдæр куынæ кæнæ, уæд бамынæг уыдзысты, 
уæд сæ цæхæр ахуысдзæн. Æрдз алæмæты курдиаты 
цæхæрæй кæй фæхайджын кодта, уыдонæй иу у Бутаты 
Никъала æмæ Нинæйы фырт Константин. 
Аивадмæ уарзондзинад суанг сывæллонæй рахаста. 
Уарзта ныв кæнын. Йæ хистæр æфсымæр Юри йæ ахуыр 
кодта натюрморттæ, æрдзы нывтæ æмæ цы аргъæуттæ 
каст, уыдонмæ гæсгæ нывтæ кæныныл. Фыццаг хатт æй 
киномæ дæр, куыд нывгæнæг, афтæ систой. Скъолайы 
сын йе ’фсымæр Юриимæ ныв кæныны ахуыргæнæг уыд 
Спартак Шагашвили æмæ уый тыххæй истой киноныв. 
Йæ къордмæ цы сывæллæттæ цыд, уыдоны æд ахорæнтæ, 
æд мольберттæ акодтой Дзæуджыхъæуы Доны станцæмæ 
хæстæг æмæ уым Константины систой, куыд æрыгон 
курдиатджын нывгæнæг, афтæ. Иæ нывтæ-иу ын сывæл- 
лæтты куыстыты равдыстыты банымадтой хуыздæртыл. 

-чэ^^^о^ 
Константин бирæ уарзта спорт дæр. Хъæбысæй хæцы- 
ныл æй ахуыр кодта зындгонд тренер Дзгойты Аслæнбег. 
Æстæм къласы ссис æрыгæтты ’хсæн нæ республикæйы 
чемпион. Уымæ гæсгæ йæ нывты спорт дæр æнæ рав- 
дисгæ нæ фæцис. Мæскуыйы сывæллæтты куыстыты 
æппæтцæдисон равдысты йæ ныв «Уæлахизæй иу уысмы 
размæ» бацахста фыццаг бынат æмæ йын саккаг кодтой 
приз. Чи йæ зыдта, уыдон иууылдæр æнхъæлдтой ныв- 
гæнæг дзы рауайдзæн. Йæхи та суанг фыццагæм къ- 
ласæй фæстæмæ уырныдта, актер кæй суыдзæн, уый. 
Скъолайы дæр фылдæр уарзта, актеры дæсныйадыл 
ахуыр кæнгæйæ йæ цы предметтæ хъæудзæн, уыдон: 
уырыссаг æвзаг æмæ литературæ, истори. Уарзта биоло- 
ги, астрономи, физикæ. Химимæ та фæстæдæр раздæх- 
та йе ’ргом, зæрингуырды куыстытæ кæныныл куы фæ- 
цалх, уæд. Абон дæр ын уæгъд рæстæг куы фæвæййы, 
уæд алыхуызон згъæртæй фæаразы къухдарæнтæ, хъус- 
цæджытæ æмæ æндæр дзаумæттæ. Иу дзаума йын иннæ 
дзаумайы хуызæн нæ вæййы, фæархайы, цæмæй йын сæ 
æндæр искæйы куыстытимæ ма фæхæццæ кæной, æн- 
дæр зæрингуырды æрмдзæфы хуызæн ын ма уой, ууыл. 
Фæлæ уый уыд фæстæдæр. 
Скъола каст куы фæци æмæ аттестат куы райста, 
уæд та йе ’мбалимæ араст сты Мæскуымæ. Хъуамæ йæ 
гæххæттытæ балæвæрдтаид, актеры дæсныйадыл кæм 
ахуыр кодтой, ахæм институтмæ. Фæлæ йын нæ бантыст. 
Курскы вагзалы цалынмæ йе ’мбæлимæ цымыдисæй сæ 
алфамблаймæ кастысты, уæдмæ сын чидæр сæ чумæдан 
æд документтæ, æд æхцатæ æмæ æд дзаумæттæ адавта. 
Бæргæ ма архайдтой се ссарыныл, фæлæ сæ къухы нал 
бафтыд æмæ фæстæмæ раздæхтысты. 
Рæстæг та цыд. Æнæхъуаджы хардзгонд бонтæ ив- 
той кæрæдзи. Иу афон фембæрста, афтæ цæрæн кæй 
нæй, уый æмæ бацыд Дзæуджыхъæуы æфсæддон 
147 

^-О^^^Е^ 
комиссарадмæ, цæмæй йæ æфсадмæ акæной, уый 
тыххæй. Сæххæст ын кодтой йæ курдиат æмæ йæ 
службæ кæнынмæ арвыстой Германмæ. Бахаудта 
сæрмагонд нысаниуæджы æфсæдтæм. 1968-æм азы 
уыцы æфсæдцон хай баппæрстой Чехословакимæ, уым 
цы цаутæ цыд, уыдон басабыр кæныны тыххæй. Уыцы 
ныхлæуды йе ’мбæлттæй фæмард 80. 
Æфсæдцон службæйы азтæ æрыгон лæппуйæн уы- 
дысты удыхъæды хорз миниуджытæ, сæрæндзинад, 
фæразондзинад равдисыны, цардæн аргъ кæныны азтæ. 
Ахицæн службæйы рæстæг дæр æмæ фæстæмæ сыздæхт 
йæ Фыдыуæзæгмæ. Бацыд паддзахадон ансамбль «Алан» 
- мæ кафынмæ. Уыд солист. Бæрзонд, рæсугъд, гуырви- 
дауц лæппу уæлдай тынгдæр фидыдта ирон уæздан каф- 
ты. Уыцы аивад ын кæд циндзинад хаста, уæддæр йæ 
зæрдæйæн йæ рагон бæллицц æнцойдзинад нæ лæвæрдта. 
Æмæ дыууæ азы ансамблы фæкафыны фæстæ ногæй 
абалц кодта Мæскуымæ. Йæ гæххæттытæ радта Кинема- 
тографийы æппæтцæдисон паддзахадон институтмæ. Ре- 
жиссер Георгий Данелия фыццаг курсмæ ахуыр кæнынмæ 
æмбырд кодта фæсивæд. Фæлварæнтæ куыд лæвæрдта, 
уый арæх æрымысы. Æрмæстдæр кинотæм гæсгæ кæй 
зыдта, уыцы зындгонд артисттæ æмæ режиссертæ бад- 
тысты йæ акомкоммæ æмæ йæм хъуыстой, лæвæрдтой 
йæм фæрстытæ, æмæ дзы алкæмæн дæр лæвæрдта 
бæлвырд дзуæппытæ. Тынг аив сын бакаст «Мцыри» 
æмæ «Дары Терека». Цæстæнгасмæ гæсгæ æмбæрста, йæ 
зонындзинæдтæн ын хорз аргъ кæй кæнынц, уый. Фæлæ 
йын уый хыгъд æнцойдзинад нæ лæвæрдта, институты 
ахуыргæнджытæй иу Анатолий Стабилини æддæмæ- 
мидæмæ кæй кодта, уый. Иу рæстæг уый баздæхт Сергей 
Бондарчукы ус Ирина Скобцевамæ æмæ йæм тыргъмæ 
аныхас кæнынмæ фæдзырдта. Фæстæдæр Константинæн 
куыд бамбарын кодтой, афтæмæй сæ зæрдæмæ тынг 
148 

-ЧЭ^^о^^Е^ 
фæцыд æмæ бауынаффæ кодтой дыккаг курсмæ йæ рай- 
сын. Уыцы курсæн та разамынд лæвæрдта актер æмæ 
режиссер Сергей Бондарчук. 
Кæм ма уыд йæ цинæн кæрон. Иуæй фондз азы бæсты 
цыппар азы ахуыр кæндзæн институты, иннæмæй та 
ахуыр кæндзæн, æрмæст Тарас Шевченкойы æмæ «Судь- 
ба человека» - йы та Соколовы ролы ахъазыны фæстæ 
адæмы уарзон актер чи ссис, уыцы Бондарчукмæ. 
Сæ курсы разамонæг сын фыццаг хатт сæ куыстытæ 
куы бæрæг кодта, уæд Константин уыцы фæлварæнмæ 
бацæттæ кодта, куыд актеры, афтæ режиссеры куыст 
дæр. Фæлтæрдджын ахуыргæнджыты тæрхонмæ рахаста 
«Укращение строптивой»-ы Петручиойы роль æмæ «Мо- 
царт æмæ Сальери»-йы Сальерийы роль. Йæ рæстæджы, 
дам, Чысыл театры Сальерийы ролы хъазыд Борис Бабоч- 
кин æмæ, дам, иу, уый афтæ загъта: «Пушкин уыцы уа- 
цмыс куы ныффыста, уæдæй абонмæ Сальерийы сурæт 
нырма иу актер дæр бæлвырд æмæ аккаг хуызы нæма 
ахъазыд». Алы цæсты фæныкъуылдмæ дæр йæ харак- 
теры ахæм ивдцзинæдтæ æрцæуы æмæ уыдон рæстмæ 
равдисын стыр зын хъуыддаг у. Константин та нырма 
йæ дæсныйады фыццаг къахдзæфтæ кæнгæйæ режиссе- 
ры куыстæн Пушкины уыцы уацмыс æмæ актеры куы- 
стæн та Сальерийы вазыгджын роль равзæрста. Студент- 
ты арæхстдзинад чи бæрæг кодта, уыцы фæлтæрдджын 
ахуыргæнджытимæ уыдысты Борис Бабочкин æмæ Сер- 
гей Бондарчук. Константин куыд зæгъы, афтæмæй спек- 
таклы рæстæг бахаудта зын уавæры. Сальери Моцартæн 
марг кæм бадары, уыцы сценæйы фæста Моцарт дзуры 
Сальеримæ: «Кæугæ кæныс». Мæнæ ныртæккæ амæл- 
дзæн уый æмбаргæйæ йын Сальери дзуапп ратты: «Нæ, 
нæ. Хъаз, тагъд кæн мæ уыд мыртæй байдзаг кæнынмæ». 
Актерæн та йæ рустыл цæссыджы æртах дæр нæ уыд. 
Æмæ цæмæй йæ цæссыг æркæла, уый тыххæй йæ цæ- 
149 

^О^^О^&^ 
стытæ ныййырд кодта, сценæ цы цырæгътæ рухс код- 
той, уыдонмæ æмæ æрмæстдæр уæд æрызгьордтой йæ 
рустыл цæссыджы æртæхтæ. 
Ахицæн фæлварæн æмæ ралæууыд куыстытæн аргъ 
кæныны рæстæг. Бондарчук, Константины размæ, сæ 
куыстытæ йæ зæрдæмæ кæй нæ фæцыдысты, уый тыххæй 
курсæй атардта æртæ лæппуйы æмæ иу чызджы. Уыдо- 
нимæ уыд «Неуловимые мстители» - йы Данькæйы ролы 
чи хъазыд, уыцы Витя Косых дæр. Æмæ ныр Константин 
дæр æдас кæм уыд. Режиссер æм фæкаст æмæ йын за- 
гъта: «Цы федтон. Æрттиваг рæсугъд уæлæдарæс, рæсу- 
гъд бæзджын бын туфлитæ, фæтæн рон, æрттиваг стыр 
æргъæвæгимæ, æндæр ницы». Лæппу йæм разылд æмæ 
йын афтæ бакодта: «Æз ардæм æрбацыдтæн, цæмæй мæ 
сахуыр кæной, уый тыххæй. Мæхæдæг алцыдæр куы зо- 
нин, уæд ахуыргæнæг уаин». Æмæ уыцы рæстæг цæт- 
тæ уыд ацæуынмæ. Бондарчук та йæм фæкаст, фæкаст, 
стæй йæм сабыргай сдзырдта: «Сбад, дæхæдæг ахуыр 
кæндзынæ. Уымæн дын фаг рæстæг уыдзæн». Æмæ уæд 
бамбæрста, кæд йæ куысты рæдыдтытæ уыд, уæддæр ын 
режиссер йæ курдиатыл кæй баууæндыд æмæ йæ дард- 
дæр ахуыр кæнын кæй уадзы, уый. 
Ахуыр кæнынмæ та рæвдз уыд. Режиссертæ йыл иу 
æмæ дыууæ хатты не ’рывæрдтой сæ цæст. Фыццаг 
хатт æй ахуыдтой, десантникты тыххæй цы кино истой, 
уырдæм. Йæмæ иумæ уыцы кинойы хъазыдысты Вячес- 
лав Тихонов æмæ Нонна Мордюковайы фырт Владимир 
Тихонов, стæй казахаг Нурканат Джакибаев. Фæлæ уыцы 
киноныв экраныл нæ фæзынд, æрдæгсакъадах Даманс- 
кийы цы цаутæ æрцыд, уыдон дзы æвдыст кæй цыдысты 
æмæ Китаимæ ахастдзинæдтæ ногæй кæй банывыл сты, 
уый тыххæй. 
Каратэйы фæзилæнтæ хорз кæй зыдта æмæ спор- 
ты уыцы хуызæй тренер кæй уыд, стæй Хъантемыра- 
150 

ЧЭ^^С!^^ 
ты бæхылбадджыты къордимæ цирчы кæй бакуыста, 
уый йын киноты архайгæйæ фадат радта алыхуызон 
трюктæ æнцонæй кæнынæн. Ахуыр кодта, цирчы йын 
цы дыууæ æфсымæры куыстой Юрий æмæ Сергей, 
уыдоны фæлтæрддзинадыл дæр. Æмæ фæстæдæр 
куыд каскадер, афтæ архайдта киноныв «Юность ге- 
ния» - йы. Уым фембæлд æмæ бахæлар бирæ уырыс- 
саг æмæ киргизаг лæппутимæ. Кæрæдзийæн зыдтой 
аргъ кæнын, кæрæдзийы æмбæрстой. Сæ иутæ хорз 
бæхылбадцжытæ уыдысты, иннæтæ хуыздæр арæхстысты 
хæцæнгæрзтимæ тохы, чидæр сæ альпинист уыд, чидæр 
æндæр хъуыддæгты уыд фæлтæрдджындæр. Къорды 
уæнгтæ кæрæдзийы фæлтæрддзинадæн аргъ кæнын кæй 
зыдтой, кæрæдзи хорз кæй æмбæрстой, уый руаджы алы 
трюк дæр уыд æнцондæр кæнæн. Каскадер цы трюк 
фæкæны, ууыл рагацау бæстон куы нæ ахъуыды кæна, 
йæ мидхъуыдыты йыл куы нæ бакуса, алы фæзилæн дæр 
рагацау куы нæ бафæлвара, цæрдæг æмæ сæрæн куы 
нæ уа, уæд йæ куыст нæ фæрæстмæ уыдзæн. Куыд ка- 
скадер æмæ æвæрæг, афтæ та йæ бахъуыд кинонывтæ 
«Вверх тормашками»-йы, «Битва трех королей»-йы, «Сул- 
тан Бейбарс»-ы, «Петр Великий»-йы, «Казачья застава»- 
йы архайын. 
Киноныв «Заложник» - мæ дæр æй фыццаг, куыд 
каскадер, афтæ ахуыдтой. Фæлварыны хуызы йæ си- 
стой æмæ фæстæмæ аздæхт Санкт-Петербургмæ. Чы- 
сыл фæстæдæр та йæм ныдздзырдтой телефонæй æмæ 
йын загътой, сæ зæрды йæ сæйраг ролы ахъазынмæ си- 
сын кæй ис, уый. Сразы сæ фæндоныл, æрмæст ма йæ 
трюктæ кæнын дæр куы бауадзой уæд афтæмæй. Йæ 
размæ уыцы рольмæ бафæлвæрдтой гуырдзиаг актер Ху- 
цесийы. Фæлæ уый йæ кармæ гæсгæ хистæр уыд æмæ 
сæ зæрдæмæ афтæ тынг нæ цыд. Бафæлвæрдтой Кон- 
стантины æмæ ныр сæ куыст фæрæстмæ. Уыцы кинойы 
151 

^О^^ах^ЕУ1' 
йæм æрхаудта дыууæ ролы ахъазыны бар. Бандæйы 
сæргьлæууæг Бекы æмæ йæ цæрмыстыгъд чи бакодта 
æмæ Бекы бæсты амынæты кæй акодтой, уыцы Гадойы 
ролы. Сарæхст дыууæ лæджы удыхъæды миниуджытæ, 
сæ зæрдæйы ахаст сын равдисынмæ. Куыд мын загъта, 
афтæмæй цыфæнды æвзæр адæймаджы сурæт аразгæйæ 
дæр фæархайы, уыцы персонажмæ цы хорз æмæ æвзæр 
миниуджытæ ис, уыдон ирдæй равдисыныл. Æвзæр ми- 
ниуæг, дам, æнцон рахатæн у, хорз миниуæг та бамбарын 
æмæ йæ адæмы рæгъмæ рахæссын хъæуы. Æмæ 80-йæ 
фылдæр уыдысты, киностуди «Ленфильмы» ист киноны- 
вты цы рольты ахъазыд, уыдон. Режиссер-æвæрæг æмæ 
сценарийы автор кæмæн уыд, йæ ахæм цыбырметражон 
киноныв «Питер» город Бердянскы кинойы профессиона- 
лон каскадерты фыццæгæм дунеон фестивалы номинаци 
«Удæгас арт»-ы райста сæйраг сызгъæрин приз «Бриган- 
тинæ-2001». Цыппар серийон телевизион киноныв «Игра 
без правил»-æн та уыд режиссер-æвæрæг, сценарийы ав- 
тор æмæ ма продюсер дæр. 
Архайдта кинонывтæ «Цыган» æмæ «Возвраще- 
ние Будулая»-йы, «Смерть Визир-Мухтара»-йы хъазыд 
Асим-ханы ролы, «Береговая охранæ»-йы Вахтанджы, 
«Спецназ»-ы Бесуевы, «Улицы разбитых фонарей»-ы Сен- 
сейы, «Братство десанта»-йы Асланы, «Черный ворон»-ы 
Георгий Вазгенович Тер-Акопяны æмæ æндæр рольты. 
Куыд загъта, афтæмæй «Черный вороны» хъазыд ре- 
жиссеры ролы æмæ уыцы персонаж йæ характермæ 
гæсгæ тынг æнгæс уыд Сергей Бондарчукмæ æмæ Кон- 
стантин кино чи иста, уыцы режиссерæн бамбарын кодта, 
уыцы ролы йæ Бондарчукы удыхъæд æмæ миниуджытæ 
равдисын кæй фæнды, уый. Æмæ ахъазыд, фæлæ кино 
исын иу режиссер райдыдта, кæронмæ та йæ иннæ 
ахæццæ кодта. Æмæ дыккаг режиссеры нæ фæндыд, 
Константин йæ рольмæ цы ивддзинæдтæ хаста, уыдон 
152 

*<$>>*&С2^Е>* 
исын. Сценарийы, дам, куыд у, афтæ хъаз, дæхи ма тых- 
сын кæн. Иу ныхасæй, режиссер йæхиуыл уæлдай уæз 
не ’руагъта æмæ, зæгъы, ныртæккæ хъыгагæн иуæй-иу 
режиссертæ сæхи афтæ дарынц. 
Константины ныхæстæм гæсгæ рольтæй зынаргъдæр- 
тæ æмæ уарзондæртæ нæ вæййы. Алкæцыйы дæр сæ йæ 
уды хъарм бавæры, йæхи удыхъæды миниуджытæй сæ 
фæхайджын æмæ сæ фæхъæздыгдæр кæны. Фæлæ уæд- 
дæр, фæстагмæ цы ролы фæхъазы, уый хатгай фылдæр 
бынат бацахсы йæ зæрдæйы. Æмæ уыцы рольтæм хауы, 
Советон хицаудзинады азты Сырх æфсады фарс чи фæ- 
цис, ахæм урс инæлар, Кронштадты коммендант Козлов- 
скийы роль. Йæ сурæт саразыныл ын тынг æхсызгонæй 
бакуыста. Йæ уды ахаст хуымæтæг кæмæн нæ уыд, уыцы 
æмтъеры рæстæг, царды цы ивддзинæдтæ æрцæудзæн, 
уый рагагъоммæ чи уыдта, уыцы фидар зондылхæст 
инæлар цæмæдæр гæсгæ фæцыд йæ зæрдæмæ æмæ дзы 
нæ рох кæны. Бацархайдта инæлары мидхъырдухæн, йæ 
уды рыст, йæ бæстæйы фидæныл æмæ адæмыл сагъæстæ 
æнæхинæй абоны фæлтæрæн равдисыныл. 
Хатгай, зæгъы, вæййы афтæ дæр, æмæ киноисгæйæ 
хорз кæм ахъазы, ахæм бынæттæ экранмæ нæ рахæц- 
цæ вæййынц. Æмæ мын æрхаста ахæм дæнцæг. «Ска- 
зание о храбром Хочбаре»-йы сценарийыл, дам, авайраг 
режиссер Асхап Абакаровимæ иумæ хуыды кодтам. Уый 
сценари арæзта Константины гæнæнтæ æмæ йын йæ ха- 
рактер, йæ зæрдæйы уаг зонгæйæ, уымæн æмæ сæйраг 
роль ахъазын уымæн бабар кодта. Уыд, зæгъы нæ царды 
ахæм цау. Иу хатт Асхапимæ бацыдысты кафемæ æмæ 
федтой цавæрдæр лæппуты хылгæнгæ. Константин сæм 
уыцы тызмæг каст бакодта. Йæ цæсгомыл бæрæг уыд, 
ныртæккæ куы нæ æрсабыр уой, уæд сæм йæхи кæй нæ 
бауромдзæн, уый. Лæппутæй иу фæхицæн се ’хсæнæй, 
комкоммæ йæм æрбацыд, æмæ йæ бафарста: «Истæмæй 
153 

*^<Э>^Х2><€>* 
дæ тыхсын кæнæм?» æмæ хæрдмæ суылдта суари. Кон- 
стантин суари ацахста, æрбацъæл æй кодта æмæ загъта: 
«Кæнут». Лæппу айста æхца æмæ йæ къордимæ феддæду- 
ар. Уыцы мийæ сын Константин иуæй йæ хъару йæхимæ 
кæй ис, уый равдыста, иннæмæй та æхсæнадон бына- 
ты хи дарын зонын кæй хъæуы, уый. «Сказание о хра- 
бром Хочбаре» исгæйæ Асхап уыцы цæуæй спайда кодта, 
сæйраг хъайтар арæны сæрты хизгæйæ булкъонимæ кæм 
сæмбæлд, уым. Булкъон ын загъта «Нæ ахиздзынæ» æмæ 
суылдта лыстæг æхца, Хочбар та йæ ацахста æмæ загъта: 
«Ахиздзынæн». Фæлæ уыцы бынат кинонывы нæ баззад. 
Иуæй Асхап кино исгæйæ фæмард æмæ сценари сисы- 
ныл дарддæр æндæр режиссер куыста, иннæмæй та бул- 
къоны ролы кæй истой, уый хъазт йæ зæрдæмæ нæ цыд 
æмæ уыцы бынат аппæрста. 
Фыдыуæзæгæн цыдæр хорз ракæнын, ирон адæмы 
зæрдæ ирон кинонывæй барухс кæнын æнцойдзинад 
нæ лæвæрдта Константинæн. Æмæ йын бантыст. Ирон 
æвзагыл музыкæ æмæ кафты бындурыл систа аивадон 
киноныв «Дымгæйы азæлд». Сценари дæр ын йæхæдæг 
ныффыста, режиссер-æвæрæг дæр ын йæхæдæг уыд. 
Музыкæ та йын ныффыста Бутаты Артур. Хуымæтæг 
хæххон хъæуы цардæй равдыста Ир цæрынæй хæрынмæ 
Ир цæмæй у, уыцы царды нывтæ. 
Уасæджы уасын æмæ хуры хъарм тынтæ кæй райхъал 
кодтай, æгъдау, æфсарм, кæрæдзи æмбарынад, фидыц 
йæ адæмы сæйраг фæтк кæмæн сты, уыцы хæххон хъæуы 
сабыр царды комулæфт, кæмтты дзæгъæлдзуйæ чи раф- 
тыд, уыцы дымгæйы зæл сисдзæн йæ базыртыл æмæ йæ, 
хохаг хъал донимæ ерыс кæнгæйæ, ахæсдзæн рæстæджы 
дуæрттæ хойгæ, бафæдзæхсдзæн æй изæрмилты Барду- 
агыл, батухдзæн æй тар æхсæвы фæччЯЁийы, цæмæй та 
ногæй райсомæй райхъал уа хъæу, цæмæй та дардмæ хъ- 
уыса уасæджы уасын, хъомты къæхты уынæр, фыййауы 
154 

^ЗЧсоУ^1 
уадындзы зарæг, цæмæй сабитæ æнæмæтæй хъазой хъ- 
æуы уынгты, цæмæй дондзау чызджытæ сæ дзаг гогон- 
тимæ здæхой нарæг фæндæгтыл, æмæ циндзинад хæс- 
сой кæйдæр уарзæгой зæрдæйæн. Цæмæй фыды бындар 
чи у, уыцы цæрæццаг лæппутæ уайой сæ хоты фæстæ 
æмæ сæ хъахъхъæной. Цæмæй алы хæдзары амонд дæр 
æнцайа æгъдау æмæ æфсармыл, цæмæй Иры дзыхъхъы 
зæла уæздан кафты цагъд. Уый куы нæ уа, уæд царды 
цæджы цыдæр фехæлд, уæд Иры къонайы фарн фæцу- 
дыдта. Ахæм хъуыды бавæрдта режиссер йæ кинонывы. 
Фæлæ йын уый, æвæццæгæн, ирон æвзагыл фыццаг 
æмæ фæстаг киноныв нæу. Йæ зæрды ис, Иры мыггæгты 
таурæгъæн кæй хæссынц, уыцы лæгтыл кинонывтæ си- 
сын æмæ сæ фидæны фæлтæртæн ныууадзын. 
Константин ныр йæ цардфæндадджы 65-æм азы къ- 
æсæрæй бахызт, зæгъæн ис, йæ лæджы кары бацыд. 
Бирæ куыст ын ис. Суанг ма Ленфильмы актертæ æмæ 
режиссерты уæлдæр курсыты дæр фæсивæды ахуыр 
кæны йæ фæлтæрддзинадыл. Йæ бирæ азты удвæллойæн 
ын æрæджы стыр аргъ скодта нæ республикæйы раза- 
мынд. Цæгат Ирыстоны сæргълæууæг Мамсыраты Тай- 
муразы бардзырдмæ гæсгæ йын саккаг кодтой респу- 
бликæйы сгуыхт артисты ном. Уыцы ном та йыл фылдæр 
хæстæ æвæры, фылдæр хъуыддæгтæ дзы домы. Уымæ 
гæсгæ нæ уырны, нырма йын бирæ кæй бантысдзæн 
æмæ йæ размæ цы хæстæ сæвæрдта, уыдон сæххæст кæ- 
нын йæ къухы кæй бафтдзæн, уый. Æмæ йын бантысæд! 
Йæ курдиаты цæхæр тæмæнтæ калæд! 
155 

■^бХмУ^ 
^Ьи фа-рн 
Кæддæр, дам, стъалыты хъæбысы равзæрд арт. Сæ 
риуыл атылд йæ пиллонкалгæ авдæн. Хуры тын æй 
æрхаста зæххон адæмæн лæварæн. Арт царды хосæн. 
Арт къонайы хъармæн. Арт рухс дæттынæн. Арт удтæ 
сыгъдæг кæнынæн. О, фæлæ, дам, ис азæххыл дæр, йæ 
уды хуры рухс, хуры хъарм чи хæссы, йæ уды цæхæрæй 
цард рæсугъддæр кæныныл чи архайы, ахæм адæймæг- 
тæ. Уыдонæй иу уыд нывгæнæг, скульптор, дурынгæнæг, 
хуымæтæг зæххон адæймаг, артгæнæг Бутаты Ефим 
дæр. Йæмæ иу хатт чи сæмбæлд, уый йæ цæрæнбонтæм 
нал ферох кодта, йæ уды цæхæрæй йын фæхайджын, ал- 
чидæр дзы йæхицæн цыдæр хорз миниуæг рахаста æмæ 
йемæ чи фембæлд, Ефимы æрмдзæф йæ зæрдæйы стыр 
фæд кæмæн ныууагъта, уыдонæй иу у Дзæуджыхъæуы 
цæрæг, 7-æм училищæйы директоры раздæры хæдивæг, 
90-æм азты Цæгат Ирыстоны парламенты депутат Цо- 
майты Тамерлан. 
ТАМЕРЛАН: Ефим зыбыты иунæгæй цард. Куыста 
Бирæгъзæнджы скъолайы хъармгæнæны артгæнæгæй. 
Цæргæ дæр уым кодта æмæ кусгæ дæр. Фыццаг хатт æй 
куы федтон, уæд йæмæ цыппар сахатæй фылдæр фæ- 
ныхас кодтон. Мæхи афтæ æнкъардтон, раст цыма мæ 
зæрдæ сыгъдæг суадоны ныхсадтон, цыма мæ уд æмæ 
мæ зонд цæхæр скалдтой. Аивады, наукæйы, техникæйы 
фарстатыл йæмæ куы ныхас кодтаис, уæд дын нæ ба- 
сусæг кодтайыд йæ тæмæнкалгæ хъуыдытæ. Адæймаг иу 
йæхимидæг ахъуыды кодта: «ай Хуыцауы сконд лæг у». 
УАЦ: Æз хъуыды кæнын 1993-æм аз. Уæд ды куыстай 
156 

ЧЭ>^х^<Е>^ 
7-æм училищæйы директоры хæдивæгæй æмæ Ефимæн 
баххуыс кодтай, уым уæ ахуыргæнинæгты æмæ мастер- 
ты куыстытæн цы равдыст уыд, уырдæм йæ нывтæ 
æрбахæссынæн. 
ТАМЕРЛАН: Равдыстмæ бирæ адæм æрбацыд. Вирæ 
адæм ын федтой йæ куыстытæ. Заводты разамонджытæ, 
нæ республикæйы министртæ, училищæты 
ахуыргæнджытæ, æмæ иууылдæр дис кодтой, чи скодта 
уыцы нывтæ, зæгъгæ. Ничи зыдта Ефимы. Йæ куыстытæ 
никæмæ æвдыста. Мæн та фæндыд, цæмæй йын адæм 
йæ аивад базонæй. Равдысты фæстæ училищæйы ди- 
ректор Цæголты Тамерланимæ ныхас кодтам æмæ нæ 
фæндыд Ефимы куыстмæ райсын, цæмæй сывæллæтты 
ахуыр кодтаид ныв кæныныл, стæй дурынтæ кæныныл. 
Бамбарын ын кодтон нæ хъуыды æмæ мын афтæ бакод- 
та: «Уæртæ ма пысыра стон æмæ йæ асфальты ныссадз, 
уæд ма дзы исты пайда уыдзæн? Нæ бахус уыдзæн? Гъер 
мæн дæр хъæуæй горæтмæ куы ракæнай, уæд бахус 
уыдзынæн». 
УАЦ: Бирæ хæттыты сæмбæлдтæ Ефимимæ. Фед- 
тай йын йæ куыстытæ. Дæ зæрдæмæ дзы хæстæгдæр 
кæцытæ айстай? 
ТАМЕРЛАН: Йæ графикон куыстытæ. Ахæм диссаджы 
динамикæ дзы ис. Мæнæ раст, нæргæ чи кæны, ахæм. 
Сылгоймæгты куыд ныв кодта, Нарты Сатанайы, нæртон 
чызджытæ куыд кафынц, гогонты дон куыдхæссынц, раст 
цыма зырнæй зылд сты. Фæкæсдзæн дæм афтæ, цыма 
мæнæ ныртæккæ базмæлдзысты. Бæстон æвдыст цæуы 
сæ уæнгты змæлд. Нарты Батрадзы нывтæй фылдæр 
никæй нывтæ фæкодта. Иу хатт мын афтæ загъта, гъер, 
дам, ма иучысыл рæстæг куы рацæуа, уæд, дам, ын 
æрцахсдзынæн йæ сурæт æмæ йæ уæд бæстондæр сныв 
кæндзынæн. 
Дæлæ Æрджынарæджы Георгий уæлахиздзауæн цы 
157 

ЧЭ^^-^ЕН 
цыртдзæвæн сарæзта, уый дæр стыр диссаг у. Йæ сараз- 
ыныл ссæдз азы бæрц фæкуыста. Æфсæйнаджы æмпъ- 
узæнтæй конд у. Раст цыма удæгас сты, бæх дæр æмæ 
уыцы Сыгъдæг адæймаг дæр, афтæ зынынц. Афтæ бæ- 
стон æвдыст цæуы, сæ уæнгты змæлд. Уæдæ дурынтæ 
куыд кодта, уый та. Абоны керамикæйæ конд дзаумæт- 
тæ джиппыты уагъд сты. Уый та сæ къухæй кодта, зыр- 
нæй сæ зылдта. Алы дурыны дæр йæ къухты æмæ йæ уды 
хъарм баззад. Тынг рæсугъд кодта, каминтæ кæй хо- 
нынц, ахæм пецтæ дæр. Ефимы фæндыд йæ дæсныйадыл 
сывæллæтты ахуыр кæнын. Иу рæстæг æм ахуыр кодта 
æрыгон лæппу, Зауыр хуынд. Йæ куыстытæ Ефимы куы- 
стытæм тынг хæстæг лæууыдысты. Ефимы фæндыд бон 
-изæрмæ хур кæдæм кастаид, ахæм тымбыл хæдзар са- 
разын, фæлæ йын нæ бантыст. Низ ыл фæуæлахиз. 
УАЦ: Нæ республикæйы сгуыхт нывгæнæг Хетæгкаты 
Аслан куыд зæгъы, афтæмæй Ефим удæй тынг сыгъдæг 
адæймаг уыд. Йæ куыстыты дæр йæ уды сыгъдæгдзинад 
бавæрдта æмæ йын зæрдæмæ уымæн афтæ тынг цæуынц. 
Йæ куыстытæй та уæлдай аивдæр æмæ бæстондæр конд 
у Æрджынарæджы Уæлахизхæссæг Сыгъдæг Георгийы 
скульптурæ. 
Ефим архайдта йæ уды цы арт сыгъд, йæ уды цы рухс 
хаста, уыдонæй рæзгæ фæлтæры зæрдæтæ батавыныл, 
йæ цæхæрæй сæ фæхъæстæ кæныныл, сæ удты сын 
цардмæ, аивадмæ уарзондзинад сæвзæрын кæныныл. 
Иæхицæн æй рухсхæссæг, ахуыргæнæгыл чи нымайы, 
уыдонимæ ис Зæнджиаты Эльбрус дæр. 
ЭЛЬВРУС: Скъолайы ма куы ахуыр кодтон, уæд æй баз- 
ыдтон. Алагиры ногдзауты хæдзармæ цыдыстæм цалдæр 
лæппуйæ. Уый та уым сывæллæтты ныв кæныныл ахуыр 
кодта. Сывæллæттæ йæм сæхи ластой. Семæ, цыма се 
’мгар уыд, афтæ архайдта. Иннæтæй хуымæтæгдæр 
уыд, хæларзæрдæ æмæ йæм райдыдтам цæуын. Ахуы- 
158 

■^ЧЗ^Ехг-и/О^ 
ры азтæ кæронмæ куы ’рхæццæ сты, уæд сфæнд код- 
там уыцы дæсныйад равзарын. Æмæ уыцы хъуыдымæ 
дæр æрцыдыстæм Ефимы ’руаджы. Училищæйы ахуыр 
кæнгæйæ нын-иу рæстæг куы фæцис, уæд-иу æй абæрæг 
кодтам. Суанг, ахуыр куы фестæм, уæддæр. Немæ кæй 
куыста, уый та цыфæнды ахуырæй пайдадæр уыд. Ефим 
ныв кæныныл Ростовы ахуыр кодта. Иухатт æм уырдæм 
дæр ныууадтæн. Цæмæй, бæх куыд конд у, уый ныв 
кæнын хуыздæр базона, уый тыххæй цалдæр мæйы цард 
æмæ куыста бæхты заводы. Фæстæдæр цы бæхты нывтæ 
æмæ скульптурæтæ скодта, уыдон ын сты æгасы хуызæн. 
Ефимы хуызæн сыгъдæг адæм не ’хсæн бирæ нæй æмæ 
йæ хъахъхъæнын хъуыд, стæй йын уавæртæ саразын. 
УАЦ: Чи банымайдзæн, журналист йæ царды цал 
адæймагыл сæмбæлы, йæ зæрдæйы йын цал адæймаджы 
ныууадзы фæд, уыдон? Йæ сфæлдыстадон фæндагыл 
кæддæр Ефимимæ сæмбæлд радиожурналист Къадзаты 
Станислав дæр. 
СТАНИСЛАВ: Гиннесы чиныг кæй ис, уый алчидæр 
зоны. Æз дæр мæхицæн гыццыл ахæм чиныг скод- 
тон æмæ кусгæйæ цымыдисагдæр адæмтæй кæуыл 
фембæлын, уыдоны уыцы чиныгмæ бахæссын. Æппæты 
разæй дзы фыст ис Бутаты Ефим. «Мæ зæрдæйæн 
йæ цавд ирон у, кæд уарзын дун-дуне, уæддæр». Ацы 
ныхæстæ фидарæй зæгъæн ис Ефимы тыххæй. Цæмæн? 
Уымæн æмæ йæ уд йе ’мыдзаг уыд хуры рухсæй, хурау æй 
тавын фæндыд алкæйы дæр. Уæлдайдæр та кæстæрты. 
Уал æмæ уал азы дæр артгæнæгæй уымæн фæкуыста 
Бирæгъзæнджы скъолайы. Цæргæ дæр уым кодта. Йæ 
диссаджы нывтæ дæр уым сфæлдыста. Ацы æргъæфст 
дунейы артгæнæг у. Цыма уа уымæй фæрныгдæр хъуыд- 
даг! Бутаты Ефим нын нæ удтæ тавта йæ сфæлдыстадæй. 
Лæвæрдта нын ныфс нæ мæнгард дунейы. Бирæ хæрзты 
бацыд Ефим Ирыстонæн, фæлæ æппæты фылдæр фæцис 
159 

^СЗ^^хг^^Е^ 
Бирæгъзæнгæн. Уый йæ нывтæй саив кодта скъолайы 
къултæ, æддейы та сæвæрдта бюстытæ. Уыдон хъуамæ 
адæймаг йæхи цæстытæй федтаид æмæ сын афтæмæй 
саргъ кодтаид. 
Аивад æмæ сфæлдыстадмæ цы цæстæй каст, уымæн 
та æрхæсдзынæн ахæм дæнцæг. Иу хатт æм радтон 
фарст: «Ефим, уый бæрц кусыс æмæ мызд нæ агурыс, 
уый бæрц радтай дæ уды хъарм, дæ тых, дæ зæрдæйы 
цæхæр, фæлæ фæстæмæ та ницы домыс, цæмæй 
дæ уавæртæ фæхуыздæр уой, цæмæй дын фадат уа, 
сфæлдыстадон куыст фылдæр цæмæй кæнай, уымæн». 
Æмæ мын радта ахæм дзуапп: «Æз æхцайыл кусын куы 
райдайон, уæд никуал ницы сфæлдисдзынæн». Æмæ 
ма иу ахæм фæзилæн. Гыццылæй фæстæмæ мæ дисы 
æфтыдтой «Нарты кадджытæ». Нарты хъайтартæ рай- 
гуырынц æмæ æвиппайды гуыппырсартæ фестынц. 
Æвзонгад сын нæй. Æрыгонæй куыд уыдысты, уый нæ 
зонæм. Ефимы фæрцы та федтам уыдоны диссаджы 
фæлгонцтæ æрыгонæй. Афтæ æрдзон хуызы сæ рахаста 
æмæ æууæндæм Ефимы æрмдзæфыл. Иу ныхасæй йæ 
цард уыд сфæлдыстадон сгуыхт. 
УАЦ: Нал ис не ’хсæн Ефим. Декабры кæрон ыл хъуамæ 
сæххæст уыдаид 75 азы. Нал ис. Йæ уды фарн та цæры. 
Йæ уды рухс азты фæстæ дæр тавы адæмы зæрдæтæ. 
2014-æмаз. 
160 

<^)зыу)$ы фа-рн 
взаг... Адæймаджы равзæрдимæ фæзынд 
азæххыл. Бæстыбардуаг æй бастдзинады 
фæрæзæн балæвар кодта. Адæмты ’хсæн хæлардзинады 
тæгтæ нывæндынæн. Зæрдæйæ-зæрдæмæ фæндаг агу- 
рынæн. Ныхасы фарны уидæгтæ фидардæр кæнынæн. 
Æвзагмæ, аив дзырдмæ уарзондзинад йæ зæрдæйы 
сывæллонæй фæстæмæ сæвзæрд црайуаг чызг Бута- 
ты Розæйæн. Уыцы рæсугъд æнкъарæнты уæлейы исгæ 
бынæй ахадгæ суадоны гуырæнæй йæ фæхъæстæ кодтой 
йæ фыд Æхсар æмæ йæ мад Рая. Педагогон училищæ 
каст фæуыны æмæ рæвдауæндоны дыууæ азы бакусыны 
фæстæ ахуыр кæнынмæ бацыд паддзахадон университе- 
ты филологон факультетмæ. Зæрдæргъæвд чызг йæ æвзаг 
æмæ йæ зонындзинæдтæ канд лекцитæ æмæ ахуыры æр- 
мæджытæй нæ хъæздыгдæр кодта, фæлæ стыр æхсыз- 
гонæй цы ирон, уырыссаг æмæ фæсарæйнаг фысджы- 
ты уацмыстæ каст, уыдонæй дæр. Архайдта мадæлон 
æвзаджы уидæгты рæвзæрд æмæ æндæр æвзæгтимæ сæ 
бастдзинад бæстондæр базоныныл. 
Ахуыры азтæ тагъд азгъордтой. Æрыздæхт 
Цраумæ æмæ кусын райдыдта хъæуы астæуккаг 
скъолайы. Сывæллæтты удтæ дзаг кодта æвзаджы 
хъæздыгдзинæдтæй, йæ зæрдæйы хъармæй, йæ 
зонындзинæдтæй. 
Царды размæ тындзыныл чи сахуыр, уый иу ран 
цоппай кæнын нæ уарзы. Скъолайы æртæ азы ба- 
кусыны фæстæ Розæйы æрфæндыд йæ тыхтæ, йæ 
зонындзинæдтæ æндæр бæстæты бафæлварын. Ацæуæн 
Æ 
11 Закаэ№203 
161 

та уыд бирæ бæстæтæм: Кубæмæ, Вьетнаммæ, Лаосмæ, 
Камбоджæмæ æмæ Афганистанмæ. Йæ курдиатимæ ба- 
цыд нæ республикæйы Ахуырады министрадмæ æмæ 
сын бамбарын кодта, кусынмæ йæ Афганистанмæ 
ацæуын кæй фæнды, уый. Уым та уæд авд азы бæрц 
цыд хæст. Раздæр уал æй курсыты ахуыр кæнынмæ ар- 
выстой Мæскуымæ. Уым сæ зонгæ кодтой Афганистаны 
царды уагимæ, æгьдæуттæ æмæ æвзагимæ. Æхсызгон 
ын уыд, нæ культурæтæ æмæ æвзæгтæ тынг æнгæс кæй 
уыдысты, уый. Дзырдтой сын, мæгуыр бæстæ кæй у, уый 
тыххæй дæр æмæ уырдæм ацæуыны размæ, курсыты 
чи ахуыр кодта, уыдонæй алчидæр къоппыты æрцæттæ 
кодта тетрæдтæ, ручкæтæ, кърандæстæ, альбомтæ. 
Æмæ ралæууыд, кæмæ æнхъæлмæ каст, уыцы бон. 
Æрхызт Кабулы аэропорты æмæ федта, адæймаджы 
æнтъыснæг хъуыдытыл чи æфтыдта, ахæм нывтæ. Раст 
цыма аргъæутты бæстæйы кæфхъуындар афæдзæй- 
афæдзмæ хæдзæрттæй хъалонæн рæсугъддæр чызг кæм 
иста, уыцы ранмæ бахауд, афтæ, йæм фæкаст. Æлыгæй 
конд, æнæчъырæйцагъд тар хæдзæрттæ. Цыма сæ чи 
цард, уыдоны зæрдæтæм æппындæр рухсы цъыртт 
никæцæй калд, ахæм хъуыдытыл æфтыдтой адæймаджы. 
Розæ куыд мысы, афтæмæй Советон Цæдис Афгани- 
станæн тынг æххуыс кодта. Хæдзæрттæ аразæн ком- 
бинат дзы уыд æмæ дзы куыстой советон специалист- 
тæ, сæ дæсныйадыл ахуыр кодтой афгайнæгты. Уыцы 
специалистты руаджы дзы фæзынд ног микрорайонтæ. 
Фæлæ сæ уый фæстæ америкæгтæ ныппырх кодтой. 
Мæскуыйæ Кабулмæ алы советон республикæйæ дæр 
арвыстой иу адæймаджы æмæ дзы алкæмæн дæр рад- 
той иу уат. Розæимæ иу бæстыхайы фæрсæй-фæрстæм 
цардысты дыууæ чызджы. Кæрæдзиуыл уыдысты тынг 
æнувыд, кæрæдзийæн æххуыс кодтой. Тыхсын æй код- 
та æрмæстдæр иу хъуыддаг-иронау кæимæ дзырдтаид, 
162 

*ЧЭ>^*2><?>* 
уый йын нæ уыд. Цалынмæ уыцы бæстæйы цард, уæдмæ 
иунæг ироныл дæр нæ сæмбæлд. Зæрдæ та тыхст, зæрдæ 
та бæллыд хи æвзаджы зæлланггæнæг мыртæ фехъусын- 
мæ. Ахæм рæстæг-иу йæхинымæр зарыд, Иры дзыхъхъы 
хъусынæй кæмæ не ’фсæст, уыцы зарджытæ. Кæнæ-иу 
ныхас кодта йæ бинонтæ, йæ хæстæджытæ, йе ’мбæлт- 
тимæ, йæ раздæры скъоладзаутимæ. Каст-иу сын сæ 
писмотæ. 
Скъолайы йæм æрхаудта алыхуызон кълæстæ. Уы- 
рыссаг æвзаг лæвæрдта мæгуыр адæмы сывæллæттæн. 
Хъæздгуыты сывæллæттæ цыдысты æхгæд скъолатæм, 
уымæн æмæ сын тæссаг уыд адавынæй, кæнæ сын 
фыдракæнд саразынæй. Цæмæй сывæллæттæ уырыс- 
сагау дзурыныл рæвдздæр фæцалх уыдаиккой, уый 
тыххæй Розæ пайда кодта алыхуызон мадзæлттæй - рай- 
дай цæстуынгæ æрмæджытæй æмæ фæуы урок хъазты 
хуызы аразынæй. Архайдта фæлмæн ныхасæй, рæвдаугæ 
хъæлæсы уагæй алы сывæллоны зæрдæмæ дæр фæндаг 
ссарыныл, сæ чысыл удты сын æвзаджы фæрцы нæ 
бæстæмæ уарзондзинад сæвзæрын кæныныл. 
Розæ куыд загъта, афтæмæй кæд кълæсты дыууиссæдз- 
æртиссæдз сывæллоны уыд, уæддæр сын «басабыр ут» 
зæгъын никуы бахъуыд. Тынг курдиатджын сывæллæттæ 
уыдысты. Чи сæ заргæ кодта, чи кафгæ. Хъуамæ йæ 
хæдзары арт дæр æмæ хæринаг дæр нæ уыдаид, фæлæ 
уæддæр скъоламæ хъуамæ æрцыдаид. Афтæ тынг сæ 
фæндыд ахуыр кæнын. Тынг сæ фæндыд уырыссаг æвзаг 
базонын. Дзырдтой-иу скъолайы фæстæ сæ кæй фæнды 
ахуыр кæнынмæ Ташкентмæ, Душанбе кæнæ Мæскуымæ 
ацæуын. Йæ зæрдæ сæ тынг ради. Уырыссаг зарджытæ 
кæныныл дæр сæ ахуыр кодта. Ногдзауты рæнхъытæм 
дæр сæ райста. Йæ ахуыргæнинаг чызджытæй иу Атаки 
Мæскуыйы уырыссаг æвзагæй дунеон конкурсы бацахс- 
та фыццаг бынат. 
163 

*-<Э>*^>а^Е>* 
Сывæллæттæ зыдтой, картæйыл Кавказ кæм ис, уый 
дæр. Розæйы-иу фарстой, пысылмон у æви нæ, уымæй. 
Æмæ сын-иу загъта «нæ». Тынг хъыг сын-иу уыд. Асайæн 
сæ ницы хуызы уыд. Уымæн æмæ-иу комбæттæн куы 
райдыдта, уæд канд хæрæн нæ, фæлæ дон нуазæн дæр 
нæ уыди æмæ иу се ’взæгтæ урс-урсид систы. 
Сывæллæттæ уырыссаг аевзаг цы чингуытæм гæсгæ 
ахуыр кодтой, уыдон тынг хорз арæзт уыдысты. Аив, 
рæсугъд фæлгонц. Нывтæм кæсгæйæ-иу тынг хæлæг æмæ 
дис кодтой: «Мæнæ Мæскуы цы рæсугъд у, сывæллæттæ, 
уыимæ æппæт адæм дæр куыд хорз цæрынц». 
Бæргæ сын тæригъæд кодта Розæ. Скъолайы 
урокты фæстæ сывæллæттæй алчидæр æххуыс код- 
та йæ бинонтæн. Зæгъæм кæмæдæр ис дукани æмæ 
йæм сывæллæттæй чидæр бацыд кусынмæ. Кæм ын-иу 
мæрзгæ акодта, кæм та йын исты уæзæгтæ хæссынмæ 
аххуыс кодта. Изæрæй та-иу цы æхца райста, уымæй йæ 
хæдзармæ ахаста продукттæ. Суг дæр æлхæнгæ кодтой. 
Стыр барæнтæ сæм уыд. Сугтæ иу цас æрластой, уымæ 
гæсгæ æхца бафыстой. Хъæдтæ дзы нæ уыд. Сугтæ, 
цыдæр къæцæлтæ самал кæнын та тынг зын уыд, уымæн 
æмæ Кабулæн йæ алыварс 15 километры уыд зонæ. 
Уырдыгæй куы ахизай, уæд душманты амæттаг бадæ. 
Æмæ-иу кæд исчи бауæндыд, уæд-иу исты самал кодта 
æмæ сæ уæй кодта æхцайыл. 
Алы бинонты дæр уыд бирæ сывæллæттæ. Медицинæ 
дзы уыд тынг мæгуыр уавæры. Мæгуыр лæг æхца куы 
нæ бафыстаид, уæд йæ бон дохтырмæ бацæуын дæр нæ 
уыд. Вирæ хæттыты-иу сывæллæтты уындæй йæ зæрдæ 
бамæгуыр, йæ зæрдæ сыл рыст, уымæн æмæ сæ фылдæр 
уыдысты рынчынтæ. Сæ къухтæ та уæззау куыст æмæ 
уазалæй-скъуыдтæ. 
Æмæ кæд мæгуыр бæстæ уыд, уæддæр дзы уыд, 
адæймаг цæмæ бахæлæг кодтаид, уый. Иуæй-иу 
164 

^^ЗЧаь/О^ 
дуканитæм бахизæнтæ æхгæд уыдысты кæттагæй. 
Изæрæй, куыст фæуыны фæстæ-иу дуканийы хицау 
дæлæмæ æруагъта кæттаг, дур ыл-иу æрæвæрдта æмæ- 
иу ацыд йæ хæдзармæ. Давдæн дзы йæ кой дæр нæ уыд. 
Мæгуыр лæг кургæ ракодтаид, давгæ та нæ. 
Розæйы Афганистанмæ цы къорды уæнгтимæ арвы- 
стой, уыдон канд скъолаты нæ куыстой, фæлæ алыхуы- 
зон кусæндæтты цы уырыссаг æвзаджы курсытæ уыд, 
уыдоны дæр. Уый та сын уыд æхсæнадон хæслæвæрды 
хуызæн. Розæ уырыссагау дзурыныл ахуыр кодта Кабулы 
госпитæлы дохтырты дæр. Уырдæм æмæ сæ фæстæмæ 
дæр ластой машинæйы. Æнæуи сын афтæ цæуæн нæ 
уыд. Мæскуыйы ма курсыты куы ахуыр кодтой, уæд 
сын амыдтой, Афганистаны хи куыд дарын хъæуы, уый. 
Хъуамæ цыбырдыс дарæсы ма цыдаиккой. Дардтаик- 
кой даргъ къабатæ. Сæ хæс уыди, цæмæй сæм иунæг 
æфхæрæн ныхас дæр ма ’рхаудтаид. Иугæр адæймаг 
фæрæдыд, уæд дыккаг бон хæдтæхæджы сбад æмæ 
фæстæмæ дæ хæдзармæ аздæх. Афтæ тынг лæмбынæг 
кастысты куыстмæ дæр. Кæимæ куыстой, уыдонимæ 
хъуамæ зул цæстæнгас, кæнæ зул дзыхы ныхас дæр мачи 
скодтаид. 
Афгайнæгтæ уæрæсейаг ахуыргæнджытæ æмæ 
специалисттæм тынг хорз цæстæй кастысты. Уынджы 
амбæлгæйæ сын лæвæрдтой салам. Афарстой-иу сæ 
се ’нæниздзинадæй. Сæ куыстæй, фæстаг хабæрттæй. 
Рохуаты нæ баззадысты Афганистаны Ахуырады 
министрадæй дæр. Абæрæг сæ-иу кодта министр Каю- 
ни йæхæдæг дæр. Федта сын-иу сæ царды уавæртæ. Сæ 
пъолтыл хуымæтæг палас фенгæйæ сын сахаты ’рдæджы 
фæстæ барвыста гермайнаг гауыз. Уазал дзы нæ уыд, 
фæлæ уæддæр чызджытæн загъта, сымах, дам, хъуамæ 
æвзæр уавæрты ма цæрат. 
Розæ арæх æрæмысы, бæрæгбæтты-иу сывæллæттæ 
165 

ЧЗ^ч^х^^Н 
куыд цин кодтой, уый. Семæ-иу æрбахастой дидинджытæ 
æмæ-иу ахуыргæнджытыл дидинджыты сыфтæ кал- 
дтой. Уый сæм нымад уыд, кад сын кæй кæнынц, ууыл. 
Сывæллæттæ ахуыргæнджыты зæрдæтæ æлхæдтой, уы- 
рыссаг æвзаг æмæ литературæ куыд зыдтой, уымæй 
дæр. Пушкин, Лермонтов æмæ æндæр зындгонд уы- 
рыссаг фысджыты уацмыстæ зонынæй конкурсты æмæ 
Олимпиадæты æвдыстой хорз зонындзинæдтæ. 
Æмæ кæд Кабулы адæм æдасæй цардысты, уæддæр йæ 
алфамблай цыд хæст. Горæты госпиталы кæддæридцæр 
уыд бирæ цæф советон салдæттæ. Зæрдæ сыл рыст æмæ- 
иу сын цалдæргай бедратæ скодтой сойыфыхтæ æмæ-иу 
сын сæ арвыстой. Бацæттæ сын-иу кодтой концерттæ. 
Иу ныхасæй, барухс сын-иу кодтой сæ зæрдæтæ. 
Æнæхин, æнæзæрдæхудт фæллой кæддæриддæр 
цæсты ахады. Розæ дæр куыд зæрдиагæй куыста, 
сывæллæттæн йæ зонындзинæдтæ куыд парахатæй 
лæвæрдта, уый Ахуырады министрады æнæ бафиппайгæ 
нæ фесты. Сæ къорды цы дыууиссæдз адæймаджы уыд, 
уыдонæй æрмæстдæр æртæйæн саккаг кодтой афгай- 
наг-советон хæлардзинад кæй фидардæр кодтой, уый 
тыххæй майдан «Хæстон æхсардзинад». Уыцы æртæ 
ахуыргæнæгæй иу уыд Бутаты сауцæст чызг дæр. 
Рæстæг, æвæдза, тагъд згъоры. Дыууæ азы фæстæ 
ахицæн сæ куысты æмгъуыд. Кабулæй куы цыд, уæд 
ын йæ ахуыргæнинæгтæй алчидæр балæвар кодта йæхи 
къухтæй уæфт чысыл гауыз. Мæскуымæ куы ’рбаздæхт, 
уæд сæ, ССР Цæдисы Ахуырады министрады дунеон 
ахастдзинæдты хайады нæ бæстæмæ афгайнаг саби- 
ты зæрдæйы ахаст æвдисынæн ныууагъта. Æцæгæлон 
бæстæйырæзгæудтыцыфæдайгæрста,уыйтанæфесæфт. 
Ирыстонмæ сæ уарзон ахуыргæнæгмæ Афганистанæй сæ 
царды хабæрттæ фыстой сывæллæттæ. Фыстой æмæ сæ 
зæрдыл дардтой, Розæ сын сæ удты цы зонындзинæдты 
166 

■ЧЭЧ^хг^^Е)^ 
æмæ хæлардзинады нæмгуытæ нывæрдта, уыдон фидар 
уидæгтæ кæй ауадздзысты, уый. 
Ныр Розæ йæхæдæг мад у. Кусы Æрыдоны дыккæгæм 
астæуккаг скъолайы. Йæ цардæмбал Тохсырты Асланимæ 
сын ис дыууæ фырты. Сæ иу ахуыр кæны медицинон ака- 
демийы, иннæ хæххон-металлургон институты. Бинонтæ 
иумæ куы ’рбамбырд вæййынц, уæд хатгай сæ ныхас 
баст вæййы Розæйы афганистайнаг мысинæгтимæ. 
Æппынæдзухдæр йæ зонындзинæдтæ фæхъæздыгдæр 
кæныныл кæй кусы, йæ дæсныйады раззагдæр уæвыныл 
кæй архайы, уый тыххæй 2011-æм азы нæ республикæйы 
парламентæй райста арфæйы гæххæтт. Кæй зæгъын æй 
хъæуы, æхсызгон ын уыд. Йæхимæ гæсгæ та æппæтæй 
хуыздæр хæрзиуæгыл нымайы йæ ахуыргæнинæгты 
æнтыстдзинæдтæ. 
Æвзаг... Бастдзинады, хæлардзинады тæгтæ 
нывæндыны, зæрдæйæ-зæрдæмæ фæндаг агурыны 
фæрæз. Чысыл нæ сарæзта уыцы хъуыддаджы Бутаты 
Розæ æмæ ма йын ноджыдæр бантысæд. Æвзаджы фар- 
ныл кæддæриддæр æфтауæд фарн. 
2014-æм аз. 

^ЗЧохУ^1 
æнВаггон 
Адæймаг æмæ дур... Сæ дыууæ дæр æрдзы сконд, 
сæ дыууæ дæр æрдзы рæсугъддзинадæн лæвæрд. 
Урсдон-иу йæ рохтæ куы атыдта, Урсдон-иу йæ фынккал- 
гæ барцуылæнтыл хохæй быдырмæ æрвыст дуртæ былмæ 
куы раппæрста, уæд сыл хъæубæстæй хъауджыдæр цин 
кодтой дыууæйæ: зæронд лæг æмæ саби. Зæронд - Едзи- 
ты Сослæнбег, саби-Дзбойты Мишæ. Хъæубæстæн уыдон 
уыдысты хуымæтæг, иухуызон, æнæхъæугæ дуртæ. Уы- 
дон та зылдысты былгæрæттыл æмæ алы дур дæр сгæр- 
стой уырзæй. Дуртæ сын уыдысты дойнæгтæ, уирæгтæ, 
фæлмæн æмæ хъæбæр. Диссаг, дуртæй дæр, дам, фæл- 
мæн вæййы. Цыдис чысыл лæппу^ цыд хистæры фæстæ 
æмæ йын фæзмыдта йæ алы фезмæлд дæр, ахуыр код- 
та дур æвзарыныл. Цыдысты фæрсæй-фæрстæм зæронд 
лæг æмæ саби. Иу иннæмæн лæвæрдта йæ зæрдæйы 
хъарм, йæ дæсгай азты фæлтæрддзинад. Уый уыд сабийы 
фидæнмæ фæндаджы райдайæн, йæ курдиаты авдæн. 
Йæ курдиаты авдæн та, фыццагдæр, фыдæлты фар- 
ны хъæбысы атылд. Фыццагдæр æй уым ауызтæуыд. 
Канд хъæубæсты нæ, фæлæ сæ Иры дзыхъхъы дæр 
рæсугъд саргъ, фидар уæрдон, аив хæдзары дзаумæттæ 
кæнджытæй зыдтой. Чи сæ амбылдтаид? Цæмæ нæ 
арæхстысты Дзбойты æфсымæртæ Агуыбе æмæ Дзахо. 
Арт ссудзынæн, дам, зынджы стъæлфæн дæр æгъгъæд 
у. Ахæм зынджы стъæлфæнтæ уыдысты сындзыхъæуккаг 
лæппуйæн скъолайы драмон æмæ аивадон къордты 
цæуыл ахуыр кодта, цы сурæттæ æмæ фæлгонцтимæ 
зонгæ кодта, ныв кæныны ахуыргæнæг Едзиты Руслан 

^ЧЭ^^ох^Е^ 
ын цы амыдта, уыдондæр. Æмæ-иу Мишæ хъазыныл куы 
фæци, уæд-иу йæ чысыл къухты æлыг, дуртæ æмæ хъæды 
гæбæзтæй равзæрд алыхуызон мигæнæнтæ, сырдтæ, 
мæргътæ. 
Мызуры чи уыд, уый æнæ фенгæ нæ фæуыдаид. 
Мызурæй хæсты чи фесæфт, уыдоны номарæн цырт. 
Цыппар æфсургъы, цыппар аласайы æнæ барджытæй 
æрбалæууыдысты кæйдæр фæрныг хæдзары дуармæ. 
Ныххостой зæхх æндон цæфхæдтæй, æруагътой сæ 
сæртæ æмæ æрлæууыдысты сылгоймаджы раз. Сылгой- 
маг... Мæнмæ та афтæ фæкаст, цыма уый сурæты баиу 
сты Иры мадæлтæ. Æмæ кæд фыды уæзæгмæ æдзард 
хæстонты бæсты фæллад бæхтæ æрбаздæхтысты, уæд- 
дæр бæрæг у, нæ фегад кодтой Райгуырæн бæстæ, бахъ- 
ахъхъæдтой йæ. Уымæн судзы къонайы арт. Уымæн 
лæууы ауыгъдæй къонайы сæрмæ æрдхæрæны Сафайы 
рæхыс. Цæй бæрц хъуыды, цæй бæрц мидис æвæрд ис 
ацы цыртдзæвæны. Номарæн цыртдзæвæн - æвидигæ 
курдиаты æвдисæн. Æмæ цæмæй курдиат бынæй исгæ, 
уæле ахадгæ уа, ууыл та бирæ кусын хъæуы. Дæсныйады, 
фæлтæрддзинады, зонындзинады æвæрæнтæ дзагæй 
дзагдæр кæнын хъæуы. Мишæ та йæ дæсныйады хорд- 
зены йæ зæрдæмæ хæстæгдæр цы айсы, йæ зæрдæ йын 
тынгдæр цы агайы, уыдон æвæры. Кæддæр, Мæскуыйы 
Суриковы номыл паддзахадон аивадон институты куы 
ахуыр кодта, уæд сын бабар кодтой, æрдз бахъахъхъæ- 
ныныл чи дзура, ахæм ныв скæнын. Мишæ, бирæ ра- 
бар-бабар кæныны фæстæ равзæрста Æфсатийы сныв 
кæнын. Фæстæдæр та Цъæйы комы, æрдзы рæсугъд- 
дæр, æрдзы алæмæты бынæттæй иуы Мишæ скодта 
Æфсатийы фæлгонц. Сырдты бардуаг, зæронд Æфсати 
бады, барджынæй йæ къух æруагъта къæдз лæдзæгыл, 
йæ къæхты бын та ныссæста цуанæтты фæттæ. Иæ фар- 
смæ та цъæх нæууыл æнæмæтæй фынæй кæны саджы 
169 

-чдх^^о^ 
лæппын. 
Алы хъæуккаг дæр хъæубæстæй хæс дары. Æмæ 
æрæфтыд Мишæйы зæрды дæр йæ хъæубæстæн 
исты лæвар ракæнын. Иуахæмы Иры дзыллæтæ Къо- 
стайы райгуырæн бон куы бæрæг кодтой, уæд стыр 
бæрæгбон уыд сындзыхъæуккæгтæн дæр. Æрцыдысты 
сæм фысджытæ, нывгæнджытæ, скульптортæ, парти- 
он æмæ советон разамонджытæ. Æрцыд сæм диссаджы 
лæваримæ сæ хъæуккаг Дзбойты Мишæ дæр. Скодта 
æмæ Хъарман-Сындзыхъæуы скъолайы кæрты сæвæрдта 
Къостайы бюст. Бюстмæ куы бакæсай, уæд Къоста уды- 
гасы хуызæн зыны. 
Хæст. Уаих фæуа. Уæртæ кæд æмæ кæд банцад. 
Фæлæ цы арф хъæдгæмттæ байзæрста йæ фæстæ! Куыд 
хъуамæ ферох уа хæст Мишæйæ дæр? Æркæс ын йæ 
сфæлдыстадмæ, уæд дзы хæсты темæ ахсы сæйрагдæр 
бынæттæй иу. Мызуры цыртдзæвæны ныхъхъæр кæнын 
æввонг цы сылгоймаг бандзыг, сæ дугъы уадæй цы бæхтæ 
æрлæууыдысты, уыдон дæр сывæллонæй кæй федта, йæ 
зæрдæ кæмæй фæрыст, ахæм нывтæ сты. 0, фæлæ нæ 
федта Мишæ медицинон кусæджы хæсты уавæрты. Æмæ 
йын медицинон институтæй хæстмæ чи ацыд æмæ чи 
нал сыздæхт, уыдонæн цыртдзæвæн скæнын куы бабар 
кодтой, уæд ыл бирæ фæкуыста. Дохтыр-хæстон дурыл 
равдисын æнцон нæу. Фæлæ Мишæйы æрмдзæфæй цы 
бæстон куыст равзæрд, уым дохтыр-хæстон дæр фенæн 
ис, дохтыр-æххуысгæнæг, дохтыр-ирвæзынгæнæг дæр. 
Иæ иннæ бæрнон куыстæн та йын арфæ кодтой пад- 
дзахадон университеты ахуыргæнджытæ æмæ студенттæ. 
Амонæн фæйнæг... Ахуыргæнæг. Æвзонг чызджытæ 
æмæ лæппутæ цымыдисæй хъусынц зондамонæджы 
алы ныхасмæ дæр. Фæлæ амонæн фæйнæгæй дарддæр 
цы æрыгон лæппу лæууы, студентты къорд кæуыл 
ахицæн, ууыл æфсæддон дарæс. Йæ къæхтыл уæззау 
170 

•ЧЭ>>*æ^Е>* 
стыр цырыхъхъытæ, йæ мæллæг уæхсчытыл уæрæх 
хæдон. Æмæ адæймагмæ афтæ зыны, цыма уый амонæн 
фæйнæджы цурæй расанчъех кодта йæ дард хæстон 
фæндагмæ, цыма йæ фарсмæ чи лæууы, уыцы лæппутæ 
æмæ чызджытæ дæр хинымæр «Хорзæй баззай» зæгъынц 
ахуыргæнæгæн, амонæн фæйнæгæн, мæнæ цы кæрты 
лæууынц, уымæн. 
Дуры дæсны... Дуры бардуаг... Дзбойты Мишæйы 
гыххæй мын Цæгат Ирыстоны нывгæнджыты Цæдисы 
правленийы сæрдар Цæрикъаты Мæирбег афтæ за- 
гъта: «Йæ дæсныйад зæрдæйæ чи уарзы, иузæрдион ыл 
чи у, чысыл скульптурæйæ стыр монумент саразыны 
онг алцæмæ дæр чи арæхсы, ахæм адæймаг у Мишæ. 
Уый цæстуарзонæй ахуыр кæны кæстæр фæлтæры 
минæвæртты дæр». Цыбыр, фæлæ сæ алкæцыйы дæр 
стыр уæз кæмæн ис, ахæм ныхæстæ. 
Адæймаг æмæ дур... Сæ дыууæ дæр æрдзы сконд, сæ 
дыууæ дæр æрдзы сфæлдыст. Æмæ сæ фæндаг кæм баиу 
вæййы, уым адæймаг дурæн ратты ног хуыз, ног цард. 
Фæндаг. Курдиаты фæндаг сфæлдыстады рындзмæ. 
Мишæ та уыцы рæсугъд рындзмæ фæндагыл нырма 
фæндаггон у. 
1987 азы 23-æм октябрь. 

*ЧЭ>^хь^Е>* 
хсæв лæзæрын куы райдыдта, мæргътæ æмхъ- 
æлæсæй куы базарыдысты æмæ кæркуасæнтæ 
боны рухсы фыццаг базыртæ куы бацагътой, уæд нал 
фæлæууыд Хъазантемыр. Батагъд кодта Дзуарыхъæумæ. 
Дзæуджыхъæуæй Дзуарыхъæумæ фондз æмæ ссæдз ки- 
лометры згъордта æстдæсаздзыд лæппу. Цины уац æй 
хаста йæ уæлныхты. Афтæ йæм каст, цыма йын зæхх 
йæ къæхты уынæрмæ хъырнгæ кодта, цыма йын афтæ 
зæгъынмæ хъавыд: «Тагъддæр кæн, лæппу, хæст дын де 
’взонгадæй цы цыппар азы адавта, уыдон æхсæв йемæ 
фæхæссы æмæ сæ баййаф». 
Зæрæдтæ, сидзæргæс устытæ, сывæллæттæ, сæ 
рувæнтæ се ’ккæйтты, афтæмæй рацæйцыдысты 
быдырмæ. Хæрзæггурæггаг, хæрзæмбæлæг сын фæци 
Хъазантемыр. Худын æви кæуын фылдæр уыд уыцы 
рæстæг йæ алыварс, уый зын раиртасæн уыд. Æрмæст 
æмбæрста иу хъуыддаг. Хæст пиллон калгæ йæ базыртæ 
цы зæххæй систа, уырдæм сын се ’ртхутæг æрхаста. Ныр 
нал фæныхилдзæн, нал бахойдзæн мæлæтхæссæг къухæй 
искæй фæрныг хæдзары дуар. 
Уæлахизхæссæг уалдзæг. Уый уыд Богъаты 
Хъазантемырæн цардвæндаг æвзарыны уалдзæг дæр. 
Фæстаг дзæнгæрæг йемæ ахаста ахуыры дæс азы. Разæй 
та йæм æнхъæлмæ кастысты æнæсгæрст бæрзæндтæ, 
сидтысты йæм алы дæсныйæдтæ. Кæцы дзы равзара, 
кæцы дзы айса йæ зæрдæмæ хæстæгдæр? 
Сфæнд кодта хирург суæвын. Бацыд медицинон 
институтмæ æмæ йæ æнтыстджынæй каст фæци. 
Æ 
172 

•ЧЭЪ^хь^ЕУ* 
Арвыстой йæ кусынмæ Кæсæг-Валхъары станицæ 
Солдатскаямæ. Хъуыды кæны йæ фыццаг опера- 
ци дæр. Уæззау дæр, зæгъы, бæргæ нæ уыдис, фæлæ: 
«Фæлтæрдджын дохтыртæй уыцы бон мæ цуры ничи 
разынд. Иунæгæй йæ кодтон. Мæ сур хид акалд, фæлæ 
æрбамбырд кодтон мæ зонындзинæдтæ, мæхи басабыр 
кодтон æмæ операци дзæбæхæй ахицæн. Рынчын йæ 
къæхтыл слæууыд». 
Уый йæ фыццаг ахсджиаг фæлварæн уыд, йæ фыц- 
цаг уæндон къахдзæф æмæ дзы Хъазантемыр уæлахизæй 
рацыд. Стæй уæд цал уыдысты, уыцы фæлварæнтæ? 
Хъуыды ма кæны иу ахæм цау дæр. Фервæзын кæнын 
хъуыд мад æмæ сывæллоны. «Рæвдз февнæлдтам, ацæт- 
тæ кодтам æппæт дæр, - мысы Хъазантемыр. - Куыддæр 
сылгоймажы æркъæртт кодтон, афтæ рухс ахуыссыд. 
Фæуагътон мæ куыст, ме ’мбæлттæй чидæр разгъордта 
уынгмæ. Адæм цыдысты кинойæ. Амбырд кодта дзыппы- 
даргæ цырæгътæ æмæ операци уыдон рухсмæ скодтон». 
Цыппар азы Кæсæг-Балхъары бакусыны фæстæ 
сыздæхт Дзуарыхъæумæ. Рынчындон уыд зæронд скъо- 
лайы бæстыхайы. Цас фадæттæ, цас гæнæнтæ дзы уыд? 
Фæлæ бавнæлдта дысфæлдæхтæй адæмы амондæн, 
адæмы æнæниздзинадыл тох кæнынмæ. Бантыст ын 
рынчындоны хирургон хайад байгом кæнын дæр... 
Фæцыд æрыгон дохтыры куыст республикæйы сæйраг 
хирург Суменаты Никъалайы зæрдæмæ. Фæцыд æмæ йæ 
рахуыдта кусынмæ горæты онкологон диспансермæ. Он- 
кологон рынчынты Хъазантемыры фæлмæн ныхас, йæ 
арæхстджын къухтæ, йæ арф зонындзинæдтæ æхсызгон 
хъуыдысты. Уæдæй нырмæ цал рынчыны ратыдта 
мæлæты дзæмбытæй, уый зын зæгъæн у. Дæсгæйттæ, 
сæдæгæйттæ? Сæдæгай бæлæстæ - уый æнæхъæн хъæд 
у, æрдз кæмæй фидауы, ахæм хъæд. Æмæ уæд сæдæгай 
адæймæгтæ та? Уый та цард у. Рæсугъд, цæдджинагау чи 
173 

^СЗ^^о^^Е^ 
фыцы, ахæм цард. Æмæ уал царды бауагъта уд фæстæмæ 
Хъазантемыр, уал удæн радта ног цæрæнбон. 
...Сахаты фатæг згъоры размæ. Сахаты цæфмæ гæсгæ 
тæлфы рынчыны зæрдæ. Мæнæ ныртæккæ акодта фæстаг 
сынк Хъазантемыр. Æрæвæрдта йæ операцигæнæн 
дзаумæттæ æмæ æнцонæй сулæфыд, стæй баздæхт 
рынчынмæ æмæ йын арæхстгай бавнæлдта йæ хуыздзыд 
рустæм. Сабыргай цæстыхаутæ сæхиуыл схæцыдысты. 
Базыдта рынчын йæ ирвæзынгæнæджы æмæ йæм сабыр 
хъæлæсæй сдзырдта: «Мæ арвы хай мын балæвар кодтай, 
дохтыр, стыр бузныг». 
Хъазантемыры бон нæу йæ рынчынты се ’ппæты 
номæй-номмæ ранымайын, фæлæ сæ цæсгомæй базоны. 
Ныййарæг мады дзæбæхтæ цæргæ бонты хъуыды кæнæ- 
гау ын йæ бирæ хорздзинæдтæ, йæ бирæ лæггæдтæ сæ 
зæрдылдарынцрынчынтæ. Иухатт, зæгъы, рынчындоны 
кæрты тагъд-тагъд æрбауайын, мæ размæ фæцис ацæр- 
гæ сылгоймаг, скуыдта æмæ мыл ныццин кодта. «Ау, нал 
мæ хъуыды кæныс. Хъазантемыр, æз Хорошова дæн, Хо- 
рошова». Æрбалæууыд Хъазантемыры зæрдыл сылгой- 
маг. Мæллæг, бур сыфтæры хуызæн. Низ йæ ныхтæ кæй 
буары ныссагъта æмæ кæй батайын кодта, уый. Фæлæ 
æрлæууыд низы ныхмæ дохтыр. Скодта йын операци йæ 
игæрыл, æмæ йæ стыдта адзалы къухтæй. Ууыл дæс азы 
рауад. Ныр мæнæ сылгоймаг лæууы йæ разы, цин кæны 
цардыл. Цин кодта Хъазантемыр дæр. 
Ординатор. Сæйраг дохтыр. Хайады сæргълæууæг. 
Ахæм сты йæ цардвæндаджы къæпхæнтæ. Иу ныхасæй 
та - хирург. Канд нæхи адæм ын нæ кувынц йæ 
цæрæнбонмæ. Йæ æрмдзæф, йæ арæхстджын къух- 
ты фæд ныууагъта Республикæ Гвинейы дæр. Ам 1972 
азæй 1974 азмæ куыста. Уыцы рæстæг куы æрæмысы 
Хъазантемыр, уæд æнæмæнг ракæны мæнæ ацы ха- 
бар дæр: Иу бон æм аэродромæй æрбадзырдтой. 
174 

^О^^ох^Э^ 
«Хæдтæхæджы иу бæлццонæн йæ куырмтъанг срыст, 
дæхи операцимæ бацæттæ кæн, тагъд æххуысы машинæ 
йæ фæласы». Æрцæттæ кодта æппæт дæр Хъазантемыр. 
Уалынмæ рынчыны æрбахæццæ кодтой. Райста йын йæ 
гæххæттытæ æмæ йæ цæстытыл нæ баууæндыд. Лæппу 
разынд æрыдойнаг Хъуылаты Руслан. Æнæдзургæ йæ 
операцигæнæн стъолыл æрхуыссын кодта. Райста скаль- 
пель. Руслан та йæхи Лæгты Дзуарыл бафæдзæхста. «Ом- 
мен Хуыцау», - зæгъгæ йын бакодта Хъазантемыр дæр. 
Руслан джихæй аззад. Стæй ныццин кодта æмæ сдзырд- 
та: «Ирон дæ. Уæдæ ныр ницæмæй уал тæрсын». 
Гвинейаг горæты алцæмæдæр æнхъæлмæ каст Руслан, 
æрмæст ирон ныхасмæ нæ. Æмæ йыл ныр цыма исчи 
дзæм-дзæмы дон бакалдта, афтæ фæцис. Хъазантемыры 
ныхæстæ сæмбæлдысты сæ нысаныл, рынчынæн радтой 
ног тыхтæ. 
Адæймаг царды фидыц у, Уæрæсейы Федерацийы 
сгуыхт дохтыр Богъаты Хъазантемыр та уыцы фидыцæн 
дыккаг цард ратты. 
1985-æм азы 2-æм июль. 

^дч^оУ^ 
Азтæ дугьæттæй уæлдай не сты. Тæхынц, згъо- 
рынц, тындзынц кæрæдзи фæстæ. 0, фæлæ ду- 
гъæттæн ис бауромæн, фæстæмæ раздахæн. Азтæ æгъ- 
атыр сты, коммæ нæ кæсынц, бауромæн сын нæй. Нæй 
сын фæстæмæ раздахæн дæр. Мæн та фæндыд, царды 
цалх фæстæмæ æрзил, цардвæндагыл фæстæмæ ногæй 
рацу, уæд дзы цымæ, цы аивид Аслæнбег? Æвæццæ- 
гæн, ацы фарстмæ не ’нхъæлмæ каст. Æргъæу чырыны 
хæзна куы æмбæхстæуа æмæ йын æнæнхъæлæджы йæ 
хицауы йемæ архайгæйæ куы баййафай, мæхи ахæм 
уавæры банкъардтон. Ныуулæфыд. Йæ цæстытыл сагъæ- 
сы фæлм абадт. Йæ фæтæн уæхсчытæ размæ фæгуыбыр 
сты. Æрæджиау мæм фæсмон æрхъардта: «Цæмæн æй 
бафарстон?» Уый та ма иу чысыл æнæдзургæйæ абадт, 
стæй загъта: «Баззаин флоты». Диссаг! Йæ цард гауызыл 
чи арвыста, быдырæн лæггадгæнæг чи уыд, йæ райгуы- 
рæн зæххыл Теркæй стырдæр цæугæдон чи нæ федта, 
хæхты æгомыгдзинадыл чи сахуыр и, уымæн йæ бæллиц 
уыди денджыз. 
Денджыз æмæ гауыз... Сæ дыууæ дæр ныфсджын 
æмæ хъаруджынты уарзынц, зындзинæдтæн фæразон чи 
у, йæ нысанмæ æнæцудгæйæ чи цæуы, уыдоны. 
Зындзинæдтæн фæразон... Бафæрæзта сын Аслæнбег 
дæр. Цыппар азмæ йæ къахыл чи нæ ауад, низ лæмæгъы 
гакк цы лæппуйыл сæвæрдта, уый нæ фæтасыд, уый ар- 
хайдта йæ тыхтыл тых бафтауыныл. Йæ фыд Захар ын 
цы спортивон дзаумæттæ балхæдта, уыдоныл фæлтæрдта 
йæхи. Хорз ма хъуыды кæны, йæ фыдимæ фыццаг 
176 

■^э^^-^о^ 
хатт æхсæнад «Аразæджы» залмæ куы æрбацыд, уыцы 
бон. Базонгæ тренер Михаил Огладзеимæ. Æрлæууыд 
фыццаг хатт гауызы цур. Цæмæй зыдта, ардыгæй кæй 
райдайдзæн йæ фæндаг спортивон кады бæрзæндмæ. 
Уæд Аслæнбегыл æстдæс азы цыд. Фынддæсæм скъолайы 
авд къласы каст фæуæвгæйæ, сфæнд кодта хуызджын 
згъæрты фабрикæмæ бацæуын. 
Фæлæ йæ рабфакмæ бацæуыны агъоммæ хъуыд дыууæ 
азы бакусын. Æмæ бакуыста, педагогон институтæн 
горæтгæрон цы хæдзарад уыд, уым бæхгæсæй 
Ныр та ахуыр æмæ спорт йæ царды фæрсæй- 
фæрстæм цыдысты. Ахуыр тынг хорз кодта. Уæдæ спор- 
ты дæр фæсте нæ зади. 1937 азы фыццаг хатт сси нæ 
республикæйы чемпион æмæ рамбылдта Хъаныхъуаты 
Балойы номыл приз. 
0, фæлæ зæхх йæ авдæн кæмæн уыд, быдыры армыл 
чи схъомыл, спортивон гауыз чи бауарзта, уый фæндыд 
денджызон суæвын. Æмæ 1938 азы сæххæст йæ бæллиц. 
Бацыд ахуыр кæнынмæ уæлдæр æфсæдцон-денджызон 
училищемæ. Ам уæлдай тынгдæр райхæлд лæппуйы кур- 
диат. Иста уæлдæр стипенди. Ахуыры дыккаг аз та йæ 
равзæрстой училищейы тырысахæссæгæй. Æмæ йæ 
кæд ахуырыл бирæ рæстæг хардз кæнын хъуыд, уæддæр 
спортыл йæ къух нæ систа. Йæ хъарутæ æвзæрста 
штангæ исынæй, боксæй, хъæбысæй хæцынæй. Цы- 
быр рæстæгмæ сси Хæстон-денджызон флоты чемпион 
боксæй æмæ уæгъдибар хъæбысхæстæй. 
Чи зоны, кæдæм æй ахуыдтаиккой денджызон 
фæндæгтæ? Цавæр лæг дзы рауадаид? Фæлæ райдыдта 
Фыдыбæстæйы Стыр хæст. Сæ училищæйы курсантты 
æмгъуыдæй раздæр рауагътой. Нæ, хæсты бонтæй иу дæр 
нæ рох кæны Аслæнбегæй. Æмæ сæ куыд ферох кæна? 
Цард æмæ мæлæт хъæбысхæст кæм кодтой. Мæлæт 
цардæн ингæн кæм къахта, уым мæлæтæй тыхджындæр 
12 3аказ№203 
177 

’ЧЭ^^о^Е^ 
разынын хъуыд. Фыццаг хатт знаджы ныхмæ Хъыры- 
мы æрлæууыд. Денджызы нæ, зæххыл. Лæууыд взводы 
сæргъы. Уыцы хæсты йæхи хорз разамонæгæй кæй рав- 
дыста, уый тыххæй йын йæ бæрны бакодтой денджызон 
фистæгæфсæддонты ротæ. Архайдта Керчы хæстыты, 
цыппæрæм Украинаг фронты, Прибалтикæйы фронты 
зындгонд тамайнаг дивизийы. Уæлахизхæссæг уалдзæг 
æй æрæййæфта Скæсæн Пруссийы. Сæрибар кодта Ке- 
нигсберг, Раушен, Нетникен. Уæлахиз... Хъæды немыцы 
фæдыл цæугæйæ, фехъуыста уыцы цины хабар. Цин та 
куыд нæ кодта, фæлæ йæ зæрдæйы маст дæр бирæ баз- 
зад. Маст зынгхуыст æмгæртты тыххæй, æфхæрд саби- 
ты æмæ зæрæдты, чындздзон чызджыты æмæ мадæлты 
тыххæй. 
Ахицæн хæстон фæндаг. Аслæнбеджы риуыл тæмæнтæ 
калдтой Сырх Стъалыйы орден, Фыдыбæстæйы хæсты 
фыццаг æмæ дыккаг къæпхæнты ордентæ, бирæ 
майдантæ. Хæсты фæстæ афæдз командæ кодта 
Мæскуыйы сæйраг цæрæнуæтты эксплуатацийы хайа- 
ды кусджыты хицæн батальонæн. Уый фæстæ сыздæхт 
Ирыстонмæ. Сыздæхт æмæ дысвæлдæхтæй фæллой код- 
та Михайловскы Карл Либкнехты номыл колхозы алы 
куыстыты. Кæд æй хæсты азты спортмæ не ’вдæлд, уæд 
ныр архайдта, йæ къухы цы бакæнын нæ бафтыд, уый 
баххæст кæныныл. Ногæй та йæ хъарутæ фæлвæрдта 
боксы, хæцыд хъæбысæй, йе ’ргом здæхта тренеры 
куыстмæ дæр. 
Нæ фæдзæгъæл сты йæ фыдæбæттæ. Аслæнбег æртæ 
хатты фæуæлахиз УСФСР-йы ерысты. ССР Цæдисы еры- 
сты та бацахста æртыккаг бынат. 
Азтæ... Уæд ыл цыппæрдæс æмæ ’ссæдз азы цыд. 
Зæгъæн ис, æмæ спортæн фæзæронд и. Афтæмæй та 
йæ нысан йæ къухы нæ бафтыди. Нæ рамбылдта, нæ 
фæуæлахиз уæды тыхджындæр богæлттæ Вахтанг Ба- 
178 

•ЧЭ>*^Х2><%>* 
лавадзе æмæ Ибрагим Дадашевыл. Не сси бæстæйы 
чемпион. Æмæ уæд фидарæй скарста йæхимидæг: 
«Цы мын нæ бантыст, цæмæ нæ сарæхстæн, ууыл 
хъуамæ кæстæрты сахуыр кæнон». Цы у тренеры куы- 
сты æппæтæй зындæр? Фидæны богæлтты ссарын. Се 
’мгæртты ’хсæн сæ цавæрдæр, æрмæстдæр Аслæнбеджы 
бон кæмæн уыд, ахæм миниуджытæй раиртасын. Зылд 
хъæутыл, агуырдта фидæны богæлтты æмæ сæ ахуыр 
кодта. Алкæй зæрдæмæ дæр сæ ардта хи фæндаг. Фæлæ 
цæмæй тренеры куыст æххæстæй зона, цæмæй йæм 
уæлдæр спортивон цæттæдзинад уа, уый тыххæй бацыд 
ахуыр кæнынмæ Цæгат Ирыстоны паддзахадон педаго- 
гон институты физикон хъомылады факультетмæ. Æмæ 
та уый дæр æнтыстджынæй каст фæци. 
Тренер... Дыууиссæдз азы радта Аслæнбег уыцы 
куыстæн. Дыууиссæдз азмæ иу æмæ дыууæ лæппуйы нæ 
сахуыр кодта хъæбысæй хæцыныл. Абон уыдонæн сæ 
нымæц фондзыссæдзæй фæфылдæр и. Уыдонимæ сты 
дунеон ерысты чемпион æмæ олимпаг хъæзтыты призер 
Бестауты Алымбег, ССР Цæдисы спорты сгуыхт мастер, 
Мельбурны олимпаг хъæзтыты призер Хъуылаты Барис, 
Римы олимпаг хъæзтыты призер Дзарасаты Саукуыдз. 
Стæй ССР Цæдисы, Европæйы æмæ дунеон ерысты 
цалдæр хатты чемпион, Олимпаг хъæзтыты дыууæ хат- 
ты чемпион Андиаты Сослан. Уыдон уыдысты тренеры 
фондз æнтысты, тренеры фондз уæлахизы. Уыдонмæ ма 
бафтауæм Баллаты Амырханы, Григорий Кирокосянцы, 
Икъаты Салаты, Дзгойты Таймуразы, Зæнджиаты Викто- 
ры æмæ æндæр зындгонд богæлтты уæлахизтæ дæр. 
Æмæ кæд йæ хъомылгæнинæгтæй алкæй æнтыстыл 
дæр цин кодта, кæд сæ алкæй уæлахизы дæр йæ фæллойы 
стыр хай уыд, уæддæр ын йæ фырт Таймуразы уæлахиз 
фылдæр циндзинад æрхаста. Уый уыд Аслæнбегæн йе 
’ппæт фыдæбæтты стырдæр хæрзиуæг. Таймураз сси 
179 

*-<Э>**ва><%>1' 
ССР Цæдисы æмæ дунеон ерысты дыууæ хатты чемпион. 
Тренер... Уый у ахуыргæнæг дæр æмæ хъомылгæнæг 
дæр. Уый æмгар дæр у æмæ æгъдæнцой дæр. Абон 
Аслæнбегæй канд Ирыстоны сæрбæрзонд не сты, канд 
Иры дзыллæ йын нæ арфæ кæнынц йæ удуæлдай куыстæн. 
Аслæнбег хъæбысæй хæцыныл бирæ спортсменты сахуыр 
кодта Астæуккаг Азийы, Якутты æмæ Бурятты, Цæцæн- 
Мæхъæлы автономон республикæты, Стъараполы крайы 
æмæ ма суанг Сирийы дæр. Никуы бахæлæг кодта йæ 
дæсныйад. Йæ хорздзинадæн ын цы аргъ скодтой, уымæн 
та æвдисæн - йæ бирæ хæрзиуджытæ. Уыдон чысыл не 
сты. Æрмæст Кады грамотæтæ йæм фондзыссæдзæй 
фылдæр ис. Бирæ сты йæ зæрдылдарæн лæвæрттæ дæр. 
Абон нæ республикæйы хистæр тренертæй иу Дзгой- 
ты Аслæнбегыл æххæст кæны дæс æмæ æртиссæдз азы. 
Дæс æмæ æртиссæдз азы бæрзæндæй акæсдзæн йæ ра- 
цыд фæндагмæ. Æмæ йыл кæд æнцон цæуæн нæ уыд, 
кæд дзы ныфс æмæ лæгдзинад равдисын хъуыд, уæддæр 
нæ фæтарст. Азæй-азмæ цы къæпхæнтыл хызт, уыдонæй 
алкæцыйæн дæр ис стыр аргъ. Уый уыд æхсæнад «Спар- 
тачы» сæрдар, æхсæз азы фæкуыста республикæйы спор- 
ткомитеты сæрдары хæдивæгæй. Аслæнбегу æхсæнæдтæ 
«Спартак»æмæ «Динамо»-йы кадджынуæнг, ССРЦæдисы 
сгуыхттренер, Æппæтцæдисон къæпхæнытæрхонгæнæг. 
Цалдæр хатты хаст æрцыд нæ бæстæйы дæс хуыздæр 
тренер æмæ тæрхонгæнæджы номхыгъдмæ. Дыууæ хат- 
ты хорзæхгонд æрцыд «ССР Цæдисы физкультурæ æмæ 
спорты отличник» - ы риуылдаргæ нысанæй, лæвæрд ын 
æрцыд «ССР Цæдисы Профцæдисты хуыздæр тренер» - 
ы риуылдаргæ нысан дæр. 1968 азы та йæ нæ бæстæйы 
Журналистты цæдисмæ райстой. 
Дæс æмæ æртиссæдз азы... Уый чысыл фæндаг нæу. 
Кад æмæ йыл радæй рацыд Аслæнбег. Хæрзæгъдау, 
æмгаруарзон, фæллойуарзаг, ныфсджын æмæ 
180 

-ЧЗХ^-^Е^ 
сыгьдæгзæрдæ. Цыма уа уыцы миниуджытæй хуыздæр. 
Æмæ царды йæхæдæг цæуыл сахуыр, ууыл ахуыр кæны 
йе ’фсин Таняимæ се ’хсæз хъæбулы æмæ цоты цоты. 
Азтæ æгъатыр сты. Адæймагæн æвзонджы бонты цы 
хæрзты бацæуынц, уыдон ын зæронды бонты фæстæмæ 
байсынц. Фæлæ Аслæнбег зæронд кæнын нæ комы. 
Уымæ нырма бирæ нысантæ ис, бирæ хъуыддæгтæ йæм 
кæсынц æнхъæлмæ. Сæ сæйрагдæр та - ныртæккæ 
хъæбысæй хæцыныл цы сывæллæтты ахуыр кæны, уы- 
дон цардвæндагмæ ракæнын. 
1988 аз 18-æм мартъи. 

^чэ^^^^^о^ 
Шæ и$ы хъармæй низ фæсуры 
хсæрдзæн æмæ адæймаг... Цæмæйдæр иухуы- 
зон сты. Æхсæрдзæн цас бæрзонддæрæй хауы, 
уыйас йæ уынæр тынгдæр хъуысы, йæ тых фылдæр у, 
йæ пырхæнтæ дарддæр хауынц. Адæймаг дæр цас фыл- 
дæр зонындзинæдтæ бамбырд кæны, уыйас æм фыл- 
дæр фæлтæрддзинад вæййы, царды фæзилæнты хуы- 
здæр фæарæхсы, йæ зонындзинæдтыл æнцайгæйæ, йæ 
зæрдæйы фæндонæй йæхицæн уарзон дæсныйад равза- 
ры 
Фæндон... Цохъты Зауыр ма æстæм къласы куы ахуыр 
кодта, уæд æм сæвзæрд хирург суæвыны фæндон. Йæ 
фыд Цæра афицер уыд, Фыдыбæстæйы Стыр хæсты ар- 
хайæг, каст фæци æфсæддон академи, йæ мад Рæхи- 
мæт-ахуыргæнæг. Фæлæ уыдонæй никæйы дæсныйадмæ 
бабæллыд. Налцыччы астæуккаг скъола каст фæуыны 
фæстæ бацыд Дзæуджыхъæуы медицинон институтмæ. 
Ахуыр кодта æнæзивæгæй. Архайдта хирургийæ фыл- 
дæр зонындзинæдтæ райсыныл, практикæйы рæстæг 
уыцы дæсныйад хуыздæр базоныныл, æмæ уый йæ къ- 
ухы æфтгæ дæр кодта. 
Институт каст фæуыны фæстæ йæ кусынмæ арвыстой 
Калугæйы облæстмæ. Фæстейы аззадысты йе ’взонджы 
бонтæ, студенты бæллиццаг азтæ æмæ ныр барджынæй 
бахызт йæ царды сæйраг фæндагмæ. Фæлæ иу хъуыд- 
даг бахизын у, иннæ хъуыддаг та - зонындзинæдтæ æмæ 
арæхстдзинад равдисын. Цы ныййарджытæ йæ схъомыл 
кодтой, раст фæндагыл æй чи сæвæрдта, йæ дæсныйадыл 
æй цæстуарзонæй чи ахуыр кодта, уыдоны фарн дарддæр 
Æ 

-чэх^-^о^ 
ахæссын, сæ цæсгом сын ма фæчъизи кæнын. Æмæ 
уыцы хъару æмæ ныфс йæхимæ æнкъардта Зауыр. 
Фыццаг операци скодта Медины районы сæйраг 
рынчындоны хайады сæргълæууæг Юрий Фирстовы 
разамындæй, ралыг кодта куырмтъанг. «Фырадæргæй 
æмæ фыртæссæй операци куыд ацыд, уый, дам, æмбаргæ 
дæр нæ бакодтон», - мысыд фæстæдæр. Фæлæ йæ къухты 
бавнæлд рынчынæн æвдадзы хос фæци. Сдзæбæх. Уал- 
дзыгон дидинæг зæрдæйæн цы æхсызгондзинад хæссы, 
фыццаг операци дæр ахæм æхсызгон æнкъарæнтæ 
сæвзæрын кодта Зауыры зæрдæйы. Фæлæ йæхиуыл 
нæ фервæссыд. Алы операцийæ дæр кодта бæлвырд 
хатдзæгтæ. Йæхицæн рæдыд нæ барста. Йæ дæсныйады- 
иу цы ногдзинæдтæ фæзынд, уыдон ахуыр кодта. Цард 
размæ цæуы æмæ дзы къуылымпыгæнæн нæй, науæд 
фæстейы баззайдзынæ. Уый æмбаргæйæ æрыгон дох- 
тыр куыста йæхиуыл, уымæн æмæ, районы рынчындоны 
кусгæйæ хирург терапевт дæр у, травматолог дæр, гине- 
колог дæр æмæ уролог дæр. 
Йæ фæлтæрддзинад куыд рæзыд, афтæ йыл æууæндын 
райдыдтой зындæр операцитæ. Йæ фарсмæ æрбалæууыд, 
абон дæр стыр бузныг кæмæй у, йæ ахуыргæнæгыл кæй 
нымайы, уыцы дохтыр Василий Кисенков. Бирæ, дам, 
сарæзта, цæмæй мæ фæлтæрдджын хирург рауайа, 
уымæн. Йæ разамындæй операцитæ кодта ахсæныл, 
игæрыл, тъæнгтыл, мастыл, фарсылæвзагыл, ралыг- 
иу кодта куырмтъанг. Сæйрагдæр та йæ ахуыр кодта 
адæймаджы рыст æнкъарыныл. Къухмæ скальпель райсы- 
ны размæ, кæнæ рынчыны дзæбæх кæнгæйæ, дам, иу дæ 
цæстытыл ауайын кæн, цыма, уый дæхæдæг дæ, кæнæ, 
дæ зæрдæйæн тынг хæстæг чи у, ахæм адæймаг. Ахуыр 
æй кодта лæгъз ныхас кæныныл, рынчыны зæрдæмæ 
фæндаг агурыныл. Йæхиуыл æй баууæндын кæныныл. 
Уый уыд скъола, царды скъола, зонындзинæдты суа- 
183 

^О^^с^^У^ 
дон æмæ дзы Зауыр саста йæ дойны, дзаг дзы кодта йæ 
дарддæры цардфæндагмæ йæ уды хъæздыгдзинæдты 
æвæрæнтæ. 
Цыппар азы Медины районы сæйраг рынчындоны 
бакусыны фæстæ йæ ахуыр адарддæр кодта ордина- 
турæйы, Мæскуыйы Боткины номыл рынчындоны. Уый 
у дохтырты зонындзинæдтæ фæарфдæр кæныны сæйраг 
институты базæ. Уым та ахуыр кодта ноджы уæззаудæр 
операцитæ кæныныл. Ахуыр кодта зындгонд хирургты 
фæлтæрддзинадыл, дохтыры этикæйыл. 
1990-æм азы амард йæ фыд Цæра æмæ Зауыр 
фæстæмæ сыздæхт Ирыстонмæ, йæ мад Рæхимæтæн йæ 
фарсмæ куыд уа, афтæ. Кусынмæ бацыд тагъдæххуы- 
сы клиникон рынчындонмæ. Уым фыццаг хатт федта, 
буар тынг гыццыл алыг кæнгæйæ ног хуызы операцитæ 
куыд кæнæн ис, уый. Уыцы ног мадзал тынг фæцыд йæ 
зæрдæмæ æмæ йæ бæстондæр базоныныл кусын рай- 
дыдта. Уыцы азты республикæйы æрцыд цалдæр те- 
ракты, Мæхъæлы экстремисттимæ хæст æмæ æндæр 
фыдбылызтæ. Бирæ адæмы хъуыди дохтыры æххуыс, 
хъуыди сын операцитæ кæнын. Æмæ куыстой æфсæддон 
госпитæлы хуызæн. Зауыр нæ ауæрста йæхиуыл. Пайда 
кодта медицинæйы ног мадзæлттæй. Кодта эндоскопион 
операцитæ. 
Арæх, зæгъы, афтæ рауайы æмæ рынчын куы сдзæбæх 
вæййы æмæ йæ куы рафыссын, уæд мæ ферох вæййы. 
Мæ уд æндæр рынчыныл риссын райдайы. Фæлæ дзы 
æппындæр нæ рох кæны, 1992-æм азы хæсты рæстæг 
рынчындонмæ тынг уæззау цæфтæй цы ростоваг æрыгон 
уырыссаг афицер бахаудта, уый. Йæ хуылфыдзаумæт- 
тæ хъыгдард уыдысты. Йæ цардæн уыд тæссаг. Æмæ 
йын тынг тарст. Йæ зæрдæ йыл рысти. Йæхинымæр-иу 
хъуыды кодта: «Мах хъахъхъæдта. Нæ сабыр цардыл тох 
кодта. Ирыстоны адæмы сæрвæлтау ныккалдта йæ туг». 
184 

*^<Э>ь^еь^Е>* 
Арæх ын хъуыды кодта йæ мадыл æмæ йын тæригъæд 
кодта. Йæ уды фыдæбонæй архайдта, цæмæй йыл йæ 
хъæбул сæрæгасæй сæмбæла, ууыл. Йæхицæн та дзырд- 
та: «Кæд уыцы афицеры фервæзын кæнон, уæд мæ æцæг 
хирург рауад, уæд мæ ахуыргæнджыты фыдæбæттæ 
нæ фæдзæгъæл сты, уæд мæ фыдæн фыртæн бæззын». 
Сарæхст Зауыр. Фыццагдæр ын баурæдта, йæ игæрæй 
цы туг цыд, уый. Уый фæстæ йын ралыг кодта, йæ тъ- 
æнгтæй хъыгдард чи уыд, уыдон, стæй йын бахуыдта йæ 
игæр. Сарæхст канд скальпелы фæрцы нæ. Сарæхст цæф 
афицеры йæ уды хъармæй батавынмæ, ныфс дзы бауад- 
зынмæ, фæлмæн дзыхы ныхасæй, рæвдаугæ цæстæнга- 
сæй йæ цардыл баууæндын кæнынмæ. Уыцы хъару йæм 
куы нæ разындаид, уæд æй мæлæты дзæмбытæй нæ ра- 
тыдтаид. Низимæ, дам, иунæгæй тохгæнæн нæй. Низæй 
фервæзынæн, дам, иумæйаг тыхтæ хъæуы. Æмæ Зауыр 
кæддæрддæр архайы уыцы иумæйаг тыхтæй спайда кæ- 
ныныл. 
Йемæ цы медицинон хотæ кусы, уыдон æй виртуоз 
хонынц. Æнæнцой зæрдæйы хицау, уæздан адæймаг, 
схуыст, хъæр ныхас, дам, дзы никуы фехъусдзынæ. Рын- 
чыны, дам, уæрæсейаг дохтырты æххуыс куы бахъæуы, 
уæд нæ фæзивæг кæны æмæ йæмæ ацæуы. Ахæм цаутæ 
йæ царды уыд цалдæр хатты. Сæ иуы тыххæй Зауыр 
йæхæдæг куыд радзырдта, афтæмæй рынчынæн хъыг- 
дард баййæфта йæ мастдзæуæн æмæ уый æвзæрырдæм 
фæзынд йæ уавæрыл. Йæхиуыл куы фæхæцыд, уæд ын 
хъуыд ног операци скæнын, уыимæ, медицинон гæнæнтæ 
хуыздæр кæм уыдысты, ахæм рынчындоны. Æмæ уæд 
йæмæ ацыд Мæскуымæ. Ацыд уымæн, цæмæй бахъуаджы 
сахат йæ фарсмæ уа, цæмæй йæхæдæг фена, куыд æмæ 
йæ цавæр мадзæлттæй дзæбæх кæндзысты, уый. Низ сæ 
уыцы рынчынимæ афтæ бахæлар кодта æмæ ныр дыууæ 
æфсымæры хуызæн хæларæй цæрынц. 
185 

-ЧЭ^^ох^^ 
Хорз дохтырмæ бахауын, æмæ йын йе ’ххуыс райсын 
алы рынчыны дæр фæфæнды. Зауыр та эндоскопион 
операцитæ цыппар рынчындоны кæны. Мæй рæстæмбис 
нымадæй цæлмартæнæй, игæры, фарсылæвзаджы, 
тъæнгты, масты низтæй, аппендицитæй фервæзын кæны 
фынддæс æмæ дыууиссæдз адæймаджы бæрц. Уал рын- 
чыны дзы баззайынц разыйæ. Уал адæймаджы арфæтæй 
фæвæййы хайджын. 
Æмæ цæмæй рынчынтæн йæ бон хуыздæр лæггад 
кæнын уа, цæмæй медицинæйы ногдзинæдтæй пай- 
да кæна, уый тыххæй рæстæгæй рæстæгмæ курсыты 
йæ зонындзинæдтæ фæхъæздыгдæр кæнынмæ вæййы 
Мæскуыйы, Санкт-Петербурджы æмæ Хъазаны. 
Æрæджы Дзæуджыхъæумæ ссыд уæрæсейаг зын- 
дгонд дохтыр Галямов æмæ ирыстойнаг хирургтæн 
æвдыста, эндоскопион операци уыргтыл куыд кæнгæ 
у, уый. Уыцы ног мадзал базонынмæ зæрдиагæй ба- 
каст Зауыр дæр æмæ дзы ныр пайда кæндзæн рынчын- 
ты дзæбæх кæнгæйæ. Рынчынтæ тагъд кæй адзæбæх 
вæййынц, уый, дам, медицинон хотæй дæр бирæ аразгæ 
у. Æмæ йæ фарсмæ цы медицинон хотæ кусы, уыдон дæр 
йæхи хуызæн сæрæн сты. Йæхæдæг сæ сахуыр кодта, 
йæхæдæг цы хорз миниуджытæй хайджын у, уыдоныл. 
Сæйрагдæр рынчынмæ къæрцхъусдæр уæвын, дохты- 
ры амынддзинæдтæ афоныл æххæст кæнын: рынчынæн 
укол скæнын æмæ йын хостæ радтын, йæ тæвд æмæ йын 
йæ туджы æлхъывдад сбарын, йæ бинтыты баст ын фе- 
нын, тромбæй йæ бахизын æмæ йын туг тæнæггæнæн 
хос дарын. Уый куы нæ уа, уæд, гæнæн ис, æмæ рынчы- 
ны уавæр февзæрдæр уа. 
Зонындзинæдтæ, æмæ фæлтæрддзинад хистæрæй 
кæстæрмæ куынæ цæуой, уæд цард йæ бынаты цоппай 
кæны, размæ нæ цæуы. Зауыры та фæнды, уал азы дæргъы 
йæхæдæг цæуыл сахуыр, операцитæ кæнынæй йæм цы 
186 

^О^^с^^Е^ 
фæлтæрддзинад бамбырд, уый абоны æрыгон хирургтæн 
бацамонын. Хъыгагæн, дам, уыцы хъуыддагмæ йе ’ргом 
ничи здахы æмæ йæ зæрдæ риссы. Риссы, абоны æрыгон 
дохтыртæй бирæтæм медицинæйы фаг зонындзинæдтæ 
кæй нæй, ууыл. 
Адæймаг иу хатт цæры зæххыл æмæ йын бахъуаджы 
сахат баххуыс кæнын, цы низтæ йæм фæзынд, уыдонæй 
йæ фервæзын кæнын, йæ цард ын адарддæр кæнын, 
дохтыры хæс у. Æмæ уыцы хæс æнæзæрдæхудтæй, 
кадцжынæй æххæст кæныныл кусы Цохъты Цæрайы 
фырт Зауыр дæр. Цы кæстæртæ йын ис, дыууæ лæппуйы 
æмæ чызг, уыдоны дæр ахуыр кæны царды аккаг бы- 
нат ахсыныл, сыгъдæгзæрдæ уæвыныл, зонындзинæдты 
къæбицы æвæрæнтæй фылдæр пайда райсыныл. Ахуыр 
сæ кæны удæй хъæздыг уæвыныл æмæ йæ нысан йæ 
къухы бафтæд. Адæмы амондæн ма бирæ азты фæрнæй 
кусæд. 
2014 аз 14-æм август. 

-чз^^-^о^- 
(вЛухрæйаг Яæлццон 
Царды цалх, дам, æнусон у, фæзæгъынц. Тулы 
рæстæджы армыл. Фæлдахгæ цæуы бонты, азты, 
æнусты æмæ дугты сыфтæ. Хъысмæты хъулонбазыр æф- 
сургъыл адæмæн хæссы цинтæ æмæ сагъæстæ, фарн 
æмæ амæндтæ. Фæцарæхстæ йæм, дæ къухы бафтыд 
йæ барц ацахсын, саргъ ыл баппарын, æвзыгъд барæг 
ын разынын, уæд дæ фарн æмæ амондæй фæхайджын 
кæндзæн. Уæд дæм цард йæ хъулон базыры ирддæр фар- 
сæй йæ мидбылты худдзæн. Хъысмæты, амонды æфсур- 
гъ æрцахсын йæ къухы кæмæн бафтыд, уыдонæй иу у 
Уæрæсейы Федерацийы сгуыхт юрист, Уæрæсейы проку- 
ратурæйы æмæ Уæрæсейы юстицийы оргæнты кадджын 
кусæг, юстицийы инæлар-лейтенант Козаты Валерий 
дæр. Скъолайы ма куы ахуыр кодта, уæд йæ сæйраг бæл- 
лиц уыд слестгæнæг суæвын. Адæмæн знаггад чи хæссы, 
фыдракæндтæ чи аразы, уыдонимæ тох кæнын. Æмæ 
скъола каст фæуыны фæстæ сунжæйаг æхсæрдæсаздзыд 
лæппу ацыд Саратовмæ æмæ бацыд наутæ цалцæггæнæн 
заводмæ кусынмæ. Уырдыгæй йæ акодтой æфсадмæ. Йе 
’фсæддон хæс бафидыны фæстæ бацыд ахуыр кæнын- 
мæ Саратовы юридикон институтмæ æмæ йæ каст фæци 
æнтыстджынæй. Ирыстоны куысты бынат кæй нæ уыд, 
уымæ гæсгæ йæ бинойнагимæ кусынмæ ацыд Казахста- 
ны горæт Гурьевмæ. Бирæ куыст ын уыд. Цыппар азы 
дæргъы йæм бирæ фæлтæрддзинад бамбырд. Нымад 
уыд прокуратурæйы хуыздæр слестгæнæгыл. Фæлæ Иры- 
стонæй дард кæй уыд, йæ ныййарджытæм йæ зæрдæ 
кæй æхсайдта, уый йын æнцойдзинад нæ лæвæрдта. 

^^^^Е^ 
Бæргæ йæ нæ уагътой куыстæй. Зæрдæ йын æвæрдтой 
Алма-Атамæ раивынæй, фæлæ не сразы. Сыздæхт йæ 
фыдыуæзæгмæ æмæ райдыдта Дзæуджыхъæуы Советон 
районы слестгæнæн хайады кусын. Архайдта алы хъуыд- 
даг дæр кæронмæ хæццæ кæныныл, сыгъдæг цæсгом 
æмæ сыгъдæг зæрдæйæ кусыныл. Дыууæ азы фæстæ 
та йæ ракодтой республикæйы прокуратурæмæ. Фыц- 
цаг куыста хайады прокурорæй, уый фæстæ та проку- 
роры фыццаг хæдивæгæй. Йæ бæрны йын кодтой эко- 
номикон æмæ уæззау фыдракæндтæ. Иу ныхасæй зонд, 
хъару æмæ фæлтæрддзинадæй спайда кæнын кæм 
хъуыд, ахæм хъуыддæгтæ. Æмæ йын æнтыст. Æнæ 
раргомгонд фыдракæндтæ йын нæ уыд. 
Афтæ кусын дæ къухты куыд æфтыд зæгъгæ мын 
уыцы фарстæн радта ахæм дзуапп: 
- Раздæр адæм хорз æххуыс кодтой барадхъахъхъæнæг 
оргæнты кусджытæн. Æвдисæн-иу цы фыдракæндтæн 
уыдысты, уый тыххæй-иу æргомæй радзырдтой. Ныр 
цæмæдæр гæсгæ уыцы æнгомдзинад фехæлд. 
Валерий ма Казахстаны куы куыста, уæд æрцыд 
ацы хабар. Амардæуыд Фыдыбæстæйы Стыр хæ- 
сты ветераны. Бирæ хъару æмæ зонд бахардз кодта 
хъуыддаг раргом кæныныл. Фыдракæнд æхсæвыгон 
æрцыд æмæ æвдисæнтæ нæ уыд. Цæмæй фыдгæнæгыл 
фæхæст уа, уый тыххæй æхсæз æнæнцой мæйы арвы- 
ста, æртæсæдæ адæймаджы бæрц бафарста. Æрцахста 
дыууæ адæймаджы. Сæ иу рецедивист. Кæй бамбæхста, 
уыцы дарæсыл ын ссардта туджы фæдтæ. Экспертизæйы 
бæрæггæнæнтæм гæсгæ уыдысты мард ветераны. Фыд- 
гæнæг баййæфта карз æфхæрд. 
Адæймагæн стæрхон кæнын, йæ хъысмæт ын алыг 
кæнын æнцон нæу. Фыццаджыдæр раст сбæрæг кæнын 
хъæуы фыдгæнæджы, йæ зæрдæмæ йын фæндаг сса- 
рын, фыдракæнды цас зылын у, уый раиртасын. Иугæр 
189 

-ЧЗХ*æ><^>* 
фæрæдыдтæ, хъуыддаг раст нæ раргом кодтай, адæймаг 
аххосджын кæм нæу, ахæм хъуыдцæгты дæр ма йæ ны- 
тътъыстай, уæд фыдгæнæджы æмæ адæмы раз де ’ууæнк 
бахордтай æмæ дæ кад фæцудыдта. Йæ куыст чи нæ 
зоны, искæй уды рыст чи не ’мбары, искæй тæригъæды 
чи цæуы, искæй саст хъысмæтæй йæхицæн ном чи кæны, 
ахæм æгъатыры гакк дыл сбаддзæн. Æвзæры гакк та 
сыгъдæг кæнын нæ комы. 
Валерий та алы хъуыддаг дæр уырзæй сгарæгау код- 
та. Æвзæры ном йæ сæрмæ никуы æрхаста. Йæ рав- 
зæрст фæндагыл цыд уæндонæй æмæ æнæфæцудгæйæ. 
Уымæн уыд нымад куысты дæр æмæ æмгæртты ’хсæн 
дæр. Уымæн хызт куысты иу бæрзонд бынатæй иннæмæ. 
1998-æм азы ссис республикæйы юстицийы министр. Йæ 
ныхæстæм гæсгæ дзы баййæфта авд æмæ ссæдз адæй- 
маджы. Нæ дзы кусæн уæттæ фаг уыд, нæ дзы машинæ 
уыд, нæ куыстæн хорз фадæттæ. Æмæ ахъуыды кодта: 
«Хъуамæ юстицийы кусджытæн закъæттæ æххæст кæ- 
нынæн иухуызон уавæртæ уа». Уый тыххæй бацархайдта, 
цæмæй Ирыстоны дæр Мæскуыйы министрады хуызæн 
хайæдтæ байгом кæной, ууыл. Æмæ уыцы хъуыддаг баф- 
тыд йæ къухы. Фæзынд куысты бынæттæ, фæхуыздæр 
сты куысты фадæттæ, адæм рæстмæ мызд исын райдыд- 
той. Уæдæ цæмæй Уæрæсейы алы регионтимæ иухуызон 
закъæттæ исой, ууыл дæр бафыдæбон кодта. Сæ тыхы чи 
нал уыд, уыцы закъæттæ æмæ уынаффæтæ аивтой. Тынг 
бирæ документтæм æркастысты æмæ сæ, куыд æмбæлы, 
афтæ скодтой. Йæ къухы бафтыд техникон фарстатæ 
алыг кæнын дæр. Алы кусæн уат дæр сифтонг кодта ком- 
пьютертæй æмæ æндæр хъæугæ дзаумæттæй. 
Иу ныхасæй бацархайдта, цæмæй Юстицийы мини- 
страд министрады хуызæн суа, ууыл. Авд æмæ ссæдз 
кусæджы кæм уыд, уыцы ран пенсимæ цæугæйæ кусгæ 
ныууагъта фондзсæдæ адæймаджы. Валерий куыд 
190 

•ЧЗ^ь^сь^ЕУ* 
зæгъы, афтæмæй Юстици хъæддых кæм вæййы, уыцы 
паддзахад йæхæдæг дæр фидар вæййы. 
1992-æм аз уæззау тæлмæй баззад йæ уды. Цæмæй сы- 
хаг республикæимæ ахастдзинæдтæ банывыл уой, цæмæй 
арæнты фарста лыггонд æрцæуа, цæмæй адæм æрсабыр 
уой, уый тыххæй хъуыд бирæ бакусын, уæззау зонд æмæ 
сыгъдæг зæрдæйæ архайын, раст документтæ саразын. 
Уыцы хъуыддæгтыл цы къорд куыста, уый уæнгтимæ 
уыд Козаты Валерий дæр. Абон нæ республикæ сабырæй 
кæй цæры, уый аразгæ уыд уыцы къорды куыстæй дæр. 
Депутат - уый адæмы æвзæрст адæймаг у. 1990-æм 
азæй 1995-æм азмæ Валерий уыд нæ республикæйы пар- 
ламенты депутат. Уыцы азтæ мысгæйæ мын афтæ рад- 
зырдта: 
- Уæд уыди тынг змæст рæстæг. Тæссаг уыд, Уæрæсе 
куы ныддихтæ уа, уымæй. Хъуыдысты, уыцы хъуыддаг 
хорз чи æмбæрста æмæ йæ не ’руадзыныл чи бакуыста- 
ид, Уæрæсейы Конституци рæстмæ чи сарæзтаид, ахæм 
депутаттæ. 
Уыцы куыст кæуыл баууæндыдысты, æмæ йæ кæмæн 
бабар кодтой, уыдонæй иу уыд Валерий. Æхсæз мæй- 
æ-æхсæз мæймæ цыд Мæскуымæ æмæ Паддзахадон 
Думæйы комитетты уæнгтимæ куыста закъæттæ æмæ 
Уæрæсе бахъахъхъæныны тыххæй раст уынаффæтæ 
цæттæ кæныныл. Афтæ куы нæ уыдаид, уæд бæстæ 
ныддихтæ уыдаид. Уымæн æмæ иууылдæр тырныдтой 
хæдбар республикæтæ суæвынмæ. Уыд ахæм депутат- 
тæ нæхи парламенты дæр æмæ тох кодта семæ. Амыд- 
та сын, цы у хæдбар республикæ, уый, стæй Ирыстон 
æнусты дæргъы Уæрæсейы иу хай кæй уыд, æмæ нæ 
фыдæлтæ цæуыл тох кодтой, уый ныр хъуамæ хæлд 
цæмæн æрцæуа. Хъуамæ баззайа Уæрæсеимæ иумæ, 
уымæн æмæ нæ тых ис иудзинады. Æрмæстдæр уæд 
æрсабыр сты, хæдбардзинадыл чи тох кодта, уыдон. 
191 

^Э^^^Е^ 
Иу дзырдæй, депутатыл цы хæстæ æвæрд ис, уыдон 
æнæкъæмдзæстыгæй æххæст кодта. Æвзарджытæй- 
иу йе ’ххуыс кæй бахъуыд, ууыл дæр йæхи никуы атигъ 
кодта. Рæвдауæндоны кæйдæр сывæллонæн бынат скæ- 
нынæн, кæмæндæр санаторимæ путевкæ ссарынæн, 
кæнæ телефон сæвæрынæн, юридикон фарстаты фæ- 
дыл консультацитæ дæттынæн йæ хъарутæ никуы бав- 
гъау кодта. Хъæстагæй дзы никуы ничи баззад. Суанг 
депутат куы нал уыд, уæддæр ма йæм цыдысты æххуы- 
сагур. 
Ныртæккæ Валерий ис пенсийы, у Цæгат Ирысто- 
ны спорты хæххон хуызты федерацийы президент. Йæ 
зæрдæ риссы, кæдцæр туристтæй азмæлæн кæм нæ уыд, 
адæм афæдзы алы афон дæр сæ фæллад суадзынмæ, 
æрдзы хъæбысы баулæфынмæ кæдæм цыдысты, уыцы 
алæмæты рæсугъд бынæттæ кæй сафтид сты, ууыл. 
Стъараполы крайæ нæм, зæгъы, ласынц туристтæ, иу 
бон фæвæййынц Цъæйы æмæ сæ фæстæмæ аласынц. Ам 
уæвгæйæ сæ бон нæ вæййы сæхицæн дзул, хæринаг, га- 
зеттæ балхæнын. Иу киоск, иу дукани дæр дзы нæй. Иры- 
стонмæ нæ цæуынц фæсарæйнаг туристтæ дæр. Æмæ 
йæ ныхæстæм гæсгæ, ууыл хъæуы бакусын. Туризм куы 
райрæза, уæд республикæйы бюджет фæхъæздыгдæр 
уыдзæн. Уый тыххæй йæ хъуыдытæ, йæ фиппаинæг- 
тæ, йæ фæндæттæ фæзæгъы æргомæй. Ныммыхуыр сæ 
кæны газетты, фæлæ уæддæр уавæр нæ хуыздæр кæны. 
1995-æм азы Цæгат Ирыстонæй Гималаймæ араст эк- 
спедици. Иемæ уыд Козаты Валерий дæр. Фæстæдæр ссис 
Уæрæсейаг - непалаг хæлардзинады æхсæнады уæнг. 
Хæхтæ - æрвон тыгъдады фидар æнцæйттæ. Сæууон 
хурыскастæн фыццаг æвдисæн уыдон вæййынц. Зæрæх- 
сид дæр æрвгæрæттæм уыдоны хъæбысæй æрлæдæрсы. 
Хæхтæ... Æрдзы къæбиц-æвæрæнтæ, удсыгъдæггæнæн 
бынæттæ. Хæхтæ уарзынц сæрæнгуырдты æмæ ныфс- 
192 

■^Э^есг^^О^ 
хастты. Хæхтæ адæмæй домынц æгъдау æмæ сабырдзи- 
над. Хæхтæн дæр бардуаг ис фæзæгъынц. Æмæ Зæххы 
къорийы æппæтæй бæрзонддæр хохы бардуаг рæдау фы- 
сым кæмæн разынд, уыдон уыдысты ирыстойнаг лæп- 
путæ. Уыдон сæ удты хъармæй баиу кодтой Нарты бæстæ 
æцæгæлон бæстæимæ. 
- Лæг хæхтæм куы ацæуы, уæд удæй дæр æмæ 
зæрдæйæ дæр фæхъæздыгдæр вæййы. Хæхты са- 
быр æмæ сыгъдæгдзинад йæ буары ахъары, - дардцæр 
мын дзырдта Валерий. Хохмæ схизын иу хъуыдцаг у, 
иннæ хъуыддаг æндæр бæстæтæ фенын, æндæр адæмы 
культурæимæ базонгæ уæвын, æмæ сæм хорзæй цы ис, 
уымæй фæхайджын уæвын. Кæд хæххон уавæрты зынтæ 
бавзæрстам, миты рагъыл цъитийы уазалмæ, дымгæмæ 
фынæй кодтам, уæддæр лæг йæхи амондцжын хуыдта, 
базырджын уыд. 
Уыцы экспедици цыдæр сусæг бынат æрцахста Вале- 
рийы зæрдæйы æмæ уый фæстæ æндæр хæхтæм 14 хатты 
ахуыдта лæппуты къордтæ. Фенын сын кодта скæсæйнаг 
бæстæтæ. Схызтысты цалдæр хохмæ. Бацамыдта сын, 
хæхты хи куыд дарын хъæуы, зындзинæдтимæ куыд 
тох кæнын хъæуы, æнæнхъæлæджы уавæртæй хи куыд 
бахизын хъæуы, уый. Иу ныхасæй, бацæттæ сæ код- 
та, æмæ ныр уыцы лæппутæ сæхæдæг кусынц æндæр 
республикæты. 
ССР Цæдисы спорты мастер, нæ республикæйы 
къухæй хæсты æмæ хъæбысхæсты скæсæйнаг хуызты 
федерацийы президент, хæххон лыжæтыл бырыны ин- 
структор Козаты Валерий ма у ирвæзынгæнæг дæр. 
Æнæнхъæлæджы уавæртæ куы вæййы, уæд æрæмбырд 
кæны бархионты æмæ нæ бавгъау кæнынц се ’ххуысы 
хай. Уæгъд рæстæг сæ фæахуыр кæны, æнæнхъæлæджы 
уавæрты хи куыд дарын хъæуы, адæймаджы фервæзын 
кæныныл куыд кусын хъæуы, медицинон æххуыс куыд 
13 3аказ№203 
193 

кæнын хъæуы, ууыл. Крымскы æрдзон фыдбылыз 
куы æрцыд, уæд зæрдиаг æххуыс бакодтой адæмæн. 
Æрæмбырд кодтой дзаумæттæ дæр æмæ сын сæ арвы- 
стой. 
Хорз лæг дзыхъхъæй дæр дардмæ зыны, фæзæгъынц. 
Валерий та дзыхъхъы лæуд никуы уыд. Йæ хорз 
хъуыддæгты тыххæй йын стыр аргъ ис адæмы ’хсæн. 
Сарæхст царды йæхи фæндаг айгæрдынмæ, амонды 
æфсургъ æрцахсынмæ, æмæ йын æвзыгъд барæг бас- 
гуыхт. Цард æнусон у, Валерий та йæ бæлццон æмæ ма 
йын бирæ бантысæд. 
2013 аз 19-æммартъи. 

-ЧЭ^^о^^Е^ 
æхты хъан 
Курдиат, æвæдза, æхсæрдзæнæй уæлдай нæу. 
Цыфæнды цæлхдуртæ йын куы сæвæрай йæ 
размæ, цыфæнды зын уавæрты йæ куы баппарай, уæд- 
дæр айгæрддзæн йæхицæн фæндаг, байгом кæндзæн 
уды рæбинаг æвæрæнтæ æмæ равдисдзæн йæхи. Кур- 
диат... Цал хуызы йын ис! Цал дæсныйадæн у бардуаг! 
Æмæ Бæстыфарн курдиатæй кæй фæхайджын кодта, 
курдиаты зæд йæ сæрты кæмæн атахт, уыдонимæ ис Ев- 
гений Воложанин дæр. Æрдзы мыртæй йын Дунескæнæг 
самадта галуан æмæ йын йæ зæлланггæнаг дæгъæлтæ 
радта Женяйæн. 
Æрдзæн дæр алыхуызон хъæлæстæ ис. Æрдзы мин- 
мырон уылæн æрцахсынæн дæр æнкъараг зæрдæ хъæуы. 
Женя та сарæхст уыцы уылæн æрцахсынмæ æмæ йæ къу- 
хы бафтыд уымæн йæ рæсугъд мыртæй йæ уды рыст, йæ 
сагъæстæ, йæ бæллицты хал, йæ уарзты тых равдисынмæ. 
Æмæ йæ бонæй уа, æрдзы зарæг æмæ æрдзы кадæг 
йæ царды æмбæлццон кæмæн систы. Æрдзы кадæг... 
Æрдзы нывтæ... 
Фæцæйныгуылд хур. Фæцæйæмбæхст хæхты хъæбы- 
сы. Женяйы та нæ фæндыд, бонивайæнты æрвгæрæт- 
тыл йæ сырх тынтæ чи анывæзта, йæ фæндаг ын чи 
рухс кодта, зæрдæйæн æхсызгондзинад чи хаста, зæххыл 
хъарм æмæ циндзинад чи тыдта, уыцы егъау стъалы 
хохы хъæбысы аныгъуыла, хох ын æй бамбæхса, уый. 
Уæд та диссаг куы ’рцæуид æмæ хур ныгуылæнæй куы 
стулид. Фæлæ диссаг не ’рцыд. Хур къахырæй атылд æмæ 
ма дзæвгар рæстæг йæ сырхмылазон тынтæ хъазыдысты 

*<5>**&сь*<ЕУ1' 
арвы риуыл. Хъазыдысты, цыма, Женяйы мæстæй мард- 
той. Цыма йын афтæ зæгьынмæ хъавыдысты: «Амонд 
сайаг у, уыныс, боны дæргъы де ’мдзу фæкодтам, ныр 
та æндæры фæлмæн цæстытыл хъаздзыстæм, æндæры 
мидбылхудтæй уыдзыстæм рæвдыд. Хъуыды кæныс, æн- 
дæрæн дын балæвар кодта амонд цы стъалымæ куывтай, 
цы стъалыйæн цардтæ, дæхицæн дæ цардвæндагмæ ны- 
вонд цы стъалы кодтай, уый дæр». Хуры тынтæ та тады- 
сты æрвгæрæттыл, тагъдысты Женяйы зæрдæмæ æмæ 
фæстæмæ схъиудтой æрхæндæг мыртæй. 
Æмæ цас фылдæр каст Женя хурныгуылдмæ, уыйас 
фылдæрæй-фылдæр кодтой уыцы рæсугъд мыртæ. Афтæ 
райгуырд ног зарæджы мелоди, фæлæ йын ныхæстæ 
нæма уыд æмæ Женя тыхст. Йæхинымæр агуырдта, 
нырмæ йын сфæлдыстадон бастдзинад кæимæ нæма уыд, 
ахæм поэт æмæ фæстагмæ æрлæууыд Кокайты Тотрад- 
зыл. Фæхаста йæм йæ зæрдæйы сагъæс, бафæдзæхста 
йыл йæ хъуыдытæ æмæ йе ’нкъарæнтæ, радта йæм ме- 
лоди магнитофоны лентыл фыстæй æмæ йæ хъус дард- 
та поэты куыстмæ. Зæрæхсид иу æнкъараг зæрдæйы цы 
фæд ныууагъта, уый фæцагайдта иннæ æнкъараг зæрдæ 
æмæ баиу сты зарæджы ныхæсты. 
Мæ сæфт амонд, 
дæумæ цæуын фæдисы. 
Дæуæн зарын мæ 
Зарджыты хуыздæр. 
Дæ фæндагмæ æз 
рухс тынтæ æлвисын. 
Дæ амондæн 
нывонд кæнын мæ сæр. 
Зарæг. Кæддæр ма саби куы уыд, горæт Каратауы 
куы цард, зарæг ын йæ зæрдæйы ахстон уæд сбыдта. 
Воложанинты хæдзары бирæ уарзтой хъæлдзæгдзинад. 
Бинонтæ-иу арæх æрæмбырд сты æмæ-иу уæд 
196 

^О^ы^^У^ 
æнафонтæм дымгæ сæ хæдзары рудзгуытæй уынгмæ 
скъæфта зарæджы зæлтæ. Женяйы фыды тынг фæндыд, 
йæ фырт аккордеонæй цæгъдыныл куы сахуыр уыда- 
ид, уый. Фæлæ горæты музыкалон скъола нæ уыд æмæ 
йæм уæд хæдзармæ цыд йæ фыды æрдхорд, æрхуы ин- 
струментты окрестры разамонæг Эмиль Майер. Уый йæ 
сахуыр кодта нотæтæм гæсгæ цæгъдыныл дæр. Женя 
æхсæзæм къласмæ куы бахызт, уæд Каратауы байгом му- 
зыкалон скъола. 10 къласы æмæ музыкалон скъола каст 
фæци уыцыиу рæстæг. 
Адæймаг цы зæххыл райгуыры, цы адæмы ’хсæн 
схъомыл вæййы, уыцы зæхх æмæ йын адæмы взаг, 
адæмы ’гъдæуттæ, адæмы аивад æмæ культурæ уæлдай 
зынаргъдæр вæййынц. 
Женя Казахстаны зæххыл райгуырд, уырыссаг бинон- 
ты ’хсæн хъомыл кодта, фæлæ-иу йæ сыхæгты кæртæй 
фæндыры цагъд куы райхъуыст, уæд-иу йе ’нцойдзинад 
фесæфт. Сбырыд-иу сисы сæрмæ æмæ-иу йæхинымæр 
хъуыды кодта: «Цымæ цы хуызæн у, уыцы диссаджы 
цæгъдтытæ кæй зæххыл æмæ адæмы зæрдæйы рай- 
гуырдысты, уыцы бæстæ». Кæмдæр Цæгат Кавказы Иры- 
стон кæй ис, рæсугъд бæстæ кæй у, уый та йæ музыкæйы 
ахуыргæнæг Гуыдиаты Тамарæ æмæ йæ сыхаг Дзах- 
сораты Хохæй зыдта. Хохы фырт Ирыстонмæ ахуыр 
кæнынмæ цыд æмæ Женямæ уæд æрæфтыд Ирыстонмæ 
ацæуыны фæнд. Фыццаг хатт Иры зæххыл куы ’рлæууыд, 
фыццаг къахдзæфтæ йыл куы акодта, уæд æй дисы баф- 
тыдта æрдзы рæсугъддзинад. Фæкаст æм афтæ, цыма 
алы сыфтæрæн дæр йæхи хъæлæс уыд, цыма сæ сыбар- 
сыбуры цавæрдæр рæсугъд мелоди æмбæхст, цыма сæ 
иумæ дзæгъæлдзу дымгæ баста. Женя йæ фыдыуæзæгæй 
цы нысанимæ рацыд, уый сæххæст кодта. Бацыд ахуыр 
кæнынмæ Дзæуджыхъæуы аивæдты училищемæ æмæ 
хæстæгдæр базонгæ ирон æмæ кавказаг адæмыхæттыты 
197 

*<5>ььæ^Е>* 
музыкæимæ. Арæх цыд Гæздæнты Булаты, Калманты 
Земфирæйы, Реуазты Симæйы, Мыстулаты Ирæйы æмæ 
Дзеранты Венерæйы концерттæм. Фæстаг курсы куы 
ахуыр кодта, уæд падцзахадон фæлварæнтæм ныффы- 
ста йæ фыццаг ирон цагъд æмæ йæ схуыдта «Хæхты ме- 
лоди». Бавæрдта дзы казахаг зæххыл фæрсæй-фæрстæм 
цы ирæттæ фæцард, уыдоны хъуыдытæ, сагъæстæ, уы- 
доны уарзондзинад Ирыстонмæ. Уый йæ фыццаг куыст 
кæд уыд, уæддæр ын æй йæ ахуыргæнджытæ тынг 
хорзыл банымадтой. Тынг ын дзы раппæлыд дирижер 
æмæ аранжировщик Леон Давыдов, афтæмæй та суанг 
уæддæр хорз нæма зыдта ирон цæгъдтыты хуызтæ. Ар- 
хайдта сæ раиртасыныл. Цыди алыхуызон концерттæм, 
фестивальтæм, æркастытæм, конкурстæм. Алкæцыйæ 
дæр дзы йæхицæн цыдæр ногдзинæдтæ æмæ фæзилæнтæ 
иста, йæ зæрдæйы æвæрдтауыцы мырты æхсæрдзæнтæн 
сæ аивдæрты. 
Æрмæст училищæйы фæстæ ансамбль «Алан» - мæ 
кусынмæ куы бацыд æмæ зындгонд фæндырдзæгъдæг 
Дзеранты Венерæйы фарсмæ куы ’рбадт, уæд бан- 
къардта ирон цагъды æппæт фæзилæнтæ. Æмæ цас 
фылдæр зонгæ кодта ирон мелодитимæ, ирон адæмы 
культурæ æмæ цардимæ, уыйас тынгæй-тынгдæр цыды- 
сты йæ зæрдæмæ. Зæрдæ та ахæм æнкъарæнтæн дзу- 
апп лæвæрдта ног цæгъдтытæй. Афтæ адæмы тæрхонмæ 
рахаста «Симд» - ы, «Лезгинкæ» - йы, мæхъæлон æмæ 
цæцæйнаг кæфтыты цæгъдтытæ. Æххуыс-иу æй кæм 
бахъуыд, уым та-иу йæ фарсмæ кæддæриддæр ирон 
фæндырдзæгъдджытæй исчи æрбалæууыд. Арæхдæр 
фæрсынмæ цыд Гæздæнты Булатмæ. 
Чи зоны, Женя дарддæр дæр афтид кафыны 
цæгъдтытæ фыстатаид, фæлæ йæ царды æрцыд ахæм 
цау. Йæ фыны федта, цы чызджы уарзта, уый. Цыма 
йын фестад доны хъаз æмæ арф цады ленк кодта. Женя 
198 

-ЧЭ^^^ЕУ^ 
та йæм згъордта, хъавыд æй æрцахсынмæ. Фæндыд æй, 
цæмæй уыцы рæсугъд маргъ æрцæра йæ хæдзары æмæ 
йын хæсса циндзинад. Маргъ та ахсын нæ куымдта. Женя 
фыр тыхстæй фехъал æмæ бамбæрста, уый фын кæй 
уыд, уый. 0, фæлæ йæ уыцы фын цух нал суагъта. Ногæй 
æмæ йын ногæй агайдта йæ зæрдæ. Куыдфæстæмæ йæ 
катай æмæ мæт рахызтысты рæсугъд мелодимæ. Æвгъау 
фæкаст Женямæ, уыцы мелоди цагъдæй баззайа, уый 
æмæ йæ уæд бахаста поэт Цæгæраты Гигомæ. Афтæ рай- 
гуырд сæ фыццаг иумæйаг зарæг «Хъæлдзæг фын». 
...Ракастæн... 
Фæлæ мæ разы 
Иу уарзоны дæр нæ уынын. 
Оххай, нæ фембæлд 
Мæнгразынд 
Згъордтам кæрæдзымæ фыны. 
Уæд та хæхты уыд Женя. Кæд фыццаг хатт нæ уы- 
дта хурыскаст, уæддæр æм ныр уæлдай диссагдæр 
каст æрдзы уыцы фæзынд. Цыма хур æртæхы алы 
цæппузырыл дæр æвзист тын нывæзта. Цыма цъиутæ 
ам куыд æмхъæлæсæй зарынц, æндæр ран сæ зард 
кæрæдзиуыл афтæ рæсугъд нæ бадт. Уæлдай диссагдæр 
та йæм дидинджытæ фæкастысты. Хур цас уæлдæр цыд, 
уыйас æм тынгæй-тынгдæр ивæзтой сæ сæртæ, арвы 
риуæн гом кодтой сæ хъæбыстæ. Сатæг дымгæ-иу йæхи 
асæрфта уыгæрдæныл, дидинджытæ-иу кæрæдзимæ 
бакъул кодтой, атыхстысты-иу кæрæдзиуыл, стæй та- 
иу ногæй сæ сæртыл схæцыдысты. Женямæ та афтæ 
каст, цыма дидинджытæ адæмау кæрæдзиуыл цин код- 
той, цыма сусæгæй кæрæдзийæн цыдæр цины хабар 
дзырдтой. «Кæд, мыййаг, æрдз дæр мæ чындзæхсæвыл 
цин кæны», - ахъуыды кодта Женя æмæ Цæгæраты 
Гигоимæ фæзынд сæ иумæйаг зарæг «Тагъд уыдзæн нæ 
чындзæхсæв». 
199 

Х<5>Ч^Х2--<Е>Л 
Егъау цæугæдон къададæтты фæрцы куыд рæза, 
афтæ рæзгæ æмæ хъæздыгдæргæнгæ цыд Евгений Воло- 
жанины курдиат дæр. Фондз азы бакуыста адæмон каф- 
ты паддзахадон ансамбль «Алан» - ы. Йемæ гастрольты 
уыд Советон Цæдисы бирæ рæтты æмæ фæсарæнты. 
Паддзахадон ансамблы уæнгтимæ ссис адæмон каф- 
ты ансамблты æппæтуæрæсеон конкурсы лауреат. Уый 
фæстæ цагъта скæсæйнаг кæфтытæгæнæг Дзгойты 
Аллæйы къорды. Концертмейстерæй бакуыста аивæд- 
ты училищæйы æмæ паддзахадон филармонийы. Уым 
æм цы фæлтæрдцзинад бамбырд, уый хорзырдæм фæ- 
зынд йе ’сфæлдыстадыл. Фæхъæздыгдæр-иу цы музыкæ 
хъуыды кодта, уыдоны мелоди. Фæзынд сæ ног ахорæнтæ, 
ног фæзилæнтæ. Женя дыууæ азæй фылдæр разамынд 
лæвæрдта хæдзарыдзаумæтты куыстадон иугонд «Хъ- 
азыбеджы» хихъæппæрисадон къордæн. Зарæггæнæг 
Хадыхъаты Аллæимæ дæр уым базонгæ. Йæ рæсугъд хъ- 
æлæсæй Женяйы зарджытæ уый бауарзын кодта Иры- 
стоны адæмæн. 
Размæ чи тырны æнтыстдзинад дæр уымæн раз- 
ыны æмбæлццон. Женя та тырныдта. Хæхты зæлтæй 
хъæздыгдæр кодта йæ уды æвæрæнтæ æмæ сæ рæдау 
æфсинау фæстæмæ уæрста адæмыл. Уыдон дæр ын ак- 
каг аргъгæнæг уыдысты йе сфæлдыстадæн. 1982-æм азы 
ссис адæмон инструменттæй цæгъдцжыты республи- 
кон конкурсы лауреат. Концертты архайгæйæ балымæн 
æмæ цагъта Цæгат Ирыстоны зындгонд зарæггæнджытæ 
Баллаты Валодяйæн, Цæллагты Эмиляйæн, Билаонты 
Долоресæн, Бæцæзаты Юрийæн, Хъуылаты Елхъанæн, 
Суанты Кимæн, Медойты Светланæйæн, Хуыгаты 
Анатолийæн æмæ аивады æндæр стъалытæн. Женяйы 
зарджытимæ адæмæн сæхи бауарзын кодтой Хадыхъа- 
ты Аллæ, Дауыраты Эдуард, Гæбуты Жаннæ, Перисаты 
Тамара. Уæдæ Цæгæраты Гиго, Чеджемты Æхсар, Си- 
200 

-ЧЭ^^охГО^ 
тохаты Саламджери, Кокайты Тотрадз, Гуырдзыбегты 
Иринæ, Хабæты Риммæ æмæ иннæ поэттимæ кæй ныф- 
фыста, Иры адæм кæй бауарзтой, уыцы зарджытæ фе- 
сты æртиссæдзæй фылдæр. Цы бирæ инструменталон 
уацмыста ныффыста, уыдонимæ сты ирон, уырыссаг, 
цæцæйнаг, тæтæйраг, казахаг, дагестайнаг, адыгейаг, 
кæсгон, черкессаг, цигайнаг, хъалмыхъхъаг, польшæйаг, 
молдавайнаг, итайлаг, украинаг, венгрийаг, грекъаг, 
немыцаг, испайнаг æмæ æндæр адæмты алы жанртыл 
фыст цæгъдтытæ. Æдæппæт 100-йæ фылдæр. 
Йæ сфæлдыстад куыд рæзт, афтæ уæрæхдæр код- 
той йæ фæндæгтæ дæр. 1985-æм азы ссис Польшæйы 
горæт Закопанейы 17-æм дунеон фольклорон фестивалы 
дипломант. 1991-æм азы йын радтой Цæгат Ирыстоны 
культурæйы сгуыхт кусæджы ном. 1993-æм азæй ныр- 
мæ у Суанты Кимы номыл паддзахадон национ эстра- 
дон оркестры солист-инструменталист. Йæ фæллæйтты, 
йæ зæрдæмæхъаргæ зарджыты æмæ цæгъдтыты, Иры 
зæххæн йæ бирæ бæркадджын лæвæртты тыххæй йын 
саккаг кодтой Цæгат Ирыстоны адæмон артисты ном. 
2008-æм азы сси республикон фестиваль «Афæдзы 
хуыздæр зарæджы» лауреат, 2010-æм азы горæт 
Дзæуджыхъæуы тыххæй хуыздæр зарæг саразыны кон- 
курсы лауреат. Ацы аз та хорзæхджын æрцыд май- 
дан «Уæрæсейы профцæдисты 100 азæй». Женя поэт 
Хабæты Риммæимæ хорз лæвар бацæттæ кодтой 
сывæллæттæн. Кæстæр кары сывæллæттæн сарæзтой, 
24 зарæджы кæм ис, ахæм хуызджын чиныг нотæтимæ. 
Женяйы цæгъдтытæм куы байхъусай, уæд сæ иннæ 
фæндырдзæгъдджыты æрмдзæфимæ нæ фæхæццæ 
кæндзынæ. Уæдæ афтæ дæр нæ зæгъдзынæ, уый ирон 
мелоди нæу, зæгъгæ. Диссаг, куыд тынг арф бынат 
æрцахста ирон цагъд йæ зæрдæйы, куыд адджын æмæ 
йын уарзон фæцис! 
201 

^О^н^-^Е^ 
Кæддæр Иры хæхтæм уазæгуаты чи ’рцыд, Иры 
зæхх йæ хъарм хъæбысы кæй æрбакодта, уарзон фы- 
сым кæмæн разынд, Иры хæхты азæлд йæ зæрдæйы 
арф кæмæн æрцард æмæ дзы ’мбисонды зарджытæ чи 
снывæзта, уыцы Женя æрфидар Иры зæххыл æмæ дзы 
атонын нал бакуымдта. Иры хæхтæ дзы сæхицæн за- 
гътой хъан æмæ йын йæ фарны къæбицмæ бирæ азты 
фарны хуынтæ хæссæд. Æрдзы мыртæй йæ зæрдæйы 
цы рæсугъд зæлтæ снывæнды, уыдон Иры хæхты макуы 
бамынæг уæнт. 
2012 аз 30 май. 

^О^^хг^^О3, 
Уалдзæджы зæхх куыд барæвдауай, афтæ дын фæз- 
зæджы йæ бæркæдтæй фæхай кæндзæн. Зæхх 
барæвдауынæн та хъару æмæ фæразондзинад хъæуы. 
Зилгæйаг Æхсараты Сентябрь та уыцы миниуджытæй 
тынг хайджын уыд. Хæсты рæстæджы сывæллæттæй 
афтæ домдта рæстæг. Бирæсывæллонджын бинонтæ. Сæ 
фыд Зауырбег, йæ къæхтæ басыдысты, афтæмæй сы- 
здæхт хæстæй. Бирæ нал ацард æмæ хæдзары уæз æрæн- 
цад йæ бинойнаг Верæйы уæхсчытыл. Быдырон куы- 
стытæ, фосмæ зилын, хæринаг амал кæнын, суг сæттын, 
гæрзтæ ’хсын, сабиты дзаумæттæ æмпъузын. Райсомæй 
изæрмæ цы нæ фыдæбæттæн быхсыдта йæ уд. Æмæ 
уæд мады къухтæ фæрогдæр кæнын æрæфтыд Сентябры 
зæрды. Цас ыл цыд? Дæлæмæ дæр æмæ уæлæмæ дæр 
æртындæсæм аз. 
Йæ фыды цырыхъхъытæ йæ астæумæ кæмæн хæццæ 
кодтой, уыцы лæппу иуфарс æрæвæрдта скъоладзауы 
хызын æмæ йæ хотæ Минычкæйæн, Заветæйæн, Таяйæн, 
стæй йæ æфсымæр Батчерийæн баивта сæ фыды. 
Зилгæйы колхозы ныллæууыд прицепщикæй. Райсомæй 
ма-иу хъæуы сывæллæттæ фынæй куы кодтой, уæд-иу 
уымæн та йæ фæндаг уыд быдырмæ. Бон изæрмæ бад 
тракторы фæстæ æмæ дæ цæст дар агрегаты куыстмæ, 
куыд ницы дзы бахауа, хъыгдард куыд нæ баййафа, йæ 
куыст куыд нæ фæкъуылымпы уа. Æххормаг кæнæ та 
йын-иу уазал та куыд нæ уыди. Сусæгæй-иу йæ цæссыг 
уадултыл æрæзгъордта æмæ-иу æй асарфта. Тарст, 
исчи йæ куы фена æмæ йыл куы бахуда, уымæй. Йæхи 
203 

чэ^^^у 
хæдзардарæг чи рахуыдта, бинонты ’хсæн фыды бы- 
нат чи бацахста, уый йæхи лæмæгъæй æвдисын сæрмæ 
хæссыны хъуыдцагыл нæ нымадта. Цалынмæ сын 
быдырмæ хæринаг ластой, уæдмæ та-иу йæ ’ххормаг 
цыхт æмæ кæрдзыны къæбæр кæнæ хуыскъæлæй асаста. 
Сентябрь-иу сихор афонмæ уæлдай тынгдæр 
æнхъæлмæ каст. Уæд-иу ын фадат фæцис тракторыл 
абадынæн æмæ йыл уæд та ма иу зылд æркæнынæн. 
Сæрæн æмæ зæрдæргъæвд, коммæгæс кæй уыд, йæ 
ныфс цыфæнды зын куыстмæ дæр кæй хаста, кæй йын- 
иу бабар кодтой, уый æнæкъæмдзæстыгæй кæй æххæст 
кодта, уый цыд механизаторты зæрдæмæ. Сæ хъус æм 
дардтой колхозы разамонджытæ дæр. Йæ хъæбул гъæйтт 
мардзæ лæгты æмхуызон кæй куыста, æххуысхъом ын 
кæй уыд, уый иуæй мадæн æхсызгон уыд, иннæмæй та 
йын тæригъæд кодта. Йе ’мгæрттæ-иу скъоламæ куы 
згъордтой, цъæх нæууыл хъулæй куы хъазыдысты, уæд 
уый та колхозон быдырты фæллой кодта. 
Сидзæр тагъд лæг кæны, фæзæгъынц. Колхозон бы- 
дыры рæхснæг зайæгойау рæзт Сентябрь дæр. Ралæууыд 
ахæм бон дæр æмæ йын йæ бæрны бакодтой трактор. 
Кæм ма уыд йæхицæй хъалдæр. Ныр тракторы фæстæ 
ауæдзтæ нал нымайдзæн. Ныр «æфсæн бæхæн» хицау 
йæхæдæг уыдзæн. 
Тæхудиаг сты ныртæккæйы механизатортæ. Цы тех- 
никæйыл кусынц, уый раздæры трактортæ æмæ ком- 
байнтимæ, абарæн нæй. Уæд рæхысджын трактортæн 
нæ рæстмæ дуæрттæ уыд, нæ сæ кабинæтæ хъарм 
кодтой. Уæдæ сын сæ мотортæ та гæрзы фæрцы ску- 
сын кæнын хъуыд. Уазал хъызт зымæг бандзæв трак- 
торы æфсæйнагыл æмæ йыл дæ уырзтæ аззайдзысты. 
Æвæццæгæн æвзонг уд быхсаг æмæ фæразон у, æндæра 
ахæм зын уавæрты куыд куыстой, хæст сæ сабибонтæ 
кæмæн адавта, уыцы лæппутæ - Дзгойты Ибрагим, 
204 

*<5>*^«><<Е>* 
Дзгойты Борикк, Джигъаты Рамазан, Басаты Хъазыбег, 
Гусалты Дзыбыртт, Гусалты Рамазан, Кодзырты Саукуы- 
дз, Беруаты Мурик, Дзусаты Удзи, Болиаты Гæдæ, Чед- 
жемты Алибан, Борыхъуаты Дау æмæ иннæтæ. 
Уалдзæг-иу Ирыстоны къæсæрæй куы ’рбакуывта, уæд 
зæхкусджытæ уæлдай хъазуатондæрæй æвнæлдтой. Бон 
изæрмæ, стæй суанг фæсахсæвæртæм сæ цæрæн бынат 
уыд быдыр. Хуым кодтой æзфæраздæронæй. Се ’хсæн 
йæ ауæдз бæрæгдæр дардта Сентябрæн. Акæс йæ трак- 
торы фæдыл дардæй, æмæ дæм фæкастаид афтæ, цыма 
йæ зæрдæйæ цæуынц уыцы ауæдзтæ æмæ дзы атонын 
уымæн нæ комынц. Архайдта, цæмæй гутон æгæр арф 
кæнæ æгæр уæлæнгай ма хуым кæна, цæмæй кæрæттæ 
æнæхуымгондæй ма зайой, цæмæй ауæдзтæ æмраст уой, 
ууыл. Архайдта, цы рæстæг ын лæвæрд уыд, уым фыл- 
дæр зæххы хай бахуым кæныныл кæнæ фылдæр байта- 
уыныл, сæрд та фылдæр хор æркæрдыныл æмæ йын уый 
æнтысгæ дæр кодта. Куыд фылдæр куыста, афтæмæй 
йæ фæлтæрддзинад фылдæрæй фылдæр кодта. Хъæз- 
дыг хорæрзадыл тохы кæддæриддæр уыд хуыздæртимæ. 
Хуыздæр куыстæн та кæддæриддæр хуыздæр аргъ вæй- 
йы. Йæ фæззæджы най дæр-иу иннæтæй хъæздыгдæр 
уымæн рауад. 
Азтæ цыдысты. Сентябры ном куыд хуыздæр зæхкусæг, 
хуыздæрхортауæг, хуыздæр механизатор, афтæ айхъуыст 
Ирыстоны къуымты. Ныр йæ бæрны уыд сæрæн лæппуты 
æнæхъæн бригад. Сентябрь сæ алкæйы зæрдæмæ дæр ар- 
дта фæндаг, баста сæ кæрæдзиуыл, домдта сæ æнæсайд 
куыст æмæ фæллойадон æгъдау. Йæ дзырдæн ын аргъ 
кæй кодтой, уый та бæрæг уыд, сæ хуымты хъæздыг 
бæркæдтæй, цы холлæгты æвæрæнтæ-иу æрцæттæ код- 
той, уымæй. Зымæг фæллад уадзыны бæсты куыстой 
колхозон æрмадзы, зылдысты техникæмæ, æнæзивæгæй 
цыдысты, цы ахуыртæ сын арæзтой, уырдæм. Уалдзæгыл 
205 

-ЧЗ^оо^^Е^ 
æмæ иу хорæфснайæнтыл сæмбæлдысты рæвдзæй. 
Сæ трактортæ, комбайнтæ, гутæттæ, похцитæ, 
культиватортæ-иу иннæтæй раздæр срæвдз сты. Уыимæ 
сын-иу сæ куысты хæрзхъæддзинадмæ фау æрхæссæн 
нæ уыд. Бригады æнтыст уыд Сентябры æнтыст дæр. 
Хорз æрмæст иуырдæм æмбаргæ нæу. Сентябрь дæр 
канд хорз механизатор нæ уыд. Йе ’мкусджытæн уыд хорз 
æмбал æмæ хорз æмгар, уыд хорз сыхаг æмæ цæстуарзон 
адæймаг. Цы ног хæдзар сарæзта, уым-иу арæх абадт йæ 
сыхæгтæ æмæ йе ’мбæлттимæ. Быдырæй-иу цы фæллойы 
хай æрбаласта, уымæй-иу æнæмæнг фæхайджын код- 
та йæ сыхæгты. Уалдзæг-иу æнæзивæгæй ахуым кодта 
сыхæгты цæхæрадæттæ дæр. 
Рæстæг тагъд згъоры. Хъæуы æрыгон фæлтæры 
минæвæрттæ фæфылдæр кодтой механизаторты рæн- 
хъытæ. Æвæлтæрд лæппутæм хъуыд фæкæсын. Колхо- 
зы разамонджытæ сæ бакодтой Сентябры бар æмæ нæ 
фæрæдыдысты. Нæ сын бавгъау кодта йæ зонындзинæд- 
тæ æмæ йæ фæлтæрдцзинад. Зын сахат-иу балæууыд сæ 
фарсмæ. Трактор-иу быдыры астæу искæмæн куы асаст, 
уæд-иу йæ дыстæ бафæлдæхта æмæ-иу æм фæкаст. 
Колхозы разамынд иу æмæ дыууæ хатты нæ кад кодта 
Сентябрæн. Бирæ хæттыты райста Кады грамотæтæ, 
æхцайы премитæ, йæ фæллойбонтæн ын-иу радтой хор, 
фæхай йын-иу кодтой быдыры иннæ бæркæдтæй дæр. 
Хъæууон хæдзарады райрæзтыл зæрдиагæй кæй куы- 
ста, уый тыххæй йын 1969-æм азы нæ республикæйы 
Сæйраг Советы президиумы уынаффæмæ гæсгæ рад- 
той Цæгат Ирыстоны сгуыхт механизаторы ном. Ле- 
нины райгуырдыл 100 азы сæххæсты юбилеймæ йын 
саккаг кодтой майдан «Æхсарджын куысты тыххæй». 
1972-æм азы та ССР Цæдисы Сæйраг Советы прези- 
диумы бардзырдмæ гæсгæ йæ фæллойадон сгуыхтд- 
зинæдты тыххæй хорзæхджын æрцыд «Кады нысаны» 
206 

^вЧеоУ^1 
орденæй. Чысыл фæстæдæр та орден «Октябры револю- 
цийæ». Йæ рæстæджы Сентябрь райста Хъæууон хæдза- 
рады кусджыты профцæдисы Центрон комитеты Кады 
грамотæ, Уæрæсейы Хъæууон хæдзарады министра- 
ды кадджын диплом, 1977-æм азы та йын Уæрæсейы 
Сæйраг Советы президиумы бардзырдмæ гæсгæ саккаг 
кодтой Уæрæсейы Федерацийы сгуыхт механизато- 
ры ном. Йæ хорз куысты тыххæй æртæ хатты паддза- 
хадæй райста рог автомашинæтæ. Рахизфарсы районы 
фæскомцæдисы комитетæй та райста грамотæ, фæсивæ- 
ды коммунистон хъомыладыл активонæй кæй архайдта, 
уый тыххæй. 
Дипломтæ, грамотæтæ, хæрзиуджытæ... Æппæт уы- 
дон уыдысты, Æхсараты Сентябры уды фыдæбоны, йæ 
хидвæллойы, Цæлыччы быдыры цы хъæздыг тыллæг 
зайын кодта, уыдоны æгомыг барæнтæ. 
Рæстæг, æвæдза, æгъатыр у. Абон Сентябрь не ’хсæн 
нал ис, фæлæ йæ чи зыдта, уыдоны зæрдæты баззад куы- 
стуарзаг, фыдæбонджын æмæ рæстзæрдæ адæймагæй. 
2013-æм аз 10-æм декабръ. 

-ЧЭ^^о^Е^ 
æххæн - хъсеЯилы лæггаВ 
Адæймаг æмæ зæхх... Бæстыбардуаг сæ, æвæц- 
цæгæн, кæрæдзийы фарнæн сфæлдыста. Зæхх 
цæрынæй хæрынмæ, дун-дунейы къуымты зилдух кæн- 
гæйæ, цы хæзнатæ фембырд кодта, уыдон адæймагыл 
бафæдзæхста. Адæймаджы хидвæллойæ фæхъæздыгдæр 
сты, зæххыл цы бæркæдтæ зайынц, уыдон дæр. Зæхх 
æмæ адæймаг... Æнæ кæрæдзийæ сын цæрæн нæй. Уал- 
дзæг хур зæххы йæ хъарм тынтæй куы ’рбатухы, зайæ- 
гхал куы базмæлы, уæд зæххы фæтæнриу быдыр зæх- 
кусæгмæ фæсиды. Зæхкусæджы хъарм къухты узæлд æй 
фæхъæуы. Уæд иу вæййы сæ цин дæр æмæ сæ бæллиц 
дæр. Æмæ тæхудиаг æрбауа, зæххы улæфт зæрдæйæ чи 
’нкъары, уырзты бавнæлдæй та йын йæ уды хъарм. 
Зæххæй йæхицæн æмцæдисон чи скодта, йæ тыхыл 
ын тых чи æфтыдта, йæ бæркæдтыл бæркад, уыцы 
иузæрдион адæймæгтæй иу уыд рассветаг лæппу Гуыба- 
ты Валерий. Скъолайы ма куы ахуыр кодта, уæд ссард- 
та зæххимæ иу æвзаг. Уалдзæг-иу быдырæй тракторы 
уынæр куы ’рбайхъуыст, уæд æм уый быдыры зарæджы 
хуызæн каст. Гутоны фæстæ згъоргæйæ-иу ауæдзы уа- 
зал йæ бæгъæввад къæхтæй куы банкъардта, хоры нæ- 
мыг-иу мæры куы ныппæрста, уæд ын уыдон йæ удæн 
циндзинад хастой. Уарзта скъоладзауæй колхозæн æх- 
хуыс кæнын дæр. Æмгæртты ’хсæн-иу йæ рывд зæххы 
хай бæрæгдæр дардта, хосгæрдæнты йæ цæвæджы æх- 
ситт дарддæрмæ хъуыст, йæ уис фæтæндæр хаста. Æмæ 
уæд цал хатты бахаста йæ ныфс фыййæуттимæ колхо- 
зы фысты дзуг хæхбæсты хизынмæ та? «Иутæр лæджы 
^ 

•чэ^^^е^ 
худ хæссыс, уæд хъуамæ куыстæй ма тæрсай, дæ сæрмæ 
алы куыст дæр хæссай, хъуамæ æххуысхъом уай дæ би- 
нонтæн», - гъæйттмардзæ стыр лæгау-иу дзырдта йæхи- 
цæн. Дзуг-иу йе ’вджид куы баззад, уæд-иу бирæгътæй 
бæргæ тарст, фæлæ-иу йæхицæн ныфсытæ авæрдта. 
Тæппуд уæвын йæ сæрмæ никуы хаста. Никуы йын ничи 
бауайдзæф кодта, фос хизынмæ нæ сарæхстæ, зæгъгæ. 
Йæ аххосæй дзугæй уæрыччы къах дæр никуы фесæфт. 
...Атахтысты азтæ. Валери æнтыстджынæй каст фæци 
скъола æмæ ахуыр кæнынмæ бацыд хъæууонхæдзарадон 
институты аграрон факультетмæ. Бындуронæй зонгæ 
кæнын райдыдта зæхмæ зилыны, фылдæр бæркад дзы 
исыны мадзæлттимæ. Йе ’ргом уæлдай тынгдæр здæхта 
нартхоры æмæ мæнæуы куыстмæ. Йæ дипломон куыст 
дæр баст уыд уыцы культуртæ зайын кæнынимæ. 
1972 азы институт каст фæуыны фæстæ йæ службæ 
кæнынмæ арвыстой Украинæмæ, Могилев-Подольскимæ. 
Йе ’фсæддон хæс æххæст кодта уæлдæфон æфсæдты. Уыд 
хæдтæхджыты механик. Æфсæддон хаймæ хæстæг уыд 
совхоз «Хмельницкий». Кодтой дзы сæнæфсиры куыст. 
Валерийæн-иу фадат куы фæци, уæд-иу бауад совхозмæ. 
Фæндыд æй сæнæфсиры куыст базонын. Æрыгон 
лæппу фæцыд хæдзарады агрономы зæрдæмæ æмæ 
йын цæстуарзонæй амыдта сæнæфсир зайын кæныны 
сусæгдзинæдтæ. Рæстæг сыл-иу ныхас кæнгæйæ аив- 
гъуыдта. Службæйы кæрон куы ’рхæццæ, уæд ын агроном 
загъта: «Ацу, бинонты хъуыддаг бакæн æмæ фæстæмæ 
æрыздæх. Ам кусдзынæ». 
Нæ, Валерийы Украинæмæ йæ къæхтæ нал ахастой. 
Йæ фæрныг хæдзары къæсæрæй бакувын кодта, ахуыр 
кæнгæйæ йæ цæст кæуыл æрæвæрдта, уыцы чызг Гусаты 
Зарæйы, æмæ иумæ æмвæнд, æмзондæй бавнæлдтой сæ 
цард аразынмæ. Хъæууон хæдзарады министрадæй йæ 
кусынмæ арвыстой Красногоры совхозмæ. Хæдзарады 
14 3аказ №203 
209 

^О^^с^ЕУ^ 
консервгæнæн заводтæн цæхджынтæ кæнынæн зайын 
кодтой халсартæ, цывзы æмæ басгæрдджытæ, су- 
анг ма æрыскъæф дæр. Цæмæй уыцы куысты йæ 
зонындзинæдтæ фæфылдæр кæна, цæмæй йæ бригад 
раззагдæртимæ нымад уа, æмæ сæ хуымтæй фылдæр пай- 
да исой, уый тыххæй æлхæдта сæрмагонд справочниктæ, 
каст æнæмæнгхъæугæ литературæ æмæ алыхуызон 
амынддзинæдтæ халсартæ зайын кæныны тыххæй. 
Æрыгон лæппуйы аххосæй куыст нæ фæцудыдта. Йæ 
къухы æфтыд хорз æнтыстдзинæдтæ, æмæ йæ бригад 
кæддæриддæр нымад уыд хуыздæртимæ. 
Валерий æнæнцой зæрдæйы хицау кæй уыд, йæхиуыл 
кæй нæ ауæрста, куыст йæ царды сæйраг нысаныл кæй 
нымадта, хистæрты фæлтæрддзинадæй кæй пайда код- 
та, уый тыххæй йæ дыууæ азы фæстæ сæвæрдтой агро- 
номæй. Бригады цы сылгоймæгты сæргъы лæууыд, уыдон 
та быдыры астæу кæугæ кодтой. Дзырдтой: «Кæдæй- 
уæдæй нын, рæстмæ нæ чи æмбары, не ’мхуызон чи кусы, 
ахæм разамонæг уыд, æмæ нын æй аивтой». 
Сылгоймаджы зæрдæ æнкъараг у, æнæсайд барæнæй 
уæлдай нæу. Бригады цы 15 сылгоймаджы уыд, уыдон 
дæр зæрдæйæ æнкъардтой, Валерий æнаипп куыст кæй 
кодта, сæ рыст дæр æмæ сын сæ цин дæр кæй æмбæрста, 
зын сахат кæддæриддæр сæ фарсмæ кæй уыд æмæ 
сын сæ къух фæрогдæр кæныныл кæй архайдта, уый. 
Иумæйаг æнтысты, иумæйаг уæлахизы та йæхи никуы 
фæуæлдæр кодта. Сылгоймаджы фыдæбонæй йæхицæн 
ном скæнын йæ сæрмæ никуы ’рхаста. Сæ цæстысыгтæ 
та йын уыдысты йæ уды сыгъдæгдзинады, йе ’нæнцой 
зæрдæйы, йæ уды фыдæбоны стырдæр барæнтæ æмæ 
æппæтæй стырдæр æмæ кадджындæр хæрзиуджытæ. 
«Зæххуарзын хъæуы. Кусгæ боны райдайæны сыджыт 
дæ армытъæпæны куы нæ аууæрдай, йæ тых, йæ хъарм, 
йæ нуар, йæ тæф ын зæрдæйæ куы нæ банкъарай, уæд 
210 

^ЭЧэоУ^ 
дæ зæхх нæ бауарздзæн», - дзырдта Валерий. Зæххимæ 
æмуд кæй уыдысты, уымæн та бирæ æвдисæнтæ æрхæс- 
сæн ис. Хъæуы сæрмæ-иу арынджы йас мæй куы стылд, 
быдыртыл-иу цъырцъыраджы зарæг куы апырх, дымгæ- 
иу йæ рог базырæй зæххы фæллад куы фæсырдта, уæд- 
дæр ма-иу æй йæ къæхтæ хъæумæ нæ хастой. Æрбадт-иу 
хуымгæрон æмæ-иу æрдзы алæмæты мелодийæн сусæ- 
гæй бахъырныдта. Никуы бацыд зæххы хъыджы, никуы 
йыл рацыд гадзрахатæй, никуы йыл атигъ кодта йæхи. 
Быдыртæ-иу дзæгæрæг хурмæ куы сыгъдысты, зæхх-иу 
фыртæвдæй куы аскъуыдтæ, стыр чъепыстæй-иу куы 
алæбырд, уæддæр, йæ бæрны цы хуымтæ уыд, уыдон 
уыцы æнтæф рæстæг дæр цардхуыз уыдысты. Чи зоны, 
зæхкусæджы хидæй-иу сæ дойны суагътой, чи зоны, йæ 
къухты бандзæвд сын æвдадзы хос уыд. 
Цæмæй зæххæн йæ хъару ма байсыса, цæмæй хъæздыг 
тыллæг дæттынхъом уа, уый тыххæй йæ хъацæнтæ хъу- 
аг никуы ныууагъта. Раздæр сæ-иу бафæлвæрдта хицæн 
зæххы хайыл, сбæрæг-иу сын кодта сæ хорздзинад æмæ 
се ’взæрдзинад, стæй-иу сæ уæд спайда кодта. Совхозы 
æнæзылд, æнæкуыстгонд гæппæл не ссардтаис. 
Цæмæй мыггæгтæ афоныл самал кæной, цæмæй 
сæ хæрзхъæддзинад цауд ма рауайа, уый тыххæй 
сæм æлхæнынмæ цыд Уæрæсейы алы горæттæ æмæ 
районтæм. Иу ахæмы, февралы совхозы шофыримæ 
мыггæгтæ æлхæнынмæ араст сты Молдавимæ. Хъуамæ 
хуымгæнæнтæм фæстæмæ сыздæхтаиккой. Уыцы аз 
тынг хъызт зымæг скодта. Цæугæ-цæуыны фыруазалæй 
машинæйы раззаг авг нытътъæпп кодта æмæ батæгæлтæ. 
Нæ, нæ сæ фæтæрсын кодта æртхъирæны мæй, нæ 
раздæхтысты фæстæмæ. Сæ цæсгæмттæ батыхтой 
шарфытæй, æмæ сын кæд тынг уазал уыд, уæдцæр сæ 
балцы нысан сæххæст кодтой. Уыцы аз пæмидоры мыг- 
гаг «Факел» республикæйы æппæты фыццаг ныссагътой 
211 

чз^^/о^ 
Красногоры æмæ фæрæстмæ. Æрыгон агроном баззад 
разыйæ. Йæ зæрдæ рад йæ уды фыдæбонæй. Сæ совхоз 
сын «пæмидорты бæстæ» кæй рахуыдтой, уым дæр уыд 
йæ фæллойы хай. Фæлтæрддзинд базонынмæ йæм канд 
нæхи республикæйы районтæй нæ цыдысты, фæлæ сы- 
хаг республикæтæй дæр. Мæскуыйаг къамисы уæнгтæ 
Ирыстоны уæвгæйæ, Красногоры быдырты ма æрзилой, 
сæ куыстæн сын стыр аргъ ма скæной, уымæн гæнæн нæ 
уыд. 
Уыд ахæм цау дæр. Хъæууон хæдзарады бæрнон 
адæймæгты зæрды æрæфтыд, Красногоры цæмæй кар- 
тофы куыст дæр кæной, уый. Уыцы уынаффæ Валеримæ 
растнæ фæкаст. Зыдта, совхозы æлыгзæххытæ картофæн 
кæй нæ бæззынц, уый, æмæ йæ хъуыды сæрмагонд къа- 
мисы уæнгтæн бамбарын кодта. Сразы сты йемæ. Хорз 
специалист кæй у, уый зыдтой æмæ йыл æууæндыдысты. 
Арæх-иу ахудыны тыххæй æрымысыд. Уæд сæрд 
йæ тæккæ тæмæны уыд. Хæдзарады хуымтæ цæхæр 
калдтой. Сæ уындæй зæрдæ рад. Рагацау бæрæг уыд, хъ- 
æздыг тыллæг кæй ратдзысты, уый, фæлæ дын иу бон 
кæсы, æмæ арв сау мылазон адардта. Бæрæг уыд, ихæн 
æнæ ’рцæугæ нæй. Бакатай кодта. Йæхицæн фырадæр- 
гæй бынат нал ардта. Æрдзы ныхмæ æрлæууын йæ бон 
кæй нæу, уый йын йæ къабæзты дон фестын кодта. Арв 
ныннæрыд, æмæ мигъты ихæмхæццæ цæссыг фемæхст. 
Уыцы рæстæг йæ зæрдыл æрбалæууыдысты рагон ирон 
уырнинæгтæ, æмæ йе ’фсинмæ бахъæр кодта: «Гусон, 
кард ма раскъæф æмæ йæ кæртмæ фехс». Кард кæрты 
астæу февзæрд. Цыма их дæр уыцы уысммæ æнхъæлмæ 
каст, уыйау банцад. Валерий та-иу арæх худгæйæ дзырд- 
та, ихы кардæй фæтæрсын кодтон, зæгъгæ. 
Советон Цæдис куы фехæлд, рацарæзты æнæсæрфат 
азтæ куы ралæууыдысты, уæд бæстæйы хъæууон хæд- 
зарад дæр мæгуыр уавæрмæ æрхауд. Министрадæн йæ 
212 

-чэ^^^-^о^ 
бон нал уыд раздæрау колхозтæ æмæ совхозтæн æххуыс 
кæнын. Иуахæмы Валеримæ фæдзырдтой министрадмæ 
æмæ йын загътой: «Совхозы зæххытæ дæхи къухмæ райс 
æмæ дзы кус». Уый уыд 2001 азы. Уæд Валерий арендæйы 
райста цалдæр гектары зæхх. Совхоз схуыдта «Родина» 
æмæ сси йæ директор. Бахъуыд пæмидоры куыст ны- 
ууадзын æмæ нартхор тауынмæ рахизын, уымæн æмæ 
консервгæнæн заводтæ къуырцдзæвæны бахаудысты. 
Совхоз йæ пæмидортæ цы фæкодтаид, уый йын нал 
уыд. Зæхкусæгæн рыст йæ зæрдæ. Рацарæзт сын сæ 
размæ æвæрдта цæлхдуртæ. Куы зæронд техникæ саст, 
куы кусæг къухтæ нæ фаг кодтой, куы - артаг. Уыдон 
зæхкусæгæн уыдысты лæгæвзарæн азтæ. Æмæ сын 
фæрæзта. Архайдта æппæт хъарутæй дæр хæдзарад йæ 
раздæры кадмæ раздахыныл. Æмæ Валерий Валерий нæ 
уыдаид, уыцы хъуыддаг йæ къухы куы нæ бафтыдаид, 
уæд. Бахъуаджы сахат-иу йæхæдæг дæр абалц кодта 
сыхаг регионтæм ивæн хæйттæ æмæ мыггæгтæ агурæг. 
Бахъуаджы сахат-иу февзæрд, куыст къуылымпы кæм 
кодта, уыцы ран æмæ уыд разæнгардгæнæн тых. Совхоз 
базмæлыд. Нартхоры хуымтæй исын райдыдтой хъæздыг 
тыллæг. Æмæ бæркад кæм уа, цард дæр уым æхсиды. 
Лæг фæразон у, фæзæгъынц. Фæрæзта совхозы дирек- 
тор дæр рæстæджы ивддзинæдтæн. Æрмæст ын уыцы 
ивддзинæдтæ йе ’нæнцой æмæ æнкъараг зæрдæйыл уа- 
гътой сæ арф фæд. Зæрдæ та æфсæйнагæй конд нæу. 
Æртындæс азы дæргъы цы зæрдæнизимæ тох кодта, уый 
йын йæ цæрæнбонтæн тæрхонгæнæг разынд. Фæхицæн 
æй кодта йæ уарзон бинонтæ æмæ æмгæртты ’хсæнæй. 
Хъавыд æй зæххы зæрдæйæ атонынмæ. 
Фæлæ чи загъта, зæхх зæрдылдарын нæ зоны, зæгъгæ! 
Хъæбулы лæггад ын чи фæкодта, йæ къухты хъармæй 
йæ чи рæвдыдта, йæ бæркæдтæ йын дывæр кæныныл 
чи архайдта, уый зæххæн рох кæнын нæ комы. Йæ арф 
213 

-ЧЭ^ьь&сг^ЕУ* 
хатæнты йын бамбæхста йæ уды хъарм, йæ зæрдæйы 
цæф, йæ къæхты уынæр. Æмæ бандзæв рæстæджы ду- 
арыл, байхъус фæйлаугæ быдыры хъæлæсмæ æмæ дæм 
фæкæсдзæн афтæ, цыма дымгæйы сыбар-сыбурмæ 
хуымтæ йæ рухс ном фæмысынц. 
Чи загъта, зæхх зæрдылдарын нæ зоны, фыдæй фырт 
лæгдæр нæ кæны зæгъгæ! Йæ фыды фарн мæрдтæм 
хæссын нæ ауагъта Валерийы фырт Руслан дæр. Йæ 
фыды худ арф æркæнгæйæ, йæ фыды ронæй йæ астæу 
æрбалвасгæйæ, йæ фыды къахдзæфтыл йæхи баргæйæ 
бавнæлдта йæ фыды фæндаг адарддæр кæныныл. Цар- 
ды фæндаг та лæгъз никуы вæййы, æмæ йын бантысæд. 
Йæ фыды ном æмæ кад бæрзонд хæсгæйæ йыл кæронмæ 
лæгау лæджы хуызæнæй ацæуæд. 
2013 аз октябръ. 
214 

-ЧЗ^ч^хг^^Е^ 
мон&æи хаи&эюын 
Амонд, æвæдза, хъулонварс у. Азæххыл цал адæй- 
маджы цæры, уал цæсгомæй кæсы дунемæ. Ал- 
кæмæн дæр сæ йæ хордзены йæхи лæвар ис. Алкæуыл 
дæр сæ йæхирдыгонау ауды. Кæмæ йæ ирд фарсæй 
фæхуды, кæй йæ хъулон базыры бын бакæны. Кæй йæ 
фæсдуар æрæвæры. Кæй та царды гуылфæнты йæ уæл- 
ныхты ахæссы. Бахизы йæ рæдыд фæндагæй, батавы йæ 
йæ хъарм мидбылхудтæй. Æмæ тæхудиаг у, амонд йæ 
хæрзæмбæлæг кæмæн разыны, йæ бирæ хæрзтæй рæдау 
лæвар кæмæн ракæны æмæ рæдыд фæндагыл цæуынæй 
кæй бахизы. 
Амонд йæ бардуаг, йæ хæрзаудæг разынд ирыхъæуккаг 
лæппу Мурасты Тимурæн дæр. Йæ фыд Роман æмæ йæ 
йæ мад Елизаветæ цы ’гъдау, æфсарм æмæ фæткыл ахуыр 
кодтой, уый дзы домдтой Дзæуджыхъæуы фыццæгæм 
скъолайы дæр. Абон дæр Тимур стыр æхсызгонæй 
æрæмысы скъолайы директор Цæлойты Викторы. Уый, 
дам, нын фыды хуызæн уыд. Лæппу кæддæриддæр 
тæлфаг вæййы, сывæллонæй йæ рæдыд хъуыддæгтыл 
æнцондæр фæцалх кæнын у. Уый та сæ алкæйы зæрдæмæ 
дæр ардта дæгъæл, алкæимæ дæр сæ ардта иумæйаг 
æвзаг. Æмæ архайдта Тимур дæр. Æййæфта ахуыры, 
æххæст кодта мад æмæ фыды фæдзæхст, нæ цыд йæ уа- 
рзон ахуыргæнджытæ æмæ директоры хъыджы. Стадион 
«Спартак» сæм хæстæг уыд æмæ уроктæ скæныны фæстæ 
йæ уæгъд рæстæг æрвыста уым. Тынг уарзта футболæй 
хъазын. Изæрæй та цыд Къостайы номыл Культурæйы 
хæдзармæ. Уырдæм æй кафджыты хихъæппæрисадон 
215 

•чэ^ььæ^у*- 
къордмæ бакодта йæ мад. Архайдта, цæмæй йæ лæппу, 
ныййарджытæ куысты куы вæййынц, уыцы рæстæг уын- 
джы ’вджид ма уа. Фæстаг кълæсты куы ахуыр кодта, 
уæд Ирыхъæуы йæ зонгæ лæппутæй цаддæр кафынмæ 
бацыдысты ансамбль «Алан» - мæ æмæ сын цыд сæ 
концерттæм бакæсынмæ. Хихъæппæрисадон къорды 
кафыныл куыд ахуыр кодтой, уый ансамбль «Алан» - мæ 
дард лæууыд. Уæлдай тынгдæр æй дисы ’фтыдта «Симд». 
Каст-иу æм афтæ, цыма Зилахар базмæлыд æмæ Нарты 
гуыппырсартæ рахызтысты тымбыл кафты. Суанг ма 
фыны дæр уыцы кафт йæ цæстытыл уад. Æнцойдзинад 
ын нæ лæвæрдта. Рог къахы айст... Къухы аив фезмæлд... 
Уæздан цæстæнгас... Уыцы кафт æвдыста хур æмæ ду- 
нейы змæлд, Иры урссæр хæхтæ, царды райдиан. Æмæ 
кæд раздæр æнæ футбол йæ бон фæцæрын нæ уыд, уæд 
ыл ныр кафт ног базыртæ басагъта. Скъола каст куы 
фæци,уæд зыдта, цы фæндагыл ацæудзæн, уый. Ан- 
самбль «Алан» йæ зæрдæмæ афтæ хæстæг айста, æмæ йæ 
æндæр истæуыл баива, уый йæ хъуыдыйы кæрон дæр нæ 
уыд. 
Фыццаг хатт ансамблимæ сценæмæ куы рахызт, æмæ 
йын адæм йæ курдиатæн дæргъвæтин къухæмдзæгъдæй 
куы раарфæ кодтой, уæд йæ уд фырцинæй ради. Царды 
цæмæ бæллыди, цæмæ тырныдта, уыцы нысан сæххæсти. 
Сæйрагдæр та сæххæст йæ фæлмæн мады бæллиц. Йæ 
иунæг хъæбул йæхи фæндиаг байрæзт æмæ йын адæмы 
рæгъмæ рацыд. 
Рæстæг куыд ивгъуыдта, афтæ рæзыди Тимуры кур- 
диат дæр. Коллективимæ сфæлдыстадон балцыты цыд, 
куыд нæхи бæстæйы горæттæ æмæ республикæтæм, 
афтæ фæсарæнтæм дæр. Йæ уд хъæздыгдæр кодта 
æндæр адæмты аивадæй. Зонгæ кодта æндæр адæмты 
культурæ æмæ æгъдæуттимæ. Æмæ цас фылдæр уыдта, 
уыйас фылдæр аргъ кодта йæхи адæмæн, уыйас йæ ирон- 
216 

^ЧЭ^^хз^Е^ 
дзинад кодта тыхджындæр, уыйас архайдта æцæгæлон 
бæстæйы йæ ирон адæмы кад бæрзонддæр сисыныл, 
кафты æвзагæй сын ирон лæджы удыхъæд равдисыныл. 
Æртæ азы «Алан»-ы бакусыны фæстæ ацыд Грознамæ 
æмæ бацыд кафынмæ ансамбль «Вайнах» - мæ. Кæд 
ын цæрæнуат радтой, кæд ын мызд фылдæр фыстой, 
уæддæр йæ зæрдæ хæдзармæ æхсайдта. Фыдыуæзæг ын 
алы хæрзтæй зынаргъдæр æмæ адцжындæр уыд, уымæ 
гæсгæ дзы бирæ нæ бафæстиат. Раздæхт фæстæмæ æмæ 
æрлæууыд ахуыры фæндагыл. Истори бирæ кæй уа- 
рзта, уымæ гæсгæ бацыд Цæгат Ирыстоны паддзахадон 
университеты историон факультетмæ. Ахуыр дæр код- 
та, стæй ансамбль «Ирыстон» - ы дæр кафыд. Ацы аи- 
вадон къордимæ иу рæстæг гастрольты уыд Америчы. 
Фæстæмæ здæхгæйæ Мæскуыйы афæстиат. Базонгæ 
ирон лæппутимæ æмæ йæ уыдон сцыбæл кодтой амал- 
хъомдзинады куыстмæ. Иу ран исты балхæн æмæ йæ 
æндæр ран зынаргъдæрыл ауæй кæн. Афтæмæй йыл 
дыууæ азы куыддæртæй аивгъуыдтой. Йæ куыстæй йæ 
зæрдæ нæ рад. Æмбæрста йæ, Хуыцау æй сæудæджер 
кæнынæн кæй не сфæлдыста, уый. Иу бон Мæскуыйы 
уынгты йе ’мбæлттимæ фæцæйцæугæйæ йæ хъустыл 
ауад ирон фæндырдзагъд. Йæ зæрдæ къултыл йæхи ных- 
хоста. Нал æм байхъуыстой йæ къæхтæ, фæндыры зæлтæ 
кæцæй хъуыстысты, уырдæм æй ахастой. Æмбаргæ дæр 
æй нæ бакодта, кæддæр æй йæ мад цы аивады бардуа- 
гыл бафæдзæхста, уый йæм ногæй кæй сиды, уый. Бацыд 
æмæ базыдта, Мæскуыйы цæрæг ирæтты сывæллæттæ 
кафыныл кæй ахуыр кæнынц, уый. Нæ фæлæууыд. 
Бæстондæр сын ацамыдта кафты фæзилæнтæ. Афæстиат 
семæ. Ныййарджытæ йæм бахатыдысты, цæмæй сын сæ 
сывæллæттæм фæкæса, цæмæй сæ аивдæр кафыныл са- 
хуыр кæна. 
Цалдæр минутмæ бацыд бакæсынмæ æмæ ма сын 
217 

чэх^-^я 
мæнæ иугыццыл исты ацамононгæнгæ абоны онг 
кусгæйæ баззад. Хæдзар сабыргай дургай æмæ мургай 
куы аразай, афтæ рауад йæ хъуыддаг. Уый уыд 1995-æм 
азы. Стыр къорд саразын йæ хъуыдыйы кæрон дæр нæ 
уыд. Æрмæст æй фæндыд Мæскуыйы цæрæг ирон сы- 
вæллæтты кæрæдзимæ æрбангом кæнын. Ирон культурæ, 
ирон æвзаг, ирон æгъдау сæ куыд нæ рох кæной æмæ сæ 
куыд ахуыр кæной, ууыл бацархайын. Æрбамбырд сæ- 
иу кодта æмæ сæ зонгæ кодта, нæ кадджын фыдæлтæй 
нын хорзæй цы баззад, уыимæ, стæй сæ-иу æрмæстдæр 
уый фæстæ райдыдта кафыныл ахуыр кæнын. Æмæ цас 
фылдæр куыста, уыйас йæхимæ тынгдæр мæсты кодта. 
Афтæ йæм каст, цыма сæ мидбынаты цоппай кодтой. 
Æмæ уæд йæхицæн сæвæрдта, афæдзæй афæдзмæ се 
’нтыстдзинæдтæ хуыздæр куыд кæной, ахæм нысан. 
Хиуыл хæс сæвæрын иу хъуыддаг у, йæ сæххæст кæнын 
та æндæр хъуыддаг. Фæлæ Тимур йæ ныхасæн разынд 
хицау, стæй канд йæхæдæг нæ, фæлæ йæ бинойнаг Фи- 
дараты Зæлинæ дæр. Уый къордæн у директор. Тимур 
та аивадон разамонæг. Семæ ма сывæллæтты кафыныл 
ахуыр кæнынц Цопанты Алан, Гуылæрты Радион, Багаты 
Алан, Джабиты Георгий æмæ Карсанаты Олег дæр. Сы- 
вæллæттимæ кусынмæ тынг арæхсынц. 200 сывæллоны... 
Алкæмæн дæр йæхи удыхъæд, йæхи зондахаст. Иу хъ- 
уыддаг сывæллæттимæ кусын у, иннæ хъуыддаг та ныйй- 
арджытимæ, уымæн æмæ сæм сæ сывæллæттæ тынг кур- 
диатджын фæкæсынц, æмæ сæ афтæмæй хъыгдарынц. 
Æмæ куыд къорды уæнгтимæ, афтæ ныййарджытимæ 
дæр ссарынц иу æвзаг. Вамбарын сын кæнынц алцыдæр. 
Тимур куыд зæгъы, афтæмæй сывæллоны хъахъхъæнын 
хъæуы. Йæ къах кæнæ йæ уæраг хъыгдард куы баййа- 
фой, уæд ма уымæй цæй кæфæг ис? Æмæ сæ уымæй 
дæр хизынц. 
Зондцжын адæймаг цалынмæ азæххыл фæцæры, уæд- 
218 

^ЗХ^^1 
мæ ахуыр кæны. Тимур дæр сывæллæтты куыд ахуыр 
кæны, афтæ кусы йæхиуыл дæр. Йæ ныхæстæм гæсгæ 
кæйдæр ахуыр кæнын, æнцон у. Æз, дам, нырма мæ 
равзæрст фæндаг æмæ нысантæн се ’мбисмæ дæр нæма 
бахæццæ дæн. Æрвылбон Мæскуыйы цас диссаджы 
культурон мадзæлттæ вæййы, уыдонмæ дæр цæуы. Ногд- 
зинадæй цы фены, цы базоны, уыдон йæ аивады суадо- 
ныл бафтауы. Йæ уды æвæрæнтæ фæхъæздыгдæр кæны, 
стæй сæ цæстуарзонæй сабитыл байуары. Хистæр кары 
сывæллæттимæ æнцондæр у кусын. Зындæр у кæстæр 
фæлтæры зæрдæтæм фæндаг ссарын. Хистæр дæр сын 
куыд уай, ахуыргæнæг дæр æмæ æмгар дæр, ууыл хъæуы 
бацархайын. «Ирон кафтæй уæздандæр, ирон кафтæй 
рæсугъддæр æмæ аивдæр, стæй зындæр иунæг кафт дæр 
нæу, æмæ йæ хъуамæ стыр хæзнайау æнæ аиппæй иннæ 
адæмты рæгъмæ хæссæм,» - йæ къорды уæнгтæн фæзæгъы 
Тимур. 
Æртæ мæйы акуыста æмæ сæм æрхаудта Мæскуыйы 
Валентина Терешковайы номыл Аивадон галуаны концер- 
ты архайыны бар. Уырдæм бацæттæ кодта, Цæгат Иры- 
стоны паддзахадон кафты ансамбль «Алан» - ы цы хонгæ 
кафт сæвæрдтой, раст ахæм. Суади Дзæуджыхъæумæ 
æмæ æртæ боны æмгъуыдмæ ракуырдта сывæллæттæн 
ирон уæлæдарæс. Цыма сценæйы урс бæлæттæ базыр- 
джын цæргæстимæ зилдух кодтой, раст афтæ зынди 
дардмæ. Жюрийы уæнгтимæ уыд Махмуд Эсамбаев æмæ, 
сывæллæттæ кафт куы фесты, уæд фестад, тыхджын 
къухæмдзæгъд сарæзта æмæ загъта: «Адоны фæрсгæ дæр 
ма кæнут чи сты, уымæй. Сæ иу ракъахдзæфæй дæр, сæ 
аив æмæ уæздан фезмæлдæй дæр бæрæг у, ирæттæ кæй 
сты, уый». Иу ныхасæй сæ тынг раппæлыд. Уыцы концер- 
ты фæстæ стыр концерт радтой Плехановы номыл акаде- 
мийы Культурæйы галуаны дæр. 
Фыццаг хатт фæсарæнты уыдысты Швецарийы. Ахуы- 
219 

-ЧЭ^^о^^Е^ 
дтой сæ, уым чи цæры, уыцы ирæттæ. Концертмæ йæ 
бинойнагимæ æрбацыд Швейцарийы финансты министр 
æмæ загъта: «Мах нырма нæ царды мидæг ахæм рæсугъд 
кæфтытæ никуыма федтам». Уыд ахæм цау дæр. Индийы 
цыдысты Уæрæсейы Культурæйы бонтæ æмæ уырдæм 
концерты архайынмæ ацыдысты Владимир Путинимæ. 
Сценæмæ рацыдысты кæронбæттæны. Тимур куыд за- 
гъта, афтæмæй концерт цыди, фæлæ дзы зæрдæйыл 
ницы æмбæлди. Æрмæст ансамбль «Алани» - йы 
сывæллæттæ куы ракафыдысты, уæд дзы уд бауагьтой, 
зал базмæлыди. Æртæ минуты йæддæмæ сын нæ радтой, 
фæлæ цалдæр кафты баиу кодтой æмæ сæ рæсугъдæй 
равдыстой. Сывæллæттæ сценæйæ куы рахызтысты, уæд 
сæм Уæрæсейы Культурæйы министр «Бомба, бомбæ» 
дзургæ бацыд æмæ сын фæхъæбыстæ кодта. Фæстæдæр 
ма сæ аивад æвдыстой Австрийы сæйраг горæт Венæйы. 
Уырдыгæй куы ссыдысты, уæд сæ иу къуырийы фæстæ 
арвыстой Францмæ. Концерт радтой Канны конгрессты 
галуаны æмæ уырдыгæй дæр сыздæхтысты кадимæ. Та- 
тарстаны стыр бæрæгбон арæзтой æмæ уырдыгæй дæр 
райстой хуынды гæххæтт. Ирыстонмæ та сыздæхтысты 
стыр кадимæ. 
Фарон ансамбль «Алани»-йыл сæххæст 15 азы. Рахызт 
сабидуджы карæй. Фынддæсаздзыды ирон адæммæ 
лæджы бындзæфхад фæхонынц. Сывæллонæй йыл 
фылдæр хæстæ æвæрд вæййы, фылдæр хъуыддæгтæ дзы 
фæдомынц. Æмæ уый рох нæу ансамблы разамындæй 
дæр. Йæ 15 азы бон стыр концерт радта Мæскуыйы Чай- 
ковскийы номыл залы æмæ сын загътой: «Уымæй хуыздæр 
акафæн нæй». Ацы аз та радтой концерт Уæрæсейы 
Мидхъуыддæгты министрады академион ансамблимæ, 
академион ансамбль «Березка» - имæ, стæй адæмон каф- 
ты ансамбль «Хохаг» - имæ. Уыцы концерты сæхи равды- 
стой фаронæй дыууæ хатты хуыздæр. Алы аз дæр ахуыры 
220 

-ЧЭ^^^ох^О^ 
азы кæронмæ маймæ бацæттæ кæнынц стыр программæ. 
Сæхи цæттæ кæнынц фæсарæнтæм дæр. Æрмæст фа- 
рон сын бантыст 100 концерты раттын. Цæмæй адæймаг 
стыр программæ бацæттæ кæна, уый тыххæй бирæ ба- 
кусын хъæуы. Тимур та куыстæй никуы фæтæрсы. Бирæ 
хæттыты, зæгъы, æхсæв фæбадын, цай скæнын, æмæ 
хъуыдыты ацæуын, хатгай кæм дæн, уый дæр, дам, ма 
мæ ферох вæййы. Фидæны концертæн фæаразын пълан. 
Кæцы кафт кæцыйы ивдзæн, чи кæй фæстæ рацæудзæн. 
Хатгай, дам, мын æппындæр пълан саразын нæ фен- 
тысы. Фæлæ уый фæстæ машинæйы цæугæйæ, мæнæ 
мæм цыма исчи уæлейы æрдзуры: «Бауром, кърандас 
райс æмæ пълан сараз, зæгъгæ. Æрлæууын æмæ йæ иу 
секундмæ акæнын», - зæгъы Тимур. Иу хаттæй иннæ 
хатмæ йæ сæрмæ никуы æрхаста иу программæ рав- 
дисын. Архайы ног кæфтытæ æвæрыныл дæр. Цæмæй 
ирон кафты мидис, ирон кафты хуызтæ, цы хъуыды сæ 
æвæрд ис, уый хуыздæр зона æмæ сæ ма хæццæ кæна, 
V-» 
уый тыххæй кæсы сæрмагонд литературæ. Ие стъолыл 
кæддæриддæр фенæн ис кæфтыты тыххæй Тугъанты Ла- 
демыры фыст чиныг. 
Курдиат, æвæдза, иувæрсыг никуы вæййы. Тимуры 
куы бафæрсай «кафты фæндагыл куынæ ацыдайыс, уæд 
цы дæсныйад равзæрстайыс, зæгъгæ, уæд йæ дзуапп 
вæййы: «Чи зоны, шофыр». Футболæй хъазын æмæ кафты 
æмсæр бирæ уарзы машинæ скъæрын дæр. Мæскуыйæ 
Дзæуджыхъæумæ суайын æм иу хъæуæй - иннæ хъæумæ 
бауайынæй уæлдай нæ кæсы. Даргъ фæндаг, рæсугъд 
æрдз, парахат хъуыдытæн хорз фадат... Цалынмæ 
фæндагыл цæуай, уæдмæ асагъæс кæнæн ис ивгъуыд 
цардыл. Сабидуджы къуымты разилын æмæ дзы рæсутъд 
мысинæгтæ рахæссын, кæнæ бæллицты базыртыл атæх 
фидæнмæ æмæ дзы аргъæутты диссæгтæ сараз. Фæндаг 
та згъоры æмæ дæ царды размæ скъæфы. 
221 

ЧЭ^^х^^Е^ 
Курдиат... Кафæг, футболæй хъазæг, шофыр... Кино- 
ты кæй хъазы, уый кой та не скодта. Чи зоны, йæхицæй 
æппæлыны хуызы йæм фæкаст. Мосфильмы истой ки- 
ноныв «Десантурæ» æмæ дзы фыдгæнджыты къорды 
цæцæйнаг командиры ролы ахъазынмæ ахуыдтой Му- 
расты Тимуры. Æмæ режиссер нæ фæрæдыд. Сарæхст 
Тимур æмæ йын уыцы æнтыст фадат радта ноджыдæр 
ма иу кинойы ахъазынæн. Бабар ын кодтой киноныв 
«Сюрприз от парфюмера» - йы æдасдзинады паддзаха- 
дон комитеты булкъон Ибрагимовы роль. Тагъд киноныв 
рахæсдзысты адæмы тæрхонмæ. 
Амонд, æвæдза, хъулонварс у. Æмæ йæ ирдцæр 
фарсæй кæй батавта, йæ рахиз базыры бын кæй ба- 
кодта, уыдонæй у Мурасты Тимур дæр. Ис ын уар- 
зон куыст, ис ын, иу æвзаг кæимæ ары ахæм биной- 
наг, дыууæ фырты. Лæууынц ын ахуыры фæндагыл. 
Хистæр сызгъæрин майданимæ каст фæци скъола æмæ 
бацыди Мæскуыйы Губкины номыл нефты æмæ газы 
институтмæ. Кæстæр та иуæндæсæм къласмæ цæуы. Ти- 
мур куыд зæгъы, афтæмæй цардæй æппындæр нæ хъаст 
кæны. Æрмæстдæр ын нæ фаг кæны мад. Кæд ыл 50 азы 
цæуы, уæддæр æнæ мадæй йæхи сидзæр сабийы хуызæн 
æнкъары. Мад... Царды раст фæндагыл æй чи сæвæрдта. 
Ахуыр, æгъдау æмæ дзы æфсарм чи домдта, уынджы 
тæфагæй йæ чи бахызта, йæ цин дæр æмæ йын йæ маст 
дæр æнæдзургæйæ чи ’мбæрста, уыцы мад. Нæй царды 
цалхæн фæстæмæ разилæн, чи нал ис, уыдоны фæстæмæ 
раздахæн. Æмæ хатгай иунæгæй куы аззайы, йæ сæнтты 
Ирыхъæуы куы балæууы, уæд æм рæстæджы фæлмæй 
йæ мады рæвдаугæ хъæлæс райхъуысы... «Лæппу мæ 
къона, нæ хæдзары кад ма фæцудын кæ! Ирон кæй дæ, 
уый дæ рох макуы уæд». Æмæ дары йæ зæрдыл йæ мады 
фæдзæхст. Канд йæ къонайы кад нæ, фæлæ Ирыстоны 
кад дæр архайы бæрзонд хæссыныл. 
222 

ЧЭ^хг^^О^ 
Кæд ныр дзæвгар рæстæг Мæскуыйы цæры, уæддæр 
йæ мадæлон æвзагыл дзуры тынг сыгъдæгæй. Нæ рох 
кæны йæ фыдыуæзæг. Ирыстоны йæ æххуысы хай 
кæм бахъæуы, уым йæхи нæ бафæсфæд кæны, уым 
кæддæриддæр æххуысмæ цæттæ вæййы. Æз, зæгъы, 
сæрыстыр æмæ амондджын дæн, ирон мад æмæ фыдæй 
кæй райгуырдтæн, Иры хъæбул кæй дæн, ирон æвзагыл 
кæй дзурын, уымæй. 
Амонд... Цал фарсы йын ис, цал цæстæй худы дунемæ. 
Амонды зæд йæ сæрты кæмæн атахт, амонды рухсдæр 
хатæны дуæрттæ гом кæмæн сты, уыдонимæ ис Цæгат 
Ирыстоны сгуыхт артист Мурасты Тимур дæр. Æмæ 
иугæр амондимæ æмдзу кæны, уæд ма йын бантысæд. 
2011 аз 14 октябръ. 

-ЧЭ^^сг^^ЕУ1, 
рдз дун-дунейы цы аив ахорæнтæй сфæлыста, 
уыдонæй арвæрдынæй рæсугъддæр никæцы 
рауад. Арвæрдын-арвæй зæххы ’хсæн кæркæ-мæркæ 
хид. Куырдалæгоны æрмадзы цæхæртæ, хуымгæнæджы 
зæрдæйы дзир-дзур, фыййауы сонт бæллиц, ныв- 
гæнæджы æнæнцой уды ахорæнтæ. Æмæ арвæрдыны 
ахорæнтæй йæ зæрдæ хъæздыг кæмæн уыд, бирæвæрсыг 
курдиаты хицау чи уыд, уыцы хуымæтæг адæймаг, Цæ- 
гат Ирыстоны сгуыхт нывгæнæг, Хетæгкаты Къостайы 
номыл паддзахадон премийы лауреат Хетæгкаты Хъазы- 
беджы райгуырдыл сæххæст 75 азы. Æз аныхас кодтон 
йæ хуыздæр æмбæлттæ, Цæгат Ирыстоны нывгæнджыты 
цæдисы уæнгтæ Дзбойты Михал, Дзиуаты Батрадз æмæ 
Джыгкайты Муратимæ. 
УАЦ: Михал, дæумæ гæсгæ, Хъазыбег азæххыл цавæр 
фæд ныууагъта? 
МИХАЛ: Таурæгъы хуызæн ссис ныридæгæн. Куы нал 
ис, уæдæй фæстæмæ цыма нæ хуыз фендæрхуызон, 
фæмæгуырдæр стæм. Уый-иу кæм уыди, уым-иу уыди 
æмбаргæ ныхас дæр, зарæг дæр æмæ кафт дæр. Мæнæ 
гæлæбутæ рухсмæ куыд тæхой, афтæ-иу йæ æрмадзмæ 
æнæзивæгæй цыдысты æмгæрттæ, хæлæрттæ, зонгæтæ. 
Уый йæ раст цардыл дзурæг уыд, йæ уды хъармыл, йæ 
парахат зæрдæйыл. Кæй йæ нæ рох кæнæм, нæ удты 
йын арф бынат кæй ис, уый дæр цæуылдæр дзурæг у. 
Æрдз ын цы радта, йæ миддуне йын цæмæй фæхъæздыг 
кодта, уый адæмæн лæвæрдта рæдауæй, мæнæ искæйы 
зæрдæмæ фæцæуа, исчи дзы раппæла, уый тыххæй нæ. 
Æ 

•ЧЭ^^^у^ 
Архайдта куыд уыдис, афтæмæй. Ис ахæм нывгæнджытæ 
цыдæр ногдзинад федта æмæ йæ афæзмыдта, стæй та 
цыдæр иогдзинад базыдта æмæ йе ’ргом уыцырдæм 
аздæхта. Хъазыбег афтæ нæ уыд. Уый иу загъта: «Хъуамæ 
нывгæнæг адæмæй уа æмæ йæ адæм æмбарой. Адæм 
дæ куы не ’мбарой, уæд цæй нывгæнæг дæ». Æмæ куыд 
загъта, кæнгæ дæр афтæ кодта. Уый тыххæй йын йæ 
хъæуы цæрджыты нывтæ уынæм, йæ фарсмæ чи уыд, 
уыдоны уыдта æмæ сæ ныв кодта. Никæйы фæзмыдта. 
Йæхи æрмдзæф ын уыд. Куыд æй нымадтон, афтæ 
йæ ныртæккæ дæр нымайын. Стæй мæ уый куыд ны- 
мадта, уый дæр мæ рох нæу. Цы нывтæ ныууагъта, цы 
зарджытæ, уыдон ныр дæр диссагæн дзурынц. Адæмы 
’хсæнмæ цæуынмæ зивæг никуы кодта. Ахæм æмуд уыд 
алкæимæ дæр. Уарзон нывгæнджыты цæдисы уæнгтæн. 
Мæнæ йæхи пайдайæн уа, ууыл никуы архайдта. Уый 
йæм никуы уыд. Мæскуыйы нын иу рæстæг стыр рав- 
дыст уыдис нæ нывгæнджыты хæдзары. Уæд æнхъæлдæр 
ничи уыди, Хъазыбеджы нывтæм мæскуыйаг къамис 
афтæ зæрдиагæй æркæсдзæн, уый. Фæлæ се ’ппæты 
’хсæн равзæрстой Хъазыбеджы сфæлдыстад, Хъазыбед- 
жы курдиат æмæ йын радтой æвзист майдан æмæ пре- 
ми. Уый бирæ цæуылдæрты дзурæг у. Йæ адæмы дуне 
сыгъдæгдæрæй равдыста. Никæйы æнгæс уыд. Æз 
аивадон советы уæнг уыдтæн, йæ æрмадзмæ-иу куы 
бацыдыстæм, уæд-иу стыхсти. «Нырма мын конд нæма 
у, нырма мын цæттæ нæма у», - зæгъгæ. Мах та-иу нæ 
дзыхтæ хæлиуæй кастыстæм, мæнæ цы диссаджы ныв 
скодта, зæгъгæ. Хъазыбег уыцы миниуæгæй дæр йæхи 
уарзын кодта. Æмæ йын æнæ уарзгæ нæ уыд, уымæн 
æмæ йæ æнæхин, йæ хуымæтæгдзинадæй, йæ æргом 
зæрдæйæ йæхи уарзын кодта. Йæ нывты йæхи миддуне 
дæр æмæ кæй ныв кодта, уый мидцуне дæр æвдыста. 
Иу хатт æм бауадтæн йæ æрмадзмæ цыдæр дзаумæтты 
15 3аказ№203 
225 

х<5>^х2><^>:1' 
æмæ мыл ныццин кодта: «Мæнæ диссаг, мæнæ испай- 
наг колориттæ. Афтæ ма абад, æз дæ аныв кæнон». Са- 
хат дæр нæ рацыд, афтæ мæ портрет ацæттæ. Æз æй 
абон дæр стыр хæзнайау дарын. Стæй ма мæ дисы цы 
æфтауы? Хъазыбег куы нал уыди, уæд арæх уыдтон иу 
фын. Æвæццæгæн, æрдзы цыдæр ис. Цыма, цыдыстæм 
æнæхъæн нывгæнджыты цæдисæй иу автобусы æмæ, 
цыма, æз бадтæн, Хъазыбег кæм бадт, уыцы рæгъы 
фæстейы, уый та разæй æмæ мæм комкоммæ каст, 
дзургæ та мæм ницы кодта. Куы-иу райхъал дæн, уæд 
хъуыды кодтон, цымæ мын цы зæгъынмæ хъавыди, 
зæгъгæ. Æмæ æрхъуыды кодтон, зæгъын, цыртдзæвæн 
ын скæнон. Йæ макет ын скодтон æмæ йæ 40 боны куы 
уыдис, уæд æй равдыстон. Нывгæнджытæ, фысджытæ, 
уыдоны зæрдæмæ фæцыд. Кæнгæ та йæ нывгæнджытæй 
цалдæрæй иумæ скодтам. 
Æфсæрмыгæнаг уыди, уæздан, фæлæ куысты та 
цæхæр уыди, цæхæр. 
УАЦ: Аивадиртасджытæ стыр аргъ кодтой Хъазыбед- 
жы куыстытæн. Мæнæ куыд загътой Александр Токарев 
æмæ Лидия Зладкевич. «Хетæгкаты Хъазыбеджы нывтæ 
нæ дисы æфтауынц, зæрдæйы тæгтæй фыст кæй сты, 
уымæй. Автор ахорæнты хуызтæ биноныг кæй æвзары, 
уый руаджы йæ уацмыстæ дзаг сты канд рæстдзинадæй 
нæ, фæлæ æцæг поэтикон фидауцæй. Хъазыбеджы 
ныв, «Мæ хъæуы сылгоймæгтæ», стæй тынгдæр та йæ 
къаннæг куыст «Винонтæ» иннæ нывты ’хсæн бæрæг 
дарынц, авторæн адæймаджы мидпунейы æрфытæм 
ныккæсын кæй бафтыд, уымæй, стæй йæ ахорæнтæ дза- 
джджын, ахадгæ æмæ æнахуыр аив кæй сты, уымæй. 
Йæхирдыгонау уыны дуне, йæхирдыгонау аргъ кæны 
ивгъуыд æмæ абонæн. Цы дуне нывæнды, уый та у 
æнæфæцудгæ, егъау, фидар. Нывгæнæджы сфæлдыстад 
æнæфæцудгæ баст у зæхх æмæ арвимæ, хъæдтæ æмæ 
226 

^СЗ>^С2^<Е^ 
дыргъдæттимæ, адæмимæ. Нывтæ адæймаджы дисы 
æфтауынц сæ иудзинадæй. Нывгæнæг йæ сæйраг ныса- 
ныл иузæрдион кæй у, уымæй. Хетæджы-фырты куысты- 
ты хуыздæр миниуджытæ сты композицион хæрзарæзт, 
стæй кæттаджы алы хайыл дæр ис йæ æрмдзæфы вазыг- 
джын æмæ ахадгæ фæд». 
УАЦ: Батрадз, Хъазыбег ныв кæнын куыд уарзта, афтæ 
уарзта зарын дæр. Æвæццæгæн ахорæнтæй йæ бон рав- 
дисын цы нæ уыд. Уый æвдыста зарæджы мыртæй. 
БАТРАДЗ: Уыдис 1972 аз. Тибы уыдтæн. Ахуыдтой 
мæ чындзæхсæвмæ. Цалынмæ уырдæм нæ бацыдтæн ме 
’мбæлттимæ, уæдмæ та кодтам нывтæ. Чындзхæсджытæ 
æрбацæудзысты/зæгъгæ, уæд уæлхæдзармæ схызтыстæм 
æмæ æнхъæлмæ кæсæм. Уалынмæ зарæг æрбайхъуысти. 
Чындз æрбахæссынц. Зæлы диссаджы дзæбæх зарæг. Йæ 
азæлд иу кæмдæр къæдзæхты ’хсæн атади. Стæй чынд- 
зхæсджытæ куыд хæстæгдæр кодтой, афтæ зарæг дæр 
хуыздæр хъуысти æмæ мæхи нымæр ахъуыды кодтон: 
«Цы дзæбæх зары. Раст нæхи Хъазыбеджы хъæлæсы хуы- 
зæн ын ис». Уалынмæ æрбахæстæг сты æмæ: «Ай Хъазы- 
бег куы у». 
Уыцы чындзæхсæвы фæстæ æз сарæзтон цалдæр 
нывы. Сæ иу уыди «Изæрыгон Тибы» зæгъгæ. Хъазыбег 
дæр сарæзта уыцы чындзæхсæвы фæстæ йæ нывты 
хуыздæр «Чындзхаст». Ныв афтæ аив рауади, афтæ йæ 
скодта æмæ йын уый фæстæ уыцы нывæн радтой акаде- 
мийы æвзист майдан. Ахорæнтæй йæ йæ бон зарæджы 
хуызæн равдисын бацис. 
Ноджы ма уыдис ахæм хабар. 1984-æм азы мын Соми- 
хы Эчмиазины уыд сæрмагонд равдыст. Мемæ ацыдысты 
Джыгкайты Мурат æмæ Хетæгкаты Хъазыбег. Уый фæстæ 
нæ ахуыдтой Севаны былмæ сæ хуыздæр ресторанмæ. 
Бадæм, бирæ нывгæнджытæ залы. Оркестр цæгъды. Иу 
рæстæг Хъазыбег хистæрæй ракуырдта, цæмæй азары, 
227 

•ЧЭ>^х*^Е>* 
уый. Æмæ ныззарыд. Мах ын Муратимæ бахъырныдтам. 
Фынгты уæлхъус чи бадт, уыдон сæ бандæттæ мах цурмæ 
хæстæгдæр æрбакодтой. Афтæ фæсæмбисæхсæвмæ 
фæзарыдыстæм. Оркестры сæр дæр нал бахъуыд. 
УАЦ: Нывгæнæг цы ахорæнтæй пайда кæны, уыдон 
февдисынц йæ уды конд, йæ зондахаст, йæ миддуне? 
Хъазыбег цавæр ахорæнтæй пайда кодта? Йæ удыхъæд 
цавæр уыд? 
БАТРАДЗ: Мæнæ æрдæбон цы нывы кой скодтон 
«Чындзхаст». Уый ахорæнтæ уыдысты æлвæст хъуыдыты 
хуызæн, зæххы хуыз, морæ, сызгъæрин хуыз, тарцъæх, 
уыдон иумæ бастæй. Æндæр ныв «Нæ сыхбæсты сылгой- 
мæгтæ», зæгъгæ, уым та бавдыста йæхи сывæллонæй, йæ 
мады хъæбысы æмæ афтæмæй изæрдалынгты лæууынц... 
Уым та зæххы хъармæн цы ахорæнтæ вæййы, ахæм 
хуызтæ уыд. 
УАЦ: Абон дын исчи афтæ куы зæгъид, Хъазыбеджы 
уд ахорæнтæй равдис зæгъгæ. Уæд æй цавæр ахорæнтæй 
равдисис? 
БАТРАДЗ: Мæнæ уæлдæр цы ахорæнты кой скодтон, 
уыдонæй. Морæ, сызгъæрин хуыз, æрвхуыз æмæ зæххы 
хъармæн цы ахорæнтæ ис, ахæмтæй. 
УАЦ: Æз лæгæй лæгмæ Хъазыбегыл никуы сæм- 
бæлдтæн, фæлæ зонын, куыд рæсугъд зарыд, уый. 
Уый æхсайæм азты райдианы уыд, Зилгæйы. Уæд-иу 
фæззæджы нæ хъæумæ нартхортонæнты рæстæг зæх- 
кусджытæн æххуысмæ æрластой педагогон техникумы 
ахуыргæнинæгты. Уыдон-иу æрбынат кодтой Хуымæл- 
лæджы доны был, зæронд скъолайы бæстыхайы. Мах та 
цардыстæм доны иннæ фарс, скъолайы бакомкоммæ. 
Изæр-иу сабыргай хъæумæ куы ’рбахъуызыд, цæлхыдзаг 
мæй-иу арвыл бæрзонд бынат куы бацахста, бæстæ-иу 
куы ныссабыр æмæ-иу фæззыгон сатæг изæр рæгъæд 
дыргъты, хус сыфты æмæ-иу хъарм дзулы тæф уæлдæфы 
228 

•ЧЭ^^^Г^' 
куы апырх сты, уæд-иу скъолайы кæртæй стахт рæсугъд 
зарæг. Афтæ зарын æрмæстдæр фæзоны дунейы змæлд 
зæрдæйæ чи фенкъары, йæ уд парахат кæмæн вæй- 
йы, æрдз йæ минмырон хъæлæсæй рæдау хай кæмæн 
бакæны, ахæм адæймаг. Æнафонтæм-иу нæ банцад 
зараг æмæ-иу хъæуы цæрджытæй алкæмæндæр хаста 
æхсызгондзинад. Сыхы фæсивæд куыд дзырдтой, 
афтæмæй уыцы зараг уд уыд Хетæгкаты Хъазыбег. Афтæ 
фæд-фæдыл æртæ азы дæргъы фæззæджы Хуымæл- 
лæджы доны былтæ фысым уыдысты зарæджы бæрæг- 
бонæн. Стæй уæд рацыд бирæ азтæ æмæ йæ кой айхъуыст 
нывгæнæг Хетæгкаты Хъазыбегæн. Йæ сфæлдыстады 
кой йын-иу чи кодта, уыдон-иу æнæмæнг æнæзæгъгæ нæ 
фесты, тынг рæсугъд кæй зары, уый тыххæй дæр. Æмæ 
уæд бамбæрстон, фæззыгон изæрты-иу хъæуы астæуæй 
хъæуы кæрæттæм йæ зарæг кæмæн хъуыст, уый уыцы 
Хетæгкаты лæппу кæй у, уый. 
УАЦ: Мурат, мæнмæ гæсгæ Хъазыбег хуыцауæй 
лæвæрд адæймагуыди. Мæнæ æрдзон фæзынды хуызæн. 
Æмæ йæ гъер абон æрдзы фæзындтытимæ абар, уæд ын 
кæцы æрдзон фæзынд æрывæрис йæ нымхæ. 
МУРАТ: Мæнмæ куыд кæсы, афтæмæй уыди сæуæх- 
сиды хуызæн. Сæуæхсидмæ адæм фæкæсынц, уæдæ 
мæнæ ног бон райдайдзæн, зæгъгæ. Сырхсырхидæй куы 
скæсы, уæд цыдæр æхсызгондзинад радты зæрдæйæн. 
Цыдæр хорздзинæдтæм æм фенхъæлмæ кæсынц. Мæнæ 
сæуæхсид куыд ивы. Фыццаг тар сырхæй райдайы, стæй 
уæд бургомау сырхмæ рахизы, фæлурсæй фæлурсдæр 
фæкæны, стæй фæстагмæ боны рухсимæ йæ тынтæ 
куы анывæнды, уæд нал фæзыны, фæлæ зæрдæйы баз- 
зайы тынг рæсугъд æнкъарæнтимæ. Хъазыбеджы цард 
дæр, мæнмæ гæсгæ, афтæ у. Афтæ ферттивта царды, 
тыхджынæй-тыхджындæр æмæ курдиатджындæр код- 
та, стæй йæ царды рæсугъддæр бынатмæ куы бахæццæ, 
229 

чэ^^^х^^ 
йæ аивад боны рухсау куы ныййырд, уæд уый фæстæ 
æрбайсæфт. Сæуæхсид боны рухсы куыд æрбайсæфы 
афтæ. 
УАЦ: Мурат, абон дын бæстыфарн ахæм тых радта 
æмæ Хъазыбеджы цардæй кæцыдæр усым сног кæн, 
зæгъгæ, уæд дзы кæцы равзарис? 
МУРАТ: Уый мæнæй хистæр уыд, фæлæ уæддæр 
хæларæй фæцардыстæм. Дих нын ницы уыди. Бирæ 
хорздзинæдтæ дзы радзурæн ис. Йæ хæларзæрдæдзи- 
над, алкæйы дæр уарзта, алкæмæндæр йæ зæрдæ хорзд- 
зинад загъта. Фæлæ мæнæн фылдæр йæ юмор цыд мæ 
зæрдæмæ. Уый ахæм диссаджы худæг æмæ хъазаг адæй- 
маг уыди. Ныр дæр ма не ’хсæн баззадысты йæ бирæ цы- 
ргъ æмæ хъæлдзæг ныхæстæ. Æвиппайды сæ-иу афтæ 
сæппæрста æмæ-иу лæг худæгæй амарди. Æфсады 
службæ кæнгæйæ йæ баулæфынмæ сæхимæ рауагътой. 
Фæстæмæ куы здæхт, уæд дымсгæ пуртийы йемæ сусæ- 
гæй арахъ аласта. Йæ æмбæлттæ дзы куы анозтой, уæд, 
дам, фудтытæ кæнынц. Ай-дам нын цы æрластай. Цы- 
дæр лæмæгъ, дам, у, стæй, дам, сахаты фæстæ сæ иудæр 
йæ къæхтыл нал лæууыд. Æмæ, дам, сын уæд дыккаг бон 
загъта: «Ай, дам, ахæм нозт у æмæ дæ æвдæм километры 
ацахсдзæн». 
УАЦ: Адæймаг, дам, амæлы. Удæн та мæлæт нæй, 
фæзæгъынц. Нæй мæлæн удæй рæсугъд адæймаджы ном 
æмæ кадæн дæр. Нæй мæлæт зарæгæн дæр. Æмæ ца- 
лынмæ Хъазыбеджы ном цæра, уæдмæ цæрдзæн нæ удты 
йæ фарн, йæ арвæрдыны ахорæнтæй нывæзт æнæмæл- 
гæ курдиат. 
2011-æм аз 16 июлъ. 

^О^жг^У^ 
он сценсе йæ и$ы 
уихсæй та$ы 
Цымæ Æрфæны фæд цы у? Кæм ис йæ райдиан, 
кæнæ йæ кæрон? Цавæр цæхæркалгæ æфсургъ 
æй ныууагъта? Æви уый æфсургь нæ уыд, фæлæ адæй- 
маг æмæ уæлæрвтæй зæххмæ скъæфта стъалыты зынг. 
Зынг цард дæттынæн, зынг къонайы тафсæн, зынг фæн- 
даг амонынæн. Скъæфта йæ арвæй зæхмæ æмæ дзы цы 
цæхæр згъæлд, уый та æнустæм æвдисæндарæн баззад 
дун-дунейы хъæбысы æрттиваг тæлмау. Æрфæны фæд! 
Зæгъынц, зæгъгæ, дам, адæймаджы цардвæндаг дæр 
Æрфæны фæдау у. Æмæ цас адæймагæн йæ зæрдæ 
парахатдæр вæййы, йæ уд хъæздыгдæр, йæ курдиат 
бирæвæрсыгдæр, уыйас йæ цардвæндаг ирддæрæй фæ- 
зыны. Æмæ цалынмæ хохæй дур тула, быдыры цалх зила, 
уæдмæ йæ къонайы рухс макуы ахуыссад уыцы адæй- 
магæн йæ дзыллæйы зæрдæйы йæ курдиатæй Æрфæны 
фæд чи айгæрста. Æмæ кæд Иры зæхх хъæздыг у ахæм 
курдиатджын адæмæй, уæд уыдонæй иу у ирон академи- 
он театры сæйраг режиссер, Станиславскийы премийы 
лауреат, Уæрæсейы Федерацийы адæмон артист Хуыгаты 
Геор дæр. Зæгъæн ис, цардæн йæ тæнджыты дæр ауад 
æмæ йæ æрфыты дæр. Цы йын бантыст саразын уыцы 
рæстæгмæ, ууыл у мæ ныхас Георимæ, стæй ирон акаде- 
мион театры артисттæ, Уæрæсейы Федерацийы адæмон 
артист Икъаты Мæирбегимæ, Уæрæсейы Федерацийы 
адæмон артисткæ Туменаты Еленæимæ, Къостайы но- 
мыл премийы лауреат, Цæгат Ирыстоны адæмон артист 
Дзиуаты Анатолиимæ, Уæрæсейы Федерацийы сгуыхт 
ЧАу) 
231 

^О^^^^ЕУ’ 
артисткæ Хъантемыраты Терезæ æмæ Цæгат Ирыстоны 
адæмон артист Фидараты Альбертимæ. 
УАЦ: Геор, цалынмæ адæймаг гыццыл вæййы, уæдмæ 
йæ фæфæнды, цæмæй хистæры бынат тагъддæр бацах- 
са, стæй ралæууы уыцы афон æмæ адæймаг бацæуы йæ 
кары, ралæууы рæстæг фæстæмæ акæсынæн, ралæууы 
ахæм рæстæг, азтæ йыл йæ уæз кæд æруадзынц æмæ, 
дæумæ гæсгæ, цы ад кæнынц уыцы бирæ азтæ, цы уæз 
сæ ис æмæ сын цы аргъ кæныс? 
ГЕОР: Театры куыст чи нæ зоны, уыдонмæ афтæ кæсы 
æмæ театр бæрæгбон у. Æмæ уый æцæг афтæ у. Махæн 
не ’ппæт зындзинæдтæ дæр баст сты, цæмæй адæмæн 
бæрæгбон аразæм, уыимæ. Фæлæ уыдонæн бæрæгбон 
цы вæййы, уый махæн арæх бæрæгбон нæ вæййы. 
Уый исчи куы фенид, коллектив спектакль аразгæйæ 
цы хъизæмæрттæ æмæ фыдæбæттæ бавзары уый, уæд 
зæгъид, о, куыд мæгуыр стут, куыд æнамонд стут, ахæм 
æнамонд фæндагыл цæмæ ныллæууыдыстут, зæгъгæ. 
Мах куысты тыхст æмæ маст фылдæр и, бæрæгбонæй. 
Фæлæ стыр диссаг уый у æмæ фæкус æртæ мæйы, цып- 
пар мæйы, афæдзы æрдæг спектаклыл фæкус æмæ 
дзы лæг хъыг дæр свæййы, стæй кæмдæр фæзæгъы, 
цæмæ мæ хъуыдис, фæлтау æндæр исты сæвæрдтаин, 
зæгъгæ. Фæлæ уый фæстæ сценæмæ куы рахизæм æмæ 
адæмæн куы равдисæм спектакль, адæмы зæрдæмæ 
куы фæцæуы, уæд уыцы изæр цыдæриддæр адæймагмæ 
хъыгæй дæр, мастæй дæр, тыхстæй дæр вæййы, уыдон 
цыма уыцы изæр цыдæр фесты, атадысты, афтæ вæййы 
æмæ та адæймагмæ ногæй цæрын æрцæуы æмæ дык- 
каг бон райдайыс хъуыды кæнын, гъа-ма дарддæр та цы 
спектакль сæвæрон, зæгъгæ æмæ та ног хъизæмæртты 
йæхи баппары. Уый режиссертæм дæр хауы, актертæм 
дæр хауы. Стæй махмæ афтæ у, иугæр кусын хъæуы, 
уæд рæстæгмæ ничи кæсы, сахатмæ ничи кæсы. Хъæуы, 
232 

■^ЧЭ^^тех^О^ 
уæд фондз сахаты дæр кусæм, дæс сахаты дæр кусæм, 
æхсæвыгон дæр кусæм, афтæ уыдис кæддæриддæр. Чи 
зоны, уыцы традицитæ чысыл фæлæмæгъдæр сты, фæлæ 
театрæн йæ куыст афтæ у. 
УАЦ: Геор, фыццаг къахдзæф акæнын кæддæриддæр 
зын вæййы. Дæ фыццаг спектакль абон, æвæццæгæн, дæ 
зæрдыл лæууы æмæ йыл куыд куыстай, стæй дын цавæр 
æнкъарæнтæ æрхаста уыцы спектакль? 
ГЕОР: Ирон театры æз актерæй райдыдтон кусын æмæ 
фыццаг хатт сценæмæ куы рацыдтæн, уæд массовкæйы 
архайдтон. Цæуын мæ хъуыдис сценæйæн йæ иу 
кæронæй иннæмæ. Æмæ йе ’мбисмæ нæма бахæццæ 
дæн, афтæмæй мæ къæхтæ размæ нал цыдысты æмæ 
гыццыл ма бахъæуа фæстæмæ ма аздæхон. Цалдæр ны- 
хасы мæ хъуыди зæгъын, афтæмæй æрлæууыдтæн æмæ 
ракæс-бакæс кæнын, кæм цы зæгъон, уый дæр нал зыд- 
тон. Æмæ мæ фарсмæ чи лæууыди, уыдон мын æй са- 
быргай загътой æмæ йæ уæд сфæрæзтон сдзурын. Стæй 
уырдыгæй куы рацыдтæн, уæд загътон, сценæмæ мæ 
къах нал равæрдзынæн, зæгъгæ, афтæ фæтарстæн. Фæлæ 
мын афтæ куы бакæниккой: «Геор, тынг дзæбæх рацыдтæ 
æмæ тынг фидауыс сценæйы, хорз сарæхстæ», - зæгъгæ. 
Адон мæ зæгъын хынджылæг кæнынц æви цы. Стæй уый 
фæстæ иу ролæй иннæмæ æмæ мæхи æрæмбæрстон, мæ 
зæрдæмæ фæцыди уыцы куыст. Иу заманы мын сæйраг 
режиссер Елена Гавриловна Маркова, уый нæ фыццаг 
аивадон разамонæг уыди, афтæ куы бакæнид, режис- 
серы дæсныйад, дам, куы райсис, уый дæ нæ фæнды, 
зæгъгæ. Æмæ зæгъын цытæ дзурыс, цы бар дарын æз 
уымæ. Æрбадын мæ кодта æмæ мын афтæ: «Æз дæм 
мæ цæст дарын, мæ зæрдæмæ цæуы, спектакль куыд 
ацыд, уый куы февзарæм, уæд пьесæйы мидисы, стæй 
обрæзы тыххæй цы хъуыдытæ фæзæгъыс, уыдон». Æз 
ууыл никуы хъуыды кодтон, фæлæ йæ ныр мæ зæрдæмæ 
233 

^ЗЧооУ^ 
хæстæг айстон. Мæ ныфс дæр уый бæрц нæ хастон 
Мæскуымæ ацауынмæ, фæлæ загътон, куы нæ мæ рай- 
сой, уæд фæстæмæ ссæудзынæн, зæгъгæ. Фæлæ мæ рай- 
стой, режиссеры дæсныйадыл дæр сахуыр кодтон. Куы 
ссыдтæн, уæд та хъуыды кодтон, Тæбæхсæуты Балойæн, 
Хъæрджынты Варяйæн, Икъаты Серафинæн зонд куыд 
амондзынæн, зæгъгæ. Фæлæ фыццаг репетицитæм куы 
æрбацыдтæн, уæд мæм ахæм цæстытæй кастысты æмæ 
мæ цыдæр ныфс бауагътой сæхæдæг. Фыццаг спек- 
таклы Тæбæхсæуты Бало мæ тæккæ фарсмæ æрбадти 
æмæ мæм афтæ хъуыста, цыма мæнæ фыццаг къласы 
бады æмæ ахуыргæнæгмæ хъусы, афтæ. Кæрæдзиуыл 
афтæ баууæндыдыстæм æмæ уый фæстæ спектакль 
куы сæвæрдтам æмæ куы ахицæн ис, уæд мæнмæ дæр 
сценæмæ фæдзырдтой, размæ мæ рахизын кодтой æмæ 
мæ амондджын бонтæй иу уыди, уæд. Ме ’мбæлттæ мын 
фæхъæбыстæ кодтой, æмæ уæд иугыццыл мæхиуыл 
фæхæцыдтæн. Уыцы бонтæ рох кæнгæ не ’сты. Стæй уый 
фæстæ райдыдтой мæ зындзинæдтæ дæр, мæ тыхстытæ 
дæр, стыр бæрæгбæттæ æмæ стыр æнтыстытæ дæр. 
Алцы дæр дзы уыдис ирон театры кусгæйæ. 
УАЦ: Уый бæрц фæкуыстай, Геор, ирон театры. Цал 
спектаклы сæвæрдтай æмæ дын дзы дæ зæрдæмæ 
хæстæгдæр кæцы у æмæ цæмæн? 
ГЕОР: Ахæм диссаджы фарст радтай. Цыдæр чиныг 
фыссынмæ хъавын æмæ дзы ахæм хъуыды æвдисын: 
«Сæвæрдтон сæдæ спектакльмæ ’ввахс. Канд ирон теа- 
тры нæ, фæлæ Уæрæсейы, Гуырдзыстоны, Украинæйы 
театрты дæр æмæ уыцы сæдæ спектакльмæ куы ’ркæсай 
абон, уæд дзы 10-15 йæдтæмæ нæ равзардзынæн». Æмæ 
ууыл бирæ фæсагъæс кæнын. Цæмæн афтæ у? Мæнмæ 
гæсгæ, уыцы спектакльтæ равдисæн уыд канд Ирыстоны 
нæ, фæлæ æндæр рæтты дæр. Æвдисгæ дæр сæ кодтам 
сыхаг республикæты æмæ суанг Мæскуыйы дæр æмæ 
сын стыр аргъ скодтой. Зæгъæм, Максим Горькийы пьесæ 
234 

*<3>«^*2Х<Е>* 
«Царды бын» уырыссаг театры куыд æвæрынц, афтæ йæ 
сæвæр, уæд уый рæдыд хъуыддаг уыдайыд, уымæн æмæ 
уым цы ис, æмæ дзы ирон цардмæ хæстæг цы лæууы, 
уыдон кæрæдзимæ æрбаввахс кæнын хъуыд, цæмæй йæ 
ирон адæймаг удæй банкъара, уый тыххæй. Æмæ йæ 
Мæскуыйы куы равдыстам МХАТ-æн йæхи сценæйы, 
уæд иууылдæр стыр дисы бацыдысты, Горькийæн афтæ 
саразæн куыд ис, зæгъгæ. Бынтон æндæр хуызæн, дам, 
у. Бытовой кæй хонынц, ахæм. Пьесæйы царды бынмæ 
чи ацыди, уыцы хъайтартæм романтикæ, тыхджын уа- 
рзондзинад æмæ уды уæздандзинад ссар, уый тынг зын 
у, фæлæ сæ мах афтæ скодтам æмæ уыдон иууылдæр 
сты хорз адæм. Ис сæм хорздзинæдтæ æмæ мах уыдон 
ссардтам æмæ уымæй тыхджын разынди спектакль. 
Æз канд Уæрæсейы нæ, фæлæ Европæйы бæстæты дæр 
бирæ хæттыты уыдтæн, бирæ спектакльтæ федтон æмæ 
хуыздæрæй цы ис æгас дунейы, уымæ тырнын хъæуы. 
Ирон театры æрмæстдæр ирон пьесæтæ æвдис, уæд мах 
нæхи бабын кæндзыстæм, дунеон аивады бæрзæндтæм 
куы нæ тырнæм, уæд. Æмæ æз кады хъуыддагыл ны- 
майын, ахæм спектакльтæ нæ бон æвæрын кæй у, уый. 
УАЦ: Мæирбег, Георимæ фæрсæй-фæрстæм бирæ азты 
дæргъы фæкуыстай, Георы зонды-иу цы рæсугъд хъуы- 
ды сæвзæрд, Геор-иу цы рæсугъд сурæт саразынмæ хъа- 
выд, ды-иу ууыл бакуыстай æмæ-иу æй рахастай адæмы 
рæгьмæ æмæ цавæр режиссер у Геор, йемæ æнцон кусæн 
у æви нæ? 
МÆИРБЕГ: Цавæр режиссер у Геор, уый æнæхъæн 
Цæдисы дæр зонынц. Мæнæ иу чиныг рацыдис иу цал- 
дæр азы размæ æмæ дзы фыст уыдис: «Ведущие режис- 
серы Советского Союза Товстоногов, Хугаев» æмæ ма 
дзы æртыккаг чидæр уыди. Мæнмæ гæсгæ уый фаг у, 
Геор цавæр режиссер у, уый зæгъынæн. Йемæ æз бирæ 
фæкуыстон, бирæ рольтæ сарæзтам. Куыддæр ахуырæй 
ссыдтæн, афтæ мын бабар кодта Къостайы роль. Æры- 
235 

•ЧЭ^ь^х^Е^ 
гон артистæй Къостайы бæрны бацу, уый стыр хъуыдцаг 
уыдис. Уый фæстæ рольтæ цыдысты æмæ Георы раза- 
мындæй Димитровы ахъазыдтæн, Тимон Афинаджы ахъ- 
азыдтæн, «На дне» - йы Сатины ролы ахъазыдтæн. Цавæр 
режиссер у Геор? Фæлмæн режиссер. Ды дæ роль куыд 
уыныс, уый йæ зæрдæмæ куы нæ цæуа, уæд дын æй ни- 
куы зæгъдзæнис, фæлæ дæ репетицийы рæстæг йæхи 
куыд фæнды, афтæ сараздзæн æмæ йæ ды æмбаргæ дæр 
нæ бакæндзынæ. Уый стыр хъуыддаг у. Уыцы хорздзи- 
над Георæн, æвæццæгæн, Хуыцауæй лæвæрд у. Хуы- 
цауæй йын лæвæрд у, хорз драматург æмæ хорз ахуы- 
ргæнæг кæй у, уый дæр. Исчи мæ куы фæрсид, цавæр 
лæг суæвын дæ фæнды, зæгъгæ, уæд зæгъин: «Георы хуы- 
зæн». Уый зондæй дæр, дзыхæй арæхсынмæ дæр, искуы 
радзурынмæ дæр, ирон фынджы уæлхъус дæр ын æм- 
бал нæй, æз ахæм лæг нæма федтон. Цыбыр дзырдæй, 
Геор гъæйт, зæгъгæ зондджын фыссæг æмæ зондцжын 
режиссер кæй у, цæмæй уый зæгъон, уый тыххæй йын 
«Æрдхорд-æфсымæртæй» йæ монолог бакæсон. «Нæ 
фыдæлтæ цы бæстæтæм цыдысты, кæм сын нæ уыдис 
зонгæтæ, хæстæджытæ, суанг æрдхорд-æфсымæртæ. 
Цы фæтæнтæ, цы быдыртæ сæм уыдис, иу денджызæй 
суанг иннæ денджызмæ. Кæнæ цал æмæ цал паддзахады 
æфсад фидыдта ирон æфсæддонтæй. Уыдис нын кад, 
уыдис нын цыт. Нæ кад, нæ намыс фыдæй фыртмæ цыдис 
нæ фæдыл, ныр та кæддæр айк мæцъисæй чи фæлдæхта, 
уыдон нæм уæндынц. Нæ разы сым-сым кæнын чи нæ 
уæндыдис, уыдон ныл сæ дзыхы дзагæй кæлкæлæй 
худынц. Адæмты стыр фынгыл нын дæлдæр абад, 
зæгъгæ, чи нал зæгъы, иу ахæм нал ис æмæ тæрсын, 
тæрсын, уыцы фынгыл нын сомбон бынат куы нæ уал уа, 
æрмæст ма дзы лæггадгæнджытæ куы уæм, уымæй. Кард 
æмæ фат, цирхъ æмæ уартæй ничи уыд махæй арæх- 
стджындæр, ничи. Ныр лæдзæг сси нæ сæйрагдæр хо- 
тых æмæ дзы æвзидæм фосмæ дæр, куыйтæм дæр, нæ 
236 

^О^хг^^Е^ 
кæрæдзимæ дæр. Ныр егъау бæстæмæ нæ бон ацæуын 
дæр нал у. Ныр нæ тох сси комæй-коммæ, хъæуæй-хъ- 
æумæ, мыггагæй-мыггагмæ, хæдзарæй-хæдзармæ, су- 
анг скъæтæй-скъæтмæ. Ирон ныхас уыди кæддæр ирон 
хъуыдыйы артдзæст. Уым иу зондыл æфтыдтой дыууæ 
зонды. Ныр дыууæ лæджы кæрæдзиуыл кæм сæмбæлынц, 
уым кæрæдзийæ зонд нæ домынц, нæ, æрмæст кæрæд- 
зийæн фæкæнынц фидис, ды туаллаг дæ, ды та дыгурон 
кæнæ къуыдайраг. Цæмæ æрхаудис ирон лæджы лæгдзи- 
над, нæ кæрæдзийы риутыл нал бæрц уадзæм, нал æгъ- 
нæг. Уый адзалы фæндаг у. Йæ, Стыр Хуыцау, кæд ирон 
лæг æцæгæй дæр йæ адзалы фæндагыл лæуд у, уæд æй 
бирæ удхар кæнын ма бауадз, цас тагъддæр ссара йæ ад- 
зал, уыйас хуыздæр. Кæд нæ, уæд та нæ, Сыгъдæг Уасты- 
рджи, рæствæндагыл бафтау æмæ нæ бахиз фыдбылы- 
зæй». 
УАЦ: Еленæ, Хуыгаты Геор ирон сценæйы цы спек- 
такльтæ сæвæрдта, уыдонæй ды бирæты архайдтай 
æмæ абон, фæстæмæ цардмæ ракæсгæйæ, уæд дзы кæй 
сарæзтай, уыдонæй тынгдæр кæцы сурæттæ æрæмысыс? 
ЕЛЕНÆ: Геор бирæ фæлæггад кодта йе ’рыгон 
бонтæй абоны онг Ирыстоны аивадæн. Куыд режис- 
сер, афтæмæй дзы æз æдзухдæр уыдтæн стыр бузныг. 
Цæмæн? Уый тыххæй æмæ цы спектакльтыл куыста, 
уыдонæн сæ арф хъуыды чи у, уый йын цалынмæ нæ 
бамбæрстаид æмæ йæ актермæ нæ бахæццæ кодтаид, 
уæдмæ спектаклыл кусын нæ райдыдтаид. Æз æдзухдæр 
уарзтон æмæ уарзын Георимæ кусын. Æз ын стыр аргъ 
кæнын йæ аивадæн. Стыр лæггад фæкодта аивадæн. 
Рæсугъд фæд уадзы адæмæн æмæ йын мæ цæст уарзы 
хорздзинæдтæ. Æз æм куыстон сæйраг ролты. Зæгъæм 
«Макбет» - æй. Æз дзы хъазыдтæн Леди Макбеты, стæй 
Хуыбецты Райæйы пьесæйы хъазыдтæн Сау чызджы. 
Хъазыдтæн Медеяйы. Медея уыди мæ сæйраг рольтæй 
иу. Геор ыл тынг зæрдиагæй фæкуыста. Æмæ спектакль 
237 

^О^^^У’ 
рауадис тынг хорз, адæмы зæрдæмæ дæр фæцыди, стæй 
дзы чи архайдта, уыдоны куыстытæ дæр тынг хорз рау- 
адысты. Спектакль тæлмац дæр йæхæдæг ракодта æмæ 
цыма мæнæ зарæг уыди, зарæг, афтæ хорз рауад. Геор 
ма театрæн фæлæггад кодта æхсæнады куысты дæр. Уæд 
партион организацитæ уыдысты, æрыгæттимæ дæр тынг 
зæрдиагæй куыста æмæ йын абон мæ зæрдæ зæгъы бирæ 
хорздзинæдтæ. Фыццаджыдæр æнæниз уæд, йæ адæмæн 
уарзон у æмæ адæмы фарнæй хайджын уæд. 
УАЦ: Анатолий, алы спектаклы æнтыст дæр актер æмæ 
режиссеры курдиатыл дзурæг у. Актер æмæ режиссер иу 
зарæджы рæнхъытæй уæлдай не сты. Фæхицæн гæнæн 
сын нæй æмæ ды куыд актер, куыд режиссер, куыд аива- 
дон разамонæг, афтæ Георæн цы аргъ кæныс? Дæ цæсты 
Георæн цавæр кад ис? 
АНАТОЛИЙ: Æз тынг бузныг дæн Хуыгаты Георæй, 
уымæн æмæ фыццаджы дæр мæн æнæхъæн театрæй 
студимæ ахуыр кæнынмæ кæй арвыстой, уый тыххæй. 
Фæстæмæ куы сыздæхтæн, уæд уайтагъддæр ролтыл ку- 
сын райдыдтон Хуыгаты Георы, Цихиты Мæирбеджы 
æмæ Цæлыккаты Мæирбеджы фæрцы. Хуыгаты Геормæ 
ис бирæ хорз миниуджытæ куыд режиссер, куыд театры 
сæрхъуызой, стæй куыд драматург, афтæ. Æз ахуырæй 
куы æрцыдтæн, уæд мæм касти, касти. Цæмæй Гамлеты 
ролы онг æрхæццæ уон, уый тыххæй бирæ эксперимент- 
тæ кодта. Æмæ йæ æз æнкъардтон, фæлæ мын Гамлеты 
роль ратдзæн, уый мæ уырнгæ дæр нæ кодта. Бæлгæ та 
йæм кодтон. Радта мын Шекспиры пьесæ «Виндзойраг 
цæстфæлдахджыты» Пистолы роль. Мæнæн дæр, стæй 
Гæлæуты Толиккæн дæр гыццыл рольтæ уыдис уым. Фæлæ 
мæнæн мæ зæрдæмæ фæцыдис, уый æмæ мах æрыгон 
актертæ уæвгæйæ нын фадат радта бакусынæн æмæ уый 
уыдис хорз хъуыддаг. Мæнмæ гæсгæ, Хуыгаты Георæн 
куыд режиссер, афтæ уый йæ хуыздæр миниуджытæй 
иу у. Уый актерæн сценæйы архайгæйæ дæтты сæри- 
238 

^<3>^Х2><Е>Л 
бардзинад, фæлæ куыддæр фæцæй хауай былæй, афтæ 
йæ сраст кæны æмæ уый хорз миниуæг у. Вирæ режис- 
сертæй ферох вæййы, актерæн йæхи миниуджытæ кæй 
ис, уый. Мæ зæрдæмæ уæлдай тынгдæр фæцыди, йæхи 
пьесæ «Фыдæлты намыс» - ы мын Куыдзæджы роль кæй 
радта, уый дæр. Æз тынг зæрдиагæй куыстон уыцы ро- 
лыл. Суанг ныр дæр ма Куыдзæджы ролы дæр, стæй Гам- 
леты ролы дæр фыны фæхъазын. Куыд драматург, афтæ 
Хуыгаты Геор бирæ пьесæтæ ныффыста. Уæрæсейы ре- 
спубликæты, стæй сæ бирæ бæстæты кæй æвæрынц, уый 
та дзурæг у курдиатджын драматург кæй у, ууыл дæр. 
УАЦ: Терезæ, фынддæс æмæ ссæдз азы кусыс ды 
ирон театры, фынддæс æмæ ссæдз азы дæргъы бирæ 
режиссертимæ куыстай æмæ уыцы режиссертæй Геор 
цæмæй хицæн кæны? 
ТЕРЕЗÆ: Геор тынг бирæ уарзы йæ актерты æмæ ак- 
тер уый куы æмбара, уæд театры аивадæн æнæ сырæзгæ 
нæй. Дыккаджы та Геор иннæ режиссертæй хицæн 
кæны уымæй æмæ актеримæ фæкусы куыд ахуыргæнæг. 
Æмбаргæ дæр æй нæ бакæндзынæ, дæ сæры дын цы стыр 
хъуыды нывæрдзæн, уый. Стæй ма уый дæр сæйрагдæр 
нæу, фæлæ ма афтæ дæр хъуыды кæндзынæ, цы стыр 
диссаджы хъуыды æрхъуыды кодтон, зæгъгæ. Актерæй 
йæхи уæлдæр никæд кæны. Цыма гыццыл сывæллон у 
актер æмæ йæм тынг арæхстгай æвналын хъæуы, ахæм 
хуызы кусы Геор. Æмæ уый куыд режиссер-педагогæн, 
афтæ тынг хорз миниуæг у, йæ стыр курдиатыл ын дзу- 
ры. Ахæм режиссеры къухмæ цыфæнды æрыгон артист 
дæр куы бахауа, уæд нæ фехæлдзæн æмæ ацæудзæн 
стыр аивады фæндæгтыл. Абон кæд театр академионы 
ном хæссы, уæд уым ис Георæн йæ уды стыр фыдæбон. 
Геор масштабный спектакльтæ кæй хонынц, ахæмтæ 
бирæ сæвæрдта. Зæгъæм Островскийы «Гроза», æз дзы 
Екатеринæйы хъазыдтæн, Горькийы «На дне», Чеховы 
«Три сестры», Толстойы «Власть тьмы», стæй йæхæдæг 
239 

*<$>*&*%>* 
кæй ныффыста уыцы «Хъæздыг хæдзар» æмæ «Фыдæлты 
намыс». «Фыдæлты намыс» - ы хъазыдтæн Зæлийы ролы 
æмæ уыцы роль тынг бауарзтон, кусгæ дæр ыл тынг 
удуæлдайæ фæкодтам. Иннæ ахæм «Хъæздыг хæдзар». 
Нырма æрыгон уыдтæн æмæ мын Геор уым бахæс кодта 
ацæргæ сылгоймаджы фæлгонц. Йæ саразынмæ Георы 
фæрцы сарæхстæн. Геор театры актерты дæр, театрæн 
йæ аивад дæр, йæ драматурги дæр систа тынг бæрзонд 
къæпхæнмæ. 
УАЦ: Альберт, мæнмæ афтæ кæсы æмæ артист ре- 
жиссеры фæрцы свæййы зындгонд æмæ дæ бон афтæ 
зæгъын у æмæ Георы фæрцы артист стæн, зæгъгæ? 
АЛЬБЕРТ: Ирон театры ахæм артист нæй, Хуыгаты 
Георимæ кусын кæй нæ фæнды. Æз йæмæ бакуыстон, 
бирæ спектаклты, радта мын-иу ролтæ æмæ кæд мæ 
къухы исты бафтыди, уæд уый Хуыгаты Георы фæрцы. 
Георы æз никуы федтон актеримæ хыл кæнгæ. Иу ныхас 
дын зæгъдзæни æмæ дын, цыма, уыцы ныхасæй дæ къ- 
ухты баст суагъта, афтæ дæм кæсдзæн. Уый у тынг кур- 
диатджын адæймаг. 
УАЦ: Альберт, хъазыс Георы пьесæмæ гæсгæ æвæрд 
спектакль «Æххуырст фæтæджы» Аламиры ролы. 
Æвæццæгæн дын Геор уыцы роль хуымæтæджы нæ ба- 
бар кодта? 
АЛЬБЕРТ: Æз ын стыр бузныг зæгъын, ахæм роль 
мыл кæй баууæндыди, уый тыххæй. Æз ыл куыстон 
тынг зæрдиагæй. Кæд нæ къухы исты бафтыдис æмæ 
хорз спектакль рауади, уæд Хуыгаты Георы фæрцы. 
Мæскуымæ дæр æй аластам фæззæджы, хъазыдыстæм 
æй Малый театры, Ирыстоны аивады бонтæ куы цыды- 
сты Мæскуыйы, уæд æмæ фæцыдис адæмы зæрдæмæ. 
1998-æмаз 

-ЧЗ^^сг^Е^ 
(^КайВжын уы& аВæжы уау)зтæй 
Стъалытæ - бæрзонд арвы цæстытæ, цъæхтæ ’мæ 
буртæ, стыртæ ’мæ гыццылтæ. Сæ иутæ дард, сæ 
иннæтæ хæстæгдæр. Цæхæртæ калынц, сурынц нын 
нæ фæллад. Рæсугъд хъуыдытыл сæрызонд æфтауынц. 
Æхсызгондзинад зæрдæтæн хæссынц. Нæ удты рухсыл 
рухс æфтауынц. 
Ис азæххыл дæр стъалытæ^ фæзæгъынц. Æнæ уыдон 
цы уаид, цымæ, цард? Йæ уды хъарм нын чи дæттид 
æнæвгъау? Йæ курдиатæй нын чи кæнид лæггад? Хъару 
’мæ зондæй чи уаид фæзминаг? Фæтк æмæ уаг, æгъдау 
æмæ æфсарм кæмæн уаиккой йе ’рвылбоны сагъæс? 
Цы уаид, дам, æнæ стъалытæ зæхх? Сæ цæуæнтæ, 
сæ хæтæнтæ кæм сты? Кæм зыны се ’рмдзæф? Сæ кады 
мæсыгуагæры кæм лæууы? 0, ахæм рæттæ Иры дзыхъхъы 
бирæ. Сæ иу та у ирон театры сценæ. Уым Иры дзыллæ 
бауарзтой Балойы, Солæманы, Серафины, Къостайы, 
Уырызмæг æмæ Федяйы, Къолайы. Ам йæ кады стъалы 
стылд бæрзонд Икъаты Мæирбеджы курдиатæн. Чи уыди 
æнхъæл, æмæ Мæирбег 85 азы кармæ нæ фæцæрдзæн, 
уый. Цал хатты йыл фембæлдтæн, цал хатты ныхас код- 
тон йемæ, мæхицæн-иу дзы цыдæр хорздзинад рахастон. 
Йæ царды хабæрттæ йын фыццаг хатт ме ’фсины фыды 
хо Залиханæй базыдтон. (Хиуæттæ йæ Дзели хуыдтой). 
Уый йæ схаста. Уый уыд йæ дыккаг мад 
1977-æм аз... Црау... Даргъ зымæгон изæр. Хъарм уат. 
Ме ’фсин. Залихан. Сыхаг устытæ. Мысинæгтæ. Ивгъуыд 
царды хабæрттæ. Æз хæстæгæй-хæстæгдæр ластон 
мæхи зæронд усмæ. Хатгай-иу æм æрхатыдтæн: «Дзели, 
16 3аказ№203 
241 

^бЧоох^ 
исты-ма мын радзур дæхи цардæй. Уый мæм-иу фæлмæн 
бахудт æмæ мын-иу афтæ бакодта: «0 гормон, цы дын 
радзурон?». Иу хатт аджих. Цæуылдæр ахъуыды кодта, 
стæй мын райдыдта дзурын: «Æз æнæфсин, æнæхицау 
хæдзармæ æрцыдтæн чындзы. Уыдис мын æрмæстдæр 
хистæр тиу æмæ файнуст. Афассæ хуынди. Куыд дис- 
саджы сылгоймаг уыди! Схуыст ныхас дæр мæм никуы 
скодта. Мæ къона, мæ хурæй мæм дзырдта. Дыууæ хойы 
цард фæкодтам. Иу хæдон дæр нын уæрæх уыди. Уæздан 
сылгоймаг. Æрхъуыдыджын, хæларзæрдæ. Афтæ куы нæ 
уыдаид, уæд мын йæ хъæбулы дæр нæ радтаид. Мæирбег 
ын мæ цуры райгуырд. Къорийы хуызæн тыппыр, сау- 
лагъз сывæллон. Æрбатыхтон æй мæ хъæбысы. Нылхъ- 
ывтон æй мæ риумæ. Мæ зæрдæйы цыдæр скъуынæгау 
акодта. Тарстæн, сывæллоны куы æрæвæрон æмæ уыцы 
æнахуыр тых куы нал æнкъарон. Йæ бонæй уа, ныййарæг 
чи у? Æз уый фæстæ атонын нал куымдтон сывæллонæй. 
Йæ хъарм тыппыр къухтæ, йæ фæлмæн рустæ. Фæндыд 
мæ, æдзухдæр мæ хъæбысы куы уыдаид, æдзухдæр æм 
куы кастаин, уый. Не ’фсæстæн йæ рæвдауынæй. Уыд мæ 
царды æппæтæй амондджындæр бон дæр. Фæдзырдта 
мæм Афассæ. Фæлмæн бахудгæйæ мæм æрбадаргъ код- 
та Маирбеджы. Загъта мын: «Мæнæ айс, Залихан, дæ 
лæппуйы. Цы хъауджыдæр у, дæумæ уа æви мæнмæ? Æз 
æй дæуæн дæттын. Ды йæ мæнæй фылдæр уарзыс». 
«Мæ хъуыр ахгæдта», - дзырдта Дзели. «Мæ бон ын 
арфæйы ныхæстæ зæгъын нæ уыди. Стæй уый ак- 
каг арфæйы ныхæстæ аргæ та кæм скодтаин. Уый 
лæгдзинад уыд. Зæрдæхæлар сылгоймаджы лæгдзинад. 
Нæ, æз Афассæйы йæ фырты уындæй æнæ хай нæ код- 
тон. Арæх-иу æй арвыстон йæ мадмæ. Иу хатт йæ ацы- 
дыл бирæ рæстæг нæма рауад, афтæ фæстæмæ кæугæ 
æрбахæццæ. Æрбаппæрста мыл сывæллон йæхи, ноджы 
хъæрдæрæй ныккуыдта æмæ мæм дзуры: «Цæмæн мæ 
242 

^СЗ^^-^Е^ 
арвитыс, цæмæн мæ хъæуы мæн уыцы Афассæ? Амардта 
мæ æххормагæй. Йæхи цотæн хъаила скæны, мæнæн та 
хуырх æмæ кæрдзын æрæвæры. Мауал мæ арвит. Нæ мæ 
хъæуы уыцы Афассæ. Нæ мæ уарзы». 
«Ныккуыдтон æз дæр», - дзырдта дарддæр Дзе- 
ли. «Æрбахъæбыс кодтон лæппуйы. Цы йын загътаин? 
Афæсса барæй кодта афтæ. Нæ йæ фæндыд, Мæирбег 
мæныл стырзæрдæ кодтаид, уый». 
Мæирбегимæ ныхас кæнгæйæ-иу æй бафарстон: 
«Дæхи амондджын цæмæй хоныс? Æмæ мын-иу загъта: 
«Театры æз цы амондджын къахдзæф акодтон, ахæмтæ 
дзы бирæ нæй. Тынг бирæ дзæбæх рольты ахъазыдтæн. 
Мæ къухы куыд бафтыдысты, уымæн аргъгæнæг адæм 
уыдысты. Ахуыры фæстæ Мæскуыйæ куы ссыдтæн, уæд 
Цырыхаты Петя фæрынчын. Театры спектакль «Æлгъыст 
хæдзар» æвдыстой. Дрисы ролы дзы хъазыди Петя. 
Зариффæ мæм фæдзырдта æмæ мын афтæ: «Изæры ды 
уыцы ролы хъаздзынæ». Æвæццæгæн, хорз сарæхстæн, 
уымæн æмæ мын уый фæстæ радтой Шекспиры «Къарол 
Лир» - ы Эдмонды роль, стæй та «Ромео æмæ Джульеттæ» 
- йы Ромеойы роль. Фæстæдæр та мын бабар кодтой Къо- 
стайы роль. Фæтарстæн. Нæ йæ зыдтон, цæмæй райдай- 
он æмæ йæ куыд саразон, уый. Мæ размæ йæ Таутиа- 
ты Солæман хъазыди. Йæ фæстæ уыцы сурæт саразын 
тынг зын уыди мæнæн. Ссыдтæн Солæманы ингæнмæ. 
Мæ уæрджытыл æрлæууыдтæн æмæ загътон: «Дæ фæстæ 
ацы рольмæ бавнæлдтон æмæ дæ хатыр курын. Куыд 
хорз æй ахъазыдтæ, уый фехъуыстон. Мæнæн дæр мæ 
къухы куыд бафта, æз дæр æй афтæ сараздзынæн. Ды та 
мын мæрдтæй æххуысгæнæг у». 
Ахуыр куы кодтам уæд, нын афтæ дзырдтой: «Исто- 
рийы йæ кой кæмæн баззад, кæд ахæм адæймаджы 
сурæтыл кусыс, уæд æрзил æмæ, чингуыты уый тыххæй 
цы фыст и, уыдон бакæс. Кæннод та йæ чи зыдта, 
243 

ЧЭ>**æ><Е>* 
уыдонимæ фембæл æмæ сæ фæфæрс», - дзырдта мын 
Мæирбег æмæ, дам, зылдтæн. Хуыгаты Геор æй суанг 
Пятигорскмæ дæр аласта Къостайы чи зыдта, уыдон 
агурæг. Фæстагмæ йын чидæр загъта, Дзгойты Чабахан, 
дам, æй зыдта. Зындгонд тренер Дзгойты Аслæнбеджы 
мад. Бацыди йæм, бафарста йæ: «Цавæр лæг уыди Къо- 
ста?» Æмæ, æнхъæл куыд нæ уыди, ахæм дзуапп райста: 
«Хуымæтæг лæг уыди, зарæггæнæг». Мæирбег та мысыд: 
«Ныр, æз та Хуыцауы хуызæн лæджы сурæт хъавыдтæн 
саразынмæ æмæ мын дзы ницы уад». Наукон-иртасæн 
институты дæр ссардта æрмæг, бакаст æй æмæ æрцыд 
ахæм хъуыдымæ. «Ай мæнæ мæхи хуызæн хуымæтæг 
лæг куы у, уæд æз кæй ролы ахъазынмæ хъавын». Æмæ 
фæрæстмæ Къостайы роль, фæцыд адæмы зæрдæмæ. 
Уыцы спектакль чи федта, уъщон æй абон дæр сæ 
зæрдыл дарынц. Бавæрдта дзы йæ уды хъарм, йæ уды 
хорз миниуджытæ, йæ курдиаты цæхæр. Саив æй код- 
та йæ хъæлæсы уагæй, æмдзæвгæтæй. Æмæ йæ куыст 
фæрæстмæ. Афтæ хорз ын рауад Къостайы сурæт кино- 
ныв «Возвращение Коста»-йы дæр. 
Мæирбег мын дзырдта: «Кæй ролы хъазай, уый хорзд- 
зинæдтæ æмæ æвзæрдзинæдтæ дæ удæй куынæ банкъ- 
арæй, уæд куыд и кæйдæр сурæт саразæн? Зæгъæм, Шек- 
спиры «Отелло» - йæ Ягойы райсæм. Уымæй æвзæрдæр 
адæймаг дунеон драматургийы нæй. Æмæ йæ куыдæй 
хъазыс? Фыдгæнæгæй æви хорз адæймагæй? Æмæ æз 
мæхицæн ахæм нысан сæвæрдтон. Хорз адæймагæй. 
Æвзæр адæймаг куы уа, уæд æз Отеллойы æдылыйы 
бынаты æвæрын. Ау, Отелло нæ ахъуыды кæны, Яго йæхи 
цæмæн афтæ дары, ууыл? Фæлæ йæм сыгъдæгзæрдæйæ 
куы дзурай, уæд ын æнæ баууæндгæ нæй йæ рæстдзи- 
надыл. Æмæ йæ цæмæй раст кодтон? Шекспир æй куыд 
хин фыст ныккодта, уымæ ма кæс. Цалынмæ адæм залы 
не ’рсабыр сты, уæдмæ Ягойæн монолог ис. Ныхæстæ хъ- 
244 

-ЧЗ^хгх^Е^ 
уысы: «Цыма мае усимæ мæ хуыссæны мæ хæстæ кодта 
’ххæст». Уый дын иу. «Æртæ дзырддзæугæ лæджы йæм 
барвыстон, цæмæй мæ йæхицæн скæна лейтенант. Уый 
дзæвгар йæхи фæрасай-басай кодта, стæй сын æрæджи- 
ау загъта: «Æндæры, скодтон лейтенант». Æмæ уæд чи 
у уыцы æндæр та? Микелли Кассио - хынцæг, флорен- 
цаг, æд эскадрон хæсты чи нæма уыд, уый - лейтенант. 
Æз та, Хуыцау ныббар мын, æрмæстдæр мавры пору- 
чик». «Хынцæг цы у?» Фæрсы Мæирбег. «Бухгалтер. Æмæ 
уый йæхицæн лейтенант скодта, ай та йемæ хæсты вæй- 
йы æмæ йæ поручикæй ныууагьта. Æмæ уыцы дыууæ 
хъуыддагæй æз раст кодтон Ягойы. Афтæ куынæ уа, уæд 
фыдгæнæджы ролы хъазын зындæр у раст адæймаджы 
ролы хъазынæй». 
Къоста æмæ Ягойы сурæттæ саразыныл куыд архай- 
дта, æрмæст уыцы дыууæ дæнцæджы дæр тынг хорз 
æвдисæн сты, Мæирбег йæ рольтыл куыд зæрдиагæй 
æмæ бæрнонæй куыста, уымæн. 
«Цал ролы ахъазыдтæ, цал сурæты сарæзтай æмæ дын 
дзы æппæтæй зынаргъдæр Къостайы фæстæ чи у?» - ба- 
фарстон æй æз. 
«Димитров æмæ Тимон Афинаг. Димитров мæм тынг 
диссаджы лæг фæкасти, - дзырдта Мæирбег. - Æрцах- 
стой йæ, немыцаг æвзаг нæ зыдта, фæлæ йæ цалынмæ 
тæрхонмæ ракодтой, уæдмæ йæ ахæстоны сахуыр код- 
та. Афтæ бæлвырд æй сахуыр кодта æмæ адвокат дæр 
нæ баххуырста. Æз, дам, мæхæдæг мæхицæн уыдзынæн 
адвокат. Уый дын йæ иу лæгдзинад. Иннæ. Æнæхъæн 
империйы сæ къæхтыл слæууыдысты коммунисттæ Рейх- 
стаг басыгътой, зæгъгæ, æмæ дзы зылын кодтой Дими- 
тровы. Геббельсæй, Герингæй, иууылдæр йæ ныхмæ 
æвдисæнтæй рацыдысты. Куыд хъуамæ йæхи сраст код- 
таид? Уыйбæрц хъару йæм разынди, æмæ коммунистон 
партийы дæр æмæ йæхи дæр сраст кодта. Цæмæй Дими- 
245 

^ЧооУО^ 
тров цавæр лæг уыд, уый хуыздæр базонон, уый тыххæй 
Болгаримæ дæр ныффыстон. Чингуытæ мын æрбар- 
выстой, æмæ сæ иууылдæр лæмбынæг бакастæн. Исты 
дзæбæх хъуыдыйад-иу куы бакастæн, уæд-иу Хуыгаты 
Геормæ бацыдтæн æмæ-иу ын загьтон: «Мæнæ-ма ’ркæс, 
ацы хъуыдыйады бæсты мæнæ ай куы ныффыссиккам, 
уæд цы кæны?» Æмæ та-иу Геор сразы. Димитровæн 
цалдæр мæйы кодтой тæрхон. Уый бæрц рæстæг цытæ 
дзырдта, уыдон иу пьесæйы куыд бакæндзынæ? Æмæ 
йæм ахъаззагдæр хъуыдыйæдтæ фæхастам. 
Цал ролы ахъазыдтæн театры кусгæйæ? Хуыцау 
сæ базонæд. Сæдæйæ фылдæр сты. Театры размæ 
шофырæй куыстон. Поэттæй-иу искæмæ хорз æмдзæвгæ 
куы бакастæн, уæд-иу æй сахуыр кодтон æмæ-иу, ру- 
лыл хæцгæйæ, уый кастæн. Театрмæ бацæуын мæ 
фæсонæрхæджы дæр нæ уыди. Горæтмæ ссыдтæн, æмæ 
театры дуармæ дуне адæм лæууы. Темыраты Давидмæ 
бацыдтæн æмæ йын афтæ зæгъын: «Ацы фæсивæд ам цы 
кусынц?» Æмæ, дам, Мæскуымæ ахуырмæ цæуынц. Æз 
дæр бацыдтæн. Къамис бадынцæмæ, дам, исты æмдзæвгæ 
бакæс æмæ бакастæн. Стæй сын загътон: «Мæхæдæг цы 
федтон, уый радзурæн ис?» Нæ хъæуккаг зæронд лæджы 
афæзмыдтон. Гъемæ дзæбæх фæхудтысты. Иу ныхасæй, 
сæ зæрдæмæ фæцыдтæн. Фæлварæнтæ та Мæскуыйы 
лæвæрдтон. Цас ма хъуыды кодтон, 9 азы шофырæй 
фæкус 10 къласы фæстæ. Фæлæ, æвæццæгæн, загътой: 
«Кæд дзы исты рауаид». 
«Адæймагæн йæ зæрдæйы кæддæриддæр цыдæр 
бæллиц вæййы, фæлæ йæ саразын къухы нæ бафты. Кæд 
мыййаг дæуæн дæр кæцыдæр рольмæ дæ зæрдæ ’хсай- 
дта, фæлæ дын æй, чи зоны, нæ бабар кодтой æмæ уыцы 
бæллиц бæллиццæй баззад?» - бафарстон æй æз. 
«Тынг зæрдæриссæн фарста мæм радтай, загъта уый. 
Студентæй фæстæмæ мæ зæрды уыди Ричарды ролы 
ахъæзын. Плиты Грис уацмыс ратæлмац кодта. Хуыгаты 
246 

•ЧЭ^^хь^ЕУ’- 
Георимæ фæныхас кодтам. Загъта, ды йæ хъаздзынæ, 
зæгъгæ, стæй театрмæ æрбацыдтæн, кæсын æмæ дзы 
бардзырд «Ричарды ролы хъаздзæн Абайты Мæирбег». 
Ме уæнгтæ æрызгъæлдысты. Ницы загътон æппындæр. 
Фæлæ мæ бæллиц ууыл аскъуыд. Спектакль дæр нæ ра- 
цыд. Цæмæн, уый бæлвырд нæ зонын». 
«Адæймаг куы цæры, уæд йæ фарсмæ чи вæййы, уыдо- 
ныл фæахуыр кæны. Ды дыууæ мады уарзтæй хайджын 
уыдтæ. Дыууæ фыды рæвдыд зыдтай æмæ сæ дæхицæн 
хорзæй цы райстай?» 
«Фыццаджыдæр, мæ ныййарæг мады нæ хъуыды 
кæнын. Раджы ахицæн и. Мæ фыдыфсымæр Сидæмонæн 
цот нæ уыди æмæ мæ уыдон схастой. Бирæ рæстæг æз мæ 
фыды нæ зыдтон. Каникулты ссыдтæн Мæскуыйæ æмæ 
мæ хо амард. Æз тынг куыдтон. Мæ хо у, уый нæ зыдтон. 
Фæлæ йæ бирæ уарзтон æмæ куыдтон. Дзасохтæй Дзах- 
хотт, зæгъгæ, уый мæм æрбацыди æмæ мын афтæ: «Дæ 
фыд дæм дзуры». Æз Сидæмонмæ бацыдтæн. Дзаххотт 
та мын ногæй афтæ зæгъы: «Дæ фыд дæм дзуры», - æмæ 
Саханджеримæ бацамыдта. Мæ фыдылуыд бичераховкæ, 
йæ къухтæ йæ дысты тъыст æмæ йын рæсугъд рихитæ, 
афтæмæй иуварс лæууыди. Бацыдтæн æм. Мæнæ мыл 
цин бакæна. Ницы æппындæр. Фæлæ мын афтæ зæгъы: 
«Лæппу, кæуынæн рæстæг уыдзæнис. Адæмæн æгъдау 
дæтт». Æмæ ууыл йæ ныхас фæци. Уый фæстæ æз Дзах- 
хотты бафарстон, мæ фыд мын æй, зæгъын, цæмæн хо- 
ныс æмæ, дам, уый дæ фыд у. Сидæмон, дам, дæ хъо- 
мыл скодта. Мæ фыд карз лæг уыди. Сидæмон та тынг 
фæлмæн лæг. Æмæ мæм кæд фæлмæндзинад ис, уæд 
Сидæмонæй, ме схъомылгæнæг мадæй та мæм æрбацыди 
йæ уазæгуарзондзинад. Хæдзармæ уазæг æрбацыди, 
зæгъгæ, уæд-иу цæстыфæныкъуылдмæ æртæ чъирийы 
акодта, физонæгæй æндæрæй, цыдæриддæр хъуыди, 
уыдон. Карздзинадæй мæм цы ис, уый та мæхи фыдæй. 
247 

-ЧЭ^^о-и^Е^ 
Мæ мад Афассæйæ ницы хъуыды кæнын. Адæм мын цы 
дзурынц, уымæй уæлдай. Сывæллонæй мæ Алагирмæ 
Садонæй æрластой. Æмæ устытæ æрæмбырд сты, 
фенæм, дам, æй йæ мадимæ куыд сæмбæлдзæн, уый. 
Стыр хæдзар æмæ дзы устытæ бадынц æмæ мын афтæ 
зæгъынц: «Устыты къухтæ райс». Устыты къухтæ истон 
æмæ, мæ мадмæ куы бахæццæ дæн, уæд ын йæ къух рай- 
стон æмæ йæ хъæбысмæ схызтæн. Æмæ мæ фæрсынц: 
«Ацы усы хъæбысмæ цæмæ схызтæ?» Æмæ, дам, æз афтæ 
зæгъын: «Йæ къух хъарм у». Кæд гыццыл уыдтæн, уæддæр 
мæ зæрдыл лæууы, йæ цæстытæ куыд æрттывтой, уый». 
Мæирбег 90-æм азы уыд нæ республикæйы Сæй- 
раг Советы депутат дæр. Цы хæстæ йæм хаудта, уыдон 
æххæст кодта æнæзæрдæхудтæй. Иу хатт мын радзырдта 
ахæм цау. Хатгай, дам, мæм-иу æрбацыдысты, цы- 
дæр лыстæг хъуыддаджы тыххæй кæмæн стæрхон код- 
той, ахæм адæймаджы суæгъд кæныны, кæнæ йын йæ 
хъуыддагмæ ногæй æркæсыны тыххæй Уæрæсейы 
тæрхондоны уынаффæтæ æххæстгæнæн сæйраг управ- 
ленимæ, кæнæ та Уæрæсейы Сæйраг тæрхондонмæ 
курдиат ныффыссыны тыххæй. Мæ курдиаты, дам-иу, 
ныффыстон кæд гæнæн ис, уæд, зæгъгæ, æмæ мын кæд- 
дæриддæр лæвæрдтой разыйы дзуапп. Уый фæстæ йын 
уыцы кусæндæтты куыд бамбарын кодтой, афтæмæй 
йæ курдиаты барджынæй нæ домдта, фæлæ фæлмæнæй 
куырдта кæд гæнæн ис, уæд, зæгъгæ. 
Ис азæххыл дæр стъалытæ фæзæгъынц. Сæ цæуæнтæ 
сæ хæтæнтæ кæм сты? Кæм зыны се ’рмдзæф? Сæ кады 
мæсыгуагæры кæмлæууы? 0, ахæм рæттæ Иры дзыхъхъы 
бирæ. Сæ иу та у ирон театры сценæ. Ам йæ кады стъалы 
стылд бæрзонд Цæгат Ирыстоны æмæ Уæрæсейы адæмон 
артист, Станиславскийы номыл премийы лауреат Икъа- 
ты Мæирбегæн. 
1998-æмаз. 
248 

•чэ^^^е^ 
ЧЛæ зæу)$æ аибаВæн ра$та 
Цымæ æнæ арт цы уыдаид цард? Арт къонайы 
хъармæн. Арт мæйдар сурынæн, арт удты сыгъ- 
дæгдзинадæн, зæрдæтæн æхсызгондзинад хæссынæн, 
фæндаг амонынæн. Диссаг, æмæ, дам, адæмы ’хсæн дæр 
ис, йæ зæрдæйы арты рухс чи хæссы, ахæмтæ. Кæдцæр 
курдиаты арты цæхæрæй æрдз фæхъæстæ кодта Годжы- 
саты Исахъы зæрдæ дæр, æмæ ныггуыпп кодта аивады 
къонайы йæ курдиаты пиллон калгæ арт æмæ батавта 
Иры дзыллæйы зæрдæ. О, фæлæ чи загъта, удæй арт цæ- 
гъдын æнцон у, зæгъгæ? Кæд кæй бон баци иу зæрдæйы 
сæдæгай удты фыдæбон хæссын æмæ сæ адæмæн æв- 
дисын? Æмæ фæтасыд Исахъы зараг æмæ æнкъараг уд 
дæр. Нæ бафæрæзта йæ фæлмæн зæрдæ, ирон театры 
йын цы сурæттæ саразын бахæс кодтой, уыдоны цинтæ 
æмæ сагъæсты уæзæн. 
Æмæ, дам, арт цас цырендæрæй ссудзы, уыйас 
тагъдцæр ахуыссы. 0, фæлæ чи зæгъдзæн, Исахъы курди- 
аты арт ахуыссыд, зæгъгæ? Уый баззади судзгæ Иры къо- 
найы. Ваззад, чи йæ зыдта, кæимæ куыста, йæ аивадæй 
æхсызгондзинад кæмæн хаста, уыдоны зæрдæты. Æз 
уый фæдыл аныхас кодтон Цæгат Ирыстоны аивæдты 
сгуыхт архайæг Бекъойты Розæ, кинорежиссер, Цæгат 
Ирыстоны аивæдты сгуыхт архайæг Дзбойты Ватыр- 
бег, Цæгат Ирыстоны адæмон артист Дзиуаты Анатоли, 
Цæгат Ирыстоны адæмон нывгæнæг, Къостайы премийы 
лауреат Дзбойты Михал, телерадиокомпани «Алани» - йы 
адæмон инструментты оркестры дирижер, Цæгат Иры- 
стоны адæмон артист Гæздæнты Булат æмæ Цæгат Иры- 
стоны сгуыхт артисткæ Дзбойты Зояимæ. 
249 

•ЧЭ>^х1^Е>* 
УАЦ: Розае, Исахъ цы спетакльты ахъазыд, уыдонæй 
тынгдæр дæ зæрдыл цы бадардтай? 
РОЗÆ: Йæ рæстæджы Хуыгаты Геор сæвæрд- 
та «Сæтти æмæ Бæтти». Театрдзаутæ йæ иууылдæр 
хъуыды кæнынц, Сланты Къоста æмæ дзы Исахъæн 
цы куыстытæ уыдис, уый. Мæнæ æрмæстдæр иучысыл 
сценæ. Рынчындонæй-иу куы рацыдис Бæтти æмæ-иу 
хæдзармæ куы æрбаздæхти, уæд уыцы нывмæ кæсын 
уыди удхайраг, залы чи бадти, уыдонæн. Иунæг ны- 
хас дæр-иу дзы нæ уыди, фæлæ иу театрдзаутæй чи йæ 
цæстысыгтæ æмбæхста, чи та сæ æргомæй сæрфта. Æмæ 
дзы цы уыди? Нæлгоймаг æрбахызти, бирæ рæстæджы 
фæстæ йæ къах æрбавæрдта йæ кæртмæ æмæ фæцæуы, 
æнхъæлмæ йæм кæм ничи кæсы, уыцы уазал уатмæ. 
Æмæ-иу уыцы уæззау къахайстæй, уыцы уæззау цыд 
кæнгæйæ бахæццæ ис йæ хæдзары дуармæ æмæ асин- 
тыл схизы. Дыууæ къæпхæнæй асинтæ æмæ фыццаг иу 
къах систа, стæй иннæ сабыргай бавæрдта, стæй бирæ 
фæлæууыди, театрдзаутæм йæ фæсонтæ здæхтæй, æмæ 
йæ дуары цур сæркъулæй лæууы, дуар байгом кæнын йæ 
бон нæу. Ай, зæгъын афтæ кæдмæ лæудзæни? Уалынмæ 
кæддæр-никæд æмæ йæ къух сабыргай систа, дуарыл 
бахæцыди, суанг ма йæ дуар æхгæд дæр нæ уыди æмæ 
дуар хъистгæнгæ байгом ис. Уæддæр лæг нæ тагъд кæны 
мидæмæ бахизынмæ. Цыдæр æнахуыр дыдзырухс ракал- 
дис, цыдæр уазал комулæфт ракалдис уыцы хæдзарæй 
æмæ йæм йæ къах бавæрын йæ зæрдæ нæ куымдта. 
Лæууыди сæргуыбырæй, сæр дæлдæрæй-дæлдæр цыдис, 
уæхсчытæ уæлдæрæй-уæлдæр. Æмæ уыцы уæхсчытæм 
кæсгæйæ, уыцы фæсонтæм кæсгæйæ театрдзаутæ æнкъ- 
ардтой, ацы адæймаг хæрзиунæг кæй у, ацы адæймагмæ 
кæй ничи æнхъæлмæ кæсы, ацы адæймаджы уазал уат- 
мæ бахизын æй кæй нæ фæнды æмæ куыд иунæг æмæ 
мæгуыр у, уый. Уыцы рæстæг залы бадтæн æмæ мæхи- 
250 

Ч^^а^^ЕУ 
мидæг афтæ хъуыды кодтон: «Ацы адæймаг стыр бинон- 
ты ’хсæн куы схъомыл ис. Исахъæн йæ бинонты, йæ мад, 
йæ фыды хорз хъуыды кодтон æмæ мады зæнæгæй дæр 
æххæст куы уыдис, адæмы уарзтæй дæр хайджын куы 
уыдис, уæд уыцы æнкъарæнтæ, уыцы ахорæнтæ кæцæй 
райста, цæмæй ахæм ныв равдиса, уымæн. Цавæр курди- 
ат хъуамæ уа адæймагмæ, цæмæй кæмдæр цыдæр фед- 
та æмæ йæ арф йæ зæрдæйы нывæрдта, стæй йæ куы 
бахъуыдис, уæд дзы спайда кодта æмæ йæ фæстæмæ, 
цы адæмы ’хсæн федта, уырдæм рæсугъдæй, аивæй ра- 
хаста». Абон æй чи хъуыды кæны, йæ ном рох кæмæй 
нæу, уыдоныл се ’ппæтыл дæр хорзырдæм аудæд Исахъ. 
УАЦ: Æвæццæгæн, Ирыстоны цы кинонывтæ ист 
æрцыд, уыдонæй стæмтæй фæстæмæ Исахъ се ’ппæты 
дæр архайдта. Æмæ, Батырбег, кинорежиссертæн афтæ 
уарзон цæмæн уыд Исахъ, цы миниуджытæм гæсгæ йæ 
æвзæрстой? 
БАТЫРБЕГ: Исахъæн, мæнæ амплуа кæй хонынц, уый 
нæ уыдис. Йæ бон уыдис кафын, зарын, кафын суанг ба- 
леты дæр. Мæскуыйы ма куы ахуыр кодтой, уæд-иу йæ 
бинойнаг Зояимæ кастанеттимæ лæвæрдтой концерттæ. 
Цæмæй цардаиккой, уый сын нæ уыдис æмæ кафыды- 
сты испайнаг, мексикæйаг кæфтытæ. Ирон хъуыддæгты 
йæ бон алцы кæнын дæр уыди. Зæгъæм, гандаган дæр 
фыццаг Исахъ æрхаста ардæм æмæ йæ ансамблы лæп- 
путæн бацамыдта, æмæ йæ сæвæрдтой. Алцыдæр йæ бон 
уыди кæнын, уыди стыр пластикæйы хицау. Йæ бон уыди 
йæ зæрдæйы ахæм диссаджы къуымтæ ссарын æмæ сæ 
кæнæ цæсгомы змæлдæй, кæнæ дзыхы ныхасæй зæгъын. 
Мæскуымæ-иу куы ацыдыстæм, кинойы чи хъазыд уыцы 
артисттæн сæ ныхæстæ уырыссагау спълан кæнæм, зæ- 
гъгæ, æмæ-иу нæ киноныв мæскуыйаг артисттæн куы 
равдыстам, уæд-иу загътой: «Махæй ничи сарæхсдзæн, 
Исахъ цы ролы ахъазыд, уый уырыссаг æвзагыл сдзурын 
251 

^ох^-^о^ 
кæнын, йæ бон æй бауыдзæн кæнæ Евгений Леоновæн, 
кæнæ та уымæй курдиатджындæр актерæн». Ирыстоны 
цы кинотæ истой, уыдоны бирæ хорз артисттæ хъазы- 
дысты Гуырдзыстонæй, Мæскуыйæ, Прибалтикæйæ, нæ 
сыхæгтæ Кæсæгæй, Мæхъæлæй, Дагестанæй æмæ, уы- 
дон хорз фæд ныууагътой ирон кинойы аивады. Фæлæ 
дзы, мæнмæ гæсгæ, æппæтæй арфдæр фæд ныууагъта 
Годжысаты Исахъ. Цæстытыл куыд ис ауайын кæнæн 
æнæ Исахъы хъазтæй ахæм кинонывтæ куыд «Сюрприз», 
«Диалог», «Ах, любовь» йæ Хъилхъусимæ, стæй ирон æвза- 
гыл кæй систам,уыцы фыццаг киноныв «Долг», кæнæ 
«Чегери», «Мужское самолюбие», «Здесь мой дом» æмæ 
иннæ кинонывтæ. Ацы кинонывты Исахъ бавæрдта йæ 
уд, æмæ зæрдæмæдзæугæ уымæн рауадысты. Уыдис-иу 
афтæ дæр æмæ Исахъы не ’вдæлы, зæгъгæ, уæд-иу бирæ 
режиссертæ кино æнæ уымæй нæ истой. Тынг хорз дард- 
та йæхи кино исæн фæзы. «Ах, любовь»-ы-иу Исахъ йæ 
хæрæгыл куы рацæйцыди, йæ Хъилхъусыл. Вæхыл кæд 
исчи бадти, уæд æнæ саргъæй бæхыл бадын куыд зын у, 
уый зондзæнис, уæлдайдæр та хæрæгыл бадын æмæ-иу 
куы рахызти, уæд-иу йæ къæхтыл нал лæууыд æмæ-иу 
афтæ: «Бахатыр мын кæн, Хъилхъус, бахатыр мын кæн». 
Уарзгæ дæр æй бирæ кодта. Хæрыныл-иу куы æрбадтис, 
уæд-иу афтæ бакодта: «Мæ фарсыл нæ бахæцдзæн, ца- 
лынмæ мын уæртæ ме ’мномæн хæринаг радтат, уæдмæ». 
Йе ’мном æй хуыдта. Уыцы кинойы нæм кинооператор 
уыдис Эра Савельева. Æмæ-иу хатгай рахъæр кодта: «У 
меня камера готова, ведите Исака», - зæгъгæ. Уæд иу 
Исахъ афтæ бакодта: «Которого? Старшего или младше- 
го?». Хæрæг дæр Годжысаты хæрæгуыдис Суадагæй, уым 
нын æй балæвар кодтой. Вирæ хъуыддæгтæ ма дзы хъуы- 
ды кæнын. Зæгъæм мæнæ «Диалог». Тынг хорз киноныв 
у. Исахъ рынчын уыди æмæ йын уазал донмæ æвналæн 
нæ уыди, фæлæ йæ сценаримæ гæсгæ уазал доны баленк 
252 

Ч^^&о^ЕУ* 
кæнын хъуыд æмæ йæ цæст дæр нæ фæныкъуылдта, ба- 
ленк кодта. Куыд быхсон æмæ æфсæрмджын уыдис, уый 
тыххæй та иу ахæм хабар. Црауы истам кино «Мужское 
самолюбие», комеди. Æвдыст дзы цыди колхозы дыууæ 
фермæйы цард. Сæ иу æвзæр фермæ, цъыф уæрджытæм. 
Исахъ дзы хъазыди колхозы сæрдар Хъайтийы ролы. Ки- 
нойы афтæ вæййы, сбарын хъæуы, артистæй камерæмæ 
цас дæрддзæг ис, уый. Мелæй йæ фæнысан кодтам. 
Исахъы сбадын кодтам æмæ нæхи хъуыддæгтыл фестæм. 
Сахат æмæ ’рдæг уым æнхъæлмæ кæсгæйæ фæбадт æмæ 
хъæр кæны: «Гъей, фæсивæд, ам уæ Хъайти нал хъæуы, 
зæгъгæ, Годжысаты Исахъ йæ хæдзары дæр нал хъæуы, 
ам мæ цъыфы астæу сагъдæй цы ныууагътат». Толстой 
афтæ загъта: «Герой тот, который делает, так как надо». 
Исахъ царды æмæ аивады кодта, куыд æмбæлы æмæ йæ 
куыд æй домдтой, афтæ. 
УАЦ: Алы ирон лæг дæр, дам, йæ адæмæй хæс 
фæдары, фæлæ хæс æнцон фидæн нæу. Цæмæй уыцы 
стыр уаргъæй фервæзай, уый тыххæй хъæуы лæгдзинад, 
фæразондзинад, фæлмæн æмæ сыгъдæгзæрдæ уæвын 
æмæ ахæм у, киноныв «Хæс» - ы Исахъ цы Сихъойы ахъ- 
азыд, уый дæр. 
БАТЫРБЕГ: Арæх мæ фæфæрсынц, иннæ артистты 
сæйраг рольты цæуылнæ истай, зæгъгæ? Уый сæрæндæр 
уыдис, зивæг нæ кодта, никуы дын рафаудтаид дæ сце- 
нарий дæр, дæ курдиат дæр. Загътаид, мæнæ ма афтæ 
афæлварæм, зæгъгæ, кæнæ та æндæр хуызы афæлварæм. 
Кино исынæн бирæ цыдæртæ хъуыд, мах авналæнтæ та 
мæгуыр уыдысты, фæлæ-иу Исахъ немæ кæй уыд, уымæ 
гæсгæ нын-иу аххуыс кодтой, уайтагъддæр-иу нæ хъуыд- 
даг фæрæстмæ, уымæн æмæ йын уарзтой йæ аивад дæр, 
стæй йæхи дæр. 
УАЦ: Анатолий, Исахъимæ фæрс^æй-фæрстæм 
фæкуыстай театры, уыдтай йын йæ удвæллой, йе 
253 

-ЧЭ^^хг^^^)^ 
’нæзæрдæхудт куыст æмæ, дæумæ гæсгæ, цавæр 
курдиатæй бавдæлон ирон театр? 
АНАТОЛИЙ: Афтиддæр йемæ иу театры кæй куыстон, 
уый дæр бирæйы аргъ уыди. Хъыгагæн ныр ирон театры 
ахæм актер кæй нал и, уый тынг æвзæр у. Æнæмæл- 
гæ дуне нæй, фæлæ Исахъ уыди стыр диссаджы адæй- 
маг æмæ артист. Афтæ нæ фæзæгъынц, адæймагмæ 
курдиат куы уа, уæд канд йæхи дæсныйады нæ, фæлæ 
алы ’рдыгæй дæр курдиатджын вæййы. Æз-иу теа- 
трмæ куы æрбацыдтæн æмæ-иу Исахъы куы федтон, 
Хуырымты Уырызмæджы, Хъалæгаты Федяйы, Уататы 
Бибойы, Тæбæхсæуты Балойы, уæд театры атмосферæ 
æндæрхуызон уыди, æмæ-иу адæймагмæ цыди уырдæм 
цæуын. Артистæн йæ диапозон цас стырдæр у, уыйас 
вазыгджындæр æмæ дæсныдæр у. Исахъ алы жанры 
дæр уыдис диссаджы актер. Комедийы дæр, трагико- 
медийы дæр, фарсы, гротескы, сыгъдæг ирон пьесæты, 
фæсарæйнаг æмæ уырыссаг классикæйы. Цалынмæ 
МХАТ-ы студи нæ фæцис, уæдмæ Хуссар Ирыстоны ан- 
самблы кафгæ дæр кодта, заргæ дæр кодта, стæй æхситт 
кодта. Адæймаг æрæнкъард вæййы, куы ахъуыды кæны, 
Исахъ ирон театры нал ис, зæгъгæ, уæд. Уымæн æмæ 
Исахъ куы фæзындис, уæд фыццаг радиойы райхъуыст 
йæ зарын æмæ адæмы зæрдæмæ фæцыди. Æз дзы иу 
цау радзурдзынæн. Мæскуыйы ахуыр кодтон, афтæмæй 
æрцыдтæн. Ам æвдыстой «Мæ усы лæг» æмæ дзы 
Исахъ хъазыдис Эльбрусы ролы. Уыцы ролы хъазгæйæ 
цалдæр хатты аивы йæ дзаумæттæ. Æз айрæджы код- 
тон, мæнмæ гæсгæ, дыккаг акт цыди æмæ сылгой- 
маджы дарæсы рацыди. Театры артистты се ’ппæты 
дæр зыдтон, фæлæ, зæгъын, ай чи у, стæй цалынмæ йæ 
галиу къухыл татуировкæ «Не забуду мать родную» фыст 
нæ федтон, уæдмæ йæ нæ базыдтон. Æмæ уый бирæ 
цæуылдæрты дзурæг у. Заргæ-иу куыд кодта, уый та! 
254 

^ЭЧ^^1 
Ахуыр нæ-иу кодта цалдæр хъæлæсæй зарыныл. Спек- 
такль «Æз ус нæ курын» куы æвæрдтам, уæд зарджытыл 
бакуыстам æмæ æз ахæм дис кодтон, адæмы зæрдæмæ 
афтæ тынг цыдысты уыцы зарджытæ Иемæ хъазыд- 
тæн «Виндзойраг цæстфæлдахджыты», Фольстафы ролы 
хъазыдис. Ахæм ахорæнтæ-иу ссардта æмæ диссаг. Ие 
’мбæлттæ-иу æм фæскулистæй кастысты æмæ-иу амæн 
ролы йæ цæстысыг калдис, афтæмæй ма-иу ссардта 
ахæм рæстæг æмæ фадат, цæмæй йæм фæскулистæй 
чи касти, уыдоны схудын кæна, æцæг æй хъуамæ те- 
атрмæкæсæг куыд нæ бамбæрстаид, афтæ. Уый дæр 
ын мæ зæрдæмæ тынг цыдис. Адæймагмæ тынг цыдис 
йемæ сценæйы кæнæ кинойы хъазын. Низ æй йæ быны 
скодта, фæлæ, мæгуыр, хъуынтъызæй никуы никæмæ 
ракаст. Фæстагмæ Мысырханы роль кæй сарæзта, уый 
та бынтон диссаг уыд. Хъæрджынты Варварæйы фæстæ 
ахæм фæлгонц сараз, нæлгоймаг уæвгæйæ, уый диссаг 
у. Бирæ спектакльты сарæзта тыхджын рольтæ. 
УАЦ: Михал, актеры куыстæн театрдзаутæ фæкæнынц 
аргъ æмæ адæм цæй тыххæй уарзтой Исахъы? Ды куыд 
сфæлдыстадон кусæг, афтæ цы хорздзинад уыдтай 
Исахъы куыстыты? Дæхицæн дзы хорзæн цы райстай? 
Цæуыл ыл ахуыр кодтай? 
МИХАЛ: Сценæйы æмæ экраны цытæ кодта, уы- 
дон алкæйы дæр дисы æфтыдтой æмæ æз уый тыххæй 
уæлдай ницы зæгъдзынæн, фæлæ дзы æз цы хатыд- 
тон? Йæ зæрдæхæлардзинад. Амбæлгæйæ йыл, цыма- 
иу адæймаджы алыварс хъармдæр фæцис. Стæй йæ 
алы ныхас дæр мидисджын, ирондзинадыл æфтауæг 
хъуыдытæ. Йæ зæрдæмæ чи нæ цыд, ахæм адæймаг зын 
ссарæн уыд. Искæйы фаутæ йæ никуы фехъуыстон. Цар- 
ды Исахъы хуызæн у, уый мæнмæ гæсгæ стыр амонд у. 
Мæнæн уыд, кæй фæзмыдтайын, ахæм адæймаг. Афтæ 
комкоммæ нæ дзырдта, афтæ кæн, зæгъгæ, фæлæ йæ 
255 

-ЧЗ^^ох^Е^ 
митæй, йæ архайдæй мæн æфтыдта раст фæндагыл. Мæ 
зæрдыл ма тынг лæууы, 60 азы йыл куы сæххæст, уæд те- 
атры уыд йæ юбилейон изæр æмæ спектаклы Мысырха- 
ны ролы хъазыдис. Куыд диссаг уыд æмæ мæ цæстытыл 
баззадис. Дзиуаты Анатолий йын арфæ куы кодта æмæ 
йæ уæрагыл куы æрлæууыдис Исахъы раз, уæд уый йæ 
зæрдæйы уаг æмæ бирæты зæрдæйы уаг равдыста, адæм 
ын тынг æмдзæгъд кодтой. Чи йæ зыдта, уыдонæй йæ 
курдиат рох никуы уыдзæнис. Архивты, фонотекæйы 
æмæ адæмы зæрдæты Исахъ цæрдзæнис. Исахъ мын 
сиахс дæр кæй æййæфта, стæй йæ тынг кæй нымадтон 
æмæ уарзтон, уымæ гæсгæ иунæг секунд дæр дызæрдыг 
нæ кодтон, йæ цыртдзæвæн мæнæн кæнгæ кæй у, ууыл. 
Тынг æнцонæй йыл бакуыстон. Раст цыма йæхæдæг ран- 
тыстис, афтæ. 
УАЦ: Спектакль «Нæ усгур алыгъд» - ы Исахъ ахъазыд, 
иу 14 азы кæуыл цыд, ахæм лæппуйы ролы. Абон дæр 
ма мæ цæстытыл хорз уайы Исахъы Локо. Тыппыртæ, 
уæзбын, йæ сыхаг чызг Коко йæ зæрдæмæ кæмæн цыд, 
уыцы æфсæрмыгæнаг сывæллон. Æмæ дыууиссæдз азмæ 
’ввахс кæуыл цыд, уыцы Исахъ куыд тынг хорз сарæхст 
уыцы сывæллоны сурæт саразынмæ. Æвæццæгæн, йе 
’взонджы бонтæ æрæмысыд, æвæццæгæн, йæ бон ба- 
цис ивгъуыды дуар бахойын æмæ йæ сабидугæй Аокойы 
ракæнын. 
УАЦ: Булат, Исахъ Цæгат Ирыстонмæ куы æрбацыд 
кусынмæ, уæд йæ фыццаг программæ Цæгат Ирыстоны 
радиойы демæ бацæттæ кодта. 
БУЛАТ: Уæрæсейы Исахъы хуызæн артист куы уыда- 
ид, уæд, æвæццæгæн, цыдæриддæр премитæ фæдæт- 
тынц, Исахъ уыцы премитæ иууылдæр райстаид. Воде- 
вильтæ, трагедитæ, комедитæ. Йæ авналæнтæ Исахъæн 
уыдысты æнæкæрон. Нæй зæгъæн, мæнæ уыцы куыст 
Исахъ не скодтаид, зæгъгæ. Махæн нæ бон нæ вæййы 
256 

-ЧЗ^ч^ох^* 
зæгъын адаеймагæй, ай гени у, курдиатджын у, зæгъгæ. 
Исахъы фаг ныхæстæ мæнмæ нæ уыдзæн. Исахъимæ 
æз бирæ зарджытæ фæфыстон. Ирыстоны ахæм къ- 
уым нæй æмæ йæмæ концертты кæм нæ балæууыдтæн. 
Мæ зарджытæй, «Мæ хъæу», «Шофыры зарæг», «Нæ ар- 
фæтæ» æмæ ма ноджыдæр бирæ зарджытæ акодта. Ирон 
булæмæргъ уыдис. 
УАЦ: Зоя, дзурынц, зæгъгæ, сымах Исахъимæ тынг рæ- 
сугъд фæцардыстут, кæрæдзийы хорз æмбæрстат æмæ 
ирон адæммæ ахæм ныхас баззади, уд дам мæрдтæй дæр 
ауыды хорзы ’рдæм æмæ ды дæхиуыл Исахъы уды ауы- 
дындзинад куыд æнкъарыс? 
ЗОЯ: Исахъæн æнæ аудгæ нæй, уый тыххæй æмæ-иу 
бон изæрмæ иумæ фæкуыстам, бон изæрмæ-иу иумæ 
фестæм, уæддæр искуыдæм сыхæгтæм куы ауадтæн, 
уæддæр-иу «цы фæдæ, кæм дæ?» Иунæг сахат дæр, 
иунæг минут дæр æнæ мæн нæ фæрæзта. Мæнмæ афтæ 
кæсы, æмæ уымæн йæ бон нæ бауыдзæн мæнæн æнæ 
æххуыс кæнгæ. Куы-иу цыдыстæм фæндагыл, уæд-иу 
мæ рахиз фарс цыди, ныр та цыма æппынæдзухдæр 
галиуы ’рдыгæй цæуы, æппынæдзух цыма мæ фарсмæ 
ис, афтæ мæм фæкæсы. Ныртæккæ ног ролыл кусын, 
Рæмонты Ритæйы пьесæйы. Фыццаг бон куы райдыд- 
там кусын, уæд скуывтон Хуыцаумæ: «Хуыцау, баххуыс 
мын кæн», стæй Хуыцауы фæстæ ссардтон Исахъы ном: 
«Исахъ, баххуыс мын кæн. Ратт мын тых, фæразондзи- 
над, æнæниздзинад, кæд дæ бон исты у, уæд. Цæмæй 
дын дæ ном дæ фæстæ, цалынмæ удæгас дæн, уæдмæ 
рæсугъдæй, аккагæй хæссон». Кусгæйæ дæр хъуыды кæ- 
нын, уæдæ уый та куыд загътаид ацы ныхас, ацы инто- 
наци. Уырны мæ, кæй мын æххуыс кæндзæн, уый. Фыны 
йæ тынг арæх фæуынын. Мæ ролыл кусгæйæ бафынæй 
вæййын æмæ мын фыны дæр æххуыс фæкæны, сабыр 
мæ фæкæны: «Ма тыхс, сараздзынæ йæ, Зоя». 
17 3аказ№203 
257 

*<!$>*ех2^Е>* 
УАЦ: Æрдзмæ дæр, дам, хъулон митæ ис. Фæзæгъынц, 
афтæ дæр, дам, рауайы æмæ Хуыцау зæххыл рæзынмæ 
æмæ цæрынмæ кæй сфæлдисы, уыдонæн хатгай балæвар 
кæны иу уд. Иу уд - бæлас æмæ адæймагæн, цæрæгой 
æмæ адæймагæн, науæд дыууæ адæймагæн. Æз бирæ 
фæхъуыстон Зоямæ æмæ мæм, цæмæдæр гæсгæ, ахæм 
хъуыды сæвзæрыд, Исахъимæ сын иу уд уыди. Æн- 
дæра куыд гæнæн ис кæрæдзийы афтæ хорз æмбарын, 
кæрæдзийы афтæ бирæ уарзын, кæрæдзиуыл афтæ тынг 
аудын. Æмæ кæд уый афтæ у, уæд Исахъы уд тæлфгæйæ 
баззад Зояйы зæрдæйы. Уæд Исахъы уды хорздзинадæй 
хайджын у ирон театр, уæд Исахъы уды фарн баззад 
уæлæуыл цæргæйæ æмæ мах уыцы уды фарн, уыцы уды 
хорздзинæдтæ æмбырд кæндзыстæм, цы фæлгонцтæ 
сарæзта æмæ йæ азтæ уаргæ кæуыл фæцыд, йæ цæрæн- 
бонтæ кæмæн балæвар кодта, уыцы Локотæ, Сикъотæ, 
Бæттитæ, Мысырхантæ æмæ иннæ сурæттæй. 
1997 аз 14 мартъи. 

^дчеоУ^ 
^Куыст куы уа-рзай... 
Рæстæг афтæ тагъд згъоры æмæ мæм афтæ кæсы, 
цыма радиойы кусынмæ знон æрбацыдтæн. 
Афтæмæй та уæдæй абонмæ 37 азы рацыд. Уый размæ 
иуæндæс азы корректорæй бакуыстон газет «Рæстдзи- 
над» - ы. Тынг хорз коллектив баййæфтон Радиойы хæд- 
зары. Никуы мын ничи бахæлæг кодта йе ’ххуысы хай. 
Мæнæн мæ хъуыдыйы дæр никуы æрцыдаид радиомæ 
кусынмæ бацæуын, фæлæ мæм фæдзырдта радиойы 
уæды хицау Дзасохты Музафер æмæ мæ райста инфор- 
мацион программæты редакцимæ кусынмæ. Коллективы 
стыр кад уыд Музаферæн, уымæн æмæ архайдта, журна- 
листтæ цы æрмæджытæ цæттæ кодтой, уыдонмæ цæмæй 
къухбæкæнæн дæр ма уа, уой мидисджын æмæ адæм- 
мæ æнæкъуылымпыйæ хæццæ кæной, ууыл. Кусджытæй 
куыд домдта, афтæ домдта йæхицæй дæр. Ахæм ради- 
обакаст, ахæм æрмæг, ахæм зарæг кæнæ спектакль нæ 
уыд, йæхæдæг кæмæ нæ байхъуыстаид, йæхæдæг аргъ 
кæмæн не скодтаид. Кæцыфæнды бæрæгбоны агъом- 
мæ дæр нæ-иу æрбамбырд кодта, æрныхас-иу кодтам, 
бæрæгбоны программæ цавæр æрмæджытæй арæзт 
цæудзæн, ууыл. Алчидæр-иу йæхимæ райста бæлвырд 
æрмæг бацæттæ кæныны тыххæй бæлвырд хæс æмæ-иу 
райдыдтам кусын. Уый та-иу йæ хъус дардта, програм- 
мæ бацæттæ кæныныл журналисттæ куыд куыстой, 
уымæ. Рæстæг куыд цыд, афтæ-иу алкæйы дæр афарста, 
йæ æрмæг цы уавæры ис, уымæй. Вæрæгбонмæ ма-иу 
дыууæ къуырийы куы хъуыд, уæд нæ-иу рамбырд код- 
та æмæ-иу нæ иумæ байхъусын кодта æрмæджытæм. 

хЧЗ>^о--<Е>а' 
Алчидæр-иу загъта йæ хъуыды æмæ-иу цы нæ фаг 
кодта, кæнæ дзы рæдыд кæм уыд, уый-иу сраст кæнын 
кодта, кæнæ-иу ыл ноджыдæр бакусын кодта. Æмæ-иу 
афтæмæй уый фæстæ эфиры ацыд, адæймаг хъусынæй 
кæмæ не ’фсæст, ахæм радиобакаст. Музафер архайдта, 
цæмæй нæ информацион программæтæ æмæ радиоба- 
кастыты хорз æвдыст цæуа куыд горæты, афтæ район- 
ты цард дæр. Хъуамæ пайда кодтаиккам æнæштатон 
уацхæсджыты æххуысæй æмæ уымæ дæр йæ хъус дард- 
та. Йæ хъус дардта, боны дæргъы нæ чи цы æмæ куыд 
куыста, уымæ. Азылд-иу кабинеттыл, бауад-иу опера- 
тортæ журналистты æрмæджытæ кæм монтаж кодтой, 
уырдæм æмæ-иу уым дæр загъта йæ фиппаинæгтæ æмæ 
хъуыдытæ. Байхъуыста-иу диктортæ куыд кæсынц, 
уымæ æмæ кæм хъуыд, уым сæ-иу араст кодта. Иу ны- 
хасæй архайдта, цæмæй радиойæ æнæрæдыд, æнæаипп 
æрмæг хъуыса, ууыл. Республикæйы хæдзарæдты-иу хат- 
гай фæззыгон бахъуыд радиойы кусджыты æххуыс æмæ 
уыцы хъуыддагæй дæр йæхи иуфарс никуы аласта. Кæд- 
дæриддæр уыд немæ æмæ архайдта се ’ппæтæй хуыздæр 
кусыныл. Иу хорз миниуæг ма уыд Музафермæ, коллекти- 
вы дам-думтæ æмæ хахуыртæ хæлиу кæнын нæ уагъта. 
Уыдис-иу афтæ дæр, æмæ-иу нæ æрбамбырд кодта йæ 
кабинетмæ исты цауы фæдыл абадынмæ. Радиойы хæд- 
зары иу рæстæг йемæ чи куыста, уыдонæй йæ бирæтæ 
арæх æрæмысынц. Архайынц, уый коллективы цы фæтк 
æмæ æгъдау æрфидар кодта, уыдон дарддæр хæссыныл. 
Радиойы дыууæ къуырийы акуыстон æмæ мæ хъуыд 
радиобакаст «Микрофонимæ Цæгат Ирыстоныл» бацæт- 
тæ кæнын. Мæ уды зыр-зыр цыд. Куыд кæнгæ у? Куы 
ницы йын æмбарын. Фæлæ коллективы æрбалæууыды- 
сты мæ фарсмæ. Бацамыдтой мын, æрмæг куыд æмбы- 
рдгæнгæ у, радиобакаст цавæр темæтæй аразгæ у, уый. 
Уыцы радиобакастыл кусгæйæ мын уæлдай тынгдæр ах- 
260 

Ч5ЧЛ2/ЕН 
хуыс кодта Беккуызарты Дзамболат. Æрбауад, ныфсытæ 
мын авæрдта. Загъта мын, хорæфснайæнтæй мын репор- 
таж кæй скæндзæн, уый тыххæй æмæ йæ дзырд сæххæст 
кодта. Абон дæр ма йæ мæ зæрдыл дарын йæ репортаж 
куыд райдыдта, уый. «Цæхæры хуызæн дзæгæрæг бон». 
Радиобакаст куы монтаж кодтон, уæддæр мемæ ныццыд 
æмæ, зæгъæн ис, оператор Абайты Азæимæ йæ кæрон- 
мæ ахæццæ кодтой. Æз та лæууыдтæн æмæ мæхинымæр 
хъуыды кодтон: «Æз афтæ кусын нæ сарæхсдзынæн. 
Цæмæн сразы дæн радиомæ æрбацæуыныл». Фæлæ 
сарæхстæн. Фæстæдæр мæхицæн æнæ операторы æх- 
хуысæй мæ бон уыд радиобакаст, кæнæ чысыл æрмæг 
смонтаж кæнын дæр. 
2011-æм аз. 
261 

^^ЗЧ^^ 
^^у-рæн $æр у& ис 
Цымæ цы У УД? Цæмæй арæзт у? Кæм ис йæ ахстон? 
Чи зоны, уый у зæрдæйы фæлмæндæр æмæ æнкъ- 
арагдæр бынат. Конд та у адæймаджы царддæттæг тых- 
тæй, зонды хъаруйæ, æрвон цæхæрæй. Æмæ, æвæццæ- 
гæн, уд цас фидардæр уа, фылдæр хъомысæй хайджын 
уа, уыйас йæ цæрæнбонтæ дæр фылдæр сты. Чи загъта, 
удæн мæлæн ис, зæгъгæ? 
Ахуыргæндты ныхæстæм гæсгæ, уд ис цæрæгойтæ 
æмæ зайæгойтæн дæр. Уд ис, рæзгæ цыдæриддæр кæны, 
уыдонæн. Уд зоны æнкъарын, риссын, цин кæнын. 
Фарон 7-æм июлы «Рæстдзинад» - ы 118-æм номыры 
бакастæн Къубалты Зинæйы æрмæг «Бæласы бæрæгбон» 
æмæ мæ уæдæй нырмæ нæ рох кæны. Беслæны Пли- 
ты Иссæйы уынджы 37-æм хæдзары цæрджытæ ныр 
къорд азы дæргъы бæрæг кæнынц, дзæвгар рæстæг 
адæмæй чи ферох, бæласы уыцы бæрæгбон. Йæ бынмæ 
сæ æрбамбырд кæны, фæндзай æртæ азы размæ сæ 
кæрты цы бæлас ныссагъдæуыд, уый. Уыцы бæлас у 
кæрты фидауц, кæрты цæрджыты иугæнæг. Хурбон сæ 
рæвдауы сатæг уддзæфæй, къæвда бон сæ хъахъхъæны 
уарыны æртæхтæй. Бæлас... Цæры æмæ æхсызгондзинад 
хæссы адæмæн. Бæласæн йæ бон у адæймаджы сагъæс, 
адæймаджы фæллад фæсурын, йæ низ ын фæрогдæр 
кæнын, йæ къабæзты йын ног тыхтæ бауадзын. Бæлас 
зоны кæуын дæр. Уымæн мæхæдæгуыдтæн ирд æвдисæн. 
Дзæуджыхъæуы Тельмæны æмæ Пожарскийы уынгты 
тигъыл 90-æм азты сарæзтæуыд артаджы станцæ. Йæ 
бацæуæнты цы бæлæстæ уыд, уыдон та йын рагуалдзæджы 

ЧЭ^Ь’&ъ^ЕУ* 
акалдтой. Бæлæстæй ма цы бындзæфхæдтæ баззад, 
уыдонæй дæсгай метртæм æнхъæвзта дон. Зæхх сын 
ног цардæн цы тых лæвæрдта, уыцы царддæттæг дон. 
Зæгъæн ис, бæлæстæ цыхцырджытæй сæ царды фæстаг 
бонтыл куыдтой, куыдтой сæ кæроныл. 
Кæддæр иу ахуыргонды чиныджы бакастæн, иу 
хъæддаг адæмæн сæ тотем бæласы зæнг у, зæгъгæ. Уый 
куы базæронд вæййы, уæд сæ бахъæуы æндæр бæлас 
акалын. Хъæды равзарынц, сæ зæрдæмæ чи фæцæуы 
ахæм бæлас, ацæуынц æмæ тынг ныххойынц, йæ 
фарсмæ чи зайы, уыцы бæлæстæй искæцыйы æмæ йын 
фæзæгъынц: «Калгæ дæ кæнæм». Уыцы рæстæг, зæгъы, 
бæлас фæтæрсы, фæсур вæййы æмæ дзы алырдæм апырх 
вæййы фæдисы сигнал. Уыцы фæдисы хъæрмæ, дам, ба- 
уадзыг вæййынц, йæ фæрсмæ чи зайы, уыцы бæлæстæ 
дæр æмæ хъæддаг адæм спайда кæнынц уыцы уавæрæй. 
Рæвдз-рæвдз акалынц, цы бæлас равзарынц, уый, йæ уд 
ын нæ фæриссынгæнгæйæ. 
Иуæй-иу адæммæ ис ахæм æгъдау. Æнгуз бæлас дыргъ 
куы нæ фæдæтты, уæд ын рагуалдзæг йæ зæнг ныххой- 
ынц калгæ дæ кæнæм, зæгъгæ, фæтæрсы æмæ уымæй 
фæстæмæ дыргътæ дæттын райдайы. 
Мах кæм цæрæм, уым нæ рудзынджы ракомкоммæ 
нæ бинонты хистæр ныссагъта чылауи бæлас. Сырæзт, 
фæлæ дыргътæ нæ лæвæрдта. Уалдзæджы-иу ыл искуы 
иу дидинæг фæзынд æндæр нæ. Иу хатт, бæлæстæ къ- 
уыбыр æфтауын куы райдыдтой, уæд фæцæйцыдтæн йæ 
цурты. Райстон лæдзæг æмæ йын йæ зæнг дзæбæх ных- 
хостон, зæгътон ын, ацы аз дыргъ куы нæ радтай, уæд дæ 
калгæ кæндзынæн, зæгъгæ. Æмæ куыд æнхъæлут? Уыцы 
аз ыл уый бæрц дыргътæ уыд æмæ йæ къалиутæ дæлæмæ 
састысты. Уæдæй фæстæмæ чылауи бæлас нæ хъыджы 
никуал бацыд. 
Ахуыргæндтæ куыд фыссынц, афтæмæй бæласы 
263 

^-О^^хь^^ЕУ* 
сыфтæр куы райсай, йе ’мбис ын куы алыг кæнай æмæ 
йын уый фæстæ сæрмагонд къамисæн аппаратæй йæ 
хуыз куы сисай, уæд сыфтæрæн разыны, чи нал ис, уыцы 
хай дæр, æрмæст фæлурсдæрæй. Æмæ, æвæццæгæн, 
уый дæр дзурæг у, сыфтæрæн йæ уд æнæхъæнæй кæй 
баззад, ууыл. Æниу, дидинджытæ цы уаты вæййы, уым 
фыдракæнд куы ’рцæуы, уæд уый фæстæ милуан адæй- 
маджы ’хсæн дидинджытæ базонынц фыдгæнæджы. Нæ 
куысты не ’мбæлттæй иумæ уыд ахæм дидинæг æмæ ты- 
змæг, хъæр ныхасмæ йæ дидинæг æхгæнгæ кодта, фæл- 
мæн, лæгъз ныхасмæ та-иу райхæлди. Æвæццæгæн, 
зайæгхалы удæн дæр фæлмæн ныхас æхсызгондзинад 
хæссы, хуыздæр æй æнкъары. 
Стъолыл вазæйы дидинджытæ амардысты, уый 
базонæн вæййы хæдзары дуарæй бакæсгæйæ дæр. 
Сæ тынг тæф уайтагъддæр фындзыл амбæлы. Цыма 
дидинджытæ сæ уд исгæйæ сæ фæстаг тыхтæ æрæмбырд 
кодтой æмæ, сæ цыбыр царды цы алæмæты тæфæй 
фæхайджын сты, уый фæстаг улæфтимæ уæлдæфæн 
балæвар кодтой, афтæ. 
Уæлдæр цы ахуыргонды чиныджы кой скодтон, уым 
ахæм диссæгтæ фыст уыд æйчыты тыххæй дæр. Айк, 
дам, куы асæттай, уæд уый дæр фæдис фахъæр кæны 
æмæ, йæ фарсмæ цы æйчытæ вæййы, уыдон уæд фæсур 
вæййынц, сæ уд ауайы. Афтæмæй уыцы рæстæг æйчы- 
ты тебæмæ куы æрæппарай, уæд нæ фæтæрсдзысты, сæ 
уды рис нæ банкъардзысты. Æйчытæй пайда кæнгæйæ 
сæ раздæр куы фехсæм, уæд, æвæццæгæн, цæмæй канд 
сæ цъæрттæ сыгъдæг уой, ууыл нæ фæархайæм, фæлæ 
цæмæй сæтгæйæ ма фæриссой, ууыл дæр. 
Зæгъынц, уд, дам, ис суанг дурæн дæр. Дур, дам, 
йæ зæрдыл дары тынг бирæ цаутæ. Реком ногæй чи 
сарæзта, уыцы сæрæнгуырд лæппу Дзанайты Славæ мын 
дзырдта: «Реком аразгæйæ та иу рæстæг мæ хъуыддаг 
264 

^Э^^у^у^ 
размæ нæ цыд. Æмбæрстон, цыдæр раст нæ аразын. 
Ногæй рафæлдæхтон архивты æрмæджытæ, бакастæн 
ахуыргæндты куыстытæ æмæ бамбæрстон, дур зæххыл 
цы фарсыл хуыссыд, зæххæй хъару цы фарсæй иста, сис 
амайгæйæ дæр æй уыцы фарсыл æвæрын кæй хъæуы, 
уый. Мах та сæ æвæрдтам, кæм куыд абада, афтæ æмæ 
сын сæ удты хъыджы цыдыстæм. Нæ куыст дæр размæ 
уымæн нал цыд?» 
Адæймаг дæр æмæ нæ алфамблай цыдæриддæр ис, 
уыдон æрдзы иу хай сты æмæ сын се ’рдзимæ бастдзинад 
халын нæ хъæуы. Мæнæ ныртæккæ ралæууыл уалдзæг. 
Æрдз райхъал æмæ базмæлыд. Зайæгхал йæхи аивæзта 
хурмæ. Ногæй дзы бацыд уд. Ногæй циндзинад хæссы 
адæймагæн. Ма йæ бахъыгдарæм. Бахъахъхъæнæм 
æрдзы иудзинад. 
2013-æм азы 29-æм мартъи. 

^О^^хз^ЕУ’- 
^Къи^ихти ^^есиччи 
рихс нож жисгæйæ 
Арвæй стъалы куы рахауы, уæд ын йе ’рвхуыз цæ- 
стытыл цæхæркалгæ фæд ныууадзы, уæд арвы 
риу хъæдгомæй баззайы. Æмæ цас арвы хъæбул сты- 
рдæр вæййы, уыйас йæ фæд ирддæр, йæ хъæдгом та рис- 
сагдæр вæййы. Иры уарзондæр æмæ ирддæр стъалытæй, 
Иры намысджындæр æмæ домбайдæр хъæбултæй иу уыд 
уæгъдибар хъæбысхæстæй Уæрæсейы спорты сгуыхт ма- 
стер, Уæрæсейы 5 хатты чемпион, Европæйы чемпион, 
Дунейы цыппар хатты чемпион, Пекины Олимпаг хъ- 
æзтыты бронзæ призер æмæ Лондоны Олимпаг хъæзты- 
ты æвзист призер, «Фьщыбæстæйы раз сгуыхтдзинæдты 
тыххæй» ордены 2-аг къæпхæны майданæй хорзæхджын- 
гонд чи æрцыд, уыцы Къудухты Бесик. 
Æрдз ын йæ цардвæндагмæ цы хæрзтæ балæвар 
кодта, цы хæссинæгты æргъом ын радта, уыдоныл æф- 
таугæ цы бакодта æндæр дзы мисхал дæр нæ аппæр- 
ста. Фæлмæнзæрдæ, уыимæ канд мадæн нæ, фæлæ 
æмгæрттæн дæр. Йæ къабæзты цы домбай хъару æмæ 
тых уыд, уый æрмæстдæр хорздзинадæн. Уаих фæуай 
хъысмæт, амонд йæ уæлныхты кæй хаста, Иры дзыл- 
лæ сомыхъом кæмæй уыд, фыдыуæзæгмæ кады фæн- 
дæгтыл чи здæхт, ды уыцы цардбæллон лæппуйæн фы- 
дæмбæлæг цæмæн разындтæ? Йæ сомбоны хурыскаст 
ын хурхорты амæттаг цæмæн бакодтай? О, фæлæ йын 
кæд ды йæ амондыл гадзрахатæй рацыдтæ, кæд ын 
йæ цардвæндагæн æгъатыр ныв скарстай. Кæд ын йæ 
дунейы рухс тæхгæ тæхын ахуыссын кодтай, уæддæр 
266 

-ЧЗ^^О--!^©^ 
адæмы зæрдæты йæ рухс ном баззайдзæн цæргæйæ. 
Æмгæртты зæрдæйы цы хъарм бавæрдта, цы фæд дзы 
ныууагъта, уый цыкурайы фæрдыгау хъахъхъæндзысты. 
Хорз æмгары адæймаджы зæрдæйæ стонæн кæй нæй, 
уый, æвæц-цæгæн, хъысмæтæй ферох ис. 
Æмæ дзы уæд йæхицæн лæппу чи загъта, хъæбысхæсты 
фæзилæнтыл æй цæстуарзонæй чи ахуыр кодта, уыцы 
тренер та!? Нæлгоймагыл, дам, цæссыгтæ нæ фидауынц. 
Уый та куыдта, хъулон уарзт кæй кодта, стыр ныфс 
ын чи уыди, йæ зæрдæйы æмæ йæ хæдзары дуæрттæ 
æдзухдæр гом кæмæн уыдысты, уыцы цæрынхъуаг 
лæппуйы сæфтыл. Цæмæдæр гæсгæ йæ зæрдæ дардта, 
фидæны олимпаг хъæзтыты кæй фæуæлахиз уыдзæн 
æмæ йæхи къухты цы нæ бафтыд, уый дæр ма йын Весик 
кæй сæххæст кæндзæн, ууыл. Ныр ын уыцы бæллиц дæр 
аскъуыд. Аскъуыд йæ хъулон уарзты ныфс. Йæ зæрдæ та 
рисдзæн. Йæ зæрдæйы та баззайдзæн арф фæдæй. Æмæ 
фидæны æрыгон богæлтты цæттæ кæнгæйæ се ’хсæн 
агурдзæн Бесиччы цæхæр цæстытæ. 
Къудухты сæрæнгуырд лæппу Бесиккыл хъуамæ 
сæххæст уыдаид аст æмæ ссæдз азы. Хъуамæ та 
Иры бæстæм здæхтаид ног уæлахизтимæ. Хъуамæ 
та йæхи цæттæ кодтаид ног чемпионаттæ æмæ ног 
Олимпиадæтæм. Нал ын бантыст. Фарон 29-æм декабры 
Армавирмæ хæстæг фæндаггон фыдбылызы фæмард. 
Фæлæ, чи загъта, мæлæт адæймаджы кадæй тыхджындæр 
у, зæгъгæ? Бесикк дæр азæххыл цы фæд ныууагъта, уый 
нæ фесæфдзæн. Адæм ын йæ ном мысдзысты, цалынмæ 
нæртон гуырдты ’хсæн уæгъдибар хъæбысхæт цæра, 
цалынмæ Иры дзыхъхъы спорт уарзой, уæдмæ. Бес- 
ик цæрдзæн, цалынмæ йæ мады цæстытæ æрттивой, 
цалынмæ йæ дыууæ хъæбулы азæххыл цæрой, цалынмæ 
йæ йæ бинойнаг мыса, уæдмæ. Чи загъта, адæймаджы 
рухс номæн сæфæн ис, зæгъгæ! 
2014 аз. 
267 

■ЧЗ>^Х2><0^ 
(^&аскапгы (<рСикъалайы 
-рухс ном мысгæйæ 
Адæймаджы фæд, дам, азæххыл нæ сæфы. Адæй- 
маг нал вæййы, йæ рухс ном та зæрдæты цæр- 
гæйæ баззайы. Æмæ цас адæймаг растдæрæй фæцæры, 
цас йæ фæллойадон фæндаг хъæздыгдæр вæййы, йæ уды 
хъармæй фылдæр адæмы батавы, уыйас йæ ном æмæ йæ 
кад æнусондæр вæййынц. Иры дзыхъхъы ирон лæджы 
ном сыгъдæгæй чи фæхаста, йæ ныхасы уæз кæмæн уыд, 
йæ алы хъуыддаджы дæр фæтк æмæ æгъдау, йæ фæл- 
лойы бæркад, уыцы нымад лæгтæй иу уыд Баскаты Али- 
ханы фырт Никъала дæр. 
Йæ сабидуг хæсты æмæ хæсты фæстæйы уæззау 
азтæм кæмæн æрхаудта, дзæвгар рæстæг æнæ фыдæй 
чи хъомыл кодта, уыцы æвзонг лæппу кæддæриддæр 
æнæзивæгæй æххуыс кодта йæ мад æмæ йæ зæронд 
нанайæн. Уыдон ын уыдысты фæразондзинады, 
лæгдзинады, цардæн аргъ кæныны азтæ. Ахуыры, стæй 
царды бирæ фæзилæнты йæ сæрмæ никуы æрхаста 
æмгæртты ’хсæн дæлдæр æрлæууынмæ, йæхи æнæныфс 
æмæ лæмæгъæй равдисынмæ. Кæддæриддæр уыд разæй, 
кæдцæриддæр уыд фæзминаг. 
Алагиры 2-æм скъола каст фæуыны фæстæ ахуыр 
кæнынмæ бацыд хæххон-металлургон техникуммæ, уый 
фæстæ та хæххон-металлургон институтмæ æмæ сæ каст 
фæци иттæг хорз бæрæггæнæнтимæ. 1958-æм азы йæ 
фæллойадон фæндаг райдыдта Садоны здыйы-цинчы 

ЧЭ>**ех^<%>* 
комбинаты. Куыста Вуроны æрзæткъахæны. Хуымæтæг 
æрзæткъахæгæй схызт Садоны здыйы-цинчы комбинаты 
директормæ. 
Цард дидинæгау рæсугъд, мыдыкъусау адджын уаид, 
сау, фыдæх æмæ хæрам тыхтæй дзаг куы нæ уаид, уæд. 
Разынд, Никъалайæн дæр йæ рухс фæндагыл ын цъ- 
ыфкалæн чи кодта, цæлхдуртæ йын чи æвæрдта, «зна- 
джы фырт» æй чи хуыдта, ахæм адæймæгтæ. Ныхъуырд- 
та йæ маст. Йæхинымæр та скарста йæ фыды сыгъдæг 
ном бахъахъхъæныныл бакусын. Æмæ, дам, фыдлæг 
æмæ фыдбон бирæ нæ хæссынц. Рацыд рæстæг æмæ 
йын йæ фыд Баскаты Панайы фырт Алиханы сыгъдæг 
ном 1989-æм азы сраст кодтой ССР Цæдисы Сæйраг 
тæрхондоны пленумы. Æндæр адæймаг фæцудыдтаид, 
фыд-зæрдæ рахастаид. Никъалайæн та уыцы хахуырты 
рæстæг йæ тыхтыл тых бафтыд, йæ уды æвæрæнтæ хъ- 
æздыгдæр фесты, йæ зæрдæ та фæлмæндæр æмæ æнкъ- 
арагдæр фæци. Цыд рæзты фæндагыл æмæ йæ иу бæр- 
нон бынатæй ивтой иннæ бæрнон бынатмæ. 
1987-æм азæй 1999-æм азмæ уыд акционе- 
рон æхсæнад «Алагиррайгаз» - ы сæйраг директор. 
Уый фæстæ та Алагиры цæрæнуæтты-коммуналон 
хæдзарады комитеты сæргълæууæг. Ирæтты 
Æппæтдунеон æхсæнады уæлдæр советы уæнг 
уæвгæйæ йæ равзæрстой районы Æхсæнадон сове- 
ты сæрдарæй. Никъала кæм куыста, уым йæ бæрны 
хъуыддагмæ куыдфæндыйы цæстæй никуы каст. 
Уыд домаг, фыццаджыдæр йæхицæй, уый фæстæ та 
кусджытæй. Æмæ йын паддзахад дæр аргъ кодта 
йе ’нæзæрдæхудт фæллойæн. Схорзæхджын æй код- 
той «Фæллойадон Сырх тырысайы» орденæй. Иæ хорз 
куысты тыххæй райста бирæ Кады грамотæтæ æмæ 
арфæйы гæххæттытæ, саккаг ын кодтой «Зæрæстон 
зæххытæ бакусыны тыххæй» риуылдаргæ нысан. Иæ 
269 

•чз^^^у- 
80 азы юбилеймæ та йын радтой «Ирыстоны Намысы» 
майдан. 2000-æм азы сси Алагиры кадджын гражда- 
нин. 
Азæххыл æнусон ницы у. Никъала не ’хсæн нал ис, 
фæлæ йæ рухс ном зæрдæты цæргæйæ баззад. Мысынц 
æй, фæлмæн æфсымæр кæмæн уыд, уыцы хо Верæ æмæ 
йæ бинонтæ. 
2016-æм аз 

*-<3>^ва*<Е}* 
хсары мысгæиæ 
нæтæригъæд, æнæлаз, сыгъдæгзæрдæ адæй- 
маджы, дам, Бæстыбардуаг дæр фылдæр 
фæуарзы æмæ йæ зæххон фыдæбæттæ бавзарынæй та- 
гъддæр фервæзын кæны. Æвæццæгæн æм Бутаты 14 
аздзыд Æхсар дæр зæххон цардæн æвгъау фæкаст æмæ 
йæ доны уылæнтыл йæхимæ уымæн ахаста. 
Йæ фынддæсæм хурæфсæст уалдзæджы къæсæрæй 
чи нæ бахызт, хæдзары хистæр нæлгоймаджы уæз 
кæуыл æрæнцад, æмгæрттимæ хъазын æмæ худынæй 
чи нæ бафсæст, уыцы лæппумæ бирæ рæсугъд фæндтæ 
уыди. Фæндыд æй ахуыры къæпхæнтыл зонындзинæдты 
къæбицмæ фæндаг ссарын, хæдзары куыстыты мады 
къухтæ фæрогдæр кæнын, йе ’фсымæрæн фидар æнцой, 
æмгæрттæн иузæрдион хæлар разынын. Уарзта спорт. 
Дыууæ метры дæргъæн сывæллон футболæй хъазгæйæ 
кæддæриддæруыддуаргæс. Ома хъахъхъæнæг. Йæкъор- 
ды лæппутæ йын-иу цы хъуыддаг бахæс кодтой, уым сын 
архайдта ныфсы хос фæуыныл æмæ сæ састы бынатæй 
фервæзын кæныныл. 
Уарзта бокс дæр. Ома искæйы бафхæрыны тыххæй 
нæ, бахъуаджы сахат хи бахъахъхъæнынæн, кæнæ та 
искæйы, арæхдæр та лæмæгъдæры фарс рахæцынæн. 
Фæлæуый йæ къухы нæ бафтыд. Йæ амонд ыл гадзрахатæй 
рацыд. Дон æй аласта. Бæргæ ма йæ агуырдтой. 
Æрвадæлтæн, сыхæгтæн, æмгæрттæн, хъæуккæгтæн, 
барадхъахъхъæнджытæн йæ фервæзын кæнын сæ къухы 
нæ бафтыд. Адзалæн, дам, мадзал нæй. Дунесфæлдисæг 
æй йæхи бакодта, фервæзын æй кодта ацы мæнгард цар- 
Æ 
271 

•ЧЭ>^с>^<%>* 
ды фыдæбæттæй. Уый фервæзын кодта, йæ мады зæрдæ 
та йын дыууæ дихы фæкодта. Æмæ фæйнæрдæм тоны, 
дуды, риссы уыцы фæлмæн зæрдæ. 
Уайых фæуай, Удхæссæг! Мады уды риссыл куыд 
нæ ахъуыды кодтай? Æмæ ныр цалынмæ мад цæра, 
цалынмæ йе ’фсымæры, йæ хиуæтты, йе ’мгæртты зæрдыл 
лæууа, уæдмæ зæххыл цæрдзæн Æхсар дæр. Арвыл ын 
сæ удты хъармæй хуыссын кæнын нæ бауадздзысты йæ 
ирд стъалы. Адæмæн та сæ къæхты фыдæбон, сæ удты 
рыст, сæ цæссыджы хай йын мæрдты Дзæнæты дуæртты 
дæгъæлтæн бабæззæнт. 
272 

*<$>**вс>^Е>* 
НОВЕЛЛÆТÆ 
Хæсты хъæдгæмттæ 5 
Дыууæ фыстæджы 9 
Цыртыты обау 14 
Норст цæхæр 16 
Быдыр 22 
Хæсты азæлд 24 
Амонды фæсдуар 26 
Зæхкусæг æмæ хъæу 29 
Хæхтæ 31 
Лæг- æрхъуыдыйæн 33 
Бинонты иугæнæг бæрæгбон 37 
Æвзаг 39 
Арвырдын 42 
Ауæдзы дур 43 
Фæцæуыс 44 
Арв æмæ зæхх 45 
Фæндыр 46 
Фæндыр-йæ царды цин 49 
ОЧЕРКТÆ 
Дзулласæг 52 
Нæ бафсæст азæххыл цæрынæй 57 
Лæгдзинад равдыста хæсты 63 
Сæ ном цæрдзæн æнусты 66 
Азæххыл цæры йæ рухс ном 70 
Иры хæхты баззади йæ ном 76 
Бахсыстхæсты цæхæры 79 
Хæст йæ мысинæгты баззад 87 
Ирыстон чиуарзы зæрдæйæ 92 
Зындгонд историк æмæ археолог 105 
273 

ЧЭ^^хь^ЕУ* 
Рухстауæг 112 
Уды дзæнгæрæг 121 
Нæ фарны уидæгтæ 125 
Нарты бæстæй - фарны бæстæм 132 
Лæджы фæд азæххыл нæ сæфы 138 
Курдиаты цæхæр 146 
Уды фарн 156 
Дзырды фарн 161 
Фæндаггон 168 
Хæрзæмбæлæг 172 
Кады бæрзæнд 176 
Йæ уды хъармæй низ фæсуры 182 
Арфæйаг бæлццон 188 
Хæхты хъан 195 
Хортауæг 203 
Зæххæн - хъæбулы лæггад 208 
Амондæй хайджын 215 
Нывгæнæджы фæд 224 
Ирон сценæ йæ уды рухсæй тавы 231 
Хайджын уыд адæмы уарзтæй 241 
Йæ зæрдæ аивадæн радта 249 
Куыст куы уарзай 259 
Дурæн дæр уд ис 262 
Къудухты Бесиччы рухс ном мысгæйæ 266 
Баскаты Никъалайы рухс ном мысгæйæ 268 
Бутаты Æхсары мысгæйæ 271 

Литературно-художественное издание 
БУТАТЫХЕСТАНТЫ ПОБЕДÆ 
КУРДИАТЫ РУХС 
Редактор — И.Р. Цомартов 
Технический редактор — Е.Н. Маспов 
Компьютерный набор — А.Ф. Дзукаева-Даурова 
Компьютерная верстка — Д.А. Джиоева 
Дизайн обложки —Д.А. Джиоева 
Подписано в псчать 30.11.2016. 
Формат бумаги 60x84 7,6. Гарнитура шрифта «ВоокОЫ $1у1е». 
Усл. п.л. 12,5. Тираж 100 экз. Заказ №203. 
Отпечатано ИП Цоиановой А.Ю. 
362000, Владикавказ, пср. Павловский, 3. 
Ьир://\\™\\игуе$иа-501851.ги 

