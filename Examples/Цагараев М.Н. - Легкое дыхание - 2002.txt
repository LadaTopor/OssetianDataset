Цагараев 
Максим 
Легкое 
дыхание 
Произведения 
Отсканировано 
26 мая 2013 года 
специально для эл. библиотеки 
паблика «Бæрзæфцæг» 
(«Крестовый перевал»). 
Скангонд æрцыд 
2013 азы 26 майы 
сæрмагондæй паблик «Бæрзæфцæг»-ы 
чиныгдонæн. 
http://vk.com/barzafcag 
Владикавказ 
2002 

Цæгæраты Максим 
?хсызгон 
улæфт 
Уацмыстæ 
ДЗ?УДЖЫХЪ?У 
2002 

84 Осет 
Ц-30 
Цæгæраты М. 
Ц-30 Æхсызгон улæфт - Дзæуджыхъæу «Ир», 2002-239 ф. 
Цагараев М.Н. 
Легкое дыхание 
В книге собраны наиболее популярные и содержательные рассказы, 
составляющие значительную часть творчества писателя. 
© Хугаев С.З., составление, 2002 
ISBN 5-7534-0823-0 © Григорян В.С., оформление, 2002 

БÆЛЦЦОНЫ ХЪУЫДЫТÆ 
Разныхас 
Нæ урс сæрыхилтæ... Хъæуа-нæ хъæуа - уæ кой уын æнæ ракæнгæ 
нæ фæвæййæм. Хистæры нысан, хистæрыл комдзог... Кæм афонæй 
раздæр фæзынут, кæм та æрæгвæззæджы миты фыццаг гæбынатау 
бынтон æрæджиау æрбадут сæрыл. Хуры тынтæм уæд та куы таиккат. 
Уæд та рæстæгмæйы уазджытæ куы уаиккат... 
Æз кæсын мæ фæлтæры урсхилтæм. Лæгдзинады урсхилтæ! Цымæ 
кæд фæзындыстут? Хæсты быдыры? Уæззау цæфты фæстæ? 
Фыдзæрдæйы фыдрæхуыстæй? Æви адæмы мæт, адæмы рыстæй? 
Кæддæр мах цымыдисæй кастыстæм нæ хистæрты урс хилтæм. 
Сæрыстырæй дзырдтам нæ хистæрты хъæбатырдзинады хабæрттæ. 
Ныр та мах урсытæм кæсынц кæстæртæ. Мах тыххæй кæнынц сæ бирæ 
таурæгътæ. 
Афтæ у цард. Адæймаджы адджын цард. Кæм нæ фыдуагтымыгъты 
акæны, кæм гуыргъахъ фæндæгтыл, кæм нæ æвæд тæссæртты асайы, 
кæм та дидинæгæй фæлыст уыгæрдæнты. Цард дæр уымæн хуыйны, - 
алыхуызон у, йæ хорзæн дæр, йæ зынæн дæр кæрон нæй. 
...Рæсугъд уалдзыгон бон. Хърупсы хъæугæрон. Кæддæр 
бæгъæввадæй, бæгъæмзæнгæй родтæ кæм хызтон, уыцы фæз. Цалдæр 
сабийы. Сæ хызынтæ кæрæдзийыл самадтой, сæ хæдæттæ хъæддаг 
кæрдойы цонгыл сауыгътой. Гæлæбутау ратæх-батæх кæнынц. Бæстæ 
сæ сæрыл систой. Аивæй сæм кæсын. Хæрзхуыз, æфснайд лæппутæ. 
«Тæхуды, сымах карæн ма чи у!.. Цæй æмæ мæ дзабыртæ фелвасон. 
Ау, нæ сæ баййафдзынæн? Æмæ уæд мæ сæры урсытæ та? 
Зæрондырдæм йæ зонд фæцыд, зæгъгæ, мын куы зæгъой, уæд та?» - 
хъуыды кæнын æз, æмæ мæ мæ хъуыдытæ сæ уæлныхты систой, сæ 
рог базыртыл мæ ахастой мæ сабийы бонтæм. 
1929 аз. Уæллаг Зджыд. Æргъайзæн. Æрæгвæззæг. Мигъ æнгом 
ныббадти комы, æрæнцад хæхтыл. Уазал сæлфынæг. Къæхтæ дудынц. 
Зæронд уæйлаг нымæт дæр сын ницыуал ахъаз у. Фос мигъы бынæй 
нал зынынц. Чысыл мæсты дæн мæ фыдмæ, дыккаг аз мæ иунæг хатт 
дæр кæй нæ бабæрæг кодта, уый тыххæй. Ме ’мбæлттæ афонмæ 
скъолайы хъарм уаты бадынц, æзта ам скъуыдтæ нымæты бæгъæввадæй 
фосы фæдыл... Бирæгъы амæттаг фæуæнт, иу дæр сæ мауал баззайæд! 
Мæ кæуындзæг мæ хъуыры ныббадт. Къостайы уæлыгæсау мæ 

6 
Цæгæраты Максим 
фæлидзынмæ бирæ нал хъуыд. Стæй мæ зæрдыл æрбалæууыд, абон 
райсом мын не ’рвадæлты лæппу Геор цы чиныг радта, уый. Арæхстгай 
йæ систон мæ хызынæй, цæмæй ма ныххуылыдз уа, уый тыххæй йæ 
нымæты къабазæй æрæмбæрзтон. Чиныджы фарсæй та мæм 
æнкъардæй скасти ме ’нæзонгæ куырм лæппу. Бызгъуыртæ дарæсы. 
Æнæ худæй, бæгъæввадæй. Йæ къухы хъисын фæндыр. Цыма мæм 
афтæ дзырдта: «Ды та цæмæй тæрсыс, мæнау куырм куы нæ дæ, 
мыййаг? Фыд, мад, æфсымæртæ дын...» 
Уæд та чиныджы ныхæстæй исты куы зонин! Æрмæстдæр йæ нывтæ. 
Уыцы куырм лæппуимæ. Кæм - иунæгæй, кæм та адæмы æхсæн... 
Цалдæр боны фæстæ, мæ чиныг мæ хызыны, Уæллагкомæй 
Хъивоны æфцæгыл мемæ цы хъæдын къоппа рахастон, уый йæ фарсмæ, 
афтæмæй ныууагътон Æргъайзæн. Фæрсгæ дæр никæй бакодтон, 
хæрзбон дæр никæмæнуал загътон. Мæ хъустæ мæ сæрыхъуынты 
бынæй нæ зындысты, афтæмæй æрфардæг дæн Хърупсмæ, нæ 
хæдзармæ. 
Æз уæды йеддæмæ никуы федтон мæ фыды цæстытæ уымæлæй. 
Йе ’вастæй кæй æрцыдтæн, уый йын кæд цыфæнды хъыгуыди, уæддæр 
мæм схуыст ныхас не сфæрæзта. Кæрты астæу лæууыд æмæ æнæ исты 
дзургæйæ каст, бинонтæ мыл куыд цин кодтой, уымæ. 
Дыккаг бон нæ сыхы лæппутимæ скъолайы балæууыдтæн. 
Сындзытыл бадæгау фæбадтæн иу урок, стæй мæ дыккаг урочы 
ахуыргæнæг сыстын кодта. 
- Кæй лæппу дæ? Ардæм æнæ фæрсгæйæ цæмæн æрбацыдтæ?.. 
Фыццаг мæ удæй мæ мидæг ницуал аззад, стæй йын загътон, чи 
дæн æмæ скъоламæ цæмæн æрбацыдтæн, уый. Ахуыргæнæг йæ урок 
ныууагъта æмæ мæ скъолайы хицау Битарты Евджинмæ бакодта. 
-Æмæ нырмæ кæм уыдтæ? Ахуыры аз мæй æмæ æрдæджы размæ 
куы райдыдта, - тызмæгæй загъта скъолайы хицау, стæй мæ уæд 
фæрсынтæ систа. 
Фыййауæй нымайын чи нæ зоны, уый цæй фыййау у? Æз дæр сахуыр 
дæн фос нымайыныл. 
- Хъусыс, мæйы æмгъуыдмæ дæ уадзын. Кæд де ’мбæлтты 
баййафай, уæд хорз, кæннод иу мæ хъаст ма ракæн, - йæ ныхас фæци 
скьолайы хицау æмæ мæм йæ кæсæнцæстыты сæрты æрбакаст. 
Æз Евджины дуар мæ сæрыл рахастон. Цыппæрвадæй - нæхимæ, 
уырдыгæй-дуканимæ. Стæй, мæ ногчингуытæ мæ дæларм, афтæмæй 
фæстæмæ скъолайы смидæг дæн. 
Урокты фæстæ мæнмæ бакæсын - цыма хъæуы мæнæй лæгдæр 
ничи уыди, уый хуызæн сæрыстырæй цыдтæн нæхимæ, тагъд кодтон. 
Мæ фæзындмæ бинонтæ стырæй, чысылæй мæ размæ ракалдысты. 
Æз уыциу тъæбæртт баластон æмæ мæ мады хъæбысмæ мæхи 
баппæрстон. Изæры суанг æмбисæхсæвмæ нал бафынæй сты мæ 
кæстæртæ - фæйнæрдыгæй мын мæ чингуытæм лæбурдтой, фарстой 
мæ... 

Æхсызгоп улæфт 
1 
Афтæ райдыдтой ме скъолайы бонтæ. Афтæ ныууагътон хохы мæ 
гыццыл фыййауы лæдзæг, мæ саунæмгуыты, мæ мæцкъуыты, 
Æргъайзæны дидинджыты, мæ хъуынтъыз фæззыгон бонты. Мæ 
хуыздæр хæлар Георы... 
Скъолайы бæлвырддæр базыдтон, Æргъайзæны мæм чиныджы 
цъарæй цы лæппу касти уый - Короленкойы «Куырм фæндырдзæгъдæг». 
Цыппæрæм къласы ахуыргæнгæйæ, фыццаг хатт ныффыстон 
районы газет «Раздзогмæ». Мæ бон цас уыд, уый бæрц раппæлыдтæн 
нæ хъæуы дуканигæс Габанты Хаджумары хорз куыстæй. Дыккаг бон 
мæ уацхъуыд рæсугъд рамкæйы фæзынд йæ дуканийы кьулыл. Æнæуый 
дæр лымæнæй цардыстæм Габанты бинонтимæ, фæлæ уæдæй 
фæстæмæ уæлдай хæлар сыстæм. Мæ фыд ма мын цалдæр хатты 
уайдзæф дæр бакодта, Хаджумар та дæ фарста, цæуылнæ йæм 
бауайыс, зæгъгæ. Æмæ æцæг хорз адæймаг уыди, бирæ йæ уарзтой 
хъæуы адæм. 
Фæлæ хъуыддаг уыцы фыстыл нæ ахицæн - скъолайы мыл 
уацхæссæджы ном авæрдтой. Евджин мæм фæсидти æмæ фæстæдæр 
къулы газеты бын мæ ном æмæ мæ мыггаг редакторы бынаты 
февзæрдысты. Ныр дæр ма мæ гæххæттытимæ æфснайдæй лæууынц 
Хуытъинаты Цыппу æмæ Дзадтиаты Тотырбеджы къухфыстытæй 
хуынды билеттæ. Уæд уыдон дыууæйæ дæр куыстой «Раздзоджы» 
редакцийы. 
Уыцы бонты районы уацхæсджыты æмбырды базонгæ дæн, 
æфсымæртау кæимæ фæцардыстæм, иу хæдон дæр нын уæрæх кæимæ 
уыд, уыцы сыгъдæгзæрдæ курдиатджын лæппу- Баситы Дзаххоттимæ. 
Иумæ ацыдыстæм Дзæуджыхъæуы педагогон рабфакмæ дæр. Уым 
«схъæр кодтам», мах дæр æмдзæвгæтæ кæй фыссæм, уый. Кочысаты 
Мухарбег, Калоты Хазби, Мыртазты Барис, Цæрукъаты Алыксандр, 
Цырыхаты Михал - бирæ фæсивæд уыди уыцы азты Дзæуджыхъæуы, 
литературæмæ йе ’ргом чи здæхта, ахæмтæ. Кæд не ’ппæт иу ран нæ 
уыдыстæм, уæддæр ахæм изæртæ бирæ не скодта, не ’мдзæвгæтæ 
кæрæдзийæн кæд нæ бакастыстæм, суангфæсæмбисæхсæвтæм (кæнæ 
та боныцъæхтæм!) нæ уарзон хистæр фысджыты хорзы кой кæд нæ 
фæкодтам. Кæмæй раппæлыдаиккам, ахæм хистæртæ та нын бирæ уыд- 
Дзанайты Иван, Хуытъинаты Цыппу, Ардасенты Хадзыбатыр, Мамсыраты 
Дæбе, Хъайтыхъты Геор, Плиты Грис, Гулуты Андрей, Боциты Барон, 
Хозиты Яков... Уыдонæн се ’ппæты сæр лæууыди Къоста - нæ разагъд, не 
скаст, не ’фсарм, нæ цæсгом. Пушкин, Лермонтов, Байрон, Фет, Надсон- 
æнæ уыдон нæм цард æххæст рæсугъд нæ касти. Фарстам сæ нæ зыны 
сахат, нæ цины рæстæг. Кæй зæгъын æй хъæуы, алчи дæр 
йæхирдыгонау. 
Уыдис не ’хсæн рæстæгмæйы адæймæгтæ дæр, рифмæгонд 
ныхæстæй-иу йæ сæр кæмæн разылди, зæххыл кæй цæуы, уый иу 
кæмæй ферох, ахæмтæ. Бирæйы фагсын нæ систы сæ «къæбæлдзыг» 
ныхæстæ, уайтагъд ахуыссыд сæ «поэтикон зынг». 

8 
Цæгæрашы Максим 
Нæ кæрæдзийы циныл цин кодтам, не ’мбалы лæмæгъдзинад та 
хъыгыл нымадтам не ’ппæт дæр. Æмæ-иу «Рæстдзинады», «Мах дуджы» 
Мыртазты Барисы, Кочысаты Мухарбеджы дзæбæх æмдзæвгæтæ куы 
бакастыстæм, уæд кæрæдзимæ хæрзæггурæггаг уадыстæм, сыгъдæг 
зæрдæйæ цин кодтам не ’мгæртты сгуыхтыл. Кæм та карз быцæутæ, 
æргом ныхас лæмæгъ уацмысты тыххæй. 
Стæй... (О, уыцы «стæй»! Алы хатт йæ фæдыл исты æнæ расайгæ 
нæ вæййы!) Нæ фæндæгтæ алырдæмты фæцыдысты. Кæй Белоруссийы 
тар хъæдтæм асайдтой, кæй Украинæйы уæрæх быдырты ахастой, кæй 
та Берлины судзгæ уынгты. Уый уыди Фыдыбæстæйы хæст - 
лæгдзинады, хъæбатырдзинады, уарзондзинады, æнæуынондзинады 
рæстæг. Æмæ дард фæндæгтыл ацыдысты мæйрухс æхсæвтæ, 
æхсæрдзæнты хъазт, чызгайы сау цæстытæ афтæ бирæ чи уарзта, уыцы 
æрыгон фысджытæ дæр. Сæ адæмы маст, сæ адæмы рыст ахастой 
семæ. Ныууагътой рæстæгмæ се ’мдзæвгæтæ. Стæм хатт ма-иу 
топпыхосы тæфимæ гæххæтгы гæбæзтыл се стыр балцæй сыздæхтысты 
сæ зарджытæ. Кæм уынгæгзæрдæйæ, кæм та -тохмæ сидæгæй. Зонгæ 
хъæлæстæ, зонгæ зарджытæ... Цин сыл кодтой дзыллæ, сæ 
нывæрзæнты сæ æмбæхстой кæстæртæ, чызджытæ, сæ сусæг 
уарзæттæ. Стæй иуахæмы аскъуыд иутæн сæ зарæг. Знаджы нæмыг 
ахызт Кочысаты Мухарбеджы, Калоты Хазбийы, Баситы Дзаххотты, 
Таболты Хадзымырзæйы, Хуадонты Иссæйы зæрдæты... Ныфсхаст, 
хъæбатыр лæппуты зæрдæты. Лæгтæй сыздæхтысты фæстæмæ 
иннæтæ сæ хæстон цинелты. Сластой семæ сæ тызмæг зарджытæ. 
Афтæ уыдысты нæ фæлтæры уæззау фæндæгтæ. Уыцы фæндæгтыл 
ацыдтæн æз дæр. Институт, Сталинград, Курск, Украинæ, Белорусси, 
Румын, Венгри... Кæуылты нæ фæцыдыстут, кæуылты нæ фæзылдыстут, 
салдаты гуыргъахъ фæндæгтæ! 
Цы бирæ диссæгтæ федтам, уыдон радзурын хъуыд нæ кæстæртæн, 
нæ адæмæн. Иу радзырд иннæйы фæдыл, иу чиныг иннæ чиныджы 
фæдыл. Иу лæджы цард æгæр цыбыр у уыцы диссаджы хабæрттæ 
сæрæй бынмæ ракæнынæн. 
Ныртæккæйы кæстæртæй иуæй-иуты нæ бауырндзæн, хæсты 
фæстæ нæ хистæртæй бирæтæ гутоны сæхи кæй сифтыгътой æмæ 
хуым кæй кодтой, уый. Нал уыди, æнæхъæн хъæуы зиан йæ сыджытыл 
чи сæмбæлын кодтаид, уæлмæрдмæ йæ чи схастаид, ахæм кæстæр. 
Фæлæ уыцы рæстæг бирæ нæ ахаста - фæуæлахиз ыл стæм. 
Басастам не ’ххормаг, нæ мæгуырдзинад. 
.. .Хур акъул. Æз фæстæмæ здæхын Хърупсы доны былæй. Иунæгæй- 
нæ - мæ хъæуы «къæбæдатимæ», цъæх нæууыл хъазгæ кæй 
æрбаййæфтон, уыцы цæрæццаг сабитимæ. Дыргъ бæлæстæ нын сæ 
сæртæй кувынц. Сæхимæ нæ сайынц агуыридурæй амад уæладзыг 
хæдзæрттæ, ног скъолатæ. Нæ разæй згъоры лæгъз фæндаг... 
«Фыссæг... Цымæ ногæй цы кусы ныртæккæ?» - лæппутæй иу 
иннæйы сабыргай фæрсы. 

Æхсызгоп улæфт 
Уый йын йæ сæры батылдæй дзуапп дæтты, нæ зонын, зæгъгæ. 
Фыссæг... Афтæ мæ хонынц уыдон, афтæ мæ хъуамæ рахоной сæ 
хистæртæн дæр. Цы ма исуымæй кадджындæр, стырдæр ном. Тæхуды, 
уыцы номы аккаг чи вæййы, йæ зарæг адæмы зæрдæмæ кæмæн 
бахъары! 
Хур акъул. Æз цæуын мæ кæстæртимæ. Аивæй мын кæсынц мæ 
сæры урсытæм. 
Ма сæ фæтæрсут! 
Иунæгæй мæ ма ныууадзут! 
Æз кæддæриддæр уемæ уыдзынæн! 

10 
Цæгæраты Максим 
ЗÆРОНД МÆСЫГ 
Безанты Цыбыры тъæпæнсæр хæдзарæн мæсыг куынæ уыдаид, уæд 
афонмæ йæ кой, йæ хъæр дæр нал уаид. Бирæ ныхæстæ цыди хъæуы 
Цыбыры хæдзары тыххæй. Иутæ дзырдтой: фындзы рагъыл бызычъи 
куыд æрзайа, афтæ хъæуы фидауц халы. 
Иннæтæм уыди æндæр хъуыды: 
- Райсом нæ сывæллæттæ куы рахъомыл уой, уæд нæ нæ 
фæрсдзысты, раздæр та куыд цардыстут, зæгъгæ? Уадз æмæ нын 
æвдисæнæн лæууа. Хæринаг дæттын ын куы нæ хъæуы, мыййаг. Стæй 
дзы иуахæмы музей сараздзыстæм... Стæй мæсыг... Кæд æй хъæуы 
хæдзæрттæ сæййæфтой, уæддæр мæсыгу... 
Æмæ æцæг, хъæуы мæсгуытæ бирæ уыди, фæлæ сæм халынмæ 
куы бавнæлдтой, уæд сæ сæрыл сдзурæг нæ фæци. Æрмæст Цыбыры 
мæсыджы сæрыл хъæубæстæ иууылдæр сыстадысты. Уый иннæ 
мæсгуытæй бæрзонддæр уыди. Иннæ мæсгуытæн сæ къултæ афазтæ 
сты, сæ тигътæ ракалдысты, фæлæ, хистæртæ куыд дзырдтой, 
афтæмæй хъæуы мæсгуытæн сæ хистæр уыди Цыбыры мæсыг. Иунæг 
дур, иунæгсхъис дзы нæма фæхъуыд. Хъæуы уыцы бæрзонд уæладзыг 
хæдзæрттæ куы нæма сарæзтой, уæд-иу комы нарæгæй чи бахызт, 
уымæн йæ цæст фыццаджыдæр æрцахста Цыбыры мæсыг. Бæрзæндты 
каст, цыма иннæтыл æрвæсгæ дæр нæ кодта, уый хуызæн. 
Кæдыккон мæсыг у! Алы фæлтæр дæр æй хæдзары хистæры номæй 
хуыдта. Цал фæлтæры раивта, ацу ’мæ сæ банымай! Цæмæйдæр йæ 
мæсыджы æнгæстæ уыди Цыбыр йæхæдæг дæр: хъæуы зæрæдтæй 
Цыбыры бæрцытæй уæлдæр ничи хæццæ кодта. Гæдыбæласау хæрдмæ 
фæцыд. Дæлæмæдзыд рахаста гыццылæй. Хорз ыл фидыдта уæд уыцы 
ном. Стæй, иуахæмы, хурхæтæны бæласау ныггуыпп ласта, йæ хæлафы 
фадгуытæ уæраджысæртæй фæуæлдæр сты, йæ хæдоны дыстæ 
рæмбыныкъæдзты гомæй фæуагътой. Нал ын аивтой йæ мады ном! 
Баззад Цыбырæй... 
Мæсыджы фарсмæ йæхи ныттымбыл кодта Цыбыры тъæпæнсæр 
хæдзар. Æвæццæгæн ын уым æдасдæр уыди. Мæсыджы фарсмæ 
бынтон зæхмæдзыдæй кæй зынди, уый хъуыды дæр нæ кодта. Уым ын 
æдасдæр уыди дымгæтæй, уады тымыгътæй. Ноджы хъæуы ныхас... 
Уый дæр кад куыд нæ уыди Цыбырæн! 

Æхсызгоп улæфт 
11 
Мæсыджы алыварс бæрзонд фæцыдысты уæладзыг хæдзæрттæ. 
Æхсæв рухс куы ссудзы, уæд хъæумæ кæсын диссаг куыд нæ у! Хъæуæй 
суанг хæхты цъуппытæм рухсы цъырттытæ кæрæдзи фæдыл ныххал 
вæййынц. Стьалытæй, уыдонæй чи кæцы у, уый бæрæг нал вæййы. 
Хъæуы фæсивæдæн сæ цæрæнбон бирæ: иу стыр цырагъ дзы 
Цыбыры мæсыджы тæккæ цъуппыл ныссагътой. Нæ ферох кодтой 
Цыбырæн йæхи дæр - суанг ма йæ кæрт, йæ сарайы дæр судзынц. 
Кæддæр стыр ныхас уыди хъæуы. Фæлæ уыцы уæладзыг 
хæдзæрттимæ клуб æрцамадтой. Раст бакодтой - клуб хъуамæ хъæуæн 
йæ тæккæ рæсугъдцæр ран уа. 
Хъæуы зæрæдтæ дæр клубмæ куыннæ цыдысты, искуы ма æнæ клуб 
цæрæн ис. Фæлæ ныхас... Зæрæдтæ дын æнæ уый фæрæзтой. Æмæ, 
дзырд дæр нæ бакодтой, афтæмæй Цыбыры мæсыг ныхасæн 
равзæрстой. Цыбырæн уый хъыг кæм уыдаид - кæддæры хуызæн ма 
уазал дуртыл чи бады, зæгъгæ, сын иу бон йæ фыртимæ дæргъæй- 
дæргъмæ бандæттæ æрсагъта мæсыджы фарсмæ. Сæ арфæтæн кæрон 
нал уыди изæрæй хъæуы хистæртæн. 
Кæрдзындæттон адæймаг у Цыбыры бинойнаг Хадзыгуа. 
- Гъе ныр дæ сæр бахъуыди, не ’фсин, хистæртæ нæм æрбабыр- 
стой... Æгъдау дæ агурдзысты. 
- Де ’гæрыл, нæ лæг. Дыууиссæдз азы иу цары бын цæрæм, æмæ 
дæ искуы дæ уазæджы цæсты бафтыдтон? Уыйбæрц дæр уæнт - иу 
лæджы хуызæн дын сæ фендзынæн, - загъта Хадзыгуа æмæ чъиритæ 
кæныныл балæууыд. 
Хъæуы хистæртæ ныхасы цæлхæмбырдæй рабадтысты, афтæ сын 
бæгæныйы дурын æмæ йе ’ртæ чъирийы рахаста Хадзыгуа. 
- Хорз уынинаг уазджытæ бæргæ стут, мидæмæ дæр уæ бахонин, 
фæлæ уын уæ дзæбæх бадт чи халы. Стæй уæладзыг хæдзæртты 
фæстæ нæ зæронд къуымтыл куынæуал барвæсат, - худгæ бацыд сæ 
размæ Хадзыгуа. 
Бирæ арфæтæ фæкодтой Хадзыгуайæн уыцы изæр хъæуы 
хистæртæ. Суанг ма сæ хæдзæртты дæр ракодтой Хадзыгуайы тæнцъар, 
дзаджджын уæливыхты кой. Æмæ иннæ æфсинтæ дæр, махХадзыгуайæ 
цæмæй æгуыдзæгдæр стæм, зæгъгæ, сæ хуынтæ хæссын байдыдтой 
ныхасмæ. Чи йæ кусарты хай, чи йæ ног конд бæгæныйæ, чи та 
сæрсæргæнгæ махсымæ. 
Æмæ цынæ таурæгътæй хастой кæрæдзи хъæуы зæрæдтæ! 
Кæдæмты-иу нæ ахæццæ сты. 
Кæстæртæй дæр бирæты ныхасæй сæ къах нал хаста. Мæсыджы 
къулыл-иу сæхи бауагътой æмæ лæмбынæг хъуыстой хистæрты 
таурæгътæм. 
Фæлæ иу изæр хистæртæн сæ ныхас кæрæдзийыл нæ бадти. 
Хадзыгуайы кæстæр æфсымæры лæппу Будзыг сæ размæ бацыд, йæ 
хъоппæг цъæх цæстытæ уæрæх байгом кодта, йæ дæлармæй бæзджын 
тетрад раласта æмæ кьуыхцытæгæнгæ загъта: 

12 
Цæгæраты Максим 
- Бахатыр кæнут, æз уын иу хабар радзурдзынæн... 
- Радзур, радзур, бабайы гыццыл къона. Зонд кæстæрæй хистæры 
сæрыл нæу - йæ бынаты базмæлыд зæрæдтæй иу æмæ Будзыджы 
тетрадмæ, гогыз бындзмæ куыд кæса, афтæ ныккасти. 
- Алиханы радзырд, - загъта Будзыг æмæ йæ лыстæг къубал 
хæрдмæ сивæзта, аивæй бурхил Алиханмæ бакаст. 
Зæронд лæг йæ хъустæ схъил кодта. 
«Цæвиттон, Уæллагхъæу Дæлбылыхъæуы сæ хидыл ацæуын нал 
уагътой, - тетрадмæ касти, афтæмæй дзырдта Будзыг. - Дæлбылы- 
хъæуæн та сæ хъæдмæ цæуæн, сæ хостæ ласæн уыцы хидыл уыди. 
Уæдæ Уæллагхъæуæй нæ маст цæмæй райсæм, зæгъгæ, тæрхæттæ 
систой. Æппынфæстаг, сæ иу загъта: «Сармадзанæй сæ фехсæм». «Уый 
æвзæр хъуыды нæу, фæлæ сармадзан та кæм ссарæм?» - бафарстой 
йæ хъæубæсты адæм. 
«Нæхæдæгæй сараздзыстæм», - дзуапп ын радтой фæсивæд æмæ 
æндæр фæндагыл хъæдмæ ацыдысты. Уым ставд мæра бæлас 
акалдтой æмæ йæ хъæумæ æрластой. Бæласы мæра топпыхосæй, 
æфсæйнаджы лыггæгтæй, дзæнхъадуры къæрттытæй сифтыгътой æмæ 
йæ Уæллагхъæумæ сарæзтой. Æрæмбырд сты хъæубæстæ сармадзаны 
алыварс æмæ йыл бандзæрстой. «Сармадзан» фæйнæрдæм фехæлд, 
уæдæ цы уыдаид. Дæ балгъитæг дæр афтæ: бæстæ хъæрзын, кæуын 
сси. Уæд сæ иу кæцæйдæр дурты бынæй рабырыд æмæ дзуры: 
«Банцайут, ам уыйбæрц бæллæхтæ чи сарæзта, уый афонмæ 
Уæллагхъæуы цытæ бакуыста...» 
- Фæлæуу-ма, фæлæуу, - цыдæр зæгъынмæ хъавыд Алихан, фæлæ 
йæ уæлæсыхаг Хъази баурæдта: 
- Кæс, Будзыг. Уæ хорзæхæй, ма йæ хъыгдарут... 
Будзыг дарддæр касти: «Хъазийы радзырд»... 
-Уый та дзы мæнæй, - йæхи нал баурæдта Хъази æмæ йæ бынатæй 
сыстад, Будзыгмæ йæхи хæстæгдæр баласта. 
«...Уæллагхъæуы Мырзабегтæй Мырзабег, зæгъгæ, иу мæгуыр лæг 
царди. Хъæуы хъалтæ йын æдзух йæ мæгуырдзинад йæ цæстмæ 
дардтой æмæ сын уый дæр сæ хæринаг нал хордта. Цыдис сæ зианмæ, 
сæ цинмæ, фæлæ сын сæ фынгыл нал бадти. Хъæубæстæ йæм мæсты 
кодтой, ацы ницæйаг нын нæ хæринагыл цæуылнæ æрвæссы, зæгъгæ. 
Иухатт хъæуы хъалтæ комы нарæджы йæ размæ бабадтысты æмæ 
йæм топпытæ ныддардтой. «Ныртæккæ дын æнæ маргæ нæй, нæ 
хæринагыл нын цæуылнæ æрвæссыс, уый куы нæ зæгъай, уæд». 
Уый æнцад-æнцойæ сæ разы лæууы æмæ сæм дзуры: 
«Уæллæй, иу мард нæ, фæлæ мæ ссæдз марды куы акæнат, уæддæр 
æз сымахæй лæгмæ мæ хъама сласын мæ сæрмæ не ’рхæсдзынæн». 
Тыхгæнджытæ сæ гæрзтæ ’руагътой. 
Хистæртæ дис кодтой, ацы мадзура Будзыг нын нæ ныхæстæ куыд 
дæсны ныффыста, раппæлыдысты дзы. Цыбырæндæрхъыгкæмуыдаид 
йæ хæстæджы арæхстдзинад. 

Æхсызгоп улæфт 
13 
Бирæ ма фæхъуыстой уыцы изæр, сæхæдæг мæйрухс æхсæвты 
ныхасы кæй фæкодтой, уыцы таурæгътæм. Будзыг дæр - хин æмæ 
кæлæн - Гал æмæ Хæрæджы æмбисонд кæронмæ ныууагъта. Куыддæр 
ын йæ кой скодта, афтæ хистæртæ алырдыгæй базмæлыдысты: 
-Æххæст ма нын уый дæр бакæс. Кæддæра уый та куыд рауади... 
Зæрæдтæ кæй бахъæлдзæгсты, уый Будзыгæн æхсызгон уыди æмæ 
ноджы зæрдиагдæрæй райдыдта: 
-Уый та «Хъуыдæберды радзырд» хуыйны... 
«Изæрæй гал хъæрзгæ-нæтгæ ссыд хъæумæ. Хæрæг æй фæрсы: 
«Цæуыл хъæрзыс, ме ’рдхорд?» 
«Ныффæлладтæн, мæ хæлар. Дыууæ галæн цы ’мбæлди, уый 
мæхæдæг иунæгæй бахуым кодтон. Мæгуыры бон мыл нæй - райсом та 
хуым кæнынмæ цæуын кæй хъæуы...» 
«Æмæ цæмæй ма ацæуай, уымæн ницы хос зоныс?» - фæрсы йæ 
хæрæг. 
«Цы?» 
«Цы куы зæгъай, уæд дæхи скъуылых кæн». 
Гал хæрæгмæ байхъуыста. Райсомæй йæм йæ хицау куы ’рбацыди, 
уæд, къуылых дæн, зæгъгæ, йæ къахыл нал слæууыди. Хицау галы 
бæсты хæрæджы сифтыгъта æмæ хуым кæнынмæ афардæг. Бон- 
изæрмæ йыл хæрæджы куыст фæкодта. Хæрæг изæры хуымæй куы 
ссыд, уæд йæ хъустыл схæцынæн дæр нал уыди. 
«Цы кæныс, ме ’рдхорд, дæхи хуызæнæй дæм куы ницыуал ис? - 
йæ размæ рацыд гал. - Нæ хицау мæ кой нæ кодта, мыййаг?» 
«Куыд нæ. Абондæргъы дæ койы йеддæмæ куы ницы кæны». 
«Æмæ уæддæр цы загъта?» - хынцфарст æй акодта гал. 
«Райсоммæ, дам, куынæ сдзæбæх уа æмæ хуыммæ куы нæ рацæуа, 
уæд ын æнæ ’ргæвдгæ нал и...» 
Гал бакатай кодта æмæ райсомæй йæ къуылыхыл нал басаст... 
- Будзыг, фысгæ сæ хорз ныккодтай, фæлæ сын дарддæр та цы дæ 
зæрды ис? - йæ худын тыххæй урæдта, афтæмæй бафарста Хъази. 
Цыбыр ын Будзыджы бæсты дзуапп радта: 
- Газеты сæ рауадздзæн, æндæр ма дæ цы хъæуы? 
- Æмæ дзы уæд ды аирвæзынмæ хъавыс, Цыбыр? Нæ, мæ хæлар, 
Будзыгæй ницы аирвæздзæн, - йæ ныхас баппæрста Алихан. - Адæмæн 
æмбисонд дæ «хæйрæджытæ» куы сты. 
- Уый рагон хабар у. Будзыг ахæмтæ нæ фыссы. Хæйрæджытыл 
ничиуал æууæнды..: 
Будзыг йæ мидбылты бахудт: 
- Цыбыры хæйрæджытæ дæр мæм фыст сты... 
- Ард дæ къонайы макуы бацæуа, Будзыг. Куыд кæсын, афтæмæй 
нæ ды Иры дзыллæйыл ныхъхъæр кæндзынæ, - хъазгæмхасæн загъта 
Цыбыр æмæ йæ хъустыл ауад, Будзыг ын ныртæккæ йæ «хæйрæджыты» 
хабар куыд ракæндзæн, уый. 
...Лæппу ма уыди уæд Цыбыр. Иу сæрдыгон æхсæв йæ 

14 
Цæгæратпы Максим 
мадырвадæлтæй цыди сæхимæ. Дзырдтой йын, ахсæв ам лæуу, 
æнафоны ма кæдæм цæуыс, зæгъгæ. Нæ сæм байхъуыста, йæ къухы 
кæйдæр лæдзæг райста æмæ æхсæвы мæйдары рафардæг. 
Къуырмайæ, æдзæмæй лæууыдысты йæ фæйнæфарс хæхтæ. Иу 
сыбыртт никуыцæй цыди. Æрмæст комы дон йæ уылæнтæй хъазыд, 
гыбар-гыбур кодта. Стæй, куыддæр зæронд лæгæты цурмæ 
фæцæйхæццæ кодта, афтæ йæ сæры фæмидæгсты уыцы фыдбылызы 
хæйрæджытæ. Исдугмæ йæм афтæ фæкаст, цыма йын æппындæр 
|эазмæ нал æнтысы, цыма йæ зæнгтæ йæ быны уæгъд цоппай кæнынц. 
Йæ сур хид йæ къæхты бынæй акалд. 
«Фæстæмæ аздæхин... Æмæ мын уæд мæ мадырвадæлтæ цы 
зæгъдзысты? Фæтарст. Фæстæмæ ралыгъд... Хæрзаг мыл хъæуы 
фæсивæд райсом зарджытæ скæниккой», -хъуыды кодта йæхинымæр, 
æмæ йæ хъамайы сæрыл æрхæцыд, йæ зæнгтæ йæ быны сабыргай 
дон кодтой. Ныззарыныл дæр афæлвæрдта. Фæлæ йæ зард иннæ 
хæттыты хуызæн хæхтыл нæ ныййазæлыд, кæмдæр комы нарæджы 
ныдздзæгъæлтæ, ныссуйтæ æмæ æддæмæ дæр нæ райхъуыст. 
Йæхицæн ныфсытæ æвæрдта, хæйрæджыты йæ сæрæй сырдта, фæлæ 
йæ коммæ нæ кастысты. Стæй йæ къæхты бын цыдæр цæхæртæ 
акалдта, зæронд лæгæт ныррухс. Лæгæты къуымты цавæрдæр сау 
æндæргтæ йæ цæстытыл ауад. Цыма арты фарсмæ кафыдысты, цыма 
йæм сæхимæ сидтысты... Дуррæбын фæтъæпæн. Йæ хъама фæцыхауи 
ласта. Ноджы уыцы сахат йæ цурмæ уæрдоны хуызæн цыдæр æрбатылд: 
стыр, судзгæ цæстытæ йын. Чидæртæ дзы рагæппытæ кодта. Дзурынц 
æм, сайынц æй. 
«Хæстæг уæ мачи æрбацæуæд! Хъамайæ йæ скæрдæнтæ 
кæндзынæн!» - хъæр сæм кæны хъамалвæстæй. Куы ницы ком 
лæвæрдтой, уæд дзы иуыл йæхи ныццавта. Иннæтæ йæм 
æрбакалдысты. Сæ быны йæ ракодтой, сбастой йæ. 
«Кæцæй дæ? Кæдæм цæуæг дæ? - фæрсынц Цыбыры. 
«Уæлбылыхъæуæй. Ауадзут мæ мæ мæгуыр хæдзармæ, - 
ныллæгъстæ ма кодта, стæй цы фæци, уымæн ницыуал бамбæрста. 
Суангæмбисæхсæвтæм нал æрчъицыдта. Иуахæмы ракаст, фæрсы 
йæ мады: 
«Кæм дæн? Цы фесты уыцы æнæзæгъинæгтæ?..» 
«Дæу æрбаластой æмæ афардæг сты», - дзуапп ын радта мад. 
«Нæ хæдзармæ дæр ма æрбацыдысты? Федтай сæ? Се *ппæт дæр? 
«Æртæйæ». 
«Ау, æмæ æнæхъæн комы дзаг куы уыдысты...» 
«Куынæ. Цал уыдысты, уый нæ зонын, фæлæ дзы дæу чи ’рбаласта, 
уыдон æртæ йеддæмæ нæ уыдысты». 
«Цæмæн мæ сайыс, Гыцци, æз сæ мæхи цæстытæй куы федтон...» 
«Кæй кой кæныс, Гыцци дæ рынтæ бахæра?» 
«Хæйрæджыты». 
«Цæй хæйрæджытæ? Уыдон лæгтæ куы уыдысты». 

Æхсызгон улæфт 
15 
«Цавæр лæгтæ?» 
«Инженертæ. Мæнæ хæхты хæзнатæ чи агуры, уыдон. Сæ 
машинæйы дæ раст нæ тæккæ хæдзармæ æрбаластой...» 
Цыбыр ницыуал загъта, æрмæст йæ мады фæллад цæстытæм 
комкоммæ скаст. 
Афтæ баззад Уæлбылыхъæуы «Цыбыры хæйрæджыты» хабар. 
Æмæ йын исчи сæ кой куы ракæны, уæд худæгæй бакьæцæл вæййы. 
Хæйрæджыты коймæ йæ зæрдыл æрлæууынц йæ сабийы бонтæ. Арæх 
ын æрлæууын кæнынц йæ зæрдыл уыцы фыдбылызы хæйрæджыты. 
Сахуыр сыл æмæ йын сæ кой æрæгмæ куы фæкæнынц, уæд сæ 
йæхæдæг дæрдтыл дзурын байдайы. 
Нымад лæг у Цыбыр хъæубæсты. Аргъ ын кæнынц йæ дыууæ 
лæппуйæн дæр. Хистæр - æрзæткъахæнты хицау. Кæддæр 
хæйрæджытæй цы нарæг комы фæтарст, уым. Дыккаг дæр хистæрæй 
цауддæр нæу - геолог. Сæ дыууæ дæр бынæтты, цот сын. Æрмæст 
сывæллæттæ уæладзыг хæдзæрттыл не ’рвæссынц. Сæ фыдыфыды 
хæдзар сын уæлдай ад кæны. Ножы Хадзыгуайы тæнцъар уæливыхтæ... 
Сывæллæттæм афтæ кæсы, цыма бæстыл хæринаг кæнынмæ 
Хадзыгуайы хуызæн дæсны ничи у... 
Исты бæрæгбон æрцæуы, зæгъгæ, уæд хъæуы хистæртæ Цыбыры 
алыварс зилынтæ сисынц. «Ирон хæдзар нæ хъæуы фидауц, нæ 
фидæнты мæсыг», - æмæ цы нæ схаудзæн сæ дзыхæй! Цыбыр дæр 
сæм бирæ фæхъусы, цыма сын сæ ныхас нæ фембары, уый хуызæн 
райдианы йæхи ныхъхъус кæны, стæй æрæджиау фæзæгъы. 
- Уæ зæрды та мæ зæронд хæлддзæгты абадын ис, æмæ йæ 
комкоммæ зæгъут. Рувас кæркдоны фæрсты куыд рауай-бауай кæна, 
уыйау даргъ таурæгътыл цы схæцыдыстут?.. 
Æмæ та ацы хатт дæр раст афтæ рауад. Ногбонмæ ма иу кьуыри 
уыд, афтæ Алихан æмæ Хъази Цыбырыл сæхи рауагътой. 
- Ацы уазалты ныхасмæ лæджы йæ къах нал хæссы, æмæ... - 
Хъазимæ йæ хъуынджын худы бынты бакаст, афтæмæй загъта Алихан. 
- Раст зæгъыс, - йæ ныхас ын айста Хъази. -Æндæризæр, зæгъын, 
ныхасы иучысыл куы абадин, ауылты мæ фæндаг ракодтон. Кæсын, æмæ 
бандæттæ миты бын фесты. Бауырнæд уæ, мæ кæрцы фæдджитæй сын 
сæ миттæ ныммарзтон. Кæд уæ, зæгъын, исчи фæзынид, æмæ иуцасдæр 
миты рагъыл фæлæууыдтæн. О, хæдæгай, Цыбыр, Ногазæрцæуы æмæ 
дын хорз амæндтæ æрхæссæд. Фæлæ... 
Йæ ныхас æрдæгыл аскьуыдта Хъази æмæ Алиханмæ йæ цæстæй 
ацамыдта, цæв, цы боны хорзмæ ма æнхъæлмæ кæсыс, зæгъгæ. Алихан 
дæр йæ лæдзæджы фындзæй йæ дзабырты миттæ ацагъта æмæ ивазгæ 
ныхасæй райдыдта: 
- Ног азы арфæтæн нырма раджы у, фæлæ дын уæддæр рагацау... 
Хуыцауыстæн, æз иу хъуыддаг тынг фидарæй зонын: искуы мын æнæ 
мæлгæ нæй. Æрмæст уын раст куы зæгъон, уæд мæм мæлын нæма 
цæуы. Цæргæ-цæрæнбонты мæнæ ацы хæхты цъасты фæцардыстæм. 

16 
Цæгæраты Максим 
Тухи. Фыдæбоны йеддæмæ дзы цардæй ницы федтам. Æмæ ныр ацы 
диссаджы дуг куы ’рцыди, уæд... 
- О, фæлæ цыма æндæр цыдæр зæгъынмæ хъавыдыстут, - йæ 
мидбылты хин худт бакодта Цыбыр. 
- Алихан, уæдæ кæд афтæ у, уæд æй зæгъæм, и? 
-Зæгъ, зæгъ... 
- Цыбыр, нæ цæрæнтæй хъаст ницæмæй кæнæм. Дæхæдæг сæ 
зоныс. Фæлæ ма нæ рагон бæстыхæйттæй æрмæст дæ хæдзар баззад. 
Гъемæ, нæ Ног азæн дæ хæдзары куы бакувиккам, уæд куыд уаид? 
Хадзыгуамæ махонтæ дæр фæкæсдзысты... 
Цыбыр йæ рихиты бын бахудт: 
- Гæды рувæстæ... Мæ алывæрсты та уæ къахы æлгътыл 
хуымæтæджы нæ разил-базил кодтат... 
- Мæ фыдыстæн, хонджытæ, лæгъстæгæнджытæ бирæ ис. 
Дæхæдæгæй зоныс, фæлæ æмгары зæрдæхудты бацæуын хорз нæу, - 
Цыбырмæ йæхи хæстæгдæр баласта Алихан. 
- Разы дæн. Æрмæст та æнæ уæ бинонтæ ма ’рбабырсут. Иуы дæр 
уæ мæ къæсæрæй не ’рбауадздзынæн... 
- Нæхи зæрды дæр афтæ ис, - загъта Хъази, æмæ ууыл сæ ныхас 
ахицæн. 
Ногбонæхсæв Цыбыры æмбæлттæ цæмæй тарстысты, уый сыл 
æрцыд. Æхсæвы рагацау æрæмбырд сты. Æгъдаумæ гæсгæ куыд 
æмбæлы, афтæ лыстытæ, хоры, хъæдуры гагатæ Цыбыры зæронд 
хæдзары къуымты ныппырх кодтой. 
- Цал хоры гагайы аппæрстам, уал хорзы, уал амонды уын æрхæссæд 
уæ Ног аз. Цыбыр саг куыд амара, Хадзыгуа тырын куыд ныййара, - 
ныхасы дзæбæхыл нæ бацауæрстой. Æрмæст хæдзары хицау сæ размæ 
нæ рацыд. 
- Кæм та йæхи бамбæхста, Хадзыгуа, дæ сæрыхицау? Йæ уазджыты 
размæ куыннæ рацыди? - бафарстой Цыбыры æрдхæрдтæ. 
-Хæдзары хицау кæд йæхæдæг ам нæй, уæддæр йæ хæдзар ам ис. 
Ныртæккæ йæ ардæм хъæуы, - хыссæкъухæй сæ размæ рацыд æмæ 
сын æгасцуай загъта Хадзыгуа. 
- Кæд, мыййаг, исты кусы æмæ йæм фæкæсын хъæуы, - къахæгау 
бафа^ста Алихан. 
- Йæ мады хойæн кусæрттаг аласта. 
-Хорз. «Иæ хæйрæджыты» коммæ? Ногазы æхсæв?-кæрæдзимæ 
бакастысты дыууæ зæронды æмæ, цæуыл ахъуыды кодтой, Хуыцау йæ 
зонæг. 
Хистæрæй-кæстæрæй æрæмбырд сты. Фынгтæ арæзт. Æрмæст 
Цыбыр зынæг нæма уыд. Ахæм заман куыд вæййы, афтæ алы ныхасыл 
схæцыдысты. 
- Æвæццæгæн æй æгъдау æрцахста. 
- Мит арф у, æмæ кæд фæндагыл исты кодта... 
- Йæ «хæйрæджытæ» та йыл ма сæмбæлæнт... 

Æхсызгои улæфт 
17 
- Будзыг, исчи ма уæ йæ размæ акæсæд, - тыхстхуызæй загъта 
Хадзыгуа. 
Фырт ма йемæ лæппутæй кæйдæр айста æмæ Цыбыры размæ 
атагъд кодтой. 
Бирæ рæстæг нæ рацыд, афтæ кæртæй машинæйы хъæр 
æрбайхъуыст. 
- Хуыцауæй разы, æрбахæццæ! - æмхъæлæсæй загътой Цыбыры 
æмбæлттæ æмæ сæ бынæттæй сыстадысты. 
Дуар æрбайгом , æмæ арсау футтытæгæнгæ хæдзармæ æрбахызт 
Цыбыр. Йæ хъуынджын уæлдзарм худ, йæ кæрцы æфцæггот митæй нал 
зындысты. Йæ рихитæ, йе ’рфгуытæ дæр афтæ. 
- Уазджытæ... Замманай уазджытæ! Изæры куыддæр зæронд 
лæгæты цурмæ æрбахæццæ дæн, афтæ кæсын, æмæ сæ машинæ йæ 
дыууæ хъусмæ миты ныссагъди. Тыххæйты ма йæ сæфтыдтам. 
Хæрисджынмæ цæуынц горæтæй. Мысойты Бимболат сæ мады 
æфсымæр у. Уæддæр, зæгъын, Хæрисджынмæ боныцъæхтæй раздæр 
нал бахæццæ уыдзыстут, æмæ сæ нæхимæ ракодтон. Цæй, гъе ныр 
уæ, чи ’рцæуы, уыцы Ног азы хорзæх уæд! - йæ худ æд мит бæрзонд 
систа, афтæмæй загъта Цыбыр æмæ Хадзыгуайы ’рдæм бакаст.- Куыд 
дæ, не ’фсин? 
- Уды гагайы хуызæн, - бахудт Хадзыгуа æмæ кьæбицмæ азгъордта. 
Æрыгон ус æмæ лæг, кæстæртæ сæ фæдыл, афтæмæй хæдзармæ 
æрбахызтысты. 
- Цыбыры цæрæнбон бирæ, - пецмæ йæхи хæстæгдæр баласта, 
афтæмæй загъта сылгоймаг. - Уый куы нæ уыдаид, уæд бонмæ комы 
баззадаиккам... Ногбоны æхсæв... 
- Цыбырæн уыцы комы цæхх ныччындæуыди, - йæ ныхас баппæрста 
Алихан. 
- Цæхх, зæгъыс? Æндæр ницы? - Цыбыры фарс басхуыста Хъази. 
- Фынгмæ! Хъазийы загъдау, афтид голлаг хъил нæ лæууы. Стæй, 
æхсæвæр цас æрæгмæдæр хæрай, уыйбæрц фылдæр нæ кæны, - 
загъта Цыбыр æмæ йæ уазæджы цонгыл рахæцыд. - Æз æмæ ды 
хъуамæ фæрсæй-фæрстæм бадæм. Будзыг, фæйнæ сыкъайы ма нын 
рауадз. Хъусыс, æрмæст ацы хатт дæ тетрадмæ кæсгæ дæр куыд не 
’ркæнай, афтæ... 
Будзыг бахудт, йæ сæр разыйы тылд бакодта. 
2 Цæгæраты Максим 

18 
Цæгæраты Максим 
ÆФЦÆГ 
Уад æхситт кæны лæгæты уазал къуымты... Нылхъывтон мæхи 
къæдзæхы аууон. Кæсын, Цопаны фæсмын дзабыртæ мæ рæзты куыд 
дыууæрдæм кæнынц, уымæ. Æнæ иу стыф, æнæ иу уынæрæй. Цыма 
искуыдæм хъуызы, цыма тулдзы лыггæпгыл конд сты - йæ къуыдырон 
зæнгтæ йæ кæрцы цыбыр фæдджитæй дæлæмæ тасгæ дæр нæ кæнынц. 
Сæ хицауы уæззау гуыр куы иу кьуыммæ фæцæйхæссынц, куы иннæ 
къуыммæ. Хатгай лæгæты къæсæрыл афæстиат вæййынц. Уæд йæ 
хъуынджын худыл хæрдмæ схæцы Цопан, басмуды дымгæмæ, стæй 
æдзынæг кæсгæ баззайы æфцæджы талынгмæ, арвы хъуынтызмæ. 
Уайтагъд урс-урсид адарынц йæ кæрцы æфцæггот, йæ хъуынджын худ. 
Рихибæрæг, æрфыгбæрæг дзы нал вæййы. Стыхсы йæхинымæр. Иæ 
худ фæздæгкалгæ сисы йæ сæрæй, мæсты цæф æй æркæны йæ 
уæраджы сæрыл æмæ фæззыгон арсау узгæ-узгæ æрбацæуы 
фæстæмæ, лæгæтмæ. Ногæй та дыууæрдæм сисынц йæ къуыдырон 
къæхтæ. 
Ницы дзуры Цопан. Ницыуал æм дзурын æз дæр. Йæхинымæр куыд 
фыцы, уый æмбарын. Фæлæ цы пайда ис йæ фыцынæй! 
- Цы фæдæ? - йæхи мæ цурты хæстæгдæр æрбаласта Цопан. 
Ницы йæм сдзырдтон. 
- Уæлæмæ сыст, иу чысыл аразгъор-базгъор кæн, науæд кæйдæр 
тæдзынæгау ныссæлдзынæ... 
-Фæлтауцом... 
- Ахæм хъаймæты? Иу хатт ма дын æй зæгъын - Саджил цъитийыл 
адæймаг иунæг хатт йеддæмæ нæ рæдийы... 
- Æмæ уæдæ æхсæвы мæйдар æдасдæр у? 
- Мæйдар куы уа, уæд дæ мæ кæрцы батухдзынæн, æмæ боныцъæх- 
тæм банхъæлмæ кæсдзыстæм... 
«Боныцъæхтæм... Æмæ уæд æххæст уалдзæджы æрцыдмаё 
фæлæууæм», - мæхинымæр рафыхтæн æз æмæ ме ’рфгуыты бынты 
скастæн Цопанмæ. Уый мын мæ худы гоппыл йæ уæззау къух • 
æрæвæрдта, мæ сæрæй мæ бауыгъта æмæ та уæззау къахдзæфтæй 
араст лæгæты къæсæрмæ, æдзынæг та ныккаст дард кæдæмдæр. 
Изæрдалынгтæ æрфистæг сты лæгæты дуармæ. Ныттар лæгæт. 
Цопаны цæсгомæй мæм ницыуал зынди. Æрмæстдæр уыцы гуыбыр 

Æхсызгоп улæфт 
19 
фæсонтæ, уыцы ставд зæнгтæ. Цыма сæ исчи къæсæрыл садзгæ 
ныккодта. Цымауыдон дæрдымгæйы ниуынмæ ныхъхъуссты. Кæдмæ? 
Райсом боныцъæхтæм? Æмæ ма уæд кæй хъæуынц нæ гилдзытæ, нæ 
хостæ? Кæй цæфтæ ма байгас кæндзыстæм? Кæй ма хъæуынц уæд 
ахæм удхостæ? Цы цæсгомæй ма балæудзыстæм Бæппуиты уæлхъус? 
Утæппæт адæмы æхсæн нæ хуыздæрæн куы равзæрстой. Æнæхъæн 
комы дæуæй æвзыгъддæр цуанон куы никæй хуыдтой, ацы хæхты цы 
ран нæ басгæрстай, ахæм нæй, зæгъгæ, куы дзырдтой, уæд ныр цы 
кодтай, цы дыл æрцыд, Цопан? Зæронд? Æмæ дыл уæд знон дзых нæ 
уыди? Цæуылнæ басастæ де ’нæхъаруйыл? «Цъиуы цæст нæ ивгъуыйы...» 
«Карды комыл ахиздзæн...» «Судзины быныл алæсдзæн...» Кæм дæ 
уæдæ уыцы лæсагæй? 
Хатгай мæ цæсты ницыуал вæййы Цопан. Æнæныфс, æнæхъару 
хæбырæгъ фесты. Смæсты вæййын мæхимæ дæр. Цæмæн æм 
байхъуыстон? Цæуылнæ ацыдтæн мæхи ’вастæй, иунæгæй? Хурæй уым 
уыдаин. Уæддæр мæ иунæгæй нæ ауагътаид. Æфсæрмæй уæддæр 
цыдаид мæ фæдыл... Фæлæ кæд расту Цопан? Ау, хуымæтæджы дзы 
куыд æппæлыдаиккой? Бæппу мæ йемæ куыд рауагътаид? Нæ фæндаг 
сæрсæфæнтыл кæй цæудзæн, уый хорз куы зыдта. Æвæццæгæн мын 
лæг æнхъæл у Бæппу. Иннæтæ мæ куы нæ уагътой, уæд йæ хуыссæны 
куыд рабадти, сæрыстырæй сын куыд загъта: 
- Ауадзут æй... Фæндаг лæджы къахвæдтæй фæндаг у. Цас 
тагъддæр сфæлтæра, уыйас бæрæгдæр уыдзысты йæ къахвæдтæ... 
Уыцы ныхæсты фæстæ цыма Бæппу йæ цæстытæ доны разылдта? 
Нæ, Бæппуйы кæугæ никуы федтон. Кæд, мыййаг, йæ цæфты рыстæй 
афтæ уыди? Æви мæхи цæстытæ разылдысты доны?.. 
Мæ рæзты дыууæрдæм кæнынц Цопаны къуыдырон къæхтæ. 
Хъавгæ цыдæй, æнæ уынæрæй. Къæсæрыл та æрлæууыдысты. Цы 
ссардта ногæй лæгæты сæрмæ? Цæмæн систа йæ сæр афтæ бæрзонд? 
Ау, мит дæр æй нал хъыгдары? Дымгæ, мыййаг, банцад? Æмæ ма уæд 
лæгæты къуымты цы къуыс-къуыс кæны?.. 
- Афтæ гъе, мæ лымæнлæггаг. Райдыдта... Дымгæ рацыд! Кæсыс, 
мигътæ куыд фæцагайдтой, уымæ? - мæ хъуыдытæ мын æрдæгыл 
аскьуыдта Цопаны ныхас. - Уый цæгатаг дымгæ у, йæ бындар макуы 
феста. Уый сын лæгау фæуыдзæн ныртæккæ... 
Æз мæ бынатæй фæгæпп кодтон, Цопаны фарсмæ алæууыдтæн. 
Уый йæ сæр ноджы бæрзонддæр систа, йæ тымбылкъухæй додой кодта 
мигътæм. 
- Уæ сæр уæ кой дзæбæх куы сси... Лидзгæут, афон дæр уын у... 
Се ’лхынцъ райхæлд Цопаны бæзджын æрфгуытæн. Цыма рогдæр 
фæци, цыма йæ ныхæстæ фæлмæндæрæй дзырдта... 
Цъитийы сæрмæ дугъы уайæгау згъордтой бæзджын сау мигътæ, 
ранæй-рæтты ныццæнд сты. Дымгæ лæгæты сæрты æхситгæнгæ тахти. 
Æз кастæн, Цопан йæ уæрæх фындзыхуынчъытæй дымгæ куыд зыд 
улæфт кодта, уымæ. Цалдæр улæфты дзы скодтон æз дæр. Ницы йын 

20 
Цæгæраты Максим 
бамбæрстон. Цопан мæ бафиппайдта, мæ худы гоппæй та мæ бауыгъта 
æмæ цавæрдæр фæлмæн хъæлæсæй загъта: 
- Дымгæтæй алчидæр йæхи тæф кæны. Дидинджытæй уæлдай не 
сты. Чи дзы къæвдайы тæф æрбахæссы, чи уадмæ расайы, чи та хур 
рæстæгмæ. Цæгатаг дымгæ... Уый мигъты фыдбылыз у... Кæсыс, йæ 
разæй сæ куыд скъуымбил кодта. Кæд Хуыцау зæгъа, уæд мæй 
ракæсдзæн. Цъити мæйы рухсмæ куыд рæсугъд вæййы, уый зоныс? 
Уæвгæ уымæн ныхæстæй радзурæн нæй. Кæд нæ амонд уа, уæд æй 
чысыл фæстæдæр дæхæдæг фендзынæ... 
Æмæ æцæг цъитийы цъуппыл дæргъæй-дæргъмæ сырхбын тæлм 
ферттывта. Цыма йæ фæстæ дард кæмдæр арт сыгъди. Æз Цопанмæ 
хæрдмæ скастæн, цом, цæмæ ма æнхъæлмæ кæсыс, зæгъгæ. Уый мын 
исдугмæ ницы дзуапп радта, цыма мигъы æхсæн цыдæр агуырдта, кæнæ 
йæ кæддæры цæуæнтыл нæ хæст кодта, уыйау цъындцæстæй лæууыди. 
- Фæлæуу, ныр тагъд мауал кæн, - загъта æрæджиау Цопан æмæ 
мын йæ къухæй æфцæджы рахиз фарсмæ бацамыдта. - Уыныс, се 
’мбæхсæнтæ сын куыд фæйлауы. Уадз æмæ сæ æххæст асыгъдæг кæна, 
науæд нæ искуы цъитийыл æрцахсдзысты... 
Æз, Цопан кæдæм амыдта, уырдæм ме ’ргом аздæхтон. Дæллаг 
комæй хъаймæты сау тымыгъау хæрдмæ бырыдысты мигъы хæхтæ. 
Арвы сырхбын тæлм ахуыссын кодтой, цыма цъити сæ фæдыл 
аласынмæ хъавыдысты, уый хуызæн ыл алырдыгæй ныффæлдæхтысты. 
Мæнмæ афтæ касти, цыма сын æппын кæрон никуыуал уыдзæн, цыма 
мæ зæрдæйыл тыхсынц. Æхсæвы мæйдарау та фæстæмæ нытталынг 
мæ зæрдæ. Мæ буар та фæстæмæ ихæнриз кæнын байдыдта. 
- Цуанон лæг æнæнхъæлæджы цы нæ фыдбылызы бахауы, - цыма 
мын мæ уæззау хъуыдытæ сырдта, уый хуызæн та фæлмæн хъæлæсæй 
райдыдта Цопан. - Иуахæмы мæ мигъ раст уæлæ цъитийы цæгатварс 
æрцахста. Æнæхъæн суткæ, æхсæв уыди, бон, уымæн ницы рахатыдтон. 
Мæ иу къахвæд иннæмæй нæ уыдтон. Ноджы сæлфынæг кодта, зæгъ 
уарыд. Ныцъцъенгæ и цъити, къах ыл нæ хæцыди. Æмбал ма мын уæд 
та куы уыдаид. Дыууæйæ цыфæнды зындзинадимæ дæр æнцондæр 
тохгæнæн у. Æз та - зыбыты иунæг... Мæ царды фæстаг улæфт мæ 
афтæ æнæбонæй кæй æрцахста, уый мын исдугмæ мæ хъару асаста, 
æндон рæхыстæй мын сбаста ме уæнггæ. Цалдæр хатты афæлвæрдтон 
искуы аууон ран ссарыныл. Фæлæ мæ ныфс нæ бахастон - æгæр 
ныддæвдæг сты мæ рæхсад æрчъитæ. «Змæлгæ, æрмæстдæр 
змæлгæ!» -скарстон мæхинымæр æмæ мæ кард сластон кæрддзæмæй. 
Ме ’ргъæвст къухтæ схъарм кодтон мæ комытæфæй, балæууыдтæн их’ 
къæртт кæныныл. Тыхтæ-амæлттæй скъахтон их мæ фадхъулты онг. 
Æртæфстысты ме уæнгтæ, сыгъдысты мæ къухы æнгуылдзтæ. Æрмæст, 
цыма сæ исчи судзинæй рæхуыста, уыйау дудыдтой. Уæддæр къахтон, 
мæ карды фындзæй хостон айнæг цъити. Авгау лыстæг згъæлæнтæй 
хауди их фæйнæрдæм. Аныгъуылдтæн мæ уæраджы сæртæм. Уæддæр 
къахтон. Мæн хъуыди мæхи дымгæйы аууон бакæнын, сæлфынæгæй 

Æхсызгоп улæфт 
21 
бамбæхсын. Арвмæ скæсынмæ дæр мæ нал æвдæлди. Мæ цæнгты рыст 
дæр ницæмæуал дардтон. Мæн хъуыди къахын. Кард куы нæ уыдаид, 
уæд шампалæй, уый куы нæ уыдаид - уæд та топпы хæтæлæй. 
Æппынфæстагмæ ныхбынтæй, мæ комытæфæй, мæ хиды æртахæй... 
О, хиды æртахæй! Фыццаг хатт мæ фындзы рагъæй ихыл цалдæр 
æртахы куы æрхауди, уæд мæм афтæ фæкаст, цыма цъитийы 
иннæрдæм ахызтысты. Ихыл сæ цæх-цæх куыд ссыди, уый дæр ма 
фехъуыстон. Стæй æрбадтæн. Хæрзцыбыр рæстæгмæ, æрмæстдæр, 
арвмæ цæмæй скастаин, цы афон у, уый базоныны тыххæй. Арв мæм 
иуварсырдыгæй, цы талынгуыди, уымæй ноджы талынгдæрæй разынд. 
Дымгæ кæмдæр мæ сæрмæ йæ бæттæнтæ рæмыгъта. Уарыны лыстæг 
æртæхтæ сæхи ихыл хостой, уæлиау кæцæйдæр сæ уынæр гæзæмæ 
хъуысти... Мæ быны - их, мæ сæрмæ- их, мæ алывæрсты дæр афтæ. 
Цыма ихы бын нæ, фæлæ кæмдæр хъарм хæдзары фестадтæн, иодугмæ 
мæм афтæ фæкаст. Æмæ мæ цæстыхаутæ кæрæдзиуыл куыд 
аныхæстысты, куыд афынæй дæн, уымæн зонгæ дæр ницыуал бакодтон. 
Мæлæты тасæн йæ кой, йæ хъæр дæр никуыуал аззад. Æрмæстдæр 
фын, фæлмæн æмæ адджын фын... Райхъал дæн иуафон. Кæсын, æмæ 
мæ сæрмæ йæхи фæйнæрдæм айста æнæкæрон цъæх арв. Хур кæмдæр 
фæсрагъ сыгъди, йæ тынтæ сыгъзæрин æндæхтæй ныххал сты мæ 
ныггæнды сæрмæ. Уый уыди сæрдыгон райсом. Бон райгуырд Саджил 
цъитийы сыгъдæг цъуппытыл. Кæм ма уыд мæнæй амондджындæр! 
Фæгæпп кодтон, ныггæнды тигъыл алæууыдтæн, мæ цæнгтæ цæргæсы 
базыртау фæйнæрдæм атахтысты. Мæ бон цы уыди, уымæй ныхъхъæр 
ластон: 
«Æгас цу, хæххон райсом!.. Мæ хъæбысы дæ кæнын!..» Мæ ныхæстæ 
мын сфæзмыдтой кæмтты нарджытæ, зæлланггæнгæ афардæг сты 
цъитийы сæрты. Хуымæтæджы рæсугъд уыди бæстæ! Афтæ адджын, 
афтæ рæсугъд мæм никуы фæкаст. Æз лæууыдтæн цъитийы цъуппыл. 
Зылди мæ сæр. Тыдта мæ зæрдæ. Цин кодтон боны райгуырдыл, мæхи 
райгуырдыл... 
Цопан, цыма æцæг стæхынмæ хъавыд, уыйау йæ цæнгтæ бæрзонд 
систа, йæ кæрцы дыстæ рæмбыныкъæдзтæм балыгъдысты, цавæрдæр 
æвзонгдзинадæй ссыгъдысты йæ фæллад цæстытæ. Тымбыл къухыйас 
дæр нал кастæн йæ цуры мæхимæ. Ахæм лæджы хæбырæгъ схон, 
тæппудыл æй банымай... 
- Куыд мæ нæ бафæрсыс, Саджил цъитийы Цæгатварсмæ куыд 
бафтыдтæн, уымæй? - йæ худ фæстæмæ йе ’рфгуытыл æркодта, 
афтæмæй мæм æртасыд Цопан. 
- Цуаны... - къæмдзæстыгхуызæй йын дзуапп радтон æз. 
- Раст зæгъыс. Æрмæст хуымæтæджы цуаны нæ. Цæй, уæддæр ма 
нын рæстæг ис, æмæ дын æй йæ сæрæй радзурон. - Цопан йæ кæрцы 
йæхи æрбатыхта, кьæдзæхы тигъыл æрбадт.- Цуанон лæджы хабæрттæ 
кæуылты сты! Адæймаджы йæ тыхст, йæ мæгуырдзинад кæм нæ 
балæууын кæндзысты! Уæлдайдæр махмæ - хæхбæсты. Цæвиттон, 

22 
Цæгæраты Максим 
комы зæрæдтæ арæх дзырдтой, зæгъгæ, дам, кæддæр Саджил цъитийы 
рæгътыл фендæуыд æнахуыр гал-дзæбидыр. Чи йæ сыгъзæрин 
сыкъаджын хуыдта, чи - æвзист цæфхадджын, чи та сæрджын саджы 
æнгæстæ. Зæрæдтæ куыд дзырдтой, афтæмæй йæм топп хæцгæ нæ 
кодта, карды цæфмæ та æгæр дæрдты лыгъди. Уыдис ын æрмæстдæр 
иунæг хос: цæхх ын чи бадардтаид, уый фæстæ æрцыдаид хъæумæ. 
Уыимæ - иунæгæй нæ. Цъитийы комы сырды мыггагæй цыдæриддæр 
уыди, уыдонæн йæ фæдыл æнæ рацæугæ нæ уыд. Комы цалдæр 
цуаноны нымадтой, гал-дзæбидыры фæдыл чи ацыд æмæ хъæуы 
уæлмæрдтыл чи нæуал сæмбæлд, ахæмтæ. Мæ тæккæ фыдуагæй 
бавзæрстон æз дæр мæ амонд. Æд хæцæнгарз, æд цæххы дзæкъул 
араст дæн цалдæр хатты Саджил цъитимæ. Иу лæджы фæдыл дæр 
дзы никуы сæмбæлдтæн. Никуы федтон дзæбидырæн йæхи дæр. 
Æрмæст афтидæй никуы раздæхтæн - Саджил цъитимæ цыдысты 
дзæбидыртæн сæ хьомылдæртæ, сæ сæрæндæртæ. Абон дæр никæйма 
къухы бафтыд гал-дзæбидырæн цæхх бадарын. Мигъ дæр мæ уый 
фæдыл зилгæйæ æрцахста. Мæ иннæ хабæрттæ дæ ницæмæн 
хъæуынц... 
Цопан сыстад, лæгæты ’рдæм уыцы хъавгæ цыдæй араст. Бынтон 
æндæрæй уад ацы хатт мæ цæстытыл. Дзæбидыры хуызæнæй, æлвæст 
лæппуйæ. Йæ фæсмын цухъхъайы фæдджитæ йæ синысæрты сагъд, 
йæ дыстæ арф фæлдæхт, йæ иу къухы - йæ хотыхтæ, иннæйы - цæххы 
дзæкьул. Сфардæг цъитийы фарсыл. Аууæттæй йæ фæдыл кæсынц 
иннæ цуанæттæ. Æрмæст сæ Цопаны хæтæнты ахæтынмæ йæ ныфс 
ничи хæссы. Лæууынц, æнхъæлмæ кæсынц Цопаны раздæхтмæ, уыцы 
гал-дзæбидыр æд сырдты рæгъау йæ фæдыл куыд æрцæйцæудзæн, 
уымæ. Фæлæ нæй, нæ зыны йæ фæдыл гал-дзæбидыр... 
Нал цæуы, рагæй нал ахатт йæ рагон хæтæнты зæронд Цопан. Азтæ 
сæ кæнон бакодтой - къæдзæх дуртæй æрæнцадысты йæ фæтæн 
уæхсчытыл. Афтæ куы нæ уаид, уæд абондæргъы уазал лæгæты нæ 
уынæргъид. Æрдумæ дæр не ’рдарид дымгæйы ниуын, уады къуыс- 
къуыс. Афонмæ йæ къæхты бын хъæрзид, уый бæрц таурæгътæ кæуыл 
хæссы, уыцы Саджил цъити... 
Цопан гилдзыты къæсса лæгæтæй рахаста, чысыл раздæр кæм 
бадти, уыцы къæдзæхы тигъыл æй æрæвæрдта. 
- Цы фесты? Мигътæй дæ фæрсын... 
- Цыма чысыл фæтæнæгдæр сты... 
-Тæнæг цы хоныс, мæнæ цалынмæ къæссайы ком бæттæм, уæдмæ 
ма-иу сæм фæкæс. Стæй мæй стулдзæн, æмæ уæд Хуыцау кæсы -æмæ 
махмæ. Æвæццæгæн нæм афонмæ не ’мбæлтты цæстытæ ныуурс сты. 
Æз ма цыфæнды фæуон. Фæлæ дæумæ уæлдайдæр. Цæмæй зонынц, 
дæллагæфцæгурсытæ кæй бацахстой, уый. Гæнæн нæй, боныцъæхты 
сыл æмбæлдзыстæм. Урсытæ дæр дард нал фæлидздзысты... Хъусыс, 
куыддæриддæр баныхас кодтам, афтæ: уæлдай хуыфт, уæлдай змæлд 
нæ. Мит цъитийыл нæма фæхъæбæр æмæ чысыл уынæрæй дæр 

Æхсызгоп улæфт 
23 
ныххæррæтт ласдзæн. Бæндæн цы фæкодтай? Цалынмæ цъитимæ 
хæццæ кæнæм, уæдмæ уал æй дæ астæуыл стух. Цæуын афон у... 
Цопан къæдзæхмæ йæ чъылдым сарæзта, дзæкъулы бæттæнты йæ 
цæнгтæ атъыста æмæ йæ лæдзæджы фындзмæ æркаст, дурыл æй 
æрхоста. 
Талынг комы фæхæрд кодтам. Цопан - разæй, æз - йæ фæдыл. 
Дæлиау кæмдæр дуртимæ хъуырдухæн кодта Комыдон. Æрмæстдæр 
доны хъæр, нæ къæхты уынæр-æндæр бæстыл иу сыбыртт никуыцæй 
хъуысти. Цопан ныггуыбыр. Цыма дзы исты фесæфт кæнæ йæ рагон 
къахвæдтæ агуырдта, уыйау ногуард миты тæнæг фæлм ссæндгæ цыди, 
йæ къæссаимæ æмызмæлд кодта. Дымгæ банцад. Арв раирд. Цъитийы 
сæрмæ та ногæй фæзынд уыцы тарбын сырх тæлм. Æцæг ацы хатт 
фæлурсдæрæй, нарæгдæрæй. 
- Кæмдæр ма дыдзы хур кæсы - фæстæмæ ракаст Цопан. - Цы 
фæдæ? Цы ныхъхъус дæ?.. 
-Æмæ мын дæхæдæг куы загътай, хъæрæй дзурæн нæй, зæгъгæ... 
- Ис. Дзурæн нæ, фæлæ ма зарæн дæр ис... Æрмæст, цалынмæ 
цъитийы æфцæгыл нæма фæхæрд кодтам, уæдмæ... 
Цопан, æвæццæгæн, цин кодта, арв кæй раирд, кæмдæр ма дыдзы 
хур кæй кæсы, ууыл. Ноджы уыцы сахат нæ хæд фарсмæ мит æвзист 
тæмæнтæ скалдта. Тæмæн азгъордта нæ разæй æмæ бынæй, комы 
нарæджы балæууыд. 
- Нæ дын загътон, мæй скæсдзæн, зæгъгæ. Уыдон Саджил цъитийы 
кæлæнтæ сты... Æнæ рухс нæ фæразы. Хур æххæст нæма аныгуылы, 
афтæ мæй йæ сæрмæ ратулы... Зæронд цуанæттæй куыд фехъуыстон, 
афтæмæй цæрынæй-хæрынмæ мæй хуры фæдыл зилы. Баййафынмæ 
йæ хъавы, фæлæ йæ къухы не ’фты. Æрмæстдæр ын ам, цъитийы 
сæрмæ, æрбаййафы йæ фæстаг тынтæ. Нал ацæуы дарддæр хуры 
фæдыл, ныллæууы цъитийы сæрмæ. Суангбоныцъæхтæм фенхъæлмæ 
кæсы хуры раздæхынмæ. Раздæхы хур, рарвиты йæ разæй йæ хæрдгæ 
тынтæ. Сæмбæлынц ыл йæ минæвæрттæ. Æрмæст ын мæй йæхи нал 
фены... 
Æцæг аргъæутты ныхавстау мæм кастысты Цопаны ныхæстæ. 
Æхсызгонæн сæ дзырдта. Йæ хъæлæс бынтондæр аивта. Цыма йæ 
диссаджы аргъау гыццыл сывæллæттæн кодта. Æз йæ фæдыл цыдтæн, 
куыд мын бацамыдта, афтæ йын йæ кьахдзæфтæ нымадтон. Уæвгæ, 
Цопаны кьахвæдтыл нал уыдтæн - нæ разæй арвы цъæхмæ фæцыд 
цъити. Цыма ацы бæстыл йæхи йеддæмæ ницы уыди, хæхты сæрты 
бæрзондæй фæлгæсы. Мæйы фæлурс тынтæ тыбар-тыбур кодтой йæ 
цъуппыл. Дардмæ дæр сæм цæст нæ лæууыд. 
Цъитийы рæбын æрлæууыдыстæм. Цопан мын мæ бæндæн 
райхæлдта, йæ иу кæрон ын куырмæлхынцъ бакодта мæ астæуыл, иннæ 
кæрон бабаста йæхи роныл. 
-Æнхъæлыс, æз къаддæр сагъæсы дæн? -æнæнхъæлæджы загъта 
Цопан.- Абондæргъы куыд катай кæныс, уый не ’мбарын? Адæймаджы 

24 
Цæгæраты Максим 
бæрны бацæуын зын у. Зауыр дæ æндæр искæимæ кæй нæ рауагътаид, 
уый дæр æмбарын. Нæ цæуыны размæ дын цы дзырдта, уыдон дæр 
фехъуыстон. Æмæ æцæг афтæ у: фæндаг адæймаджы къахвæдтæй 
фæндаг у. Æрмæстдæр уыдонæй райгуыры... Чи зоны, абон уыцы 
тымыгъы æфцæгыл исты амæлттæй баирвæзтаиккам. Чи зоны... 
Æрмæст дзы адæймаджы къахвæдыл нæ сæмбæлдаиккам, мæ бæрзы 
къæбæлтæ иуварс аззадаиккой, махæн дзы ницы пайда уыдаид. Ды та 
нырма лæппу дæ, разæй дæм бирæ фæндæгтæ æнхъæлмæ кæсы æмæ 
хъуамæ дæ зæрдыл бадарай дæ хистæрты къахвæдтæ... 
Цопан йæ кæрцы дзыппæй хуыйæндаджы уадздзæгтæ систа. 
Цалдæр дзы мæнмæ æрбадардта, дурыл æрбадт æмæ загъта: 
- Айс, дæ дзабыртыл сæ фидар стух. Цъити бырынцъагу... 
Æз хуыйæндæгтæ райстон, Цопан сæ куыд тыхта, афтæ сæ стыхтон 
мæ дзабыртыл. Нæ мыл баууæндыд, йæхæдæг мын сæ ногæй бабаста. 
-Уастырджи-не ’мбал. Цом ныр. Фестæм нæ ныхас, - сыстад Цопан, 
йæ кæрцы фæдджитæ ацагъта, йæ худыл бынмæ æрхæцыд æмæ 
къæскъæсгæнгæ араст, фæстæмæ та ныггуыбыр. Мæйрухсмæ мæм йæ 
дзæкъул удæгас сæгъы хуызæн касти. Æрмæст ын сыкъатæ нæ уыд. 
Йæ раззаг къæхтæ Цопаны уæхсчытыл сæвæрдта, цыма хауынæй 
тарсти, уыйау йæхи нылхъывта фæсонтæм. Хатгай мæм афтæ зынд, 
цыма сæгъ ныртæккæ ныууасдзæн æмæ уæд цъити ныххæррæтт 
ласдзæн... 
Цопан уæзбын æмæ цыбыр къахдзæфтæй цыди. Йæ сауæндæрг дæр 
афтæ нæ рахиз фарс цъитийыл тæлфыди, Цопаны комытæф 
фæйнæрдæм куыд пырх кодта, суанг ма уый дæр фæзмыдта. Мæхи 
сауæндæрг дæр къаддæр маймули нæ уыди. Барæй-иу мæ къух систон, 
уый дæр-иу æй систа. Мæ сæрæй-иу ын акуывтон, уый дæр-иу мæ 
сфæзмыдта. Æгæр сывæллоны митæ кæй кæнын, Цопан уый 
бамбæрста, бæндæн дыууæ хатты бауыгъта: «Дæхимæ кæс. Кæм дæ, 
уый ма рох кæн». 
Уый уыди Цопанæн йæ фыццаг уайдзæф. Хорз, зæгъгæ, йæм мæ 
сæр батылдтон. Мæ митæй мæхæдæг фефсæрмы дæн. 
Схид дæн. Мæ къæхты бынтæ сыгъдысты. Арвыл чидæр цæхæры 
кæфой акалдта - тыбар-тыбур кæнынц стъалытæ. Бынтон хæстæгæй. 
Цыма сæ ныртæккæ Цопан йæ сæрæй скъуырдзæн. Стъалытæ афтæ 
хæстæг сты, уый нырма ныр федтон. Нæхимæ сæм хъæуы куы 
фæкæсын, уæд иууылдæр æмхуызон вæййынц. Ам та - алыхуызæттæ, 
алыйæстæ. Кæм сты, Цопан кæддæр кæй ныссагъта, уыцы бæрз 
къæбæлтæ? Бæстыл иу сау стьæлф куы никуыцæй зыны. Кæд мын 
барæй дзырдта, кæд цъитийыл йæхæдæг дæр фыццаг хатт цæуы? Кæд 
йæ цæуæнтыл фæрæдыд? Нæ фæндагæн æппын кæрон бæрæг 
куынæуал ис. Цал рагъыл рахызтыстæм? Иу. Дыууæ. Æртæ. Фондз... 
Ноджыдæр та! Уæвгæ ацы рагъ иннæ рæгъты хуызæн нæу. Айнæг хох. 
Йæ цъупп дæр кæмæн нæ зыны, ахæм айнæг хох. 
Мæхинымæр сагъæстыл фæдæн: кæуылты йæм ссардзæн фæндаг 

/Ехсызгоп улсефт 
25 
Цопан? Кæцы тигъ равзардзæн? Кæцы фæзилæнтыл æрзилдзыстæм? 
Иу амонд ма нæм касти, æмæ уыцы тымыгъы нæ рацыдыстæм... 
Цæуы Цопан. Бынтондæр размæ ныггуыбыр. Гилдзытæй дзаг 
дзæкъул дæр ын ницы уæз кæны. Нымайы йæ уæззау къахдзæфтæ. 
Йæ уæхсчыты сæрты кæлы йæ комытæф. Бауигъы бæндæн, цы фæдæ, 
зæгъгæ. Дзуапп ын раттын æз дæр бæндæны тылдæй. Скæсын уыцы 
айнæг хохмæ. Цавæрдæр æнахуыр уазал дзы æрбауылæн кæны 
цæсгомыл... 
Цопан æрлæууыд, йæ къæхты бынæй ныуулæфыд, йæ дзæкъул 
арæхстгай æриста, æрбадт ыл. 
- Дæ къæхтæ не суазал сты? - ныллæг хъæлæсæй мæ бафарста 
Цопан. 
-Судзынц... 
- Уый хорз у. Науæд дзабыры уæфстæ сæлгæ кæнынц. 
Æз цъитимæ скастæн. 
-Æмбарын дæ. Ацы фæндагыл нæ Саджил цъитийы сæрты ахизыны 
сæр нæ бахъæудзæн. Æвдæлгæ дæр нæ нæ кæны. Дæлæ кæсыс?.. 
- Дæ бæрз къæбæлтæ!.. - ныццин кодтон æз æмæ къæбæлтæм мæ 
фазыл бабырыдтæн. Иуы размæ дзы мæ зонгуытыл æрлæууыдтæн, мæ 
армытъæпæнты йæ бакодтон, баулæфыдтæн ыл. Къæбæл чысыл 
æруымæл, бахъарм. Цыма змæлгæ дæр бакодта... 
- Æгæр ын фу-фу кæныс. Рæвдауын ахуыр не сты, - мæ буц митæ 
мын æрдæгыл аскъуыдта Цопан. - Дæ разы, кæм лæууыс, уым ма мæнæ 
ацы нæзы ныссадз. Æмбийынæй йын ма тæрс. Ам аембийгæ ницы кæны. 
Чи зоны, исчи йыл æрбамбæла... Ссудздзæн æй. Йæ тыхсты сахат ын 
феххуыс уыдзæн... 
Цопан йæ зæнгойы хъусæй хус нæзыйы схъис сласта, басмыста йæм, 
стæй йæ мæнмæ æрбадаргъ кодта. Мæ фындзыхуынчъыты æхсызгон 
хъыдзыгæнгæ сфардæг нæзыйы тæф. Къæбæлы фарсмæ йын Цопаны 
кардæй дзыхъхъ скъахтон. Уым æй ныффидар кодтон. Куыддæр 
сыстынмæ хъавыдтæн, афтæ цъитийы фæрсты къуыскъуысгæнгæ 
æрбалæгæрста æнахуыр уазал дымгæ. Миты хъæпæн мыл æрбакалдта. 
Æз Цопаныл мæхи баппæрстон. Йæ кæрцы фæдджийы бын 
аныгъуылдтæн. Уый мæ йæ дæларм фелвæста, йæхи размæ фехста... 
Фыццаг цъити йæ бындзарæй нынкъуысыд, ныдздзойтæ кодта, стæй 
кæмттæ ныййазæлыдысты йæ уынæргъынæй... 
-Хъуыды дæр æй ма кæн. Кæмдæр зæй æрцыд... Хуыцау хорз, æмæ 
махырдæм нæ фæци, - загъта Цопан æмæ арф ныуулæфыд. - Ныр 
нын ницыуал тас у, æфцæгæй фæуырдыг кодтам. Ныртæккæ комы 
балæудзыстæм, кæддæр мæхицæн цы ныггæнд скъахтон, уый ма дын 
куы фенын кодтаин... Фæлæ уый уæлиау ис, цъитийæн йæ иннæ фарс... 
Цопан, цыма æппындæр ницы æрцыди, уый лæуд кодта, йæ даст 
сæры фæздæг калди, мæйы рухсмæ йæ ныхыл æрттывтой хиды 
фæрдгуытæ. Стæй йæ худ ныккодта, йæ уаргъ систа, йæ ронбаст 
адзæбæхтæ кодта, мæ худы гоппæй мæ бауыгъта. 

26 
Цæгæраты Максим 
- Цæуæм?.. 
Æз ын ницы дзуапп радтон. Мæ хъустæ сæ гуыр-гуырæй нæма 
банцадысты. Уыцы дымгæйы мæ куыд раскъæфта, къæдзæхы аууон 
куыд февзæрдыстæм, уымæн ницы равзæрстон. Хæлиудзыхæй кастæн 
фæстæмæ, мæйы хæд бынмæ миты рыг ауыгъдæй кæм лæууыди, 
уырдæм. Мæхинымæр агуырдтон Цопаны къæбæлтæ, мæ нæзыйы 
схъис... 
- Цæуæм? - цыма йæ фæндагамонæг æз уыдтæн, уый хуызæн мæ 
дыккаг хатт бафарста Цопан. 
- Къæбæлтæ... цы фесты?.. -хæрдмæ йæм скастæн æз.Уый мæм 
йæ мидбылты бахудт, мæ бæндæны баст мын асгæрста, стæй загъта: 
- Цом, уыдонмæ дæ зæрдæ ма æхсайæд, фæсрагъ баззадысты. 
Саджил цъитийыл фæндагамонæгæй... Стæй дæ нæзыйы схъис... Уый 
та мæйдар æхсæв судзгæ æхсидавæй... 
Фæуырдыг кодтам. Ацы хатт æз - разæй. Мæ тас нæма ссыд. Иу 
чысыл рауадыстæм. Мæ дыууæ къахы дæр æмбырд фæкодтой. 
Дзоныгъыл бырæгау мæ фæстаг æрдæгыл бынмæ фефсæрстон. 
Бæндæнæй мæ баурæдта Цопан. Æз æрмæстдæр уæд бамбæрстон, 
ацы хатт мæ йæ разæй цæмæн рауагъта, уый. 
- Лæппу, дæ къæхты бынмæ дзæбæхдæр кæс... Хъæумæ куы 
ныххæццæ уæм, уæд уым бырдзынæ дзоныгътæй, - мæ хъустыл æрцыд 
Цопаны хъазæн ныхас. 
Фæгæпп кодтон. Бамбæрстон дæ, зæгъгæ. Цопанмæ бæндæн 
батылдтон. Мæ хъустæ сæ гуыр-гуырæй фенцадысты. Цавæрдæр ныфс 
атыхст зæрдæйыл. Акастæн фæстæмæ. Стыр тулдз бæласау лæууыд 
мæ сæрмæ Цопан. Бынæй та - комы нарæджы доны æвзист таг, кæйдæр 
æнахуыр хъæу, Бæппу йе ’мбæлттимæ... Бæстыл æндæр ницыуал уыди 
уыцы сахат. Нæдæр цъитийы кæлæнтæ, нæдæр æхсæвы мæйдар, 
нæдæр зæйы уынæргъын... 
Бон гæзæмæ æрбацъæх. Саджил цъити хæхты фæстæ баззад. 
Æрмæст мæй раздæрау нæ хæд сæрмæ лæууыд, бынтондæр 
ныффæлурс. Æвæццæгæн та йыл хурæн йæхи разæй йæ тынтæ 
андзæвдысты. Æвæццæгæн та ацы райсом дæр нæ сæмбæлдзæн 
хурыл. Йæ алыварс иугай-дыгай тайынц стъалытæ. Æрмæст 
Бонвæрнон диссаг басгуыхт: тыбар-тыбур кæны, æвзист стъæлфæнтæй 
тæхы фæйнæрдæм. Цопаны та ныр дæр мæй æмæ Бонвæрнонмæ не 
’вдæлы. Лыстæг дуртæ хъыррыст кæнынц йæ уæззау къæхты бын. 
Ныггуыбыр та йæ къæссайы уæзæй. 
Комæй æрбайхъуыст бæхты къаххъæр. Цопан æрлæууыд, йæ 
хъуынджын худы бынты акаст дæлæмæ, комы фæзилæнмæ. Стæй 
иуварс ахызт фæндагæй, дурыл йæ дзæкъул æрæвæрдта. 
- Нæ гилдзытæ цыма уæззаудæр фесты, афтæ мæм кæсы. О, 
хæдæгай, уыцы хостæ фен, ма ныууымæл уæнт... 
- Уымæлæй тас сын нæу... 

Æхсызгоп улæфт 
27 
Уæдмæ барæг фæзилæнæй æрбахызт. Бæхæн йæ комытæф йæ 
разæй фæци. Нæ разы дзыхълæуд ныккодта. 
- Кæм уыдыстут нырмæ? Нæ сæртæ нын куы разилын кодтат... - 
барæгæн йæ улæфт йæ хъуыры фæбадт, афтæмæй бæхæй æргæпп 
кодта. -Æгас стут? Исты æрхастат? Дæллаг æфцæг урсытæ бацахстой... 
Кæд уацары бахаудыстут, зæгъгæ, иу къордæй уæ размæ ацыдысты... 
Цы гилдзы муртæ ма нæм уыди, уыдон сын амбырд кодтам... Ауылты 
æрцæудзыстут, уый нæ зыдтам... Фæлæ мæ уæддæр рарвыстой. 
Хæдæгай, æгас цæут... Дзæбæх стут? Гилдзытæ æрхастат? Хостыл 
мард æрцæуæд, æнæ уыдон дæр исты амал кæндзыстæм... Лæппу, дæ 
фыд дзæбæхдæр у. Æрмæст дæ мæтæй батад. Цæй, мæн не ’вдæлы, 
æнхъæлмæ мæм кæсынц... 
- Дæ улæфт уал суадз. Де ’взаг ныхъуырыс, - хæстæгдæр æм бацыд 
Цопан. 
- Улæфынмæ нæ не ’вдæлы... Урсытæ æфцæг бацахсдзысты,- 
цырынæй-цырындæр кодта барæг. - Гъе-е, уæ мард макуы фесæфа, 
кæд хæйрæджытæ не стут. Ацафон Саджил цъитийыл... Мах та уын 
урсытæм æнхъæл уыдыстæм... 
Барæг дзæкъул куы федта, уæд ыл йæхи уыциу цæф ныккодта, йæ 
хъæбысмæ йæ фелвæста. 
- Бузныг... Мæлæты уæззау у... Цæй, æзтæхын. Раййафут-иу мæ. 
Æххæст ма мын æй бæхмæ сæргъæвут,- сцырын та барæг æмæ йæ 
бæхмæ базгъордта, куыддæр саргъы гоппыл фæхæсти, афтæ йæ Цопан 
фæурæдта: 
- Зауыр кæм и? 
- Хъæуы. Æнхъæл мæ мæм кæсы. Дæумæ дæр... Йæ фыртмæ дæр... 
- Уæдæ ’мæ афтæ бакæнæм, - лæппуйы раздæр ауадзæм. Дысон- 
бонмæ æнæхуыссæг... Æфцæгыл... - йæ фæстаг ныхæстæ цавæрдæр 
сæрыстырæй загъта Цопан æмæ мæнырдæм æрбакаст. - Æмзор, ды 
сбад бæхыл. Мах фистæгæй ацæудзыстæм... 

28 
Цæгæраты Максим 
МАДЫ ЗАРÆГ 
Мæй, цыма театры бæрзонд царыл ауыгъд у-сценæйы кæрдæгхуыз 
пъолыл зыр-зыр кæны йæ фæлурс зиллакк. Мæнгæфсон ауыгъд цырагъы 
рухс дæр ма афтæ фæкатай кæны мæйдары. 
Æгас театры иу рухсы цъыртт никуыцæй зыны, иу сыбыртт никуыцæй 
хъуысы. Æрмæстдæр уыцы иунæг фæлурс зиллакк. Змæлы. Æнхъæлмæ 
кæсы. Кæмæдæр сиды. Адæмы йæхимæ æркæсын кодта. Иу минут. 
Дыууæ минуты. Ныддаргъ сты сывæллоны фынау. Æппынфæстаг 
зиллакк йæ бынатæй фæцагайдта. Сценæйы кьуымы балæууыд. Уым 
иу чысыл афæстиат. Стæй рæхснæг, бæрзондгомау чызджы уæхсчытыл 
скафыд, чызджы цæсгомыл уылæнтæй æрызгъордта, æвзист доны 
пырхæнтæй æркалд чызджы æрттиваг дзыккутыл, йæ камари роныл, 
цъæх-цъæхид стъалытæй бахудт риуыгънæджытыл, разгæмтты 
хæрдгæбыдыл, æртыхст чызджы риутыл, йæ нарæг астæуыл. 
Чызг цыма стæхынмæ хъавы, уый хуызæн лæууы сценæйы 
бæрæгастæу. Йæ сæрæй кувы адæмы кьухæмдзæгъдæн. Йæ хъисын 
фæндыр йæ галиу уæхскыл авæрдта, йæ сæр æм æркъул кодта, уæддæр 
галуаны кьултæ сæ зæллангæй нæма банцадысты. Чызг ныфсæрмы, 
йæ сæрæй сын амоны, æгъгъæд у, зæгъгæ. Ничи йæм хъусы. Рудзгуыты 
æвгтæ зыр-зыр кæнынц æмдзæгъдæй. 
Банцад театры зал. Ныссабыр фæстæмæ. Боныцъæхтæ сæхи 
сындæггай æруагътой сценæйы фæстаг къулыл. Райсомы тæнæгфæлм 
йæхи систа хæхты цъуппытæй, фыдæлтыккон мæсгуыты ихсыд 
фæрстæй, кæмтты нарджытæй. Хуры фыццаг тынтæ сæхи найынц 
æхсæрдзæнты фыцгæ уылæнты, худынц дидинджыты æртæхтæй æхсад 
къусчыты, бæлæсты уымæл сыфтæртыл. 
Чызг цыма хохы цъуппыл лæууы, цыма райсомы æрдзмæ уырдыгæй 
бынмæ кæсы. Стæй чызджы рахиз цонг хъисфæндыры сæрты тасгæ-^ 
уасгæ бацыд. Дард кæмдæр дидинджытæй стахтысты фыййауьг 
уадындзы сагъæсджын зæлтæ, дымгæ сæ хæхты цъуппытыл ахаста, 
систа сæ мæсгуыты хæлд тигътæм, хъæуы ныхасмæ, æхсæрдзæны 
уылæнтæм, кæмтты фæзилæнтæм. 
Æхсæрдзæны нæрын, дымгæйы къуыззитт, дидинджыты сусæг 
ныхас, хæхты азæлд, ныхасы даргъ таурæгъ - æппæт дæр баиу уадындзы 
мыртимæ, чызджы алыварс, гыццыл фæндыры дзураг хъистыл. Афтæ 

Æхсызгоп улæфт 
29 
зыны, цыма чызг йæхæдæг æгасæй дæр зарæг сси. Цыма ацы уалдзыгон 
райсом хæхты йæхи йеддæмæ иу цъиуызмæлæг нæй. Цыма æрдз 
æрмæст уыцы иунæг рæхснæг чызджы зарæгмæ ныхъхъус. 
Стæй хуры тынтæ хохы цъуппыл ахуыссыдысты. Бæзджын сау 
мигътæ сæхи ныллæг æруагътой дидинджытыл, хъæуы ныхасыл, 
дондыппырæй ныббадтысты кæмтты нарджыты. Дымгæ сыстад. Арв 
баталынг. Æрмæст ма йæ гæрæхты рухс судзгæ фæттау цæхæртæ 
калдта мæйдары. Арв тынгæй-тынгдæр нæрыд. Дæтты гыбар-гыбур 
хæхтæ арыдта. Ноджы сыг æрбацыд. Цыма арв бынтон ныскьуыдтæ, 
уыйау бæстæ æгасæй дæр сæх-сæх сси... 
Ногæй та фыййауы уадындз кæцæйдæр æрбахаста хуры фæлмæн 
тынтæ, æрмæст ацы хатт мæргъты зæлланг зарджытимæ, бындзыты 
дыв-дыв æмæ хуссайраг мыды адджын тæфимæ. 
Адæмы æхсызгон улæфтæн галуаны къултæ нал сфаг сты - гом 
рудзгуытыл æддæмæ атахт. Йæ ныхы сурхид ныссæрфта Афай дæр. 
Цыма йе ’ккойæ стыр уаргъ æриста, уыйау йæ къæхты бынæй 
ныуулæфыд, йæ фарсмæ чи бадт, уыдонмæ аивæй бакаст, кæддæра 
уыдон та цы ми кæнынц, зæгъгæ. Йæ хæд фæстæ иу ацæргæ ус йæ сæр 
бæрзонд систа, цыма размæ исты дзырдта, уый хуызæн йæ былтæ 
змæлыдысты, стæй йæ сыхаг чызгмæ йæхи æргуыбыр кодта æмæ 
Афайы хъустыл æрцыд йæ сусæг ныхас: «Мæ буары дыз-дыз нæма 
банцад... Мæскуыйы консерваторийы^фæстаг курсы ахуыр кæны...» 
Ницы сдзырдта сылгоймæгтæм Афай. Йæхæдæг дæр хуыздæр уавæры 
нæ уыд. Йæ хъусты гуыр-гуыр кодтой арвы цæлхъытæ, къæвдайы сæх- 
сæх, дæтты уæззау уынæр, хиды лæсæнтæй сыгъдысты йæ ногдаст 
рустæ, зæрдæ æхсызгон рыст кодта. Стæй хъустæ сæ гуыр-гуырæй 
фенцадысты, æрмæстзæрдæ кæдæмдæр атахт, цыдæр æй æлхысчъытæ 
систа, цæуылдæр катайы бацыд. Ноджы чызг, цыма утæппæт адæмæй 
йæ мадыфыд Афайы йеддæмæ кæй ссардтаид, ахæм ын нæ уыд - йæ 
цæстытæ дзы ныццавта. Кæд, мыййаг, Афаймæ афтæ кæсы? Чи зоны. 
Æмæ касти, йæ алыварс чи бадт, уыдон хуызæн чызгæй йæ цæст нæ 
иста зæронд Афай. Йæ русты сыгъдæй, йæ зæрдæйы змæлдæй арфæ 
кодта гыццыл Дзерассæйæн. «Тымбылкьухы йас йеддæмæ куы нæ у, - 
хъуыды кодта йæхинымæр зæронд Афай. - Цавæр диссаджы фæндыр 
у? Кæм дзы цъиуты цъыбар-цъыбур райхъуысы, куы æхсæрдзæны хъазт, 
кæм дæтты зарæг, куы зæрдæйы сусæгулæфт, кæм та мады æнæфæуд 
хъарæг. Куыд фæразынц йæ лыстæгхъистæ уый бæрц æнкъарæнтæн?» 
Æмæ йæм афтæ кæсы, цыма ныртæккæ хъистæ нал бафæраздзысты, 
цъæх пиллон артæй ссудздзысты, æрдæгыл аскъуыйдзæн Дзерассæйы 
зарæг, йæ кьух ауыгъдæй баззайдзæн уæлдæфы. Чи ма фæуыдзæн 
уæд кæронмæ уыцы зарæг?.. 
Чызг, цыма йæ мадыфыды сусæг ныхæстæм хъуыста, уый хуызæн 
иу уысмы бæрц цæуылдæр аджих, цавæрдæр мидбылты худт йæ сырх 
уадултыл ахъазыд æмæ йæ рахиз цонг уæхсчы рæбынæй лæбурæгау 
скодта. Иу хатт. Дыууæ хатты. Фæндзæм хатт. Æмæ та цыма кæмдæр 

30 
Цæгæраты Максим 
арв æмæ зæхх кæрæдзи хостой, цыма хæхты фыдбоны зæй ниудта, 
уый хуызæн гыццыл фæндыры цагъд бæстæ йæ сæрыл систа. Чызджы 
дзыккутæй иу бындзыг фæхицæн, ныхыл æрхауд, æрфгуытыл йæхи 
хоста. Афай ноджы æдзынæгдæр ныккаст чызгмæ. Цæй фæндыр æмæ 
цæй æндæр - фæззыгон мигъы фæлм фæзынди кæцæйдæр, фæпырх 
театры сценæйы, амбæхста Дзерассæйы... 
...Афайы цæстыты раз февзæрд ныхасы фæз. Азауханы фæндыры 
цагъд... Лæппуты кьæрццæмдзæгъд. Уыцы бон фыццаг хатт ракодтой 
хъазтмæ Слонаты кæстæртæ сæ рæсугъд Азауханы. Уыцы бон фыццаг 
хатт ссыгъди адæмы цæстæнгас Азауханы тымбыл рустыл. Уыцы бон 
фыццагхатт базыдтой хъæубæстæ, фæндыр канд цæгъдын нæ, фæлæ 
ма дзурын дæр зоны, уый. 
Чызгæн райдианы фæндыр йæ коммæ нæ каст - æнгуылдзтæ 
дзæгъæлтæ кодтой амонæнтыл. Слонаты чындзытæй иу аивæй бакаст 
чызгмæ, йе ’рфгуыты змæлдæй йын цыдæр ацамыдта, чызг æм зына- 
нæзына йæ сæр батылдта, стæй йе уæнтыл схæцыд, æмæ фæндыры 
тæнтæ фæйнæрдæм фæцыдысты. Чызджы цагъд æрдæгыл аскъуыдта 
лæппуты къæрццæмдзæгъд, хистæрты гаджидау. 
- Æмдзæгъд! Фæндыры цагъд æмдзæгъдæй фидауы,- Афайы 
басхуыста кæстæртæй чидæр æмæ йæ лæдзæг нæзы фæйнæгыл 
цæкуыйы схъиуд фæкодта. 
Хъазт стынг. Фæзынд цалдæр барæджы. Бæхты цæфхæдты бын зынг 
фестадысты ныхасы къæйдуртæ. Азауханы цæстмæ сæ къах-къухты 
пырх акалд кæмæндæрты. Æрмæст Афай æхсынцъыйы бын лæууыд, 
цымыдисæй касти Азауханы даргъ æрфгуытæм. Сыгъта йæ Азауханы 
цæстыты зынг, æмдзæгъд кæнын дæр дзы ферох. Цы йæ бон уыди 
æндæр! Уыцы барджыты хуызæн йæ фыды саргъы бæх куы нæ 
ракодтаид, хъазты адæмы йæхимæ куы нæ æркæсын кодтаид. Ноджы 
йæ дарæс- Гасбойы фырты хæдбынтау йæ фæсмын дзабыртæ стæнхъ 
сæракæй хуыд куы нæ уыдысты. Йæ джиппæйфыст сау куырæт 
Бексолтаны фырты куырæтау игæрхуыз глазийæ куы нæ уыд, мыййаг. 
Йæ гæлиртæ нымæтхуд Бечыры цъæх бухархуды хуызæн хурмæ 
тæмæнтæ куы нæ калдта. Хъаруйæ, лæгдзинадæй куы уаид, бæргæ. 
Сарæхсид, фæсте нæ баззаид. Фæлæ хъазт хъæбысхæст нæу. Фæсмын 
дзабыр хæдбыны хуызæн нæ фидауы къахыл. Цæст та кæддæриддæр 
рæсугъддзинад уарзы, рæсугъддзинадæй рæвдыд уæвын æй фæнды, 
Азаухан дæр афтæ. Æвæццæгæн, æндæр искæй агуырдта, æндæр ын 
Афайы нымæтхуды бын цы баззад? Цалдæр хатты йæ цæсты хаутæ 
уырдыгмæ цæмæн æруагъта? Æмæ уæдæ цы фæуыдаид? Алырдыгæй’ 
дзы сæ цæстытæ куы ныссагътой? Йæ разы цæстмæмитæ цæмæн 
кæнынц? Хъазт у, æмæ йæм искуы фæскъулæй кастаид? Бирæ фæкаст 
фæскъулæй дæр. Бирæ йын фæхæцыдысты йæ мондæгты рохтыл. Йæ 
карæнтæ ныр дыккаг аз кафынц, симынц хъазты. Уый та нырма «гыццыл 
у», «хъазтмæ цæуыны чызг нæма у...» Æмæ бад, гом рудзынгæй кæс 
æддæмæ. Хъус кæйдæр фæндыры цагъдмæ. Цæгъд дæхæдæг дæр. 

Æхсызгоп улæфт 
31 
Дæ зæрдæйы æнкъарæнтæй судз фæндыры тæнты. Донмæ цæуай - 
дæ фæдыл цалдæрæй. Хуындзау дæ кæной - дæ алы къахдзæф бар. 
Цыма мæ хуызæн бæстыл никуы уыди. Цыма уæларвæй æртахтæн. Иу 
хатт сын хорз бæргæ фæдæн: мæ мады коммæ дæр нал бакастæн, 
афтæмæй нæ сыхы чызджытимæ æрыскъæфдзуан афардæг дæн... Бон- 
изæрмæ мæ тыппыртæ суагътон. Уыцы дидинæгджын уыгæрдæнтæ!.. 
Дымгæмæ фæйлыдтой. Дидинджыты тæфæй сæр зылди. Чызджытæ 
мæ æрцахстой, мæ цæсгом, мæ хъуыртæ мын æрыскъæфæй самæстой. 
Стæй цъæх цады пæррæстытæ систам, кæрæдзи ныддонласт кодтам. 
Нæзыты рагъæй нæм чидæр сусæгæй кæй касти, уый дæр нæ ферох. 
Цалынмæ кæйдæр æхситт нæ хъустыл не ’рцыд, уæдмæ нæ донæй нæ 
къах нал хаста. Дыккаг æхситтæн тарст бæлæттау стахтыстæм цадæй. 
Æхсæры къудзиты бын фæныгъуылдыстæм. 
- Афай! -загъта чызджытæй иу æмæ къудзитæ фæйнæрдæм акодта, 
се ’хсæнты акаст Нæзыты рагъы ’рдæм. Чызджытæ йыл алырдыгæй 
суасыдысты, дæхи æрныллæг кæн, худинаг у, зæгъгæ. 
- Дæттæдæй, æрцæуы нæм! -загъта ма чызг, æмæ æхсæры къудзитæ 
фæстæмæ сæ бынæтты абадтысты. Чызджытæ сæ дзаумæттæ кæнынмæ 
февнæлдтой. 
Лæппу, цыма чызджытæ йæ фæсонæрхæджы дæр нæ уыдысты, уый 
хуызæн цады былты æхситтæй заргæ æрфардæг. Æвæццæгæн, йæ 
зæрдæ нæ фæлæууыд, æмæ иу ран астæумæ кæрдæджы йæ зонгуытыл 
æрбадт. Йæхи цыдæр архайæгскодта, йæ нымæтхуды бынты чызджыты 
’рдæм каст. Азаухан, йæ даргъ сау дзыккутæ йæ риутыл æркалдысты, 
афтæмæй кьудзирæбынæй разгъордта, ныххудтæмæ лæппумæхъæрæй 
сдзырдта: 
- Ракæс, мах бамбæхстыстæм!.. 
Лæппу фефсæрмы. Пыхс йæ сæрыл ахаста. Йæ фæдыл ма 
уыгæрдæнты згъордта чызджыты худын... 
«Кæд мæм, мыййаг, цады былæй чи хъæр кодта, уый Азаухан уыди? 
Æмæ мын уæд йæ уынд цæмæн бахæлæг кодта? Уыцы дыууæ хъоппæг 
цæсты дзыккуты бын цæмæн бамбæхста? Мæ фæдыл кæл-кæлæй 
цæмæн худт? Тæппуд æнхъæл мын уыди? Уæдæ ма сæ дзаумæттæ сæ 
уæлæ уыдаиккой. Мур æфсæрмы дæр сæ нæ фæуыдаин. Æрыскъæфтæ 
тонынмæ дæр ма сын аххуыс кодтаин», - хъуыды кæны Афай æмæ 
кæсы, чызджы æнгуылдзтæ фæндыры амонæнтыл куыд хъазынц, уымæ. 
Цыма фæндыры амонæнтыл нæ, фæлæ Афайы зæрдæйыл хойынц 
сæхи... 
Азауханы æндæр чызг раивта. Чызг, мæгуыр, йæ удæй арт цагъта, 
фæндыры тæнты атонынмæ бирæ нал хъуыд. Æрмæст уый Азауханы 
цагъд нæ уыд. Йæ уæздан зæлтæй нал æрра кодта лæппуйы. Банцад 
йæ ныхасæй. Ныссуйтæ къæрццæмдзæгъды. Чызг къаддæр рæсугъд 
нæ уыди. Фæлæ, æвæццæгæн, хорз цагъдæн, хорз зарæгæн канд 
рæсугъд уæвын æгъгъæд нæу. Зарæг зæрдæйы райгуыры. Зæрдæтæ 
та æмхуызон нæ вæййынц... 

32 
Цæгæраты Максим 
Сыхы кæстæртæ хъазтмæ нуазæн рахастой. Иу дзы Азауханмæ 
æрхауд. Лæппутæ сæ хъустæ сдардтой. Уыцы амондджын чи уыдзæн, 
Слонаты рæсугъд Азаухан йæ нуазæнæй кæй зæрдæ фæцагайдзæн, 
зæгъгæ. Æмæ дзы алчидæр рагацау йæхинымæр хъуыды кодта, 
нуазæнæн цавæр ныхæстæй дзуапп ратдзæн, ууыл. 
Раздæрау хъазты кæрон лæууыд Афай дæр. Касти, Азаухан 
нуазæныл куыд уæздан хæст кодта, уымæ. Нуазæн уымæ æрхаудзæн, 
уый йæ фæсонæрхæджы дæр нæ уыди. Стæй чызг хъазты астæумæ 
рацыд, йæ ных комкоммæ Афаймæ сарæзта. Бексолтаны фырт 
кæцæйдæр февзæрд. Афайæ йæхи фæразæй кодта. Чызг иуварс азылд, 
нуазæн Афаймæ бадаргъ кодта. Афайы цæсгом арт суагъта, йæ 
алывæрстæм акаст, кæд æй æндæр искæмæ дæтты, зæгъгæ. 
- Æрмæст-иу иннæ хатт цады былты куы цæуай, уæд чызджытæм 
мауал кæс. - Афайы йеддæмæ йæ куыд ничи фехъуыстаид, афтæ йæ 
былты змæлдæй загъта Азаухан æмæ зына-нæзына бахудт. 
- Хорз. Фæлæ... - нуазæн райста Афай. - Бузныг. Хорз амонд дæ 
хай... Сымахæн дæр уе ’гъдау бирæ уæд. Бексолтаны фырт, æрмæст 
æй ды мæ бæсты бануаз... 
Бексолтаны фырт нуазæн скъæфæгау акодта, йæ бухархудыл 
хæрдмæ схæцыд æмæ дæрдтыл райдыдта: 
- Кæрæдзимæ байхъусæм, хорз адæм! Чысыл раздæр ацы сыкъайыл 
чи хæцыд, уыцы чызг йæ сызгъæрин къухтæ фæрнæй фæдарæд. Æз 
мæхи тынг амондджыныл нымайын, йæ нуазæнæн ын дзуапп кæй 
дæттын, уымæй. Азаухан, абон Слонаты хæдзарæй хъазтмæ фыццаг 
хатт рацыдтæ, æмæ дæ рацыд махæн дæр, дæхицæн дæр амонды хос 
фæуæд. Нæ фыдæлты фарнæй хайджын у. Не ’ппæты фидауц дæ, нæ 
ныхасмæ абон ног зæд æртахт, æмæ... 
Чызг фыр æфсæрмæй цы фæуыдаид, уымæн ницыуал зыдта æмæ 
йæ къæхты бынмæ ныккаст. Хуыздæр уавæры нæ уыд Афай дæр. 
Бексолтаны фырты сылкъи ныхæстæ йын йæ хъустæ сыгътой, йæхи 
сæм нал баурæдта: 
- Æгъгъæд, дардыл таурæгътæ кæныс. Нуазæн хынджылæггаг ма 
кæн!.. 
- Нуазæн кæй къухы вæййы, уый хистæр у. Иугæр мæнмæ кæм 
æрхауд, уым ын дзуапп æз дæттын. Ахæм заман ныхас æппарын аив 
нæу, - Афаймæ цæхгæр фæзылд Бексолтаны фырт, - мæнæ дзæбæх 
адæм, æз ма йæ иу хатт зæгъын... 
- Уæхимæ иу æй зæгъ! - ныхъхъæр кодта лæппутæй чидæр, æмæ 
адæмы къухæмдзæгъд мæсыджы къултыл ныййазæлыд. Бексолтаньт 
фырт ма цыдæр дзырдта, фæлæ йын йæ ныхæстæн ничиуал ницы 
бамбæрста. Æрмæст нуазæн куы банызта, сыкьа Азауханмæ куы радта, 
уæд æмдзæгъд дæр кардæй лыгау аскъуыд. 
Афай йæ масты хурхыл ныххæцыд. Иæ буары нуæрттæ стымбылтæ 
сты, йæ цæстыты туг фæбадт, фæлæ, Азауханы сæр хъуыды кæнгæйæ, 
йæ маст аныхъуырдта. 

Æхсызгоп улæфт 
33 
«Кæд мæ Азаухан æнæныфсыл банымадта?» - уыцы хъуыды 
зехсæв-бонмæ æрцъынд кæнын нæ бауагъта Афайы. Æмæ дыккаг бон 
хъæугæрон æнæнхъæлæджы фембæлд Бексолтаны фыртыл. Иунæгæй 
йыл сæмбæла, Афайы уый нæ фæндыд. Лæппуты цур ын аив цы у, æмæ 
цы нæ у, уый бамбарын кодтаид. Фæлæ иугæр афтæ рауад, уæд ма йын 
цы гæнæн уыди. Бексолтаны фыртмæ йæхимæ цы зæрдæ и, уымæ уал 
æркæсдзæн. Кæд дзы хатыр ракурын ис йæ зæрды, уæд та? Фæлæ 
Афайы хуызæттæй хатыр чи ракура, йæ хъал сæр рæстдзинады раз чи 
•ркъул кæна, Бексолтаны фырт ахæм нæ уыди. Афайæн дæ бон хорз 
дæр нæ загъта, афтæмæй загъд къахæн систа. 
- Уæздандзинадæн уынджы ссарæн нæй, - дæлгоммæ ныхасæй 
райдыдта Бексолтаны фырт. - Уæздандзинад мады гуыбынæй 
рахæссынц... Иу дзурæд, æмæ йæм иннæ куыдзау къæпп-къæпп 
кæнæд... Уый саулæджы ми у... Хуыцауæй дын ард хæрын, афтæ ма 
чысыл цæуылдæрты ахъуыды кодтон, æндæр дын арахъхъ дæ тæккæ 
цæстытыл басæххæт ластаин... 
Афайæн йæ зæнджы хæцъæфтæ алхынцъытæ сты. Йæ буар 
ныддыз-дыз кодта. Ныххæцыд та йæхиуыл. 
Бексолтаны фырт дзырдта дарддæр: _ 
- Мæнмæ дзæгъæл цух-мухтæ нæй. Йæ куыдзы бынат чи нæ зона, 
уымæн æй æз ссарын кæндзынæн. Стæй ма цы, уый зоныс? Хъазты 
дæм нуазæн кæй æрбахастой, уымæй дæ сæр ма разилæд. Слонатæм 
йæ къах мæ разæй ничи бавæрдзæн. Фехъуыстай?! 
-Фехъуыстон! - Цыма уыцы иунæг дзырд йæ тымбылкъухы ацахста, 
уыйхуызæн йæ тых-йæ бонæй нырриуыгъта Бексолтаны фырты. Цæф 
бинаг æфсæрыл сæмбæлд. Бексолтаны фырт йæхи нал баурæдта, 
фыццаг йæ худ иуварс атахт, стæй йæхæдæг дæр уæлгоммæ ахауд. 
Иæ тæвдæй фæстæмæ фæгæпп кодта, Афайыл йæхи баскъæрдта, 
фæлæ та фæстæмæ зæххыл йæ тьæпп фæцыд. Æртыккаг хатт дæр 
афтæ. 
Бексолтаны фыртмæ лæбурыны фæнд нал уыд. Йæ зонгуытыл 
тыххæй рабадт, йæ цæсгомы тугтæ сæрфта, йæ бинаг былы скъуыдыл 
йæ дæндæгтæй ныххæцыд æмæ хыл къахæг фыдуаг лæппуйы каст кодта 
Афаймæ. Афай йæ цурмæ бацыд, йе ’фцæгготæй йæ фелвæста æмæ 
тызмæгæй загъта: 
- Хъæуы ма дæ дзы? 
Бексолтаны фырт ницы сдзырдта. 
- Искуы ма мæ фæндагыл куы ’рлæууай, уæд-иу мæ хъазт ма ракæн. 
Хъусыс, мæнæн дæр мæ нымæт хъуынтæй конд у, - йæ къухы тугтæ 
кæрдæгыл ныссæрфта, стæй хъæуы ’рдæм сабыр къахдзæфтæй араст 
Афай. 
Бексолтаны фырт йæ нæмæджы никæмæн схъæр кодта. Æрмæст 
Афайæ йæхи дæрдты ласта. Сæ мыды къæм нæ, фæлæ æнæхъæн 
уэергъуын кæй бахауд, уый фæсивæд æмбæрстой, алы æфсæнттæй 
къахтой Бексолтаны фырты, фарстой Афайы. Аххосджынæй баззад 
3 Цæгæраты Максим 

34 
Цæгæраты Максим 
Бексолтанты æнæбадт байраг. Уый «фæтарст» цæмæйдæр, ахаста 
лæппуйы, «аппæрста» йæ кæмдæр комы нарæджы. Фæлæ Бексолтаны 
фырт йе ’фхæрд афтæмæй кæй нæ ныууадздзæн, искуы йæ размæ кæй 
æрлæудзæн, уый Афай æмбæрста æмæ цæттæ уыди сæ фембæлдмæ. 
Раст зæгъын хъæуы, лæгæй-лæгмæ дзы ницæмæй тарсти. Фæлæ искæй 
къух, сусæг фæнд... Уыдонимæ зын хæцæн уыди. Æмæ хъуыды кодта 
йæхинымæр: «Чи уыдзæн, кæй мын схондзæн ме ’рдхорд? Кæуыл мæ 
баууæндын кæндзæн? Уæд та ирон фидыд бакæниккам? Нæ, цалынмæ 
адæмы раз йæ аххосыл басæтта, уæдмæ нæ! Азауханмæ фæндагыл 
уæддæр æмбæлдзыстæм. Уым уыдзæн нæ фæстаг тох. Слонатæ мæ 
æгады тард куы кæной, уæддæр мæ амонд бавзардзынæн. Фæлæ кæм 
и? Цæстæй йын хай куынæуал ис? Уыцы хъазты фæстæ сæ уынгты 
чинæуал^ æруад, ахæм куынæуал баззад. Лæппутæ къахихсыд куы 
баисты. Йæ фæндыр куы ныхъхъус бынтондæр. Бексолтаны фырт мæ 
æнæ Азауханы фенгæ мæрдтæм барвитынмæ хъавы. Нæ, уымæй дын 
ницы рауайдзæн, Бексолтаны фырт!..» 
Æмæ ’рцыд, Афай æнхъæл кæмæн нæ уыд, ахæм хабар. Изæр- 
далынгтæ нæма кодта, афтæ сæ дуармæ кæцæйдæр февзæрдысты 
Слонаты дыууæ чызджы. Аивæй Афайы рудзгуытæм кастысты. Афайы 
зæрдæ сæм фехсайдта æмæ сæ размæ рацыд. Чызджытæй иу Афайы 
цур йæ цыд фæсабыр кодта, цыма адæм се ’ппæт уымæ кастысты, кæнæ 
бæстыл чи нæма æрцыд, ахæм сусæгдзинад зыдта, уый хуызæн 
хуылфмæ дзурæгау загъта: 
- Райсом фæссихор дуканийы куыд уай, афтæ... 
Чызг фæстæмæ дæр нал фæкаст, йе ’мбалы цонгыл фæхæцыд æмæ 
уыцы уæздан цыдæй араст. 
Уыцы ’хсæв, боны цъæхты цы афынæй, æндæр хуыссæджы цъыртт 
нал федта Афай. «Кæд мæ Бексолтаны фыртмæ сайынц? Ау, Слонаты 
чызджыты балхæдтаид? Балхæндзæн. Ницæуыл бацауæрддзæн. Æмæ 
уæд дуканийæ хуыздæр бынат никуы ссардта? Кæд мæ адæмы раз 
райсынмæ хъавы йæ маст? Нæ, нæ бауæнддзæн адæмы раз йæ хъама 
сласын Бексолтаны фырт... Азаухан? Æвæццæгæн, Азауханы 
фæндонæй æрцыдысты Слонаты дыууæ чызджы. Цымæ йæ афтæ 
æхсызгон цæмæн бахъуыдтæн? Бæсты йаргъ лæппуты йæ къæсæрæй 
куы здахы», - ныдздзæгъæлтæ Афайы зæрдæ. 
Райсомæй æрæгмæ сыстад Афай. Мад æй райхъал кодта: 
- Лæппу, ацы райсом куыд бирæ хуыссыс? Лæппутæ уынджы дæумæ 
куы ’нхъæлмæ кæсынц. Хъæдмæ цæуинаг куы уыдтæ... 
-Зæгъ сын, гыцци, мæн абон хъæдмæ не ’вдæлы, æндæр хъуыддæг- 
тæ мæ, зæгъ, ис. 
Мад ницыуал сдзырдта. Уадз æмæ йæ фæллад суадза, йæхи 
истæуыл аирхæфса. Хæдзары куыстытæй йæ йæ сæр схъил кæныны 
бон нæй. Иууылдæр йæхимæ кæсынц. Афæстаг рæстæг, мæгуыр, йæхи 
хуызæн дæр нал у... 
Афай дуканийы хионæй никæй баййæфта. Цалдæр сылгоймаджы, 

Æхсызгон улæфт 
35 
сывæллæттæ. Цыма иууылдæр уымæ кастысты, цыма йæ уыцы бон 
фыццаг хатт федтой, кæнæ сæ Афайы хуызæн фесæфт, алырдыгæй 
йæм дзагъултæ систой. Стыхст сæ Афай æмæ йæхи тæрхæджытæм 
кæсæг скодта. 
Адæм иугай-дыгай цыдысты дуканимæ, æрмæст дзы Афайы чи 
хъуыд, уыдонæй ничи зынд. Нæдæр Бексолтаны фырт, нæдæр Азаухан. 
Æмæ уæд цæвджытæ рауын-бауын систа. 
- Кæд ма исты зонын, уæд дзы æндæрæбон дыууæ цæвæджы 
ахастай. Нæ дын фæрæстмæ сты, мыййаг? - Цæвджытимæ æгæр бирæ 
куы архайдта, уæд ын уайдзæфгæнæгау загъта дуканигæс, къуылых 
Тæтæрхъан. 
- О, хæдæгай, æндæрæбон дзы куы балхæдтон, - дзуапп радта Афай 
æмæ, дуканимæ цы уæлæсыхаг дыууæ усы æрбахызт, уыдонмæ аивæй 
бакаст. - Тæтæрхъан, дæ хорзæхæй, мæнæ мын ацы цæвæг искуы 
хибарæй æрæвæр, чысыл фæстæдæр æм æрбауайдзынæн... 
-Уый дын мæ быгъдуан,-загъта Тæтæрхъан æмæ цæвæг къуыммæ 
баппæрста. Цæвæджы зæлангимæ баиу сты Слонаты чызджы ныхæстæ: 
- Дысон-изæр мæ ферох: бæгънæг къаффеттыл дын не сразы 
уыдзынæн... 
Чызг ма Афаймæ йæ цæстæй цыдæр ацамыдта æмæ дуканийы иннæ 
кæрон балæууыд. 
- Тæтæрхъан, уæртæ ма мын уыцы сæрбæттæн авæр! - хъæрæй 
загъта чызг. - Кæсут-ма, хорз мыл нæ фидауы? Бауырнæд уæ знон- 
бонмæ горæты дуканиты фæзылдтæн æмæ дзы Тæтæрхъаны 
сæрбæттæны хуызæн нæ федтон. Кæсгæ ма йæм æрбакæнут, кæсгæ. 
Æрмæст йæ хаутæ дæр бирæйы аргъ сты. Раст нæ зæгъын, Тæтæрхъан? 
Тæтæрхъаны ма æндæр хуыздæр цы хъуыди, æмæ стауынтæ систа 
йæ сæрбæттæнты: 
-Æмæ цы гæды зæгъы? Уæллæгъи, Турчы дæр не ссардзыстут ахæм 
сæрбæттæнтæ. Тæтæрхъан уæ цæсты ницы у, фæлæ Бакуйы базары 
куы бамидæг вæййы, уæд æй куы фениккат. Нæ мæзджыты ардыстæн, 
уыцы гуыбынджын къупецæгтæ мæ фæдыл сывæллæттау ныххал 
вæййынц. Цынæ товар дын авæрдзысты дæ разы! Цынæ гæды митæ 
дын акæндзысты! Сайынмæ та афтæ сты, афтæ, æмæ нæхи Сырдон 
сæ рыджы дæр нæ фæзындзæн. Цæстфæлдахджытæ! Æвæццæгæн мын 
исты хæлиудзых æнхъæл уыдысты. Фæлæ сын Тæтæрхъан сæхи 
хæлиудзыхтæй фæуадзы... 
Дуканимæ чи ’рбацыд, уыдон чызджы алыварс æрæмбырд сты, 
Тæтæрхъаны стауæн ныхæстæм хъуыстой. Слонаты Асиаты къухты 
Тæтæрхъаны джиппæйфыст сæрбæттæн царциаты диссаг басгуыхт, 
устыты сæрмæ йæ хъулон базыртæй пæр-пæр кодта. Сывæллæттæ 
йæм хæрдмæ лæбурдтой, худтысты. Дуканийы иннæ къуымы та 
раестæгмæ рохуаты аззадысты Афай æмæ Азаухан. Уыдон Асиаты 
хъазæн митæм не ’вдæлд, ницы бамбæрстой Тæтæрхъаны хиппæлой 
ныхæстæн дæр. Цыма кæрæдзийы зæрдæты сонт цæфтæ хъуыстой, 

36 
Цæгæраты Максим 
кæнæ се ’взæгтæ сæхимæ байрох сты, уыйхуызæн иу цасдæр æдзæмæй 
фæлæууыдысты. 
- Ацы хъæуы ма цæрыс? - æппынæрæджиау загъта Азаухан æмæ 
йæ ныхасæй йæхæдæг фæтарст, кæлмæрзæны къабазæй йæ былтæ 
амбæрзта. Стæй Афаймæ цæхгæр фæзылд æмæ тыхстхуызæй йæ 
ныхасыл бафтыдта. - Цæй тыхæвзарæнтæ кæныс?.. Дæхи дзы 
хъахъхъæн. Хъусыс, дæуыл исты куы ’рцæуа, уæд мæн дæр мæ цард... 
Нæ фæдыл цæуынвæнд ма скæн. 
Азаухан дуары ’рдæм атындзыдта. Асиат æй бафиппайдта æмæ йæ 
сæрбæттæн Тæтæрхъанмæ фехста. 
- Макæмæн æй ратт, æз æхцамæ бауайон-тагъд-тагъд загъта Асиат 
æмæ Азауханы фæдыл азгъордта... 
... Афайы уымæл сæрыл цыдæр уазал аныдзæвыд. Уый йын 
æрдæгыл аскъуыдта йæ хъуыдытæ. Цымæ цы у, зæгъгæ, фæстæмæ 
фæкаст. Сылгоймæгтæй иу, йæ къухы дидинджыты дынджыр баст, 
афтæмæй адæмы æхсæнты æрбацæйтындзыдта. Афай, цымæ кæдæм 
бырсы, зæгъгæ, акаст йæ фæдыл. Сылгоймаг къулæнцæйтты, цыма 
искуыдæм хъуызыд, уыйхуызæн гуыбыр-гуыбыр размæ араст. Сценæмæ 
йæ бирæ нал хъуыд, афтæ иу ран йæхи æрныллæг кодта. Дидинджыты 
баст йæ риумæ нылхъывта, афтæмæй Дзерассæмæ хæлиудзыхæй каст. 
Сценæйы фæстаг къулыл хуры тынтæ иугай-дыгай ахуыссыдысты. 
Изæрдалынгтæ кæцæйдæр æрбахъуызыдысты, сæ фæлмы бын 
амбæхстой хæхты цъуппытыл, зæронд мæсгуыты, хъæуы ныхас. 
Хъисфæндыры зæлтæ авдæны зарæгау сæхи дардæй-дарддæр 
истой. Кæмдæр ма хæххон дидинджытыл рæдзæ-мæдзæ кодтой. Стæй 
мæйы тынтæ æвзист цъæпæрайæ æркалдысты. Йæ сæрæй йæ 
къæхтæм ныррухс кодтой Дзерассæйы. Фæндыры хъисыл бамыр 
зарæджы фæстаг улæфт... 
Адæм сыстадысты. Театры къултæ та се ’мдзæгъдæй ныййазæлды- 
сты. Сыстад Афай дæр. Йæ цæстытæ донæй айдзаг сты, афтæмæй 
кæсы, æрдæбоны сылгоймаг æд дидинджытæ Дзерассæйæн куыд 
хъæбыстæ кæны, уымæ. Стæй сценæмæ алырдыгæй тæхын байдыдтой 
дидинджытæ. Сырхытæ, цъæхтæ, урсытæ... Цыма дыууæ сылгоймаджы 
дидинджыты хуымы лæууыдысты. 
Сыстад Афай, дуары ’рдæм йæхи аивæй баласта. Цыма йæ кæйдæр 
уайдзæф сырдта, цыма Дзерассæ дидинджыты æхсæнæй æрмæст 
уымæ касти. Стæй йæ адæм уынгмæ сæ хъæлæсы рахастой. Сæрдыгон 
сатæг уддзæф атыхст йæ гом тæрттыл, йæ уымæл цæсгомыл. Булварб! 
’рдæм атындзыдта. Бæласы бын æрлæууыд. Мæй горæты хæд сæрмæ 
ныллæууыд, йæ тынтæ бæласы сыфтæртыл ныппырх сты, тыбар-тыбур 
кæнынц, театрæй чи цæуы, уыдоны къæхты бын. 
«Федтой мæ, цымæ? Нæ, нæ мæ федтаиккой», -хъуыды кæны Афай 
æмæ кæсы, адæм къордтæ-къордтæй куыд цæуынц, уымæ. Цыма стыр 
куывдæй здæхынц, цыма нæртон чындзæхсæвы уыдысты. Сæ ныхас 

Æхсызгоп улæфт 
Ъ1 
кæрæдзи дзыхæй скъæфынц. Фæзынд Дзерассæ дæр. Хъæбысыдзаг 
дидинджытæ йæм. Чызджытæ йæ размæ акъахдзæф нæ уадзынц. Мад 
æмæ фыд цъил фестадысты. Уæлдайдæр сиахс, куы иу ран февзæры, 
куы иннæ ран. Кæд Афайы цæстмæ афтæ кæны? Нæ, уый бæрц 
æнæфенднæу... 
Дæхи цы рамбæхс-бамбæхс кæныс? Цæуылнæ æрбацæуыс дæ 
чызджы размæ? Æцæгæлон адæм дæр ма куы цин кæнынц дæ чызджы 
чызгыл. Кæддæры мастæн ферох афон нæма у? Дзерассæ ныр 
чындздзон чызг куы у. Сæрыстыр? Æмæ кæй хъæуы ахæм гуымиры 
сæрыстырдзинад? Иу аххосæй аххос нæй, Афай. Искæй зондæй 
мыггагмæ нæ фæцæрдзынæ. Кæддæр лæппу куы уыдтæ ды дæр, Афай. 
Æнæрцæф лæппу. Дæ хай дын тыххæй куы ничи никуы байста. Искæй 
ныфсæй ныфсджын куы никуы уыдтæ. Дæ кæстæрты амондмæ дардæй 
кæдмæ кæсдзынæ? Цы фæцардтæ, уымæй фылдæр ма ис дæ зæрды 
фæцæрын? Дæ кæстæрты сыгъдæг уарзондзинад дæ зæрдæмæ мастæн 
цæмæн райстай? Уал азы сæ фæлмæн ныхасæй дæхи æнæхай цæмæн 
фæкодтай? Цал хатты дæм сæхи бакъул кодтой, цал хатты дæ куырдтой, 
дæ маст ферох кæн, зæгъгæ? Цы аххос сæм ссардтай? Кæрæдзи кæй 
бауарзтой, кæрæдзиуыл афтæ æнувыд кæй сты, ахæм сывæллон кæй 
схъомыл кодтой, уымæй сты аххосджын? Хангуассæ? Ау, ахæм бирæгъ 
у Хангуассæ? «Бæлас йæ гыццылæй куы нæ ’ртасын кæнай, уæд...» 
Афтæ зæгъыс? Æмæ дæ чи нæ уагъта, цæуылнæ йæ æртасын кодтай? 
Ферæджы? Уый та дæхи аххос уыди, Афай. Нæ, ды ма кæддæры цæстæй 
кæсыс цардмæ. Раздæх дæ хъæбулмæ, Афай. Бахуд дæ хъæбулы 
хъæбулмæ. Рагæй дæм æнхъæлмæ кæсынц. Тынг рагæй... 
Стыхст Афай. Йæ сурхид акалд. Зæрдæ ихы къæртт фестад. Ам мыл 
исты куы ’рцæуа, зæгъгæ, йæхи бæласыл банцой кодта. Акаст йæ чызг, 
йæ сиахс, йæ чызджы чызг, адæмы фæдыл. Уынджы кæрон ма цалдæр 
сау æндæрджы æрцахста йæ цæст. Сау æндæргтæ уайтагъд цыдæр 
фесты. Уынджы ма баззад æрмæстдæр мæйы рухс... 
«Уæд та сæ фæдыл цæуин?» - загъта йæхинымæр Афай, æмæ йæ 
хъуыдыйæ йæхæдæгфæтарст, йæ ныхы хид асæрфта, цыма йын бæлас 
йæ фæсонтæ судзгæ бакодта, уыйау дзы йæхи атыдта, сабыр 
къахдзæфтæй араст. Зæрдæ йæхи къултыл хоста. Уæлдæф, 
уаелдæфæй хуыздæр хос не ссардта йæхицæн æмæ Терчы ’рдæм йæ 
ных сарæзта. 
Терк йæ тæккæ ивылдыл уыди. Уылæнтæ ауæзтыл сæхи хостой, 
былгæрæттæй стæхынмæ хъавыдысты. Мæй йæхи надта Терчы. Доны 
бæрæгастæуæй касти Афаймæ. Уылæнтæ йæ сæрты гæппытæ кодтой. 
Цыма йæ семæ аскъæфынмæ хъавыдысты, уыйау æм хæлæфæй 
лæбурдтой. Фæлæ мæй уыцыиу ран лæууыди, уылæнты сæрмæ æвзист 
тэебæгъау ленк кодта. 
Искуы-иу цæуæджы йеддæмæ ничиуал уыди Терчы был. Чысыл 
Уæлдаер ма, зæронд аргъуаны ракомкоммæ, бæласы бын бандоныл 
^адтысты цалдæр чызджы æмæ лæппуйы. Цæуылдæр зæрдиаг ныхас 

38 
Цæгæраты Максим 
кодтой. Æрмæст сæ ныхæстæ Афаймæ нæ хъуыстысты. Хъæугæ дæр 
æй ницæмæн кодтой. Уыдоныл нæ уыд Афай. Иæхи хъуыдытæ йæ фаг 
нæ, фæлæ ма æгæр уæлдай дæр уыдысты. Йæ сæрмæ телыхъæдыл 
цы электрон цырагъ судзы, уый дæр йæ цæстытæ куы бацъынд кæнид, 
уæд æвзæрдæр нæ уаид. Ницæмæн æй хъæуы уый рухс дæр. Ницæмæн 
æй хъæуынц, уæртæ йæ бакомкоммæ доны фаллагфæрсты чи æрцæуы, 
уыцы лæппу æмæ чызг дæр. Хъыгдарыны хосы йеддæмæ йын ницы 
сты. 
Уæззау гуыр-гуыр кæны Терк. Уынæргъы суанг йæ быны дуртæй. 
Йæ хуылыдз былгæрон ныггæр-гæр кæнынц йе ставд æртæхтæ. Йæ 
уазал дымгæ æрбауылæн кæны Афайы цæсгомыл, атыхсы йæ 
дæллагхъуырты. Æдзынæг кæсы Афай мæйы фæлурс зиллакмæ. Цыма 
Терчы был нæ, фæлæ ногæй театры фестад, цыма Дзерассæ мæйы 
рухсмæ уылæнтыл лæууы, цыма дон чызджы хъисфæндыры цагъдмæ 
сабухта, цыма кæйдæр сусæг мастæй фыцы... 
Йæхимæ æгæр лæмæгъ фæкасти Афай. Ау, Дзерассæйы цагъд 
уыдаид? Уый йын нынкъуысын кодтаид йæ зæрдæ бындзарæй? Уый 
йын æрлæмæгъ кодтаид йæ фидар уæнгтæ? Æви азтæ бакодтой сæ 
куыст? Æмæ уæд ацы изæрмæ уыд се ’мгъуыд? Нырмæ кæм уыдысты? 
Кæм фембæхстой сæхи æртиссæдзæй? Æви Афайæн лæг æнхъæл нал 
сты? Нæ-æ, æгæр раджы цин кæнынц. Нырма семæ стох кæндзæн Афай. 
Батондзæн ма дз иу-цалдæры... 
Арвæй стъалы ратахт. Арв дыууæ дихы акодта, доны фæныгъуылд. 
Цымæ цы фæци, зæгъгæ, уылæнтæм ныккаст Афай. Раздæрау мæй 
доны йæхи надта. Стъалыйæн йæ кой, йæ хъæр дæр нал разынд. 
«Афтæ у, æвæццæгæн, лæджы цард дæр, - загъта йæхинымæр 
Афай æмæ дурын ауæзтыл æрæнцад, стъалыйы фæд кæуылты рацыд, 
уымæ скаст. - Фæзыны, кæд æрттивын йæ бон бавæййы, уæд ферттивы, 
кæнæ йæхимидæг хуылыдз æхсæлыйы къалиуау басудзы. Искæй 
цæссыг ма æркалын кæны йæ судзгæ фæздæгæй. Искæй æргъæвст 
уæнгтæ схъарм кæнын дæр нал свæййы йæ бон. Æрмæстдæр 
æлхыскъгæнаг фæздæг... Æрцъыккæхсонау дзы иу зынджы стъæлфæн 
никуы ратæхы. Никæмæн ныууадзы йæ зæрдæйы зынг. Æмæ уæд ахæм 
дæр цæрджытыл нымад вæййы? Уымæ дæр адæймаджы номæй хъуамæ 
дзурой?» 
Алыхуызон хъуыдытæ зилгæ дымгæйау зилдух кæнынц Афайы 
сæры. Хæссынц æй алы рæттæм. Мæнæ та ногæй йæ уæлхъус 
æрлæууыд Бексолтаны фырт. Йæ къухты зыр-зыр кæны англисаг 
берданкæ. Йæ цæсгом миты къæрттау ныффæлурс, афтæмæй дзуры 
Афаймæ: 
- Дæ цард мæ къухы ис ныр. Мæ маст райсынæн хуыздæр бон нал 
саккаг кæндзынæн. Хуыздæр бонмæ дæр нал æнхъæлмæ кæсын. Абон, 
æрмæстдæр абон... Куыд бахастай дæ ныфс мæ разæй Азауханмæ 
минæвæрттæ барвитын? Куыд бауæндыдтæ мæ размæ æрлæууын? Мæ 
къæбæр мын мæ хъуырæй сласынмæ хъавыс? Фæхъахъхъæн ма уæдæ 

Æхсызгоп улæфт 
39 
дæхимæ, - æмæ топп сæргъæвта Бексолтаны фырт, бирæгъы цæстæй 
ныккаст Афаймæ. 
- Æруадз дæ берданкæ. Кæд лæг дæ, уæд дæ хъама слас, - загъта 
ма Афай æмæ йæ хъамайы сæрыл æрхæцыд. Бексолтаны фырт ницы 
дзуапп радта, æрбахæцыд мæнгвæдæгыл æмæ хæхты азæлгæ афардæг 
топпы гæрах. Афайы рахиз зæнг цыдæр асыгъта, йæ тæвдæй ма багæпп 
кодта Бексолтаны фыртмæ, стыдта йын йæ берданкæ, йæ тых-йæ бонæй 
йæ ныццавта къæдзæхыл. Берданкæ лыстæг æзгъæлæнтæ баци. 
Бексолтаны фыртыл йæхи сырдау баскъæрдта Афай. Фæхæст ма йын 
йæ хурхыл. Фæлæ уыцы сахат адæм фæфæдис сты. Афайы бынæй 
скъахтой Бексолтаны фырты. Æрмæст Афай ницыуал бамбæрста, хох 
ыл ракалд, зæхх йæ быны аскъуыд... 
Æрцахстой Бексолтаны фырты. Афайы та аластой рынчындонмæ. 
Фæфæдис æм уырдæм Азаухан. Адæмы фаутæ дæр ницæмæуал 
æрдардта, мад, фыды уайдзæфтæм дæр нал байхъуыста. Уый уыди 
Афайы зæнджы цæфаэн йæ тæккæ хуыздæр хос. Афайы дохтыртæ 
баурæдтой, æндæр сыстадаид, йæ цæфы судзаг дæр ницæмæуал 
æрдардтаид, ацыдаид Азауханы фæдыл... Стæй хъæумæ æрластой 
Бексолтаны фырты мард. Куыд дзырдтой, афтæмæй ахæстонæй 
ралидзынмæ хъавыд, æмæ йæ хъахъхъæнджытæй чидæр багæрах кодта. 
Афай мардмæ нæ бацыд. Рынчындоны ма уыди. Нæ бацыдысты 
мардмæ йæ хæстæджытæ дæр. Хуымæтæджы нæ акæнынц: кæд 
цæфæй нæ мæл ыс, уæд та дын рæхуыст... Фыдфынтау æрбахъуызыдысты 
кæйдæр дам-думтæ. Æрæгвæззæджы хъæлæсау æрбадтысты Афайы 
зæрдæйы, ныссагътой дзы сæ дзæмбытæ. «Нæ дарæг Афайы аххосæй 
бабын... Нæ мыггаджы сæрты нын ахызт... Нæ фæндагыл æрлæууыд...» 
Афайы мыггаг дæр, йæхиуыл æфхæрд чи ныууагътаид, ахæм нæ 
уыд. Мыггаджы лæгтæ цъуттатæ сæвæрдтой дамдумгæнджыты дзыхтыл. 
Фæлæ хъуыддаг ууыл нæ ахицæн. Бексолтаны фырты хæстæджытæ 
сæ маргтадзын байдыдтой Азауханы сыгъдæгзæрдæйы. Æмæ йыл цы 
нæ тугтæ æрæмысыдысты! Чи йæ цъынайы бын Афайы хъæбысы 
баййæфта, чи йæ дæсны Уарзетмæ сывæрджынæй федта. Суанг ма 
йæ цавæрдæр хъуымыхъхъаг лæппуимæ горæты дæр балæууын кодтой. 
Батад^ мæгуыр, Азаухан. Æрмæст цæстытæ æмæ ма дзы æрфгуытæ 
баззади. Йæ зæрдæмæ ницы хаста, фæлæ фыдбоны фæдисæттæй йæ 
хъусты дыв-дыв кодтой кæйдæр хахуыртæ. Афайы зæрдæ дæр къаддæр 
не ’хсыдтой уыцы дам-думтæ. Се ’взæгтæ сын бæргæ сластаид, дуртæ 
сыл бæргæ ныффæлдæхтаид, фæлæ сын сæ фæдыл нæ хæст кодта. 
Бирæ ма фæхъыдзы кодтой кæйдæр æвзæгтæ уыцы дам-думтæ. 
Стæй, зилгæ-дымгæ райсомы сыгъдæг уæлдæфы куыд æрбайсæфы, 
афтæ æрбайсæфтысты. Чи зоны, бынтон нæ. Чи зоны, кæмдæр ма сæ 
маргæйдзаг базыртыл ратæх-батæх кодтой, рæвдыдтой кæйдæрты 
ницæйаг удтæ. Æрмæст Афай æмæ Азауханмæ хæстæг нал 
Уэендыдысты. Дыууæ зæрдæйы уарзондзинадæй пиллон арт куы 
ныггуыпп кæны, уæд æм бындзытæ хæстæг нал фæтæхынц... 

40 
Цæгæраты Максим 
...Уылæн йæхи мæсты цæф ныккодта ауæзты къулыл. Йæ уазал 
æртæхтæ æрбакалдысты Афайы цæсгомыл. Фестъæлфыд, йæхи 
фæстæдæр райста, бандоныл æрбадт. Кæцæйдæр йæ хъустыл зарын 
æрцыд. Уæлæрдæм акаст Терчы былты. Цалдæр лæппуйы, кæрæдзи 
цæнгтыл ныххæцыдысты, афтæмæй «Иссæйы зарæг» уæларвмæ 
систой, сæ ных Афаймæ сарæзтой. Æхсызгон уыди Афайæн, лæппутæ 
ирон зарæг кæй кодтой, афтæ дæсны йæ кæй зарыдысты, уый. Йæ 
уæнгтыл схæцыд, лæмбынæг сæм байхъуыста, уылæнты хъуырдухæн 
дæр цыдæр æрбаци... Лæппутæ йæ цурмæ куы ’рхæццæ сты, уæд сын 
сыстынмæ хъавыд, арфæ ракæнын сын уыди йæ зæрды, фæлæ нæ 
сарæхст. Уæвгæ арæхсгæ скодтаид, фæлæ йæ зарæг бакъуылымпы 
кæнын нæ бафæндыд. 
Уадз æмæ зарой! Хорз æхсæв равзæрстой сæ зарæгæн. Хорз 
фидауы сæ зарæг Терчы уылæнтæм. Уыдон цахъхъæнæй Афай дæр 
афтæ зарыди. Уый дæр афтæ тох кодта доны уылæнтимæ, дымгæйы 
къуыззиттимæ, чызджыты фæндыры цагъдимæ. Бирæ фæфæрсаг кодта 
Азауханы дзураг фæндырæн. Иæ лæджы кары уыди, уæддæр ма 
цагъдимæ хорз фидыдтой йæ ныхæстæ. Фæлæ иу уалдзыгон бон 
аскъуыд йæ зарæг... Аскъуыд Азауханы фæндыры цагъд дæр... 
Уый уыди раст куадзæнты. Азаухан рæсугъд сарæзта йæ дыууæ 
чызджы, йæ иунæг лæппуйы. Уыдис сæм, сæ сывæллæтты цæмæй 
сарæзтаиккой, уый. Афай куыста колхозы, фермæйы хицауæй. Азаухан 
та цыллæйы кæлмытæ рауагъта. Чысыл пайда нæ лæвæрдтой уыдон 
дæр колхозæн. Хъæлдзæг уыдысты сывæллæттæ уыцы бон. Иуæй сæ 
ногдарæстæй, иннæмæйта-сырхæйчытæ, адджын гуылтæ, алыхуызон 
къафеттæ. 
Сихæрттыл хъæумæ æрцыд кæйдæр машинæ. Сыхы сывæллæттæ 
йæ алыварс æрæмбырд сты, шофыры иу ран нал уагътой, дæ машинæйы 
нæ сæвæр, зæгъгæ. Сæвæрдта сæ. Цалдæр зылды æркодта хъæуы 
уынгты. Скъолайы цур сæ раргъæвта машинæйæ. Æрмæст Афайы фырт 
баззад гуыффæйы. Ферох асыччыты фæстæ. Стæй машинæ хъæуы 
уынгты куы фæцагайдта, хъæугæронмæ йæ бирæ куынæуал хъуыди, 
уæд лæппу фæтарст, тæхгæ-тæхын рагæпп кодта машинæйæ æмæ 
цæлхыты бынмæ бахауд. 
Йæ гуыл ма йæ гыццыл къухы нылхъывта, афтæмæй фæндаджы 
бæрæгастæу йæ уалдзæджы хур аныгуылд Афайы чысыл Таймуразыл. 
Нал фехъуыста, йæ дыууæ хойы йæ уæлхъус цъæхахстæй куыд куыдтой, 
нæхимæ цом, зæгъгæ, йын куыд лæгъстæ кодтой, уый... 
Шофыр разынд Бексолтаны фырты хæстæг æрвад. 
«Сæ маст мæ систой. Мæ тæккæ зæрдæмæ мын бахъавыдысты. А 
зæххыл кæмæн цыдтæн, дуне мæм кæмæй худти, уый мын айстой», - 
йæ мидхъуырдухæны фыхти Афай. Шофыр уый бæрц аххосджын кæй 
нæ уыди, уый æмбæрста, дзырдтой йын адæм дæр, фæлæ нæ разы 
кодта нæдæр йæхиимæ, нæдæр адæмимæ. Афайæн уыди фырт æмæ 
йын нал ис. Куыдфæнды раст кæнæнт шофыры, чифæнды сабыр кæнæд 

Æхсызгои улæфт 
41 
Афайы, мыггаджы зæрæдтæ нæ, фæлæ Иры хистæрты се ’ппæты дæр 
æрæмбырд кæнæнт, Афайæн дзы фырт ничиуал ратдзæн. Хистытæй, 
рæсугъд ныхæстæй нал раздахдзысты Афайы иунæг хъæбулы. Нал 
ссудздзысты Азауханы зынгхуыст цæстытæ. Нал сын ацæгъддзæн йæ 
дзураг фæндырæй. 
Диссаг сты ацы сылгоймæгтæ. Афаймæ хатгай афтæ касти, цыма 
Азаухан шофыры йæ туджджыныл нæ нымадта. Цыма йын тæригъæд 
кодта. Кæд Афайæн тарсти? Лæг йæ масты фæндагыл куы ацæуа, 
Саулатæй йæ туг куы райса, тæрхондоны раз куы ’рлæууа... Кæмæ ма 
йæхи бакъул кæндзæн уæд Азаухан? Саулатæ дæр се ’фхæрд афтæмæй 
куыд ныууадздзысты... 
«Дæхи мауал хæр, нæ лæг. Иунæг махыл не ’рцыд ахæм хъуыддаг. 
Уæдæ бынтон бын чи бавæййы, уыдон куыд ныффæразынц? Махæн ма 
дыууæ чызджы уæддæр ис», -зæгъгæ, зæрдæтæ æвæрдта йæ лæгæн 
Азаухан, фæлæ, бонæй-бонмæ куыд тади, уый Афайæ бамбæхсын йæ 
бон нæ баци. Иу райсом ын йæ хуылыдз баз хурмæ рахаста Афай, аивæй 
бамбарын кодта Азауханæн: 
- Цæссыг мард æгасгæнæг нæу, не ’фсин... 
Хæст райдыдта. Афайы, йæ зæнг цæф кæй уыдис, уымæ гæсгæ 
горæтæй фæстæмæ раздæхтой. Баззад хъæуы. Куыста колхозы. Нæ та 
йыл бацауæрста кæйдæр фыдæвзаг: «Афайæн йæ сины саст 
фæрæстмæ... Бексолтаны фырт ын куы нæ уыдаид, уæд афонмæ нæ 
лæгты хуызæн уый дæр искуы уазал акъоппы бадид...» 
Судзгæ цæфæй сæмбæлдысты уыцы ныхæстæ Афайы рыст 
зæрдæйыл. Никæмæн ницы загъта. Рацыд быдырæй, аивта йæ 
дарæстæ, ныффыста ма гæххæтты гæбазыл: «Æз цæуын. Кæм уон, 
уырдыгæй уæм хабар кæндзынæн...» Æмæ дыууæ къуырийы фæстæ 
Азаухан Хъырымæй райста Афайы фыццаг писмо. 
Афай фыста хæсты быдырæй, фæдзæхста йæ дыууæ чызджы 
Азауханыл. Фыстой йæм чызджытæ сæхæдæг дæр, куырдтой сæ фыдæй, 
Цæмæй тагъддæр ныссæтта уыцы Гитлеры хæмхудтæ, тагъддæр 
раздæха сæхимæ... 
Æмæ раздæхт сæхимæ Афай. Æрмæст афæдз æмæ æрдæджы 
фæстæ, уæззау цæфтæй. Авд мæйы хæстон рычындонты фæрахау- 
бахауы фæстæ. Раздæхт. Æрмæст Азауханы нал сæййæфта. Йæ дыууæ 
чызджы кæугæ рацыдысты йæ размæ, ракодтой йын сæ мады хъарæг... 
Уый та уыди афтæ. 
Цалдæр боны фæндæгты рыг хæрæмигъау хъæуы сæрмæ ауыгъдæй 
Фаэлæууыд. Машинæты, сармадзанты, танкты бын зæхх уæззау рызтæй 
Рызти. Рудзгуыты æвгтæ æхсæвæй-бонæй сæ зыр-зырæй не ’нцадысты. 
Уый бæрц адæм сыстгæ никуыма федтой Фæсрагъы цæрджытæ. Уый 
0аэРЦ машинæтæ никуыма атылд хъæуы уынгты. Хидтæ сæ кæм нæ 
Ураэдтой, уым доны лæгæрстой. Сæ амондæн уыцы æнуд бонты 
Фаэсрагъы дон ивылд нæ уыди. Уынгтæ сын нал фаг кодтой, æмæ 

42 
Цæгсераты Максим 
цæхæрадæтты, кауын бырутæ сæ быны ссæстой, афтæмæй цыдысты. 
Фæллад, рыгæйдзаг æфсæддонтæ, цæфтæ, барджытæ... Цыма 
хъаймæты тымыгъ сыстад. Хъæуы адæм уынгтæй мидæмæ нал 
цыдысты. Утæппæт дзыллæйы ’хсæн агуырдтой сæхионты, сæ 
хæстæджыты, сæ зонгæты. Фæлæ иу зонгæ, иу хæстæг нæ ракодта йæ 
фæндаг уыцы бонты Фæсрагъы хъæуыл. Стæй иу райсом уынгтæ 
афтидæй аззадысты. Хъæуы цæгатварс ма цалдæр сармадзаны, 
фæрвбынæй æрджынарæджы ’рдæм сæ дзыхтæ ныххæлиу кодтой, 
афтæмæй лæууыдысты, иу дæр дзы нæ фехста уыцы бон. 
Æнæуынæрæй сыл аивгъуыдта дыккаг бон дæр. Салдæттæ сармадзанты 
алыварс цыдæр къахтой. Хъæумæ дæр сæ не ’вдæлд, сæхимæ дæр 
хæстæг никæй уагътой. Сывæллæттæ сæм къуыбырæй диссагмæ 
кæсæгау кастысты. 
Æртыккаг райсом, куыддæр хур йæ был сдардта, афтæ хъæуы 
сæрмæ фæзындысты немыцагхæдтæхджытæ, сæхи ныллæгæруагътой. 
Фæрвбынæй сыл ралæууыдысты сармадзантæ. Стæй зæхх ныррызт, 
ныууынæргъыдта. Бæлæсты цæнгтæ зæххы фæзгъæртимæ уæлдæфы 
фæйнæрдæм тахтысты. Бомбæтæй иу хъæуы астæу фехæлд. Кæйдæр 
хæдзар сау пиллон суагъта. Адæм уынгты схъомпал сты. Уæлæсыхы 
зæрæдтæй иу кæйдæр æмбондыл лæууыд æмæ йæ хъæлæсыдзаг хьæр 
кодта: 
- Немыц æрбацæуынц!.. Хъæдмæ-æ! Йæ бон кæмæн у, уый 
хъæдмæ!.. 
Адæм хъæды ’рдæм аивылдысты. Йæ кьухы кæмæн цы бафтыд, уый 
скъæфта. Фос æмбу кодтой. Кæрчытæ адæмы сæрты тахтысты. Хъæуы 
фæзынд цалдæр æфсæддон машинæйы. Бæрзондгомау, саулагъз 
афицер, йæ хид йæ фындзы хъæлæй цъыкк-цъыкк кодта, афтæмæй 
сывæллæтты радыгай скъæфта машинæмæ. 
Дзаг машинæтæ хъæды ’рдæм фæцагайдтой. Фæндаджы рыгсæ йæ 
быны анорста, афтæ та хæдтæхджытæ фæзындысты. Фæрвбын та 
æгасæй кьæр-къæр сси. 
- Къанæуттæм!.. Дзыхъхъытæм! - фæсус хъæлæсæй хъæр кодта 
афицер. 
Хæдтæхджытæй иу, йæ сау фæздæг йæ фæдыл ныббарц, афтæмæй 
хъæды ’рдæм йæ ных сарæзта. Хъæды къохмæ йæ бирæ нал хъуыди, 
афтæ зæххыл æмыр гуыпп ныккодта. Фæйнæрдæм фæркгай фæтахт. 
- Цæвут сæ!.. - Фæрвбыны ’рдæм йæ къух тылдта афицер, немыцаг 
хæдтæхæг йæ хæд сæрмæ кæй æрбахæццæ, уый дæр дзы ферох. 
- Ацырдæм! Ацырдæ-æ-м! - алырдыгæй хъæр кодтой афицермæ. 
Стæй йæ сылгоймæгтæй чидæр йæ дысæй ацахста. Кæмдæр хæстæг 
бомбæ фехæлд. Зæхх та æмризæджы ныррызт. Фаркгай фæтахт 
фæйнæрдæм. Арв баталынг. Лæппу йæ цæстытæ байгом кодта. Хæрдмæ 
скаст. Рыг æмæ фæздæгæй ницы федта. Æрмæст кæйдæр фæлмæн 
буар зыр-зыр кодта йæ фарсмæ. Чи дæ, зæгъгæ, йæм лæппу йæ 
зонгуытыл рабадт. Фæздæджы бынæй йæм комкоммæ ныккастысты, иу- 

Æхсызгон улæфт 
43 
æвддæс азы кæуыл цыди, ахæм къæсхуыртæ чызджы тарст цæстытæ. 
- Ницы дын уыди? - чызгыл схæцыд афицер. 
- Мæгъа, - дзуапп радта чызгæмæ йæ бынатæй фæтæррæст ласта, 
хъæды ’рдæм ныййарц. 
- Кæдæм?.. Зæирæ-æ!.. Æз ам дæн... Зæирæ-æ... - йæ сæрбæттæн 
йæ къухы, афтæмæй афицеры рæзты æрбазгъордта саулагъз сылгоймаг. 
- Мамæ!.. Мамæ-æ, - рыгæй йæ цæсгом нал зынд, афтæмæй 
сылгоймаджы фæдыл хæкъуырццæй куыдта йæ дыккаг чызг. 
Афицер йæхи нал баурæдта, чызджы йæ хъæбысмæ тæхгæ-тæхын 
фелвæста, къанауы чи бадти, уыдонæй йæ кæйдæр хъæбысмæ 
баппæрста. 
Дарддæр цы ’рцыд, уымæн афицер ницыуал бамбæрста. Кæттаг 
уæлæфтауыл æй ахастой йе ’мбæлттæ Фæрвбынмæ. Ирон лæппу кæй 
уыди, уымæй уæлдай йын йæ ном дæр ничи базыдта. 
Æхсæвы баныгæдтой хъæуы адæм сæ цагъды мæрдты. Æхсæз æмæ 
ссæдзæй... Азаухан дæр семæ. Боны цъæхтæм ничи ацыд уæлмæрд- 
тæй. Сæ мады ингæны уæлхъус æрбабон Зæирæ æмæ Изетæйыл дæр. 
Уыцы райсом хур нал скаст Фæсрагъы хъæуыл... 
...Йæ дыууæ лæдзæджы æнцæйтты ссыди Азауханы ингæнмæ 
Афай. Дыууæ чызджы алыхуызон дидинæгæй срæсугъд кодтой сæ мады 
ингæн, йæ фарсмæ йын ныссагътой рæхснæг бæрзы тала. Ингæны 
алыварс дыууæ рæнхъæй сæвæрдтой дойнаг дуртæ, чъырæй сæ 
сцагътой. Азуаханы ингæн афтæ æфснайдæй кæй сæййæфта, уый 
æхсызгон уыди Афайæн... Чызджытæ йемæ куы нæ уыдаиккой, уæд йæ 
тыппыртæ бæргæ суагътаид, фæлæ йæхиуыл ныххæцыд. Куыдтой 
дыууæ чызджы. Сæ фарсмæ гомсæрæй лæууыд Афай, йæ буар дыз- 
дыз кодта. Йæ цæстысыгтæ бамбæхста йæ дыууæ чызгæй, ныууагъта 
сæ æндæр хатмæ. Сомизæрмæ. Уæд иунæгæй ссæудзæн, йæ масты 
дзæкъул райхæлдзæн. Ничи йыл фæхуддзæн, ничи йын бауайдзæф 
кæндзæн, лæмæгъ дæ, зæгъгæ. Афтæ хуыздæр уыдзæн. Лæгæн афтæ 
фидауы... 
Лæгæн афтæ фидауы... Уый раст у. Сывæллæтты фæндагыл 
сæвæрын хъæуы. Зæирæ афæдзы фæстæ каст фæуыдзæн йæ 
техникум. Изетæ æстæм къласы. Азгъордзысты азтæ. Ссардзысты 
чызджытæ сæ амонд. Бафæраздзæн Афай. Каркау йæ ныхбынтæй зæхх 
къахдзæн. Æххормагæй, æнæ дарæсæй нæ ныууадздзæн йæ дыууæ 
чызджы. Зилынхъуаг, кæсынхъуаг не сты. Сæ мады фарн мæрдтæм нæ 
ауагътой. Уындæй, кондæй цауддæр никæмæй сты, Зæирæ къуыри иу 
уад æркæны горæтæй æмæ йæ фезмæлдыл цæст куы нæ хæцы. Уæдæ 
Изетæ дæр йæхимæ фау æрхæссын ницæмæй бауадздзæн. Æцæг 
эзфсинау арынджы уæлхъус куы балæууы. Тæригъæд бæргæ сты, фæлæ 
сын цы йæ бон у Афайæн? Йæ цæфтæ йæ чысыл сулæфын куы 
бауадзиккой, уæд бæргæ истытæ кæнид. Фæлæ æхсæв йæхи хуыссæны 
куы ’руадзы, уæд зæрдæ кæдæмдæр фæцæй хæссынц. Дудынц, риссынц. 
Цыма сæ исчи сырхзынгæфсæйнагæй фæсудзы. Афæлвæрдта, акуыста 

44 
Цæгæраты Максим 
йæ бригады. Ныххæцыд йæ цæфты хурхыл. Дыууæ хатты йæ сластой 
быдырæй районы рынчындонмæ. Дыууæ мæйы фæхуыссыд горæты. 
Арвыстой йæуырдыгæй курортмæ. Йæ дыууæ лæдзæджы йæдæлармы 
æрхаста курортæй хъæумæ. Æмæ та фæстæмæ быдырмæ, йæ 
бригадмæ. Рог куыстыл нæ сахуыр. Уæлдайдæр ахæм заман: адæмæн 
сæ фылдæр хæсты, чи дзы сыздæхти, уыдонæй дæр чи - æнæкъух, чи - 
æнæкъах. Сæ лæдзджытæ хъæрзынц, къæс-къæс кæнынц сæ быны. 
Кæмæ дзы бадзура лæг, кæй дзы ракæна йæ фæдыл? Цард та домдта 
йæхионтæ: хъуыдис æй аразын. Æмæ - цу, йæ салдаты цырыхъхъытæ 
йе ’ккой, афтæмæй бæгъæмвадæй рараст быдырæй Афай. 
Изæрдалынгты-иу йæ рæсыд зæнгтыл хъавгæ рацыд йæ хæдзармæ. 
Æбисæхсæвтæм-иу фæдардта уазал доны йæ судзгæ зæнгтæ. Дон-иу 
стæвд йæ зæнгты судзагæй... 
Хъуынтъыз фæззыгон изæр уыди уый. Мигътæ боны цъæхты 
фæзындысты æмæ суанг изæрмæ сæхи хъæуæй нал систой. Уазал 
дымгæ сыстад, йæ зæрды уыди мигъты ныппырх кæнын, фæлæ сын йæ 
бон ницы баци. Æрмæст бæлæсты бур сыфтæ уымæл зæххыл ныхæста. 
Фæлладæй, хуылыдзæй æрбацыд быдырæй Афай. Куыддæр 
кæртмае бахызт, афтæ дард кæцæйдæр йæ хъустыл æрцыд фæндыры 
цагъд. Йæ зæрдæ йæм ныссæххæт кодта. Рудзгуыты бынмæ бацыд. 
Ныхъхъус. Кæм фехъуыста уыцы цагъд? Азауханы цагъд? Æмæ йæ 
афтæ дæсны чи цæгъды? Чызджытæй исчи? Æмæ сæ Афай сæ къухмæ 
фæндыр райсгæ куы никуы федта. Зæирæ? Æнхъæлдæн, абон сабат 
куыу... 
Фæндыр, цыма цæгъдгæ нæ, фæлæ сусæг хъарæг кæны. Цыма 
кæйдæр зæрдæйы тæгтыл цавæрдæр хъыг йæ уд исы. Цыма фæндыры 
зæлтæ искæмæй лидзынц. Ныдздзæгъæлтæ сты... Иунæг Азаухан ма 
цагъта афтæ уынгæгæй, афтæ зæрдæбынæй. Ныр йæ чызджытæй 
чидæр... Фæлæ чи? Кæцыйы зæрдæйы сæ бамбæхст мады цагъд? 
Афай йæхи сивæзта рудзынджы тарвазмæ. Мидæггаг уаты цырагъ 
сыгъд. Рухсы уадздзæгтыл зына-нæзына змæлди рудзынгæмбæрзæн. 
Афаймæ афтæ фæкаст, цыма йæ фэвндыры цагъд змæлын кодта. Æддаг 
уаты йæ цæст ницæуыл æрхæцыд. Йæ къахæлгътыл бацыд тыргътæм. 
Æнæуынæрæй байгом кодта хæдзары дуар. Дуары хъинцмæ фенцад 
фæндыры цагъд. 
- Бæппу... - Афайы хъустыл æрцыд Зæирæйы хъæлæс. 
- О. Иунæг дæ? - Йæ хуылыдз телегрейкæ ласыныл фæци, 
афтæмæй дзуапп радта фыд. 
- Иунæг. Изетæ фæстæмæ скъоламæ ацыд. Æмбырд сæм ис... 
- Æмбырд, зæгъыс? - йæ нымæтхуд чызгмæ радта æмæ мидæггаг 
уатмæ комкоммæ бацыд Афай. Азауханы фæндыр стъолыл куы 
баййæфта, уæд исдугмæ цæуылдæр аджих. Æхсызгон ын уыди, 
ныртæккæ йын йæ зæрдæ чи .сæнкъуысын кодта, афтæ лæмбынæг 
кæмæ хъуыста, уыцы цагъд йæ чызг кæй кодта, уый. 

Æхсызгоп улæфт 
45 
- Чызг, фæндырæй куы цæгъдыс, æмæ йæ æз куы нæ зыдтон, - 
загъта Афай æмæ бандоныл йæхи уæззаугай æруагъта. 
Чызг фефсæрмы, дуары æрбахизæныл æрлæууыд, йæ къæхты 
бынмæ ныккаст æмæ æрæджиау дзуапп радта: 
- Ды хæстмæ куы ацыдтæ, уæдæй нырмæ йæ мæ къухмæ дæр 
никуыуал райстон... Дысон мамæйы мæ фыны федтон. Кæцæйдæр 
фæлладæй æрыздæхт æмæ мын афтæ: «Чызг, сыдæй дын куы мæлын... 
иу къæбæр ма мын фен...» Куыддæр мæ уроктæ фесты, афтæ уыцыиу 
цыдæй рацыдтæн. Дыууæ кæрдзыны йын скодтон, æмæ йын сæ ахæлар 
кæн... 
- Æвæццæгæн та кæугæ кодтай. Дæ цæстытæ сырх куы сты? 
- Куы нæ. Æрдæбон хъæдындзтæ карстон, æмæ уымæй афтæ сты- 
йæхи сраст кодта Зæирæ æмæ скъаппæй хæринæгтæ райста, йæ фыды 
раз сæ æрæвæрдта, стæй фæндыр æддаг уатмæ ахаста. 
«Йæ фæллæйттæ уын хæлар уæнт. Æгайтма йæ нæ рох кæнут,- 
йæхинымæр загъта Афай æмæ Зæирæйы фæдыл акаст. - Æз та, 
зæгъын, нырма хæрз чысылтæ сты. Цы кæной, мæгуыр? Æнæбары бæх 
дыгæйттæ хæссы. Алцы дæр сæхимæ кæсы...» 
Зæирæ фæстæмæ æрбаздæхт. Фыд æй бафарста: 
- Чызг скъолайы бирæ бафæстиат уыдзæн? 
- Тагъд æрбаздæхинаг уыди... 
- Уæдæ æххæст уымæ банхъæлмæ кæсæм, - загъта Афай. - 
Марадз-ма, дон мын фен, æз мæ къухтæ ахсон. Стæй цыма дасинаг 
дæр дæн, - йæ рахиз къухы арм йæ русыл æрхаста Афай æмæ йæ 
бынатæй сыстад. - Уæдæ ма мын æххæст хъарм дон дæр авæр. 
Афай йе ’фцæгготы æгънæджытæ суагъта, йæ дыстæ бафистæг 
кодта æмæ доны кружкæ æддаг уатмæ ахаста. Чызг кæрты цыдæртæ 
архайдта. Стæй, Изетæ скъолайæ куы ’рбаздæхт, уæд дыууæйæ дæр 
хæдзармæ бацыдысты. 
- Бæппу нæма ссыд? - йæ хойы бафарста Изетæ. 
- Æз ам дæн... фæцæуын, - Зæирæйы бæсты æддаг уатæй дзуапп 
радта Афай йæхæдæг. 
Йæ уæлæ, хæстæй цы хæдон схаста, уый, йæ риуыл Сырх Стъалыйы 
хæрзиуæг, æртæ майданы, афтæмæй булкъдастæй фынджы уæлхъус 
æрлæууыд Афай. Чызджытæ сæ кæрæдзимæ бакастысты, нæ фыд йæхи 
афтæ кæдæм рацарæзта, зæгъгæ, фæлæ дзургæ ницы скодтой. Сæ фыд 
хæстæй куы сыздæхт, уæдæй нырмæ сæм ахæм æрыгонхуыз никуыма 
фæкаст. Иæ хæдоны æфцæгготыл миты къæрттау æрттывта цикъæйы 
урс уадздзаг, йæ ног даст цæсгомыл хорз фидыдтой цыбыр æлвыд 
сатæгсау рихитæ. Бæзджын æрфгуытæ, халас къæмисæнтæ, æнкъард 
сау цæстытæ... Æрмæст ныхы æнцъылдтæ тарбын тæгтæй зындысты. 
Афай чызджыты разæй йæхи бандоныл æруагъта, агуывзæйы 
арахъхъ рауагъта æмæ Зæирæмæ бакаст: 
- Чызг, бузныг. Æгайтма дæ мады цагъд дæ зæрдыл бадардтай. 
Хъусыс, дæуæй дæсныдæр æй ничиуал ацæгъддзæн. Ма йæ ферох кæн. 

46 
Цæгæраты Максим 
Стæй ма иу куырдиат: искуы дæ фыдыл йæ хур куы фæцæйныгуыла, 
уæд-иу райс дæ мады фæндыр. Ацæгъд-иу мын уыцы цагъд... Æрмæст 
мæ уаты нæ, дардæй мæм куыд хъуыса, афтæ... Дардæй тынгдæр хъары 
зæрдæмæ... 
Агуывзæ зыр-зыр кодта Афайы къухы, цалдæр æртахы дзы æркалд 
стъолыл. 
- Бæппу...- Йæ цæстытæ доны разылдта Изетæ, фыдмæ комкоммæ 
бакаст. Фыды уæхсчытæ хæрдмæ стахтысты. Сыстад. Агуывзæ йæ зыр- 
зырæй фенцад. 
- Уæ мад рухсаг уæд... Æз ма йыл уæ иунæг æфсымæры рухсаг 
дæр æфтауын, - ныллæг хъæлæсæй загъта Афай æмæ та агуывзæ йæ 
къухы базыр-зыр кодта... 
Дыккаг бон, кæд Хуыцаубон уыди, уæддæр адæм нартхор тыдтой. 
Сихæрттæм тыхтæ-амæлттæй бафаерæзта Афай. Стæй йæ йæ цæфты 
рис уттæлты систа. Рацыд сæхимæ. Иæхицæн уат бакæнын кодта æмæ 
схуыссыд. Уайтагъд афынæй. Фæлæ зæнгтæ ссыгъдысты, Афайæн йæ 
сурхид акалдтой. Райхъал фæстæмæ. 
Дыууæ чызджы мидæггаг уаты бадтысты, цæуылдæр сусæг ныхас 
кодтой. 
- Æмæ чи у? Кæцы хъæуккаг у? - фарста Изетæ. 
- Горæтаг. Хъуыды ма кæныс, немыц ныл фыццаг хатт бомбæтæ 
куы ’ркалдтой, уæд нæм машинæтæ цы афицер æрбакодта, уый? 
Бомбæты бынæй мæ йæ хъæбысы куы рахаста... 
- Бæрзонд, саулагъз? Æмæ афтæ куы дзырдтой, йæхæдæг дæр 
фæмард, зæгъгæ. 
- Цæф уыди, фæлæ сдзæбæх. Дæуæй дæр мæ фарста... 
- Мæнæй? - ныддис кодта Изетæ. - Мæн та цæмæй зоны? 
- Зоны дæ. Мамæйы тыххæй ма мын тæфæрфæс дæр ракодта. 
- Кусгæ горæты кæны? 
- Нæ. Æфсæддон у. Капитан. Рæстæгмæ ссыди... 
- Диссæгтæ... Æмæ дæ куыдæй ссардта? 
- Куыддæр уроктæй рацыдтæн, афтæ кæцæйдæр мæ размæ фæци. 
Баурæдта мæ. Мæ номæй мæм дзуры: 
«Зæирæ, нал мæ хъуыды кæныс?» 
«Бахатыр кæн, чи дæ? Дæхи мын бацамон», - фырæфсæрмæй мæ 
цæсгом ссыгъд, афтæмæй йын дзуапп радтон æз. Уый мын мæ кьухмæ 
бирæгъы лæбурд фæкодта, мæ цæстытæм мын комкоммæ ныккаст æмæ 
хæрз ныллæг хъæлæсæй загъта: 
«Фæсрагъы хъæу. Немыцаг хæдтæхджытæ. Бомбæтæ...» * 
Зæирæ исдугмæ ницыуал сдзырдта. Ныхъхъус Изетæ дæр. 
- Уыцы изæр театрмæ ацыдыстæм,- Афайы хъустыл æрæджиау 
æрцыд Зæирæйы ныхас. 
- Æмæ? Нал æй федтай? - бафарста йæ Изетæ. 
- Федтон, - дзуапп ын радта Зæирæ æмæ йæ хъæлæс æрныллæг 
кодта. -Æз æй нæ бауагътон, æндæр Бæппумæ цыди... 

Æхсызгоп улæфт 
47 
- Бæппумæ-æ?.. 
- Æмæ цы? Афтæ ’нхъæлыс, æмæ Бæппуйы зæрдæмæ нæ 
фæцæудзæн? Куы йæ фенис... Йæ цæстытæ куыд судзынц, уымæ куы 
бакæсис. Иу изæр паркмæ бацыдыстæм æмæ йыл адæм сæ цæстытæ 
æрæвæрдтой. Цыма парчы æндæр ничи уыди... 
- Æмæ дын мæнæй та цы дзырдта? 
- Фарстадæ... 
- Зæирæ, фенын ма мын æй кæн... 
- Сæрды. Сæрды та фæстæмæ ссæудзæн. 
-Æмæ афтæ куы загътай, горæты цæры, зæгъгæ. 
- Горæты йæ мад æмæ йæ фыд цæрынц, йæхæдæгта Киевы службæ 
кæны.^ 
- Йæ къам дæм нæй? 
- Ис. Æрмæст... - фыды уатмæ йæ цæстæй ацамыдта Зæирæ æмæ 
йæ дыууæ æнгуылдзы йæ былтыл авæрдта. 
- Цас хæрзиуджытæ йыл ис! Зæирæ, бирæ йæ уарзыс?.. 
Зæирæ ницы дзуапп радта. Афайы цæстытыл ауад, уыцы ныхасмæ 
йæ хистæр чызджы цæсгом куыд ыссыгъд, уый. 
- Йæ цæуыны размæ бон мын тынг фæлæгъстæ кодта, цом 
дуканимæ, дæхицæн сызгъæрин сахат равзар, зæгъгæ. 
- Æдылы, цæуын дæ хъуыди. Æз дæуæй куы уыдаин, уæд ма йын 
туфлитæ дæр балхæнын кодтаин... 
- Æлхæдта мын уыдон дæр, фæлæ Бæппуйы сæр хъуыды кодтон. 
Нæ мæ бафарстаид, адон та дын кæм уыдысты, зæгъгæ? Стæй рагацау 
искæй лæвæрттæ куыд хъуамæ райстаин?.. 
- Растзæгъын хъæуы, Бæппуйæн хъыгуыдаид... 
-Æз дæр Бæппуйы сæр нымадтон... 
Чызджыты ныхæстæ фæцагайдтой Афайы зæрдæ. Кæдæмдæр ын 
асырдтой йæ цæфты рыст. Рабадт йæ хуыссæнуаты. Дон ракуырдта 
чызджытæй. 
- Хъал дæ, Бæппу? Дæ зæнгтæ ма риссынц? - Йæ фыды уæлхъус 
алæууыд Изетæ. 
- Афтæ тынг нал. Цæуыл схъæлдзæг дæ, мæ чызг? 
- Зæирæ... - сирвæзт чызгæй, стæй йæ хойы куырдиат йæ зæрдыл 
æрбалæууыд æмæ фæсыкк. Фыдмæ йæ мидбылты бахудти, иннæ уатмæ 
азгъордта. 
Чызджытæ сæ ныхас кодтой, æрмæст сын Афай ницыуал бамбæрста. 
Цавæрдæр тас æмæ æхсызгондзинад баиу сты йæ зæрдæйы. Чи у, 
Зæирæ йæ хойæн афтæ тынг кæмæй æппæлы, уый? Зæирæйы аккагу? 
Æви, чызджыты раз авд æвзаджы кæуыл базайы, ахæм у? Æгæр 
кьæйных, æгæр хирвæссон нæу? Куыд бахаста йæ ныфс чызджы тыххæй 
комкоммæ фыдмæ бацæуын? Лæг æнхъæл ын нæу? Æви адæмы æхсæн 
нæ цæры? Афай афицертæ нæ федта? Федта. Стæй цавæр афицертæ! 
Арв ныннæрын кæмæй нæ уæндыд, ахæм афицертæ. Чи зоны, кæд уый 
дæр ахæм у. Чызг, куырмæджы цъымарамæ чи бацæуа, ахæм нæу. Йæ 

48 
Цæгæраты Максим 
кад, йæ номы сæрты нæ ахиздзæни. Фыдæй йын нæ баззади. Мад ын 
афтæ нæ бафæдзæхста. Мад... Бæргæ, ныр ын йæ ныхæстæм Афайы 
бæсты Азаухан куы хъуыстаид. Уымæй ницы басусæг кодтаид йæ хистæр 
чызг. Скалдтаид ын йæ зæрдæйы сусæг æвæрæнтæ. Бамбæрстаид æй 
мад. Загътаид ын дунейы ныхæстæн сæ сыгъдæгдæр, сæ тæккæ 
æнæазымдæр. Фæлæ фыд... Фыд цъæх арс у. Уымæн алцы дзурæн 
нæй. Уымæн йе ’фсарм æндæр у. Уый мыггаджы сæр у. Хæдзары, 
бинонты номхæссæг. Æмæ мад куынæуал уа, уæд та? Уæд та фыд. Уæд 
хъуамæ фыд мад дæр уа æмæ фыд дæр... 
Фыдуаг тымыгътау та сызнæт сты хъуыдытæ Афайы сæры. Йæ 
чызджы хабар ын иуæй æхсызгон у, иннæмæй та дзы цыдæр тасдзинад 
уадзы. Æрцæудзæн сæрд. Йæ цæрæн хæдзармæ афардæг уыдзæн 
хистæр чызг. Баззайдзæн Афай кæстæримæ. Дыууæйæ. Стæй та уæд 
кæстæр... Арвитдзæн уый дæр. Дарддæр та? Цы йæм кæсы дарддæр? 
Адæмы уайдзæфтæ? Ног бинонты амонд?.. 
Стыхст Афай. Рудзынгæй акаст. Мигъ нæма сыстад. Изæрдалынгтæ 
нæма кодта. Чызджытæ, æвæццæгæн, сæ ныхæстæ конд фесты, Изетæ 
цæуылдæр худт. Афай йæ дзаумæттæ скодта. Чызджытæ йæ уынæрмæ 
’рбазгъордтой. 
- Изæрыгон ма кæдæм цæуыс? - йæ уæлхъус алæууыдысты 
дыууæйæ дæр. 
- Правленимæ. Æз тагъд æрбаздæхдзынæн... 
Йæ лæдзæг йемæ айста, афтæмæй ацыд Афай. Правленийы никæй 
баййæфта. Æмæ уæд, хæсты рæстæг зæрæдтæй хъæуы чи баззад, 
уыдоныл зилын байдыдта. Ссардта, уыцы ирон афицер тæхгæ-тæхын 
Зæирæйы кæй хъæбысмæ баппæрста, уыцы сылгоймæгты дæр. 
Лæмбынæгсæ фæфарста лæппуйæ. Тынгдзы раппæлыдысты. Æрмæст 
кæцæй уыд, чи уыд, уымæн ничи ницы зыдта. 
«Хъæубæсты сæрыл, мæгуыр, йæхи сæр бабын. Йе ’мбæлттæ йæ 
кæттагуæлæфтауыл ахастой Фæрвбынмæ», -ууыл фесты сæ ныхæстæ 
зæронд устытæ. 
Мардыл æй банымадтой иннæ зæрæдтæ дæр. 
Афицеры тыххæй æндæр ницыуал базыдта Афай дыккаг бон дæр. 
Йæ чызджы дзы бафарстаид, фæлæ уымæ та йæ сæр не ’рхаста. 
- Цæй, кæд сæ Хуыцау кæрæдзийæн саккаг кодта, уæд мæ иу бон 
сæхæдæг агурдзысты, - загъта æмæ никуыдæмуал ацыд, никæйуал 
бафарста. 
Цард цъайы дон нæу. Иу ран нæ лæууы. Цард йæхионтæ домы. Цард 
æгæстæн у, æгæстæ йæ аразынц. Æдзух фæстæмæ кæсынæй фæндаг 
цыбыр кæны. Фæндаджы цыбыр та бонты, царды цыбыр у. 
Ничи фæхуддзæн Афайыл. Ничи дзы рахъаст кæндзæн, дæ 
кæддæры амондмæ фæстæмæ нал ракастæ, зæгъгæ. Æрмæстдæр уыцы 
хъуыддагæй нæ бакаст йæ хистæрты, Азауы хæстæджыты коммæ. Иу 
иннæйы фæдыл фæцыдысты Афаймæ хæстæгæй, хионæй. Сæ иу дæр: 
«Бинонтæ æрхæсс». Сæ иннæ дæр: «Бинонты хъуыддаг бакæн...» 

Æхсызгои улæфт 
49 
Куывды йыл сæмбæлдаиккой, зианы фæуыдаид сæ размæ - 
алкæмæдæр уайдзæфтæ. Суанг ма Азауханæн йæхи хæстæджытæ дæр. 
Стæй йæ дыууæ чызджы... Уыдон дæр сæ рохуаты нæ баззадысты. 
Æмæ иу хуыцаубон фыд кæрты бирæ фæрацу-бацу кодта. Дыууæ 
ранæй йæм хонджытæ уыди, фæлæ никуыдæм акуымдта. Æрæджиау 
йæ хистæр чызгмæ фæдзырдта. 
- Чызг, куыд кæнæм? Ды та цы зæгъдзынæ? 
- Адæм цы зæгъынц, æз дæр уый, - дзуапп радта чызг æмæ йæ 
къæхты бынмæ ныккаст. 
Фыд иуварс азылд, цыма йæхицæн дзырдта, уыйхуызæн йæ ныхас 
дæлиауæй сыхъуыст: 
- Исчи мын мæ гыццыл бинонты куы ныххæлиу кæна... 
Чызг фæцарæхст: 
- Бæппу, адæм куыд зæгъынц, афтæ бакæн. Æз æмæ дыл Изетæйы 
зæрдæ нæ фæхуддзæн. Мах дæ никæмæн ратдзыстæм... 
Чызг йæхи фыды хъæбысмæ баппæрста, хæрдмæ йæм скаст, йæ 
цæстытæ доны разылдысты, йæ ныхасыл бафтыдта: 
- Афтæ хуыздæр уыдзæн, Бæппу... Цу, хонæг дæм чи ’рбарвыста, 
уыдонæй худинагу. Иу чысыл дæхи аирхæфс... 
Афай ницы загъта, чызджы уымæл русыл ма йæ дæрзæг 
армытъæпæн æрхаста æмæ уæззау къахдзæфтæй уынгмæ рацыд. 
...Æрхаста Афай, йæ кайыстæ йын сæхæдæг кæй банымыгътой, 
ахæм абадгæ чызджы. Уæнгджын, къабазджын чызг уыди Хангуассæ. 
Хæсты хæд размæ хъобайнаг лæппуимæ бафидыдтой. Сæ 
чындзæхсæвмæ ма цалдæр боны хъуыд, афтæ хæст райдыдта. 
Лæппуйы хæстмæ акодтой, Хангуассæ та куырдуаты баззад. Лæппуйы 
ацыдыл æртæ мæйы дæр нæма сæххæст, афтæ йæ марды хабар 
сыхъуыст. Нал смой кодта Хангуассæ, кæд æй агурджытæ уыди, уæддæр. 
Куыста колхозы. Афайы минæвæрттæн ма иу цасдæр йæхи абуцтæ 
кодта, стæй сразы. 
Хуымæтæджы нæ фæзæгъынц, ног цъылын мæрзаг у, зæгъгæ. 
Цалдæр бонмæ Афайы хæдзар тæмæнтæ скалдта. Аууоны бирæ чи 
фæлæууыд æмæ хуры тынтæм йæ рæсугъд базыртæ чи сисы, ахæм 
дидинæгау йæ хуыз скалдта Хангуассæ йæхæдæг дæр. Йæ тымбыл 
рустæ туджы схъазыдысты, йæ цъæх цæстыты цыма мидæгæй 
цырæгътæ ссыгъди. Рогæн ратæх-батæх кодта кæрты, сарайы. Иу къуым 
æнæсгæрст нал ныууагъта. Ракалдта зæронд бызгъуыртæ. Арт сыл 
бандзæрста цæхæрадоны. Хангуассæйы æрбацыд фæзынд Афай æмæ 
Изетæйыл дæр. Ног итуæвæрдæй сæ равдыста адæммæ. Дзагцæстæй 
ракаст йæ лæджы хæстæджытæм, йæ сыхæгтæм. Раппæлыдысты йын 
йæ цæхджын хойрагæй. Йæ хуымты койы йеддæмæ ницыуал уыди æгас 
хъæуы. Бинонты разæй никуы бафынæй, бинонты фæстæ никуы сыстад. 
Хæринаджы дзæбæхдæр - кæстæр чызгæн, чъириты дзаджджындæр - 
Зæирæйы фæндаггаг. Æнæ Изетæ йæ цæгатмæ никуы акуымдта. 
Разы уыди йæ бинонты цардæй Афай. Уæлдай цин та кодта, чындз 
4 Цаегæраты Максим 

50 
Цæгæраты Максим 
æмæ чызджытæ кæрæдзийыл афтæ æнувыд кæй уыдысты, ууыл. Фæлæ 
иуахæмы Афайы сабыр хæдзар йæ бындзарæй нынкъуыст. Ныххоста 
йæхи къултыл Афайы рыст зæрдæ. Хангуассæ кæрцвæлдæхт фæци. 
Йæ бирæгъы ссыртæ разындысты. Фæтарст сæ Зæирæ. Æмæ йæ фыды 
сабыр хæдзарæй кæуылты лыгъди, уый зонгæ дæр нал кодта. Давæг... 
Къæрных... Æппæтæй тынгдæр кæмæй тарсти, уыцы ныхæстæ йын йæ 
зæвæттæ сыгътой, сырдтой йæ фыдыусæй. 
«Мæ къухдарæн, мæ хъусцæджытæ фесæфтысты. Зæирæйы 
йеддæмæ сæ ничи ахастаид», - фæдисы дзæнгæрджытау зæлланг 
кодтой уыцы ныхæстæ Афайы хæдзары къуымты. 
- Дзæбæхдæр сæ бацагур. Кæд сæ кæм нывæрдтай, уый нал хъуыды 
кæныс, - сабыр кодта Афай Хангуассæйы. 
- Ахаста сæ... Мæ хæрзтæ, мæ дзæбæхтæ мын бафыста дæ чызг,- 
пиллон арт уагъта Хангуассæ. 
Æфсæрмæй йæ цæсгом сыгъди Изетæйæн дæр. Хангуассæйы 
сусæгæй агуырдта къухдарæн, хъусцæджытæ. Ссардта сæ Хангуас- 
сæйæн йæхи къамоды. 
- Нæ уын дзырдтон, уыдон Зæирæйы йеддæмæ ничи ахаста, зæгъгæ. 
Йæ цæсгом нал бахъæцыд æмæ сæ фæстæмæ нывæрдта, - йæхи раст 
кодта Хангуассæ. - Мæ судзгæ мæрдтыстæн, дзæбæхæй мын сæ куы 
куырдтаид, уæд ын сæ мæхæдæг радтаин. Фæлæ хивастæй... 
- Дзæгъæлы йыл æрæмысыдтæ. Зæирæ ахæм нæу, - йæхи нал 
баурæдта Изетæ. 
Хангуассæ йыл йæхи сцагъта: 
- Уæдæ сæм мæ фыды фыд мæрдтæй æрцыд?.. Уæд та сæ ды 
бамбæхстай... 
Хангуассæ лæджы цæстмæ йæхи кæуæг скодта: 
- Афтæ мын хъæуы... Мæ сæр сæттинаг у. Фыдыусæн йæ ном йæ 
уæлæ. Хорз ма ракæн, æмæ фыд ма ссарай. Ныууадзин уæ. Фæстæмæ 
дæр уæм нал фæкæсин. Фæлæ ацы хуызæнæй... Йæ цæгаты 
сывæрджынæй балæууыд, зæгъгæ, мыл зарджытæ куы скæной... 
Кæрдзын асаст, æмæ йæ Афай фæстæмæ баныхасынмæ хъавыд. 
Архайдта йыл. Куырдта йæ чызджытæй. Фæлæ кæрдзын фæстæмæ нал 
баныхæст. 
Ыссыгъд дывыдон артАфайы хæдзары. Сыгъта Афайы дыууæрдыгæй. 
Куы йæ чызджыты ’рдыгæй, куы та Хангуассæйы. Стæй æнæнхъæлæджы 
ныггуыпп ласта æртыккаг арт. Ахуыссын кодта фыццæгтæй иуы... 
Уæлæсыхаг Дзодзайты Дудар сихæрттыл Афайы кулдуар ныххоста.- 
Афай йæ размæ рауад. 
- Кæм дæ, дæ хорзæхæй? Хæдзары уæ куы ничиуал бады? - йæ 
арахъхъы тæф калд, афтæмæй загъта Дудар. - Дыккаг цыд дæм 
æркодтон. 
- Цы хабар у, афтæ ’хсызгон дæ цæмæн бахъуыдтæн? - бадис кодта 
Афай. 

Æхсызгоп улæфт 
51 
-Æгъдауы тыххæй... Хорз хъуыддаджы тыххæй. Горæтаг уазджытæ. 
Фæндагагурынц... 
- Чи сты, мæ хæдзармæ бонсихорафон фæндаг чи нæ ары, уыдон?- 
бафарста Афай. 
- Фарны уазджытæ... Хæстæгæн дæ агурынц. Фæндаг сын ратт, 
Афай. Мæн дæр... зæронд хæлæрттæ стæм, æмæ сæ цæсты ма бафтау. 
Мæнмæ цæмæн æрфысым кодтой, зæгъыс? Цæмæн куы зæгъай, уæд 
дзы иу нæ лæппуимæ иумæ кусы. Кæддæр ма нæм уыди... Цæй куыд, 
фæндаг сын дæттыс? Бауырнæд дæ, Афай, сомы мæ нæ кæнын кæныс... 
Агургæ æмæ æнæаргæ бинонтæ. Мад, фыд, дыууæ лæппуйы... 
Хъуыддаг чи кæны, уый афицер... 
Афицеры коймæ Афайы зæрдæ фæкъæпп кодта, йæ зæрдыл 
æрбалæууыд йæ дыууæ чызджы ныхас. 
Дудар йæ ныхас дарддæр кодта: 
- Цæй, æз цæуын. Ныртæккæ сæ ам æрбалæууын кæндзынæн... 
Сæ мыггагдæр дын зæгъдзынæн... Фæлæуу-ма, бæлвырд кæмæйдæр 
уыдысты. Йæдтæй... Бахатыр кæн, иу чысыл анызтон æмæ... О-о, Сау... - 
хæкъуырццæг йе ’мбисыл ахауын кодта Дудары ныхас- Сау... 
Саулатæй... 
Афай фестъæлфыд, йæ цæсгом афæлурс, тыххæйты ма сфæрæзта: 
- Кæмæй загътай? 
- Сау... Саулатæй... Æмæ цы, сæ мыггаг дæ зæрдæмæ нæ цæуы? 
- Хъус-ма, мæ зæронд хæлар... Цу, æмæ дæ уазджытæн бамбарын 
кæн: Афай, зæгъ, йæ иунæг фырты марджытæн йæ чызджы нæ дæтты! 
Ныртæккæ... Фæстæмæ дæр мауал фæкæс. Бамбæрстай? - йæ 
цæстытæ туджы разылдысты Афайæн. 
- Фæлæуу-ма, мæ зæронд хæлар, цавæр марджыты кой кæныс? 
Уыдон ахæмты каст куы нæ кæнынц. - Афаймæ йæхи хæстæгдæр 
баласта Дудар. 
-Хаугæ кæн, дæ нозт куы ссæуа, уæд æй бамбардзынæ. Мæ зæронд 
æрдхорд... Цы цæсгомæй мæм æрбауæндыдтæ?.. 
- Йарæппын... æз та зæгъын... 
- Цæугæ. Цы зæгъынмæ хъавыдтæ, уый загътай... Дудар йæхи 
фæстæмæ-фæстæмæ аласта, цыма æрцæвынæй тарсти, уыйхуызæн 
каурæбынты гуыбыр-гуыбыр ахъуызыд. 
Кауы æнцæйтты ма бæласы бынмæ тыххæйты бацыд Афай. Зæрдæ 
|эиуы гуыдыр дзæккорæй хойæгау хоста, афтæмæй бандоныл æрбадт. 
Йæ риуы æгънæджытæ фæйнæрдæм арæдывта, бæласыл йæхи банцой 
кодта, иу чысыл йе ’муд æрцыд. 
«Æвæццæгæн мын ницы ’нхъæл сты. Лæгыл мæ нæ нымайынц. 
Æндæр сæ ныфс не ’рбахастаиккой. Сæхицæн мæ хæстæгæн нæ 
бацагуырдтаиккой. Ау, мæ фырт карчы цъиу уыди, мыййаг? Чи зоны, 
нæхионтæй дæр та сын исчи хæрзгæнæгфæуа? Лæппуйы зианы фæстæ 
дæр мæ иу ран афтæ нал уагътой: «Шофыр аххосджын нæу. Цæмæй 
йæзыдта, лæппу машинæйы гуыффæйы бамбæхсдзæн, уый. Мыггаджы 

52 
Цæгæраты Максим 
сæр æрхъуыды кæн...» Æрхъуыды кодтон мыггаджы сæр. Ирон фидыд 
бакодтон семæ. Ныр та сын мæ чызджы радтон? Мæ ногхæстæджытæн 
хъæбыстæ кæнон? Сæ цæрæнбонты тыххæй гаджидæуттæ уадзон? 
Æмæ ма уæд мæнæй цæй лæг и? Цы цæсгомæй ма рацæудзынæн 
адæмы æхсæнмæ? Цы номæй ма мæм сдзурдзысты мæ хъæубæстæ? 
Нæ, мæ мыггаг, нæ, сыстæнт æгас Ир дæр, æз мæ хæдзарæй Саулатæн 
чызг нæ ратдзынæн. Мæ чызджы мын кæд бомбæты бынæй нæ, фæлæ 
мæлæтæн йæхи дзæмбытæй скъахтой, уæддæр сæ мæхицæн адджын 
не скæндзынæн. Фæлæ чызг... Ныддур, ныкъкъуырма кодта йæхи. Ницы 
дзуры. Бахус. Уарзы лæппуйы. Чызгæй сæ ныфс куы нæ уыдаид, уæд 
ам нæ уаиккой Саулаты минæвæрттæ. Кæд раст нæ дæн? Кæд мæ 
сидзæр чызджы амонд мæ къæхты бын æууæрдын? Цæмæй аххосджын 
у лæппу? Саулатæй кæй у, уымæй?» - ныддихтæ Афайы зæрдæ. Йæхи 
хойы риуы гуыдырыл. Сабыр æй кæны Афай. Нæ кæсы йæ коммæ. Нал 
æм хъусы. Æддæмæ йæм дзуры: 
«Хъуыды-ма кæныс дæ зæнджы фыццаг цæф? Уый Саулаты 
нæмыгæй уыди? Хъуыды-ма кæныс дæ гыццыл Таймуразы? Шофыр 
Саулатæй уыди. Хъуыды-ма кæныс, хæстмæ цæй тыххæй алыгътæ, уый? 
Кæй хахуыртæ дын уыдысты? Дæ фыдгулты. Азаухан та? Чи йыл 
æрæмысыд уыцы тупгæ? 
Цæуæд мæ чызг. Кæдæм æй фæнды, уырдæм цæуæд. Æрмæст йæ 
фыды хæдзарæй нæ. Мæ иунæг фыртыл куы лæууын. Фæлæудзынæн 
ууыл дæр. Æвæццæгæн, мын хуыздæр амонд не саккаг кодта мæ 
хъысмæт», - йæ зæрдæйæн дзуапп дæтты Афай æмæ йæ буар судзы, 
зæрдæ кæдæмдæр фæтæхы... 
Зæирæ, цыма йæ фыды хъуыдытæ æмбæрста æмæ сæ лидзгæ 
кодта, уый хуызæн тагъд-тагъд рэацыд кæрты. Йæ рог палто йæ цонгыл, 
бæрзонд зæвæтджын туфлиты. Йæ мад Азауханмæ дæр ма бакæс æмæ 
уымæ дæр. Дыууæ даргъ дзыккуйы. Мæллæгуæхсчытæ. Хуымæтæджы 
джиппæйфыст къабайыл бал бæласы дидинджыты хуызæн урс 
тæппытæ. Цыма ныртæккæ бæлæсты æхсæнты йæхи сисдзæн æмæ 
атæхдзæн, хъæуы сæрмæ фосы къордтау цы мигъы кьуымбилтæ лæууы, 
уыдонмæ. Дарддæр та? Саулаты хæдзармæ? Йе ’фсымæры тугисынмæ? 
Æви Саулаты хистæртæн лæггад кæнынмæ? 
Чызг кулдуарæй ахызт. Фыды зæрдæ йæ фæдыл атахт. Афтæ йæм 
фæкаст, цыма Зæирæ фæстæмæ никуыуал раздæхдзæн... Фестад йæ 
бынатæй. Згъорæгау ракодта уынгмæ. Чызгыл йæ цæст нал æрхæцыд. 
Æнæхъæн къуыри нал сыстад хуыссæнæй Афай. Дыууæ хатты ма 
йæм æрæрвыстой сæ минæвæртты Саулатæ.Хæстæг дæр сæ не 
’рбауагъта. Æрцыд æм Зæирæ йæхæдæг дæр. Йæ судзгæ цæссыгæй 
йæхи фехсадта. 
- Ныххатыр нын кæн, Бæппу... Уый аххосджын нæу. Æз дæн 
аххосджын, - куыдта Зæирæ. 
- Цу... Æрмæст мæ хæдзарæй нæ... 
Æмæ ацыд Зæирæ. Йæ мады æрвадæлтæй йæ ахастой Саулатæ, 

Æхсызгоп улсефт 
53 
Хангуассæмæ хæстæг нал æрцыд Изетæ дæр. Рыст фыды зæрдæ йæ 
чызджытыл. Фыстой йæм Киевæй, хуыдтой йæ уазæгуаты. Нал 
бафидыдта Саулатимæ. Стæй æрæджиау дыууæ хуры скаст Афайы 
хæдзары. Хангуассæйæн райгуырд дыууæ фаззон лæппуйы. Уыдон цин 
рæстæгмæ фæуæлахиз чызджытыл. Кæмдæр фæсвæд аззадысты 
Зæирæ æмæ Изетæ. Се ’фсымæртæн цы стыр лæвæрттæ сæрвыстой, 
уыдон дæр никуыцæй разындысты адæммæ. 
Дзерассæ... Кæд Афай уæлæмæ ницы дзырдта, уæддæр йæ 
зæрдæйы арф æвæрд уыди йæ хъæбулы фыццаг хъæбул. Хуымæтæджы 
нæ акæнынц: хойы зæрдæ æфсымæрмæ... Изетæ лæппуты номыл 
сæрвыста Дзерассæйы къам. Фаззæтты цинæн кæрон нал уыд. 
Раскъæф-баскъæф æй кодтой кæрæдзийæ. Къуыриваг дæр сын не сси. 
Ныскъуыдтæ сын... 
...Мæй раздæрау йæхи найы Терчы уылæнты. Нæры, йæ гуыр- 
гуырæй не ’нцайы Терчы дон. Ауæзты сæрты стæхынц доны æвзист 
æртæхтæ. Уазал дымгæйæ æрбаулæфынц Афайы цæсгомыл. 
Лæппутæ сæ зарæг Терчы былты ахастой. Дардæй ма хъуысы, 
дардæй ма йæхимæ сайы Афайы зæрдæ. Стæй зарæг бæлæсты 
къалиутыл аскъуыд. Афайы хъусты ма баззад Дзерассæйы хъис- 
фæндыры цагъд. Цыма Азауханы цагъд уыди. Цыма Зæирæ йæ мады 
цагъд фæзмыдта... 
«Лæппутыл мæ цæст куы не ’рхæцыд. Нæхицæй ардæм куы 
рацыдысты. Кæд уазджыты ссыдмæ фынджы кой кæнынц? Æвæццæгæн. 
Æндæр искуыцæй зындаиккой. Дзерассæйы къух уыдонæй раздæр ничи 
райстаид», -хъуыды кæны йæхинымæр Афай æмæ йæ цæстытыл уайы, 
йæ дыууæ фаззоны уазджыты уæлхъус цырагъау куыд лæууынц, 
Дзерассæйы цинæй сæ цæстытæ куыд судзынц, уый. 
«Кæй лæппутæ сты?» - фæрсынц кæрæдзи куывды бадджытæ. 
«Афайы фаззæттæ...» 
«Æмæ Афай цæуылнæ ис ам?..» 
«Нæфæразгæ у. Æндæр ницыхуызы ныллæууыдаид...» 
Сыстад Афай. Иæ хæдоны æгънæджытæ сæвæрдта. Терчы былты 
араст. Кæдæм? Фæстæмæ хъæумæ? Йæ хæстæджытæм? Нæ, Саулаты 
уынгмæ! Дардæй сæм уæддæр бакæса. Адæм Дзерассæйыл куыд цин 
кæнынц, уый дардæй уæддæр фена. Æмæ йыл зонгæ исчи куы 
фембæла, уæд та? Саулаты хистæртæ йæ размæ куы рацæуой, уæд 
та? Æмæ уæд цы? Йæ дыууæ фырты уырдыгыстджытæй кæм лæууынц, 
йæ чызджы чызгыл утæппæт адæм кæм цин кæнынц, уым Афай не 
сфидаудзæн? Ныхасмæ нæ сарæхсдзæн?.. 
Терчы уынæр фæсте баззад. Зæрдæйы тæгтыл зыр-зыр кæны 
Дзерассæйы цагъд... 

54 
Цæгæраты Максым 
ДЗЫЛЛÆЙЫ САГЪÆСТÆ 
Зæрдæ куы судза, уæд сохъхьуыр 
Цæстæй дæр цæссыг цсеуы. 
Ирон æмбисонд 
Къæрид кæрцы бызгъуыртæ фæйнæрдæм рæмудзы здухгæ уад. 
Æмпъызтытæ фæсмын хæлаф ныддæвдæг уæраджы сæртыл. 
Фæндаджы ног уард мит лыстæг хуыримæ æмхæццæйæ ихуарæгау хойы 
цæстытæ, фæлурс, æнæдаст цæсгом. Хиды ставд фæрдгуытæ цъыкк- 
цъыкк кæнынц фындзыхъæлæй. Ком ныххус. Уæрджыты тых сæтты. 
Артау судзынц къахы бынтæ. Æрдæглæгуын къæсса æртасын кодта 
фæндаггоны. Афтæ зыны, цыма йе ’ккой удæгас нæл сæгъ бады. 
Дымгæ фыдуагæй-фыдуагдæр кæны. Хъæддагсырдау нынниуы. Йæ 
хъæлæсы ахæссы хæххон нарæг къахвæндаджы миты хъæпæнтæ. 
Ныццæвы сæ фæндаггоны къæрид кæрцыл. Ныццуды, къæдзæхы 
фарсмæ йæхи нылхъивы фæндаггон. Ногæй та йæ тыхтæ æрбамбырд 
кæны, йæ къæссайы бæттæныл æнгомдæр ныххæцы. Акæсы размæ. 
Фæлæ уым къæдзæхты цыргъ тигъты йеддæмæ ницы ис. Рагъ. Сау 
мигътæй æмæхгæд арв, митæмхæццæ здухгæ уад. Ныддаргъ и фæндаг, 
кæрон ын нал ис. Цæуы, тындзы размæ фæндаггон. Æнæрцæугæ йын 
нæй аизæр сæхимæ, хъуамæ барухс кæна йæ сывæллæтты зæрдæтæ. 
Йæ уæлдзармхудæй æрæмбæрзы йæ цæстытæ фæндаггон. Гæзæмæ 
урс уадздзаг ма йæм фæзыны къахвæндагæй. Куырмæджы хилæгау хилы 
хохы фарсыл. Бынæй, талынг комы, йæ былгæрæттимæ хъуырдухæн 
кæны, нырма их йæ рохтæ кæмæн нæма æрбалвæста, уыцы фыдуаг 
хæххон дон. Цыма фæндаггонæн йæ ком дойныйæ кæй ныххус, уый 
æмбары æмæ йæ мæстæй мары, уый хуызæн йæ уынæрæй не ’нцайы. 
Ниуы дымгæ. Рæмудзы йæ бæттæнтæ. Цæуы, бырсы йæ ныхмæ 
фæндаггон. Ныртæккæ уæлæ лæгæтгондмæ схæццæ уыдзæн. Уым иу 
чысыл йæ фæллад суадздзæн. Уæдмæ кæд фенцаид фыдбоны уад дæр. 
Фæлæ... Æнæнхъæлæджы арв æрбахъулæттæ. Ставд гæбынатæй 
ныккалдта дондыппыр мит. Сæмхæццæ уæлдæфы. Сæхгæдта 
къахвæндаг æгасæй дæр^ Йæ кæрцы къæрид фелвæста фæндаггон. 
Æрбатыхта дзы къæсса. Йæ мæллæг цыргъ уæхсчытыл тайынц миты 
ставд тъыфылтæ. Йæ цæсгомæй кæлы йæ фæздæг. Бирæ йæ бæргæ 
нал хъæуы лæгæтгондмæ. Иу чысыл ма, цалдæр къахдзæфы ма, æмæ 
уæд бахæццæ, фервæзт. Фæлæ кьæхтæ йæ быны нал цæуынц, цыма 
сæ исчи зæхмæ ныхасгæ ныккодта, уыйау уæззауæй-уæззаудæр 
кæнынц. Цæстытæ атартæ вæййынц. Сæр разилы. Иуварсырдæм 

Æхсызгои улæфт 
55 
ныццуды. Йæ хус æвзагæй ма миты гæбынатæ йæ дзыхмæ бæргæ 
басæрфы. Фæндаджы былмæ ма дурмæ бæргæ фæлæбуры. Фæлæ... 
дур фезмæлыд. 
- Æл-лæ-лæ-æх! - зæгъгæ, дурты гыбар-гыбуримæ ныццарыдтой 
хæхтæ... Ныннæрыд ком æгасæй дæр. Дуртæ, кæрæдзи фæдыл 
схъиудтытæгæнгæ, ныххæррæтт ластой. Сæгъдзармæй къæсса ма, йæ 
фарс гом, афтæмæй дæлвæндаг дыууæ дуры астæу сагъдæй баззад. 
Уымæл нартхоры ссад дымгæ тæссармæ скъæфы. 
Ныллæггомау, мыстрагъ бæх, æвæццæгæн, амы фæндæгтыл 
фæлтæрд чи уыди, ахæм цыппæрвадæй тахти гакъон-макъон 
къахвæндагыл. Бæх, фæндаггон кæцæй ахауд, уым дзыхълæуд 
фæкодта. Йæ фæстæгтыл абырыд, къæйдуртыл йæ цæфхæдты цæхæр 
акалд. Саулагъз лæппулæг æргæпп кодта бæхæй. Йæ нымæты 
фæдджитæ йæхимæ æрбайста æмæ, бæхы уидоныл æнгом хæцгæйæ, 
сæрсæфæнæй бынмæ акаст. Арф ныуулæфыд. Йæ худ систа. Бæхæн 
иæ пака, уымæл фындзыхуынчъытæй æддæмæ лæгæрста йæ комытæф. 
Йæ фæрстæй йæ фæздæг калд. Барæг æм æнкъард цæстæй бакаст, 
цыма йын афтæ дзырдта: «Байрæджы кодтам. Нал æй æрбаййæфтам... 
Фесæфт, бабын ис мæгуыр лæг», - æмæ цыма, лæг былæй кæй ахауд, 
уым йæ бæх дæр, йæхæдæг дæр аххосджын уыдысты, уый хуызæн 
ноджы æдзынæгдæр ныккаст сæрсæфæнмæ. 
Барæг фæндаггоны уынгæ бæргæ фæкодта. Йæ кæрц куыд 
фелвæста, цыдæр дзы куыд æрбатыхта, былы ’рдæм куыд фæцудыдта... 
Бæргæ ма фæцагайдта йæ бæхы, фæлæ йæ нал æрбаййæфта. 
Уад чысыл фенцад. Доны фаллаг фарс зилгæдымгæ фæлæууыд. 
Йæ мидбынат цъилау ныззылд, митын урс цæджындзæй хохы фарсыл 
уæлдæфмæ сфардæг æмæ уæлиау кæмдæр хохы рагъыл ныппырх и. 
Цыма хæххон æрдзы фыдуаг митæ рагæй нал федта, уый хуызæн 
цымыдисæй касти барæг комы фаллагфарсмæ. Йæ донхуыз цухъхъайы 
дысæй асæрфта йæ уымæл цаестытæ. Дурты æнцæйтты арæхсгæ 
ныххызт фæндаггоны къæссамæ. Йæ армытъæпæнмæ æрæмбырд кодта 
ссады тæппытæ. Къæссайы скъуыды сæ ныккодта æмæ иу дзæвгар 
къæссайы скъуыдмæ æдзынæг кæсгæ баззад. 
- Дæлæмæ æрхауай мæгуыр лæджы хъысмæт!.. Фæци йæ 
хъизæмар. Фæлæ йæ сидзæртæ... Йæ сидзæртæ та? Ацы ссады тæпмæ 
æнхъæлмæ кæсгæйæ,сæ цæстытæ кæмæн ныуурс сты, 
æнæнхъæлæджы дзы афтидæй чи аззади, уыцы бинонтæ цы уыдзысты? 
Цы хур ма сæ батавдзæни? - загъта барæг æмæ къæссайы фарсмæ 
йæхи дурыл æруагъта. 
Уыцы сахат йæ хъустыл ауад цавæрдæр хъæр. Бынæй, комы, 
æрдиаггæнгæ зилдух кодтой сынтытæ. 
«Кæд ма, мыййаг, æгас у?» - ахъуыды кодта фæндаггон, кьæсса 
бæхы фæсарц абаста, бæхыл йæхи баппæрста æмæ фæстæмæ 
фæндаг-фæндаг коммæ йæ ных сарæзта. 

56 
Цæгæраты Максим 
Сынтытæ доны былмæ æввахс иу цæндуатмæ лæбурдтой. Барæг 
йæ бæхæй æргæпп кодта, сынтытæ кæдæм лæбурдтои, уырдæм 
базгъордта. Дурты бынæй скъахта тæригъæддаг марды. Йæ уæйлаг 
нымæтыл æй æрæвæрдта. 
«Чи у? Кæцæй у?» - йæ зæрды уыди базонын барæгæн. Фæлæ 
æнамонд фæндаггон сау æрхæмтæй, цъæлтæй хуыссыди барæджы 
нымæтыл æмæ дзуапп нæ лæвæрдта. Миты ставд гæбынатæ хаудысты 
йæ цæсгомыл, æрмæст дзы иу дæр тайгæ нæ кодта... 
Изæрдалынгтæ сæхи ныллæг æруагътой хæхтыл. Ком бынтондæр 
баталынг. Сынтыты хъæр æмæ доны уынæр нæ сабыр кодтой. Дымгæ 
йæ къуыс-къуысæй не ’нцад. Бæх, æвæццæгæн, туджы тæф æмбæрста 
æмæ-иу хатгай истæмæй тæрсæгау æваст йæ хъустæ фæгæмæл кодта, 
йæ мидбынаты-иу хæрдмæ фæхауд. 
Барæгæн фыццаг йæ хъустыл куыйты рæйын æрцыд. Уыйфæстæ 
рахизырдыгæй, хохы фарсæй, ферттывта гæзæмæ рухс. Хъæуты иннæ 
хæдзæрттæй рухс никуыцæй калд. 
«Æнафон. Кæдæм ма фæцæудзынæн? Фæлтау искæмæ бахсæвиуат 
кæнон» - загъта йæхинымæр барæг æмæ йæ бæх хъæуы ’рдæм 
сыздæхта. Хъæугæрон, рухс цы хæдзарæй калд, уый дуармæ баурæдта 
йæ бæх. Йæ размæ разгъордта хъуынджын урс куыдз, мæллæг 
рæйдгæнгæ бæхы алывæрсты силлæг. Йæ рæйынмæ хъусæг нæй, уый 
куы бамбæрста, уæд сабыргай йæхи иуварс аласта. 
Хæдзарæй æддæмæ ничи зынд. Барæг бæхæй марды æриста, сисы 
рæбын æй митыл æрæвæрдта, бæх цæджындзыл бабаста æмæ йæ ехсы 
хъæдæй дуар бахоста. 
Хæдзарæй рахызт къæсхуыртæ, бæрзондгомау сылгоймаг. Фæздæг 
йæ разæй рагуылфæн кодта. 
- Чи дæ? - тарст хъæлæсæй бафарста уый. 
- Бахатыр кæн, хорз ус, æнафоны уазæгæн... Уæ рухс мæ 
æрбасайдта. Хъæу цыма фынæй баци, - иу цъиуызмæлæг нал ис 
уынгты... 
- Мидæмæ! Уазалы ма лæуу, - йæ сау кæлмæрзæны фæдджийæ 
йæ цæсгом амбæрзгæйæ, ныллæг хъæлæсæй загъта сылгоймаг æмæ 
уазæджы фæдыл фæстæмæ хæдзармæ бахызт. 
Къонамæ хæстæг ныллæг æртыкьахыг бандон авæрдта æмæ, иуварс 
алæугæйæ, загъта: 
-Дæхиатав... 
Иу-дыууадæс азы кæуыл цыд, ахæм саулагъз лæппу, уазæджы 
хæдзармæ æрбахизгæ куы федта, уæд къонайы цурæй фестад. Йæ 
бызгъуыртæ фæсмын куырæтæй йæ гом гуыбын аивæй амбæрзта æмæ 
сæгдзыд цæджындзы фарсмæ алæууыд. 
Артмæ хæстæг зæххыл хуыссыдысты цалдæрæй. Кæрцы къæриды 
бынæй зындысты сæ гом къæхтæ. Уæларт аджы дон хæрдмæ хауд, йæ 

Æхсызгон улæфт 
57 
тæф хуылыдз сугты хъæхъхъаг фæздæгимæ иу кодта. Нæзы цырагъы 
рухс фæздæджы бынæй гæзæмæ зынд. 
Бинонтæ уыцы æнафоны хуымæтæджы кæй нæ бадтысты, уый зын 
бамбарæн нæ уыд. Уазæг, цыма йе ’взаг йæ комарынгыл баныхæст, уый 
хуызæн æнæдзургæйæ лæууыд. Тарстхуызæй йæм кастысты мад æмæ 
лæппу. 
- Барвæсс ныл уазæг. Нæ мæгуырæй нын ма фæтæрс. Уæдмæ кæд 
нæ бæлццон дæр зынид, -загъта сылгоймагæмæ фыццаг дуары *рдæм 
акаст, стæй бандонмæ ацамыдта. 
- Бузныг. Фæлæ æз... Æз ма æххæст мæ бæхмæ акæсон. Уынджы 
йæ фæуагътон, - стыхст уазæг. 
- Марадз, лæппу, йемæ ауай, фæкæс æм. Демæ цырагъ айс,- загъта 
сылгоймаг æмæ рудзынджы сæрмæ нæзы цырагъ агурыныл фæци. 
- Нæ хъæуы. Уый бæрц талынг нæу, - дзуапп радта уазæг æмæ 
кæртмæ ратагъд кодта. 
Лæппу йæ фæдыл рауад. 
- Ды ам фæлæуу, бæх фыдуаг у æмæ дæ, мыййаг ныццæвдзæн, - 
загъта уазæг, йæхæдæг тагъд-тагъд ауад уынгмæ æмæ йæ бæх 
æрбакодта. Дзыларбос лæппуйы къухты фæсагъта æмæ йын 
афæдзæхста: 
- Дзæбæх æй бабæтт, дæхи дзы хъахъхъæн. Æз ныртæккæ 
фездæхдзынæн. 
Лæппу уазæгмæ дисгæнæджы цæстæй бакаст, цыдæр зæгъын ын 
уыдис йæ зæрды, фæлæ уæдмæ уый уынджы фæуырдыг кодта. 
Чысыл фæстæдæр уазæг, сыхæгты зæронд лæг йемæ, афтæмæй 
лæууыди марды уæлхъус. Нæзы цырагъ йæ кæрцы фæдджийы аууон 
бакæнгæйæ, мардмæ æргуыбыр кодта сыхаг. 
- Бабын... мæгуыр Саулæг, бабын, - æваст нырдиаг кодта зæронд 
æмæ йæ уæлдзармхуд йæ сæрæй систа. - Рухсаг у - йæ худæй йæ 
цæстысыгтæ асæрфта, стæй йæ сыхаджы хæдзары ’рдæм йе ’ргом 
аздæхта æмæ хъæрдæрæй ныккуыдта: 
- Уæ, мæ зæронд сæр кæуинаг куыд фæци!.. Нал ис, бабын ис, 
Сохион, уæ дарæг!.. 
Уазæгæн йæ цæнгтæ ауыгъдæй баззадысты. Йæ сæр йæ риуыл 
æрхауд. Йе ’нæдаст цæсгомыл уырдыгмæ æрызгъордтой хъарм 
цæстысыгтæ. 
Хæдзарæи, чысыл раздæр бæх чи æфснайдта, уыцы лæппу 
разгъордта. Йæ мидбынаты сагъдауæй аззад. Стæй уый дæр йæ 
хъæлæсыдзаг ныккуыдта. 
- Мæ бон куыд бакалд! - райхъуыст сылгоймаджы тарст хъæр. 
Хъæу фæфæдис. Сау нымæты уæлæ зианы бахастой хæдзармæ. 
Æнахъом сабиты тарст цъæхахст дымгæ хаста æхсæвы мæйдары, 
хъал кодта хъæубæсты. Азæлыди комы нарджыты. Чыртæ-чыртæй 
цыдысты адæм зианджыны хæдзармæ. 

58 
Цæгæраты Максгш 
Лæгтимæ уынджы лæууыдис уазæг дæр. Уæззау фæндаджы фæстæ 
уæнгтæ ихæнриз кодтой. 
- Къоста!.. Ард дын хæрын, Къоста у... 
- Цытæ дзурыс? Уый кæмдæр Уæрæсейы куы ис... 
- Къоста у... Кæд дæ нæ уырны, уæд ын ныртæккæ йæхи дæр 
бафæрсдзыстæм. -Уазæджы бакомкоммæ хъæлæба кодтой цалдæрæй. 
Уазæг сæм йæ хъус дардта. Æгæр-æгæр куы кодтой, уæд йæхи нал 
баурæдта æмæ, йæ фарсмæ чи лæууыд, уый хъусы аивæй бадзырдта: 
- Дæ хорзæхæй, кæстæртæн зæгъ æмæ зианы хъуыддаг кæной. 
Мæрдджынтæй худинаг у... 
Фæлæ уæдмæ алырдыгæй: Къоста!.. Къоста ам ис, зæгъгæ, хъуысын 
байдыдта. 
Уазæг йæхинымæр тынгдæр стыхст, йæ сыхаджы хъусы та ногæй 
бадзырдта: 
- Кæстæртæй искæмæн загъд куы уаид - уæртæ мæ бæхы фæсарц 
Саулæджы ссады тæпп. Райсын æй хъæуы. 
- Ссады тæпп, зæгъыс? - цыма ныхас дзæбæх нæ бамбæрста, уый 
хуызæн уазæджы афарста сыхаг, стæй гыццыл фалдæр чи лæууыд, 
уыдонæй иумæ фæдзырдта: 
- Ауай æмæ уæртæ уазæджы бæхы фæсарцæй ссад райс. 
- Хорз. Æрмæст уазæджы æгæр ма лæууын кæн. Къоста! Табуафси... 
Дæу фæрынчыны бæсты æз... Айс, мæнæн ницы у, - йæ кæрц йæ 
хъæбысы, афтæмæй уазæджы уæлхъус алæууыд цыбыргомау 
лæппулæг. Кæрц ын йæ уæхсчытыл æрбакодта, йæхæдæг бæхы ’рдæм 
азгъордта. 
-Уый та куыд? Дæхæдæг афтид куырæты... Фæлæуу-ма! - йæ фæдыл 
ма ахъæр кодта уазæг, фæлæ кæрцы хицау талынджы аныгъуылд. 
- Къоста?.. Ау, æмæ нын уæд нырмæ дæхи цæуылнæ схъæр кодтай? 
Бахатыр кæн, уый зонгæйæ... - хатыр курæгау загъта къæсхуыргомау 
ацæргæ нæлгоймаг. 
- Курын, зианы хъуыддаг кæнут. Æз нырма ам уыдзынæн. 
Мæрдджынæй худинаг у,- лæгъстæ кодта уазæг. 
-Табу, Хетæджы Уастырджи!.. 
- Дæ бафхæрæг дæ рауадзæджы фæхъхъау фæуæд... 
- Дæу ма нын цы Хуыцау фенын кодта, уымæн сызгъæрин тæбæгъты 
фæкуывдæуæд... 
- Уæдæ уын æз æрдæбонсарæй цы дзурын? Ныр уæ бауырныдта, 
Къоста у, уый?.. 
Цалдæрæй Къостайæн йæ къух райстой. 
- Хуыцауы тыххæй, изæрсарæй уыл дзых нæ уыди, - ныллæг 
хъæлæсæй дзырдта зæронд лæг. - Æнæуи йæ фенынмæ нæ 
былыцъæрттæ куы фæхæрæм. Стæй фæлладæй уазалы лæууы, уый 
нæ уынут? Æви йæ марын махмæ кæсы? Къоста, мæ хур, ныртæккæ 
мах сæр ам ницæмæн хъæуы. Мæнæ фæсивæд фæкæсдзысты. Марды 
æгъдау райсом уыдзæн. Ныр та уал цом æмæ дæхи ахъарм кæн. 

Æхсызгон улæфт 
59 
- Раст зæгъыс, Боборц. Цæут, мах уал алæудзыстæм, - загътой 
цалдæрæй. 
- Адæмæй уæлдай ма æз... Ахæм сахат зианджыны уæлхъус 
балæууын нæ хæс у. Æз дæр иннæтæй уæлдай... - дзырдта Къоста 
æмæ, мæрддзыгойы адæмæй иуæй-иутæ ууыл кæй фесты, уымæй йæ 
цæсгом ссыгъд. Афтæ кæй рауайдзæн, уый зыдта, æмæ æнæ исты 
дзургæйæ дæр уымæн лæууыди. 
- Цæй, ныхæстæ уый фæстæ. Чи цы у, уый базонынæн ма нын 
рæстæг уыдзæни,- тызмæгдæрæй загъта къæсхуыртæ бæрзонд лæг 
æмæ, йæ даргъ лæдзæгыл æрæнцой кæнгæйæ, уынгмæ рахызт. 
Къостайы рарвыстой, Боборц кæй хуыдтой, уый фæдыл. Кæрцы 
хицау дæр Боборцы фырт уыди. 
Хæдзары никæй баййæфтой. Æрмæст тъахтиныл хуыссыди 
пыхцылсæр гыццыл чызг. Къулыл ауыгъдæй лæууыди æнæ авг, 
фæздæггæнаг фителджын къала цырагъ æмæ хæдзар гæзæмæ рухс 
кодта. Къоста бацыд тъахтины цурмæ, нымæты кæроныл арæхстгай 
схæцыд, сывæллоны цæсгоммæ ныккаст æмæ, арф ныуулæфгæйæ, 
загъта: 
-Хуыссы... Цымæ цытæ уыны йæ фыны?.. 
- О, уæдæ сывæллонæй æндæр цы домыс? Фынтæ, Кæрдзынтæ. 
Гуылтæ. Артмæ хæстæгдæр рацу. Æз дæ ныртæккæ схъарм кæндзынæн. 
Уæдмæ чындз дæр зындзæни,- къонайы фарсмæ дзуццæджы бадгæйæ 
æмæ арты цæхæрыл къæцæлтæ æвæргæйæ, загъта хæдзары хицау. 
Къоста æнцад лæууыд тъахтины фарсмæ æмæ йæ цæстытыл 
уадысты Саулæджы æнахъом сидзæртæ, сæ мады фæлурс, кьæсхуыртæ 
цæсгом. Йæ хъусты зыланг кодтой сывæллæтты кæуын, устыты 
хъарджытæ... Йæ зæрдæ йын цыма исчи йæ тыхджын къухты нылхъывта, 
уый хуызæн уæззау рыст кодта. 
- Афтæ у, гъе, мæ хур Къоста, нæ цард. Афæдзæй-афæдзмæ нæ 
игæртæй ихсыд хæхтæ мæрзæм. Тухитæ, фыдæбæттае... Æмæ-иу, 
бæргæ, адæймаг гуыргæ куы нæ ракæнид, фæлæ иугæр куы райгуыры, 
уæд та йæ цæрын, хæрын хъæуы. Æмæ цæмæй? Йæ райгуырдмæ йын 
исчи зæххы хай куы нæ æрцæттæ кæны, мыййаг. Нæ бонджынтæ йын 
сæ уæлдай хуымтæй, сæ фæтæн уыгæрдæнтæй куы нæ фæхай 
кæндзысты. Гъемæ искæй фæсдуæртты рахау-бахауæй фæвæййы йæ 
цард. Искæй фæсдуæртты та хъуына, æмбыд фæлхæртты йеддæмæ 
ницы ис. Саулæджы хъысмæтмæ кæсыс? Рухсаг уæд. Рухс дзæнæты 
бадæд. Æххуырсты мыздæй, мæгуыр, йæ сабитæн хор агур ацыд æмæ 
ныр йæ хæс бафыста, - фервæзт йæ зынтæй, йæ хъизæмæрттæй. 
Фæлæ, йæ фæдыл кæугæ-ниугæйæ цы сидзæртæ баззад, сагъæссаг 
уыдоны сæртæ сты... 
Æнæ исты дзургæйæ бацыд Къоста хæдзары хицауы размæ. Цæмæй 
йын барухс кæна йæ зæрдæ? Цæмæй йын фæсура йæ уæззау 
хъуыдытæ? Царды уæз йæ тыхджын астæу кæмæн æртасын кодта, 

60 
Цæгæраты Максим 
рухсы цъыртмæ æнхъæлмæ кæсгæйæ йæ цæстытæ кæмæн ныуурс сты, 
уымæн цæмæй батава йæ зæрдæ? 
- Раст сты дæ ныхæстæ, Боборц, - зæронд лæджы фарсмæ 
æртыкъахыг ныллæг бандоныл æрбадгæйæ, загъта Къоста. - Адæймаг 
цæрынæн райгуыры. Цард, æрмæстдæр искæмæнты хорз уа, уый 
тыххæй арæзт нæу. Цард адæм сæхæдæг сарæзтой æмæ хъуамæ сæхи 
уа. Йæ ис-йæ бонæй хъал чи у, уыдонæй махæн нæ зæрдæтæ 
сыгъдæгдæр сты. Ныфсæй мах ныфсджындæр стæм. Хуымæтæджы нæ 
бакæнынц, адæмы фарнæй кьæдзæх дæр ныннæры, зæгъгæ. Æмæ сын 
уый хъуамæ рох кæнын ма уадзæм. Тæнзæрдæйæ хъæбатыр нæй, 
зæгъгæ, фыдæлтæй куы баззад... 
Зæронд лæг йæ къуызыртæ тулдз лæдзæг йæ рахиз русмæ 
саразгэейæ, æдзынæг каст, хуылыдз æхсæлы сабыргай куыд сыгъди, 
уымæ. Йе стыр фындзы сæрмæ æлхынцъæй дардта йæ халасæмхæццæ 
хъуынджын æрфгуытæ. Ныхы æнцъылдтæ уырынгтæ-уырынгтæй 
бадтысты. 
- Мæгуыр лæгæн чысыл йæ зынтæ ферох кæнын æмæ йын йæ 
зæрдæмæ рухсы цъыртт бауадзын цы у, уый зоныс? О, о, уый ныхæстæй 
зын зæгъæн у, - загъта хæдзары хицау. - Уæлдайдæр мæ хуызæн 
къуымых лæгæн. Æз дын иу таурæгъ ракæндзынæн. Уæддæр хæххон 
æхсæвдаргъу... 
-Табуафси. 
- Хъус, уæдæ. Цæвиттон, раджы кæддæр уæлæ Сау хъæды царди 
дыууæ цъиуы. Цас фæцардысты, чи зоны, фæлæ иуахæмы цъиутæй иу 
иннæмæн афтæ зæгъы: 
«Хъус-ма ме ’рдхорд. Æгады цардæй кæдмæ цæрдзыстæм? 
Уæдæмæ цом, бæстыл фæтæхæм, æвзаг базонæм. Иу бæласы 
къалиуæй иннæмæ нæ зарæг тыххæй куы хъуысы. Цæййаг стæм 
афтæмæй æз æмæ ды?» 
Цъиу йе ’мбалмæ фæхъуыста, стæй сразы. 
«Цом. Дæ загъдау, куырм уыджы уасынмæ бынтон ныкъкъуырматæ 
уыдзыстæм». 
Ратахтысты, уæдæ цы уыдаид. Хъоссайы фæхæрдгæнæнмæ куы 
æртахтысты, уæд дыккаг цъиу залгъæды къалиуыл абадт, æмæ йе 
’мбалмæ дзуры: 
«Æз ардыгæй дарддæр нал атæхдзынæн. Ам фæхæрдгæнæны 
фæндагмæ хæстæг цы фенон, уымæй фылдæр мæ нæ хъæуы». 
«Ма кæн, фæсмон дæм æрцæудзæн, - лæгъстæ йын кæны фыццаг „ 
цъиу. Стæй куы нæ разы кодта, уæд ма йын фæстаг хатт загъта: -Хъусыс, 
уæдæ ме ’рцыдмæ ардыгæй макуыдæм ацу. Æз дæм иу афон 
зындзынæн!. 
Æмæ атахт. 
Залгъæды къалиуыл бадгæ баззад дыккаг цъиу. Цыдысты бонтæ, 
къуыритæ, кæрæдзийы ивтой мæйтæ. Райсомы цъæхæй æхсæвы 
талынгмæ фæндагыл цыдысты бæлццæттæ. «Æкыс, æкыс» кодтой сæ 

Æхсызгои улæфт 
61 
фæллад хæрджытæн. Лæмбынæг сæм хъуыста цъиу æмæ уый дæр сæ 
фæдыл залгъæды къалиуæй «æкыс-æкыс» кæнын байдыдта. 
Иу уалдзыгон бон йæ дард балцæй фæзынди йе ’мбал цъиу. Абадт 
йæ фарсмæ къалиуыл æмæ йæ фæрсы: 
«Гъы, куыд сты дæ хабæрттæ, мæ хæлар?» 
«Æкыс, æкыс», - дзуапп ын радта цъиу. 
«Куыд цардтæ æнæ мæн? Цытæ федтай?» 
«Æкыс, æкыс», - дзуапп та радта цъиу æмæ ницы æмбарæджы каст 
бакодта йе ’мбалмæ. 
«Цом фæстæмæ хъæдмæ, науæд куыд кæсын, афтæмæй æвзаг 
базоныны æфсон дæхи æвзаг дæр ферох кодтай». 
«Æкыс, æкыс», - йæ сæр та батылдта дыккаг цъиу æмæ йе ’мбалы 
фæдыл арвмæ стахти. 
Хъæдмае куы бахæццæ сты, уæд фыццаг цъиу тъæллангæй 
ныззарыд. Йæ диссаджы зардмæ райхъал хъæд, базмæлыдысты 
бæлæсты цъæх-цъæхид сыфтæртæ. Сырдтæ æрæмбырд сты. Сæ 
фæстæгтыл æрбадтысты æмæ диссагмæ хъусæгау хъуыстой цъиуы 
зардмæ. Уымæй размæ никуы фехъуыстой ахæм рæсугъд зарæг. Зарæг 
рæвдыдта фæллад фæндаггæтты. 
Иннæ бæласы цонгыл рæдзæ-мæдзæ кодта йе ’мбал цъиу дæр. Уый 
дæр хъуыста зарæгмæ æмæ йын цыма исты æмбæрста, уый хуызæн 
сыфтæрты бынæй йæ «æкыс, æкыс» цыд. 
Афтæ фæзынди раджы кæддæр нæ хæхбæсты булæмæргъ - нæ 
зарджыты зарагдæр! Фæлæ уыцы зарæг кæйдæрты зæрдæмæ нæ 
фæцыд. 
«Цæмæн зары махæй рæсугъддæр? Цæмæн æм æрыхъуыста æрдз 
æгасæй дæр?» - загътой хъæды сау халæттæ æмæ сæ талынг 
бынæттæй ратахтысты. Цъиусуримæ зилын байдыдтой булæмæргъы 
фæдыл. Тугтæ йыл мысыдысты. Фæлæ зарæгæн бауромæн кæм ис? 
Ноджы зылангдæрæй зарыди булæмæргъ. Ие знæгты фыдæнæн ноджы 
рæсугъдæй-рæсугъддæр кодтой йæ диссаджы зарджытæ... 
Хæдзары хицау йæ ныхас баурæдта, йæ лæдзæджы фындзæй 
цæхæр асхъаудта æмæ йæ уазæджы ’рдæм бакаст. 
- О, зарæг зæрдæйы куы райгуыры, уæд йæ бауромын никæй бон у, - 
дзуапп радта Къоста æмæ арф ныуулæфыд. 
- Цæстмæхъус ныхасмæ мын æй ма бамбар, Къоста. Ды бирæ 
диссæгтæ федтай, бирæ адæмтимæ сæмбæлдтæ æмæ дæ зарджытæ 
дæр афтæ дæсны уымæн сты. Чи цас фены, зонгæ дæр уый бæрц 
фæкæны. Æмæ мын дæ фыстытæ исчи куы фæнымайы, уæд кæддæрид- 
дæр мæ зæрдыл нæ хæххон булæмæргъты таурæгъ æрбалæууы... 
Дуары къуырцц фæцыд. Дыууæйæ дæр æрбацæуæджы ’рдæм 
акастысты. 
- О-о, чындз куы дæ... Хуыздæр фæу... Марадз-ма, Къостайæн ме 
’рчъитæ фен. 
- Бузныг, нæ хъæуы. Уазал нæ, фæлæ ма æгæр тæвд дæр сдæн, - 

62 
Цæгæраты Максгш 
йæ бынатæй фестад Къоста. Фæлав йæм чындз нал фæлæууыд. Тагъд- 
тагъд бауад хæдзары къуыммæ. Йæ кæлмæрзæны къабазы бынæй 
хæцæнджын тымбыл дурын цавæрдæр тыхтонимæ райста æмæ сæ 
тæрхæгыл æрæвæрдта. Хæдзары иннæ хатæны фæмидæг æмæ 
уайтагъд, цалдæр хатты йеддæмæ къæхтыл конд чи нæ уыд, зæронд 
лæг аэрмæстдæр бæрæгбæтты кæй дардта, ахæм æрчъитимæ рауад. 
- Иарæбын, уазал мын нæу... 
Зæронд лæг, раздæрау, цыма хъусгæ дæр ницы кодта, уый хуызæн 
артдзæстмæ æдзынæг каст. Чындз æнæдзургæйæ лæууыд æмæ 
уазæгмæ йæ сæрæй амыдта, райс сæ, уæддæр дæ зæронд нæ 
ныууадздзæн, зæгъгæ. 
Æрчъиты хъусæй зынд хохаг фæлмæн фæсал. Фæсал хуссайраг 
кæрдæджы тæф кодта. Æхсызгон уыд уыцы тæф Къостайæн æмæ 
фæсалы фæлмæн хæлттæ йæ армы аууæрста. 
Иу цасдæры фæстæ, фыды æрчъитæ йæ къæхтыл, фырты кæрц йе 
уæхсчытыл, афтæмæй Къоста бадти фынджы фарсмæ. Фынгыл хоры 
кæрдзын, цæхджын фыд æмæ хæндыджы цыхт. Чындз, йæ иу къухы 
дурын, йæ иннæ къухы та зылын сау сыкъа, афтæмæй фынгæй 
дæрддзæфгомау лæууыд. 
- Адæм мæгуырæн хорз сты, зæгъгæ, хуымæтæджы нæ бакæнынц. 
Кæсыс, нæ фынг нын куыд ацарæзтой. Чындз, лæппуйæн-иу зæгъ, æмæ 
сын раарфæ кæна. Мæ номæй, мæнæ Къостайы номæй, - загъта 
хæдзары хицау æмæ сыкъа райста. 
Фæйнæ банызтой. 
- Дæ салам бирæ, чындз. Цу æмæ сæм истæмæйты фæкæс, пыхцыл 
рихитæ адаугæйæ, чындзмæ иуварсырдæм бакаст зæронд. Чындз йæ 
дурын фынгыл æрæвæрдта æмæ дуары ’рдæм араст. 
- Æххæст мæнæ кæрц дæр ахæсс, - йæ бынатæй фестад Къоста 
æмæ кæрц йе уæхсчытæй феппæрста. Чындз йæ хицаумæ бакаст, йæ 
былты змæлдæй йын цыдæр ацамыдта. 
- Къоста, уæууа... Хъæу куы стæм, æмгæрттæ йын куы ис... Сбад, 
дæ хорзæхæй, - уайдзæфгæнæгау Къостамæ скасти хæдзары хицау. 
- Иарæби, лæг афтид куырæты уазалы лæууы, æз та арты фарсмæ 
йæ кæрцы бадын... Чындз, кæд мын уыцы хатыр нæ кæныс, уæд æй 
мæхæдæг... 
- О, о, Къоста, - йæ ныхас ын æрдæгыл аскъуыдта зæронд лæг, - 
мах дæр ма зондмæ дæумæ куы æнхъæлмæ кæсæм. Уæд исчи афтæ 
кæны? Сбад... Дæ фыды хатыр бакæн æмæ сбад. Лæппуйы уæлæ 
афонмæ, дæ уæлæ цы кæрц ис, уымæй æвзæрдæр нæй. Ды дæр " 
дæхицæй бынтон хъæбатыр ма араз. Ныртæккæ дыл дуары 
зыхъхъыртæй, рудзынджы тарвазтæй куы æрбадыма, уæд æй дæ уд 
базондзæн, - зæронд сыстад æмæ кæрц фæстæмæ Къостайы 
уæхсчытыл æркодта. 
Чындз ацыд, зæронд лæг уазæджы цæрæнбон расидт. 
«Иннæты хъуагæй дæхи бафсад?.. Уыдон, ай-гъай, уазæджы 

Æхсызгоп улæфт 
63 
æфсæрмæй сæхи æххормагæй дæр ныууадздзысты. Кæс-ма, чи 
арахъхъ, чи кæрдзын, чи та ахуыйæн... Саулæджы сидзæртæ та 
уæлартмæ хæринагмæ æнхъæлмæ кæсгæйæ бызгъуырты бын 
батылдысты. Æмæ ахæм хæринаг бирæгъы гуыбыны дæр куы нæ 
батайдзæни», - йæхинымæр хъуыды кодта Къоста æмæ, чысыл раздæр 
арахъхъы сыкъайы фæстæ цы комдзагскодта, уый кæмдæр йæ хъуыры 
ныццæхгæрмæ. 
Фырт æмæ чындз зынæг нæ уыд. Зæронд лæг рæдзæ-мæдзæ 
байдыдта, стæй арты фарсмæ лыстæныл йæхи бауагъта æмæ уайтагъд 
йæ хуыр-хуыр ссыди. Къоста кæрц йе уæхсчытæй систа, зæронды дзы 
æрæмбæрзта æмæ тыргътæм рацыд. 
Дымгæ раздæрау къуыс-къуыс кодта. Уад тымыгъ хаста. Сылгоймæг- 
ты зæрдæхалæн хъарæгмæ хъæуысæр зæронд мæсыгæй ниудта уыг. 
Фыдуаг дымгæйау, сæры зилдух кодтой хъуыдытæ. Фæйлыдтой 
зæрдæйы. Риу рысти. Цæстытæ, цыма сæ уыцы мæйдары исты фесæфт, 
уый хуызæн зылдысты Саулæджы ныллæгсæр хæдзары алыварс. 
Хъусты гуыр-гуыр кодта Сохионы «мæ бон куыд бакалд»... 
Цыма йæ хъуыдытæн искуыдæм дымгæимæ атæхынæй тарст, уый 
хуызæн сабыр къахдзæфтæй Къоста фæстæмæ хæдзармæ бацыд. 
Æрбадт къонайы фарсмæ. Фынг йæхимæ æрбахæстæг кодта æмæ 
гæххæттыл кæрæдзи фæдыл азгъордтой ныхæстæ: 
Артдзæсты кæрæтты 
Фæныкмæ æнгом 
Бадынц сывæллæттæ,- 
Чи бæгънæг, чи гом... 
...Митæйдзаг æхсæлы 
Мары фæздæгæй... 
Цæстысыг æзгъæлы 
Агмæсусæгæй... 
Гом фæтæн ныхыл æлхынцъæй лæууынц сау бæзджын æрфгуытæ. 
Гæзæмæ урсытæ кæм фæзынд, уыцы бæзджын сау зачъеты бынæй 
зыны йæ фæллад, фæлурс цæсгом. Хъоппæг сау цæстытæ рæстæгæй- 
рæстæгмæ фæхицæн вæййынц гæххæттæй, артдзæстмæ æдзынæг 
кæсгæ баззайынц. Къух ныллæууы йе змæлынæй, стæй та ногæй 
райдайы: 
О гыцци, кæд уыдзæн? - 
Райс-ма цæй дæ аг! - 
-Абадут, фæуыдзæн 
Алкæй дæр йæ фаг... 
Йæ фыны тыхсы хæдзары хицау. Къостайы ’рдæм йæ фæсонтæ 
раздæхта. Йæ даргъ лыстæг зæнгтæ йæ быны æрбатымбыл кодта. 
Æддейы дымгæ ниуы æмæ ниуы... 

64 
Цæгæраты Максим 
Скодта сæ рæбынæй, 
Дæлфæдтæм æрбадт... 
Гъæй-дæ-гъа! Кæуынæй 
Нал æфсæст сæ мад! 
Цалдæр цæссыджы æрхауд гæххæттыл. Цыма сæ исчи йе 
’нгуылдзтæй ацъæл кодта, уый хуызæн апырх сты. Ногæй та йæ 
цæссыгæйдзаг цæстытыл ауад, дон хæрдмæ кæм хауд æмæ 
сывæллæттæ æнхъæлмæ кæсынæй кæмæ бафæлладысты, хæринаг 
афтæ æрæгмæ кæм фыхти, уыцы сæгæйдзаг, гыццыл цуайнаг. Хъæдын 
тъахтины ’рдæм йе ’ргом аздæхта æмæ цыма йæ фысымты 
сывæллонимæ дзырдта, уый хуызæн ныллæг хъæлæсæй загъта: 
Сидзæртæн хъæдуртæ 
Се ’хсæвæр хуыдта, 
Афтæмæй сын дуртæ 
Цуайнаджы фыхта. 
Гæххæттыл ма сæрæй бынмæ ноджыдæр иу хатт йæ цæст ахаста, 
арф ныуулæфыд, стæй цæстытæ æрцъынд сты. Цæнгтыл цыма уæззау 
цыдæр æрæнцад, уый хуызæн æрхаудысты... 
Раздæр æрбацыд чындз. Къоста фынгыл цыдæртæ кæй фыста, уый 
уынгæ фæкодта, фæлæ йæ куы бахъыгдарон, зæгъгæ, аивæй кьуыммæ 
бацыд æмæ йæм уырдыгæй каст. Къоста йæ нæ бафиппайдта. Стæй, 
фынджы уæлхъус куы афынæй, уæд чындз йæ кьахфындзтыл йæ цурмæ 
бацыд, гæххæттытæ арæхстгай систа æмæ сæм бирæ фæракæс-бакæс 
кодта. 
«Къостайы фыст зарæг... Нæ хæдзары, арты фарсмæ бадгæйæ, 
нырма ныртæккæ кæй ныффыста, уый! Хъуамæ дзы мах кой дæр ис? 
Цæссыджы фæдтæ... Уæвгæйæ та цæй амондджын у, ахæм ныхæстæ 
фыссын чи зоны, йæ ныхас зæрдæмæ афтæ тынг кæмæн хъары?» - йæ 
къæхты бынæй ныуулæфыди чындз. Гæххæттытæ сабыргай фæстæмæ 
стъолыл æрæвæрдта æмæ йæ къахæлгътыл.дуары ’рдæм ацыд... 
Адæм зианы хъуыддаг сæхимæ айстой. Нæ бацауæрстой сæ фæстаг 
муртыл: къахæй-къухмæ сарæзтой Саулæджы æмæ йæ дыккаг бон 
фæссихор бавæрдтой. 
Мæрддзыгой фæстæмæ здæхтысты уæлмæрдтæй. Мит йæ уарынæй 
банцад. Дыууæ сылгоймаджы йæ дæлæрмтты бацыдысты Сохионæн. 
Уый дзæгъæлтæ кодта, йæ къæхтæ къуырттытæгæнгæ цыд. Туджы 
цъыртт нал баззад йæ цæсгомыл. Йæ фæдыл, йе ’мгæртты астæу 
æнкъардæй цыдис йæ хистæр фырт. Цыма йæ гыццыл уæхсчытыл цы 
стыр уаргъ æрæнцад, уый ныридæгæн бамбæрста, уый хуызæн иудадзыг 
къахвæндаджы над митмæ каст. Дысон къонайы фарсмæ кæрцы 
къæриды бынæй сæ гом къæхтæ кæмæн зындысты, уыдонæй 
мæрддзыгоимæ ничи уыд. 

Æхсызгои улæфт 
65 
«Адæм!.. Куыд диссаг стут! Куыд æнæкæрон у уæ хорздзинад! Куыд 
фæлмæн у уæ мидбылты бахудт. Куыд зынаргъ вæййут бахъуыды сахат! 
Цымæ цы фæуиккат, адæм, уæ кæрæдзийы хъыгыл хъыг куы нæ 
кæниккат, уæд? Кæнæ рæстæгмæ куыд æрбайсæфы уæ маст, уæ зын, 
уе ’мхуызоны циныл уæ цин кæнын куы бахъæуы, уæд! Тæхуды, искуы 
сымахæн уæ зынтæ фæрогдæр кæн. Цæй амондджын вæййы уый, йæ 
адæмы сæрыл йæ сæр чи æрхæссы, йæ фæдыл йæ ном хорзæй кæмæн 
баззайы!» - хъуыды кодта йæхинымæр Къоста, йæ разæй цы 
гуыбыргомау зæронд лæг цыди, уый фæсонтæм кæсгæйæ. Стæй йын 
цыма зæронд йæ хъуыдытæ бамбæрста, уый хуызæн фæстæмæ ракаст. 
- Хорз афон ныл нæ сæмбæлдтæ, мæ хур, æмæ дын цы бакæнæм? 
Уæвгæ ныл хуыздæр бон та кæд вæййы, фæлæ... Нæ хъысмæт ахæм у, 
мæ хур, æмæ нæ ма схъыг у. 
Дысонæй нырмæ фыццаг хатт нæ хъусы уыцы ныхæстæ Къоста. 
Цæмæн дзы курынц хатыр? Ау, йæ зæрдæ алы сахат кæимæ дзуры, 
уыцы хъæубæстæн Къоста уазæгу?... 
Хъæугæрон хæлд сисы фарсмæ æмбырдæй лæууыдысты 
сывæллæттæ. Нæлгоймæгты къорд сæ цурмæ бацыд. Боборцы чындз, 
йæ фарсмæ цы сылгоймæгтæ цыд, уыдонæн сывæллæтты ’рдæм цыдæр 
амыдта. Æмбырды адæммæ бацыд Къоста дæр. Бæрзондгомау, 
саулагъз лæппу астæуæй лæууыд æмæ, йæ рахиз къух тилгæйæ, 
æнкьард хъæлæсæй дзырдта: 
Скодта сæ рæбынæй, 
Дæлфæдтæм æрбадт... 
Гъæй-дæ-гъа! Кæуынæй 
Нал æфсæст сæ мад! 
«Кæцæй йæ базыдтой?» - йæ дысоны гæххæттытæ йæ цухъхъайы 
роны асгаргæйæ, дисгæнгæйæ ахъуыды кодта Къоста æмæ йæ 
бакомкоммæ Боборцы чындзы цæстысыгæйдзаг цæстытæм фемдзаст. 
5 Цæгæраты Максим 

66 
Цæгæраты Максим 
ÆХСЫЗГОН УЛÆФТ 
Паддзахвæндаджы галиу фæрсты згъоры машинæ. Фæстæмæ 
тæхынц телыхъæдтæ, бæлæстæ. Фæндаджы рыг æрбадт нартхоры 
хуымтыл, карст мæнæуы уыгæстыл. Цæлхыты бынæй, тарст цъиутау, 
фæйнæрдæм тæхынц бæлæсты сыфтæртæ. 
Æгæр афынæй ацы райсом Урсдоны МТС-ы шофыр Аслан. Раджы 
рацæуинаг уыди, фæлæ... Мæнæ ныртæккæ йæ фарсмæ кабинæйы 
фæлмæн бандоныл йæхи цы неси узы... Уæвгæ неси йæхæдæг бæргæ 
ницы аххосджын уыди. Аххостæ иууылдæр зæронд Микъолозы аххостæ 
уыдысты. Цыма колхоз уыцы иунæг несийæ мæгуырдæр фæуыдаид, уый 
хуызæн йæ къæртдзæххæй ифтыгъд берданкæ Асланмæ цалдæр 
æргъæвды скодта. Йæ амонд уыди, æмæ зæронд лæджы коммæ бакаст, 
æндæр Микъолоз йæ цæст дæр нæ фæныкъуылдтаид, берданкæ йыл 
ныффæздæг ластаид. Ахæм заман йæ ус Дадиккайыл дæр нæ 
бацауæрддзæн. Хъæуы фæсивæд колхозы харбызтæ æмæ неситы 
хуымтæй дæрдты хуымæтæджы нæ лидзынц. Микъолозы берданкæйы 
къæртдзæхх дзы бирæты фæлмæнтæ басыгъта. Æмæ Аслан, раст 
зæгъын хъæуы, ахæм бæллæх ыл куы æрцæуа, уымæй æдас нæ уыди. 
Дæ бын дудæд, афтæмæй машинæ скъæр... Æмæ йæ уæд æнæ неси 
ничи уагъта. Уæвгæ йæ хъæугæ та тынг æхсызгон кодта. Цæмæн, уый 
афоныл Микъолозæн куы бамбарын кодтаид, уæд дзы уый бæрц 
ныхæстæ дæр не ’рцыдаид. Асланæн йæхи загъдау, - неси йеддæмæ 
ма исты уыди! Микъолоз йæхæдæг дæр кæддæр лæппу куы уыди. 
Бамбæрстаид æй, раттаид ын иу нæ, фæлæ цалдæр несийы дæр. Фæлæ 
Аслан, несийыл афтæ тынг цæмæн ныцъцъæх, уый зæронд лæгæн 
комкоммæ зыгъын нæ уæндыд. Стæй хъуыддаг æрмæст ууыл дæр нæ 
уыд. Аслан баздæхт æмæ, Микъолоз сывæллонау кæмæ зылд, уыцы 
неситæн сæ тæккæ хъомылдæрмæ бахъавыд. 
- Ратт мын æй. Дæ хорздзинад дын никуы ферох кæндзынæн, - йæ 
хъуыры цъар ивæзта, афтæмæй лæгъстæ кодта Аслан. 
- Бирæ мæ мауал дзурын кæн. Ныртæккæ дæ гуырыконд ардыгæй 
куы нæ айсай, уæд дыл мæнæ берданкæ ныффæздæг ласдзынæн. 
Хуыцауæй дын ард хæрын, дæ неси дæр дæ нал бандавдзæн, - 
къæрттæй цъула не ’ппæрста зæронд лæг. Æмæ-иу Аслан йæ бынатæй 
исчердæм фезмæлынмæ куы хъавыд, уæд-иу æм берданкæ 

Æхсызгоп улæфт 
67 
фæдардта. - Афтæ æнхъæлыс, æмæ сыл мæхицæн ауæрдын? Нæ, 
мæ фыдыстæн. Фæлæ мæнæ районы равдыст куы уа, уæд дзы, зæгъын, 
мæ номыл дæр исты кæд уаид, æндæр дзы мæ зæронд мæрдтæн хист 
куы нæ кæнын, мыййаг... 
- Равдыст дæр хорз у, фæлæ, Микъолоз, уæлæ горæты иу дзæбæх... 
Лæппутæ йын алырдыгæй лæвæрттæ ласынц æмæ зæгъын, æз дæр... - 
неси йæ афтæ æхсызгон цæмæн хъуыд, уый æмбарын кодта Аслан. 
- Фæлæуу, фæлæуу. - Исдугмæ цæуылдæр ахъуыды кæныны 
фæстæ фæцырд Микъолоз. - Горæтмæ, зæгъыс?.. Æмæ дыл уæд 
изæрсарæй дзых нæ уыди? Æви Микъолозæн ницы æмбарын æнхъæл 
дæ? Æви æз дæ карæн никуы уыдтæн? Уыдтæн, мæ фыдыстæн. Стæй 
дæ хуызæн æнæныфс дæр нæ уыдтæн. Мæнæн мæ хъуыддаг афтæ 
асламыл куы цыдаид, уæд, Хуыцауыстæн, мæ размæ æнæхъæн æфсад 
куы æрлæууыдаид, уæддæр сын æй сæ фындзы бынæй ахастаин. Ды 
та мын изæрсарæй лæгъстæтæ кæныс. Æз дын уыцы чызгæй куы уаин, 
уæд дæм фæстæмæ дæр нæ фæкæсин. Цæй усгур дæ ды, æнæхъару 
зæронд лæджы раз зыр-зыр чи кæны? Йæ берданкæ йын йæ къухтæй 
срæдув, бацу æмæ неси рахæсс. Замманайы машинæ дæм, - абад ыл 
æмæ гъæй кæн... Стæй-иу дын уæд несийы хицау дæ фæдыл цæхх 
кæнæд. Зæронд лæгæн йæ хос дæхи къухы: чындзæхсæвы йын зылын 
сыкъа йæ къухты фæсадз æмæ дзы уæд йæ неси нæ, фæлæ йæ фыды 
мард дæр æрбайрох уыдзæн. Несийы тыххæй дæ уарзон аирвæзæд... 
Худинаг, Аслан, худинаг!.. 
«Несийы тыххæй бæргæ нæ ирвæзы, Микъолоз... Уæвгæ ды та 
уыдæттæн цы æмбарыс? Дæ мусонджы раз хъæбæрдзыхæй дзурыс, 
фæлæ йæ цуры куы æрлæууис æмæ дыл уыцы сатæгсау цæстытæ сæ 
цæхæр куы æрбакаликкой, уæд дæм бæрæг уаид, цы дзырдарæхст ма 
уаис, уый кæстæртæ фениккой», - зæгъынмæ хъавыд Аслан, фæлæ 
йыл Микъолозы зæрдæ куы фæхуда æмæ та иннæрдæм куы фæуа, 
зæгъгæ, йæхи баурæдта. 
Микьолоз та цыма, уалдзæгæй нырмæ мусонджы иунæгæй бадгæйæ, 
йæ къухы дзурын цы нæ бафтыд, уыдон ацы изæр баххæст кæнынмæ 
хъавыд, уый хуызæн гæркъæраг фестад. 
- Æмæ дæ уæдæ горæтмæ хъæуы, нæ?.. Лæварæн? Æмæ цы 
кæны... Уый æвзæр нæу. Мæ фыдыстæн, æрмæст дзы хъæс*гæ фæуæд, 
æндæр йæхи къахæй ам æрбалæудзæн. Айразмæ газеты куыд фыстой, 
уый кастæ? Микъолозы харбызтæ æмæ неситæй æппæлыдысты! 
Æрмæст... Хъус-ма, лæппу, сайд дыл ма æрцæуæд. Цыма хъуыддаг 
аэгæр асламыл цæуы... Горæты чызджытæ фыдуаг сты - дæ сæр дын 
куыд разилын кæндзысты, уый зонгæ дæр нæ бакæндзынæ. 
- Уый иннæты хуызæн нæу... Æцæг сæр разилын кæнынмæ... 
Уымæй раст зæгъыс. Æрмæст мæм йе ’лхыскъ ныхæстæй уæлдай 
фæстæмæ дæр нæ кæсы,- йæхи нал баурæдта Аслан æмæ, зæронд 
лаегмæ ахæм ныхас кæй суæндыд, уымæй фефсæрмы. 
- Кæмæ? Дæумæ? Мæкæрæзы хуызæн лæппумæ? Ау, æмæ уый 

68 
Цæгæраты Максим 
цавæр зæды мыггаг у, дæумæ фæстæмæ дæр чи нæ кæсы, уый? 
Ныфсджындæр хъуаг дæ, Аслан, ныфсджындæр! Афтæ ма йæм 
комкоммæ бацу. Æрмæст - ныхæстæ бирæ нæ. Ахæм сахат бирæ 
ныхæстæ фыдбылызы йеддæмæ ницы пайда æрхæсдзысты. 
Æрмæстдæр иунæг ныхас, йæ къæхтæй йæ сæрмæ йæ чи ныууигъа, 
ахæм ныхас. Бамбæрстай? Науæд ды цалынмæ бахъав-бахъав кæнай, 
уæдмæ йæм æндæр исчи фæцарæхсдзæн. Æмæ йын уæд дæ неси нæ, 
фæлæ дæ машинæ куы балæвар кæнай, уæддæр дзы ницыуал 
рауайдзæн. Цом. Æз дын ныртæккæ ахæм неси равзардзынæн, æмæ 
Иры зæххыл чи нæма æрзади. Æрмæстдæр-иу ын мæ номæй зæгъ, иннæ 
чызджытæй дзы, зæгъ, макæмæн ратт, науæд тæрсын, иууылдæр нæ 
хъæумæ куы ныххæррæтт ласой, уымæй. - Йæ мидбылты худгæйæ 
дзырдта Микъолоз æмæ, йæ берданкæ йе ’ккой, афтæмæй Асланы 
разæй фæраст. 
- Бузныг, Микъолоз, зæгъдзынæн ын, - чысыл фæстæдæр, йæ 
несийы фарсмæ машинæйы кабинæйы бадгæйæ, зæронд лæгæн арфæ 
кодта Аслан. 
- Йæ зæрдæмæ фæцыди, нæ, уый-иу мын фехъусын кæн. 
Фæстæмæ-иу ауылты рацу!.. - машинæйы фæдыл ахъæр кодта 
Микъолоз. 
- Хо-о-рз! - изæры уддзæф ма дардæй æрбахаста Асланы дзуапп... 
Згъоры, тындзы размæ машинæ. Горæтмæ куыд хæстæгдæр кæны, 
афтæ Асланы зæрдæ тынгæй-тынгдæр змæлы. Дысон æм Микъолозы 
ныхæсты фæстæ цы ныфс фæзынд, уый сабыргай уæнгты тайы. 
«Куыд ын зæгъдзынæн? Цы æфсонæй йæм ратдзынæн, хъæбысы 
тыххæй чи цæуы, уыцы неси? Стæй лæппутæ цы зæгъдзысты? 
Хынджылæг та куы сисой... Уæвгæ уыдон дзурынæй фылдæр цы 
кæнынц, фæлæ та мын йæхæдæг исты уайдзæф куы бакæна», - 
фæндагмæ æдзынæг кæсгæйæ, хъуыды кæны Аслан æмæ та ногæй 
йæ зæрдыл æрбалæууыд, айразмæ йын утæппæт адæмы раз цы 
уайдзæф бакодта, уый. Уæд æм хъазæн ныхæстæ иннæтæ кодтой, йæ 
пырх та Асланыл акалдта: 
- Ды та, гогыз бындзмæ куы кæса, уый каст цы ныккæныс? Гоби дæ 
æви дæ дзыхы ныхас хæлæг кæныс? Кæд дæ мæ хуызæн фесæфт, уæд 
мын æй комкоммæ зæгъ, науæд дын дæ курæггаг цæхдоны хуызæн 
цæстытæй тæрсгæ кæнын. 
«О, дæ хуызæн... Кæсгæ дæр дæм уымæн фæкæнын, уымæн, æмæ 
мæ дæ фыдæх уæд!» - чызджы фæдыл адзурынмæ хъавыд Аслан,- 
фæлæ уый уайтагъд скълады кæрты смидæг æмæ ма уырдыгæй йæ 
худт райхъуыст. 
- Дæ хъуыддаг цæуы, Аслан... Саг дын фæрæтмæ æрцыд. Уæдæмæ 
ныртæккæ дæ машинæ ам фæуадз æмæ йæ мад æмæ йæ фыдмæ 
згъоргæ. Уæ чызг Дзерассæйы хуызæн мæ, зæгъ, фесæфт æмæ уый 
агурæг æрбауадтæн, - йæ ныхас баппæрста лæппутæй чидæр. 
- Дзерассæйы мад ма йæм двайно æмæ хъайлайæ дæр хорз 

Æхсызгоп улæфт 
69 
фæкæсид. Ахæм хорз, дам, сæ кæны, ахæм!.. - бафтыдта йыл иннæ. 
- Арæх сæм чи вæййы, уый мын дзырдта... 
- Æмæ йæ ды та цæмæй зоныс? 
- Æмæ йæм уæдæ Дзерассæйы мад двайно æмæ хъайлайæ хорз 
фæкæсид, зæгъыс? 
- Уæдæ, сиахсыл сæ цингæнаг хонынц... 
- Уæлдайдæр йæ фыд... Сиахсы, дам, тынг буц дары: къæдз 
лæдзæгæй йын йæ синтæ куы нæ аныха, уæд ын ад дæр нæ кæны, - 
машинæты æхсæнæй ныххудти æртыккаг. 
- Раст нæ загътай, Хъасболат. Нæ фæлæ, дам, æгæр бирæ чи 
фæдзуры, уымæн йе ’взагыл æхсынцъыдонæй укол кæны, - йæхи нал 
баурæдта АслЪн. 
- Уый мах рагæй зонæм, уыцы уколы фæстæ дæ разы де ’взаг куы 
ныссалд, уæдæй нырмæ, - машинæйы аууонæй йæ даргъ къубал 
сивæзта Хъасболат, стæй лæппутæй кæмæдæр йæ цæст 
фæныкъуылдта æмæ ныззарыд: 
Æгънæг æнгом чи дары, 
Уый ма ронæй цы кæны? 
Адæм се ’ппæт кæй уарзынц, 
Уый ма мойæ цы кæны? 
- Гъей, «адæм бирæ кæй уарзынц», рæвдздæр, дзурынц дæм. 
Дæуæн циу, ам къуыри куы фæзарай, уæддæр дæ агурæг нæ 
фæуыдзæн, фæлæ махмæ адæм æнхъæлмæ кæсынц, кусæг адæм, - 
Хъасболаты фарс басхуыста мæсчъыхъæуккаг цыбыргомау лæппу. 
Адæм се ’ппæт кæй уарзынц, 
Уый ма мойæ цы кæны? 
Асланмæ иуварсырдæм бакæсгæйæ та ногæй базарыд Хъасболат 
æмæ машинæйы кабинæйы фæмидæг. 
Иннæ хæттытау та уæд дæр лæппутæн се ’ппæты фæстæ баззад 
Аслан. Йæ дзаг машинæ лæууыд скъладæй чысыл æддæдæр, тигъыл. 
Барæй йæхи моторимæ архайæг скодта æмæ æппынæдзух аивæй касти 
скълады дуармæ, кæд Дзерассæ искуыцæй фæзынид, зæгъгæ. Æмæ 
æцæг, чызг иуахæмы рацыди уынгмæ. Æрмæст, цыма Асланы хъуыды 
дæр нæ кодта, уый хуызæн йе ’ргом æндæрырдæм аздæхта. Иу чысыл 
алæууыд, стæй цæхгæр фæзылд æмæ йæ фæдыл скълады дуар 
рахгæдта. Иу цалдæр минуты фæстæ та, сæ кусджытæй иу 
бæрзондгомау лæппу лæджы цонгыл хæцгæйæ, сæрыстырæй, 
хъæлдзæг ныхас кæнгæйæ, рацыд æмæ цæхгæрмæ уынджы 
сивгъуыдтой. Йæ æрвхуыз цъæх кьаба ма Асланмæ уынджы иу æрттывд 
фæкодта... 
«Адæм се ’ппæт кæй уарзынц, уый ма мойæ цы кæны?» Чи зоны, 
раст сты Хъасболаты зарæджы ныхæстæ? Кæд æй мæн тыххæй 
фавзары? Ома, Дзерассæйы бирæ уарзджытæ ис... Æмæ уæд иуæй-иу 

70 
Цæгæраты Максим 
хатт, мæнырдæм кæсгæйæ, джихауæй цæмæн аззайы? Йæ цæстытæ 
цæхæр цæмæн фæкалынц? Йæ рустыл уыцы гæзæмæ сырх фæлм 
цæмæн фæзыны? Фæлæ уæддæр кæд Хъасболат раст у? Горæт... 
Республикæйы æппæт МТС-тæй æмæ колхозтæй машинæты æмæ 
тракторты хæйттæм цы скъладмæ цæуынц, уый хистæр кусæг. Æз та 
дæлæмæ дæр, уæлæмæ дæр Урсдоны МТС-ы шофыр... Алы бон дæр 
цал æмæ цал мæ хуызæн шофыры æрбалæууы скълады дуармæ... 
Стæй, цыма бæстыл æндæр чызг нал ис, уый хуызæн йемæ хъазын, 
худын сисынц. Хорз зæрдæйы хицау у, æвæдза, æндæр ыл афтæ 
æнувыд нæ уаиккой. Искуы-иу хатт йæ куыстмæ куы нæ рацæуы, уæд 
цыма скълад хаст вæййы, уый хуызæн лæппутæ сæ фындзтæ 
æруадзынц, иу хъæлдзæг ныхас дзы никæмæйуал фæхауы. Æмæ кæд 
ахæм заман уыдонæй дæр мæ хуызæн искæмæн йæ зæрдæ фæсудзы? 
Æмæ дзы ахæм чи хъуамæ уа?.. Уæвгæ сæ хæйрæг базонæд, иууылдæр 
йæ алыварс цъил фестынц æмæ... - хъуыды кодта Аслан, горæтмæ 
фæцæйхæццæгæнгæйæ. 
Хур дзæвгар суади, афтæ скълады дуармæ йæ машинæ баурæдта 
Аслан. Хъасболат, цыма райсомсарæй Асланы ссыдмæ æнхъæлмæ каст, 
уый хуызæн кæцæйдæр йæ уæлхъус февзæрд. 
- Салам!.. Куыдтæ цæрынц, æхсæвæй-бонæй мæ игæр артыл кæй 
тыххæй фыцы, уыцы урсдойнаг æхсинджытæ? Цы фынтæ та федтой, 
дысон дыккаг кæркуасæнтæм доны был сæ лæугæ хох, сæ цæугæ 
мæсгуытимæ куы фæтезгъо кодтой, уæд уый фæстæ? Мæ койгæнæг 
дзы æппын нæма ис, - йæ лыстæг даргъ цонг уæлдæфы тилгæйæ, 
дзырдта Хъасболат. 
- Куыннæ, куыннæ... Дæ мæтæй сыл æхсæв хуыссæгдæр нал хæцы. 
Адæм се ’ппæт кæй уарзынц, уый ма мойæн кæй хъæуы, зæгъгæ, куы 
ныззарынц, - скълады кæртыл аивæй йæ цæст ахæсгæйæ, дзуапп радта 
Аслан. 
- Уæ мæ къæбæлдзыг сæр сæ фæхъхъау æрбауа!.. Мæ игæр дæр 
сын тæвд къæйыл гъе уымæн судзы. Мæгуыр сæ бон, уыцы зæрдæйы 
низимæ кæдмæйы фаг суыдзысты? - цыма æцæг кæмæндæр тынг 
тæригъæд кодта, уыйау йæ цæсгом фецæгхуыз Хъасболатæн. - Дæ 
хорзæхæй, Аслан, абон куыддæр уæхимæ ныххæццæ уай, афтæ-иу сын 
бамбарын кæн: иучысыл ма, зæгъ, бафæразут, куыддæр нæ хортæ 
бафснайæм, афтæ уæм зындзыстæм. Хъасболат, зæгъ, сымах куыд 
æнхъæл стут, афтæ дурзæрдæ нæу... 
- Хъус-ма, мæнæ уымæн цы бачындæуа? - кабинæйы дуар байгом 
кæнгæйæ, несимæ бацамыдта Аслан. 
- Кард? Мæнæ мæ дзыппы замманай кард. Ныртæккæ йыл мах 
лæппутимæ амдзæгъд кæндзыстæм. 
- Лæвар у, Микъолозы лæвар, - Аслан Хъасболаты къух ацахсгæйæ, 
скълады ’рдæм йæ сæрæй ацамыдта. 
- А-а... бамбæрстон дæ. Микъолозы лæвар. Æмæ цы кæны... 
Зæронд лæг дæр иуæй-иу хатт ахæм лæвæрттæ фæкæны. Ныртæккæ 

Æхсызгоп улæфт 
71 
ма йæ мæ бар бауадз, - фæстæмæ дæр нал фæкаст Хъасболат æмæ 
скьлады кæртмæ азгъордта. 
-Хъасболат, Хъасболат... Фæлæуу-ма! - бауромынмæ ма йæ бæргæ 
хъавыд Аслан, фæлæ йæм уый фæстæмæ дæр нал фæкаст. 
Иу-цалдæр минуты фæстæ Дзерассæ скълады кæртæй тагъд-тагъд 
рауад. 
- Цы кодтай? Дæ къах?.. Тынг æй ныццавтай? - тарстхуызæй 
алæууыд Асланы раз. 
- Куы нæ... Куы ницы ныццавтон æз, - цы загъта, уымæн исдугмæ 
æмбаргæ дæр ницы бакодта Аслан. Æцæг уыцы сахат йæ зæнгтæ йæ 
быны цыдæр фесты. 
- Нæ, хъæр мын æй нæ кæныс... Тынг дын риссы? - йæ рæсугъд 
саулагъз цæсгомы хуыз фæцыд, афтæмæй фарста Дзерассæ. 
- Ницы мæ риссы... Æрмæст... Мæнæ дын нæ колхозæй... Микьолоз 
неси сæрвыста, -фæцырд Аслан, неси фелвæста кабинæйы бадæнæй 
æмæ йæ Дзерассæмæ бадаргъ кодта. - Микъолоз æй дæуæн 
сæрвыста... 
- Мæ удæй мæ мидæг... Фæлæуу, Хъасболат, æз дын!... Кæд, 
зæгъын, æцæг исты кодтай. - Æхсызгон улæфт ныккодта Дзерассæ 
æмæ, йæ мидбылты фæлмæн бахудгæйæ, Асланмæ бакаст. - Иæ лæвар 
бирæ. Фæлæ йæ дзæбæх нал хъуыды кæнын Микъолозы... 
- Хурджыны колхозы халсарты куыстгæнæг бригады хъалагъур... 
Тынгхорз лæгу. Цæмæн мæ хъæуы, уый куы базыдта... О, дæуæн æй 
рарвыста, - чысыл ма бахъæуа, йæ сусæг фæндтæ æгасæй дæр ма 
скала Аслан. Стæй Дзерассæимæ кæрæдзимæ фемдзаст сты. Дзургæ 
ницы скодтой. Сæ дыууæйæн дæр сæ цæсгæмттыл хъазыди фæлмæн 
мидбылты худт. 
- Рагæй цы лæвармæ æнхъæлмæ кастæн, уый мыл абон сæмбæлди, 
Хъасболат. Айс æй, æмæ дзы алчидæр, кæй лæвар у, уый цæрæнбоны 
тыххæй ахæрæд, - загъта Дзерассæ æмæ ма Асланмæ иу каст фæкодта, 
афтæмæй скъладмæ азгъордта. 
...Кусгæ бон фæци. Асланы æмбæлттæй бирæтæ сæ хæдзæрттæм 
афардæг сты. Фæлæ ма Аслан архайдта йæ машинæимæ æмæ скълады 
дуармæ йе ’рфгуыты бынты аивæй фæкæс-фæкæс кодта. 
Дзерассæ кулдуарæй рахызт. 
- Аслан, урсдойнаг машинæйы никуыма сбадтæн. Ныр ахæм лæппу 
куы разынис, æмæ мæ нæхимæ куы схæццæ кæнис, - хъазгæмхасæн 
загъта Дзерассæ æмæ йæ цæсгом зына-нæзына фæсырх. 
- Дæ хорзæхæй... Ныртæккæ! - Дзерассæмæ дæр нал фæкаст, 
афтæмæй машинæйы кабинæйы смидæг Аслан. Стæй Дзерассæ йæ 
фарсмæ куы æрбадт, уæд ын йæ зæрдæ цыдæр æхсызгон æлхыскъ 
фæкодта æмæ йæ хъустæ артау ссыгъдысты. 
- Аслан, фæлæуу-ма! Кæм-иу дæ агурæм? - сæ уæлхъус та февзæрд 
Хъасболат. 

72 
Цæгсераты Максгш 
- Мæхæдæг дæр æй нæма зонын, - кабинæйы дуарæй йæ сæр 
радаргæйæ, дзуапп радта Аслан æмæ, кæд мæ ныхас Дзерассæйæн 
хъыг уыди, зæгъгæ, чызджы ’рдæм бакаст. 
- Лæппу, дæ машинæмæ дзæбæхдæр кæс. Дæ фарсмæ абоны неси 
куы нæ ис, мыййаг, - йæ русты къуырфытæй бахудт Дзерассæ æмæ йæ 
сатæгсау цæстытæ æгасæй дæр зынг фестадысты. 
Уыцы сахат æй машинæ æнæбадт барæгау искуыдæм куы ахæсса, 
уымæй дæр тарст Аслан. Фæлæ йæ хурсыгъд, нуарджын къухтыл, кæд 
иннæ хæттытæй чысыл лæмæгъдæр уыдысты, уæддæр йæ зæрдæ 
дардта. 
- Бауром, æрбахæццæ стæм, -загъта Дзерассæ æмæ агуыридурæй 
астæрд хæдзармæ йæ къухæй ацамыдта. - Æрмæст æй дæ зæрдыл 
бадар, науæд дæ Хъасболат кæм агурдзæн... 
- Мæлæты хæстæг нæ цæрут, - æндæр зæгъын йæ къухы ницыуал 
бафтыд Асланæн æмæ машинæ дзыхълæуд ныккæнын кодта. 
Дзерассæ размæ фæцудыдта. Чысыл ма бахъæуа, йæ ных 
кабинæйы тарвазыл ныццæва. Стæй Асланмæ бакаст æмæ загъта: 
-Æвæццæгæн, уæ машинæтæ дæр афтæмæйты фехæлынц... 
- Бахатыр кæн... Куыддæр... афтæ тагъд æрбахæццæ уыдзыстæм, 
уый æнхъæл нæ уыдтæн. 
- Барст дын уæд ацы хатт... - йæ мидбылты та бахудт Дзерассæ. - 
Аслан, мидæмæ. Мамæ хъæумæ цыдæр æрвитинаг уыди, æмæ дын 
кæд зын нæ уыдзæн, уæд æй демæ алас. Зæрдæ йын бавæрдтон. 
- Кæцы хъæумæ? 
- Уый дын йæхæдæг зæгъдзæн, - дзуапп радта Дзерассæ æмæ 
къæлидоры асинтыл Асланы разæй сызгъордта- Мамæ, мæнæ дын кæй 
кой кодтон, уыцы лæппу. 
Йæ раздарæны фæдджитæй йæ хыссæйæдзаг къухтæ сæрфгæйæ, 
уатæй рахызт бæрзондгомау хæрзконд сылгоймаг. 
- Абон дæ хæд фæстæ йæхæдæг ам æрбалæууыд... Хуыздæр 
фæут, уый та ма машинæйыл тыхсти, - загъта сылгоймаг æмæ Асланы 
къух райста. - Мидæмæ уал рахиз, ныртæккæ уый дæр ардæм хъæуы... 
- Аслан, мидæмæ. Тæрсгæ ма кæн, бирæ дæ нæ бафæстиат 
кæндзыстæм, - уаты рудзынгæй радзырдта Дзерассæ. 
- Ахиз... Æз мæ кæрдзынтæм бакæсон, афтæ сæ фæуагътон, - 
загъта сылгоймаг æмæ къæбицмæ атагъд кодта. 
- Цалынмæ нæ уазæг цæуа, стæй мамæйы чъиритæ цæттæ кæной^ 
уæдмæ уал мах нæхи несийæ хорз фендзыстæм. Цавæр неситæ сты, 
уый куы зонис, - сыгъдæг царв æмæ мыд... Иу ран йеддæмæ зайгæ 
дæр никуы кæнынц... Æз дын ныртæккæ кард æрбадавдзынæн,-загъта 
Дзерассæ, æмæ, цыма искуыдæм æрæджы кодта, уыйау тагъд-тагъд 
уатæй азгъордта. 
Уаты стъолыл уыди æртæ дынджыр несийы. Цыма сæ тæрсгæ кодта, 
уый хуызæн сæм сабыр къахдзæфтæй бахъуызыд Аслан. Сæ дæрзæг 

Æхсызгоп улæфт 
73 
буар сын йæ къухы армæй асгæрста, сæ фæрстыл цы бæрæггæнæнтæ 
уыд, уыдонмæ сын æдзынæг ныккаст. 
«Микъолозы неситæ», - йæхинымæр ахъуыды кодта Аслан æмæ 
мæ кæд мæ цæстытæ сайынц, зæгъгæ, кæройнаг несийыл схæцыд. 
Фæлæ уыцы сахат къæлидорыл кæйдæр уæззау къæхты хъæр ссыд, 
æмæ неси фæстæмæ йæ бынаты авæрдта. 
- Дзерассæ, кардимæ мæм куы ралæбурдтай. Ау, афтæ тынг смæсты 
дæ дæ мады ’фсымæрмæ? - хъазгæмхасæн дзырдта æрбацæуæг. - 
Ацы машинæ цыма мах машинæты хуызæн у? 
- Машинæ мæ хъуыддаг нæу, фазлæ колхозон неситæ горæты 
чызджытæн лæвæрттæн кæй æрвитыс, уый тыххæй дæ хъуамæ 
ныртæккæ дзуапп бацагурон, - загъта Дзерассæ æмæ йæ мады 
’фсымæрыл ныттыхст. 
- Фæлæуу-ма, фæлæуу... Æрмæст дæр иунæг неси... Æмæ йæ ды 
та цæмæй зоныс? 
- Дзырдæуыд мын æй. Уазæг, дæ хорзæхæй, дæхæдæг ын æй зæгъ, 
науæд та мын нæ басæтдзæн, - уаты гом дуарæй мидæмæ бахъæр 
кодта Дзерассæ. 
- Уый зонгæйæ дыл мæ цæххæй ифтыгъд берданкæ не суагътаин, - 
Асланы æфсæрмдзастæй рацæугæ куы федта, уæд тызмæгхуызæй 
загъта Микъолоз, æмæ йæ сусæг мидбылты худт йæ рихиты бын 
амбæхста. Стæй къæбицы ’рдæм уæззау къахдзæфтæй араст æмæ 
цæугæ-цæуын мидæмæ бахъæр кодта: 
- Æфсин, уыцы æртæ чъирийы цæттæ нæма сты?... 

74 
Цæгæраты Максим 
МÆСЧЪЫХЪÆУЫ 
Дуар æрбахостæуыд. Дзуапмæ дæр нал банхъæлмæ каст, афтæмæй 
уатмæ æрбахызт бæрзондгомау, иу-фондз æмæ ссæдз азы кæуыл цыд, 
ахæм сырхцъар лæппу-лæг. 
- Бахатыр кæн, - йæ рыгæйдзаг цырыхъхъытæм æркаст, афтæмæй 
мын салам радта лæппу. Стæй хъавгæ цыдæй æрбацыд бандонмæ. Йæ 
цъæх гæлифе хæлафы рыгтæ ацагъта æмæ æрбадт. 
Уымæй размæ никуы федтон лæппуйы. Кæд мæ рагон зонгæтæй 
исчи у æмæ йæ хъуыды нал кæнын, зæгъгæ, йæм аивæй бакастæн. Нæ, 
никуы йæ федтон. 
- Гъы, хабæрттæ? Кæй бафæрсæм - иууылдæр дзæбæх? - лæппу 
йæхæдæг куы ницы дзырдта, уæд æй бафарстон æз. 
Уый мæм дисгæнæджы цæстæй æрбакаст æмæ дзуапп радта: 
- Кæй нæ фехъуыстаис, ахæмæй ницы... Фæлæ мæ фæрсгæ кæмæй 
кæныс? Нæ хъæуы дын хæстæджытæ, зонгæтæ ис, мыййаг? 
- Кæцы хъæуæй дæ, уый уал мын зæгъ, стæй бæрæг уыдзæн. Кæд 
уæ хъæу иууылдæр ме ’рдхæрдтæ сты, уæд та? Мæсчъыхъæу... Хъусгæ 
йæ фæкодтон. Фæлæ дзы, раст зæгъын хъæуы, уæвгæ никуы уыдтæн. 
Æмæ, бафæрсын аипп ма уæд, фæлæ цы хъуыддаджы фæдыл 
сæмбæлдтæ? 
Лæппу мæм йæ бандон хæстæгдæр æрбакодта æмæ дзуапп радта: 
- Куыд дын æй зæгъон, нæ зонын: Кæйдæртимæ ныхас кодтон æмæ 
мæ дæумæ сардыдтой, уый, дам, дын сараздзæн дæ хъуыддаг. Гъемæ 
æз дæр комкоммæ дæумæ смидæг дæн. Раст зæгъын хъæуы, мæ ныфс 
дæр уый бæрц нæ хастон. Хъуыддаг афтæ у... уæвиттон, мæнæн мæ 
фыдыл кæддæр зарæг скодтой. Хорз зарæг у. Йæ ныхæстæ дæр йæ 
музыкæ дæр тынг рæсугъд сты. Æрмæст æй заргæ нал кæнынц æмæ 
дæм цæугæ дæр уый тыххæй æрбакодтон. Дæу фæндгæ бакæнæд, 
æндæр та йæ зарын байдайдзысты. 
- Уæ хъæуæй дарддæр ма искуы зонынц дæ фыды зарæг?- 
бафарстон æз. 
- Уый тыххæй дын бæлвырд ницы зæгъдзынæн. Фæлæ йæ, 
æвæццæгæн, зонгæ кæндзысты. Æмæ йын хуымæтæджы зарæг æнхъæл 
дæ? Нæ хохы дзуæрттыстæн, лæг æм хъусынæй не ’фсæды. Фæнды 
дæ, æз дын æй заргæ дæр акæндзынæн. Хъусгæ ма йæм бакæ, хъусгæ. 

Æхсызгоп улæфт 
75 
- Нæ, бузныг. Бахатыр кæн, æз зарджытæм дæсны нæ дæн. 
Зарджытæм дæсны композитортæ сты. 
- Нæ, нæ! Æрмæстдæр æм чысыл байхъус. Дæ зæрдæмæ 
фæцæудзæн, - æмæ лæппу йæ фæсусгомау ныллæг хъæлæсæй сабыр 
базарыд. Æвæццæгæн дзы куыдфæстæмæ кæм ис, уый айрох æмæ 
хъæрдæрæй-хъæрдæр зарын байдыдта. 
- Дæ хорзæхæй, кæд гæнæн ис, уæд сабырдæр. Куысты рæстæг 
кусæндоны афтæ хъæрæй зарын аив нæу. Иу, иннæ... Æнахуыр исчи 
нæ заргæ куы æрбаййафа, уæд цы зæгъдзæн? - мæ къухты амындæй 
куы ницы уад, уæд ын тызмæгæй загътон æз. 
Уый мæ цыма хъусгæ дæр нæ фæкодта, уый хуызæн зарæг 
уæлдæрæй-уæлдæр исы. Йæ къухæй мæм амоны, ма мæ хъыгдар, 
ныртæккæ фæуыдзынæн, зæгъгæ. 
- Хорз зарæг у, - раппæлынæй уæлдай йæ басабырæн мæ бон ницы 
бауыдзæн, уый зонгæйæ загътон æз. 
- Æмæ дын уæдæ æз цытæ дзурын! Уагæры ма йæ хъæрдæрæй 
куы ныззарыдаин. Дæхи загъдау, кусæндоны... Уый артисттæй исчи куы 
ныццæлхъ ласид, уæд ацы къултæ æмризæджы ризиккой. 
Зарæг æцæг рæсугъд зарæг уыди, кæд æй уымæй размæ никуы 
фехъуыстон, уæддæр мæ зæрдæмæ фæцыд. Æрмæст ын йæ ныхæстæн 
ницы бамбæрстон. Ногæй та бафарстон лæппуйы: 
- Нæ композитортæй никæимæ ныхас кодтай? Цы зæгъынц? 
Лæппу йæ къух ауыгъта, дисгæнæджы цæстæй мæм æрбакаст æмæ 
йæ цыма исчи куы фехъуса, уымæй тарст, уый хуызæн ныллæг 
хъæлæсæй дзуапп радта: 
- Никæимæ. Стæй дын æнæ гæды ныхас... Цæй, дæуæй йæ цы 
æмбæхсон? Нæ сыл æууæндын. Сæхирдыгæй йæ куы фæкæной, уымæй 
тæрсын. Æндæр мын æй агурджытæ бирæ уыди. Дæумæ дæр уый 
тыххæй æрбацыдтæн. Дæу æрмæстдæр фæндгæ бакæнæнд, æндæр 
æй радиойæ разарын кæндзынæ. Дæ хорзæхæй, - замманай зарæг 
фесæфдзæн. Нырмæ дæр афтæмæй лæууæд! Æмæ кæй тыххæй? 
Кæйдæрты фыддзыхæй. Зæды хуызæн сабыр лæджы уæлæмæ скаст 
нæ уадзынц. Хардзау сæм кæсы... 
- Æмæ чи сты? Зарæджы ныхмæ чи æрлæууыди? - хабар дарддæр 
базоныны зæрдæйæ бафарстон æз. 
- Ис дзы ахæмтæ. Уæллæгъи, æндæр лæг сæм афонмæ зæронд 
лалымы тъæпп акодтаид. Дæ хорзæхæй, искуы ма кад фæлгъаугæйæ 
у? Цæй, ныхæстыл дæ дарын, - дæ мад, дæ фыды хатыр бакæн æмæ 
мын уыцы хъыддаг сараз. Адæм ыл зарæг скодтой æмæ йæ хъуамæ 
хъусгæ дæр фæкæной. Дæ хорздзинад дын никуы ферох кæндзыстæм. 
Радиойæ йæ разарын кæн. 
- Радиойы тыххæй дын ницы зæгъдзынæн, фæлæ зарæджы 
ныхæстæм æркæсдзынæн. 
Кърандас æмæ гæххæтт мæ размæ æрæвæрдтон. 
- Зарæгæн ма мын йæ ныхæстæ радзур, - ракуырдтон лæппуйæ. 

76 
Цæгæраты Максим 
- Ныхæстæ зæгъыс? Æмæ дын раст куы зæгъон, уæд сæ дзæбæх 
нæ хъуыды кæнын. Заргæйæ сæ зонын, фæлæ дзургæйæ... 
Лæппу та ногæй зарæг куы ныццæлхъ ласа, уымæй æдас нæ уыдтæн. 
Афоныл æм фæцарæхстæн: 
- Уæд та сæ искæмæн ныффыссын кæн. 
- Уый дын мæ быгъдуан. Æрмæстдæр мын æххуыс бакæн, æндæр 
сæ æз чернилайæ фыстæй тæккæ райсом ам æрбалæууын кæндзынæн,- 
йæ бынатæй рог фестгæйæ загъта лæппу. - Райсом-иу дæм цы афон 
æрбауайон? Æрмæст мæн тыххæй дæхи хъуыддæгтæ куыннæ 
бакъуылымпы уой, афтæ. Мæнæн уæлдай нæу, кæддæриддæр зæгъай - 
амуыдзынæн... 
- Боны дыккаг æмбисы. Иу-æртæ сахатыл. 
- Хорз, - загъта та лæппу æмæ, дуармæ куы ахæццæ, уæд æваст 
фæлæууыд. Цæуылдæр ахъуыды кодта, стæй хатыр курæджы къултæ 
бакодта йæхи. - Бахатыр кæн, дæ хорзæхæй. Нырма йыл ныртæккæ 
ахъуыды кодтон: райсом мæ куы нæ равдæла, мыййаг. Æндæр искæмæй 
дæм æй куы рарвитон, уæд исты кæны? 
- Рарвит. 
Дыккаг бон ничи фæзынд. Рацыд цалдæр боны, фæлæ зарæджы 
ныхæстæ хæссæг нæ уыд. Æрмæст иу райсом ме стъолыл 
æрбаййæфтон, æвæццæгæн, кæйдæр дзыппы бирæ чи фæлæууыд, 
ахæм æнцъылдтæ писмо. Райхæлдтон æй. Тетрады сыфæн йæ иу 
фарсыл хылы-мылы фыстытæй тыхтæ-амæлттæй бакастæн зарæджы 
ныхæстæ. 
Сыфы дыккаг фарсыл фыст уыди: «Бахатыр кæн, мæхицæн 
бауайыны рæстæг не сси. Бамбардзынæ мæ: сæрд йæ тæккæ тæмæны, 
кæм хос кæрдын, кæм ссивын... Иу бон уым куы уыдтæн, уæд мæ 
зæрдæмæ тынг фæцыдтæ. Мæ зæрдæ дыл дарын, а дыууæ боны ацы 
зарæг радиойæ кæй разарын кæндзынæ, уымæй. Æрмæстдæр æй иунæг 
хатт фехъус, æндæр æй пластинкæйыл дæр ныффыссын кæндзынæ. 
Диссаджы зарæг у. Йæ ныхæстæм ын кæсыс, кæрæдзийыл куыд хорз 
бадынц!.. Дæ хорздзинад дын никуы ферох кæндзыстæм. Ау, мах дæр 
мад æмæ фыдæй куы райгуырдыстæм. Дæуæй куы æрбаздæхтæн, уæд 
мæ фыд Бибойæн дæ ныхæстæ ракодтон. Уынгæ йæ куы фæкодтаис, 
уынгæ! Зæххыл дæр ма дын хæцыди, цы! Уыцы сахат йæ хъуг 
æрбаргæвдыныл дæр фæстæмæ нæ фæхæцыдаид. 
Æрмæст дæ уый курæг дæн, æмæ йæ, дæ разы адæмон зарджытæ. 
чи фæкæны, уыцы артист азарæд. Мæ зæрдæмæ тынг цæуы йæ 
хъæлæс. Æрмæст зарæджы ныхæстæй мацы ферох кæнæд. Дæ разы, 
фæстаг ныхæстæ чи сты, уыдон-иу хъæрдæрæй азарæд. Стæй, куыддæр 
зард фæуа, афтæ-иу æй сæхимæ дæр мауал ауадз, - уыцы иу цыдæй- 
иу ардæм рацæут...» 
Æз писмо кæсын фæуагътон æмæ, лæппу цы ныхæсты кой кодта, 
уыдонмæ ногæй æркастæн. Уым уыди афтæ фыст: 

Æхсызгоп улæфт 
77 
Фæсхохы бабыз 
Гогызæй тарсти. 
Куытаты Гагуыдз 
Се скъæтæй касти. 
Гъей, тох, гъей тох, уæрæйдæ! 
Зарæг иуварс æрæвæрдтон æмæ дарддæр кастæн писмо. «Уе 
’рбацыдмæ цæттæ уыдзыстæм, - фыста лæппу. - Ард дын хæрын 
(уæвгæ дзы ард хæрын дæр цæмæн хъæуы, нæ зонын!), куыддæр комы 
нарæгæй æрбакæсат, афтæ уын уæ фындзыхуынчъытæ физонджыты 
хусысмаг ныццæвдзæн. Уый дзы куы нæ уа, уæд-иу нын «пуй, налат» 
зæгъут æмæ фæстæмæ комы нарæгæй уæ фæд-уæ фæд аздæхут. Цæй, 
æнхъæлмæ уæм кæсæм. Артисты-иу ма ныууадз». 
«Цавæрдæр къулбадæг!» - мæстыйæ загътон мæхинымæр. Чысыл 
ма бахъæуа, Бибойы зарæг дæр, писмо дæр лыстæг пырхытæ ма 
ныккæнон. Фæлæ мæхиуыл ныххæцыдтæн. Стæй, зæгъын, лæппуйæн 
йæ ном, йæ мыггаг куы базонин, зæгъгæ, писмомæ ногæй æркастæн. 
Фæлæ сæ нæ равзæрстон. 
Кæд цыфæнды мæсты уыдтæн, уæддæр писмо фæстæмæ батыхтон 
æмæ йæ ме стъолы лагъзы бафснайдтон. Иу цалдæр боны фæстæ мæм 
газеты редакцийæ мæ зонгæ телефонæй æрбадзырдта: 
- Мыййаг дæм Мæсчъыхъæуæй исчи зарæг æрбарвыста? «Бибойы 
зарæг»? 
- Æрбарвыста. Ды та йæ цæмæй зоныс? - бафарстон æй æз. 
- Цæмæй куы зæгъай, уæд дыл мæнæ редакцимæ æнæхъæн гобаны 
цъарыйас гæххæтт ныффыста. Хъаст дыл кæны... 
- Чи у? Йæ ном æмæ дзы йæ мыггаг нæ фыссы? 
- Писмойы бын цавæрдæр хылы-мылы хæххытæ ис, нæ сæ 
æвзарæм. 
- Уæдæ мæнмæ дæр раст ахæм гæххæтт куы æрбарвыста. Йæхи 
йын федтон, фæлæ йын йæ ном æмæ йæ мыггаг нæ зонын, æндæр æм 
афонмæ дæр дзуапп арвыстаин. 
- Куыд дæ зæгъы, уый зоныс? - йæ фырхудæгæй ферхæцыд 
редакцийы кусæг. «Зарæджы рифмæтæ йæхирдыгæй куы фæкæна, 
йæхи номыл сæ куы раскъæра, уымæй тæссаг у. Ахæмы каст кæны. 
Æвæццæгæн сæ нырмæ дæр йæхимæ уымæн дары. Газеты ’рдыгæй 
йæ фесхойын хъæуы, науæд сæ йæхирдæм фесхойдзæн...» Гъы, куыд 
у? Хорз дæ нæ фесхуыста? - кæл-кæлæй ныххудти мæ зонгæ. 
-Тынг... 
- Хъус-ма, ме ’рдхорд. Куыд дæм кæсын, афтæмæй дæ пъеро 
къуымых кæнын байдыдта. Саг дын фæрæтмæ куы æрцыд, уæд ма 
цæмæ кæсыс? 
«Дæ пъеро кьуымых кæнын байдыдта»... Уыцы ныхæстæ мæ куыннæ 
бацырын кодтаиккой? Æмæ дыккаг бон Мæсчъыхъæумæ фæраст дæн. 
Мемæ айстон, лæппу редакцимæ цы писмо ныффыста, уый дæр. 

78 
Цæгæраты Максим 
Сихæрттыл бахызтæн комы нарæгæй. Зын фæндаджы фæстæ мæ 
размæ байгом, аргъæутты кæй кой фæкæнынц, ахæм диссаджы хæххон 
æрдз. Æрмæст лæппу цы физонджыты тыххæй фыста, уыдон хæрзад 
тæфæн дзы йæ кой дæр нæ уыд. Стæй йæм, æнæгæдыныхас, 
æнхъæлмæ дæр нæ кастæн. 
Комы нарæгæй дзæбæх зынд Мæсчъыхъæу. Нæусæр къæдзæхы 
фарсыл, цыма кæрæдзи æккæйтты бадтысты, уый хуызæн зындысты 
хъæуы къæйдурæй амад тъæпæнсæр хæдзæрттæ. Хъæуы фæйнæфарс 
бæрзонд айнæг хæхты цъуппытыл лæууыдысты дыууæ рагон мæсыджы. 
Цыма хъæуы уындæй сæ цæстытæ фæрыстысты кæнæ сæ иунæджы 
хъарджытыл уыдысты, уый хуызæн сæ хæлд тигътæй куырм уæйгуытау 
уырдыгмæ кастысты хъæумæ, комы нарæгмæ. Уæлдæр, хъæуы сæрмæ, 
нарæг къахвæндаг кæуылты цыд, уырдыгæй суанг айнæджы рагъмæ 
схылди цъæх-цъæхид нæзы хъæд. Хъæды сæрмæ тæмæнтæ калдтой 
копрадзхуыз цъититæ. Хъæуы бынты, фынккалгæ, дуртимæ 
хъуырдухæнгæнгæ, уади цъитидон. Йæ комы тæф тæнæг фæлмæй 
бадти йæ сæрмæ. 
Комы нарæгæй куы бахызтæн, уæд мын цыма исчи мæ улæфæнтæ 
байгом кодта, цыма мын исчи мæ фæллад йе ’нæуынгæ къухтæй систа, 
уый хуызæн ме уæнгтæ аивæзтон. Диссагмæ кæсæгау кастæн мæ 
алывæрстæм. Хъæумæ хæстæг доны был æрбадтæн. Мæхи ауазал 
кодтон. 
«Ныр хъæумæ дард нал у. Хæццæ кæндзынæн», - загътон 
мæхинымæр æмæ тамако ссыгътон. Æрбадтæн. 
Фæлæ уыцы сахат доны фаллаг фарсæй, уæлиау кæцæйдæр, 
рагъæй мæ хъустыл æрцыд цавæрдæр рæсугъд зарæг. Æз рагъмæ 
скастæн. Мæ цæст никæуыл æрхæцыд. Æрмæст бæрз бæлæсты ныллæг 
къутæрты æхсæнæй, нымæтхуды гоппытау, зындысты хосы мæкъуылтæ. 
Уыдонæй рахизырдæмдæр, рагъыл, ныппырх сты хъæбæрхоры, 
мæнæуы хуымтæ. Цыма сæ исчи сызгъæрин донæй бапырх кодта, уый 
хуызæн хуры тынтæм æрттывтой. 
Зарæг кæцæй цыд, уый нæ равзæрстон. Афтæ мæм каст, цыма мæ 
алыварс æрдз иууылдæр заргæ кæны. Стæй уый, быдираг зарæджы 
хуызæн, сабыр, æнæзмæлгæ уддзæфы базыртыл нæ тахт, æмыргомау 
нæ уыд, фæлæ сæртæг зыланг кодта. Зарæгæн кьæдзæхтæ дæр фæрсаг 
кодтой, цъитидоны уынæр йемæ иу кодта æмæ хæхтыл азæлд. 
Адæймаджы йæ фæдыл сайдта айнæг хæхты цъуппытæм. 
Чысыл фæстæдæр, мæ бакомкоммæ доны тæккæ былмæ цы нарæг- 
адаг æрцыд, ууылты æрхызти барæг. Йæ ныллæггомау, бæгæныхуыз 
бæх, цыма доны хъæстæ рагæй нал фæци, уыи хуызæн дурты æхсæн 
йæ уымæл хæмхудтæ уыцы-иу цавд фæкодта. Йæ фæрстæ, фæндыры 
тæнтау, сулæфыдысты. Барæг æм цыдæр схуыст ныхæстæ скодта, 
фæлæ сæ доны уынæрæй нæ фехъуыстон. Бæх дон нозт куы фæци, 
уæд йæ цыбыр хъустæ фæгæмæл кодта æмæ йæ хицауы ныхасмæ дæр 
нал банхъæлмæ каст, афтæмæй доны æрбалæгæрста. 

Æхсызгоп улæфт 
79 
- Уазæг, дæ фæндаг раст, - бæхæй роггомау æрхизгæйæ, загъта 
барæг æмæ мæм йæ фыййаджыйас къух æрбадаргъ кодта. 
- Арфæгонд у, - сыстадтæн барæгæн. 
- Дардæй цæуæджы хуызæн дæ, - лæг гæрзын дзыларбос бæхы 
раззаг кьахыл абаста æмæ донбыл дзуццæджы æрбадт. Ие ’нæдаст 
тымбыл цæсгомыл цалдæр армыдзаджы дон скалдта. Йæ сырх бæрзæй 
йæ хурсыгъд къухтæй аууæрста. Цавæрдæр æхсызгон улæфт ныккодта 
æмæ загъта: - Ард дын хæрын, цыфæнды дохтыры хосыл дæр æй нæ 
баивдзынæн... Уалæ скьолайы æркомкоммæ хид уыныс? Изæрыгон 
уыцы хиды был иу сахат абадын йæхæдæг дунейы аргъ у. Донмæ куы 
кæсай, уæд раст æхсыры цад куыд уа, афтæ фыцы. Дуртыл йæхи куы 
ныццæвы, лыстæг пырхæнтæй фæйнæрдæм куы фæцæуы, уæд ма лæг 
уымæй дзæбæхдæр цæмæ бакæса. Нæ, ард дын хæрын, дон нæ, фæлæ 
хъуазы æхсыр, æвдадзы хос... 
Иу метры æрдæгæй къаддæр чи нæ уыди, ахæм сырх къухмæрзæнæй 
йæ цæсгом, йæ бæрзæй ныссæрфта, афтæмæй нæууыл мæ фарсмæ 
æрбадт мæ ног зонгæ. 
- Цæй, ныр кæд гæнæн ис, уæд мын иу тамако ратт æмæ йын æз 
дæр йæ фæздæг скалон. Стонг, дам, æмгъуыд нæ зоны. Хабæрттæй 
дæ уый фæстæ афæрсдзынæн,- цавæрдæр зæрдæмæдзæугæ 
хъæлæсы уагæй загъта уый æмæ мæм йæ донхуыз цъæх цæстытæй 
хионы каст æрбакодта. 
Мæ ног зонгæйыл цыдаид иу-дæс æмæ дыууиссæдз азы. 
Цыбыргомау, тулдзы бын^зæфхады хуызæн фидар лæууыд йе ставд 
хæцъæфджын зæнгтыл. Иæ къæхтыл уыд, сæууон æртæхтæ æмæ 
хæххон уарынтæ сæ ахуырст кæмæн аластой, ахæм цырыхъхъытæ. 
Æвзист роны гæрз хæдоны дыдæгъты кæмдæр арф аныгъуылди. Цыма 
сæ хицауы тыппыр гуыбынæн фæрæхойынæй тарстысты, у^ый хуызæн 
æддæмæ цыргъæй лæууыдысты роны æрттиваг æвзæгтæ. Йæ тымбыл 
цæсгомыл дзæбæх фидыдтой, урсытæ дзæвгар кæм фæзынди, уыцы 
цыбырæлвыд бæзджын рихитæ. Йæ донхуыз нымæтхуды бынæй 
æвзистау æрттывтой йæ халас къæмисæнтæ. Цæсгомы иннæ хæйттæй 
уæлдай бæрæгдæр дардтой æрфгуытæ. Цыма сæ бынмæ æппынæдзух 
цы тьæпæнгомау фындз уыдтой, ууыл æрвæсгæ нæ кодтой, уый хуызæн 
фындзы рагъыл баиу сты, сæхи фæйнæрдæм айстой, æмæ, мæнæуы 
куыристау йæ цъæх цырд цæстытыл æрзæбул сты. 
Бæх чысыл æддæдæр хызт. Йæ дойны суадзыны фæстæ кæрдæг 
зæрдиагæй мерс кодта. 
- Мæсчъыхъæуы ма амæй размæ искуы уыдтæ? - йæ тамако 
цавæрдæр æхсызгон улæфт скодта, афтæмæй мæ бафарста ме ’мбал. 
- Никуы, - дзуапп радтон æз æмæ, раст зæгъгæйæ, мæ дзуаппæй 
мæхæдæг дæр фефсæрмы дæн. Ноджы мæм уыцы сахат ме ’мбал 
уайдзæфгæнæджы цæстæй æрбакаст. Куыд æй бамбæрстон, афтæмæй 
стыр дис фæкодта, нырмæ Мæсчъыхъæуы кæй никуы уыдтæн, ууыл. 
Йæ бæнатæй сыстад, доны ’рдæм йе ’ргом аздæхта æмæ загъта: 

80 
Цæгæраты Максим 
- Йæ гыццылмæ йын ма кæс. Фыдуаг у. Уалдзæджы куы ныффугтытæ 
ласы, кæмттæ йæ хъæлæсы куы ахæссы... Хидæй, фæндагæй сыл уыциу 
хæст акæны. Дæлæ цуанæтты къуыбыры цур федтай, хох йæ тæккæ бæрæг 
астæуыл куыд афаста, уый? Ныр æм кæсыс? Цыма æппындæр ницы 
ракодта, уый хуызæн тасгæ-уасгæ йæхи куыд аскъæрдта. Багъæц, уалæ 
дын уыцы рагъыл дæ рохтыл куы æрбахæцæм, уæд дæм бæрæг уыдзæн! 
Ме ’мбал уыцы ныхæстæ ахæм хуызы дзырдта, æмæ цыма йæ 
фыдуаг фыртмæ хæцыд. Донмæ кæсгæйæ ма суанг йæ амонæн 
æнгуылдзæй дæр бадодой кодта. Æз мæхи нал баурæдтон æмæ йæ 
бафарстон: 
- Чысыл раздæр æй хъуазы æхсыр куы хуыдтай, уæд æм куыд тагъд 
æрбамæсты дæ? 
- Алы аз æм фæдисы цæуынæй нæ сæрæн нал стæм. Ныртæккæ 
куыд сабыр у, афтæ куы уаид, уæд бæргæ... Фæлæ хæхтæ, къæдзæхтæ 
йæ хъæлæсы ахæссы, комы абухгæ куы абырсы... Уæлæ цъитийы бын 
æхсæрдзæн кæцæй хауы, уый зоныс? Мæсыджы галиу фарс... Гъе уæдæ 
йын уым йе згъæллаггæмттыл фæстæмæ æрбахæцын ис нæ зæрды. 
Уым электростанцæ куы æрцаразæм, уæд Мæсчъыхъæу Мæсчъыхъæу 
нал уыдзæн, нал... Ам дæлæмæ ком ныррухс кæндзæн, доны был - 
фæлладуадзæнтæ, сывæллæтты лагертæ... 
Ме ’мбал ма ноджыдæр иу тамако ракуырдта. Афтæ зæрдиагæй та 
иæ сдымдта, æмæ йæ русты къуырфытæ кæрæдзийыл амбæлдысты. 
Йæ нымæтхуды кæрон хæрдмæ фесчъил кодта æмæ, чысыл раздæр 
зарын кæцæй хъуыст, уыцы рæгътæм скаст. 
- Уалæ бæрз бæлæстæ кæм фæкъорд сты, уый уыныс? Уым иу 
дидинæджы мыггаг зайы. Ам æй, хæхбæсты, «лæджызæрдæ» хонынц. 
Афтæ йæ кæй хонынц, ууыл æрмæст ды нæ дис кæныс. Сæрдæй, 
зымæгæй йæ хуыз нæ ивы. Æрæгвæззæджы уазæлттæ хæхты куы 
æрбамидæг вæййынц, сæ райсомы халас рæгътыл куы æрбады, уæд 
иннæ дидинджытæ сæ рæсугъд базыртæ æруадзынц. Уыдон та 
бæрзæндты фæкæсынц, дардмæ ферттивынц. Уады фыдуагтымыгътæ 
сæ дыууæрдæм ратон-батон сисынц. Сæ бындзарæй сæ стонынмæ 
фæхъавынц. Фæлæ уыдон сæрыстырæй фæкæсынц рагъæй бынмæ- 
коммæ. Æвæццæгæн, бæрз бæлæстæ дæр сæ фарсмæ уымæн 
фæкъорд сты. Уыдон ныллæууынц уады ныхмæ, бауромынцтымыгъты. 
Бахъахъхъæнынц сæ рæсугъд, хъæбатыр сыхæгты. 
Ныр хъус, афтæ сæ цæмæн хонынц, уымæ. Зæронд адæм куыд 
дзурынц, афтæмæй раджы кæддæр Мæсчъыхъæуы царди, исæй хæрз * 
мæгуыр, удыхъæдæй сæрæн чи уыд, ахæм сидзæр лæппу. Фæлæ йæ 
хъæуы хъалтæ нæ уарзтой æмæ дзы алы ран дæр зыгъдкъахæн кодтой. 
Æмæ иуахæмы сæ фæнд сæ къухы бафтыд. Ныртæккæ уыцы 
дидинджытæ кæм зайынц, уым йæ размæ бабадтысты æмæ йæ фæсте 
багæрах кодтой. Йæ зæрдæ йын систой. Дур ыл ныффæлдæхтой. Йæхи 
та йын былæй аппæрстой. Таурæгъгæнджытæ куыд дзурынц, афтæмæй 
дыккаг бон дур йæ бынаты нал разынд. Æрмæст уым райсомы хуры 

Æхсызгоп улæфт 
81 
тынтæм тыбар-тыбур кодтой, уымæй размæ хæхбæсты кæй никуыма 
фендæуыд, ахæм диссаджы дидинджытæ. Боны кæм, фæлæ сæм 
æхсæвы мæйдары ссыдысты хъæуы хъалтæ. Сæ къæхты бын сæ 
сæууæрстой. Фæлæ та райсом хуры скастмæ ногæй сыстадысты, ноджы 
рæсугъддæр тæмæн скалдтой. 
Ме ’мбал исдугмæ йæ ныхас фæурæдта. Йæ къæхты бынæй 
ныуулæфыд. Йæ цæсгом фенкъардхуыз. Æнæнхъæлæджы уыцы 
дидинджыты кой цæмæн ракодта, уымæн æз ницы бамбæрстон. Æрмæст 
уыцы сахат йæ зæрдæйыл цавæрдæр дур кæй æрæнцад, уый бæрæг 
уыд йæ цъæх цæстытыл. Æнæбарыгомау мæм æрбакаст æмæ загъта: 
-Æмæ æрмæст æрдзы рæсугъдæн не ’рзадысты уыцы дидинджытæ. 
Ноджы сын стырдæр нысан уыди. Тонгæ та дзы кодтой æрмæстдæр 
иунæг хъуыддаджы фæдыл. Мæсчъыхъæуæй-иу исчи дард балцы куы 
цыди, уæд-иу дзы уый æрхаста иу дидинæг. Адæмы раз-иу æй радта 
йæ уарзон чызгæн, йæ бинойнагæн. Æмæ уый хъæубæсты нымад уыди 
стыр ард бахæрдыл. Фæлæ иуæй-иутæн уыцы хъуыддаг сæ къухы нал 
бафтыд... Акса-ма, ныхæстыл дæ ныддардтон. Цæй, хъæумæ кæм 
цæуыс, уым ма фембæлдзыстæм. Иунæгæй дæ нæ ауагътаин, фæлæ 
ма мæ иннæ хосдзауты дæр абæрæг кæнын хъæуы, - йæ ныхас 
иннæрдæм фездæхта лæг æмæ бæхыл абадт. 
- Хъусыс, дæ фысым ивынфæнд ма скæн. Сæгъ æлхæнын дæ 
бахъæудзæн. Гагуыдз, зæгъгæ-иу, бафæрс, - чифæнды дæр дын æй 
бацамондзæн... 
Бæх фæцагайдта. Фæндаджы сæрты бахызт æмæ хъæды ’рдæм йæ 
ных сарæзта. 
«Гагуыдз?» - барæджы фæдыл кæсгæиæ, загътон мæхинымæр. 
Зарæджы цы Гагуыдзы кой ис, уый ма уæд? Йемæ уый бæрц фæныхас 
кæн æмæ йæ ма базон, йæ номæй дæр æй ма бафæрс? Уæвгæ 
Мæсчъыхъæуы рæсугъд æрдзы хабæрттæ афтæ цыбæлæй кодта, 
цъитидонæй афтæ тынг æппæлыд, æмæ ма ууыл уыдтæн? Ноджы уыцы 
дидинджытæ... Лæджызæрдæ! Хорз ном сын æрхъуыды кодтой, æвæдза. 
Мæ цæстытыл ауад: миты рагъыл тъæнджы мæй сырх-сырхид 
дидинджытæ. Уымæй диссагдæр ма цы хъуамæ уа! 
Гагуыдз уайтагъд хъæды кьохы фæмидæг. Иу ран æрдузæй фæзынд, 
йæ къухæй мын хъæуы ’рдæм цыдæр ацамыдта, стæй та бæлæсты 
æхсæн æрбайсæфт. 
Æз хъæумæ араст дæн. Хур акъул, æмæ, цыма зæронд мæсыджы 
хæлд тигъыл ссудзынмæ хъавыд, афтæ зынд. 
Доны былты нарæг къахвæндагыл цæугæйæ, æз хъуыды кодтон 
Гагуыдзы ныхæстыл. Уыцы дидинджытæ мæ сæрæй нæ цух кодтой. 
Цæуылнæуал бафтыд йæ къухы, æппæтæй йын зынаргъдæр чи уыди, 
уыцы адæймагæн дидинæг балæвар кæнын? Чи йæ бахъыгдардта? 
Цæмæн? Кæдæм цыди ахæм дард балцы?.. 
Хъæусоветы никæй баййæфтон. Дурын асинты сæрмæ, йæ ахуырст 
раджы кæмæн ссыд, ахæм зæронд дуарыл уыди цæфхады хуызæн 
6 Цæгæраты Максим 

82 
Цæгæраты Максим 
гуыдыр æвæрд. Уæдæ кæй бафарстæуа, зæгъгæ, мæ алыварс мæ цæст 
ахастон. Чысыл фалдæр, ныллæггомау хæдзары дуармæ, хъазыди 
цалдæр сывæллоны. Фæдзурынмæ сæм куыд хъавыдтæн, афтæ 
хъæусоветы бакомкоммæ кулдуарæй хъуызæгау рахызт къæсхуыртæ- 
арæзт æрыгон сылгоймаг. Ие уæхскыл арахъуадзæн аджы сæр. Мæн 
куы ауыдта, уæд хорзау нал фæци. Фæстæмæ хæдзармæ фездæхынмæ 
хъавыд, фæлæ йæм уæдмæ æз фæдзырдтон: 
- Бахатыр кæн, хорз ус. Уæ хицауад кæм сты? 
Сылгоймаг, цыма йæ исчи стыр фыдгæнгæйæ æрцахста, уый хуызæн 
йæ бынаты лæугæйæ баззад, стæй аджы сæр сисрæбын авæрдта æмæ 
дзуапп радта: 
- Гагуыдз... хосдзаутæм ацыд. Йемæ ма уæлæ Таймуразты Сона 
кусы æмæ уый та районы ис. 
- Бахатыр кæн, фæлæ уæ хъæуы цал Гагуыдзы цæры? 
- Иунæг Гагуыдз... Хъæуыхицау... 
- Бузныг. Æз æм банхъæлмæ кæсдзынæн. 
Сылгоймаг фæстæмæ дæр нал фæкаст. Цыма йæ исчи фæсте 
сырдта, уый хуызæн нарæгуынджы фæцагайдта. Гагуыдз доны былæй 
цы хидмæ амыдта, ууыл бахызт æмæ доны фаллаг фарс иу тъæпæнсæр 
хæдзары фæмидæг. Хъæуы иннæ хæдзæрттæй уæлдай уый лæууыди 
хибарæй. Цыма истæмæй тарст, уый хуызæн къæдзæхрæбын æрæм- 
бæхст. Сырды цæстытæ мæйдары куыд ферттивынц, афтæ хурмæ 
ферттив-ферттив кодтой йæ чысыл рудзгуытæ. Йæ дурæй быру ранæй- 
рæтты фæкъахыртæ. Уисæй быд дуар, цыма лæууынæй бафæллад, уый 
хуызæн йæхи иуварсырдæм æркъул кодта. Кæртæй зынди кæйдæр 
уæлдзармхуды гопп. 
Гагуыдз зынæг нæ уыд. Мæхинымæр агуырдтон, «Бибойы зарæг» 
мæм чи æрхаста, уыцы лæппу-лæджы. «Æвæццæгæн, хосдзаутимæ ис», 
- загътон мæхицæн æмæ доныбылы ’рдæм араст дæн. Гагуыдзы 
æрбаздæхтмæ Бибойæн йæхи ссарын, йемæ аныхас кæнын, - афтæ 
уыд мæ хъуыды. 
Хидмæ бахæццæ дæн. Гагуыдзы загъдау, æцæг аргъæутты кæй кой 
фæкæнынц, ахæм ран! Нæзы хъæды лыггæгтæй фидар арæзт хиды 
могортыл æрра сырдау йæхи хойы Мæсчъы дон. Лыстæг пырхæнтæй 
фæцæуы хæрдмæ æмæ хидыл сæлфынæгау уары. Рагуалдзæгæй 
æрæгвæззæджы уазалтæм нæ хус кæны хид. Æхсызгон уазал дымгæ 
цæуы донæй. Уæлдæр, комы нарæджы, бæрзонд айнæг хохæй 
уырдыгмæ сæх-сæх кæны æхсыры фынчы хуызæн æхсæрдзæн.. 
Цъититæ баиу сты æнæкæрон арвы цъæхимæ. 
Чысыл раздæр хъæусоветы асинтæй цы хæдзармæ кастæн, уый 
бынтон хæстæг у ардæм. Хæлд сисы сæрты мæм чидæр йæ цæст дары. 
Æвæццæгæн, йæ худы гопп фæзын-фæзын кæмæн кодта, уый у. Фæлæ 
цыма йæхи æмбæхсы... Исдугмæ нал фæзыны, стæй та ногæй дуры 
аууонæй радары йæ сæр. Мидæмæ сæм куы бацæуон, мыййаг, кæд 
уымæй тæрсы? Нæ, цыфæнды куы фæуа, уæддæр мын сæ рæзты æнæ 

Æхсызгоп улæфт 
83 
ссæугæ нæй. Бибойæ сæ уæддæр бафæрсдзынæн. Стæй мæм циркмæ 
кæсæгау чи кæсы, уый дæр фендзынæн. 
Мæхи уыцырдæм систон. Хæдзары дуармæ нæма схæццæ дæн, 
афтæ мæ хъустыл ауад кæйдæр кæнгæ хуыфт. Кулдуарæй рахызт 
ныллæг, къæсхуыртæ, иу-цалдæр мæйы йæ рустыл сæрдасæны фæд 
кæмæн нæуыд, ахæм лæг... Цыма мæуынгæ дæр нæ фæкодта, уыйау 
йæхи иуварсырдæм азылдта. Стæй мæм æнæбарыгомау æрбакаст, 
аразгæ мидбылты худт бакодта æмæ мын йæ сæрæй акуывта. 
Салам ын радтон. 
- Цы хур, цы къæвда æрбахаста дæ хуызæн дзæбæх лæджы, 
хуыцауæй дæр æмæ адæмæй дæр чи ферох, уыцы Мæсчъыхъæумæ? - 
йæ къуырф цæстытæ æрфгуыты бын амбæхсгæйæ, бафарста уый. 
- Иу чысыл хъуыддаджы фæдыл... Æмæ фæсмон кæнын, нырмæ 
уæм кæй никуы æрбафтыдтæн, ууыл. Диссаджы рæсугъд ран. 
Æхсæрдзæнтæ... Дидинæджы сæрвæттæ... Сыгъдæгуæлдæф... 
Уый ницы дзуапп радта. Æрмæст йе уæнгтæ куыддæр æнахуыр 
тымбылтæ æрбакодта. Цыма йын мæ ныхæстæ хъыг уыдысты кæнæ 
йыл миты хъæпæн æрбакалд, уый хуызæн йæ дæрдджын палтойы 
æфцæгготы йæ сæр атъыста. Комы нарæджы ’рдæм скаст æмæ загъта: 
- Хъуыддаджы фæдыл, зæгъыс? Æмæ цы кæны... Хъуыддæпгæн 
дæр лæг хъæуы, уæдæ цы? Мах дæр, уæ карæн ма куы уыдыстæм, уæд 
хъуыддæгты уыдыстæм... Фæлæ ма ныр цæмæн бæззæм? Кæй ма 
хъæуæм?.. 
- Цæмæн афтæ зæгъыс? Дæ тæккæ лæджы кары куы дæ. Нырма, 
æвæццæгæн, саргъы бæхыл цыфæнды лæппуйæ дæр хуыздæр 
сарæхсис, - дзуапп ын радтон æз. - Мæнæ уæ Советы сæрдармæ 
кæсыс? Гагуыдзæй зæгъын. Æвæццæгæн, дæуæй бирæ кæстæр нæ 
уыдзæн. Нырма йæ бæхыл хъазты лæппуйы бадт кæны. Уый дæр лæгъз 
фæндæгтыл нæ, фæлæ къæдзæхтыл, адæгты. 
Хæдзары хицау, цыма йæ исчи фæсте хъамайы фындзæй фæрæ- 
хуыста, уый хуызæн зына-нæзына размæ фаецудыдта. Бæрæг уыд: мæ 
ныхæстæй йын цыдæр йæ тъæнгтæ ацагъта. Йæ гуыбыр, тæнæгфындзы 
цыма резинæ ласт уыди, уыйау йæ дыууæ фарсы сæ мидбынат 
скафыдысты. Фындзы фæрстимæ базмæлыдысты йæ бурдзалыг рихитæ 
дæр. Цæмæй йыл ма фенæууæнк уыдаин, уый тыххæй йæ цæсгом 
фецæгхуыз кодта. Йæ палтойы тæрттыл æнгомдæр æрбахæцыд æмæ, 
мæнæй йæ цæстæнгас иуварсырдæм аздахгæйæ, загъта: 
- Низ... Низæн азтæ нæ лæууынц. Адæймаг хъыгдард куы вæййы, 
уæд ын, æрдæбонсарæй афтæ цыбæлæй цы доны уылæнтæм кастæ, 
уыдон дæр тых кæнынц. Дидинæгджын сæрвæттæ дæр æй нал 
фендавынц... Акса-ма, мидæмæдæрдын нæзагътон... Нæ, нæ, нанайы 
глази мæрддзæгтыстæн, нæ дæ ауадздзынæн. Бæстæ иннæрдæм куы 
рафæлдæха, уæддæр дын æнæ рацæугæ нæй. Ау, хæдзар куы стæм! 
Цæхх æмæ кæрдзын... Табуафси, мидæмæ... Мæ дуарæй аздæхгæ дæ 
чи фена, уый цы зæгъдзæни? Худинаг мæ куы кæныс. 

84 
Цæгсераты Максгш 
Лæг сцырын. Йе уæнгтыл схæцыд. Йæ тæнæг æфсæртæ скуыстой. 
Мæ цонгыл мын ныззæгæл, хæдзармæ мæ ласы. 
- Уæвгæ сымах хицауадмæ æмхицдæр стут. Мæгуыр лæджы 
хæдзарыл цæмæн барвæсат? Фæлæ уал раздæр базонын хъæуы, чи у 
уыцы хицау. Кæм фесгуыхт... - цæсты фæныкъуылдмæ фæстæмæ йæ 
гаччы абадт, йæ сæр йе уæхсчыты æхсæн аныгъуылд хæдзары хицауæн. 
Йæ цырд къуырф цæстытæ фæстæмæ æрфгуыты бын амбæхста. 
Мæсчъыхъæумæ цæй тыххæй æрбацыдтæн, уый йын куы 
радзырдтон, уæд та ногæй йæ базыртæ бацагъта. 
- Дæ рынтæ мæ гуыбыны! Уæдæ уый ды дæ? Æмæ мын æй уæд 
нырмæ цæуылнæ загътай? Уайтагъддæр мæ зæрдæ къæпп кодта, 
зæгъын, ахæм дзæбæх лæг нæ хъæумæ хуымæтæджы не ’рбацыдаид. 
Дæ хорзæхæй, нæ лæппуйæн ахæм хорзæй цы ракодтай? Дæумæ куы 
уыди, уæдæй нырмæ дæ кой, дæ цæрайы йеддæмæ куы ницы кæны. 
Æмæ, нанайы глази мæрддзæгтыстæн, лæппу раст уыди. Бауырнæд 
дæ, уый аккаг дæ. Гъы, уæдæ куыдтæ стут? Дзæбæхтæ, æнæнизтæ 
стут?.. Чындз, марадз-ма, исты фен. Нæ дуармæ чи лæууы, уый нæ 
зоныс? Дардмæ кæмæ бæллыдыстæм æмæ нæм ныр йæхи къахæй чи 
æрцыд, уый. Рæвдздæр!.. 
Цыма йæ хицауы ныхасмæ гæппæввонгæй лæууыд, уый хуызæн 
кæрты æваст февзæрд, хъæусоветы раз кæй федтон, уыцы 
кьæсхуыртæ, æрыгон сылгоймаг. Хæдзары хицаумæ йæ сæрæй цыдæр 
ацамыдта. Куыд æй бамбæрстон, афтæмæй цалынмæ мах дуармæ 
лæууыдыстæм, уæдмæ уый йæ хъуыддæгтæ кодта. 
- Хорз. Фæцæуæм, - загъта хæдзары хицау æмæ кулдуарыл мæ 
разæй бахызт. 
Цы гæнæн ма мын уыд, æз дæр йæ фæдыл бараст дæн мидæмæ. 
Цыма йæ кьæхты бынтæ тæппæлттæ уыдысты, уыйау схъиугæ цыд кодта 
хæдзары хицау. 
- Дæ лæппу дæр, æвæццæгæн, хосдзаутимæ ис? - бафарстон 
хæдзары хицауы, кæрты куы æрлæууыдыстæм, уæд. 
- Цы загътай? - æнæбарыгомау мæм фæстæмæ ракаст уый. - О-о, 
лæппуйэе зæгъыс? Уый ма мын хос кæрдынты йедты лæг куы уаид, уæд 
бæргæ. Йæ хуызмæ йын ма кæс. Рынчын у. Гъемæ, мæгуыр, йæхи иу 
ранæй иннæ ранмæ радав-бадав кæны. Мæхъхъæлы хъæутæй дæр 
фæстæмæ уый тыххæй ралыгътæн, кæд, зæгъын, ам иу чысыл йæхиуыл 
фæхæцид, фæфидардæр уаид. Дзырдтаид дын æй йæхæдæг дæр... 
- Нæ, ахæмæй мын ницы дзырдта, -дзуапп радтон æз æмæ исдугмæ - 
мæ цæстытыл ауад, горæты мæм зарæгчи æрбахаста, уыцы сырхцъар, 
уæнгджын лæппу-лæджы сурæт. Рынчын у æмæ уымæ гæсгæ йæ бон 
кусын нæу, зæгъгæ, ууыл зын баууæндæн уыд. 
- Æмæ уæдæ ницы фæкусы, зæгъыс, нæ? - бафарстон та фыды. 
- Афтæ... хæдзары чысыл цыдæртæ. Ныр дæр горæты ис. Дохтырты 
фæдыл, мæгуыр, рахау-бахау кæны. Куыд хорз уыдаид, ам æй куы 
æрбаййæфтаис, уæд. Хуыцау æмæ дын йе сконд зæдтæй ард хæрын, - 

Æхсызгои улæфт 
85 
йæ низ дæр дзы ферох уыдаид. Афтæ бирæ дæ цæмæн бауарзта, нæ 
зонын. Чындз, уæлхæдзармæ! Уым сатæджы абаддзыстæм. 
Чындз нæ разæй дурын асинтыл сызгъордта. Уæлхæдзары, 
рагъхъæдмæ хæстæг тымбыл фынг ацарæзта. Арахъхъы дурын йæ 
къухы, афтæмæй иуварсырдыгæй æрлæууыд. Иæ сæр йæ риуыл 
æруагъта æмæ йæ кæлмæрзæны бынæй каст. 
- Нæхи бар нæ уадз, - уæлхæдзармæ куы схызтыстæм æмæ 
фынджы уæлхъус куы æрбадтыстæм, уæд тызмæгæй загъта хæдзары 
хицау. Стæй чындзæй дурын райста, сыкъа байдзаг кодта æмæ йæ 
бынатæй сыстад. 
- Цæй, уæдæ, æмбал кæмæн нæй, уыцы иунæг кадджын Хуыцау, 
нæ уазæджы хай нын макуы айс! - йе ’ргом хъæуы ’рдæм аздахгæйæ, 
райдыдта кувын хæдзары хицау. -Æвзæр уазæгæй нæ бахиз, Хуыцау!.. 
Иу зæд, иу дуаг нал ныууагъта, - се ’ппæты ном дæр сса|эдта. Цыма 
æмбырды ныхас кодта, уый хуызæн хъæрæй дзырдта. Йæ козбау 
ныхæстæй мæ цæсгом сыгъди. Æз кастæн хъæумæ. Хур аныгуылд æмæ 
хъæуы уынгтæм сабыргай æрцæйхъуызыд сæрдыгон изæр. Адæм 
уыдысты сæ изæры зилæнтыл. Хиды фаллаг фарс, уынджы тигъыл, 
лæууыди цалдæр нæлгоймаджы. Махырдæм кастысты æмæ цæуылдæр 
ныхас кодтой. Хæдзары хицау сæм йе ’ргом аздæхта. Йæ цæстæнгасыл, 
йе схъæл бадтæй бæрæг уыд, мæстæй сæ кæй мардта, уый: «Кæсут, 
дзæбæхдæр кæсут, Мæсчъыхъæу. Уый æз дæн, æз - Саукуыдзы фырт 
Бибо!.. Нуазгæ дæр Бибо кæны, сымах нæ, фæлæ. Уазæг дæр Бибойы 
уазæг у. Нуазæн дæр ын ныртæккæ йæ кьухты Саукуыдзы фырт Бибо 
фæсадздзæн. Кæсут, уæ цæстытæ дæр рахауæнт». 
Æмæ цалынмæ Бибо Хуыцау æмæ йе сконд зæдты нымадта, уæдмæ 
изаердалынгтæ сæхи ныллæгæруагътой хъæуыл. Къæнцылары дуармæ 
бастæй лæууыди Гагуыдзы бæх. Адæм иугай-дыгай цыдысты 
хъæусоветмæ. 
- Гъе уый дын мæ хабæрттæ... Мæ хуызæн низæфхæрд, æнæхъару 
лæджы дæ ныхтæ ныссадз... Æмæ ма истæй тыххæй дæр куы уаид. 
Ацы властыл æнувыд кæй уыдтæн, йæ сæрыл кæй хæцыдтæн, уый 
тыххæй. Кæрæдзи нæ уарзæм, нæ. Искæмæй чысыл сæрæндæр у, 
æндæр дæ фырхæлæгæй сæ хъуыры ауадздзысты. Мæ фыд цы мæрдты 
ис, уыцы мæрдтыстæн, нæ мæ уарзынц нæ хъæубæстæ! Дæлæ тигъыл 
чи лæууы, уыдонмæ кæсыс? Сæ цæстытæ ацырдæм куыд ныдздзагъыр 
кодтой... Кæнæ уæртæ Гагуыдз нæу, - топпы кæсæнæй мæм кæсы, 
адæмы мыл ардауы. Æмæ мæ фыд цы мæрдты ис, уыцы мæрдтыстæн, 
афтæ чысыл цæуылдæрты хъуыды кæнын, æндæр та йæ æз... 
Бибо, цыма йе ’взаг йæ хъуыры фæбадт, уый хуызæн йæ ныхас 
æрдæгыл аныхъуырдта. Йæ худы бынты мæм хъуынджынæрфыгæй 
æрбакаст æмæ загъта: 
- Нæ арахъхъыл нын кæй нæ барвæссыдтæ, уымæй нæ тынг 
бафхæрдтай. Уæвгæ сымах горæты, æвæццæгæн, дзæбæх нозтыл сахуыр 
стут æмæ... Хуыцауыстæн, ме ’мбæлттæ-иу районæй куы æрбацыдысты, 

86 
Цæгæраты Максим 
уæд-иу ацы уæлхæдзар сæ зард æмæ сæ кафтæй сæнкъуысыд. 
Хъæубæстæ-иу ныл сæ цæстытæ æрæвæрдтой. Уæвгæ ма ныр уыцы 
ныхæстæй цы пайда ис? Фæлтау ма æз æмæ ды афтæ бакæнæм, æмæ 
хæдзармæ цом. Уазал дæ куы бацæуа, мыййаг. Стæй дæ фæллад дæр 
суадз. Службæйы лæгæн уый бæрц гæнæнтæ кæм ис, - райсом, 
æвæццæгæн, раджы цæудзынæ æмæ дзæбæх хъуамæ баулæфай. 
- Нæ, кæйдæрты ма мæ фенын хъæуы. Стæй Гагуыдзæн дзырд 
радтон, æхсæвиуат уыдонмæ кæй кæндзынæн, уый тыххæй. Арахъхъы 
тыххæй та мын хатыр бакæн, куы ма дын æй загътон, - лымæн нæ дæн 
йемæ, - дзуапп радтон хæдзары хицауæн æмæ цæуынмæ рахъавыдтæн. 
Бибо мын мæ цонгыл ныххæцыд. Стæй, мæ фæнд кæй нал 
аивдзынæн, уый куы бамбæрста, уæд йæ палтойы тæрттæ æрбамбырд 
кодта, йæ къæдз лæдзæг йæ дæларм акодта æмæ цæуылдæр 
фæсмонгæнæджы хъæлæсæй загъта: 
- Цæуыс уæдæ, нæ?.. Дыууæизæрастæу хæдзарæй лидзын хорз 
бæргæ нæу. Лæппу ма дæ уæддæр куы æрбаййæфтаид. Хъыг ын 
уыдзæн... 
- Кæд аизæр фæзына, уæд æй райсом фендзынæн. Цæй, 
хæрзизæртæ уал рау. Дæ минас бирæ, - арфæ ракодтон хæдзары 
хицауæн æмæ уæлхæдзарæй æрхызтæн. 
Бибо ма мæ фæдыл цалдæр къахдзæфы ракодта, стæй мæ хатыр 
ракуырдта æмæ уæлхæдзары тигъыл æрлæууыд. Æз уынгмæ рацыдтæн. 
Фæстæмæ ма иу хатт фæкастæн Бибомæ. Уый, дурын цыртау, æнцад 
лæууыд æмæ асинтыл йæ къæдз лæдзæг уырдыгмæ куыд тахт, уымæ 
касти. 
Тигъыл цы нæлгоймæгтæ лæууыд, уыдон уым нал раййæфтон. Хид- 
мæ куы æрбахæццæ дæн, уæд, цыма мæнæй истæмæй тарстысты, уый 
хуызæн сæхи фæйнæрдæм айстой. Иу ма мæм дзы æмбонды сæрты 
ракаст, цыдæр загъта æмæ сарамæ баздæхт. 
«Хæйрæджыты бæстæ у, æви иууылдæр Бибойы хуызæттæ сты?» - 
загътон мæхицæн æмæ мæ цыд фæтагъддæр кодтон. Фæлæ уыцы сахат, 
цыма мын мæ ныхæстæ фехъуыстæуыд, уый хуызæн кæцæйдæр мæ 
хъустыл æрцыд: 
- Гæбæр бæх гæбæр бæхы ныхы... 
- Халон хæдмæл агуры... 
Мæ алывæрстæм акастæн. Мæ цæст никæуыл æрхæцыд. 
«Гæбæр бæх... Халон... Кæй хонынц афтæ? Стæй цæмæн?» - 
фарстон мæхи, фæлæ йын дзуапп раттын нæ фæрæзтон. 
Гагуыдзы баййæфтон хъæусоветы. Цырагъы рухсмæ сырх 
хъуымацæй æмбæрзт стъолы алыварс бадтысты цалдæр нæлгоймаджы. 
Мæн куы федтой, уæд базмæлыдысты. Гагуыдз йæ бынатæй сыстад. 
Мæ къух мын райста. 
- Гъы, æнкъард кæныс, мыййаг? Куыд фæцыди дæ зæрдæмæ нæ 
хъæу? - йæ цæсгом фæхъæлдзæгхуыз, афтæмæй мæ бафарста 
Гагуыдз. 

Æхсызгоп улсефт 
87 
- Æнкъард кæнынмæ йæ нæ равдæлд, æвæццæгæн, - йе ’мбалы 
фарс аивæй басхойгæйæ, загъта, стъолы тигъмæ чи бадт, уыцы 
булкьдастсæр лæг. 
- Бибойы арахъхъ æнкъард нæ, фæлæ лæджы хæйрæг дæр фестын 
кæндзæн, - йæ ныхас баппæрста иннæ. 
-Фæлæуут-ма, уазæг нырма хъæумæ куы нæма æрбахæццæ æмæ 
йæ уайдзæфты бын куы фæкодтат. Кæд æппындæр нæ нуазы, уæд та, - 
загъта Гагуыдз æмæ мæ ныхасгæнджыты бæсты хатыр ракуырдта. 
- Нæ зонын... Изæрсарæй нæм Бибо уæлхæдзарæй йæ сыкъа 
мæстæй марыны тылд кæны æмæ... - ногæй та загъта дастсæр лæг. 
-Уæ хорзæхæй, цы йын кодтат? «Нæ мæ уарзынц. Сæ цæстысындз 
мæ федтой», æндæр йæ дзыхæй куы ницы хауы, - мæхи нал баурæдтон 
æз. 
- Хъусут æм, ноджы ма аххосджын мах стæм, - мæстыйæ загъта 
дастсæр лæг æмæ йæ тымбылкъух стъолыл æрæвæрдта. 
- Уый æндæр ныхас у, Зауырбег... Сбад уал, уазæг. Байхъус нæм 
ды дæр. Нæ фыдæлты загъдау, - мæрдты радыгай фæныгæнынц. 
Бибомæ дæр хæццæ кæндзыстæм, - загъта Гагуыдз æмæ Зауырбеджы 
тымбылкьухмæ бакаст. 
Гагуыдз дзырдта, колхоз куыддæр хос карст фæуа, афтæ мæнæу 
кæрдынмæ кæй бавналдзæн, уый тыххæй. Алкæмæн дæр бамбарын 
кодта, мæнæу кæрдыны рæстæг цы куыст кæндзæн, уый. Гагуыдзы 
ныхасыл дыууæ ничи загъта. Æмæ, æвæццæгæн, ныхмæ зæгъæн дæр 
ницы уыди. Фæлмæн, æмбаргæ ныхас кодта Гагуыдз. Йæ халас 
къæмисæнтæ æвзист тæмæн калдтой цырагъы рухсмæ. Йæ цæсты 
бынтæй, хæххон къахвæндæгты хуызæн, фæйнæрдæм лыгъдысты 
цæсгомы æнцъылдтæ. 
«Æгас хъæуы ныхмæ цæмæн æрлæууыд Бибо? Кæд йæхи зæронд 
хоны, уæддæр Гагуыдзæй хистæр куы нæ у. Цæуылнæ ис ныртæккæ 
ам, хъæусоветы? Цæуылнæ ныхас кæны йæ сыхæгты хуызæн, йæ 
хъæуккæгты хуызæн Мæсчъыхъæуы фидæныл? Цæуылнæ цин кæны, 
райсом æгас ком чи ныррухс кæндзæн, уыцы элекгростанцæйыл? Хъæуы 
фæсивæдæй йæхи иувæрсты цæмæн ласы йæ фырт?» - мæсчъыхъæук- 
кæгтæм хъусгæйæ, хъуыды кодтон мæхинымæр. 
Гагуыдз, Зауырбег, зæгъгæ, кæмæ дзырдта, уый йæ бынатæй сыстад. 
Цыма мын мæ хъуыдытæ бамбæрста, уый хуызæн мæм йæхи 
æрбаласта. Æрбадт мæ фарсмæ. Йæ нымæтхуд йæ уæраджы сæрыл 
æрæвæрдта æмæ мын мæ хъусы æрбадзырдта: 
-Бахатыр кæн, нæхи ныхæстыл фестæм... Бон нæ не ’вдæлы æмæ 
афтæ изæрыгæтты амбырд вæййæм. Нæ царды пълантыл ауынаффæ- 
тæ кæнæм. Бибо дæ хæстæг исты у, мыййаг? - цæхгæр йæ ныхас 
иннæрдæм фæзылдта Зауырбег. 
- Хæстæг нæ, фæлæ йæ абоны онг мæ фыны дæр никуы федтон, - 
дзуапп радтон æз æмæ, редакцийæ мемæ цы писмо рахастон, уый йын 
йæ къухты фæсагътон. 

88 
Цæгæраты Максим 
Зауырбег писмо каст куы фæци, уæд æй аивæй йæ къухы армы 
атымбылтæ кодта, йæ сæрæй мæм цыдæр ацамыдта æмæ тыргътæм 
рацыд. Йæ фæдыл рацыдтæн æз дæр. 
-Æххæст ма фæлæууыдаис, ныртæккæ фæуыдзыстæм, Зауырбег, - 
нæ фæдыл радзырдта Гагуыдз. 
-Ныртæккæ... Фæйнæтамакойыадымæм-дзуаппрадтаЗауырбег. 
Стæй йæ дзыппæй чыссæ систа æмæ мæм æй æнæ исты дзургæйæ 
æрбадардта. 
Тамако ссыгътам. Цыма кæрæдзимæ æнхъæлмæ кастыстæм, уый 
хуызæн нæ иу дæр ницы дзырдта. Æрмæст Зауырбег йæхинымæр тыхсти, 
цыдæр зæгъынмæ хъавыд, фæлæ йæ нæ фæрæзта. Стæй писмо йæ тых- 
йæ бонæй тыргътыл ныццавта, йæ фæдыл ын ату кодта æмæ загъта: 
- Æнаккаг, æдзæсгом адæймаг!.. Уымæн йæ тæригъæдтæ дон куы 
нæ аласдзæн, зæхх сæ тыххæй куы уромы. Сæгъæй сæныкк гуыры. Иæ 
фырт дæр йæхи хуызæн. Хъæуæй горæты æхсæн ратæх-батæх кæны. 
Кæм цы ратононыл архайы. Ныр та йæ цы æрфæндыд? Зарæг! 
Адæймаджы йæ базыртылчи сисы, йæ зынтæ йын чи ферох кæнын 
кæны, уый... Стæй кæуыл? Йæ фыдыл! Æмæ цæй тыххæй? Адæмы кæй 
бын кодта, уый тыххæй? Зарæг нæ, фæлæ сæ куыдзæппарæн былæй 
арæцугъын хъæуы. Фыдæй, фыртæй!.. Уыцы зæронд бирæгъы аххосæй 
бирæ цæссыг фæкалд... Уæртæ Гагуыдзмæ кæсыс? Бафæрс-ма йæ, 
кæм уыди фынддæс азы? Кæй æвзаг æй басыгъта? Кæй дзыхæй баззад 
афтидæй йæ бинонтæй? Стæй цæй тыххæй? Йæ сывæллоны бонтæй 
фæстæмæ Бибойы хуызæтты кæй нæ уарзта, уый тыххæй! Бибойæ 
лæгдæр кæй уыди, уый тыххæй. Раст зæгъы - нæ йæ уарзынц 
хъæубæстæ. Се сæфт дзы уынынц адæм. Изæры федтай, адæм дæм 
цы цæстæй кастысты, сæхи дыл куыд атигъ кодтой, уый? Мæ фыдгулы 
фæдыл адæмы тæригъæд æфтыд фæуа... Бахатыр кæн, дæу ницæмæй 
аххосджын кæнын. Искæй кадæй йæхицæн цæсгом кæны... 
- Куыд? Зарæг ууыл конд нæу?.. 
- Ууыл. Фæлæ мæнгардæй конд у. Сгуыхгæ уый нæ фæкодта, йæ фыды 
’фсымæры лæппуйы хабæрттæ сты уыдон. Граждайнагхæсты, урсытимæ 
хæцгæйæ, хьæбатыры мардæй фæмард. Бибота дзы йæхицæн ном скодта. 
Æндæр хъæуы кæйдæр балхæдта æмæ йыл зарæг скодтой. Стæй зарæг 
Мæсчъыхъæумæ куы æрбахастой, уæд ын æгас адæмы раз йæ гамхуд 
систам Бибойæн. Зарæггæнджытæ дæр сæ фæд-сæ фæд афардæг сты. 
Æмæ уый кæд æмæ кæд уыди... Фæлæ та бирæгъ зæрондæй йæ сæр 
одардта. Афтæ æнхъæл у, æмæ адæмæй ферох. Нæ-æ, адæмæй ницы 
рох кæны!.. Хæстæг æм ничиуал цыди. Гæдырувасæй царди не ’хсæн. 
Зауырбег йæ тамакойы сыгъдон къуыммæ баппæрста, йæ кьахы бын 
æй аууæрста æмæ, мидæмæ фæцæйцæугæйæ, загъта. 
- Цом, сæ зæрдæ ныл фæхуддзæн. 
- Цу, æз дæр дæ феййафын, - дзуапп радтон æз æмæ уайтагъд мæ 
хъустыл æрцыди Гагуыдзы ныхас: 
- Уазæджы цы фæкодтай? 

Æхсызгоп улæфт 
89 
- Мæнæ тыргъы тамако дымы. Ныртæккæ æрбацæудзæн. 
Æрталынг. Æхсæвы мæйдар йæ сау базыртæй æрæнцад хъæуыл. 
Хиды фаллаг фарс, кьæдзæхрæбынæй, зæронд бирæгъы цæстытау 
æрттывтой дыууæ стъæлфы. Мæсчъыдон раздæрау хъуырдухæн кодта 
йæ былгæрæттимæ. Къæнцылары гом дуарæй хъуысти Гагуыдзы ныхас... 
Æхсæв-бонмæ нал бафынæй дæн. Алыхуызон уæззау хъуыдытæй 
рафт-бафт кодтон мæ хуыссæнуаты. Мæ хъусты азæлыдысты 
Зауырбеджы ныхæстæ. Куыд æнувыд уыдысты хъæубæстæ Гагуыдзыл! 
Куыд иузæрдион сыл уыд йæхæдæг дæр! Æмæ мæ цæстытыл ауад 
фæззыгон мæйдар æхсæв. Йæ сывæллоны бонтæй фæстæмæ иумæ 
кæимæ схъомыл, уыдон фенын дæр йæ къухы нал бафтыд уыцы æхсæв 
Гагуыдзæн. Хъæуы иннæ цæрджыты уæлдай дидинæг дæр нал æрхаста 
Бæрзджыны къохæй. Æмæ, æвæццæгæн, уымæн нал сæййæфта йæ ус 
Чабæханы... Уымæн ныккалд, ныртæккæ ногæй кæй аразы уыцы 
хæдзары цар. Уымæн мын амыдта знон доны былæй Бæрзджыны 
къохмæ. Уымæн суынгæг йæ зæрдæ дидинджыты кой кæнгæйæ. 
Фыдфынау мæ цæстыты раз февзæрд Бибойы сурæт. Æрдæгконд 
хæдзары мæ фарсмæ тъахтиныл хуыссыд Гагуыдз. Цыма уый дæр йæ 
фыны Бибоимæ архайдта, уый хуызæн-иу хатгай хæрдмæ фæхауди, 
ныхъхъæрзыдта-иу. 
Сыстадтæн. Палто мæ уæлæ æрбакодтон æмæ тыргътæм 
рацыдтæн. Æхсæв æмæ бон кæрæдзийæ хицæн кодтой. Хурыскæсæны- 
рдыгæй хæхты сæрмæ фæзынди гæзæмæ фæлурс тæлм. Уасджытæ 
уасыдысты. Уынгты цъиуызмæлæг нæ уыд. Мæ фарсмæ къулæнцой 
амадæй лæууыдысты ногфаст нæзы фæйнæджытæ. Дзæбæх тæф 
кодтой. Хидыл æрбахызт дыууæ бæхуæрдоны. Хуыссæнтæй, 
мигæнæнтæй - цъуппамад. Уынджы фæзылдысты. Цыма сæ исчи фæсте 
сырдта кæнæ боны цъæхтæй тарстысты, уый хуызæн бæхтæм æвзыстой 
дыууæ нæлгоймаджы. Уæрдæтты фæдыл уади ныллæггомау сылгоймаг. 
«Чи сты? Кæдæм тагъд кæнынц афтæ раджы? Боны рухс сæхицæн 
хæлæг кодтой?» - дисы бафтыдтæн æз æмæ уæрдæттæм ноджы 
лæмбынæгдæр ныккастæн. 
Йæ уæлдзармхуд æмæ йæ зæронд палтойæ базыдтон Бибойы. Уый 
раззаг уæрдоны фарсмæ цыбыр къахдзæфтæй уад æмæ фæстæмæ 
фæкæс-фæкæс кодта. Йæ фырты йын нæ базыдтон. Чындзыл дæр уыд 
æндæр дарæс. 
Дæллаг уынджы сæ размæ разгъордта иу хъуынджын урс куыдз. 
Йæхи сыл баскьæрдта. Ныххæррæтт кодтой сыхы куыйтæ. Хъæу сæ 
сæрыл систой. Йæ лæдзæгæй сæм æвзиды Бибо. Чындз фæтарст æмæ 
уæрдонмæ сгæпп кодта. 
- Уыст! Уыст! - йæ куыдзы сыл ардауы, Гагуыдзты рахизфарс цы 
хæдзар уыд, уый тыргътæй ацæргæ сылгоймаг. 
- Цы хабар у, цæуыл фæдис кæнынц куыйтæ? - афтид хæдоны мæ 
уæлхъус алæууыд Гагуыдз. 
- Бирæгъты фæсурынц, - дзуапп ын радта сыхаг ус. 

90 
Цæгæраты Максим 
ФÆСТАГÆХСÆВ 
Зæрондхъæуы ма баззад æрмæстдæр иунæг хæдзар, Бæройты 
Нуцайы хæдзар. Йæ сых, йæ хъæубæстæ раджы ралыгъдысты, раджы 
ныууагътой сæ цæрæнбынæттæ, сæ зæронд уæлмæрдтæ. 
Зæрондхъæуæй чысыл дæлдæр, Астымы тъæпæны, Мæсчъы 
фыдуагдоны был фæрсæй-фæрстæм хъазты чындзытау æфснайдæй 
лæууынц ныр сæ ног бæстыхæйттæ. Фæйнæрдæм фæцыдысты 
дыргъбæлæстæ, дардыл фæхастой сæ сыфтæрджын къабæзтæ, сæ 
дыргъты уæзæй æртасыдысты хæдзæртты сæртæм. 
Æвæццæгæн ма абон дæр сæ фыдæлты цæрæнты цардаиккой 
Нуцайы сыхæгтæ, Зæрондхъæуы цæрджытæ. Æвзæр ран нæ 
равзæрстой кæддæр сæхицæн. Уæлхох быдыры хуссарварс. Фосхизæнтæ, 
хуымзæххытæ, хъæд. Йæ дыргъты хæрзад æмæ рæсугъдæн та æппын 
æмбал нæ уыди. Кæцæй сæм нæ цыдысты, кæм сын нæ кодтой сæ хорзы 
кой! Кæд Астымы тьæпæны ног бæлæстæ ныссагътой, уæддæр ма сæ 
рагон цæрæнты абон дæр дыргъты уæзæй къæс-къæс кæнынц цæхæра- 
дæттæ. Дæсны адæмтæ куыд дзурынц, афтæмæй Ногхъæуы дыргътæ 
сæ рыджы дæр нæ зынынц. 
Хурыл дæр ма мигъы къæм абады, - хуымæтæджы-иу нæ дзырдтой 
нæ рагон фыдæлтæ. Дунейы хæрзтæй ма иу хорздзинад нæ фаг кодта 
Зæрондхъæуæн. Лидзгæ дæр уый тыххæй ракодтой. Цæвиттон, кæддæр 
хъæуы астæуты, футтытæгæнгæ, йæ уылæнтæй хъазгæ згъордта 
фыдуаг хæххон дон. Фæлæ иу сæрд, цыма йæ хур йæхимæ систа, кæнæ 
зæххы скъуыды аирвæзт, уый хуызæн бахуыскь. Бирæ ма йæм фенхъæл- 
мæ кастысты хъæуы цæрджытæ, бирæ ма йын фæцагуырдтой хъæды 
къохы йæ фæд. Нал фæзынд, нал æфсæста йæ донæй адæмы. 
Йæ зæронд цæрæнтæ ныууадзыныл не сразы æрмæстдæр Бæройты - 
Гайти, Нуцайы лæг. Дон та искуы хъæумæ йæ зæронд цæуæнтыл кæй 
æрцæудзæн, ууыл йæ зæрдæ дардта. Стæй, раст зæгъын хъæуы, уый 
доны сæр уый бæрц ницæмæн хъуыд. Иннæ хæдзæрттæй хъауджыдæр 
йæ цæхæрадоны дыууæ æнгуз бæласы бын хæрдмæ абухта рæсуг 
суадон. 
Зæронд хъæуæн иумæйаг уыд Бæройты суадон. Быру йыл никуы 
сбыдтой, мах у, зæгъгæ, дзы никуы загътой. Алы уынгæй, алы кæртæй 

Æхсызгоп улæфт 
91 
йæм цыдысты кьахвæндæгтæ. Сæрд сыл кæрдæг никуы ’рхæцыд, зымæг 
мит. Суадонмæ æмбырд кодтой хъæуы чызджытæ. Суадоны сæр-сæрмæ 
гуырыдысты уарзæтты сусæг ныхæстæ. Суадоны былмæ æрбаивтой сæ 
ныхас хъæуы зæрæдтæ. Уым кодтой сæ рæсугъд зарджытæ, сæ 
диссаджы таурæгътæ. Уым цагътой сæ фæндыртæй. Уым арæзтой сæ 
иумæйаг куывдтæ, сæ кæхцытæ. Уырдæм кодтой сæ ногчындзыты... 
Гуыппхæдзар уыд уæд Бæройты хæдзар. Бирæ адджын хойраг 
бахордтой хъæубæсты адæм Нуцайы къухæй. Бирæ сæрсæргæнаг 
бæгæны банызтой Бæройты къæбицæй. Æмæ сæ уарзтой, нымадтой 
сæ хъæубæстæ. Хуыдтой сæ сæ куывдтæм, сæ циндзинадмæ, сæ 
зианмæ. 
Кæддæр Нуцайæн йæхи чындзæхсæвы дæр ацы суадоны цур 
арфæтæ кодтой хъæуы хистæртæ, хъæуы ног чындзытæ. Фæлæ уый 
раджы уыд. Рæсугъд фынау ма æрлæууы ныр дæр йæ зæрдыл Нуцайæн 
уыцы уалдзыгон бон. Кæртæй, цæхæрадонæй æмызмæлд кодтой 
æнæхъæн къуыри. Фæндыры цагъд, лæппуты зæланг зарджытæй 
цæргæсы базыртыл тæхæгау тахти кæдæмдæр. Уыцы бонты хуызæн 
рæсугъд æм никуы кастысты хъæуы адæм. Сæ зард, сæ уæздан ныхас, 
сæ дарæс, се ’гъдау... Кувæджы куывд дæр ыл, æвæццæгæн, уымæн 
æрцыд: амонд йæ цæгаты ныууагъта, амонд йæ ногхæдзармæ æрхаста. 
Уарзтой кæрæдзийы Гайтиимæ æмæ уымæ гæсгæ ницæмæ дардтой 
сæ бирæ фыдæбæттæ, сæ куыствæллад. Мыдыкъусчы хуызæн хæдзар 
скодтой. Фæд-фæдыл сын райгуырд дыгай фаззæттæ. Фырыхъулы 
хуызæн цыппар лæппуйы. Кæхцытæ, арфæтæ, хæрæфырты лæвæртгæ... 
Куыд нæ цин кодтаиккой мад æмæ фыд, сæ хæстæджытæ, сæ бирæ 
хæлæрттæ! Бæройты кæрт, суадоны цъæх нæуу ноджы тынгдæр 
сфидыдтой сывæллæтты худт æмæ хъæлдзæгдзинæдтæй. Цыппар 
дидинæджы хуызæн рæзыдысты иу мады зæрдæйыл лæппутæ. Цыппар 
дидинæджы хуызæн сæ тавта, рæвдыдта сæ иу мады хур. Æмæ 
къабазджынæй иуæй иннæ лæгдæрæй фæзындысты Гайти æмæ Нуцайы 
цыппар фырты. Чызджытæй бирæтæ, цыма Ногхъæуы доныцъыртт дæр 
нал уыд, уый хуызæн арæхæй-арæхдæр цæуын байдыдтой Бæройты 
суадонмæ. Æнгуз бæлæсты аууæттæй сусæгæй кастысты Нуцаты 
рудзгуытæм, кæртмæ. Хаттæй-хатт-иу æфсонмæ-’фсонты сæхиуыл 
баизæр кодтой. Лæппутæн дæр-иу фадат фæци, чызджыты-иу суанг 
Ногхъæумæ ныххæццæ кодтой. Чи раздæр, чи фæстæдæр, афтæмæй- 
иу иугæйттæй сыздæхтысты фæстæмæ, Зæрондхъæумæ. 
Мад æмæ фыды цы бамбарын хъуыд, лæппутæ сæ лæппуйы кары 
кæй бацыдысты, уый. Æмæ-иу кæрæдзимæ бакастысты, сæ мидбылты 
бахудтæй-иу ахицæн сты сæ сусæг цин, сæ ныхæстæ... 
Стæй... Иу сæрдыгон бон афтидæй аззади Бæройты стыр кæрт. 
Цыма суадон йæ сæр-сæрæй банцад, цыма дыргъбæлæстæй цъиутæ 
уыциу тахт акодтой, уый хуызæн ныхъхъус, ныссабыр Зæрондхъæу 
æгасæй дæр. Ставд цæстысыгтæ йын йæ рустæ сыгътой, цы ’рцыд, уый 
дзæбæх дæр нæма бамбæрста, афтæмæй хъæугæрон кьуыбырæй йæ 

92 
Цæгæраты Максим 
цыппар фырты æмæ йæ лæджы фæдыл къулбæрзæйæ каст Нуца. 
Лæппутæ ма йæм фæстæмæ цыдæр дзырдтой, хæстмæ цæугæйæ, 
Гайти ма йæ къух тылдта, фæлæ сын сæ ныхæстæн ницы бамбæрста. 
Йæ былты змæлдæй ма сын Лæгтыдзуармæ скуывта, фæлæ йæ 
ныхæстæ йæхимæ дæр нал фехъуыстысты... 
Æхсæвы бинонтæй фынджы уæлхъуыс куы ничиуал æрбадт, сæ 
афтид хуыссæнтæ кондæй куы баззадысты, æрмæстдæр уæд базыдта, 
цы стыр бæллæх ыл æрцыд, уый. Нал схуыссыд, нал бафынæй Нуца. 
Æхсæв-бонмæ йæ цæссыгæй дзаг цæстытæй фæкаст, хъæуы бын æртæ 
фæндаджы кæм баиу сты, хиды фæйнæфарс дыууæ гæдыбæласы 
æхсæвгæстау кæм лæууынц, уырдæм. Ничиуал æрбаздæхтуыцы æхсæв 
йæ бинонтæй фæстæмæ. Афтæ уыд дыккаг бон, дæсæймаг æхсæв... 
Афæдз... Цалдæразы. 
Бахус сты Нуцайы цæстытæ. Хуыскъ бæлас дымгæмæ куыд нымраст 
уа, афтæ ма тыххæйты лæууы йæ фæлмæст зæнгтыл. Нал бахуддзæн 
йæ кæддæры хæмпус былтæй - туг сæ нал ис, сыгъд къæристау ныххус 
сты. Бафæлладысты, фæндыры згæхæрд хъистау ма æнæбары змæлд 
кæнынц хурхыуадындзтæ. Кæмдæр мидæгæй аскъуыд, кæддæр 
лæппуты зæрдæтæ чи агайдта, уыцы зыланггæнаг хъæлæс. Туджы чи 
хъазыд, хуртæ æмæ мæйтæ цы тымбыл рустæй касти, уыдон мидæмæ 
бахаудысты. Зæрдæйы хъæдгæмттæ, æвæццæгæн сæ цæмæй адæм 
уыной, уый тыххæй цæсгоммæ рахылдысты, дæргъмæ-цæхгæрмæ 
бахуым кодтой рустæ, цæсты бынтæ. Ныхыл сын бынат нал сфагæмæ 
гæрзæхсæны уидæгтау кæрæдзиуыл стыхстысты. Ныттынг сты 
дæллагхъуыртыл... 
Æрмæстдæр ма Ногхъæуы сывæллæттыл лæууы Нуцайы зæрдæ. 
Уыдонæн радта йæ хæдзар, йæ цæрæн бынæттæ, йæ суадон. Уыдон 
ма сты йæ зæрдынцой, йæ цæсты рухс. Сахуыр сыл. Æмæ райсомæй 
гæлæбутау кæртмæ куы æрбатæхынц, сæ худт, сæ хъæлдзæгдзинадæй 
хъæу сæ сæрыл куы сисынц, уæд дзы рæстæгмæ ферох вæййынц йæ 
бирæ зынтæ. Чи уæлибæхы карст, чи карчы сгуы, чи йæ къафетты хай... 
Ницы йын хæлæг кæнынц сывæллæттæ. Зоны се ’ппæты дæр сæ 
нæмттæй. Аргъ ын кæнынц йæ ныхæстæн. Æмæ Нуцамæ афтæ кæсы, 
цыма сывæллæттæ алы райсом семæ æрбахæссынц сæ ныййарджыты 
уарзондзинад. Суадонмæ хæстæг семæ ныссагъта дидинджытæ. 
Уадз æмæ сыл цин кæной, сæхи сыл рæвдауой сывæллæттæ... 
Кæддæр Нуцайæн йæ цыппар фырты дæр афтæ хъазыдысты, афтæ 
худтысты, афтæ згъордтой гæлæбуты фæдыл, афтæ тыдтой дидин- - 
джытæ... 
Сывæллæтты хъæлдзæгдзинадмæ кæсгæйæ суынгæг вæййы хатгай 
зæронд усы зæрдæ. Æмæ йæхи истæй æфсон иуварсырдæм айсы. Уым 
сусæгæй йæ тыппыртæ суадзы. (Чи риссын кæны сывæллæтты 
зæрдæтæ. Уадз æмæ уыдон исты феной цардæй). 
Афтæмæй аивгъуыйы бон. Ацæуынц сывæллæттæ. Баззайы 
иунæгæй зæронд ус. Æмæ та уæд удисæджы бызгъуырты Зæрондхъæумæ 

Æхсызгои улæфт 
93 
æрбахъуызы, Нуца æппæтæй тынгдæр кæмæй тæрсы, уыцы фыдфынты 
æхсæв... Куы мæйрухс, куы мæйдар, куы та къæвдаджын. Уæвгæ се 
’ппæт дæр къæвдаджын сты, уæдæ цы сты зæронд усæн. 
«Кæм стут, куыд иунæгæй, куыд дзæгъæлæй мæ ныууагътат? Иу 
хуры скастæй уæм иннæ хуры скастмæ æнхъæлмæ кæсынæй мæ 
цæстытæ куы ныуурс сты, уæд цæй зын фæндæгтыл ныдздзæгъæлтæ 
стут? Кæм уæ агурон? Кæдæм уæм фæцæуон? Чи мын ракæндзæн уæ 
фæстаг ныхæстæ? Уæ, цæрæнбонты «мад, мад» фæкæна, сымах 
ныййарæгхъуаг кæй тыххæй фестут! Цы фыдбоны хæст у! Чи йæ 
æрхъуыды кодта!» Фæкъæртт вæййынц йæ зæрдæйы хъæдгæмттæ 
зæронд усæн. Стæй сысты, цудтытæгæнгæ, дзæгъæлтæгæнгæ рацæуы 
кæрты, бæлæсты бынты, суадоны рæзты... Нæлгоймаджыхъæлæскæм 
нал хъуысы, дзабыр кæм нæуал бахуыйдзæн, йæ цыппар хъæбулæн 
сæ хæдæттæ кæм нæуал бампъуздзæн, Гайтийы тыхджын цæнгтæ суг 
кæм нæуал æрсæтдзысты, йæ конд хæринагæй йын кæм нæуал 
раппæлдзысты, уыцы кæрты... Æхсæвы мæйдары зыбыты иунæгæй... 
...Уары. Лыстæг сæлфынæг кæны. Фæткъуы бæласы сыфтæртæ 
кæуынц. Сæ цæстысыг згъалынц хуырджын зæхмæ. Æхсæв йе ’рфгуыты 
тарæй кæсы. Нæ зынынц хиды был гæдыбæлæстæ. Æрмæст уарыны 
æртæхтæ сыфтæртыл сæхи хойынц. Дæлиау комы кæмдæр дон йæ 
гыбар-гыбурæй не ’нцайы. 
Бады йæ фыртты фæткъуы бæласы бын Нуца йæ бæзджын 
кæлмæрзæны, Гайтийы зæронд кæрц йе уæхсчытыл. Лæппутæ дæр-иу 
уазалты афтæ акодтой сæ фыды кæрц. Æдзынæг кæсы æртæ 
фæндагмæ. Иу рухсы цъыртт никуыцæй цæуы. Мæсчъы тъæпæны ма 
Ногхъæумæ фæкæсы, уырдыгæй ма йæм ферттивынц йæ зæронд 
сыхæгты цырæгътæ. Фæлæ уыдон дæр ацы æхсæв фыдæнæнгæнæгау 
сæхи кæмдæр нымбæхстой. Иу сыбыртт нал хъуысы Ногхъæуæй. Ничи 
йæм ссыд ацы ’хсæв йæ зæронд сыхæгтæй. Ничи ис йæ уæлхъус. 
Æрмæст кæмдæр бæлæстæ сæ къæс-къæсæй не ’нцайынц. 
«Цы сыл æрбамбæлд? Дысон-бонмæ æнцад куы уыдысты... Æви 
мæ мæ хъустæ сайынц. Кæй бæлæсты къæс-къæс у? Хæстæгæй- 
хæстæгдæр куы кæны... Нæхи бæлæсты къæс-къæс у?.. - йæ 
кæлмæрзæны къабæзтæ æрбатымбылтæ кодта Нуца, бæласы 
æнцæйтты сыстад. Исдугмæ бæлæстæ сæ къæс-къæсæй фенцадысты. 
Стæй, цыма хæхтæ ракалдысты, уый хуызæн йæ хъустæ ныццарыдтой... 
- Ау, мæ фæстаг æхсæв у? - Ныхæстæй нæ, зæрдæйæ дæр нæ - йе 
’ппæт буарæй ма бафарста æхсæвы тары Нуца æмæ йæ фыртты 
бæласыл йе ’нæхъару цæнгтæ ныттыхта. Йæ галиу цонг бæласы дæрзæг 
буарыл æрбырыд, цыма йæхицæй нал уыд, уый хуызæн ауыгъдæй 
баззад. Йæ тыхтæ ма æрбамбырд кодта, йæхи хауын нæ бауагъта. Стæй 
йæ, цыма бæлас судзгæ бакодта, уый хуызæн дзы йæхи атыдта. Цыдæр 
амалтæй суадоны цурмæ ныццыд. Йæ рахиз къух дзы атьыста. Цалдæр 
армыдзаджы дзы йæ уазал цæсгомыл скалдта, цалдæр хуыппы дзы 
акодта. Фенцондæр ын. Бæлæсты æнцæйтты та рацыд йæ хæдзармæ. 

94 
Цæгæраты Максим 
Схызт тыргътæм. Дуæрттæ байтыгъта. Йæ иу къухæй хъæдын тъахтин 
раласта. Кæцæйдæр ма рухсы цъыртт ферттывта, ныррухс кодта 
лæппуты бæласы къалиутæ, стæй та фæстæмæ ахуыссыд... 
- Фæстаг æхсæв... Æнæ хъæбултæ... æнæ Гайти... Иунæгæй, - йæ 
рæуджыты улæфтæй ма загъта Нуца æмæ йæ хъæдын сынтæгыл 
бахауд. 
Бæстыл иу уæлдæфы цъыртт никуыуал уыд. Йе стыр хæдзар ыл 
рафæлдæхт. Аскъуыд зæхх йæ быны... Стæй æнæнхъæлæджы 
кæцæйдæр фæзындысты йæ цыппар хъæбулы. Æмхуызæттæ. Се 
’ппæтдæр фæлладхуыз, рыгæйдзæгтæ, бæстытæ... Сæ уæлхъус 
февзæрд сæ фыд дæр. 
«Цы кæныс, гыцци? Фест, мах дæумæ куы тагъд кодтам», -йæ галиу 
цонг ын йæ рæбынтыл атонынмæ хъавынц цыппарæй. Исынц æй 
сынтæгæй. 
«Дзæбæхдæр мыл схæцут. Уыцы цонгыл нæ... Уæртæ лæг, ды та 
куыд иуварс лæууыс? Цæуылнæ сын аххуыс кæныс?» - йæ былты 
змæлдæй сæм дзуры мад, фæлæ йын фæстæмæ дзуапп ничи дæтты. 
Æрмæст дымгæ уарыны æртæхтæ мидæмæ скъæфы. Къæс-къæс 
кæнынц бæлæстæ. Хæдзар æгасæй дæр... 
...Сæрдыгон райсом. Хуры тынтæ хъазынц бæлæсты уымæл 
сыфтæртыл. Хурыскастыл цин кæнынц Нуцайы дидинджытæ, йе ’фснайд 
кæрт, йæ сыгъдæг суадон, йæ дыргъбæлæстæ. Стынг цъиуты цъыбар- 
цъыбур, мыдыбындзыты дыв-дыв. 
Цард йæ кæнон кæны Зæронд хъæуы. 
Фæзындысты Ногхъæуы сывæллæттæ. Сæ худт, сæ хъæр сæхицæй 
фæраздæр, афтæмæй уыциу калд æрбакодтой Нуцайы кæртмæ. 
Уайтагъд бæлæсты бынты фæпырх сты. Дыууæ къæбæлдзыгсæр 
чызджы тыргъты гом дуæрттæй мидæмæ бахъæр кодтой. 
- Нуца!.. Нуца!.. Кæс-ма, мæнæ нæ дидинджытæ дидинæг 
ракалдтой... Нуца!.. 
Чызджытæн дзуапп ничиуал радта. Æрмæст тыргътæй хæдзармæ 
бахизæны зæронд дуар дымгæмæ змæлыд, къæс-къæс кодта... 

Æхсызгоп улæфт 
95 
МÆ ФЫДЫ ’ФСЫМÆР 
1 
Аслæмырзæ та фæлмæн, ивазгæ хъæлæсæй дзуры: 
- Куыд ривæдæй бадут, бабайы дыууæ кьобор галы? Стæй уын, 
гормæттæ, алцы амонын цæмæн хъæуы? Бауырнæд уæ, сымах 
карæнæй æз хæдзар дардтон, хæдзар. Мæ фыд - цы мæрдты ис, уыцы 
мæрдты зæдты уæле бадæд! - æнæ мæн хъæдмæ, быдыры куыстмæ 
нæ цыд. Цумайы лæдзæгæн мæ дардта... Уæвгæ уыдон дардыл 
хабæрттæ сты. Фæлтау афтæ бакæнут, æмæ уа-а-ртæ уыцы дуртæ 
мæнæ ам самайут. Кæрт æвидауц кæнынц, - йæ гæлиртæ зæронд 
нымæтхуды бынты та цъындцæстæй кæсы, йæ даргъ халас рихитæ 
дымгæмæ змæлынц, афтæмæй йæ къуызыртæ лæдзæджы фындзæй 
амоны, хæрзæрæджы нын цæхæрадоны къуымты кæй фембырд кæнын 
кодта, уыцы дурты цæндмæ. 
Ам ма куы лæуут... Рæвдздæр, бабайы хуртæ. Куыст мард у, лæг- 
æгас... 
«Дыууæ къобор галы»... Ома - æз æмæ йæ фырт Аслæнбег. Йе 
’взаджы кæрон та мыдæй айсæрста. Цæмæй та нын нæ зæрдæтæ 
’лхæны, хæйрæг йæ зонæг. Дурты йеддæмæ ма исты сты? Цы уæлдай 
сын у, кæмфæнды лæууæнт. Стæй сын, æппынфæстаг, изæры сатæгмæ 
ныууадзæн нæ уыди? Бонрæфтмæ сæ цы ’рхаста? Аивæй кæсын дурты 
цæндмæ æмæ фæсмон кæнын, абон райсомæй доны былмæ цæуылнæ 
атымычъи ластон, ууыл. Аслæнбеджы аххостæ мын уыдысты. Дзырдтон 
ын, нæхи афоныл айсæм, зæгъгæ, фæлæ йæ Хуыцау уыцы æнæхайыры 
портийыл скодта. Портийы хуызæн дæр ма куы уыдаид, - цыдæр 
хæбырæгъ. Цалдæр хатты ма йæ сæрачы гæбæзтæй дæр бампъызтам, 
фæлæ Аслæнбеджы иу цæфæн дæр нæ бафæрæзта. Ныр гъæй кæн, 
ацы æнуды кæртæн йæ иу къуымæй иннæмæ дойнагдуртæ æмпъух. 
Хæлæгæй тьæппытæ хау, сыхы лæппутæ куыройы доны куыд цъыллин- 
джытæ кæнынц, уымæ. Уæд та Аслæмырзæйæн балæгъстæ кæниккам? 
Дуртæн цы уæлдай у? Изæрмæ сыл цы хъуамæ æрцæуа? Уæвгæ нæ, 
йæ ныхас нал аивдзæн Аслæмырзæ. Нæхи ма йæ цæсты цы ’фтауæм? 
Дуртæ - уæд дуртæ. Хæсгæ - уæд хæсгæ. Стæй - цас тагъдцæр, уый 
бæрц хуыздæр. Кæсыс, слæууыд та гуыбыр фæткъуы бæласы бын æмæ 
уырдыгæй æвзиды йæ дыууæ «къобор галмæ». 
- Аслæныхъо. - Йæ хорз зæрдæйыл куы вæййы, уæд йæ фырт 

96 
Цæгæраты Максим 
Аслæнбеджы фæхоны афтæ. - Фæсте дæ исчи суры, мыййаг? Дур 
фæбырын дæр зоны... Ды та, ды, Мæйырхан... (Æ-гъа, уый та дзы 
мæнæн. Мæ фæдыл та мын æнæхъæн «хан» фехста). Цыхуызæн дæ 
уый? Дæ хорзæхæй, дæ уæраджы сæртыл хуым фæкæныс, æви?... 
Стæй дæ фадгуытæ... Лæппу-иу сæ йæхæдæгдæр бæргæ ампъузьк.. 
«Ампъузы...» Цал хатты? Аслæнбеджы зæронд хæлаф... Йе 
’мпъузæнтæй чи кæцы у, уый Арыхъхъы молло дæр нал равзардзæн. 
Нæма фæгуыбыр кæндзынæ, афтæ йæ пъæр-пъæр ссæуы»,- 
зæгъынмæ хъавыдтæн æз, фæлæ Аслæнбег йæхи фæразæй кодта: 
- Зæронд у, æмæ... Æз æй кæй фæдардтон, уый дæр ыл нæ цæуы?.. 
- Бæргæ йæ зонын, фæлæ.„ 
Аслæмырзæ фæкъуыхцы. Йæ къæхты бынмæ ныккаст. Кæд йæ 
ныхас æрдæгыл аскъуыд, уæддæр зын бамбарæн нæ уыд зæронды 
хъынцъым: «Арæзтæй, æфснайдæй куы цæуиккат, уый мæ бæргæ 
фæнды, фæлæ уын цы мæ бон у? Хæст. Даринæгтæ. Иунæджы куыст 
цастæ фаг у? Стæй... Авд æмæ æртиссæдз азы зыгуымы голлаг не сты. 
Нæ бæгъæввадæн дæр бафæраздзыстæм, не ’ххормæгтæн дæр 
быхсдзыстæм, æрмæст ма нын ацы фыдбоны хæст фæуæд. Нæ 
бæлццæттæ ныл дзæбæхæй сæмбæлæнт. (Уый мæ фыд Ахте, йæ 
фаззон фырттæ Хан æмæ Хуындæджер, стæй мæ хистæр æфсымæр 
Тасойæ зæгъы). Цалынмæ уын мæ уд æгас уа, уæдмæ уын исты 
амæлттæ чындæуыдзæн...» 
- Цом, - Аслæнбеджы къухыл ахæцыдтæн æмæ йæ разæй цæнды 
’рдæм араст дæн. 
Аслæнбег йе скъуыдтæ порти йæ къахыфындзæй мæсты цæф 
ныккодта. Порти тыртыргæнгæ кауы сæрмæ стахтæмæ михыл ауыгъдæй 
аззад. Зæрондæн уый худæджы хос фæци: 
-Хорз æм бахъавыдтæ. Лæппу хъуамæ афтæ рæстдзæвин уа... Цу, 
цу... Цалынмæ дуртæ хæссат, уæдмæ уæм кауы михыл банхъæлмæ 
кæсдзæн. 
Аслæмырзæ йæ лæдзæг йæ рахиз дæларм атъыста, йæ сæр 
ныттылдта æмæ кулдуарыл уынгмæ ахызт. 
2. 
Дæлфæдтæ-уæлфæдтæ тыргъы бафынæй стæм. Талынг ма уыди, 
афтæ фæрæты кьупп-къупмæ райхъал дæн. «Хуымæтæджы та нæ къупп- 
къупп кæны Аслæмырзæйы фæрæт. Дæумæ дзурын, мæ райсомы адцжын - 
фын», - загътон мæхинымæр æмæ уæйлаг нымæты бын арфдæр 
абырыдтæн. Аслæнбег дæр, цыма хауынæй тарсти, уыйау мæ рахиз зæнг 
йæ хъæбысы бакодта, йæ хъуыр-хъуыр ссыд, стæй фæстæмæ афынæй. 
Мæ катай дзæгъæлы нæ уыд, уайтагъд Аслæмырзæйы бæзджын 
хъæлæс æрбайхъуыст кæртæй: 
- Уæртæ ус, уыцы лæппутæн сыстын афон нæма у?! Арв цыдæр 
хъулæттæ кæны. Нæ хосы цъуппытæ фесæфдзырты... 

Æхсызгоп улæфт 
97 
«Нæ загътон, ныртæккæ та исты æрхъуыды кæндзæн, зæгъгæ», - 
мæхи фынæйæфсон скодтон æз. 
- Фæллад сты. Чысыл сæ бауадз. Исчи ма зæгъа: сæ сывæллæтты 
хурхытыл бахæцыдысты, -тыргъты февзæрд Бæдтион. 
- Чифæнды цыфæнды дзурæд, искæй ныхæстæй йæ хъуджы 
кæвдæс хосæй никæмæнма байдзаг. Стæй цæй фæллады кой кæныс? 
Уыдон кары лæппутæ цæугæ-цæуын дæр афынæй кæнынц. Нæ хостæ 
’фснайд куы фæуæм, уæд сæ цас фæнды, уый бæрц фынæй кæнæнт. 
Ногкарст хосæй ма сын фæлмæн лыстæн дæр бакæндзынæн... 
- Исты куыст та сын æрхъуыды кæндзынæ, - йæ бедрайы уынæр 
ссыд, афтæмæй дзуапп радта Бæдтион æмæ хъæдын асинтыл 
æрызгъордта. 
Æмыр гуыппытæ. Скъæты дуары хъыррыст. Уисы къæрцц... Стæй 
Бæдтионы ныхас: 
- Деж... Дæ кьæхтæ цы ныццæхгæрмæ кодтай?.. 
- Цæвгæ йæ ма кæн, цæвгæ... Йæ ном ын ферох кодтай, æви? - 
тызмæгæй загъта Аслæмырзæ æмæ хъугæн лæгъстæтæм фæци: - 
Цъæхой, ацырдæм рацу. Хусы куы лæууай, уæд дæхицæн дæр æнцондæр 
уыдзæни... 
Æхсыр цыхцырæгæй ныллæууыд. Зæлланг кодта бедрайы бын. Йæ 
адджын тæф мæ фындзыхуынчъыты смидæг, йæ сæр-сæр мæ хъусты 
иннæрдæм атахт. Ацу æмæ ныр фæстæмæ бафынæй у. Ноджы 
Аслæмырзæйы ныхас: 
- Лæппутæ дзы ацы хъармæй куы бацымдтаиккой... 
- Уæддæр та лæппутæ, - сбустæ кодта Бæдтион. - Иу чысыл-ма сæ 
бауадз. Афтид æхсырыл сæ куыд арвитон? Стæй Мæйыры хæлаф... 
Дысон мæ нæ равдæлд... Афтæмæй йæ куыд ауадзон? 
Аслæмырзæ ницыуал загъта. Цалынмæ йæ хъуг дыгъд фæци, 
уæдмæ йæ ныхас нал райхъуыст Бæдтионæн дæр. 
- Не ’фсин, ацы æмпъызтытæй ницы, -асинтыл фæрсæй-фæрстæм 
æрбадтысты, афтæмæй загъта Аслæмырзæ. - Уæдæмæ афтæ бакæн: 
уæртæ сын мæ цухъхъайæ истытæ барæхс. Лæппуты хъуагæй ма мæн 
дæр кæцæй бандавдзæн? Кæд та искуы цухъхъатæ дарыны рæстæг 
æрцæуид... Исты амал чындæуыдзæн... 
Бæдтион йæ къæхты бынæй ныуулæфыд: 
- Мæхи зæрды дæр уыди. Æрмæст цухъхъайæ нæ... Мæ къабайæ 
фылдæр ын нæ хъæуы... 
- Уæдæ ма каст цæмæ у? Афонмæ дæр ын нæ зæрæдтæй истытæ 
бакъаддæртæ кæнын хъуыд. Дæхи загъдау, адæмæй худинагу. Хæрзаг 
ма зæгъой, уыцы сывæллоны бамбæрзынæн не сты. Ноджы... Цыма 
къæбæр æмæ доны хъæстæ никуы фæци - айдагъ царм æмæ стджытæ. 
Лæппуйæн зæгъ, æмæ йæ ракъаха... Кæд мадмæ йæ зæрдæ ’хсайы?.. 
- Де ’гæрыл, нæ лæг... Мæ судзгæ мæрдтыстæн, хъулон æй 
ницæмæй кæнын. Уæдæ лæппу у, æмæ Мæйыры хъуагæй йæ дзыхмæ 
7 Цæгæраты Максим 

98 
Цæгæраты Максим 
къæбæр не схæсдзæн. Сæ тæккæ рæзгæйæ сты æмæ... Дæ зæрдæйæ, 
нæхион хуыздæр у? Иу бафуйæн куы нæ фæлæудзæн... 
- Дæхионы тыххæй дæм уайдзæф не ’рхаудзæн. 
- Чи сты, мæ цуры ма æрбалæууæнт уыцы уайдзæфгæнджытæ. 
Стæй сæ махимæ цы кæсы? Мæйыр уыдонæй тынгдæр риссы? Кæд ыл 
афтæ бирæ тыхсджытæ ис, уæд дзы иу куыд нæ барæвдыдта лæппуйы? 
Стæй цæмæй рæвдыдхъуаг у? Æмпъызт хæлафы никуы ничи рацыд? 
Бæргæ, глазиты тыхтæй куы цæуид, стæнхъ сæракæй йын хæдбынтæ 
куы уаид. Глазитæ мæхионæн дæр нæй æмæ цы мæ бон у? - рафыхт 
Бæдтион. 
- Уæддæр та «нæхион», - сбустæ йыл кодта Аслæмырзæ. - Цал 
хатты дын загътон, лæппуты «нæхионтæ» æмæ «искæйонтыл» ма дихтæ 
кæн, зæгъгæ? 
- Тæвд ма кæн... Æнæнхъæлæджы мын сирвæзт, æндæр... Æнкъард 
кæй кæны, уый раст у. Мад... Искуыдæр ма йæ нæ мысдзæни? Ныр 
дыккагмæй... Цопанон дæр, мæгуыр, цы кæнауæдæ, йæ рынчын мады 
иунæгæй куыд ныууадза? Кæнæ мæрдтæй нæу, кæнæ æгæстæй. 
Айразмæ уым куы уыдтæн, уæд загътон, зæгъын, Хуыцау мын æй 
бахатыр кæнæд, фæлæ бирæ нал ахæсдзæн. Стæй та фæстæмæ 
æрчъицыдта. Мæйырæн йæхи дæр фарстон, кæд дæ, зæгъын, ам 
фæнды? Не сразы. Цопаноны дæр нæ бафæндыд йæ баззайын. 
Аслæнбегимæ йын хъæлдзæгдæр уыдзæн, зæгъгæ... 
- Ласынæн бæзгæ куы уаид, уæд æм иу бон дæр нæ фæкæсин. 
- Иу комæй иннæмæ? Стæй хæстæджытæ, хионтæ та? Нæ, уымæй 
дын ницы рауайдзæн, нæ лæг. Фæлтау баздæх, æмæ мæнæ дæ хостæ 
куы бафснайай, уæд æй абæрæг кæн. Цопанонæн дæр æхсызгон 
уыдзæни... Стæй уыцы хæдзарæн исты сæрфат бакæн. Уæд та Ахте 
искуыцæй фæзынд... 
- Зынгæ фæкæнæд, æндæр мæнæ йæ хæдзар цæттæ. 
-Æнæхæдзар æй чи фæкодта, уыдонæй иу дæр йæ хæдзарыл мауал 
сæмбæлæд. Колхозы хицауад мын цæмæйдæрты зæрдæ бавæрдта, 
зæгъгæ, куы дзырдтай... 
- Дзырдтон. Фæлæ сæм, раст дын куы зæгъон, уæд мæ цæсгом нæ 
хъæцы. Иунæг ме ’фсымæры бынтыл, мыййаг, куы нæ бандзæрстой 
немыц. 
- Уый бæргæ афтæ у, фæлæ сæ уæдæ уынджы дæр куыд 
ныууадздзысты? Ахте колхозы цы куысты нæ балæууыд, ахæм куы нæ 
баззад. Ныр дæр уæдæ... Иу бæрæг сæ уæддæр бакæн. Кæд дын дæхи 
агурынц, уæдта... 
- Хорз, кæд чысыл февдæлондæр уаин, - загъта Аслæмырзæ, æмæ 
асин йæ быны ныкъæс-къæс кодта, сыстад. - Не ’фсин, марадз-ма уæртæ 
бедрайы дзаг уазал дон радав, æз дзы ацы лæппутæн сæ хуыссæг 
фæлидзын кæнон. Ничи сæм кæсы, адæм сæ куыстытæ фесты, мах та 
нæ зæрдæйы дзæбæхæн нымæты бын бамбæхстыстæм... 
Аслæмырзæ йæ фæстаг ныхæстæ куы нæ загътаид, уæддæр æз 

Æхсызгои улæфт 
99 
цæттæ уыдтæн фæгæпп кæнынмæ. Стæй куыннæ! Аслæмырзæ махмæ 
æнхъæлмæ кæсы, мах та... 
- Рæвдздæр, бабайы къобор галтæ! Не ссивинæгтæ тагъд 
фæуыдзысты, æмæ уæд... Саунæмыг, зæгъай... Мæнæргъы - иннæ 
ахæм. Куыройы дон, - Аслæмырзæйыл базыртæ базад, срог и. 
- Мæйыр, мæ гыццыл къона, ацы бон ма де ’мпъызтытæн бафæраз. 
Бæдтион дын кæд де ’рцыдмæ ног хæлаф нæ бахуыйа, уæд-иу ын йæ 
мардыл фæку, -æмпъызтытæ йæ рахиз къухы армæй адзæбæхтæ кодта, 
афтæмæй мæм æрбалæвæрдта мæ хæлаф. 
- Изæрмæ нæ, фæлæ къуыри дæр! - фыр цинæй загътон æз æмæ 
Бæдтионы къухтæй хæлаф раскъæфтон... 
3. 
Уыгæрдæнмæ ацыдыстæм фистæгæй. 
Аслæмырзæ тагъд кодта. Зыдта, нæ сæрмæ уыцы сау мигътæ 
хуымæтæджы кæй не ’мбырд кæнынц, уый. 
- Рæвдздæр, рæвдздæр æвналут, бабайы кьобор галтæ... Бирæ нын 
дзы нал баззад. Иу-дыууæ дзæбæх лæбурды ма, æмæ фæуыдзыстæм. 
Стæй уарæд, цас æй фæнды, уый бæрц къуыззитт кæнæд, - 
Аслæмырзæйы фæлмæн хъæлæс та нæ разæй азгъордта уыгæрдæнты. 
Æмæ махмæ бакæсын, зæххыл нал хæцыдыстæм, мигътæм 
скæсынмæ дæр нæ нал æвдæлди. Æзфæразæйуон, æзфылдæрбахæс- 
сонæй згъордтам, хъæбысыдзагæй скъæфтам хос мæкъуылтæм. 
-Уый дын лæппутæ, гъе... Лæппутæ нæ, фæлæ арты пиллæттæ... 
Дымгæйы базыртæ... Æххæст хоры гагатæ... Цæстыты тъыбар-тъыбур, 
- цы номæй ма нæм сдзырдтаид, уый нал зыдта Аслæмырзæ. 
Фæстаг мæкъуыл... Куыддæр æй амайын байдыдтам, афтæ 
кæцæйдæр зилгæдымгæ февзæрд. Фыццаг мæкъуылы алывæрсты 
æрзылд, стæй йæ быны фæмидæг, йæ сæрæй йын цалдæр тъыфылы 
стыдта, æмæ мæкъуылы æмбис зилдухгæнгæ арвмæ сфардæг. Бæргæ 
ма йæ фæдыл тахтыстæм, бæргæ ма йæм лæбурдтам, фæлæ дымгæ 
нæ коммæ нал каст... 
- Дзæгъæлы йæ фæдыл мауал згъорут! - хъæр ма нæм кодта 
Аслæмырзæ. 
Йæ нымæтхуд йæ ронбасты тъыст, хъæды къохы сæрмæ хосы 
цъуппытæ куыд зилдух кодтой, уымæ йе ’рфгуыты æлхынцъæй касти, 
афтæмæй æрбаййæфтам Аслæмырзæйы. 
- Кæцæй февзæрд, уæ хорзæхæй? Чъылдымырдыгæй куыд 
аэрбахъуызыд, - йæ нымæтхуд ронбастæй сласта Аслæмырзæ, йæ 
цæсгом, йæ бæрзæйы хид дзы ныссæрфта, хосæй ма цы муртæ аззад, 
уыдон йæ кьахæй иу ранмæ æрбамбырд кодта æмæ сыл йæхи уæззаугай 
авруагъта. 
Цæй уæз дзы уыди! Йæ цыргъ уæхсчытæ уымæл хæдоны бын 
хъилтæй лæууыдысты. Йæ лыстæг къубалыл дæргъмæ-цæхгæрмæ 

100 
Цæгæраты Максим 
сыздыхтысты тарбынцъæх нуæрттæ. Лæугæйæ ма дзы ас уæддæр 
вæййы, фæлæ ныр халоны айчы йас дæр нал уыди. 
- Цæугæут. Æз дæр уæ æййафдзынæн. Уа-а-алæ ма рагъыл цы 
мæкъуылтæ ис, уыдонмæ мæ зæрдæ ’хсайы. Сæ мæхъитæ ма сын 
афидæрттæ кæнон, - загъта æрæджиау Аслæмырзæ æмæ сыстад. 
- Æртæйæ рæвдздæр уыдзыстæм,- æцæг лæгау йæ уæлхъус 
алæууыдтæн æз. 
Аслæмырзæ йæ мидбылты бахудт. 
- Цæугæут. Хорз бакуыстат ацы бон. Уарын-æндæр, уæд-иу мæм 
Дæллаг лæгæты банхъæлмæ кæсут... 
Мах рацыдыстæм. Коммæ нæ бирæ нал хъуыди, афтæ иу цæндмæ 
æввахс æрлæууыдыстæм, нæ дыууæ дæр не ’ргом Аслæмырзæйы ’рдæм 
аздæхтам. Мæкъуылты ’хсæн иу ран мæ цæст æрхæцыд Аслæмырзæйы 
нымæтхудыл. Хъæды къохы сæрмæ гæзæмæ раирд. Дымгæ рагъы 
’рдæм æхситгæнгæ згъордта, мигъты йæ разæй хаста. Стæй... Уарыны 
ставд æртæхтæ цæнды дуртыл скафыдысты. Нæ сагæйттæ не ’ккой 
акодтам, ратындзыдтам. Райсомæй мын Бæдтион зæрдæ цы хæлафæй 
бавæрдта, уый цинæй мæ ферох мæ фæллад дæр. 
«Нæ мæ равдæлди, зæгъгæ та йæ куы нæ бахуыйа»,- мæ 
дызæрдыгдзинад мæ разæй згъордта хъæумæ. Æмæ мæ фæнд цæттæ 
уыди: уынгмæ афтæмæй нал рацæудзынæн. Мæ хæлаф ма цы иугай 
муртыл хæцы, уыдон дæр ныппырх кæндзынæн. Иугæр бæгънæгæй - 
уæд бæгънæгæй, æхсæвыгон алидздзынæн мæ мады ’рвадæлтæм. Мæ 
мады фарсмæ уæддæр уыдзынæн... 
Бæдтион йæ дзырд нæ фæсайдта: йæ чындздзон къабайæпгæй 
ма чи баззади, ахæм глазийæ æз æмæ Аслæнбегæн рæсугъд хæлæфтæ 
бахуыдта. 
- Кæм ма ныууагътат зæронды? - нæ ног дарæстыл æххæст цин 
нæма фестæм, афтæ нæ бафарста Бæдтион. 
- Ныртæккæ йæ ардæм хъæуы, - дзуапп радта Аслæнбег. 
- Уæдæ ма æххæст зæронды фæзындмæ бафæразут. Æххормаг 
тынг кæй стут, уый уынын, фæлæ... Стæй зæронды æрцыдмæ уæ ног 
хæлæфтæ уæ уæлæ куыд уой, афтæ. Æхсызгон ын уыдзæн, - пецæй 
бур-бурид нартхоры кæрдзын райста, артмæ йæ цæсгом сырххъулæттæ 
сси, афтæмæй загъта Бæдтион æмæ, уæларт пæлхъ-пæлхъæй чи 
фыхти, уыцы цъæх каструлкæйæн йæ сæр систа. 
Хъæрмхуыппы адцжын тæфмæ ныссæх-сæх кодтой мæ комыдæттæ. 
4. 
Æхсæв-бонмæ фæуарыд. Талынг ма уыди, афтæ фехъал дæн. Фыны 
мæм чидæр хъæр кодта, уæлæмæ сыст, Аслæмырзæ фæцæуы, зæгъгæ. 
Уарыны æртæхтæ æмбæрзæндуртыл сæхи хостой, асинты сæрмæ йæ 
сæх-сæхæй не ’нцад цыхцырæг. Кæртæй хъуыст кьæвдайы фæлмæн 

Æхсызгоп улсефт 
101 
сыр-сыр. Кæд æцæг Аслæмырзæ сыстад, зæгъгæ, тыргъты мæ 
цæстæнгас ахастон, сарайы талынг къуымты «разылдтæн». 
Къæвдайы уынæрмæ адджын фынæй кодта бæстæ. Иу куыдзы 
рæйын дæр никуыцæй хъуысти. Фæстæмæ куыд афынæй дæн, уымæн 
ницы базыдтон. Аслæнбег нæ уыди, стæй тыргъты нæ хуыссыдтæн, 
зæгъгæ, уæд, æвæццæгæн, сихæрттæм дæр нæ райхъал уыдаин. 
- Фынæйы хос дын бадардæуыди, æви ацы райсом куыд бирæ 
хуыссыс? Сыст, исты бахæр, - æвæццæгæн, кæртæй нырма ныр 
æрбахызт Аслæнбег, йæ хæдоны фæдджийæ мæ цæсгомыл цалдæр 
æртахы æрхауд, мæ хъæццул мын иуварс акодта. 
- Аслæмырзæ ацыд? - фæци мæ фыццаг фарст. 
- Кæдæм? 
- Кæдæмдæр цæуинаг куы уыди, - мæ хуыссæны рабадтæн æз. 
- Нæ зонын. Ахæм рæстæг?.. Дысон-бонмæ арв æмæ зæхх кæрæдзи 
куы хойынц. Стырдон бæстæ йæ сæрыл куы систа...- дзуапп радта 
Аслæнбег æмæ тыргътæй бынмæ, коммæ акаст. 
Сыстадтæн. Мæ цæстытæ аууæрстон. Ныккастæн æз дæр комы 
’рдæм. Доны сæрмæ ногахст инджынау бадти бæзджын цъæх мигъ, йæ 
фæлмæн буары ныхстысты уарыны æнæнымæц цыргъ фæттæ. Дон 
уынæргъыд. Цыма хæхтæ дæр æнкъуысгæ кодтой... 
Сихæрттыл уарын банцад. Аслæмырзæйæн цыма йæ каст уымæ 
уыди, уыйау кæцæйдæр фæзынд. Кулдуарыл йæ ныхас йæхицæй 
фæраздæр: 
- Марадзут, бабайы хуртæ, бæх рæвдздæр аифтындзут. Уыцы 
каутæм афтæмæй кæдмæ кæсдзыстæм? Исчи ма зæгъа, æртæ лæгæй 
сæ бырутæ бампъузынæн не сты... Стæй уыцы зæронд хъæдуры 
хъилтæ... Бамбыдысты. Уарынмæ ныффæлдæхтысты... Рæвдздæр. 
Рухсæй фæстæмæ фездæхдзыстæм... 
Аслæмырзæ йæ фæнд кæй аивта, уый мын мæ тъæнгтæ ацагъта. 
Фыр мæстæй мæ цæсхытæ доны разылдысты. Зæронд мыл фæгуырысхо. 
Мæ цурмæ æрбацыд, йæ дзыппæй цавæрдæр тыхтон систа æмæ мын 
æй мæ къухты фæсагъта. 
Фысы базыг дыууæ дихы акодтам Аслæнбегимæ. 
- Кæдæм та абæлццон кодтай дæхи? - Аслæмырзæйы ныхасмæ 
кæцæйдæр февзæрд Бæдтион дæр. 
- Уæлæ, зæгъын, цъыхырыты иу чысыл уистæ, стæй хъæдуры 
хъилтæ ракæниккам. Ардыгæй изæрмæ æртæ лæгæй дзæгъæлы дæр 
куыд бадæм уæдæ? - Аслæмырзæ кæд дзургæ махмæ кодта, уæддæр 
йæхæдæг бæх ифтындзыныл балæууыд. Мах дæр ын аххуыс кодтам. 
Стæй нæ ног хæлæфтæ зæрæдтæй аивтам æмæ уæрдоны 
бабадтыстæм. Хъæуæй куы рахызтыстæм, уæд ма нын Аслæмырзæ 
цæмæйдæрты зæрдæтæ авæрдта, йæхи хъæлдзæгхуыз дардта, стæй 
æрлæмæгъ, йæ мæллæг уæхсчытæ та хъилæй баззадысты, цыма 
фынæй аци, уыйау йæ сæр иуварсырдæм акъул. Æмæ æцæг фынæй 
куы кодтаид, уæддæр диссаг нæ уыди. Иннæ адæмæй уæлдай йын бон 

102 
Цæгæраты Максим 
никуы фаг кодта. Исты куы нæ архайдтаид, уæд нæ зыдта. Махыл дæр 
уымæн нæ ауæрста. Аслæнбегимæ ныл фæйнæ æртындæс азы 
йеддæмæ кæй нæма цæуы, уый дæр-иу дзы айрох. Райдианы мæм мæ 
мады ’рвадæлтæм алидзыны фæнд дæр уыди. Фæлæ, иуæй - Аслæнбег, 
иннæмæй - фыды ’фсымæр. Фыд хæстмæ цы бон ацыд, уыцы бонæй 
фæстæмæ нæ сугхъуаг, кьæбæрхъуаг никуы ныууагъта. Стæй нын немыц 
нæ хæдзæрттыл бандзæрстой, уый куы базыдта, уæд æмбисæхсæв 
хъæуы æрбалæууыд... Ракодта нæ сæхимæ - хохмæ. Ныр æм ма 
фæкæс, истæмæйты йын ма аххуыс кæн, уый раст нæ уыдаид. Æмæ 
мæхи нылхъывтон, мæ рынчын мадымадмæ дæр мæ нал æвдæлди. 
Бæх Аслæнбеджы бар уыди æмæ йæм иудадзыг æвзыста. 
- Лæппу, чысыл æй йæхи бар дæр ауадз. Мыййаг ма нæ райсом куы 
бахъæуа, - йæ фырты алхыскъ кодта Аслæмырзæ æмæ та йæ хъуыдыты 
аныгъуылд, йæ фындзы бын цавæрдæр зарæгыл схæцыди. Афтæ 
æнкьардæй йæ зарыди, афтæ дæрдты-иу æй ахаста, æмæ цыма раст 
кæмдæр йæ зæрдæйы уидæгты зыр-зырæй гуырыди. Зарæг æнæ иу 
ныхасæй... Æвæццæгæн, афтæмæй тынгдæр лæмæрста зæрдæйы судзаг. 
Сау мигъы уазал уылæнтау æрбадти мæ зæрдæйыл Аслæмырзæйы 
зарæг. Афтæ мæм касти, цыма зæронд мах сусæгæй йæхинымæр кæугæ 
кæны, цыма йæ зарæгæн æппын кæрон нал уыдзæни. 
- Йæ фæрæт ма байрох кæнæд... Куы никуыцæй зыны,- 
Аслæнбеджы фарс аивæй басхуыстон æз. 
Аслæмырзæ мæнырдæм æрбакаст, йæ зарын нæ ныууагъта, 
афтæмæй йæ бæмбæджджыны фæдджийыл схæцыд, ронбасты бынæй 
мæм фæрæты хъæд равдыста. 
Фæрæтæн мын æрмæст йæ хъæды фенд дæр æхсызгон уыди. Æмæ 
куыд нæ! Мæ фыд Ахте хæстмæ куы цыди, уæд æй балæвар кодта 
Аслæмырзæйæн. Æнæ лæварæй дæр æй рахастаид, хистæры бон бирæ 
у, фæлæ уæддæр мадызæнæджы лæвар... Бавналын дæр æм уымæн 
никæй уадзы. Стæй йæ ахæм рæттæм дæр хæссаг нæу. Æрдæбон æй 
бæмбæджджыны бынæй куы ’вдыста, уæд ма йыл дис дæр фæкодтон. 
Ау, ацы хатт дæр та мæм æй нæ ратдзæн? Æнæуый йын хæдзардарæгæй 
куы агæпп ласæм. Аслæнбегæн зæгъдзынæн, æмæ йæм дыууæйæ куы 
бауырдыг уæм, уæд ма йын æнæ сразы уæвгæ цы уыдзæн. Кæд æй 
мæн тыхæй рахаста? Æвæццæгæн, æндæр æм фæрæттæ нæй? 
Уарын кæд раджы банцад, уæдцæр цъыхырыты бын кæрдæгæй, 
залмысыфæй, пысырайæ - иууылдæр дондыппырæй лæууыдысты. 
Чысылдæр сыл андзæв - æмæ-иу се ’ртæх ставд фæрдгуытау ныггæр- 
гæр кодта. Ноджы уæрдонвæндаг... Зæронд фæдтæ уарыны донæй 
сæ хъустæм уыдысты, ранæй-рæтты дзы цæлхытæ сæмæнласæнтæм 
ныгъуылдысты. 
Æрдузы иу ран баурæдтам. Мах - ласгæ, Аслæмырзæ - кæнгæ. 
Æртыккаг цыдæн нæ дон нæ хæдæтты фæдджитæй амызт, ныддонласт 
стæм. Аслæмырзæйыл цæст нæ хæцыд: къудзийæ къудзимæ згъордта, 
йæ мæлгъæвзаг та суагъта: 

Æхсызгон улæфт 
103 
- Лæппутæ нæ, фæлæ судзгæ æхсидæвтæ... Дунейы ардæй уын 
ард хæрын, сымах нарты дуджы куы цардаиккат, уæд Батрадз æмæ 
Сослан уæ рыджы дæр нæ фæзындаиккой. Бауырнæд уæ, цы нæ хъæдты 
фæзылдтæн, цы нæ æрдузты балæууыдтæн, æмæ дзы иу ран дæр сымах 
хуызæн æнæзивæг лæппутыл никуы сæмбæлдтæн. Хуылыдз æвзæр нæ 
ныйистут. Уæвгæ хуылыдз дæр лæг кæны. Иунæг дзæбæх дымгæ -æмæ 
уæ олгинскæйаг тъаранты хус акæндзæн. Рæвдздæр! Хурмæ кæсут, 
хæхты фæстæ куыд фембæхсы. Æмбæхсæд. Цæттæ стæм мах дæр. 
Раст нæ зæгъын, бабайы къобор галтæ?.. 
Зæлланг кæны Ахтейы фæрæт. Уæрдоны размæ дæр мæм хъуысы 
йæ зæлланг. Æхсызгон мын у. 
- Фæрæт нæ, фæлæ алмаси, - цыма йæм хæстæг кæй лæууын, йæ 
ныхæстæ йын кæй хъусын, уый нæ зоны, уыйау стауынтыл схæцыд мæ 
фыды фæрæт. 
Уый дæр мын æхсызгон у. 
Изæрмилтæ кодта, афтæ пыхсæй рахызтыстæм. Аслæмырзæ 
цъыфæй нал зынд. 
- Сбадут. Бæхæн кæд уырдыджы уæлдай уæз нæ уаиккам, - загъта 
Аслæмырзæ æмæ нæ разæй уæрдонмæ схызт. Мах дæр нæхицæн уисты 
сæр æрбынат кодтам. 
- Мæйыр, уыцы фæрæт, æнхъæлдæн, дæумæ хæстæгдæр у. Уæ 
цæст æм дарут, - бæхыл ахъæр кодта Аслæмырзæ. 
Йæ хъæд бынмæ, афтæмæй уисты бынæй зынди мæ фыд Ахтейы 
фæрæт. Рæстæгæй-рæстæгмæ йæм мæ хъус дардтон. Стæй, цас 
талынгдæр кодта, уый бæрц мæ хуылыдз хæдон мæ буарыл тынгæй- 
тынгдæр ныхæсыд. Аслæнбег дæр хуыздæр нæ уыд, мæ хъæбысы 
ныттымбыл, дымгæйæ йæ сæр рамбæхс-бамбæхс кодта. 
Фæрæт мæ айрох. Æрмæст, хъæуы талынг уынджы нæхирдæм куы 
базылдыстæм, уæд мæ зæрдыл æрбалæууыд. Бæргæ ма йæм 
фæлæбурдтон, уисты æхсæнты ма йæ бæргæ рацагуырдтон, фæлæ йæ 
кой, йæ хъæр дæр нал уыд. 
- Цы кæныс, цæуыл скатай дæ? - аивæй мæ афарста Аслæнбег. 
-Фæрæт... 
- Æрæджы дæр ма ам куы уыди,- стыхст Аслæнбег дæр. 
Иодугмæ мæ цæстытыл ауад, Аслæмырзæ фыр мæстæй пихылæйттæ 
куыд калдзæн, йæ уайдзæфты бын нæ куыд фæкæндзæн, уый. Æмæ 
уисты æхсæнты мæ къух арфдæр ауагътон, ногта агурыныл схæцыдтæн. 
- Ам æй дзæгъæлы агурыс, - загъта Аслæнбег æмæ уæрдоны 
сæрæй уыциу сæррæтт аласта, талынджы цыдæр æрбаци. Æвæццæгæн, 
кулдуар гом кæнынмæ фезгъоры, зæгъгæ, йæ фæдыл атындзыдтон æз 
дæр. Кулдуары раз нæ, фæлæ йыл уынджы дæр не ’рхæцыд мæ цæст. 
-Уыцы лæппу цы фæци? Æххæст ма уæрдон равдæлон кодтаиккам,- 
бæх куы суагътам, уæд кæрты къуымты йæ цæст ахаста Аслæмырзæ. 
-Æвæццæгæн, фæрæт... 
- Цы кодта фæрæт? 

104 
Цæгæраты Максгш 
- Æрдæбонсарæй йæ агурæм... 
-Уайтагъддæр æй зонгæ кодтон... Хæрæджы йас дыууæ лæджы... 
Сæ цæсты бынæй фæрæт фесæфæд. Кæсут æм, зæгъгæ, уын куы 
дзырдтон. Æз та, зæгъын, мæ масты æрфыг мæ цæмæн æргæвды... 
Ничи йæм кæсы, йæхи бамбæхсынæй хуыздæр ницы æрхъуыды кодта. 
Сар мын дæ сæр кæны, ахсæв та мын кæдæм лидздзынæ? Уæртæ ус, 
марадз-ма, дæ фырт цы фæци? 
-Хъæды демæ куы уыди, фæрсгæ та дзы мæн кæныс? - нæ уæлхъус 
тыхстхуызæй февзæрди Бæдтион.- Кæм и лæппу, мæн дзы цæмæн 
фæрсыс? Адзæбе-е, кæм дæ, кæ?.. 
- Уæртæ Быдтаты дуармæ уæрдонæй асæррæтт ласта. Кæд, 
зæгъын, кулдуар гом кæнынмæ фезгъоры. Уый та... Æмæ кæдмæ 
рамбæхс-бамбæхс кæндзынæ?.. 
-Уагæр дын ахæмæй цы ракодта? Цæуыл æм лæбурыс?-бауырдыг 
йæ лæгмæ Бæдтион. 
- Хæлиудзых у, æмæ уымæн. Фæрæт сæ быны, æмæ йæ 
бахъахъхъæнын нæ бафæрæзтой. 
- Цæй, цы йæ стынг кодтай, фæрæт йеддæмæ ма исты у? 
Аслæмырзæ срæмыгъта: 
- Ахтейы фæрæт уыди!.. 
- Æмæ йыл æнæуый къæм абадын куы нæ уадзыс, уæд ын æнæ 
хæсгæ нæ уыди? Стæй йæ лæппуты бар цы бакодтай? - схуыстæй загъта 
Бæдтион æмæ уынджы ’рдæм азгъордта. «Адзæбе-е!» - зæгъгæ ма, 
æхсæвы тары кæцæйдæр йæ ныхас æрбайхъуыст. 
Аслæмырзæ ницыуал загъта. Мæнмæ йæ фыртæй къаддæр мæсты 
кæй нæ уыди, уый æмбæрстон. Æппынфæстаг, фæрæт мæныл 
бафæдзæхста. Мæн аххосæй фесæфт. 
- Марадз-ма, уыцы ус цы фæци? Кæдæм фæдис кæны уынгты 
æмбисæхсæв? Фæстæмæ йæ раздах. Адæмæй худинаг у,- уæрдоны 
баст куы суагъта, уистæ фæйнæрдæм куы ныссæххæтт кодтой, уæд 
тызмæгæй загъта Аслæмырзæ. 
Æндæр хуыздæр ма мæ цы хъуыди мæ фыды ’фсымæры 
«рæхуыстытæй» рæстæгмæ фервæзынæн? Æмæ уыциу агайд фæкодтон 
Бæдтионы агурæг. «Аслæнбег кæд хъæуы ис, уæд æрмæстдæр 
хæстæджытæй искæмæ», - хъуыды кодтон мæхинымæр æмæ мæ ных 
сарæзтон Бæдтионы цæгатмæ. Иудæр дзы уым нæ разынд. Фæстæмæ 
нæхи уынгмæ æрбаздæхтæн. Куыддæр Быдтаты дуармæ æрбахæццæ 
дæн, афтæ Бæдтион мæ размæ фæци. 
- Адзæбе, ды дæ? - згъорæгау мæм æрбакодта Бæдтион. 
- Аслæмырзæ мæ рарвыста... Агуры дæ... 
- Мæйыр куы дæ... Мæн агурыны бæсты, зæгъ, дæ фырты куы 
бацагурис,- мæ разæй хъуырхъуыргæнгæ араст и Бæдтион. 
Аслæмырзæ нæ бацыдмæ кулдуары раз лæууыд. 
- Кæм уа уæдæ?.. Фæрæт уисты æхсæн разынд. Æвæццæгæн, 
цæугæ-цæуын бынмæ абырыд, -цыма йæ раздæры бустæтыл фæсмон 

Æхсызгоп улæфт 
105 
фæкодта, уыйау фæлмæн хъæлæсæй загъта Аслæмырзæ. - Кæд 
фæрæт агурæг ацыд? Ацæудзæн. Ахæмтæм фыдзыкъуыр у. Фæстæмæ 
дæр нæ фæкæсдзæн... Ахæм фыд-зонд у... 
- Æз æй ссардзынæн. 
Хъæуæй иудзæвгар куы рауадтæн, уæд фæндаджы был 
æрлæууыдтæн. Дардæй мæм хæдзæртты рухсытæ сæ цæстытæ 
ныкъуылдтой. Кæцæйдæр хъуысти куыйты рæйын. Разæй та - æгомыг 
быдыр. Æнæуынæр фæндаг. Мæ тых-мæ бонæй хъæр кæнын: 
-Аслæнбе-е-ег!.. 
Фæстæмæ мын дзуапп ничи дæтты. Цæуын дарддæр. Хатгай 
цавæрдæр сау æндæрг февзæры разæй. Æдзынæг æм ныккæсын. 
Фæсайы мæ. Мæ къухтæ нукæвæрд скодтон, сидын æхсæвы мæйдармæ: 
- Гъе-е, гъе-е-ей!.. 
- Гъе-е-е-ей!.. 
-Адзæбе-е!.. 
- Мæйыр!.. 
Ныггуыбыр кодтон фæндагмæ. Хъусын æм. Кæйдæр къæхты уынæр 
згъоры мæнырдæм... Хæстæгæй-хæстæгдæр мæм кæны... 
5. 
Бæх кæрты ифтыгъдæй лæууыди. Æвæццæгæн æй^бындзытæ 
хъыгдардтой æмæ йæ къæдзил рæтæнæгъдтыл хоста. Йæ гæмæл 
хъустæ тæрсæгау стъæлфыдысты, кæрдæджы гуцъула йæ дзыхы, 
афтæмæй махырдæм дзагъултæ кодта. 
Аслæнбег мын йæ картофджыны хай тыххæй мæ дзыппы 
нытътъыста. Курын дæ, уым лæууынвæнд ма скæн, зæгъгæ, мын 
лæгъстæтыл схæцыд. 
-Уанцон нæу. Аслæмырзæимæ фæстæмæ раздæхдзынæн - дзуапп 
ын радтон æз æмæ мæ цæстытыл ауад, Аслæнбег æнæ мæн куыд 
æнкъард кæндзæн, уый. Уæвгæ йæ мæхæдæг дæр къаддæр нæ 
мысдзынæн. Бæдтионы загъдау нын иу хæдон дæр уæрæх уыди. 
Уæлдайдæр Аслæнбегæн. Дысон уыцы мæйдары куыд фæцагайдта. 
Фæрæт уæрдоны кæй разынд, уый куы базыдта, уæд йæ цинæн кæрон 
нал уыди. Хъæумæ хæстæг мын афтæ: 
«Ахтейы фæрæт... Уый бабайæн цы у, уый зоныс? Йемæ куыд 
фæныхас кæны, уымæ куы байхъусис. Мах сусæгæй фæкæуы, 
афтæмæй...» 
- Мæйыр, мæ къона, дæ хъус сæм дар. Тæскъ ма рафæлдахæд,- 
загъта Бæдтион æмæ уæрдоны гуыффæйы хос адзæбæхтæ кодта, 
махырдæм æрбакаст. - Лæппу, марадз дæ фыдæн зæгъ, кæд ма 
Цæудзыстут? 
Бæдтионы ныхасмæ Аслæмырзæ йæхæдæг цæхæрадонæй 
ээрбахызт. 
-Æххæст сагъд нæ фесты. Дæллаг къуымы æгæр ныффæлдæхтысты 

106 
Цæгæраты Максим 
æмæ-иу сын сæ хъилтæ аивут, - загъта Аслæмырзæ æмæ уæрдонмæ 
схызт. Иæ фарсмæ æрбадтæн æз дæр. 
Бæдтион æмæ Аслæнбег уынгмæ нæ фæдыл рацыдысты. Аслæнбег 
мæм йæ цæстæй цыдæр амыдта. Æз æм мæ сæр тылдтон, тагъд 
раздæхдзыстæм, зæгъгæ, йын æмбарын кодтон. 
Æмæ, æцæг, тагъд нæ, фæлæ уыцы сахат Быдтаты тигъæй нæ 
размæ æрбахызт цавæрдæр æнахуыр барæг. Йæ бæх фæурæдта. 
Рахизырдæм æрхызт, дзыларбос кауы михыл баппæрста æмæ æмраст 
слæууыд. Уæдмæ Аслæмырзæ уæрдонæй æрхызт, йæ цæсгомы хуызы 
цъыртт нал аззад. 
Хъæргæнæг загъта: 
- Рухсагуæд... Созæты Созыры бинойнаг Дафи фæзиан... 
- Рухс дзæнæты бадæд Дафи... Ардыгæй фæстæмæ цины хабæртты 
фæцу. Мах та уымæ рараст кодтам... Рынчынфæрсæг, - уынгæг 
хъæлæсæй загъта æрæджиау Аслæмырзæ æмæ мæм йæ халас 
æрфгуыты бынты æрбакаст.- Рахиз, мæ хур Мæйыр. Байрæджы 
кодтам... 
Бæдтион æмæ Аслæнбег тарстхуызæй нæ уæлхъус æрбалæууыдыс- 
ты. Хабар куы базыдтой, уæд Бæдтион мæ размæ æрбацыд, цыма 
тæфæрфæс мæнæн кодта, уыйау йæ цæстытæ доны разылдта, мæ 
цонгыл мын рахæцыд. 
Хъæргæнæг, кæмæндæрты ма мæ фехъусын кæнын хъæуы, зæгъгæ, 
мидæмæ нæ бакуымдта. Фæстæмæ уыцы æнкъардæй араст. 
- Бæх уал суадзут, - загъта Аслæмырзæ æмæ кæдæмдæр ацыд. 
Йæ фæдыл ацыд Бæдтион дæр. 
Бæх суагътам. Аслæнбег, цыма мæ исты азымджын уыди, йæхи афтæ 
дардта. Цыдæр зæгъынмæ мын хъавыд, фæлæ йæ нæ фæрæзта. 
- Æмæ дæ уæдæ ныр баба йемæ нал акæндзæн? - ныкъкъуыхцытæ, 
афтæмæй æрæджиау бафарста Аслæнбег. 
- Нæ зонын, - дзуапп ын радтон æз æмæ мæ буар куыддæр ихæнриз 
скодта. 
- Гыццылтæн мардмæ цæуын нæ фæччы, - йæхи та мæм бакьултæ 
кодта Аслæнбег. 
Ницы йæм сдзырдтон. Æрмæст мæхинымæр загътон: «Мамæ цы 
зæгъдзæн? Мæйыр уемæ цæуылнæ рацыд, зæгъгæ, нæ фæрсдзæн? 
Хæрзаг та йæхи кæуынæй бахордта... Æз ын куы зæгъон, уæд нал 
кæудзæн. Мæн йеддæмæ никæмæ байхъусдзæн...» 
Аслæмырзæ хъуырхъуыргæнгæ æрбаздæхт: 
- Хъаймæт ныл скодта. Æнæхъæн сыхæй, дæ фæдыл чи рацæуа, 
ахæм мауал уæд. Æвæццæгæн нын тагъд, нæ мард чи бафснайа, ахæм 
дæрнал уыдзæн... 
Ныггуыбыр, йæ мæллæг уæхсчытæ та сæхи хæрдмæ систой, 
афтæмæй комкоммæ скьæтмæ бараст Аслæмырзæ. Уайтагъд цъæх фыс 
йæ дыууæ сыкъайæ раласта, уæрдоны цалхыл æй бабаста, йæхæдæг, 
кæд исчи фæзынид, зæгъгæ, кулдуары æдде æрлæууыд. Мах дæр 

Æхсызгон улæфт 
107 
Аслæнбегимæ кæмæдæр æнхъæлмæ кастыстæм. Æрмæст кæмæ, уый 
нæхæдæг дæр нæ зыдтам. Цалдæр хъавды акодтон, Аслæмырзæйæн 
зæгъон æмæ мæ семæ ауадзой, зæгъгæ. Мæ ныфс нæ бахастон. Æгæр 
тарæрфыгæй касти, æгæр мæстæлгъæд уыди. 
Диссаг у, æвæдза, Аслæмырзæ. Хатгай цыма йе уæны фæкæсы, 
уыйау æппæтдæр базоны. Ныр дæр мын цыма мæ хъуыдытæ 
бамбæрста, мæ мидхъуырдухæн æм фехъуыст, уыйхуызæн нæ размæ 
уæззау къахдзæфтæй æрбацыд, хъуынтъызæй нæм æрбакаст æмæ 
загъта: 
- Хæдзармæ уæ хъус дарут. Хъуг æддæ ма баззайæд. Чындз кæд 
мæ коммæ бакæса, уæд æй немæ ракæндзыстæм. Æгæр дæр ма 
ныффæрæзта йæ уæззау рынчынимæ. Цы ми ма дзы кæны... Чындзытæ 
сты, æмæ уыдонæй мады рæвдыд нал фендзæни... 
Мæ цыдæй кæй ницы рауад, уый Аслæмырзæйы ныхæстæй 
бамбæрстон. 
«Фæлæ цæмæн? Кæд ма фендзынæн нанайы? Кæд мамæйы семæ 
ракæнынмæ хъавынц, уæд сын мæнæй хуыздæр кæмæ байхъусдзæн? 
Æвæццæгæн, Бæдтионæн дæр æнæ цæугæ нæй. Хæдзар иунæг 
Аслæнбеджы бар куыд ныууадздзысты? Аслæнбеджы загъдау, кæд мах 
карæнтæн æцæг нæ фæччы мардмæ цæуын? Æвæццæгæн. Æндæр мæ 
Аслæмырзæ нæ ныууадзид. Лидзгæ? Аслæмырзæйы æвастæй? 
Аслæнбеджы нæ бафæрсгæйæ?..» 
. Мæ рысты хурхыл ныххæцыдтæн, къулбæрзæйæ кастæн, уынджы 
махырдæм чи æрбацæйцыд, уыцы дыууæ зæронд лæгмæ. Аслæмыр- 
зæйæ бирæ кæлддзагдæртæ. Цыма, сæ лæдзджытыл не ’нцайынц, 
зæгъгæ, уæд сæ зæнгтæ сæ быны базгъæлæнтæ уыдаиккой. Аслæмыр- 
зæ дæр, æвæццæгæн, чысыл раздæр, сыхы лæджы хуызæн лæг нал 
баззад, зæгъгæ, уымæн мæстæй фыхти. Æмæ, мæгуыр, цы кæной? 
Æнæбары бæх дыгæйттæ хæссы. Кæстæр арæхæй æнæ кæстæр уæвын 
зынууыдоны кары... 
Мæрддзыгой ацыдысты. Аслæмырзæ зæронд лæгты нал ауагъта. 
Бæдтионы дыууæ чындзы, сыхæгты устытæ æртæйæ - æдæппæт авд 
баисты мæрддзыгой. 
Бон æмæ изæр куыддæртæй аивгъуыдтой. Æрмæст æхсæв... Йæ 
алы сыбыртты дæр цыдæр сусæгдзинад æрæмбæхст. Тасдзинадæй сæ 
хъуырмæ сты хæдзары дзаумæттæ дæр. Куы аргъауы уæйгуытæй, куы 
та æнахуыр сырдты хуызы гæппæввонгæй дзагъултæ кæнынц кьуымтæй. 
Дымгæ йæхи хойы рудзгуыты æвгтыл. Æвгты зыр-зыр, Аслæмырзæ знон 
хъæдмæ цæугæйæ цы æнкъард зарæгзарыд, уымæ рахизы. Уæвгæ нæ,- 
уынгæг хъарæгæй æрбахъуызы хæдзармæ, нымбæхсы мæ хъæццулы 
бын. Кæй хъарæг у? Мамæйы? Хæрдмæ фæхауын мæ хуыссæны. Мæ 
цæстыхаутæ кæрæдзийыл ныхæстæй аззайынц... 
- Хъусыс, дымгæ куыд къуыс-къуыс кæны, - иуафон мæ хъустыл 
аврцыд Аслæнбеджы ныхас. 

108 
Цæгæраты Максим 
- Хъал дæ? - æхсæвы тасдзинадæн йæ кой, йæ хъæр дæр нал аззад, 
афтæмæй бафарстон Аслæнбеджы. 
- Уæдæ цы дæн? - ныззæмбыдта Аслæнбег... 
-Æз мæлæты дзæбæх афынæй дæн. Хæдæгай, скъæты дуар фидар 
æхгæд у? Æрдæбон кæртæй мæ хъустыл цыдæр уынæр æрцыд. Хъуг 
цæхæрадонмæ ма баирвæзæд... 
-Уымæ дæ зæрдæ ма ’хсайæд. Скъæты дуарыл гуыдыр æвæрд ис, - 
йæ ком та ногæй айвæзта Аслæнбег. 
- Уæдæ уый цæй уынæр уыдаид? 
- Æвæццæгæн, дымгæ исты раппæрста, - дзуапп радта Аслæнбег 
æмæ къулы ’рдæм азылд, уайтагъд йæ хуыр-хуыр ссыд. 
Æрæджиау бафынæй дæн æз дæр. Стæй, æвæццæгæн, 
хуымæтæджы фынæй дæр нæ. Райсомæй цалынмæ хур дзæвгар не 
суад, уæдмæ Аслæнбегæн хъал кæнын дæр нæ бакуымдтон. 
Хъал та радæн афтæ. 
Аслæнбег мæ фарсмæ сынтæгыл бадти. Истæуыл цын кодта æви 
тыхст уыди, уый бæлвырд нæ равзæрстон. Йæ къухы цавæрдæр писмо. 
Фæрсы мæ: 
- Цы йын кæнæм? Постæй йæ æрбарвыстой. Бабайы номыл... 
Фронтæйу... 
- Бакæсæм æй. Кæмæй хъуамæ уа? - писмойыл мæ цæст æрхастон 
æз. 
-Нæзонын... 
- Райхал æй. Фæстæмæ йæ баныхасдзыстæм... 
Аслæнбег ницыуал загъта, йæ къухтæ гæзæмæ зыр-зыр кодтой, цыма 
писмойæн фехæлынæй тарсти, уыйау йæ кæстæр æнгуылдз къонверты 
зыхъхъыры арæхстгай атъыста. Ныхъхъус. Мæнæн дæр мæ зæрдæйы 
гуып-гуыпп ссыд, кæд дзы исты æвзæр хабар фыссынц, уæд æнæ 
Аслæмырзæ цы кæндзыстæм, зæгъгæ. 
Аслæнбег къонверт райхæлдта. Фыццаг йæ цæсгом афæлурс, стæй 
цывзыйау асырх. Йæ улæфт йæ хъуыры фæбадт. 
- Хъус, æрмæст дзæбæх хъус, - загъта Аслæнбег, йæ галиу къухы 
уæлармæй йæ былтæ адаудта æмæ кæсыныл фæци: «Иу дæр дзы мауал 
уæд, мæ рахиз цонг мын сæ куыст скодтой. Цыма, æндæр кæдæм 
бахъавой, уый сын нæй. Ныр æртыккагхатт... 
...Æцæг ацы хатт бомбæйы схъисæй нал, хæлгæ нæмыгæй. Раст 
фæтасæны сæрмæ... Цонджы иннæрдæм ахызт... Чысыл ма бахъæуа, 
æнæцонг мæ ма фæкæной. Раст зæгъын хъæуы, мæхицæй дæр 
хъæстагæй нæ баззадысты. Тагъд мæ рынчындонæй рафысдзысты: 
Кæдæм фæраст уыдзынæн - нæ зонын. Хабар уæм кæндзынæн. Хи 
æппæлынмæ мын æй ма бамбар, фæлæ мын знон ме ’фсæддон хайæ 
дыккаг хæрзиуæг æрбаластой. Уый дын цыбырæй мæ хабæрттæ. 
Лæппутæн мæ номæй зæгъ: цы гæнæн æмæ амал ис, уымæй сæ ахуыр 
ма ныууадзæнт...» 
Аслæнбег мæм комкоммæ æрбакаст, хъæлдзæгæй загъта: 

Æхсшгоп улæфт 109 
- Фехъуыстай, уый æз æмæ дæуæй зæгъы. 
- Æри-ма, чи йæ фыссы? - гæххæтмæ фæлæбурдтон æз, фæлæ 
йæ Аслæнбег фæстæмæ аскъæфта. 
-Тагъд ма кæн, уый дæр дын зæгъдзынæн. Писмо сæрвыста... Нæхи 
Ахте... 
Аслæнбег мыл ныттыхсти. 
- Бабайæн куыд æхсызгон уыдзæни, уый зоныс? - йæ буар дыз-дыз 
кодта, афтæмæй мæ хъусы дзырдта Аслæнбег. 
-Мамайæндæр... 
- Уæлдайдæр ахæм сахат... 

110 
Цæгæраты Максим 
ХИСТÆРЫ ФАРН 
Хъæуы цæгатварс Змæстдонæн йæ иу къардиуæй иннæмæ йæ 
цыппæртæ ныссагъта «Дзандары хид». Кæддæры хъæдын хидæн йæ 
кой, йæ хъæр дæр нал и, кæстæртæ йæ хъуыды дæр нал кæнынц, 
уæддæр ма йæ ном баззад. Хистæртæ куыд дзурынц, афтæмæй уæды 
заманты тынгфыдуагуыди Змæстдон. Цæй хид æмæ цæй æндæр! Барæг 
дзы иннæрдæм ауайынмæ йæ ныфс нæ хаста. Æрмæстдæр-иу йæ 
«уæзданыл» куы уыди, уæд-къабæзтыл, тæнджыты. Уый дæр ас адæм, 
лæгтæ. Йæ ивылды рæстæг сывæллон йе ’мгæрæтты ауайа - аба-бау! 
Фæлæ æдзух адæмы хъахъхъæнын кæй бон у! Æмæ æнæ фыдбылыз 
æрцæугæ дæр нæ уыди - кæм фос, кæм та «æрра барæг - донысга- 
рæг...» Нозтджын адæймагæн та фурд -уæраджы сæрмæ. 
Æмæ абухта, бæстæ йæ сæрыл хаста Змæстдон уалдзæджы фыццаг 
къæвдатæй сæрды фæстаг бонтæм. Йæ сæрты цъиу батæхын нæ уагъта 
районмæ, горæтмæ. Рæбыны хъæутæ дæ тæккæ фындзы бын, æмæ 
сæм арвы кæрæттыл зил, æхсæвæддæйыл сæм араст у. Зымæг дæр 
афтæ. Иннæ дæттæм кæс, æмæ-иу кæмдæр ихы бын ныхъхъус сты. 
Дзоныгъты, уæрдæтты, фистæгæй сыл дыууæрдæм кодтой. 
Змæстдонæн та зымæг дæр зымæджы хуызæн нæ уыди - æдзух йæ 
сæрмæ бæзджын цъæх мигъ бадти. Их уымæ дæр лæбурдта йæ 
былгæрæттæй, фæлæ йæ ссæндгæ цыди, йæ сæрты-иу сабузта. 
Стæй иу фæззæг колхозы тракторон бригады бригадир Фидараты 
Дзандар йе ’мбæлттимæ стох кодта Змæстдоны ныхмæ. Дон ахæмтыл 
ахуыр нæ уыд, æмæ Дзандары трактор цалдæр фæлдæхты скодта. 
Змисы бынæй йæ къахын бахъуыд. Хъæдын могортæ та бынтон йæ 
зæрдæмæ нæ фæцыдысты: изæрæй йын райсоммæ дæр нæ 
лæууыдысты. Фæлæ Дзандар йе ’мбæлттимæ фæстæмæ æгадæй 
аздæхынмæ нæ хъавыд. Ноджы хъæуы адæм... Фæсте сæ ничиуал 
баззад. Дур, астымы пыхс - ницæуылуал ауæрстой. Æмæ фæуæлахиз 
сты Змæстдоныл... 
Кæд æмæ кæд уыди уый. Хæстæн йæ кой дæр нæма уыд. Азæй- 
азмæ æмпъызтой хид, зылдысты йæм. Ныффидар, ныддæвдæгуый дæр. 
Æрмæст ацы уæззау машинæтæ... Иуахæмы сын нал бафæрæзта, 
мæгуыр... 
Æмæ ныр йæ бæсты бетонæй астæрд могортыл æрæнцад дæргъæй- 
дæргъмæ хид. Абухы, йæхи могортыл хойы Змæстдон. Хæрдмæ фехсы 

Æхсызгоп улæфт 
111 
йæ уылæнтæ. Кæддæр зæронд хиды сæрты куыд гæппытæ кодта, 
æвæццæгæн æй ныр дæр афтæ фæнды. Фæлæ кæм... Æгæр фидар 
æй ныссагътой, æгæр бæрзæндты систа йæхи. Æмæ цыма йе 
’нæхъаруйыл басаст, уыйау ныссабыр Змæстдон. 
«Дзандары хид...» Ном хæссынæн. Ном дарынæн... Кæд æмæ кæд 
ахицæн, кæддæр хъæумæ фыццагтракторыл чи æрцыди, уыцы Дзандар! 
Уæвгæ адæймаг йæ номæн цæры. Бæргæ, хæсты фæстаг нæмгуытæй 
йыл иу хæрхæмбæлд куы нæ фæуыдаид Берлины къуындæг уынджы. 
Æз цыппар азы дæ фæдыл куы зилын, зæгъгæ, йæ зæрдæйы иннæрдæм 
куы нæ ахызтаид. Уый дæр æстæм майы... Райсомы хурыскастыл. Йæ 
иунæг хъæбулыл хъуыды кæнгæйæ... Æнхъæл дæр ын нæ уыди, 
афтæмæй... 
...Æмæ лæууы ныр йæ фыды хидыл Махар. Дзандар гуыбыны кæй 
ныууагъта, уыцы иунæг фырт. Кæсы, мæй йæхи доны уылæнты куыд 
найы, уымæ. Дон йæхинымæр цæуылдæр хъуыр-хъуыр кæны. 
Рагуалдзæджы улæфтæй улæфынц быдыртæ. Суанг дон дæр. 
Æвæццæгæн, кæмдæр хæстæг малусæг æмæ фыццаг фиалкæтæн 
кæрæдзи цинæй бафсис нал ис æмæ сæ тæф æгасæй дæр дымгæйы 
æвджид бакодтой. Рæбыны хъæуты уынгтæй искуы-иу хатт ферттивынц 
машинæты тарст рухсытæ. Хиды ’рдæм дзы ничи здæхы. Æрмæст 
æрдæгыл фескъуыйынц лæппуйы хъуыдытæ. Æрдæгыл скъуыйой, уый 
та йæ фæндгæ нæ кæны. 
Ахæм æхсæв у ацы æхсæв. Æвæццæгæн, йæ царды сæйрагдæр 
æхсæвтæй иу. Йæ фыды хидыл дæр уымæн лæууы. Йе ’мбæлттæй 
дæр йæхи уымæн расайдта. Цы ’рцыди, ууыл хъуамæ иунæгæй 
æртæрхон кæна. Фыды ном дæр ацы быдырты райгуырди. Ныр та йæ 
иунæг фырты рад у. Райсомæй фæстæмæ. Уæвгæ нæ, æрдæбоны 
æмбырдæй фæстæмæ. „ 
«Мæ фыд Дзандар. Йæ кæддæры ахуыргæнинаг Хохты Хох. Ныр та 
æз - Хохы ахуыргæнинаг... Уыцы къæдзæхты раз хылычъи дурæй 
баззайы-нæн бирæ нæ хъæуы», - хъуыды кæны йæхинымæр лæппу 
æмæ фестъæлфы, йæ цæстытыл ауайы изæры æмбырд... 
Хох ницы дзуры. Цыма куывдмæ кæнæ чындзæхсæвмæ цыди, уыиау 
йæхи сарæзта. Æнæуый дæр хæрзконд у, фæлæ ацы изæр... Йæ 
хæрзиуджытæ цырагъы рухсмæ судзынц. Бæзджын урс сæрыхъуынтæ, 
рæсугъд æлвыд сауæмхæццæ рихитæ. Йе ’рдæгцъынд сау цæстытæ 
халасæрфгуыты бынæйхæлар каст кæнынц. Æрмæст цæсгом... Цыма 
дзы иу туджы цъыртт дæр нæй, уыйау цырагъы мынæг рухсмæ 
бынтондæр йæ хуыз фæцыд. Сцола Хох. Æмæ куыд нæ! Æртæ мæйы 
нæ рахызтхуыссæнæй. Æртæ мæйы фæтох кодта йæ зæронд цæфтимæ. 
Уæлдайдæр уыцы æнæхайыры схъис... Махар нæ уыд, уæд нæма 
сыстадаид. Фæлæ кæстæр... Кæстæрæн фæндаг дæттын хъæуы... 
æмæ, цыма йæ цæфтæй хъæрзгæ дæр никуы скодта, уыйау бады. 
Æнкьардæй, æнæ исты дзургæйæ. Кæд æй сыстын нæма хъуыди? Ды 

112 
Цæгæраты Максым 
та цы зæгъдзынæ, зæгъгæ, йæм куы ’рхатыдтой, уæд йæ гæххæтт 
бакæсын кодта. 
«Кæддæр, мæ тæккæ фыдуагыл ма уыдтæн, афтæ мæ тракторыл 
йæ фарсмæ сбадын кодта Фидараты Дзандар, - фыст уыди Хохы 
гæххæтты. - Цыма йæхи хъæбул уыдтæн, афтæ мæ барæвдыдта, 
баузæлыд мыл. Хæстмæ куы цыди, уæд йæ трактортæ мæ бæрны 
бакодта. Цыппор æртыккæгæм азы сæрды сæ ныууагътон... Хæстмæ 
алыгъдтæн. Уым дæр мæ рох нæ уыдысты Дзандары дзæбæхтæ. 
Ныхас Махарыл цæуы... Фæндзæм аз иумæ кусæм, æмæ дзы тынг 
разы дæн. Йæ фыды кадыл къæм абадын нæ уадзы. Йæ уд-йæ дзæцц 
адæймагæн хорз фæуын. Искæй зынæй йæхи нæ аласдзæн. Кад ын ис 
хъæубæсты...» 
Махарæн йæ хид къоппæй акалд. Хох æм цы зæрдæ дары, уый зыдта, 
фæлæ ахæм æппæлæн ныхæстæ ныффысдзæн, уый æнхъæл нæ уыди. 
Æмæ, Хохимæ кæрæдзимæ куы фемдзаст уæм, зæгъгæ, йæ къæхты 
бынмæ ныккаст, ныфсæрмы. Хох раздæрау æнцад бадти, кæмдæр 
сусæгæй йæхимæ хæцыд, нæ сарæхсдтæн, лæппуйы тыххæй дзæбæх- 
дæр ныхæстæ зæгъын хъуыди, зæгъгæ. 
«Мæн уырны, нæ колхозы коммунисттæ мемæ кæй сразы уыдзысты 
æмæ сæ рæнхъытæм кæй райсдзысты Дзандары фырт Махары: Махар 
уый аккагу. Нæ сæ фæкъæмдзæстыг кæндзæн». 
Хохы гæххæтты фæстаг ныхæстæ æмдзæгъды бын фесты. 
Фермæйы хъугдуцджытæй ма дыууæйы райстой партийы рæнхъы- 
тæм. Стæй, æмбырд фæуынмæ хъавыд, афтæ колхозы сæрдар Бабег 
сыстад, иу цасдæр, стьолыл цы гæххæтты гæбаз лæууыд, уымæ æдзынæг 
фæкаст, стæй загъта: 
-Хохты Хохы куырдиат... Мæскуымæ йæ цæуын хъæуы... Операци 
кæнынмæ. Гъемæ цалдæр хатты куырдиат æрбалæвæрдта, ме 
’нæниздзинад æвзæр кæй у, уымæ гæсгæ мæ мæ куыстæй суæгъд кæнут, 
зæгъгæ. Куры, цæмæй йын йæ бæсты Фидараты Махары ныууадзæм... 
Кæмæ уæ цы фæндон уыдзæн? 
Адæм ныхъхъус сты. Цыма улæфгæ дæр нал кодтой. Сæрдары 
ныхæстæм хорзау нал фæци Махар дæр. Хох йæ гæххæттытæ 
цавæрдæр профессормæ кæй арвыста, йæ рахиз сины сæрмæ ма цы 
нæмыджы схъис баззад, уый та ногæй кæй «скуыста», уый зыдта, фæлæ 
афтæ тагъд фæраст уыдзæн, уый æнхъæл нæ уыди. Стæй йæ бæсты... 
Сыстад Махар. Размæ рацыд. Къуыхцытæгæнгæ райдыдта: 
-Æз зæгъдзынæн... Хохты Хохы механизацигонд звенойы уæнгты 
номæй... Мах æппындæр разы не стæм Хохы куырдиатыл. Æмæ фæндон 
хæссæм: ныууадзæм Хохы йæ бынаты. Мах кусдзыстæм йæ бæсты дæр. 
Нæ йын фегад кæндзыстæм йæ ном... Уымæн æмæ... Уæвгæ дзы 
дардыл ныхæстæ цæмæн хъæуы? Хохты Хох чи у, уый сымах мæнæй 
хуыздæрзонут... 
Адæм алырдыгæй ныккалдтой: 
- Дæ цæрæнбон бирæ... 

Æхсызгои улæфт 
113 
- Гъе уый лæппу у, гъе!.. 
- Дæ мад дæ хуртæй бафсæдæд. 
- Раст бакодтай. Мах фæндон дæр афтæ уыди, - Махарæн арфæ 
ракодта Бабег дæр. 
Хохы цæстытæ доны кæй разылдысты, Махар ма уый бафиппайдта 
æмæ адæмы ’хсæнты уынгмæ ратындзыдта. 
Уынг уыди талынг æмæ уазал. 
...Æмæ лæууы ныр Махар йæ фыды хидыл, рагъхъæдыл æрæнцад, 
йæ цæстытæ бацъынд кодта. Доны хъуыр-хъуыр æнæнхъæлæджы 
тракторты уынæрмæ рахызт. Уылæнтæ арф ауæдзтæй афæлдæхтысты 
быдырты. Мæйы фæлурс тынтæ сыл гæппытæ систой. Æфсæнты 
æрттывд. Ауæдз куыд фæлдæхгæ цæуы, афтæ мæрыл скъуыдтæй зайы. 
Стæй кæйдæр къæхты фæлмæн уынæр. 
Махар фестæлфыд. 
- Куыд тагъд рацыдтæ! Арфæ дæр дын нал ракодтон... 
- Хох куы дæ... - æндæр йæ кьухы ницыуал бафтыд зæгъын Махарæн. 
- Рæстæг хъуамæ хорз ахæсса, - хиды рагъхъæдыл йæ рæмбыны- 
къæдзтæй æрæнцад, арвмæ скаст, афтæмæй йæ улæфт аныхъуырдта 
Хох. - Кæсыс, мæй йæ сыкъатæ хæрдмæ куыд сыздæхта. Ноджы хæхтæй 
фæлмæн уддзæф дымы... Райсом куы нæ уа, уæддæр иннæбон хурæн 
зæххыл æнæ атулгæ нæй. Исты ма нæ рох кæны? 
-Æнхъæлдæн, ницы... 
- Кæцы хуымтæй райдайын ис дæ зæрды? 
Махар ницы дзуапп радта. Æмæ уæд Хох йæхæдæг загъта: 
- Байраджы хизæнтæй хуыздæр уыдзæн. Уым зæхх донджындæр у, 
æрæгмæдæр хус кæны. 
Махар рагъхъæдыл ныффæлдæхт, цыма уылæнты исты агуырдта, 
уыйау æдзæмæй лæууы. Æрæджиау бафарста: 
- Кæд цæуыс? 
- Кæд лæппу билетыл фæхæстуа, уæд иннæбон-уый иннæбон... 
-Фыццагзылд дæхæдæгкуы ’ркодтаис. Афæдзы райдайæн. Фыццаг 
ауæдз... Стæй... Нæ мад мæ иу ран нал уадзы, дæхи хæдзары йын 
фæндарастзæгъ, зæгъгæ. Йæхæдæгдæм цæуинагуыд... 
- Бузныг ын зæгъ Разиатæн. Æнæуый дæр дзы гыццыл хорздзинæдтæ 
куы нæ зонын, мыййаг. Мæнæ фæстæмæ куы сыздæхон, уæд кусартæн 
дæр æфсон уыдзæни. 
- О, фæлæ... Дзыхæй дæр мæм нал сдзурдзæн... 
Хох исдугмæ ницы сдзырдта, стæй Махары уæхскыл йæ къух 
æрæвæрдта, гыццыл ферхæцыд: 
- Хорз. Бафидаудзыстæм. Разиаты куыд фæнда, афтæ бакæндзы- 
стæм. Ныр та уал... Арфæ дын кæнын... 
- Сæнайы цъупмæ мæ систат æмæ... Уæлдайдæр ды. Бауырнæд 
дæ, мæхи цы фæкодтаин, уымæн ницыуал зыдтон... 
- Кастæн дæм... Æз.цы, фæлæ иннæтæм хъуыстай? Адæмы цæст 
уынаг у. Æууæндынц дыл. 
8 Цæгæраты Максим 

114 
Цæгæраты Максим 
- Се ’ууæнчы аккаг куы нæ разынон... 
- Сарæхсдзынæ. Мæн уырны... 
Махар, доны æрттивгæ уæлцъарыл дыууæ цыбыр аууоны фæрсæй- 
фæрстæм куыд змæлыдысты, уымæ æдзынæг каст. Аууæттæй иу йæ 
худ систа, йæ риуыгънæджытæ суагъта, стæй хидыл хъавгæ цыдæй 
араст. Махар йæ фæдыл азылд, баййæфта йæ. 
- Иунæгæй цæуыс? - Хиды кæронмæ куы рахæццæ сты, уæд та 
ногæй бафарста Махар. 
- Лæппу мæ ныххæццæ кæндзæн,- дзуапп радта Хох. - Иунæгæй 
мæ нæ ныууадздзысты. Мæскуыйы -хæстæджытæ, зонгæтæ... 
Мæй, æвæццæгæн, доны уылæнтимæ хъазынæй бафсæст æмæ йе 
’взист дзыккутæ, цæмæй тагъддæр ахус уыдаиккой, уый тыххæй сæ 
дыууæ æрдхорды разæй фæндагыл айтыгъта. Хидыхъусæй суангхъæуы 
кæронмæ. Аууæттæ дæр сæхи фæндаджы галиуварсмæ райстой æмæ 
сæ хицæутты фæзмгæ цыдысты. Доны хъуыр-хъуыр хиды бын баззад. 
Хох дзырдта: 
-Алы дуг дæр йæхионтæ домы. Кæддæр быдырты паддзах дзывыр 
æмæ гутон уыдысты. Ныр та - механизатор. Бæстыл цы хæзнатæ ис, 
уыдоны хæзнадæр - хор - адæм йæ бæрны кæмæн бакодтой, уыцы 
паддзах. Æмæ уалдзæг хуымы кæрон гутон куы ’рсадзын, уæд мæ 
фыдыфыд мæ зæрдыл æрлæууы. 
Мæгуыр, хохы ма куы цардысты, уæд бакуырм. Ацы быдыртæ йæхи 
цæстæй нал федта. Нал æрхæцыд гутоны къæдзыл. Нал ахъæр кодта 
ацы быдырты йæ фæллад галтыл. 
Абоны хуызæн ма мæ цæстытыл уайы: иу райсом мæ боныцъæхты 
райхъал кодта: 
-Фæгæпп кæн, мæ хур. Дæхи ахс, исты ахæр æмæ цом... 
Æз æм хæрдмæ скастæн, фæрсын æй: 
- Кæдæм, дада? 
- Балцы, дадайы хур, балцы. Рæвдздæр... 
Æз мæ хуыссæнæй фæгæпп ластон, тæрхæгæй нартхоры кæрдзыны 
къæбæр мемæ раскъæфтон æмæ йæ уæлхъус алæууыдтæн. 
- Цом, - цыма нæ исчи куы фена, уымæй тарсти, уыйау мын мæ 
цонгыл ахæцыд. Хъуызгæ æрхызт асинтыл. Иу чысыл куы рауадыстæм, 
уæд мæм йæ сæр æргуыбыр кодта, мæ хъусы мын дзуры: 
- Нæ хуымы гæбаз кæм ис, уый ма базондзынæ? Знон хуымонтимæ 
куыуыдтæ... 
-Базондзынæн... 
- Уæдæ мæ уырдæм ныххæццæ кæн. Хъуамæ йæм æз æмæ ды- 
дзæбæх æркæстытæ кæнæм. Дыууæ боны цæуыл фæтухитæ кодтат, 
уыдонфенæм... 
Над фæндаг къæдзтæмæдзтæгæнгæ нæ разæй цыди. Рагуалдзæ- 
джы быдыртæн сæ комытæф сæ сæрмæ тæнæг фæлмæй бадти. Дада 
сæрæн цыд кодта. Йæ куырм цæстытæ æрдæгцъынд, афтæмæй размæ 
касти. Худ æй цыма хъыгдаргæ кодта, уыйау ыл хæрдмæ схæцыд. 

Æхсызгоп улæфт 
115 
- Хох, мæ хур, цыма мæ хъустыл доны хæл-хæл уайы... Хæстæг, 
мыййаг, искуы ис? 
- Дард нæу. Уæртæ бæлæсты бын... 
- О-о-о, уый хорз у. Тынг хорз. Дон кæм нæ уа, уым цард дæр нæй. 
Нæ хуымы гæбазмæ йæ Хуыцау хæстæг куы фæкодтаид. Дæ хъус æм 
не ’рдардтай, тынг дард æм у? 
- Нæхицæй дуканимæ цас ис, уый бæрц. 
-Уæдæ уый бынтон хæстæг куы у, бынтон хæстæг... 
- Хистæртæ нæм хæцыдысты, æндæр дзы нæхи бæргæ 
цынадтаиккам... 
- Раст уæм хæцыдысты... Нырма найынмæ раджы у. Хæрзаг 
змæстæйцæуы... 
- Цæй змæстæй, ахæм сыгъдæгуыди æмæ... 
- Хох, мæ хур. Йæд та... Йæ бацæуæнтæ та куыд сты, йæ 
бацæуæнтæ? Уæрдон йæ цурмæ батылд, æви йæ искуы фæсвæд 
ныууагътат? 
- Хуымы тæккæ кæрон, - хæрдмæ скастæн дадамæ. 
- Уæдæ, зæгъыс, лæгъз быдыр у, и? 
-Лæгъзбыдыр... 
-Æнæ кьуыпп, æнæ дзыхъхъ дæр кæм и, фæлæ кæд афтæ у, уæд... 
Куыд дзæбæх дымгæ кæны, - йæ къæхты бынæй ныуулæфыд зæронд 
æмæ йæ цыд фæтагъддæр кодта. 
Уæдмæ хур скаст. Æртæх стын байдыдта. Уымæл кæрдæгыл нæ 
фæсмын дзабыртæ ныххуылыдз сты. Хъуыды дæр сæ не ’ркодтам. 
Æрмæст, чысыл фæстæдæр хуымы кæрон куы ’рбадтыстæм, уæд 
зæронд йæ дзабыртæ раласта, йæ хæлафы фадгуытæ уæраджы 
сæртæм сфæлдæхта, саумæрæй йæ армыдзаг систа, йæ къуызыртæ 
æнгуылдзты ’хсæн æй аууæрста, стæй фæстæмæ сыстад. 
- Лæппу, йæ дæргъ кæцырдæм у? - хуры ’рдæм йе ’ргом аздæхта, 
мæ дзуапмæ дæр нал банхъæлмæ каст, афтæмæй хуымы бæгъæввадæй 
•бзцыд, фæстæмæ ма ракаст æмæ загъта: - Мæ фæдыл цу. Иæ 
кæронмæ куы бахæццæ уæм, уæд-иу мын зæгъ. 
Æз йæ фæдыл араст дæн. Фæлмæн саумæрыл ын йæ даргъ 
къахвæдтæ нымадтон. Ауæдз куыд ахаста, афтæ йыл зæронды мæллæг 
къæхтæ ностæ уадзгæ цыдысты. Ранæй-рæтты-иу йæ фадхъултæм 
аныгъуылд. Фæстæмæ-иу мæм ракаст: 
- Лæппу, цы дын бафæдзæхстон, уый дæ нæ ферох? Исчи нæ йæ 
хуымы куы ’рбаййафа, уæд цы зæгъдзæн?.. 
- Цу, дада, цу. Нырма дард у... 
- Дзæбæхдæр кæс, мæ хур, науæд... Нæ фарсмæ цы хуымтæ ис, 
уыдон, æвæццæгæн, бирæ цыбырдæр сты? - къахта мæ зæронд æмæ 
цыма, йæ къахвæдтæ æнæнхъæлæджы куы аскъуыйой, уымæй тарсти, 
уыйау хъавгæцыдæй цыди. Йæ тæнæг былтæ змæлыдысты, йæ урс 
гагуытæй хурмæ комкоммæ касти, йæхинымæр Хуыцаумæ куывта. 
- Хорз æй ныссыгъдæг кодтат. Иу дур дæр дзы никуыцæй зыны,- 
къахта мæ зæронд. 

116 
Цæгæраты Максим 
- Дурджын нæ уыд... 
Зæронд ныххудти. 
- Искуы дæр ма æнæ дур зæхх вæййы?.. 
- Иу-цалдæр дзы уыди, æмæ сæ лæгтæ далæ хуымы кæронмæ 
ахастой, - дзуапп радтон æз. 
- Æз дæр дын уыцы иугай дурты кой кæнын, æндæр дурджын куы 
уыдаид, уæд афтæ фæлмæн нæ уаид, - йæ ныхæстæ гыццыл 
дзæнгæрджытау зæлланг кодтой йæ хъуыры. Фæстæмæ мæм ракаст. 
-Æвæццæгæн, бафæлладтæ?.. 
Зæронд, йе ’рфгуытæ æлхынцъ, афтæмæй уайдзæфгæнæгау загъта: 
- Цæмæй? Гутоны къæдзыл дын куы нæ хæцын, мыййаг. Ахæм 
фæлмæн зæххыл... Къæхтæ дзы сæ фæллад уадзынц. Уый хорз у, 
фæлæ ма дзæбæхдæр акæс, бирæ ма нæ хъæуы? 
- Фынддæс-ссæдз къахдзæфы ма банымай æмæ раст арæнмæ 
бахæццæ дæ. Уым цæнды дуртыл дæ фæллад суадздзынæ, стæй уæд 
доны былмæ... Хъусыс æм, йæ сусæг сыр-сырæй нæ йæхимæ куыд сайы... 
- Хъусын æй, мæ хур, хъусын. Абæрæг кæндзыстæм уый дæр. 
Ардæмыты кæм æрхæццæ стæм, уым ма нын уырдæм цас бауаинаг у? 
Уæлдайдæр... - Зæронд йæ къæхтæм æркаст. - Ацыхуызæнæй уæдæ 
хъæумæ дæр куыд ссæудзыстæм... 
Зæрондмæ бакæсын, хуымы кæронмæ цасхæстæгдæр кодта, уыйас 
йæ къахдзæфтæ цыбырæй-цыбырдæргæнгæ цыдысты. Цыма æппындæр 
зæххыл нал хæцыд, цыма кæмдæр уæлдæфы тахти, уыйау йæ цыргъ 
уæхсчытæ нымæтхуды кæрæттыл хæрдмæ схæцыдысты. Бæрзæй 
бæрæг дæр ыл нал уыд. Стæй хуымы кæрон йæ зонгуытыл æрлæууыд, 
зæххæн æртæ хатты акуывта, йæ сусæг хæкъуырцц райхъуыст. Цы 
кодтай, дада, зæгъгæ, йæ цурмæ базгъордтон. Уый мæм хæрдмæ скаст, 
йæ хъæлæс рызти, афтæмæй загъта: 
- Лæппу, нæ фæрæдыдтæ? Кæд æндæр искæй хуыммæ æрбадзæ- 
гъæл дæ? 
- Нæ, дада... Нæхи хуым у. 
- 0, о, дæ рынтæ бахæрон. Фæлæ мæ нæ уырны... Атæппæт 
быдыртæ... - йæ улæфт тыхныхъуырд акодта, сыджытæй дыууæ 
армыдзаджы систа, хуры ’рдæм азылд æмæ йæ мæллæг къухтæ 
хæрдмæ сдардта. 
Диссæгтæ!.. Йæтæнæгбылтæ зыр-зыр кодтой, йæ куырм цæстытæй, 
згъæлдысты... цæссыджы ставд æртæхтæ. Кæмдæр йе ’нæдаст цæсгомы 
æнцъылдты æмбæхстысты. 
Мæ зæрдæйы тугтæ ныккалдысты уыцы райсом дадайы 
тæригъæдæй. Конд хуымы кæрон зоныгыл лæууыд. Йæ мæллæг цæнгтæ 
хурмæ ивæзт, йæ тæнæг былтæ зыр-зыр кодтой, афтæмæй баззад мæ 
зæрдæйы. 
Мæгуыр хæххон лæджы царды зæхх цы у, уый æрмæстдæр уыцы 
райсом бамбæрста. Хæрз æрыгонæй. Мæ зæронд фыдыфыды зынгхуыст 
цæстытæй цы цæстысыпгæ згъордта, уыдонмæ кæсгæйæ... 

Æхсызгоп улæфт 
117 
Хох хъæрзæгау загъта йæ фæстаг ныхæстæ. Æрлæууыд. Йæ 
дæндæгты къæс-къæс ссыд. Йæ синысæрмæ фæлæбурдта. 
-Хæц мыл!.. -Тыххæйты ма сфæрæзта æмæ Махарыл бахауд. 
Тæфсæгæй ризæгау рызти Хох Махары хъæбысы. 
- Ма тæрс... Ныртæккæ. Ныртæккæ фенцайдзæн, - йæ зæрдæ 
рацæйтыдта, ных уазал хиды фæрдгуытæй ауымæл, афтæмæй сабыр 
кодта Хохы Махар. 
- Змæлгæ - нæ... Афтæ мæ бауадз... Æрмæстдæр иу чысыл... - 
лæгъстæ кодта Хох æмæ Махары бæрзæйыл æрцауындзæг. - Фезмæлы- 
ди та... Нæ йæм арæхсын, æндæр æй мæхæдæг ныкъкъæрттытæ кæнин. 
Алы бон мæлыны бæсты иу бон... 
Хох йæ былтæ ’хсыдта. Йæ рысты комыл дæндагæй ныххæцыд. Йæ 
бон ын ницыуал баци æмæ йæ хъæрзын абухгæ донау срæмыгъта: 
- Уыргтæн тæрсын... Сæ тугдадзинтæм йæхи ласы... Схъисæй 
зæгъын. Ноджы нуæрттæ... Цымасæм исчи кардæй æвналы... Хъусыс, 
æрмæст нæхионты раз мацы срæди. Æнæуый дæр мæтæй бахус сты... 
Хохы буар йæ ризынæй не ’нцад. 
- Чысыл ма бафæраз... Хъæумæ !рбахæццæ стæм... - сабыр æй 
кодта Махар æмæ уымæн дæр йæ буар рызти, размæ йын ницыуал 
æнтыст. Ноджы Хохы къухтæ бæрзæйыл бынтон æрлæмæгъ сты, 
кæмдæр фæсонтыл хъеллау кодтой, цыма Махармæ тагъддæр, зæгъгæ, 
æвзидгæ кодтой. 
Æмæ рогæн скъæфта хъæумæ Махар Хохы. Æрмæст ын бахæццæйы 
хъомыс нал уыди. Ныхъхъæр кæнынмæ хъавыд, фæлæ... Хъæу æгасæй 
дæр фæфæдис у ыдзысты. 
Хъæрзы, æрмæст дзургæ ницы кæны Хох. Йæ цæстытæ бацъынд 
кодта, афтæмæй ныттымбыл Махары хъæбысы. 
- Тынг ма дын риссы? - фæрсы йæ Махар. 
Хох ницы дзуры. 
- Хæц, мæ бæрзæйыл фидардæр хæц, - лæгъстæ кæны Махар. 
Ницы йæм дзуры Хох. Иæ цæнгтæ раздæрау ауыгъдæй лæууынц 
Махары уæхсчытыл. 
Махар йæ тых-йæ бонæй ныххоста кæйдæр кулдуар. 
- Куыд тынг æй хойыс, бинонтæ фæтæрсдзысты, - йæ сæрыл 
схæцыд Хох. 
Махар ноджы тынгдæр ныххоста кулдуар... 
Кæйдæр хъæлæба цыд. Мæй ма кæцæйдæр иунæг æрттывд 
фæкодта. Чидæр хæкъуырццæй куыдта. Иннæтæ йæ сабыр кодтой... 
Хох йæхи нал æрæмбæрста. Ас адæмæй æхсæв-бонмæ йæ цæст 
ничи æрцъынд кодта. Хъæуы дохтыр цырагъау фæлæууыд йæ уæлхъус. 
Стæй боны фæзындысты районæй. Æрхæццæ сты горæтæй. Аластой 
Хохы. 
Махар сæхимæ дæр нал бацыд. Кæйдæр кæртмæ ма базгъордта, 
йæ цæсгомыл цалдæр армыдзаджы уазал дон скалдта æмæ тæхгæ- 

118 
Цæгæраты Максим 
тæхын абадт кæйдæр машинæйы. Суанг изæрдалынгтæм фæкатай кодта 
гораеты рынчындоны кæрты. 
Йæ цæстытæ куыд нæ рахаудысты уыцы рудзгуытæм кæсынæй! Куыд 
нæ бахаста йæ сæрыл уыцы æхгæд дуæрттæ! Уæдæ ныртæккæ исчи 
ракæсдзæн, уæдæ ныртæккæ исчи радзурдзæн, фæлæ æппын кæрон 
бæрæг нал уыди рæстæгæн. Æмæ уæвгæ цы йæ бон уыд? Йæ фырт 
Хайырбег, йе ’фсымæры дыууæ чызджы, йæ хæрæфырттæ... Уыдоныл 
дæр Махарæй хуыздæр бон нæ уыди. Уыдон дæр къаддæр нæ катай 
кодтой. Æрмæстдæр иунæг Асиаты бауагътой мидæмæ. Нал зыны уый 
дæр æддæмæ. Махаритæм æй нал æвдæлы. Иунæг каст уæд та куы 
ракæнид. Йæ фырт Хайырбег, мæгуыр, цы акæна, уымæн куы ницыуал 
зоны. Йæ удæй йæ мидæг куы ницыуал баззад. Иунæг каст 
æрмæстдæр... 
Æппынфæстаг дуар байгом. Чызджытæ Асиатыл сæхи ныццавтой. 
- Афынæй... Цыма чысыл æнцаддæр у, - загъта Асиат æмæ 
Хайырбегмæ басидт. - Æз ахсæв ам баззайдзынæн. Сымах ацæут. 
Лæппу, ды-иу райсом раздæр рацу. Цыма уыцы мæскуыйаг дохтырмæ 
телефонæй адзурынмæ хъавынц. Дæ разы мидæггагуаты стъолы лагъзы 
йæ писмо, æмæ-иу æй демæ рахæсс. Æрмæсттагъддæр... 
Райсомæй Хайырбег Махармæ дæр нал бадзырдта, афтæмæй 
æхсæвыцъæхæй горæтмæ афардæг. Махар æм мæстæй фыхти æмæ 
кæд исты машинæйыл фæхæстуаин, зæгъгæ, колхозы гаражы бамидæг. 
Уым æй баййæфта Бабег. 
- Асиатимæ ныртæккæ телефонæй дзырдтон, дзæбæхдæр æй хоны. 
Ды лæуу, кæд ма дæ райсоммæ исты хъуыддæгтæ ис, уæд уыдонмæ 
фæкæс. Æз æм суайдзынæн, - загъта Бабег æмæ ныхасмæ дæр нал 
фæлæууыд, машинæйы абадт æмæ фæцагайдта. 
Хъуыддæгтæн кæрон кæм вæййы! Махары зæрдæ бирæ 
цæмæдæрты æхсайдта, фæлæ се ’ппæтыл дæр Хохы тас фæтых и. Уый 
нал хицæн кодта сæрæй, алырдыгæй рæхуыста зæрдæйы. 
«Мæн тыххæй куы нæ сыстадаид, уæд ын, чи зоны, ницы уыдаид, - 
хæцыд йæхимæ Махар. - Ноджы ма хидыхъусмæ дæр фæцыд... Арфæ 
ракæнынмæ... Æз та дзы лидзгæ фæкодтон...» 
Цынæхуызы хабар æрыхъуыст уыцы бон горæтæй! Чи дзырдта, йæ 
уыргтæй йын иу систой... Иннæты ныхæстæм гæсгæ йын операци 
скæнынмæ йæ ныфс ничи бахаста. Уыцы æнæхайыры схъис цавæрдæр 
магнитæй æндæрырдæм раластой, зæгъгæ, чи дзырдта, ахæмтæ дæр 
фæци. Ноджы цавæрдæр сусæг сусу-бусутæ... Фыдæбоны уацау уынгты 
рамбæхс-бамбæхс кодтой. Стæй изæрырдæм Бабег æрцыд. Уый 
радзырдта: 
- Мæскуыйæ йæм чи фыста, уыцы профессоримæ ныхас кодтой. 
Сразы... Ахсæв ратæхдзæн хæдтæхæджы... Куыд рабæрæг, афтæмæй 
Хохимæ хæсты иумæ уыдысты. Хох, дам, мæн мæлæтæй куы фервæзын 
кодта, уæдæз... 
- Кæс-ма дæ хорзæхæй, афтæмæй, дам, амонд нæй... Уæдæ уый циу?.. 

Æхсызгоп улæфт 
119 
- Бæгуыдæр... Кæд ахæм стыр лæгу, уæд æй фервæзын кæндзæн... 
- Хох дæр диссаг у, æвæдза. Йе ’рдхорды кой нын куыд никуы 
ракодта... 
- Хуыцау хъуыддæгтæ хорз ауадзæд, æндæр ын мах Хохы куывды 
лæг фенын кæндзыстæм... 
-Бæргæ, бæргæ... 
- Æмæ, зæгъыс, уæдæ, Бабег, уыцы лæг ахсæв хæдтæхæджы 
ратæхдзæн, и?.. 
- Мæскуыйæ нæхи горæтмæ цастæ тæхинаг у?.. Уайтагъд ам 
æрбалæудзæн... 
- Сахат, дыууæ сахаты... 
- Цыппар сæ нæ уадзыс?.. 
- Цытæ дзурыс? Дыууæйæ фылдæр нæ бафæстиат уыдзæн... 
- Уастырджи - йе ’мбал... 
Мæскуыйаг профессор æрмæст йæ койæ дæр цыдæр ныфсы цъыртт 
бауагъта, Бабегмæ чи хъуыста, уыдоны зæрдæты. Уæлдайдæр, Хох 
кæддæр мæлæты хъæлæсæй кæй рахастаг ахæм æрдхорд! Ницæуыл 
бацауæрддзæн. Фервæзын æй кæндзæн. Йæхиуыл йæ зæрдæ дары, 
æндæр нæ ратахтаид... 
.. .Ирд, райдзаст райсом уыди уыцы райсом. Махары æртæ тракторы 
фæрсæй-фæрстæм æрлæууыдысты Байраджы хизæнты. Хох куыд 
бафæдзæхста, афтæ фыццаг тракторыл бадти Махар йæхæдæг. 
Мотортæ скуыстой. Сæ уынæрмæ райхъал сты уалдзыгон быдыртæ. 
Стæй гутæтты æфсæнтæ сæ хъустæм аныгъуылдысты саумæры. Фæд- 
фæдыл æрфæлдæхтысты ауæдзтæ. Топпы фатау сæ раст ахаста Махар. 
Кæд Хох хуымы кæрон нæ лæууы, кæд ацы хатт йæ фæдыл нæ каст, 
уæддæр Махары уырныдта: æнæрцæугæ йын нæй! Уæлдайдæр, йæ 
мæскуыйаг æрдхорд кæм ссыди, уым... Фæзындзæн та хуымы кæрон, 
йæ къухаууонæй та акæсдзæн иу кæронæй иннæмæ. Ауæдз зылынтæй 
кæм фена, уырдæм та бацамондзæн: 
- Лæппу, куы та ныдздзæгъæлтæ дæ... 
- Уастæн йæ бонæй уа быдыр!.. Рæсугъддзинад уарзы. Æфснайд 
куы вæййы, уæд йæ хор дæр хæрзаддæр у. Хъусыс, уыцы ныхæстæ æз 
не ’рхъуыды кодтон. Дæ фыд Дзандар мын сæ дзырдта... 
Гутæттæ къæс-къæс кодтой саумæры уæзæй. Разæй, хъæуы сæрмæ, 
Гæмæх хохы фарсыл хурмæ ссыгъдысты бæлæсты цъуппытæ. Конд 
хуымы гæбаз сынтытæй байдзаг, Æрмæстдæр иунæг æхситт - æмæ 
уыциу пæррæст нылласынц. Арв базырты сыф-сыф свæййы. Ацы хатт 
уасгæ нæ кæнынц. Ногфæлдæхт мæры хъарм тæфæй сæ уасынмæ не 
’вдæлы. 
Хъæриуы хохы сæрмæ фæлурсæй, хуыздзыдæй баззад мæйы кьæдз 
æхсырф. «Рæстæг хорз ахæсдзæн», - Махары хъусты тæлфынц Хохы 
ныхæстæ æмæ йæм афтæ кæсы, цыма Хох хуымы кæронæй йæ фæдыл 
кæсы. Йæ мæскуыйагæрдхорд дæр йемæ... 

120 
Цсегæраты Максим 
ÆЗ ДЫН МÆ ЧЫЗДЖЫ РАТДЗЫНÆН... 
1939 азы фæззыгон фæлмæн изæр адæм æмызмæлд кодтой 
Грознайы уынгты - сæ боны куыстæй здæхтысты. Кæд ма музейы 
кусджытæй искæй йæ бынаты баййафин, зæгъгæ, тагъд кодтон нарæг 
уынджы, хæдзæртты къултæм ыскæсыскæсгæнгæйæ. Мæ цæуыны 
размæ телефонæй ныхас кодтон музейы хицауимæ æмæ мын кæд 
байрæджы, уæддæр мæ зæрдæ дардтон, музейы мæм исчи æнхъæлмæ 
кæй кæсдзæн, ууыл. 
Уынджы тигъыл хæдзары дуармæ баййæфтон æрыгон сылгоймаджы. 
Цырагъы рухсмæ йæ хæмпус сау сæрыхъуынтæ, цыма сæ исчи æвзист 
донæй бапырх кодта, афтæ æрттывтой. 
- Бахатыр кæн, фæлæ музейы ничиуал ис? - хæдзары къулыл 
æрттиваг дамгъæтæй фыстмæ хæрдмæ скæсгæйæ, бафарстон æз. 
Сылгоймаг мыл йæ цæстæнгас æрхаста, стæй уæд дзуапп радта: 
- Ис. Дзæуджыхъæуæй нæ дæ, мыййаг? 
- Дзæуджыхъæуæй... Нæ машинæ фæндагыл цыдæр кодта æмæ 
уый тыххæй... - мæхи сраст кæныны зæрдæйæ загътон æз æмæ йын 
йæ къух райстон. 
Сылгоймаг ницы сдзырдта, йæхимидæг батыхсæгау кодта, стæй мын 
йæ кьухæй ацамыдта: 
- Мидæмæ. Æз директорæн телефонæй фехъусын кæнон. 
Фæдзæхсгæ мын кодта. Нырма чысыл раздæр ауад... 
- Дæ хорзæхæй, ма йæ тыхсын кæн. Райсом фендзыстæм... -загътон 
æз, фæлæ мæм уый кæронмæ дæр нал байхъуыста, афтæмæй 
сызгъордта музейы дурын асинтыл. 
Æз дæр йæ фæдыл мидæмæ бахызтæн. Чызг телефоны хæтæл 
систа æмæ директоры фатер ракуырдта. 
- Хадзыбечыр дæ? О, нырма ныртæккæ. Фæцæуæм... Исты йын 
зæгъыс? Уæхимæ? Хорз, - загъта чызг æмæ телефоны хæтæл фæстæмæ 
йæ бынаты æрæвæрдта. 
- Сæхимæ дæм æнхъæлмæ кæсы. Цом, æз дæ бахæццæ 
кæндзынæн. 
- Ацы рыгæйдзæгтæй... Дæ хорзæхæй, кæд дын зын нæу, уæд мын 
гостиницæ ацамон, - мæ рыгæйдзаг палтойы рæзтæм æркæсгæйæ, 
загътон æз. 

Æхсызгоп улæфт 
121 
Чызг мæм йæ бæзджын сатæгсау æрфгуыты бынты æнахуыр каст 
æрбакодта: 
- Гостиницæ, зæгъыс? Нæ, æз дæ Хадзыбечыртæм бахæццæ 
кæндзынæн, стæй-иу уæд хæдзары хицауимæ дæхæдæг ныхас кæн, - 
æмæ фæлмæн мидбылхудт ахъазыд чызджы саулагъз, тымбыл 
цæсгомыл. 
Рацыдыстæм музейæ. Нæ сæрмæ телыхъæдтыл, хæдзæртты 
тигътыл сыгъдысты электрон цырæгътæ. Изæры уддзæф хъазыд чызджы 
сæрыхъуынтæй. 
- Æмæ уæдæ ды дæр мидхæсты историйыл кусыс? - иу цасдæр 
æнæ исты дзургæйæ куы рауадыстæм, уæд бафарста чызг. 
- О, фæлæ йæ ды та цæмæй зоныс? - фæдис кодтон æз. 
- Хадзыбечыр мын дзырдта. Цы æрмæг агуырдтай, уый дын 
æрцæтгæ кодтон, - дзуапп радта чызг. - Де ’рбацыд мын ахæм æхсызгон 
уыд, æмæ дын æй куыд зæгъон, нæ зонын... Мæн дæртагъд сымахмæ 
цæуын хъæуы. Ды цы хъуыддæгтыл архайыс, уыдон фæдыл. Æрмæст 
дæ рагацау курын, ма-иу схъыг у, хынцфарст дæн. Стæй дæ ныр кæм 
базыдтон, уым дæ иу ран нал ныууадздзынæн. 
- Дæ хорзæхæй... Дæ хуызæн чызгæн мæ уд дæр... - ме ’взаджы 
кæроныл ма тыххæйты ацахстон уыцы ныхæстæ. 
-Æвæццæгæн, афонмæ Хадзыбечыр катайы бацыд, мæсты мæм 
кæны, йæ уазæджы йын цы фæкодтон, зæгъгæ, - йе ’рфгуыты бынты 
мæм аивæй æрбакаст чызг. 
- Тыхсгæ ма кæн, æз дæ сраст кæндзынæн. Афтæ хæстæг цæры, 
уый æнхъæл нæ уыдтæн. Ахæм дзæбæх изæр... - дзуапп радтон чызгæн 
æмæ æнæнхъæлæджы мæ улæфт мæ хъуыры фæбадт. 
Чызг ницы сдзырдта. Æрмæст, æз æй куыннæ бафиппайдтаин, афтæ 
йæ мидбылты бахудт. 
Дзæнгæрæджы хъæримæ нæ хъустыл æрцыд сылгоймаджы 
хъæлæс. Дуар байгом æмæ нæ размæ рацыд бæрзондгомау æрыгон 
сылгоймаг, йæ къухтæ хыссæйæдзаг. 
- Мидæмæ. Хадзыбечыр та ма уæ размæ ацыд. Нæ уыл амбæлд? - 
бацин ныл кодта сылгоймаг æмæ йæ куатæйы фæдджийæ йæ къухтæ 
асæрфта. - Мидæмæ, уый дæр ныртæккæ ардæм хъæуы... 
Чысыл фæстæдæр æз æмæ чызг бадтыстæм дзæбæх æфснайд 
уаты. Æфсин кьæбицы хæринаджы хъуыддаг кодта. Хадзыбечыр зынæг 
нæма уыд. Ме ’мбал чызг цалдæр хатты кьæбицмæ азгъордта, йæ зæрды 
уыд æфсинæн аххуыс кæнын, фæлæ уазæг иунæгæй æнкъард кæндзæн, 
зæгъгæ, æфсин йе ’ххуысыл не сразы. 
- Дæ хорзæхæй, æфсинæн зæгъ æмæ йæхи ма тыхсын кæна, - 
ракуырдтон æз. 
- Нæ, уыцы хъуыддаджы дын мæ бон баххуыс кæнын ницæмæй у. 
Хъусгæ дæр мæм нæ бакæндзæн. Тамарæ, уазæг цы зæгъы, уый зоныс? 
Дæхи, дам, ма тыхсын кæн. Нæхионы хæринаджы йеддæмæ, дам, никæй 
конд хæринагыл æрвæсын, - дуары ’рдæм ахъæр кодта чызг æмæ 

122 
Цæгсераты Максим 
•бахудт. - Æгонгæй, мацæуыл бацауæрд. Уазæгæн нæ зонын, фæлæ 
мæнæн мæ комы дæттæ ныххус сты. Тагъд уыдзынæ?.. 
Къæбицæй райхъуыст Тамарæйы худын. 
- Чысыл ма бафæраз, Заремæ. Æз дæ нæртæккæ хорз фендзынæн 
ирон уæливыхтæй... Бирæ сæ куы уарзыс. Уазæджы уал истæмæйты 
аирхæфс. Æнæуи гæркъæрагæй уæлдай куы нæ дæ, уæд дыл ныр цы 
æрбамбæлд? Ирон æмбисонд куыд у, уый нæ зоныс? Иу цъиу, дам, авд 
æвзаджы зыдта, фæлæ йæ цъиусур куы æрсырдта, уæд дзы иумæ дæр 
нал сарæхст. Хъусыс, мæ мадырвадæлтæ æнкъард чызджытæй се сæфт 
уынынц... 
- О, хæдæгай, дæ мадырвад куы у. Афтæ æнувыдæй дæр уымæн 
архайыс, уымæн, - загъта та чызг æмæ йæ сау цæстытæ мæнырдæм 
разылдта, цыма мын афтæ дзырдта: «Æгæр къæйных ныхæстæ кæй 
кæнын, уый тыххæй мын бахатыр кæн. Дæ хæрæфырты курдиат æххæст 
кæнын. Рог чызг æнхъæл мын ма у». Стæй... Стæй ма ноджы цыдæр 
æмбæхстой мæнæй уыцы æнæкæрон арф, цæрдæг цæстытæ... 
Кæрæдзимæ-иу куы фемдзаст стæм, уæд-иу мæхи æндæрырдæм кæсæг 
акодтон. Фефсæрмы-иу чызг дæр. Æрмæст йæ фæлмæн мидбылты худт 
бамбæхсын йæ бон нæ уыди, æппынæдзух хъазыди йæ рæсугъд 
саулагъз цæсгомыл. 
Дуары хъæр фæцыд æмæ уатмæ æрбахызт Хадзыбечыр, йæ 
палтойы дзыппытæй хæрдмæ зындысты шампайнаг æвгты æрттиваг 
хъуыртæ. Йæ хъæбысы - цавæрдæр гæххæтты тыхтон. Йе ’рбаздæхтæй 
йæ ныхас фæраздæр: 
- Уазæг, алыбон æгас нæм цу! Тамарæ, дæ уазджытæ æнкъардæй 
куыбадынц... 
- Каст ма хæдзары хицаумæ уыди, - Хадзыбечыры хъæбысæй 
гæххæтты тыхтон райсгæйæ, æфсины бæсты дзуапп радта Заремæ. 
Чысыл фæстæдæр мах цыппарæй бадтыстæм дзаг фынджы 
уæлхъус. Заремæйæн фыццаг сæны агуывзæйы фæстæ йæ цæсгом 
туджы хъазыди, хъæлдзæг ныхас кодта. Йæ размæ, царвы цы 
уæливыхтæ ленк кодтой, уыдонæй æппæлыди. Тамарæйы Хъæриуы 
цъупмæ систа. 
- Тамарæ, ахæм уæливыхтæ никуыма скодтай. Æвæццæгæн, дæ 
мады ’фсымæр ам кæй ис, уымæн дын афтæ хорз рауадысты, - дзырдта 
Заремæ æмæ та-иу аивæй мæнырдæм æрбакаст, цыма мæ фæрсгæ 
кодта, дæуæн та дæ зæрдæмæ куыд цæуынц, зæгъгæ. 
Заремæ бадти мæ комкоммæ. Иуахæмы нæ нуазæнтæ кæрæдзиуыл 
куы бакъуырдтам, уæд мæ зæрдæ ныссæххæтт кодта. Гыццыл ма 
бахъæуа, мæ агуывзæ мæ къухæй æрхауа. Æз фемдзаст дæн чызджы 
галиу къухмæ. Кæстæр æнгуылдз йе ’рдæгæй æддæмæ уыди хауд. Чызг, 
æй, æвæццаэгæн, бамбæрста æмæ йæ кьух сабыргай тæбæгъы аууон 
амбæхста. Йæ цæсгом фæсырх.Заремæ... Галиу къухы кæстæр 
æнгуылдз... Æмæ уымæн мыдхуыз къæбæлдзыг сæрыхъуынтæ куы 
уыди. Стæй саулагъз куы нæ уыд. Ау, афтæ тынг аивтаид йæ хуыз? Ау, 

Æхсызгоп улæфт 
123 
йæ фыды марды бон тыргъты чындзытæй чи хъазыд, уыцы гыццыл 
Заремæ у?.. - хъуыдытæ кæрæдзийы ивтой æмæ мæ цæстытыл ауад 
пыхцылсæр, фыдуаг Заремæ. 
«Æнæ бафæрсгæ мын æй нæй», -загътон мæхинымæр, фæлæ уыцы 
сахат телефоны дзæнгæрæг ныццагъта. Чызг йæ сахатмæ æркаст. 
- Уый Нани уыдзæн... Фатеры дæгъæл мæнмæ ис, - тыхстхуызæй 
загъта Заремæ æмæ Тамарæйы фæдыл телефонмæ азгъордта. Фаллаг 
уатæй йæ ныхас райхъуыст: - Цæуын ныртæккæ!.. Цæй, мæнæн бахатыр 
кæнут. Нани мæм уынджы æнхъæлмæ кæсы. Хъæуы нæ хæстæджытæм 
уыди æмæ нырма ныртæккæ схæццæ, -хатыр курæгау загъта Заремæ 
æмæ дуары ’рдæм атагъд кодта. Фæстæмæ ма фæзылд æмæ йæ 
ныхасыл бафтыдта: - Райсом фембæлдзыстæм... 
Суанг фæсæмбисæхсæвтæм нал бафынæй дæн. Уаты мæхи 
йеддæмæ ничи уыд. Рахъавыдтæн-иу Хадзыбечыры райхъал кæнынмæ 
æмæ йæ Заремæйы хабæрттæй бафæрсынмæ. Уæвгæ ма мын нæ 
хуыссыны размæ цы загъта, уымæй уæлдай цы загътаид? Сидзæр чызг. 
Иунæг мад ын...Уаты талынг къуымæй мæм хъуыст сахаты иугæндзон 
цъыкк-цъыкк. Мæнмæ афтæ касти, цыма æддейы уаргæ кæны, æмæ 
уарыны ставд æртæхтæ хæдзары сæр хойынц. Фæлæ нæ, уый сахаты 
цъыкк-цъыкк нæ уыд, уарыны æртæхтæ дæр нæ хостой хæдзары сæр. 
Уый мæм ме ’взонг бонты къахдзæфты уынæр хъуысти. Ссæдз азы 
размæ мæйдар æхсæвты, гуыргъахъхъ фæндæпгыл хистæрты фарсмæ 
чи бырста, уыцы æвзонг лæппуйы къахдзæфты уынæр... 
«Заремæ, къæбæлдзыгсæр, фыдуаг Заремæ!» - мæ хъуыдытæ мæ 
дæрдтыл ахастой. Мæ цæстытыл ауад фæззыгон мæйдар æхсæв. 
Бæстæ, цыма мæрдон фынæй баци, уый хуызæн тар, æнæ уынæр. 
Æрмæст ма хъæдбынæй рæстæгæй-рæстæгмæ райхъуысы урсыты 
пулеметты къæр-кьæр. Мах паддзахвæндаджы был къанауы хуыссæм 
æртæйæ: мæ фыд Фидар, йæ мæхъхъæлон æрдхорд Мæхæмæт æмæ 
æз. Чысыл раздæр быдырæй цы мæнæуы хъæмп æрбахастой, уый 
зæххыл ныттæбæкк, ницыуал тафс дзы ис. 
«Цалынмæ нæма фæзындысты, уæдмæ лæппуйы хъæумæ акæнын 
хъæуы», -загъта Мæхæмæт. 
Фыд не сразы. 
«Тагъд сæ ардæм хъæуы. Æмæ нын аирвæздзысты, мыййаг», - 
тызмæгæй дзуры мæ фыд æмæ мæ талынджы йæ къухæй агуры. 
Æз уазалæй гæртт-гæртт кæнын. Æдзынæг кæсын фæндагмæ, 
хъуынтъыз арвыл иугай стъалытæ куыд тыбар-тыбур кæнынц, уымæ. 
Гыццыл сыбыртт куы фæцæуы, уæд мæ мидбынат хæрдмæ фæхауын. 
Мæхæмæт мæ йæ кæрцы фæдджийæ æрбатыхта æмæ та 
хъазæнхуызæй загъта: 
«Фидар лæуу, мæ гыццыл æрдхорд... Мæнæ тагъд урсыты 
ныддæрæн кæндзыстæм. Басабыр уыдзæн бæстæ æмæ дын æз байраг 
балæвар кæндзынæн... Мæ кьæбæлдзыгсæр чызджы дын ратдзынæн... 

124 
Цæгæраты Максим 
Цавæр чызг у, уый зоныс? О-о! Знон-бонмæ быдырты фæзылдтæн, 
хъæды дæр уыдтæн, фæлæ дзы мæ къæбæлдзыгсæр чызджы хуызæн 
иу ран дæр нæ федтон». 
Мæ цæстытыл уайы, Мæхæмæт мын цы байраджы кой кæны, уый. 
«Уыцы урсытæ куы фæзыниккой æмæ хъæумæ тагъддæр куы 
ацæуиккам... Цымæ цы хуызæн у уыцы байраг? Хæрзаг хæлæг мæм 
кæндзысты лæппутæ, нæхимæ йæ куы нылласон, уæд», -хъуыды кæнын 
мæхинымæр æмæ та ноджы æдзынæгдæр ныккæсын, мæйдары зынгæ 
дæр чи нæ кæны, уыцы фæндагмæ. 
Фыд ницы дзуры. Иæ кæрцы дысы аууон тамако дымы æмæ 
фæндагмæ йæ хъус дары. Мæнмæ афтæ кæсы, цыма фыд кæугæ кæны 
æмæ мæ сусæгæй йæ цæстысыгтæ сæрфы. Æмæ, чи зоны, кæугæ дæр 
кæны. Уæдæ хатгай афтæ бынуæзæй цæмæн ныуулæфы. Æнкъард у 
фыд. Мæсты. Æнæдаст. Цола. Мæхæмæт ын зæрдæтæ бæргæ æвæры, 
фæлæ уый йæ бæзджын æрфгуытæ æлхынцъæй дары æмæ 
мæстджынæй дзуры: 
«Лæппуйы мæт мæ куы нæ уаид, уæд мæ уынаффæтæ конд сты, 
Мæхæмæт. Зилдзынæн, æхсæвæй-бонæй иу ран нал æрбаддзынæн. 
Кæмдæриддæр сыл хæст кæнон, уым сын куыйты цагъд кæндзынæн!.. 
Æгæр судзаг хъæдгæмттæ мын ныууагътой мæ зæрдæйы. Мæнæн ныр 
мæ маст Терчы дон дæр нал аласдзæн». 
«Æфсымæртæ кæм загътам, ард кæм бахордтам, уым æз дæр мæхи 
дард нæ аласдзынæн. Дæхæдæг мæ куы зоныс. Фæлæ лæппу... 
Лæппуйы нæхимæ акæнын хъæуы. Кæдмæ немæ рахау-бахау 
кæндзæн?» - дзуапп дæтты Мæхæмæт. 
Фыд къæрттæй цъула не ’ппары. 
«Зæххыл мын уый йеддæмæ ничиуал ис. Мемæ куы уа, уæд мын 
æнцондæр уыдзæн. Лæппу хъуамæ гыццылæй фидар кæна. Уадз æмæ 
уына, сидзæрæй кæй тыххæй баззад, йæ хъарм хуыссæны бæсты 
æмбисæхсæв уымæл зæххы йæ гыццыл къабæзтæ кæй тыххæй ризынц, 
уыдонæй йын йæ маст куыд исдзынæн, уый. Раст зæгъы, лæппу, 
Мæхæмæт. Фидар лæуу. Зынтæн лæг хъæуы», - дзуры фыд æмæ йе 
стыр дæрзæг къух ме уæхскыл ризы, йæхæдæг дард кæдæмдæр 
æдзынæг кæсы. 
Æз мæхи æнгом нылхъывтон Мæхæмæты зæнгмæ. Кæрцы бынæй 
кæсын мæ фыдмæ æмæ йæ ныхæстæм мæ цæстытыл ногæй уайы нæ 
хæдзары пиллон. Мах Гыцциимæ лидзæм цæхæрадæтты. Фæстейы нæ 
æрбасырдта цавæрдæр пъагонджын барæг. 
«Нал фæлидздзыстут, партизаны къæбылатæ!» - ныхъхъæр кодта 
барæг æмæ Гыццийыл дамбацайæ ралæууыд. Карст нартхоры хуымы 
дæлгоммæ бахауди мад. Дзургæ дæр ницыуал скодта. Стæй уыцы сахат 
кæцæйдæр фæд-фæдыл цалдæр гæрахы фæцыд. Пъагонджын ма йæ 
хъæлæсыдзаг цыдæр ныхъхъæр кодта, иуварсырдæм ныццудыдта æмæ 
бæхæй атахт. Размæ бахаудтæн æз дæр... 
«Æвæццæгæн та мæ сусæгæй Гыццийыл кæуы», - хъуыды кæнын 

Æхсызгои улæфт 
125 
мæхинымæр æз æмæ мæ фыды къух мæ дæллагхъуыр акодтон. Уый 
хуызæн фæлмæн æмæ хъарм къух никуыуал федтон уыцы æхсæвæй 
фæстæмæ. Æрмæст ма Гыццийы къухтæ уыдысты афтæ фæлмæн æмæ 
хъарм. 
Мæ фыд æмæ Мæхæмæт ныллæг хъæлæсæй цæуылдæр ныхас 
кæнынц. Цавæрдæр Сергойæ арæх æппæлынц. Æз сæм лæмбынæг 
хъусын æмæ мæм афтæ кæсы, цыма уыцы Серго, мæнæ аргъæутты 
кæй кой фæкæнынц, ахæм хъæбатыр лæг у. Стæй та æнхъæлмæ цы 
урсытæм кастысты, уыдоны кой кæнын райдыдтой: 
«Штабы куыд дзырдтой, афтæмæй бирæ не сты. Хæрз чысыл къорд. 
Бирæгътæн сæ тæккæ тугдзыхдæрты равзæрстой æмæ æхсæвыгæтты 
сусæгæй лæбурынц. Сæ хъавд кæдæм у, уый зоныс?» - фæрсы фыд. 
«Аслæмбеджы штабмæ, - дзуапп дæтты Мæхæмæт. - Фæлæ ауылты 
рауæндой, уый æнхъæл нæ дæн. Куы цæуой, уæддæр хъæдрæбынты 
кæнæ фаллаг фæндагыл». 
«Уым сæ размæ бадджытæ ис. Цæугæ ракæнæнт, æндæр сыл 
æмбæлæг уыдзæн, - дзуры фыд æмæ зæххы æмбуар фæндагмæ кæсы. - 
Кæй кой кæнай - къæсæрмæ. Цыма сæ уынæр мæ хъустыл уайы». 
Мæхæмæт дæр зæххыл æрхуыссыд, фæндаджы ’рдæм æдзынæг 
ныккаст. Йæ хъуынджын уæлдзармхуд йæ сæрыл арфдæр æркодта 
æмæ, йæ берданкæйы бын хъæмпы гуцъула акæнгæйæ, дзуапп радта: 
«Уыдон сты... Раззæгты мæ бар уадз. Ды фæстæгтæм хъав». 
«Хорз. Æрмæст цалынмæ нæ комкоммæ схæццæ уой, уæдмæ иунæг 
гæрах дæр нæ. Цы нæ вæййы, кæд уыдон не сты, уæд та?» - загъта 
фыд æмæ къанаурæбынты дæлæмæ-дæлæмæ фæхъуызы. Фæстæмæ 
ма мæм радзырдта: 
«Лæппу, ды æнцад бад. Тæрсгæ ма кæн. Хъусыс, къанауæй дæ сæр 
ма сдар». 
«Цалынмæ дын æз зæгъон, уæдмæ дæ бынатæй змæлгæ дæр ма 
фæкæн. Хæц, дæхи схъарм кæн. Уæддæр мæнæн хъыгдарыны хос 
йеддæмæ ницы у», - йæ кæрц мыл æрбакодта Мæхæмæт. 
Бæхты къæхты хъæр хæстæгæй-хæстæгдæр кæны. Æз къанауы 
рæбын мæхи нылхъывтон. Тæссæй ме уæнгтæ ризынц. Фæндаджы 
’рдыгæй æрбайхъуыст бæхы уасын, æнуд хъæрзын. Мæ сæрты 
æхситгæнгæ æрбатахти цалдæр нæмыджы. Мæхæмæт æхсгæ-æхсын 
мæхъхъæлонау цыдæртæ дзуры, фæлæ йын йæ ныхæстæн ницы 
æмбарын. Æвæццæгæн, урсытæн мард, æгас нал ныууагъта. Фыд мæм 
нæ зыны, фæлæ кæм бады, уырдыгæй иу иннæйы фæдыл хъуысы 
гæрæхтæ. 
«Æ-л-л-æх!» - мæ хъустыл ауад кæйдæр хъæр. Афтæ мæм фæкаст, 
цыма уый мæ фыды хъæр уыд. Кæрцы бынæй мæ сæр сдардтон. 
Къанауы гуыбыр-гуыбыр фыды ’рдæм фæцæйзгъордта Мæхæмæт. 
Гыццыл ма бахъæуа, йæ фæдыл азгъорон æз дæр. Фæлæ та уыцы минут 
нæмгуытæ æхситгæнгæ æрбатахтысты æмæ мæхи зæххыл фæтъæпæн 
кодтон. Уайтагъд Мæхæмæт фæстæмæ фездæхт, мæ разы йæ 

126 
Цæгæраты Максим 
зонгуытыл æрхауд, цалдæр гæрахы фæкодта, стæй мын мæ къухы 
дамбаца фæсагъта: 
«Æхсар, фидар лæуу! Дæ бынатæй змæлгæ дæр ма фæкæн. Æз 
ныртæккæ фæстæмæ фездæхдзынæн», - цыма йæ хъуыры исты 
фæбадт, уый хуызæн æрхæцæрхæцгæнгæ загъта Мæхæмæт æмæ та 
фыдмæ азгъордта. 
Æз дамбацайыл мæ дыууæ къухæй ныххæцыдтæн æмæ йæ 
фæндаджы ’рдæм сарæзтон. Кæд дзы фыр тæссæй æхсгæ фæкодтон, 
уæддæр æй нал хъуыды кæнын. 
«Æхсар, цы фæдæ?» - мæ хъустыл та æрцыд Мæхæмæты ныхас. 
Æз фыццаг мæ мидбынат хæрдмæ фæхаудтæн, стæй йæм фæстæмæ 
акастæн. Уый ма мæм хæрз ныллæг хъæлæсæй цыдæр сдзырдта, 
фæцудыдта æмæ размæ бахауд. Æз ыл мæхи баппæрстон. 
«Цы кодтай, Мæхæмæт!» - мæ кæуын нал баурæдтон æз. Мæхæмæт 
исдугмæ ницы сдзырдта. Йæ галиу къухæй йæ риуыл хæцыд, уæззау 
хъæрзыди, стæй тыххæйты сыстад, топп йе ’ккой æрцауыгъта, иннæ 
топпыл æрæнцой кодта. 
«Дæ дамбаца цы фæци? Сис æй... Цом ардыгæй... Тæрсгæ ма кæн. 
Æз дæ бирæгътæн нæ ныууадздзынæн... мæ хъаймæты æрдхорд 
Фидары иунæглæппуйы...» 
Боныцъæхтыл бахæццæ стæм хъæугæронмæ. Мæхæмæт ма 
каурæбынмæ тыххæйты баирвæзт, мих йæ хъæбысы бакодта æмæ йыл 
æрцауындзæг. Æз кæройнагхæдзармæ азгъордтон. Кæрты цыбыргомау, 
æнæдаст зæронд лæг кæрц йе уæхсчытыл, афтæмæй хъæдын сагойæ 
хосы муртæ æмбырд кодта. 
«Мæхæмæт!..» - мæ ком ныххус, афтæмæй зæронд лæгæн 
ацамыдтон, Мæхæмæты кæм ныууагътон, уыцырдæм. 
Зæронд лæг исдугмæ фæтæрсæгау кодта, стæй мæ разæй 
гæппытæгæнгæ уынгмæ разгъордта. 
«Ух днеен дык саг»1 - мæхъхъæлонау сдзырдта зæронд, цыма 
Мæхæмæт чи у, уый мæнæн æмбарын кодта. 
Кæртытæй нæ размæ згъордтой нæлгоймæгтæ, устытæ. Мæхæмæты 
сæ къухтыл систой æмæ йæ уынгты ахастой. Дамбаца мæ ронбасты 
тьыст, афтæмæй цыдтæн æз дæр сæ фæдыл, кастæн Мæхæмæты 
фæлурс, æнæдаст цæсгоммæ. Уый йæ цæстытæ дыууæрдæм радав- 
бадав кодта, адæмы æхсæн кæйдæр агуырдта, стæй мæнмæ куы 
фемдзаст, уæд сæ æрæхгæдта æмæ та уæззау ныхъхъæрзыд. 
Адæм фылдæрæй-фылдæр кодтой. Æрмæстуыдонимæ нæ уыд мæ 
фыд. 
«Кæм и? Мæхæмæт тыхст куы у, уæд æй уæртæ уыцы лæгты бæсты 
мæ фыд цæуылнæ хæссы?» -хъуыды кодтон мæхинымæр. Фæлæ мын 
фæстæмæ дзуапп ничи лæвæрдта. Мæ фыд зынæг нæ уыд... 
Сихæрттæ дæр нæма уыд, адæм ма кæрты æмбырдæй лæууыдысты, 
афтæ мæн бакодтой Мæхæмæты цурмæ. 
1Дунейы аргъ лæг. 

Æхсызгои улæфт 
127 
Уый мын йæ уазал, фæлурс къух ме уæхскыл æрæвæрдта, мæ 
цæстытæм мын комкоммæ ныккаст æмæ фæсус хъæлæсæй загъта: 
«Фидар лæуу лæппу... Зынтæн лæг хъæуы. - Стæй йæ алыварс чи 
лæууыд, уыдоныл йæ цæст ахаста æмæ та сдзырдта: - Фидары лæппу 
у. Сидзæр. Иунæг. Ме ’рдхорд Фидары. Йæхæдæг мын фæдзæхста... 
Мæ иунæг фырт де уазæг... Сидзæрæй йæ ма ныууадзут, хорз адæм... 
Хорз лæг уыд, хъæбатыр лæг уыд йæ фыд.^. Хорз æрдхорд...» 
Мæхæмæтæн йæ цæстытæ донæй айдзаг сты. Йæ цонг ме уæхскæй 
хуыссæнмæ æрхауд æмæ ма ноджы иу хатт загъта: 
«Мæныл æй фæдзæхста Фидар... Æз æй сымахыл фæдзæхсын... 
Сидзæрæй йæ ма ныууадзут...» 
Уыцы бон фæссихор ахицæн Мæхæмæт. Йæ хæд уæлвæд сау 
уæйлаг нымæтыл æрбахастой мæ фыды дæр. Адæмы разæй кæртмæ 
бахызт бæрзондгомау, саурихи лæг. Йæ худ йæ галиу къухы. 
«Серго... Серго...» - дисгæнгæйæ дзырдтой адæм. Фæлæ æз ууыл 
нал уыдтæн. Мæ хъæлæсыдзаг ныккуыдтон æмæ мæ фыдыл ныддæлгом 
дæн... 
Чидæр мæ систа, мæ сæрыхъуынтыл мын йæ фæлмæн къух 
æрхаста. Æз æм хæрдмæ скастæн^ Мæ уæлхъус æлхынцъæрфыгæй 
лæууыди, Серго кæй хуыдтой, уый. Йæ къухæй мын мæ сæрыхъуынтæ 
æрсæрф-æрсæрф кодта, цыма мын уый дæр афтæ дзырдта: 
«Фидар лæуу, лæппу. Зынтæн лæг хъæуы...» 
Æз~баззадтæн Мæхæмæты хæдзары. Йæхи хъæбулы хуызæн мæ 
уарзта йе ’фсин Амынæт. Æнувыд мыл уыдысты сыхбæстæ дæр. Уæлдай 
æнувыддæр та мыл уыди Мæхæмæты къæбæлдзыгсæр, цыппараздзыд 
Заремæ. Æнæ мæн иу къахдзæф никуыдæм кодта. 
Диссаджы чызгуыди Заремæ. Мад-иу ын райсомæй йæ къæбæлдзыг 
сæр куы ныффаста, сæнтурс бант-иу ыл куы бабаста, уæд уымæ 
бакæсын, - гæлæбуйау-иу кæрты къуымты ратæх-батæх кодта, 
кæрдæджы æхсæнæй-иу быдираг дидинæджы хуызæн æрттывта. Мæ 
фыд мæ нæхицæй куы кодта, уæд мæ роны рахастон Къостайы «Ирон 
фæндыр» æмæ дзы уый та бынтон нæ рох кодта. Лæгъстæ кæнын мын- 
иу байдыдта, исты мын дзы бакæс, зæгъгæ. Иу-цалдæр хатты мын æй 
давгæ дæр акодта, цалдæр сыфы дзы кæмдæр бамбæхста. Стæй иу 
бон цæуылдæр æнкъард уыдтæн æмæ йæм, æвæццæгæн, афтæ 
фæкаст, цыма чиныджы сыфтыл æнкъард дæн. Кæцæйдæр мæм сæ 
æрбадавта, мæ уæлхъус стыр азымджыны лæуд акодта æмæ загъта: 
- Æхсар, мæнæ сты... Нæ сæ счъизи кодтон... 
Мæ фыны арæх уыдтон мæ фыд Фидары, Мæхæмæты. Æмæ иу бон 
сфæнд кодтон, мæ фыд кæм фæмард, Мæхæмæт кæм фæцæф, уырдæм 
ацæуын. Мæнмæ афтæ каст, цыма сæ марджытæ уæдмæ уым бадтысты. 
«Къанауы сæ размæ бабаддзынæн. Фыццаг сын сæ хицауы 
амардзынæн, стæй уæд иннæтыл дæр ралæудзынæн. Ацы хатттæрсгæ 
нал». 

128 
Цæгæраты Максгш 
Амынæт йæ хæстæджытæй кæмæдæр ацыд. Хæдзары ма 
баззадыстæм æз æмæ Заремæ. Райстон дамбаца æмæ Заремæйæн 
загътон: 
«Заремæ, хъусыс, кæртæй макуыдæм ацу. Æз тагъд æрбацæу- 
дзынæн». 
«Æз дæр демæ цæуын», - йæ гыццыл сау цæстытæ доны разылдта, 
афтæмæй мын мæ къухыл ныххæцыд Заремæ. 
«Нæ, ды ам лæуу. Амынæт дæ агурдзæни, стæй дæм хæцдзæн. Æз 
тагъд æрбаздæхдзынæн, мемæ дын къафеттæ æрбахæсдзынæн», - 
дзырдтон Заремæйæн æмæ йын йæ къæбæлдзыг сæр мæ хъæбысы 
æрбакодтон. 
Чызг къафетты коймæ чысыл фæхъæлдзæгдæр и. Дамбацайы 
æрттиваг хæтæлмæ йæ галиу къухæй бавнæлдта æмæ ныллæг 
хъæлæсæй загъта: 
«Дæ хъазæн ма мын ратт, Æхсар.» 
«Ратдзынæн. Фæстæмæ куы æрбаздæхон, уæд», - зæрдæ йын 
бавæрдтон æз æмæ уыцы сахат мæ хъусты ныййазæлыди да^мбацайы 
гæрах. Заремæ ныцъцъæхахст кодта æмæ иуварс алыгъд. Йæ галиу 
кьух тугæй нал зынд. Тарст сывæллоны мæ хъæбысы фелвæстон æмæ 
йæ хæдзармæ бадавтон. 
Йæ цæсгом ныффæлурс. Адæргæй афынæй, йæ тымбыл русыл 
æрттывта цæссыджы æртах. Æз ма йын йæ русæн иу пъа ныккодтон 
æмæ кæртмæ разгъордтон. 
Дамбацайы фарсмæ кæрдæгыл лæууыди Заремæйы галиу къухы 
кæстæр æнгуылдзы æрдæг... Дамбаца фелвæстон, фæстæмæ ма иу 
каст фæкодтон æмæ ралыгътæн. Мæ чиныг рахæссын дæр мæ ферох... 
Æнæхуыссæг æхсæвы фæстæ æз бонырдæм афынæй дæн. Уатмæ 
бинонтæй чидæр цалдæр хатты кæй æрбацыд, мæ фарсмæ стъолыл 
гæххæттытимæ кæй архайдта, уый мæ мидфынæймæ æмбæрстон. 
Ракастæн. Стъолы уæлхъус йæ дæргъытæ пижамæйы лæууыди 
Хадзыбечыр. 
- Райхъал дæ кодтон, æнхъæлдæн? - хатыр курæгау загъта 
Хадзыбечыр. 
- Нæ, æз дысон-бонмæ фынæй дæр нæ бадæн... Афтæ бонырдæм 
иу чысыл арæдзæ-мæдзæ кодтон, - дзуапп ын радтон æз æмæ 
хуыссæны рабадтæн. 
- Кæд, мыййаг, æнахуыр бынаты... Стæй уынджы машинæты 
уынæр... - къæмдзæстыгхуызæй загъта Хадзыбечыр. 
- Ахæмтыл ахуыр дæн бæргæ. Хадзыбечыр, хатыр бакæн, фæлæ’ 
дæ иу хъуыддагæй бафæрсын ис мæ зæрды. Нæ дæм бауæндыдтæн, 
æндæр дæ дысон дæр райхъал кодтаин. Заремæйы мад куыд хуыйны? 
- Бамбæрстон дæ... Зæгъын, кæд уазæгæн йæ фысымтæ йæ 
зæрдæмæ нæ фæцыдысты... Уый та, мæгуыр, дысон-бонмæ кæйдæр 
чызджы тыххæй рафт-бафт фæкодта, - хъазгæмхасæн дзуапп радта 
Хадзыбечыр. 

Æхсызгои улæф?п 
129 
- Нæ... Уæвгæ раст зæгъыс... Дæ хорзæхæй, кæд ын йæ мады ном 
зоныс, уæд мын æй зæгъ. Науæд та йæ телефонæй бафæрс. 
- Телефон та ма цæуыл хурхæй марæм? Æз дын æй æнæ 
телефонæй дæр зæгъдзынæн: Амынæт... Мæхæмæт-пахуымпарæй дын 
ард хæрын, сиахсыл тынг æнувыд уыдзæн. Уæлдайдæр, йæ иунæг 
чызджы тыххæй æхсæв хуыссæг кæй нæ ахсы, ахæм сиахсыл, - йæ 
мидбылты бахудт Хадзыбечыр æмæ уæззау къахдзæфтæй чингуыты 
скъаппы ’рдæм араст. 
- Дæ хорзæхæй, Хадзыбечыр, фенын мын æй кæн. Тынг мæ фæнды 
йæ фенын, - загътон æз æмæ фыр цинæй мæ уадултæ ссыгъдысты. 
-Уый дын мæ быгъдуан. Æз дын æй ам æрбалæууын кæндзынæн,- 
дзуапп радта Хадзыбечыр æмæ мидæггаг уаты фæмидæг. 
Уайтагъд йæ ныхас райхъуыст: 
- Заремæ дæ? Æмæ Амынæт кæм и? Уым ис, зæгъыс? Гъемæ ма 
уæдæ афтæ бакæн: йæ къухыл ын рахæц æмæ йæ ам æрбалæууын 
кæн. Тынг æхсызгон хъæуы. Уазæг? Дысон-бонмæ æппындæр нæ 
бафынæй. Дохтыр? Нæ, дохтыр нæ уыд... Æнхъæлмæ йæм кæсæм. 
Æрмæст тагъддæр у. О, ардыгæй иумæ ацæудзыстæм. Саламтæ? Мæ 
баруадз... 
Тамарæ аходæн æрæвæрдта. Каст ма уыд Амынæт æмæ 
Заремæмæ. Хадзыбечыр мæ Тамарæйы раз амæстæй марынмæ 
хъавыд, фæлæ йæ дзæнгæрæджы хъæр бахъыгдардта. 
Разæй æрбахызт Амынæт. Радыгай ныл йæ цæстæнгасахаста, цыма 
нæ фæрсгæ кодта, цы мæ кодтат, зæгъгæ. 
Æз мæхи нал баурæдтон, йæ цурмæ бауадтæн, йæ къух ын райстон, 
йæ æрвхуыз цæстытæм ын комкоммæ ныккастæн æмæ йæ бафарстон: 
-Амынæт... Нал мæхъуыды кæныс?Æздæм фæдзырдтонардæм. 
Бахатыр кæн, кæй дæ фæцæуын кодтон, уый тыххæй... Дзæбæхдæр 
ма мæм æрбакæс... Нал мæхъуыды кæныс?.. 
Уый мæм, æнæ исты дзургæйæ, æдзынæг каст. Бæрæг уыд, 
цæуылдæр дызæрдыг кæй кодта. Стæй æваст йæ ныхы æнцъылдтæ 
фæйнæрдæм фæпырх сты, аивæй йæ чызджы галиу къухмæ бакаст æмæ 
мыл йæхи æрбаппæрста. 
- Фидары лæппу!.. Æхсар!.. - уынгæг хъæлæсæй ма дзырдта уый. 
Æз мады уæхсчы сæрты кастæн Заремæмæ. Уымæн дæр йæ 
сатæгсау цæстытæ доны разылдысты. Иу цæссыджы æртах æрхауд йæ 
русыл. Æмæ мæм афтæ фæкаст, цыма ссæдз азы размæ йæ цæфы 
адæргæй куы афынæй, уæд йæ тыппыр русыл цы цæссыджы æртах 
æрттывта, уыйу... 
9 Цæгæраты Максим 

130 
Цæгæраты Максим 
ТЕРЧЫ БЫЛ 
Уаты гом рудзгуытæй æхсæвы мæйдармæ кæлы электрон цырæгъты 
рухс. Рудзгуыты бын бæлæсты сыфтæрты цыма чысыл раздæр кьæвда 
æрæхсадта, уый хуызæн тарбынæй æрттивынц. Бæлæсты къалиутæ 
зына-нæзына змæлынц сæрдыгон æхсæвы сыгъдæг уддзæфмæ. 
Æддæмæ хъуысы адæмы уынæр, фæндыры цагъд æмæ зарын. Хæдзары 
ракомкоммæ - гæдыбæлæстæ сагъд. Бынæй дуртимæ хъуырдухæн кæны 
фыдуаг Терк, зноны къæвдайы фæстæ йæ лами уылæнтæ донбылтыл 
хойы. Бæзджын сау мигътæ фæллад фосы дзугау хилынц арвыл. Ранæй- 
рæтты фæпырх сты. Мæйы фæлурс тынтæ гæзæмæ фæзынынц, фæлæ 
та уайтагъд сау мигътæ дзыгуырæй æрбацæуынц, амбырд вæййынц мæйы 
алыварс æмæ йæ сæ быны анордынц. 
Уынджы цæуæг нал ис. Æрсабыр сты Терчы былтæ адæмы змæлдæй. 
Æрмæст чызджыты цъæхснагхъæлæс, фæндыры азæлгæ цагъд тынгæй- 
тынгдæр хъуысы, йæ рудзгуытæй рухс кæмæн кæлы, уыцы агуыридур 
хæдзарæй. Зарæг æмæ фæндыры цагъд иу кæнынц Терчы уылæнты 
æнæрынцой уынæримæ. 
Гæдыбаелæстæй иуы аууон лæууы бæрзондгомау, къæсхуыртæ 
сылгоймаг. Йæ кьухтæ йæ дæлæрмтты бакодта, бæласмæ йæ галиу 
уæхск сарæзта, афтæмæй къулбæрзæйæ æдзынæг кæсы хæдзары гом 
рудзгуытæм. Йæ дæлармæй зыны газет. Теркæй дымы уазал дымгæ 
æмæ сылгоймаджы тæнæг кьабайы фæдджитæй хъазы. Сылгоймаг, 
æвæццæгæн, уазал кæны æмæ рæстæгæй-рæстæгмæ йæхи бæласы 
æмбуар нылхъивы. Хаттæй-хатт дуары хъæр куы фæцæуы, уæд йæ 
мидбынат фестъæлфы, йæхи бæласы аууон амбæхсы. 
Рагæй лæууы сылгоймаг гæдыбæласы бын. Суанг изæры сау æндæрг 
горæтыл йæхи куы æруагъта, уæдæй нырмæ аивæй кæсы хæдзары 
гом рудзгуытæм. Хатгай йæ цавæрдæр ныфс рæстæгмæ йæ бынатæй 
фезмæлын кæны. Акъахдзæф кæны рудзгуыты ’рдæм. Фæлæ цыма 
йæхиуыл тæвд дон ракалынæй фæтæрсы, уыйау фæстæмæ хъуызгёе 
рацæуы бæласы бынмæ. Йæ цæстытæ доны разилы, æнгомдæр 
нылхъивы йæ дæлармы газет æмæ та ноджы лæмбынæгдæр байхъусы, 
рудзынгмæ хæстæг стъолы уæлхъус чи бады, уыдоны ныхæстæм. 
Бирæтæ дзы сылгоймагæй фæстæдæр æрбацыдысты. Дыгæйттæй, 
æртыгæйттæй, сæ дæлæрмтты цавæрдæр тыхтæттæ, афтæмæй 
хьæлдзæгæй цьщысты сырх ахуырст кудцуарыл мидæмæ. Æрбацæуджыты 

Æхсызгоп улæфт 
131 
размæ-иу арæхдæр рауад бæрзондгомау æрыгон лæппу. Цыма-иу 
кæрæдзи тынг рагæй нал федтой, уый хуызæн-иу цинтыл фесты. Цæра... 
Афтæ хуыдтой æрбацæуджытæ лæппуйы. Сылгоймаг бæласы бын куы 
лæууы, уæдæй нырмæ цалдæр хатты ауад йæ хъустыл уыцы ном. Изæры 
йæ фыццаг хатт куы фехъуыста, Цæра, зæгъгæ, йæ цавæрдæр лæг æмæ 
ус радыгай сæ хъæбысты куы ныккодтой, уæд æй ахауынмæ бирæ нал 
хъуыд. Æмæ Терчы куы смидæг уон, зæгъгæ, уый тæссæй йæ тыхтæ 
æрбамбырд кодта, бæласыл ныттыхст æмæ йæ уымæл цæстытæй 
æдзынæгдæр ныккаст лæппумæ. Фæлæ уый уæдмæ уазджытимæ 
мидæмæ бацыд æмæ йæ дзæбæх нал федта сылгоймаг. Æрмæст ма 
дуары хъæримæ йæ ныхас райхъуыст: 
- Мидæмæ! Табуафси... 
Æцæгæлон, æнахуыр адæймаджы хъæлæсы хуызæн фæкасти 
сылгоймагмæ лæппуйы хъæлæс... 
- Нæ, уый Цæрайы хъæлæс нæ уыд! Ахæм бæзджын хъæлæс нæ 
уыд Цæрайæн. Фæлмæн, ныллæгхъæлæсæй-иудзырдта Цæра. 
Фæлæ уæд цæмæн ныссæххæтт кæны сылгоймаджы зæрдæ 
лæппуйы алы рацыдæн дæр? Цæмæн айдзаг вæййынц йæ цæстытæ 
донæй? Буар ихæнриз цæмæн скæны? Цæмæн разилы йæ сæр? 
Лæууы сылгоймаг гæдыбæласы бын. Æдзынæг кæсы хæдзары 
рудзгуытæм. Терчы уазал тынгæй-тынгдæр хъары буармæ, дымгæ 
тынгæй-тынгдæр фæйлауы сылгоймаджы фæдджитæ. Мидæгæй та 
кафт, зард, минас. Агуывзæты, авджын тæбæгъты зыланг хорз хъуысынц 
сылгоймагмæ. Уыны стъолы уæлхъус бадджытæн сæ фылдæры. 
Бæрзондгомау, халассæр хæрзконд сылгоймаг фынджы алыварс 
зилæнтæ кæны. Мидбыл худт нæ хицæн кæны йæ цæсгомæй, цыма 
бæстыл уымæй амондджындæр ничи у, афтæ кæсы йæхимæ. Йæ кармæ 
гæсгæ йын куыд не ’мбæлы, афтæ рог архайы. Фынджы хистæр - 
булкъдастсæр, тымбылдзæсгом нæлгоймаг йæ кæсæнцæстыты сæрты 
кæсы кæстæртæм, рæбинаг уаты дуарæй чи зыны, уыцы кафджытæм. 
Хатгай, цыма йæ бынатæй фæгæпп кæнынмæ фæхъавы, уый хуызæн 
йе уæнгтæ базмæлынц, йæ цæсгом æгасæйдæр ныррухс вæййы. 
- Цæра, æгъгъæд кафт у! Дæ уазджыты ракæн... Фыдджынтæ уазал 
кæнынц, - дзуры халассæр сылгоймаг. Æмæ уый дæр кæсæнцæстджыны 
хуызæн хæлæггæнæджы каст кæны фæсивæдмæ. 
Мæнæ сылгоймаджы уæлхъус февзæрд саулагъз лæппу. Йæ хъæбысы 
йæ фелвæста, цалдæр зылды йæ ныккодта. 
- Мамæ!.. Ныртæккæ. Ды цы зæгъай æмæ æз цы нæ бакæндзынæн, - 
сылгоймаджы сæр йæ хъæбысы æрбакæнгæйæ æнахуыр фæлмæн 
хъæлæсæй загъта лæппу. 
«Мамæ»... Уыцы иунæгдзырд йеддæмæ ницы фехъуысталæппуйы 
ныхæстæй, гæдыбæласы бын чи лæууыд, уыцы сылгоймаг. Йæ хъуыр 
ын цыдæр ахгæдта. Цæстытæ та ногæй донæй айдзаг сты. Бæласы 
дæрзæг буарыл йæ рус авæрдта. Бæласæй русы æхсæнты 
æрызгъордтой цæстысыджы хъарм æртæхтæ. Стæй йæ цæстыхаутæ 

132 
Цæгæраты Максим 
сабыргай кæрæдзимæ балхъывта, цыма йæ цæстытæ бынтон балæ- 
марынмæ хъавыди... 
Терк раздæрау хъуырдухæн кæны йæ былгæрæттимæ. Дымгæ хъазы 
сылгоймаджы къабайы фæдджитæй. Мигътæ, бæзджын сау мигътæ 
кæрæдзи сурынц арвыл. Мæй йæ уды быцъынæг скъуыны мигъты бынæй 
раирвæзыныл. Сылгоймаджы хъустæ Терчы змæст донау уæззау гуыр- 
гуыр кæнынц. Рустыл уайынц хъарм цæстысыгтæ. Пысырайы сыгъдау 
дыз-дыз кæнынц зæнгтæ, буар. 
Бадты адæм фæсабыр сты. Кæсæнцæстджын сыстад. Йæ рахиз 
къухы нуазæн бæрзонд систа æмæ бæзджын хъæлæсæй загъта: 
- Дзæбæх ныхæстæ, хорз арфæтæ фæкодтам ацы æхсæв Цæрайæн. 
Æмæ, раст зæгъын хъæуы, дзæбæх ныхæсты аккаг дæр у. Фондз азы 
фæцахуыр кодта мах къухы, фондз азы институтмæ фæцыди мæнæ йе 
’мбæлттимæ... Æххæст лæгæй рацыд институтæй. Æмæ дзы, раст 
зæгъын хъæуы, мах не ппæт дæр бузныг стæм. Бузныг та уымæй, æмæ 
æнæсайд, зæрдæргъæвд лæппу кæй уыди. Ныр райсом цæуы балцы. 
Балцы дæр хуымæтæджы балцы нæ, - лæгдæрты лæгдæртæ цы балцы 
цæуынц, ахæмы. Фыдæй-фыртмæ адæймагмæ чи æнхъæлмæ касти, 
уыцы быдыртæм. Ног лæг ног быдыртæм æрцыд!.. Цы ма уа уымæй 
рæсугъддæр, кадджындæр! Рацу-ма хæстæгдæр, Цæра! Басидæм, 
уæдæ, цæмæй бæлццон рæсугъддæр балцы ацæуа, балцы цæуыны 
аккаг суа, ууыл се ’ппæтæй тынгдæр чи фæмæт кæны, уыдоны 
цæрæнбонты тыххæй!.. Дæ мад Чабæйы цæрæнбоны тыххæй... Цæр, 
дæ хъæбулы хурæй бафсæд, Чабæ! 
-Дæ цæстытæ доны куы разылдтай, Чабæ. Хъæбул зынаргъ у, уæдæ 
куыд вæййы... Фидар фæлæууын хъæуы, - нуазæнты зыланг æмæ 
адæмы уынæры æхсæнæй райхъуыст кæйдæр ныхас. Стæй чысыл 
фæстæдæр адæм куы басабыр сты, уæд йæ бынатæй сыстад уыцы 
хæрзконд, ацæргæ сылгоймаг. 
Уый уыди Чабæ. 
Бæласы бын цы сылгоймаг лæууыд, уый Чабæйы сыстгæ федта, фæлæ 
цы дзырдта, уымæн ницыуал бамбæрста. Йæ зæнгтæ йæ быны куыд адон 
сты, бæласы бын йæхи куыд æруагъта, уый зонгæ дæр нал бакодта. 
- Цæрайы тыххæй адæмæн арфæ кæны Чабæ, - йæ кæуындзæг 
атыппыр, йæ армытьæпæнтыл йæ сæр æрхауд, афтæмæй сдзырдта 
сылгоймаг. 
Уый уыди... О-о, уый раджы уыди. Фынддæс азы размæ. Фæззыгон 
хъуынтъыз бон йæ рынчын фыды уæлхъус бадти авдаздзыд къæбæл- 
дзыгсæр лæппу. Фыд тынг тыхсти. Тæвд кодта. Æнæмбаргæ цæстытæй- 
иу скасти лæппумæ. 
Мад хæдзары нæ уыд. Æхсæвыцæстæй, зæгъгæ дæр никæмæн ницы 
кодта, афтæмæй кæдæмдæр ацыди. Лæппу йæ сæ зонгæтæм 
фæцагуырдта, фæлæ никæмæ разынд, уынæг дæр æй ничи фæци. 
Фыд æппынæдзух дуармæ касти. Кæд дзургæ ницы кодта, уæддæр 
æй лæппу æмбæрста: уый æнхъæлмæ касти мады æрбаздæхтмæ. 

Æхсызгоп улæфт 
133 
- Цæра, дон мын авæр. Мæ ком ныххус, - фæдзырдта лæппумæ. - 
Сыхæгтæй ма искæйты афæрс. Цы хъуамæ фæуыдаид... Цæуинаг куы 
никæдæмуыди... 
Лæппу фыдæн дон радта, ацыд æмæ та ногæй сыхыл æрзылд, 
фæфарста се ’ппæты дæр, фæлæ мад хъæуы нæ разынд. Нал æрбацыд 
æхсæвы дæр. Æнхъæлмæ кæсгæйæ аивгъуыдтой дыккаг бон, æртыккаг 
бон... Стæй фыд лæппуйы йæ цурмæ æрбакодта, йæ низæфхæрд 
мæллæг къух ын уæззаугай йæ къæбæлдзыг сæрыл æрхаста. Ставд 
цæстысыгтæ кæрæдзи фæдыл уадысты фыды фæлурс цæсгомыл æмæ 
базыл тадысты. Исдугмæ, æнæ исты дзургæйæ, æдзынæг фæкаст 
лæппуйы æнкъард цæсгоммæ, стæй уæд, цыма йæ ныхæстæ бынтон 
дардæй хъуыстысты, уый хуызæн ныллæг хъæлæсæй загъта: 
- Мæхи мæт мæ нал ис. Фæлæ ды... Цы уыдзынæ?.. Дæ мад... 
Нырмæ дæр нæ фæливгæ кодта... Æмæ нæ ныр... Дæ тæригъæд дын... 
Дыууæ боны ма чи нæ бафæрæзта... Хъусыс, макуы ферох кæн ацы 
бон... Макуы йæ ферох кæн... 
Уый фæстæ æхсæв фыд амарди. Хъæубæстæ йæ кадимæ 
баныгæдтой. Æрмæст лæппу утæппæт адæмимæ нæ федта йæ мады. 
Уый сыхы устытимæ нæ фæцæйцыд кæугæ уæлмæрдтæм. Не ’рбацыд 
йæ гыццыл хъæбулмæ æмæ йын йæ къæбæлдзыг сæр йæ хъæбысы не 
’рбакодта. Нæ барæвдыдта мады фæлмæн ныхасæй йæ хъæбулы 
зæрдæ. Æргъæвст цъиуау лæууыди Цæра тыргъты æмæ тарст, 
кæуынвæллад цæстытæй касти адæммæ. 
Бæрзондгомау, хæрзконд сылгоймаг бацыд лæппумæ. 
- Ма ку, мæ гыццыл къона, - рæвдаугæ хъæлæсæй загъта уый æмæ 
Цæрайы йæ хъæбысы æрбакодта. - Цом махмæ, æз дын цыдæртæ 
ратдзынæн. 
- Уый та куыд, Чабæ? Худинаг нæ кæныс? Æнæхъæн сыхæй 
сывæллоны барæвдауын нæ бафæраздзыстæм?-загъта сыхы зæронд 
устытæй иу. 
-Уый тыххæй куы ницы зæгъын. Фæлæ Цæрайæн йæхи дæр махмæ 
фæнды. Æццæй нæ, Цæра? - дзуапп радта Чабæ æмæ та лæппуйы 
йæхимæ æрбалхъывта. 
Сыхæгты зæронд ус Чабæ кæй хуыдта, æмæ йæ ныр йæ хъæбысы чи 
бакодта, уыцы сылгоймаджы Цæра амæй размæ никуы федта. Фæлæ уый 
уæлдай нæ уыд. Уымæн йæ чысыл зæрдæ схъарм кодтой сылгоймаджы 
фæлмæн ныхæстæ, - фæстаг бонты æнæ уыдон зын уыди Цæрайæн._ 
Сыхæгты зæронд ус æнкьардæй касти Цæра æмæ Чабæмæ. Йæ 
зæрдæ суынгæг æмæ йæ кæуын нал баурæдта. 
- Фыдвæндагæмæ бæрзæйсаст фæуай, Тамарæ... Мады сыгъдæг 
ном йæ чъизи къæхты бын чи сæууæрста... -æлгъыста ус Цæрайы мады. 
Чабæ лæппуйы кьухыл рахæцыд. 
-Цом! 
Лæппу йæ сау æрфгуытæ уæлæмæ систа, Чабæмæ скаст æмæ йæ 
мидбылты бахудт. 
Цæрайы къухыл хæцгæйæ Чабæ сæрыстырæй араст адæмы 

134 
Цæгæраты Максим 
æхсæнты. Лæппу тагъд къахдзæфтæй уади йæ фарсмæ. Хъæуы адæм 
хорз зыдтой скъолайы ахуыргæнæг Чабæйы æмæ ныр сидзæр 
сывæллоны Чабæ кæй фæцæйкодта, уый сæ фылдæрæн æхсызгон 
уыди. Сæхицæн æй кадыл банымадтой лæппуйы хæстæджытæ дæр. 
Дыккаг бон ног дарæсы мидæг, сыгъдæгæй, æфснайдæй хъæуы 
уынджы фæзынди Цæра. Сывæллон йæ хуыз скалдта. Урс-урсид 
цыбырдысзæлдагхæдон, цъæх сатин цыбырхæлаф, ногсандалитæ... 
Иннæ лæппуты æхсæн бæрæг дардта. Йæ тымбыл сау цæстытæ дæр 
цыма уыцы бон цæрдæгдæр каст кодтой. Уынджы куы фæзынд, уæд ыл 
сыхы сывæллæттæ амбырд сты. Цыма иумæ схъомыл сты, уый хуызæн 
семæ хъазыныл фæцалх Цæра. Тыргъæй йæм цалдæр хатты ракаст 
Чабæ дæр. Чи зоны, цæуыл-иу адзæгъæл сывæллонмæ кæсгæйæ? 
Уыцы бон сыхы устытæ бирæ арфæтæ фæкодтой Чабæйæн, 
сывæллоны афтæ кæй барæвдыдта, дзæбæхæй йæ кæй равдыста, уый 
тыххæй. 
Коммæгæс лæппуйæ хъомыл кодта Цæра. Чабæйы лæг Мысост 
колхозы куыста бригадирæй, ус æмæ лæгæй лæппуйы фылдæр чи 
уарзта, æнувыддæр ыл чи уыди, уый зын равзарæн уыди. Сæхи 
лæппутæй хистæр хæрз чысылæй амард, дыккаджы та Чабæйæн йæ 
гуыбынæй мардæй систой. Уæдæй фæстæмæ зæнæг нал ныккодта 
Чабæ. Æмæ ныр гыццыл Цæра Чабæты хæдзармæ æрбахаста ног цин, 
ног мæт. Уалынмæ райдыдта Фыдыбæстæйы хæст æмæ бинонты 
дзæбæх цард æрбайхæлд. Мысосты акодтой хæстмæ. 
Баззадысты дыууæйæ: Чабæ æмæ Цæра. Лæппу ахуыр кодта, Чабæ 
ахуыргæнæгæй цы скъолайы куыста, уым. Æххуыс кодта Чабæйæн 
хæдзары куыстыты. Æнцойбонты иумæ цыдысты быдырмæ, Мысосты 
бригадмæ. Иумæ кастысты, Мысостхæстæй цы писмотæ фыста, уыдон. 
Фæлæ иу зымæгон изæр иннæ хæттытау Мысост нал барухс кодта, нал 
барæвдыдта йæ писмойæ Цæра æмæ Чабæйы зæрдæтæ... Суанг 
фæсæмбисæхсæвтæм Чабæты кæртмæ цыдысты адæм. Куыдтой 
устытæ, зæронд лæгтæ. Хæкъуырццæй куыдта Цæра дæр... Афтæ уыди 
дыккаг бон дæр. Фæлæ уый фæстæ цы æрцыд, уымæн лæппу ницыуал 
базыдта. Фæссихор йæ ком хус кæнын байдыдта, йæ рустæ сыгъдысты, 
йæ зæнгтæ йæ быны нал цыдысты, ихæнриз кодта. Чабæйæн дæр ницы 
загъта, афтæмæй мидæггаг уатмæ бацыд æмæ сынтæгыл бахауд. 
Цæрайы аластой рынчындонмæ. Чабæйæн йæ зæрдæйы 
хъæдгомыл бафтыд ногхъæдгом. Ногтасдзинад сæхгæдта улæфæнтæ, 
нылхъывта зæрдæйы, æнауæрдонæй лæмæрста, цæстыты ма цы 
судзгæ цæссыгтæ баззад, уыдон. Урокты фæстæ-иу йæ фæндаг 
хæдзарыл ракодта. Фæлæ æнæ Цæра хæдзар æппындæр нæ фидыдта. 
Ахæм заман-иу ын Мысосты къаммæ æнæ бакæсгæ нæ уыд. Фæлæ къам 
ницы дзырдта. Æмæ-иу уæд тагъд-тагъд дуар ахгæдта. Хæдзар-иу 
сыхæгтыл афæдзæхста æмæ рынчындоны балæууыд. Рынчындоны 
æнæхуыссæг æхсæвтæ хуыснæгау кæдæмдæр хастой Чабæйы хъару. 
Иу райсом, куыддæр хуры тынтæ рынчындоны рудзгуытæй 

Æхсызгоп г/лæфт 
135 
æрбакастысты, афтæ лæппу йæ цæстытæ байгом кодта, йе уæнгтæ 
аивæзта æмæ сдзырдта... 
-Хæрын мæм цæуы... 
Чабы сынтæджы фарсмæ бандоныл рæдзæ-мæдзæ кодта æмæ 
лæппуйы ныхас куы фехъуыста, уæд йæ мидбынат хæрдмæ фæхауд. 
- Цы загътай, мæ къона? 
-Хъæбынтæ мæ хъæуы... Стонджы мын у... - ногæй та загъта Цæра 
æмæ йæ мæллæг къухтæй йæ цæстытæ аууæрста. - Ныртæккæ, мæ 
рахиз цæст... Æгайтма... Уый бæрц дæр дæ хъæуæд,- фыр цинæй 
зæххыл нал хæцыд Чабæ. 
Уыцы бон йæ уроктæ дæр тагъддæр фесты. Скъоладзаутæ дæр 
æнцаддæр бадтысты, сæ уроктæ дæр хуыздæр зыдтой. Йæхæдæг дæр 
сын урочытæ хуыздæр амыдта. Ноджы урокгы фæстæ рынчындонмæ куы 
æрбацыд æмæ, Цæраимæ чи ахуыр кодта, уыцы сывæллæтгы рынчындоны 
размæ æмбырдæй куы æрбаййæфта, радыгай мидæмæ - Цæрамæ сæ 
къухтæй цыдæртæ куыд амыдтой, уый куы федта, уæд йæ цæссыгтæ нал 
баурæдта. Се ’ппæты дæр йæ хъæбысы куы систаид, Цæрайы сынтæджы 
размæ сæ куы бахастаид, уый дæр фæндыди Чабæйы. 
- Хуыздæр фæуæд ацы райсом, мæнæн ма мæ лæппуйы ныхас чи 
фехъусын кодта, - цавæрдæр æхсызгон улæфт ныккæнгæйæ загъта 
Чабæ... 
Бирæ æнæхуыссæг æхсæвтæ ма скодта Чабæйыл, цалынмæ Цæра 
схъомыл, уæдмæ. Бирæ хæттыты ма лæбурдта зæрдæмæ тасдзинад. 
Фæлæ кæддæриддæр уыцы тасдзинадыл уæлахиз кодтой сылгоймаджы 
сыгъдæгзæрдæ æмæ, лæппу йе схъомылгæнæг мады æнæкæрон бирæ 
кæй уарзта, уый. 
Афтæмæй рацыди дæс азы. Цæра горæты институтмæ бацыд. Йæ 
мадыл афтæ æнувыд уыд, æмæ-иу лекциты фæстæ машинæйы абадт 
æмæ хъæуы балæууыд. Йе стипендийы æхцатæй иу капекк никуы 
фæфæсвæд кодта. Уæдмæ Чабæ дæр горæтмæ раивта, лæппумæ 
хæстæгдæр уон, зæгъгæ. Æрцарди доны был. 
Иу изæр Цæра сæхимæ æрбацыд æнкъардæй. Мадæн цы бамбарын 
хъуыди, лæппуйæн цыдæр маст кæй счындæуыд, уый. 
- Цы кæныс, мæ хур? Исчи дæ бафхæрдта? 
-Æфхæргæ дæр хуымæтæджы æфхæрд нæ, - дзуапп радта лæппу. 
Стæй Чабæйы йæ фарсмæ æрбадын кодта, йæ халас сæр ын йæ 
хъæбысы æрбакодта æмæ загъта: - Нæ, мамæ, исчи мæ бафхæра, уый 
тыххæй мæ куы нæ схастай дæ комы-комдзæгтæй. Фæлæ мын зын у, 
нæ рæстæджы ма ахæмтæ кæй цæры, уый. 
Цæра йæ дзыппæй цавæрдæр писмо систа æмæ йæ мадмæ бадаргъ 
кодта. Чабæйæн йæ зæрдæ ныссæххæт кодта, йæ къухты зыр-зыр 
тыххæй уромгæйæ писмо райхæлдта. 
«Нырма хæрз æрæджы базьщтон, тагъд институг каст кæй фæуыдзынæ, 
уый, - фыстæуыд писмойы.- Темболимæ (афтæ хонынц нæ лæджы) 
абон-райсом фæкодтам, абæрæг дæ кæндзыстæм, зæгъгæ. Фæлæ йæ 
куыстæй йæ сæр схъил кæныны бон никуы фæци. Цалдæр хатты дын 

136 
Цæгæраты Максим 
æхца арвитын дæр уыд нæ зæрды, ардæм ракæнынмæ дæр дæ 
хъавыдыстæм... Фæлæ ма ныр цы? Цæй, дæуæй хуыздæр ма йæ кæмæн 
зæгъон, мады зындзинад хъæбулæй хуыздæр чи бамбардзæн?.. Ныр 
ыл иу мæйы бæрц цæуы, афтæ мæ бындур ныззылди: Темболы мын 
æрцахстой. Цы мæгуыр муртæ ма мæм уыди, уыдон дæр тæрхоны лæгты 
фæдыл рауай-бауайæ фæдæн. Ныр ын дыууæ боны размæ фынддæс 
азы стæрхон кодтой. Рæстæгмæ цæрын мæ зонгæтæй иу усмæ. Ме ’дылы 
сæр ма бæргæ хойын, мæхиуыл цы стыр рæдыд æруагътон, уый тыххæй. 
Фæлæ уæдæ æз дæр цы фæуон, мæхи ма хуыздæр кæмæ бакъул 
кæнон? Тагъд мæм хабар ныффысс, ацæуон дæм æви нæ, уый тыххæй». 
Чабæ писмо каст куы фæци, уæд лæппумæ бакаст. Уымæн йæ цæстытæ 
доны зылдысты, йæ дæллаг æфсæр зыр-зыр кодта. Цыдæр сдзурыны 
агъоммæйы змæлд бакодтой йæ былтæ. Стæй цыма йæхинымæр цыдæр 
скарста, уый хуызæн мады уæхскыл йæ кьух æрæвæрдта æмæ загъта: 
- Кæсыс, мамæ, фынддæс азы æнхъæлмæ цы писмомæ 
фæкастыстæм, уый куыд «тагъд» æрхæццæ... Йæ фатерæй йæ 
расырдтой... Тæрхоны лæгты фæдыл рауай-бауайæ йе ’хцатæ фесты... 
- Уæд та йæ нæхимæ æркæниккам?.. - йæ ныхас ын фескъуыдта 
мад. 
Лæппуйæн йæ цæсгом фæтар. Йе ’рфгуытæ алхынцъ сты. 
- Нæ, уадз æй... Æгæр æрæджиау æрлæууыдыстæм йæ зæрдыл... 
Мадæн цыма йе ’ккойæ стыр æргъом ахауд, уыйау æхсызгон улæфт 
ныккодта. 
...Райхъуыст тыхджын къухæмдзæгъд. Гæдыбæласы бын цы 
сылгоймаг бадти, уый хæрдмæ фæхауд. Роггомау фестад, стæй та йæхи 
бæласы аууон амбæхста. Тæрсгæ-ризгæйæ бараст хæдзары гом 
рудзгуыты ’рдæм. Раздæрау хистæры фарсмæ нуазæнимæ лæууыди 
Чабæ. Йæ рахиз фарс - Цæра. Йæ сау къæбæлдзыг сæрыхъуынтæ йæ 
ныхыл æрхаудысты. 
Йæхи нал баурæдта сылгоймаг. Хъавгæ, хъуызгæ цыдæй бацыд 
рудзгуыты бынмæ. Фæлæ уыцы сахат фæсивæд тыргътæм æмгуыппæй 
ракалдысты. Сылгоймаг фæтарст. Уынджы иннæ фарсмæ балыгъд. 
Талынджы аныгъуылд. Æрмæст, изæрæй нырмæ йæ дæларм æлхъывдæй 
цы газет дардта, уый рудзгуыты раз æрхауд. 
Уазджытæ, хъæлдзæг ныхас кæнгæйæ, уынгмæ рацыдысты. Чидæр 
дзы газетмæ фæкомкоммæ. Систа йæ æмæ йæ рухсмæ райхæлдта. 
- Цыдæр хæзна ссардтай, æнхъæлдæн? - йæ уæлхъус алæууыд 
ныллæггомау чызг. 
- Нæ хуызистытæ нын цы газеты рауагътой, уый. Лæвар дын æй 
кæнын, - дзуапп ын радта лæппу æмæ газет чызджы кьухты фæсагъта. 
Адæмæй тæрсгæйæ, фæстæмæ фæкæсфæкæсгæнгæйæ, къул- 
рæбынты æхсæвы мæйдары хъуызгæ цыди сылгоймаг. Исчи йæ куы 
фена, цырагъы рухсмæ йæ куы базона, уымæй тарст æмæ мæйдаримæ 
йæхи дардæй-дарддæр ласта. 
Уый уыди Цæрайы мад Тамарæ. 

Æхсызгоп улæфт 
137 
ТАМАКОЙЫ ТÆПП 
Мах цыдыстæм хъæдрæбынты, æхсæр æмæ уагъылыйы къутæртæй 
æмæхгæд пыхсы. Нæ сæрмæ ауыгъдæй лæууыдысты бæзджын сау 
мигътæ. Денджызæй дымдта фæлмæн хъарм уддзæф. Мит тади. Цал 
уыдыстæм, уал хуызы нæ къæхты бын цъæпп-цъæпп кодта лæхъхъир 
цъыф. Æвæццæгæн, денджыз дард нæ уыд - кæмдæр хъæды æдде 
уынæргъыдта, йæ цæлхъхъытæй хъæд рызти æмæ сæлæф мит 
бæлæсты цъуппытæй уыцы уæззауæй хауди. Нæ цинелтæ, нæ фæсонтæ 
ныддонласт сты. 
Хæдтæхджытæн сæ кой, сæ хъæр нал уыд. Ныхъхъус сты сармадзантæ 
дæр. Æрмæст ма рæстæгæй-рæстæгмæ уæлдæф сæртæг æлхысчъытæ 
кодта автоматты къæр-къæр. Уый дæр къуыхцытæгæнгæ. Цыма иу 
æмбæхсæнæй иннæмæ ралидз-балидз кодтой. Цыма уыдон дæр мах 
хуызæн æртыккаг суткæ æнæхуыссæг уыдысты. 
Мах хуызæн... Сæдæ фæндзай æвдæм батальоны фыццæгæм 
ротæйы хуызæн. Знон дæр ма æгас полчъы йæ хъæбатыры кой кæмæн 
кодтой, дысон немыцы фидæрттæ чи дæрæн кодта, уыцы фыццæгæм 
ротæйы хуызæн. Йæ ном ма йын чи рахаста, уыцы иу æмæ ссæдз 
хæстоны хуызæн. Уыдонæй дæр æхсæз уæззау цæфтæ. Ныттымбылтæ 
сты бричкæйы гуыффæйы. Уымæл хъæмпыл. Æвæццæгæн, сæ 
хъæрзынæй кæй ницы рамбулдзысты, уый бамбæрстой æмæ, мæгуыр, 
ныхъхъус сты. Æрмæст сæ цæстытæ дзагъырæй дарынц, цыдæр 
агурынц арвы хъуынтъызы. 
Цъæпп-цъæпп... Цъæпп-цъæпп, - фæллад адæмы къахдзæфтæ 
фæзмынц дыууæ донласт бæхы. Сæ фынк кæлы, цъыфæй нал зынынц. 
Бричкæйы цæлхытæ æвæды сæ сæмæнтæм афардæг вæййынц. 
Бæхтæн сæ уд сцæйхауы. Аххуыс сын кæнынц. 
Ныддаргъ ис фæндаг. Æппын ын кæрон бæрæг нал и. Нæ нымадмæ 
гæсгæ хъуамæ изæры авд сахатыл бахæццæ уæм. Нæ, рухс ма куыд уа, 
афтæмæй. Æхсæвы уазал нæ ацы хуылыдзæй куы æрæййафа, уæд ам 
цагъды фæуыдзысты. Цæфтæй иу дæр нал аирвæздзæн. Фæлтау - 
тагъддæр. Цы гæнæн æмæ амал ис, уымæй тагъддæр...Бæхтæ... 
Бастадысты, мæгуыр. Сæ бон нал у. Уæд та сын иу чысыл сæ фæллад 
суадзын кæниккам?.. Нæ, нæ! Æрталынг ныл уыдзæн. Ныдздзæгъæлтæ 
Уыдзыстæм. Фæлтау сын нæхæдæг аххуыс кæндзыстæм. Цæфты 
аэккойæ хæссыны бæсты... 

138 
Цæгæрапгы Максим 
Мæ сынæг сарæзтон гуыффæйы тигъмæ. Мæ фарсмæ æрбалæууы- 
дысты цалдæрæй. Бæхтæ сæ цыд фæтагъддæр кодтой. Цыма азгъорын- 
мæ хъавыдысты. 
Цъæпп-цъæпп, - дардæй-дарддæр кæны къæхты уынæр. 
Сæр зилы. Цæстытæ атартæ вæййынц. Арв сау хъулон афæлдæхы. 
Размæ фæцæйхауын. Нæ, нæ! Иннæтæ иууылдæр афæлдæхæнт, 
бæхтæ цæугæ-цæуын сæ удтæ сисæнт, уæддæр дæуæн... Дæуæн уыцы 
бар нæй! Ды хъуамæ ныффæразай. Цы фæнды куы уа, уæддæр. 
Изæрмæ нæ, фæлæ дæ æхсæв-бонмæ, райсом суанг изæрмæ цæуын 
куы бахъæуа, уæддæр. Дæумæ кæсынц иу æмæ ссæдз адæймагæй. 
Дæуыл дарынц сæ зæрдæ. Уæртæ гуыффæйы йæ цæфты рисæн чи 
нæуал фæразы æмæ, былтæ тугæрхæмттæ кæмæн систы, уыцы бурхил 
лæппу. Кæсыс, бричкæйæ чысыл иуварсырдæм куы фæзилыс, уæд дæ 
йæ хъоппæг цъæх цæстытæй агурынтæ куыд сисы. Иæ лыстæны куыд 
рабады... Кæнæ, бричкæйы чи хуыссы, уыдонмæ фыр хæлæгæй йæ 
цæстытæ кæмæн рахауынц, уыцы къуылых, ацæргæ. Бæргæ йæ 
сæвæрдæуыдаид, фæлæ иннæтæ цы зæгъдзысты? Уæртæ йæ 
дæлæрмтты кæмæн бацыдысты, йæ зæнг йæ фæдыл чи ласы, уый та? 
Нæй гæнæн. Бабыхсут ма. Бирæ нал баззад. Сахат. Сахат æмæ æрдæг... 
Дыууæ сахаты дæр фæуæд... Бафæразын сын хъæуы. Уæлдайдæр 
дæуæн. Къорды хистæрæн. 
Æмæ мæ астæуыстæджы уидæгтæ фæцæйтонынц, цæстыты цыма 
цæхæр бакалдæуы, уыйау пиллон арт суадзынц, зæнгтæ здыйы 
къæрттытæ фестынц. Адæмыл мæ цæст ахæссын, мæхинымæр сæ 
анымайын. Æппæлынтæ сæ сисын. Куыд тыхджын, куыд фæразон сты, 
ууыл дисы бафтын. Знон фæссихор Михайловскы хъæуы станцæмæ куы 
бырстам, уæд дзы иу æнæдаст нæ федтон. Ныр иу æхсæвмæ сæ 
мæллæг рустæ сатæгсау адардтой, мидæмæ бахаудысты. Чи дзы хистæр 
у, уый бæрæг нал ис. Æрмæст уæртæ уыцы кьуылых... Æрцауындзæг 
та бричкæйы рагъхъæдыл. Кæсы та мæм фæстæмæ йæ худы бынæй. 
Æвæццæгæн, тæрсы, исты йæм куы сдзурон, уымæй. Фефсæрмы дзы 
дæн мæхæдæг. Цыма йæ нæ уынын, мæхи афтæ скодтон. Уый, мæгуыр, 
йæхи нал баурæдта, йæ къухтæ феуæгъд сты. Цъыфы размæ бахауд. 
Фæлæбурдтон æм. Хæрдмæ мæм скаст, хатыркурæгау загъта: 
- Мæ къухтæ фæбырыдысты... Нал мæ баурæдтой... Фен-ма, хистæр 
сержант, мæ кьах ма уым ис?.. Æз Макаров дæн... Макаров Кузьма 
Петрович... Æртыккæгæм взводæй... 
Комкоммæ мæм ныккасти. Йæ цæстытæ доны разылдта, ныфсæрмы. 
- Бричкæмæ йæ сæргъæвут, - загътон, мæ фарсмæ чи цыди, 
уыдонæн. 
-Афтæ ма бакæн, командир... Хъусыс, командир... Æз мæхæдæг... 
Цæут... Æзуæ мæхæдæг ссардзынæн... Уæ фæдæй уæ ссардзынæн... 
Цæут... - Иæ иу уæрагыл рабадт, Хуыцаумæ кувæгау йæ къухтæ 
хæрдмæ систа, афтæмæй куырдта салдат. 
Нæ йæм байхъуыстам, сæвæрдтам æй бричкæйы. Уый, цæфтæй 

Æхсызгоп улæфт 
139 
искæй куы бахъыгдарон, зæгъгæ, гуыффæйы кæрон ныттымбыл, йæ 
цинелы æфцæгготы бын абырыд. Æвæццæгæн, йе ’мбæлттæй 
æфсæрмы кодта, сæ къæхты ивæзгæ цъæпп-цъæппæй æмбæхсти. 
Ноджы уыцы сахат бæхтыл алырдыгæй сгъæйтт-гъæйтт кодтой. 
- Фæлтау тулдзы къалиутæ ракæнæм... Сыфцæй сæ аласдзыстæм... 
Бæхты цæуыл марæм? Бахъæудзысты ма нæ! - хъæр кодта чидæр. 
- Тынг раст зæгъы. Сæ тæригъæд нын исты кæндзæн, - йæ фарс 
фæхæцыд иннæ. 
- Гъей, философ!.. Ды та, цæйдæр разæй доныхуыпп куы рагæпп 
ласа, уый гæпп цы ракодтай? Бæхтæн кæд афтæ тынгтæригъæд кæныс, 
уæд ма мæнæ бричкæйы дæхи сæ фарсмæ баифтындз. Дæ 
тæригъæдтæй сæ уаргъ нæ фæрогдæр уыдзæн, - кæсæнцæстджын 
къæсхуыртæ лæппуйыл йæхи сцагъта, чысыл раздæр Макаровы 
бричкæйы гуыффæмæ рогæн чи фелвæста, уыцы гуыбырфындз. 
Лæппу ницы сдзырдта, йæ кæсæнцæстытæ йæ роны атъыста, йæ 
худы хъустæ хæрдмæ фæхъил кодта æмæ йæ рахиз уæхскæй гуыф- 
фæйыл анцад. Иу чысыл ауад, стæй йæ уæраджы сæртыл æрхауд. 
Гуыбырфындзджын æм фæцарæхст, йе ’фцæгготæй йæ фелвæста. 
- Дæ къæхты бынмæ цæуылнæ кæсыс? Æви бæлæсты бындзæф- 
хæдтæ нымайын дæумæ кæсы? - бауайдзæф ын кодта гуыбырфындз. - 
Уæртæ иувæрсты цу. Дæ кæсæнцæстытæ цы фесты? 
- Мæнæ, - йæ роны йæ къух атъыста лæппу. 
Цыдæр тæригъæдхуыз мæм фæкаст йæ кæсæнцæстытимæ. Уæвгæ 
дзы кæцы нæ уыд тæригъæдхуыз! Кæд гуыбырфындз. Астæуæй 
дæлæмæ цъыфæй нал зынд, уымæн дæр йæ рустæ бахаудысты, йæ 
фындзы рагъ ныццыргъ, уæддæр ыл цæст нæ хæцыд. Кæм-иу къорды 
разæй балæууыд, кæм та искæмæн зæрдæтæ æвæрдта. Куыд æй 
бамбæрстон, афтæмæй, кæсæнцæстджыныл кæй сбустæ кодта, уымæй 
бынтон разыйæ нæ баззад æмæ иу-дыууæ хатты лæппуйыл йæхи 
ахафта, аивæй йын афтæ: 
- Тынг мæм фæхæрам дæ? 
- Цæй тыххæй? - фæдис кодта лæппу. 
- Схуыстæй дæм сдзырдтон, æмæ... Йæд у... Иу зæронд ахуыргæнæг 
нын уыдис æмæ йæ фæсномыгæй... Уый дæр кæсæнцæстытæ дардта. 
Дæ хуызæн бæрзонд æмæ къæсхуыртæ. Бахатыр кæн, фæлæ дын фыд 
нæй? 
- Ис. Æрмæст философ нæу! - дзуапп радта лæппу æмæ гуыбыр- 
фындзджыны сæрты кæдæмдæр акаст. Цыма денджызы уынæргъынмæ 
хъуыста. 
Æмæ, æцæг, рæстæгмæ нæ рохуаты чи аззад, уыцы денджыз ныр 
йæ тых-йæ бонæй хъæрзыдта, хъæд нæ, фæлæ ма уæлдæф дæр йæ 
уынæрæй рызти. Раздæрау хъарм уддзæф хаста. Цыдæр ныфс уыди 
уыцы уддзæфы. Цæмæдæр сидти денджызы хъæрзын. Исдугмæ мæм 
афтæ каст, цыма ныртæккæ, уæртæ уыуы гæмæх рагъы фæстæ фæуыдзæн 
ацы хъаймæты лæхъир фæндаг. Йæ уагъылыйы сындзытимæ, йе 

140 
Цæгæраты Максим 
’нæкæрон цъæпп-цъæпп æмæ адæмы, бæхты хъизæмаримæ. Уым сæ 
дзаумæттæ бахус кæндзысты. Сæ фæллад ссæудзæн. Цæфты 
рынчындонмæ аласдзысты. Чи зоны, денджызы ма сæ дзаумæттæ дæр 
ныхсой. Стæй... цы уыдзæн, уый, æвæццæгæн, цал уыдыстæм, уал 
хуызы нæ цæстытыл уади. Уыцы быдырон станы бирæ кæй нæ 
бафæстиат уыдзыстæм, уый бæлвырд уыд. Цы ми дзы кæнæм? Стыр 
хæстон ахадындзинад кæмæн ис, ахæм фидар, мыййаг, куы нæ у. Кæй 
хъæуы? Дæлæмæ дæр, уæлæмæ дæр, кæддæр амы колхозтæй чидæр 
йæ бригæдтæй иуæн æхсæвиуатæн цы бæстыхай бацъæппытæ кодта, 
уый. Æвæццæгæн, исты халагъуд кæнæ та кауынкъул, хъæмпæй 
æмбæрзт сара сæрдыгон пецимæ, мыстытæ сæхицæн хъарм бынат кæм 
скодтой, ахæм лыстæн фароны хосæй. 
О, фæлæ капитан афтæ карзæй цæмæн фæдзæхста: хæсты афтæ 
арæх рауайы, æмæ быдырон станæй, стыр горæтæй чи ахсджиагдæр у, 
уый зын равзарæн вæййы. Хæсты чысыл обау дæр мæсыг у. Хъусыс, 
хистæр сержант, фыццæгæм ротæйы кад дæ бæрны кæнæм. Дæ бæрны. 
Нæ зæрдæ дыл дарæм... 
Сæ зæрдæ... Мæ бæрны... Дыккаг хатт дæр ма йæ загъта. Æмæ 
ныр æцæг, Хуыцау ма зæгъæд, фæлæ исты æрцыди, зæгъгæ, уæд та? 
Капитаны ныхæстæ дзæгъæлы нæ уыдаиккой. Зæгъæм, немыцимæ 
хæрхæмбæлд фестæм, уæд та? Кæнæ нæм æхсæвы ныббырстой. 
Цæмæй сын дзуапп ратдзыстæм? Цалæй æрлæудзыстæм сæ ныхмæ? 
Мæ буар ссыгъд. Цытæ кæндзыстæм, уый мæ цæстытыл ауад. 
Бахъуаджы сахат йæ бон хæцæнгарз райсын кæмæн уыдзæн, уыдон 
цалдæр нымады бакодтон. Иу æмæ ссæдзæй æрмæстдæр авд. 
Иннæтæ... Æхсæзæй уæззау цæфтæ. Æхсынмæ чи нæ сарæхсдзæн, 
уыдон аст. Макаров дæр уæззау цæфтимæ. Уæд та нæм гилдзытæ 
фылдæр куы фæуыдаид. Иу асыкк уæддæр. Стæ-ма, нæхи взводæй 
цалæй стæм? Иу. Дыууæ. Цыппар... Мæхæдæг - фæндзæймаг. Сæр 
дæ бахъуыд, мæнæйуый. Æртыккæгæм взвод дæуыл æрæнцад. 
Гвардийы хистæр сержант Болататы Мæрзайыл. Æрмæстдæр ма дзы 
иуы бон у йæ къухмæ хæцæнгарз райсын. 
Бричкæ чысыл фæуырдыг кодта. Бæхтæн фенцондæр. 
Гуыбырфындз салдатмæ фæдзырдтон: 
- Къахæй хъыгдард чи нæ у, уыдонæй иу демæ айс æмæ ротæйы 
разæй ацæут. Цы нæ вæййы... Хабар нæм кæндзыстут. Науæд фосы 
бырд кæнæм, æмæ... 
- Раст зæгъыс, хистæр сержант, - йæ уæхсчытыл хæрдмæ схæцыд 
гуыбырфындз. - Æрмæст кæуылты? 
- Хъæдрæбынты... Æрхæй куы фæуæле уæм, уæд галиуырдæм 
фæзилдзыстæм. Уым хъуамæ уæрдонвæндагмæ рахизæм. Уый нæ 
хæццæ кæндзæн нæ бынатмæ, - дзуапп радтон æз. 
Гуыбырфындз ацыд. Гуыффæйы чи хуыссыд, уыдонæй иумæ йæ 
кьух бадаргъ кодта, цæугæ-цæуын ын цыдæр загъта æмæ азгъордта. 

Æхсызгоп улæфт 
141 
Уайтагъд æндæр æмбалимæ кьордæй фæхицæн. Къутæрты æхсæнтæй 
ма сæ сæртæ фæзын-фæзын кодтой. 
Чидæр мын мæ фарс æрбасхуыста: 
- Кæс-ма! Нæ кæсæнцæстджын... Кæдæмдæр фæлидзы!.. 
- Муравьев... Кæдæм? Æрлæуу! Фæстæмæ дын зæгъын! - Мæ тых- 
мæ бонæй ныхъхъæр кодтон кæсæнцæстджыны фæдыл æмæ дамбаца 
фергъæвтон. Уый æваст фæлæууыд, фæстæмæ фæзылд, йæ рахиз кьух 
хæрдмæ систа, хъæды ’рдæм цæмæдæр амыдта. 
- Фæстæмæ раздæх... Æз кæмæ дзурын? - дамбацайæ æвзыстон 
йæ фæдыл. Уый мæм цыдæр хъæр кодта, стæй йæ къух мæсты риуыгъд 
акодта æмæ хъæды ’рдæм ныййарц. Уыцы минут къутæрты æхсæн 
æрбайсæфт. Дымгæ ма йын йæ ныхæстæй иугай скъуыддзæгтæ 
æрбахаста. Цыма мын мæ мады ралгъыста, афтæ мæм фæкасти. Мады 
кой дзы бæлвырд фехъуыстон. 
Мæ бинаг был дæндæгты æхсæн куыд февзæрд, уый зонгæ дæр нæ 
бакодтон. Дамбаца мæ къухы ауыгъдæй аззад. Афоныл æм кæй нæ 
сарæхстæн, куыдзы мард ын кæй нæ акодтон, уый мын мæ тъæнгтæ 
ацагъта. Ноджы адæм, кæсæнцæстджыны фæдыл нæ, фæлæ мæнмæ 
сæ каст скодтой. Уый циу? Исты уынаффæ цæуылнæ кæныс, зæгъгæ, 
мæ фарстой сæ цымыдис цæстæнгасæй. Цы сын загътаин? Ссæдз 
адæймаджы иу ницæйагыл куыд баивтаин? Хъæды тары йæ фæдыл 
зилыныл куыд схæцыдаиккам? Стæй йæм кæд лидзыны фæнд уыди, 
уæд æй нырмæ цы æрхаста? Талынгмæ цæуылнæуал фæлæууыд? Нае, 
лидзын нæ ауæнддзæн. Ахæмы каст нæ кæны. Стæй кæй хьæуы ахæм 
хæлиудзых? Кæд исты хъуыддагмæ... æмæ йыл уæд дзых нæ уыди? 
Адæмы цæуыл сызнæт кодта? Сæхи хъизæмæрттæ сын æгъгъæд не 
сты? Стæй мад... Цы йын кодта мæ мад? Мæ мады ралгъыст ын йæ 
хурхыуадындзтæй кæй сласдзынæн, уый цæуылнæ зоны? 
Ме ’муд æрцыдтæн. Мæ цæст ахастон адæмыл. Раздæрау мæм 
цæмæдæр æнхъæлмæгæсæгау кастысты алырдыгæй. Суанг ма 
бричкæйы гуыффæйы дæр дыууæйæ сæ рæмбыныкьæдзтыл сæхи 
хæрдмæ систой. 
- Размæ! - ахъæр кодтон бæхтыл. Æмæ та фæстæмæ бæстæ 
цъæпп-цъæпп сси. Къутæрты æхсæнты та мæрддзыгойау ныддаргъ 
сæдæ фæндзай æвдæм гвардион батальоны фыццæгæм ротæ. Æнæ 
Муравьев... 
«Ахæмæй йын цы ракодтон? Цæмæн мын ралгъыста мæ мады?» - 
бæхты разæй цъыфы лæгæрстон, мæ хид мæ уæраджы сæртыл 
уырдыгмæ лæсæнтæ кодта, афтæмæй хъуыды кодтон мæхинымæр 
æмæ мæ исдугмæ мæ кæсæнцæстджыны ацыд æрбайрох, æрмæст ма 
мын йе ’лгъыст мæ зæрдæ æхсыдта, мæхимæ мæ ныхъхъусын кодта. 
Хъæуæй фæсте ничиуал баззад - стырæй, чысылæй скъолайы 
кæртмæ æрæмбырд сты. Цалдæр раны фæндыртæй цагътой. Цыдæр 
æнахуыр хъæлæстæй фæзмыдтой кæрæдзи. Цыдæр мæнгæфсон 
æмдзæгъд сын кодтой кæстæртæ. 

142 
Цæгæраты Максим 
«Директор... Дзерассæ Будзиевнæ», - уддзæфау уылæнтæгæнгæ 
азгъордта адæмыл кæйдæр фæлмæн ныхас. Æмæ фæндыртæ сæ 
цæгъдынæй банцадысты. Æрдæгыл аскъуыд лæппуты къухæмдзæгъд. 
Адæм æрæмбырд сты, мах хæстмæ кæй цыдыстæм, уый тыххæй. 
Æмбырды раныхас кодтой зæронд большевикТохты Хъуыдæберд, стæй 
районæй æрвыст лæг. Уый дæр ацæргæ. Немæ хæстмæ кæй кодтой, 
уыдонæй та дыккæгæм бригады тракторист Бадджери. Хъуыдæберд 
ныхас куы кодта, уæд хъæуы дзырддзæугæ лæгты фæнымадта. Мæ фыд 
дæр дзы нæ ферох. Суанг ма колхоз цы аз сарæзтой, уыцы аз кулакты 
къухæй куыд фæмард, уый дæр æрымысыд. 
- Æмæ ныр мæнæ йæ иунæг фырт цæуы, йæ фыд цы царды 
сæраппонд бабын, уыцы цард цыфыддæр знагæй бахъахъхъæнынмæ, - 
мæнмæ йæ къухæй амыдта, афтæмæй дзырдта Хъуыдæберд. 
Фæстагмæ ныхасы бар радтой Дзыццайæн. Уыцы сæрыстырæй 
адæмыл йæ цæст ахаста. Ссардта мæ ме ’мбæлтты ’хсæн. Æрмæстдæр 
æй æз куыд бамбæрстаин, афтæ мæм бахудт йæ мидбылты. Куыддæр 
дзы фефсæрмы дæн. Мæ къæхты бынмæ ныккастæн. Уымæн та йæ 
хъæлæс зыр-зыр кодта, цыма йæ скæуынмæ бирæ нал хъуыди. Мæ 
рыгæйдзаг батинкæйы фындзæй зæххы скъуыд къахтон, йæ алы дзырд 
дæр мæ зæрдæйыл йæхи хоста, афтæмæй хъуыстон Дзыццайы 
ныхæстæм. Иннæтæ дæр афтæ. Иу сыбыртт никуыцæй цыд æмæ, 
сусхъæд бæлæстыл мыдыбындзытæ куыд дыв-дыв кодтой, уый дзæбæх 
хъуыст. Мæхи нал баурæдтон, мæ худы бынты йæм аивæй скастæн. 
Уый мæм фемдзаст, йе ’рфгуыты змæлдæй мын ацамыдта, дæ сæрыл 
бæрзонддæр схæц, зæгъгæ. Йæ фæндон ын куы сæххæст кодтон, уæд 
уымæ бакæсын - йæ цæсгом ныррухс, цавæрдæр сæрыстырдзинадæй 
ссыгъдысты йæ ныхæстæ. Æрмæст йе ’рвхуыз цæстыты тарст æнгас 
бамбæхсын йæ бон нæ баци - цыма мын, нырмæ йæ къухы чи нæма 
бафтыд, ахæм стыр цыдæр зæгъынмæ хъавыд. 
Афтæмæй баззад мæ цæстыты раз Дзыцца, Беслæныхъæуы 
станцæйы нæ зæронд вагæтты куы сбадын кодтой æмæ ма нæ хъæуы 
хæдзæртты æмбæрзæндуртæ дыдзы хуры тынтæм дардæй мæнгæрттывд 
куы кодтой, уæд дæр. Хъуамæ искуы станцæйы дæр лæууыдаид. 
Хъуамæ. Æрмæст йæхи не схъæр кодта. Йæ судзгæ цæссыгæй куыд 
хъуамæ басыгътаид йæ иунæджы зæрдæ? Уæлдайдæр ахæм бон. 
Фæлæ уым кæй уыди, уый мæ зæрдæ зыдта. Æмæ йæ агуырдтон адæмы 
æхсæн, бæлæсты бын, быруйы аууон. Уыйфæстæ мын, станцæйы 
æхсæв-бонмæ, бон-изæрмæ зыбыты æххормагæй кæй фæлæууыд, уый 
йæ писмоты дæр не схъæр кодта. Æрмæстдæр иунæг ран æрдæг 
хъуыдыйад: 
«Станцæйы афтæ æнкъард цæмæн уыдтæ? Уым чи уыди, ахæмтæ 
мын æй дзырдтой...» 
Дзуапп æм ныффыстон: 
«Ды уым кæй нæ уыдтæ, уымæн... Цас дæм фенхъæлмæ кастæн, 
цас дæ фæцагуырдтон уыцы бон...» 

Æхсызгоп улæфт 
143 
Æмæ та йæ дзуапп: 
«Ныббар мын æй. Цæстысыгæй æхсад фæндагыл дæ никуы 
арвыстон. Нæ мæ фæндыд уыцы бон дæр...» 
«Дæ зæрдæ мемæ кæй уыд, уый зыдтон», - ныффыстон та йæм. 
Дзуапп та мын радта: 
«Лæгтыдзуар - де ’мбал. Дæхæдæг æй зоныс, никуы дзырдтон уыцы 
ныхæстæ. Ныр сæ иууылдæр дзурынц. Æз дæр дæ ууыл фæдзæхсын. 
Бæлццоны æмбал æй хонынц æмæ дæ рахиз фæрсты цæуæд...» 
Бирæ фæдис кодтон Дзыццайы писмойыл. Лæгтыдзуар æмæ 
Дзыцца... Никуы дзы фехъуыстон уымæйразмæ ахæм ныхæстæ. Фыццаг 
бон ын дзуапп раттын мæ кьухы нæ бафтыд. Стæй нæ изæры уыцы 
цæхæры бакалдтой. Байстам станцæ. Дзæбæх нæма æрфидар стæм, 
афтæ ныл алырдыгæй ихуарæгау нызгъæлдтой. Зæхх æмæ арвæй чи 
кæцы уыди, уый бæрæг нал уыд. Арв пиллон артæй сыгъд. Дæндаг 
тонæгау нын нæ къухтæй стыдтой станцæ. Æххæст не ’муд нæма 
’рцыдыстæм, афтæ та ног ныббырст, ног тугкалæн. Мæ галиуварс 
хæрзхæстæгæй нæрыди кæйдæр «раз-мæ-æ!..» Станцæйы уæладзыг 
хæдзары тигъыл ма, йæ уæраджы сæртыл æрхауд, йæ гуыбыныл дыууæ 
къухæй хæцыд, афтæмæй лæгъстæ кодта: «Хистæр сер...жант. Ды... 
Ды мæбæсты...» 
Лæппутæ йæ кæдæмдæр аскъæфтой. Стæй бæстæ æмызмæлд сси. 
Нæ галиувæрсты тымыгъау æрбауылæн кодтой дуне адæм. Хæдзарæй, 
вагонæй сæ иууылдæр ссæндгæ ацыдысты. Сыгъдысты, къæр-къæр 
кодтой вагæттæ. Станцæйы æдде быдыры ’рдыгæй фæд-фæдыл 
срæмыгътой цалдæр цистернæйы. Бонау ныррухс æхсæвы мæйдар. 
Автоматтæ сæ сæртæг къæр-къæрæй станцæйы æдде кæйдæр сырдтой. 
- Фыццæгæм ротæйы командиртæй никæй æруыдтай? - арты 
рухсмæ мæ уæлхъус февзæрд цавæрдæр салдат. 
- Æмæ ды чи дæ? Цæмæн дæ бахъуыдысты? - хынцфарст æй 
акодтон æз. 
- Капитан сæ агуры... Батальоны штабæй... 
- Тæрсын, куы никæйуал дзы ссарай, уымæй. Дыккæгæм взводы 
мæнæй хистæр нал и. 
Хæст адард. Станцæйы ма цистернæтæ сыгъдысты, къæрццытæ 
кодтой вагæтты æрдæгсыгъд фæрстæ. Капитаны бардзырдмæ гæсгæ 
æрæмбырд кодтон, фыццæгæм ротæйæ ма чи баззад, уыдон. Цæфты 
цалдæр машинæйы арвыстой. Æрæджиау ма дзы кæй ссардтам, 
уыдонæн нын бричкæ радтой. 
- Мæнæ нæм ам æнхъæлмæ кæсут, - иу сау стъæлфы алыварс 
мын картæйы йæ амонæн æнгуылдзæй тымбыл зиллакк æрзылдта 
капитан. 
Уый уыди ныр, æппын бахæццæйы хъомыс кæмæ нал ис, уыцы 
быдырон стан. «Уæддæр цымæ быдырон стан цæмæн равзæрста 
капитан? Станæй иу-авд километры æддæдæр, хъæды къохы цæгатварс, 
Отраднæйы хъæу. Цастæ бауайын ма йæм хъуыд?» - Михайловскы 

144 
Цæгæраты Максим 
хъæуæй куы рахызтыстæм æмæ ныл тыгъд быдыры куы ’рбабон, уæд 
хъуыды кодтон æз. 
- Командир!.. Хистæр сержант! - Кæйдæр сонт хъæр мын æрдæгыл 
аскъуыдта мæ хъуыдытæ. Фæстæмæ фæзылдтæн. Кæсын, æмæ 
Макаров бричкæйæ йæ сæр сдардта, гуыффæмæ мын цыдæр амоны. 
Згъорæгау æм бакодтон. 
- Ныртæккæ дæр ма цыдæртæ дзырдта. Стæй æваст йæ хæр-хæр 
ссыд æмæ... Фæрсын æй, цы кæныс, зæгъгæ, фæлæ мæм ницыуал 
сфæрæзта, - тарстхуызæй тагъд-тагъд дзырдта салдат. 
Йæ къухтæ ма чысыл хъæрмуст уыдысты. Дзуарæвæрд ын сæ 
скодтам йæ риуыл. Цинелæй йæ æрæмбæрзтам. Салдат мæм йæ 
хъуынджын æрфгуыты бынты æрбакаст. 
- Йæ сыджыты хайыл æй сæмбæлын кæнæм. Тæригъæд у... 
Иннæтæ йæ нæма зонынц. Амæй, рухсаг уæд, фæлæ пайда нал ис. 
Æгæсты мæт бакæнын хъæуы. Куы йæ базоной, уæд фæтæрсдзысты. 
Дæхæдæг ма йыл ахъуыды кæн, ахæм тыхстæй марды фарсмæ... 
- Кæй сын æй не схъæр кодтай, уымæй раст бакодтай. Дæхи загъдау, 
йæ сыджыты хайыл цас тагъддæр сæмбæла, уыйас хуыздæр. Фæлæ 
ныртæккæ нæ. Ууыл не стæм. Изæр у. Тагъд талынг кæнын байдайдзæн. 
Цыфæнды куы уа, уæддæр хъуамæ рухсæй нæ бынатыл сæмбæлæм. 
Стæй йæ ам тыгъд быдыры дæр куыд бавæрæм? Æгæр-мæгуыр, фæндаг 
хæстæг дæр куы никуы ис, - загътон æз æмæ Макаровæн бричкæйæ 
æрхизынмæ аххуыс кодтон. 
- Нæ сæфт фæзынди! Æрбацæуы! - мæ хæд фæстæ ныййазæлыди 
кæйдæр хъæлæс. 
Иууылдæр хъæды ’рдæм акастыстæм. Æвæд миты размæ цалдæр 
хауды бакодта, йæ худ йæ кьухы, афтæмæй нæ размæ æрцæйзгъордта 
кæсæнцæстджын. Мæнмæ комкоммæ йæ ных сарæзта. 
- Разгъор, разгъор... Æз дын ныртæккæ, мады куыд æлгъитын 
хъæуы, уый фенын кæндзынæн. Куыдзæй цы куыдз райгуырд, уый... 
Мæ маст ногæй рафыхт æмæ йæм мæхи æрцæттæ кодтон. Мæ 
тымбылкъух мæ фæсчъылдым æрæмбæхстон. 
Лæппу дардæй хъæргæнгæ æрбацыд: 
-Хъæу!.. Уæлæ хъæды къохы... Дард нæу... 
-Цæргæ дæрдзы ничи кæны, цæргæ?-алырдыгæй йыл ныккалдтой 
адæм. 
-Цæры. Хъæугæрон иу зæронд лæджы фарстон... 
- Немыцæй цы зæгъынц?.. 
- Уымæй йæ нæ бафарстон. 
-Хæлиудзых... Уæдæ, æвæццæгæн, дæ кайыстæ дæр уыцырдыгон 
несты... 
- Цæмæй йæ зоныс? 
- Афтæ тагъд æй нæ рауагътаиккой...^ 
- Ныууадзут-ма... Æз мæнæ... - Йæ худ йæ сæрыл акодта, 
ныфсæрмы, афтæмæй мæм комкоммæ æрбараст. Йæ мидбылты дæр 

Æхсызгоп улæфт 
145 
ма мæм бахудт. «Ноджы ма мæ мæстæй дæр марыс?» - ныххафт æй 
ласон, зæгъгæ, афтæ мæм йæ къух æрбадардта. Кæсын, æмæ йæ 
армытъæпæны тамакойы тæпп. Карст тамакойы чысыл тæпп... 
- Иу бадым, - ныллæг хъæлæсæй загъта уый æмæ мæм йæ 
кæсæнцæстыты мидæгæй ферттывтой йæ фæлмæст цъæх цæстытæ. 
Цæвгæ нал, фæлæ йын йæ къух уыциу къуырд скодтон. Тамакойы тæпп 
фæйнæрдæм ныппырх. 
- Хорз нæ бакодтай... Адон дæр адæм сты, - тызмæгæй загъта 
Макаров æмæ, нæ ал ыварс чи лæууыд, уыдоныл йæ цæст ахаста, лæппуйы 
цонгыл ахæцыд. - Цом... 
Кæд цыфæнды тагъд кодтам, уæддæр нæ изæрдалынгтæ фæндагыл 
æрцахстой. Денджызы уынæр адард. Йемæ ахаста йæ хъарм уддзæф 
дæр. Зæхх гæзæмæ фæхъæбæр, æмæ цъæпп-цъæппы бæсты 
дондзæстытæ сæртæг къæрццытæ кодтой къæхты бын. Бæхтæ 
бастадысты, æрлæуу-æрлæуу кодтой. Цæфтæ хъæрзыдтой. «Дон-дон»- 
æй сæ хъуыртæ ныффæсус сты. Æрмæст дзы мæн ничиуал агуырдта. 
Æнæ исты дзургæйæ цыдысты иннæтæ дæр. Мæхинымæр сæм мæстæй 
мардтæн. Уæлдайдæр Макаровмæ. Æрмæстдæр мæм иунæг каст 
æрбакодта бричкæйы сæрты. Уый дæр æнæуынонæй, тызмæгæй. Уыцы 
къулбадæджы къух куы скъуырдтон, уæдæй фæстæмæ йæхи дæрдты 
ласы. Лæппуйы роны абырыд. Ничи йæм кæсы уыцы хæлиудзыхмæ. 
Йæ бæрзæй роды къæдзилæй лыстæгдæр, йæ зæнгтæ йæ быны 
дыдæгътæ кæнынц, афтæмæй къæдзæхыйас лæджы дæларм бацыд, 
йæ фæдыл æй ласы. Чи дзы кæй ласы цымæ? Абон дын цы саджил 
лæдзæг радтон, уый дын куы нæ уаид, уæд дæ æз фенин Кузьма 
Петрович. Ссардта мын йæхицæн æмбал, æгъдынцой. Йæ сæрыл мын 
ма рагæпп ласа: «Хорз нæ бакодтай...» Уæдæ! Дæу дзы куыд нæ 
бафарстон. Мæ мады мын кæй ралгъыста, уый тыххæй йын арфæтыл 
куыд не схæцыдтæн. Уæдæ!.. Ноджы ма бирæгъы каст дæр мæнмæ 
хъæуы. Нæ-нæ, Кузьма Петрович, цыфæнды рамбæхс-бамбæхс æй 
фæкæн, цыфæнды сырды цæстæй мæм кæсут, æз дзы мæ маст 
райсдзынæн. Мæ мады æфхæрд ын нæ ныббардзынæн... 
Цыдæр дызæрдыг мын ацахста мæ хъуыдытæ. Ау, мæ хъустæ мæ 
фæсайдтаиккой? Нæ, нæ! Алырдыгæй йæм хъæр куы кодтам. Кузьма 
Петрович йæхæдæг дæр. Йæ къух мæныл ауыгъта. Стæй уыцы æнаккаг 
ныхæстæ... Ау, куыд мæ фæсайдтаиккой мæ хъустæ? Ныр дæр ма мæ 
сæры магъзы сæ зæлланг куы нæма банцад. Æппынфæстаг, 
æнæбафæрсгæйæ цæмæн ацыд? Кæд цæфтæй искæмæн тамако 
агурæг цыди, уæд мын æй цæуылнæ загъта? Сырд куы нæ дæн. 
Бамбæрстаин æй. Бар ын раттаин. Стæй уый бæрц адæмæй тамакойы 
тæпп куыд никæмæ разындаид? Ныр уыцы хæлиудзых - зæд, æз та 
саузæрдæ... Мæ мады мын ралгъыста, уый цæмæй зонынц? Се ’ппæтыл 
куыд фæзилон? Се ’ппæтæн æй куыд фæдзурон? Худинаг дæр у. Æппын 
ницы, фæлæ рæстæгмæ сæ хицау уæддæр дæн. Цалынмæ уыцы 
æнæбайрайгæйы быдырон станмæ хæццæ кæнæм, уæдмæ. Стæй та 
10 Цæгæраты Максим 

146 
Цæгæраты Максим 
не взвод фæстæмæ йæ гаччы сбаддзæн. Нæ мæ уырны, иунæг мæныл 
æрæнцайдзæн, уый. Æвæццæгæн, иннæ ротæтыл бафтыдысты. Æз та... 
Мæ фыдбылызæн сæ размæ кæцæй фæдæн. Капитанæн мæ зæгъын 
хъуыди, бæргæ.Уæвгæ мæм байхъуыстаид? Цæуылнæ, стæй! Цæвæг 
дзы марæджы нал æмбæрста æмæ... Кæд ын тæригъæд нæ фæкодтон. 
Цыма мын лæгъстæ кодта. Ам та? Цавæрдæр ницæйаг дын дæ ныхасæн 
аргъ ма скæнæд. Уый нæ, фæлæ ма дын адæмы раз... Ме взводы 
æрмæстдæр иу къуыри куы фæуыдаис. Æз дын дæ уд гæркъайы 
хуынчъы аластаин, бæргæ. 
Смæсты вæййын. Мæхимидæг рафыцын. Бацæуон æм, йе 
’хсæрвæрстыл ын ралæууон. Уадз æмæ мæ адæмы цур хатыр ракура, - 
фæзæгъын мæхицæн. Фæлæ та уыцы къулбæрзæйæ, уыцы тæригъæд- 
хуызæй мæ уæлхъус февзæры. Йæ сырх-сырхид армытъæпæн. Уыцы 
тамакойы тæпп. Йæ мæллæг хъæлæс... Макаровы схуыст ныхас. Йæ 
рæхуыст цæстæнгас. Уæвгæ уымæй цы риссы? Йæхи мады йын куы нæ 
ралгъыста, мыййаг? Стæй - кæрцæй хæдон хæстæгдæр. Æз та - 
цавæрдæр хæххон дзигло... Хъуамæ мæм исчитæ уыцы цæстæй дæр 
кæсой. Æвæццæгæн, æндæр мыл сæхи афтæ цæмæн атигъ кодтой? 
Цавæрдæр къулбадæджы тыххæй мæм æцæлæгоны каст цы кæнынц?.. 
Хъамайы цыргъ фындзау мæ зæрдæйыл сæмбæлд уыцы хъуыды. 
Мæ туг дзы ауазал. Сырдтон æй мæхицæй. Мæ цæргæ-цæрæнбонты 
мæ сæры фыццаг хатт чи сæвзæрди, уыцы æнаккагхъуыды. Фæзылдтæн 
бæхтæм. Мæ маст уыдоныл акалдтон. Кæйдæр ныхас мæ æрбарæ- 
хуыста: 
«Тæригъæд цы у, уый дæр нал æмбары...» 
-Уæлдай ныхæстæ!.. Рæвдздæр размæ! - срæмыгъта мæ маст æмæ 
Макаровиты ’рдæм бакастæн. -Тæригъæд кæмæн хъæуа, уый фæстæ- 
дæр равзардзыстæм... 
Изæрдалынгтæ тагъд кодтой. Хъæдæй уыцы сау-сауидæй 
æрхылдысты. Тулдзы иугай къутæрты, уагъылыйы къудзиты сæ быны 
аууæрстой, миты рагъыл атылдысты. Адæм цæугæ сау æндæргтæ 
фестадысты. Абоны хъарм уддзæфæн йæ кой, йæ хъæр дæр нал аззад. 
Хъæд сæнкъуыст, йæ бæрзонд сæр дымгæмæ уигъы. Бынæй та уазал 
дымгæ æлхысчъытæ кæны уæраджы сæртæ, йæ сыф-сыфæй не ’нцайы 
уагъылыйы салд къалиуты æхсæнты. Цинелты донласт фæдджитæ 
гæзæмæ фæхъæбæр сты. Æрмæст къæхтæ раздæрау судзынц, 
фæсонтæн сæ фæздæг кæлы. 
Бирæ нал баззад станмæ. Километр. Чи зоны, уый бæрц дæр нал. 
Разæй чи ацыд, уыдон ныртæккæ хъуамæ исты хабар æрбахæссой. 
Афон сын у. Мæ цæстытæ размæ ныццавтон. Алы къудзи дæр мæм 
кæйдæр сауæндæргæй зыны. Цыма се ’ппæт дæр нæ размæ тагъд 
кæнынц. Æрмæст сæ къæхты уынæр нæ хъуысы. Топпæй не ’хсынц. 
Дзургæ нæ кæнынц. Иу иннæйы фæдыл цæстыты ныгъуылынц. Æбæрæг 
тасдзинадæй æвзидынц. Цыфæнды æвзыст дæр кæнæнт, цыфæнды 

Æхсызгои улæфт 
147 
бирæ дæр уæнт. Мах уыдонмæ не ’вдæлы. Уыдоныл не стæм ныртæккæ. 
Тагъддæр, цы амал ис, уымæй тагъддæр бынатмæ. Уазал йе 
’ртхъирæнтæм бавнæлдта. Дымгæ лыстæг къуыззитмæ рахызт. 
Цæлхыты цъыф сæлын райдыдта. Тулын нал комынц. Бæхтæй^иу 
æрхауд. Алырдыгæй йæм фæлæбурдтам. Лæгъстæ йын кæнæм. Йæ 
хидæйдзаг ных ын дауæм. Йæ быны йын хъил бакодтам. Схæцыдыстæм 
ыл. Тыххæйты сыстад. Хъæрзæгау ныккодта. Размæ акъахдзæф нал 
уæнды. 
Цалынмæ бæхимæ архайдтам, уæдмæ ныгуылæны арвæй иу гæбаз 
фегом. Сырх-сырхидæй. Туджы пырхæнтау. 
- Судзы... Цыдæр срæмыгъдæуыд, -дзуры чидæр. 
- Æнæгæрахæй? - фæрсы йæ иннæ. 
Дзуапп ын ничи радта. Адæм се ’ппæт дæр арты ’рдæм се ’ргом 
аздæхтой. Цыма йын йæ тафс æмбæрстой, уыйау сæ сæртæ уæлиау 
систой, диссагмæ кæсæгау кастысты. 
- Дыдзы хур... -загъта Кузьма Петрович. - Мигъ йæхи чысыл систа 
æмæ нын йæ фæстагтынтæй нæ зæрдæтæ барухс кодта... 
Уазал дымгæ æрбауылæн кодта. Иемæ æрбахаста сатæгсау мигъы 
хъæпæнтæ. Ныгуылæны арв ахуыссыд. Бæстæ фæстæмæ баталынг. 
Мæ пълантæй ницы рауад. Станы арт дæр нæма скодтам, мард 
ныгæд дæр нæма фестæм, афтæ нæм дыууæ машинæйы 
æрбалæууыдысты. Фæдисы цæуæгау. Цæфты иу машинæйы сæвæрдтой, 
мах-иннæйы. Муравьев мын æрбайсæфт. Мæйдары цы фæци, уымæн 
ницыуал базыдтон. Цыма уый дæр цæфтимæ сбадти. Æнхъæлдæн æй 
Кузьма Петровичимæ аластой. Полкьæй нæм цы лейтенантæрцыд, уый 
афтæ тагъд кодта, афтæ карз уыди, æмæ сдзурын ницы бафæрæзтон. 
Ноджы, цæфтæ цы машинæйы уыдысты, уый уыциу агайд фæкодта, 
хъæды тары ма йæ уæззау хъæрзын ссыд. Бæлæсты цъуппытæ ма йæ 
сфæзмыдтой. 
Кæдæмдæр нæ ластой. Шофыр дзыхъхъæй, къуыппæй ницы 
æвзæрста, æмæ зыгуымы голджытау хæрдмæ фæхау-фæхау кодтам 
машинæйы гуыффæйы. Гуыффæ хъæмпæй йе ’дзаг бæргæ уыд, фæлæ 
дзы дымгæ афтæ къуыззитт кодта, буары иннæрдæм афтæ хызти, æмæ 
донласт гæдытау кæрæдзи рæтты абырыдыстæм, нæ гæртт-гæртт цыди. 
Нæ цинелты фæдджитæ ныддæвдæг сты. Иннæ ахæм къæхтæ... Сийгæ 
нал, фæлæ дудгæ рыст кодтой. Кæд мæ иу чысыл сæ рыст, сæ дудын 
æрбайрох уаид, зæгъгæ, мæхи æндæр цæуылдæрты хъуыдыгæнæг 
акæнын. Суанг нæхимæ балæууын. Ницы мын дзы уайы. Тынгæй- 
тынгдæр риссынц. Кæм сты, уымæн исдугмæ ницыуал фембарын. 
Машинæйæ агæпп кæн, ацы хъаймæты бæсты фистæгæй йæ фæдыл 
згъор. Цас дæ бон уа, уый бæрц. Стæй - кæмфæнды ахау... 
Хъæмпы бын абырыдысты ме ’мбæлттæ. Гæртт-гæртт кæнынц уыдон 
дæр. Хойынц сæ къæхтæ машинæйы фæрстыл, пъолыл. Цыма нæ 
фæсте барджытæ сурынц æмæ уыдон бæхты кьæхты хъæр у. Хъæмп 
змæнтæм нæ кьæхтæй. Дымгæйы ма хуыздæр цы хъæуы - хъæмпы 

148 
Цæгæраты Максим 
бын смидæг вæййы, йæ зыгуым ын цæсгомыл ныххойы. Сыг цæстытæ 
къахы. Бæргæ йын дзырдтон ацы фыдзыкъуыр лейтенантæн, уыцы 
хуылыдзæй адæм цагъды фæуыдзысты, иу чысыл сæ сæхи батавын 
бауадз, зæгъгæ. Нæ мæм байхъуыста. Марадз-зæгъай, кæд мард 
баныгæнынмæ дæр лæууыди. Фæлæ йыл алырдыгæй нæхи куы 
сцагътам, уæд нын йæхæдæг дæр æххуыс кæнынмæ фæци. Куыд æй 
бамбæрстон, афтæмæй хъæмпыл йæ зæрдæ дардта. Фæлæ цы у хъæмп 
ахæм уазалы! Машинæйы фæрста - гæмттæ, йæ бын - хуынчъытæ. 
Сыхырнайау дзы алырдыгæй дымгæ къуыс-къуыс кæны. Ноджы йыл 
базыртæ базад. Тæхы. Цыма, чысыл искуы куы афæстиат уæм, нæхи 
искуы куы ахъарм кæнæм, уæд бæстæ иннæрдæм афæлдæхдзæн. 
Ноджы уыцы хæлиудзых. Аирвæзт мын. Атымычъи ласта иннæ 
машинæйы. Кузьма Петрович æй бафæсвæд кодта мæнæй. Мæ масты 
фыдæхæй. Уæвгæ, чи зоны, раст бакодта. Чи зоны... Ацу æмæ йæ ныр 
агур. Милуангай дзыллæтæ кæм сыстадысты, уым йæ фæдыл зил. 
Цæвæг марæджы кæм нал æмбары, уым исчи дæ масты мæтæй мæлы. 
Чи зоны, исчи ма дыл худгæ дæр фæкæна. Разындзæн ахæмтæ дæр. 
Стæй, æвæццæгæн, иутæ æмæ дыууæтæ нæ. 
Цыма арв иу ран чысыл раирд. Цыма мигъты тæнæгфæлмы бынæй 
цалдæр стъалыйы ферттывта. Æви мæнмæ афтæ кæсы? Уый бæсты 
мæ къухты рыст куы фæсабыр уаид, дымгæ йæ къуыс-къуысæй куы 
фенцаид. Æппæтæй хуыздæр та - искуы ма арт æрмæст уынгæ уæдцæр 
фæкæн. Дæхи ма йæм иу тавд уæддæр бакæн. Стæй цыфæнды дæр 
уæд. Зындон дæр скæнæд, хъаймæт дæр ралæууæд... 
Нæ къæхтæ хойæм. Нæ гыбар-гыбурæй бæстæ нæ сæрыл систам. 
Гуыбырфындз нал бафæрæзта. Сыстад. Кæйдæр ма сыстын кодта æмæ 
кæрæдзи ныхъхъæбыс кодтой, афтæмæй мæйдары гæппытæ систой. 
Кæуылдæр бахаудысты. Чидæр сæ хъæры бын фæкодта. 
- Сыстут!.. Уæхи схъарм кæнут! - дзырдта сæм гуыбырфындз æмæ 
йæ хъæбысы кæйдæр радав-бадав кодта, ногæй та кæуылдæр 
бафæлдæхтысты. Хъæмпы бынæй та йæ хъæлæс райхъуыст. -Хистæр 
сержант... Кæм дæ, кæ? Рауай-ма, мах дын иу чысыл дæ фæрстæ 
аууæрдæм... Хъыдзыйæ хуыссæг тынгдæр лидзы... 
- Раст зæгъыс, ме ’рдхорд. Тынг раст. Стæ-ма, мæ бар æй бауадзут. 
Æз ын ныртæккæ йæ бындзытæ стæхын кæндзынæн, - рабадт, хъæмп 
йæ сæрыл систа æртыккаг æмæ кæйдæр кьах райвæзта. - Уæлæмæ! 
Дæ цæмæйцæронтæ куы басийой, уæд ма дæ цардæй дæр цы кæныс? 
Æрмæст зæвæтæй ма ныццæв... 
Иунæг хъазæн ныхас, æмæ машинæйы гуыффæйы цыдæр хъарм 
уддзæф фегуырди. Дымгæйы кьуыс-къуысыл фæуæлахиз. Дæндæгты 
кьæрцц-къæрцц фæурæдта. Къахкьухты рафыхти. 
Лейтенант хъуыддаг бамбæрста. Баурæдта машинæ. Рахизын нæ 
кодта, йæхæдæг нæ разæй, афтæмæй машинæйы алыварс 
фæцагайдтам. Тыгъд быдыры, уыцы мæйдары махмæ бакæсын - 

Æхсызгои улæфт 149 
астæумæ мит лæгæрдгæ ацыдыстæм. Уайтагъд нæ фæздæг нæ сæрмæ 
сбадт. Куырм æрсыты хуызæн уыцы мигъæмхæццæ мæйдары кæрæдзи 
расур-басур систам. 
Æвæццæгæн, æхсæв-бонмæ дæр афтæ згъорыныл сразы уыдаиккам. 
Фæлæ та фæстæмæ уыцы дымгæйы къуыс-къуысмæ. Кæдмæ? Искуы 
йын кæрон уыдзæн цымæ? 
- Машинæмæ. Рæвдздæр! - æнхъæл куыд нæ уыдыстæм, афтæ 
тагъд алæууыд машинæйы раз лейтенант. Мæ цонгыл мын фæхæцыд. - 
Ды кæбинæйы сбад. Демæ мæ ныхас ис. 
Гуыбырфындзджынæн афæдзæхстон: 
- Черкезов, кæс, дæ хъус фæдар адæммæ. 
- Хъусын... Æмбал хистæр сержант... 
Черкезов машинæмæ схызт. 
Лейтенант, кæцон дæн, уый куы базыдта, уæд мыл тынг бацин кодта. 
Куыд радзырдта, афтæмæй хæсты хæд размæ Дзæуджыхъæуы хæстон 
скъола каст фæци. Уынгты нæмттæ, парк, театр... Суанг ма нын иумæйаг 
зонгæтæ дæр разынд. Йæхæдæг Армавиры горæтаг уыд, фæлæ, йæ 
ныхæстæм гæсгæ, Дзæуджыхъæу йæ райгуырæн горæтæй æвзæрдæр 
нæ зыдта. Ноджы ма йын, æз Армавиры никуы уыдтæн, зæгъгæ, куы 
загътон, уæд Дзæуджыхъæуы хабæрттæн кæрон нал уыд. Йемæ чи 
ахуыр кодта, уыдонæй иу ирон лæппуимæ Хъобаны чындзæхсæвы куыд 
сæмбæлдысты, хъазты йæ ирон чызгимæ куыд ракафын кодтой, хонгæ 
кафты æфсон тымбыл кафт куыд скодта, сæрмагонд нуазæн ын куыд 
рахастой... Стæй, изæрæй куы цыдысты, уæд сын фæндагмæ æртæ 
чъирийы, галы сгуы æмæ, иу-æхсæз литры кæм цыд, ахæм бæгæныйы 
дурын сæвæрдтой. Фæсивæд æд фæндыр сæ фæдыл суанг хъæуы 
кæронмæ куыд рацыдысты, иу цъæхдзаст чызджы йæ уд куыд баззад, 
Хъобанмæ йæ чи акодта, чызг уый уарзон куыд разынд, уыдæттæ мын 
фæдзырдта. Сæмбæлд ма ноджыдæр чындзæхсæвты Алагиры, 
Ногиры... Æрмæст, ам дæр та ме ’рдхæрдтæй искæй фæндагыл куы 
æрлæууон, зæгъгæ, чызджытæм хæстæг нал æрцыд. Лæппутæ ма йæ 
уый фæстæ мæстæй дæр мардтой, Иры чызджытæ се ’ппæт мах 
уæрзæттæ не сты, зæгъгæ. 
Лейтенант йæ хабæрттæ дзырдта. Æз æм хъуыстон æмæ йæ ныхæстæ 
мæ хъусты зæлланг кодтой. Сæ фæдыл зылдтæн Дзæуджыхъæуы 
уынгты, Хъобаны къуыбыртыл, Алагиры дыргъдзæхæрадæтты. Бæстыл 
хæст никуыуал уыд. Мæлгæ дæр, хъæрзгæ дæр ничиуал кодта... 
Лейтенант исдугмæ ницыуал дзырдта. Цыма, уæлæ гуыффæйы 
салдæттæ сæ къæхтæ куыд хостой, дымгæ куыд къуыс-къуыс кодта, 
уымæ хъуыста, кæнæ разæй, æбæрæг фæндагыл исты агуырдта, уыйау 
нымдзаст и кæдæмдæр. 
- Дзæуджыхъæуы Серафимовичы уынг кæм ис, уый зоныс? - йæ 
улæфт рæдувæгау сирвæзт, афтæмæй æрæджиау бафарста лейтенант. - 
Серафимовичы уынг.. 23 хæдзар... 

150 
Цæгæраты Максим 
- Уыцы уынг хорз зонын, - иуварсырдæм æм бакастæн æз. - Мæ 
мады ’рвадæлтæ дæр уыцы уынджы цæрынц. Фарæстæм хæдзары... 
- Кæмæй сты дæ мады ’рвадæлтæ? 
- Цæройтæй. 
- Лæппу сæм нæй? 
-Ис. 
- Къоста? 
- Къоста. Цæмæй йæ зоныс? - мæ мидбынаты хæрдмæ фæхаудтæн, 
афтæ æхсызгон мын уыди. 
- Зыдтон æй... Стæй дæуыл дæр дæ ныхасмæ гæсгæ фæгуырысхо 
дæн. Уыцырдыгон кæй дæ, уый дæ ныхасыл бæрæг у. Талынджы дын 
дæ ныхас куы фехъуыстон, уæд мæм Къостайы хуызæн фæкастæ. Кæм 
и цымæ афонмæ? Хæсты хъуамæ уа... 
-Хæсты ис. Æрмæст кæм, уый нæ зонын. Мæ мады ’рвадæлты лæппу 
мæм фыста, сæ сыхæй хæстмæ кæй акодтой, уыдоны тыххæй... 
Къостайы кой дæр кодта. Бахатыр кæн, фæлæ йæ афтæ хорз цæмæй 
зоныс?-лейтенанты бафарстон æз. Уый йæ цыбыр кæрцы æфцæгготыл 
хæрдмæ схæцыд æмæ дзуапп радта: 
- Мæ хæрзгæнæг уыди... 
- Куыд хæрзгæнæг? 
- Куыд куы зæгъай, уæд... Сымахырдыгонау, æнхъæлдæн, минæвар 
хуыйны? 
- Минæвар? О, ис нæм ахæм... Фæлæ Къоста - минæвар? Ахæмтæн 
цы ’мбары? 
-Æмæ дзы цы ’мбарын хъуыди? Фыццаг мын мæ писмо сæмбæлын 
кодта... Стæй... Чызджы иу къулбадæг размæ акъахдзæф кæнын нал 
уагъта. Къоста йæ размæ бабадт, æрцахста йæ æмæ, ды ме ’рдхорды 
амонд цæмæн халыс, зæгъгæ, лæппуйæн йæ фарсы хъæбæртыл 
æрцыд... 
Лейтенант та исдугмæ ницыуал сдзырдта, йæ къæхты бынæй 
ныуулæфыд, цыма дымгæйы æхситмæ хъуыста, уыйау та размæ, 
æхсæвы æбæрæг мæйдармæ нымдзаст. Цыдæр та дзы агуырдта, уый 
бамбæрстон. Фæлæ йæм кæцырдыгæй бацæуын хъуыд, уый нæ зыдтон 
æмæ æнхъæлмæ кастæн, дарддæр цы зæгъдзæн, уымæ. 
Уæле та лæппутæ гуыффæйы сæ къæхтæ хойын байдыдтой. 
Кæмдæр арв цалдæр раны фæд-фæдыл ферттывта. Æвæццæгæн, 
уæззау сармадзантæй кæдæмдæр æхстой. Лейтенант сæ хъуыды дæр 
не ’ркодта. Раздæрау уыцы æдзæмæй бадти. Рæдзæ-мæдзæ кодта. 
- Хæсджынæй дзы баззадтæн, - æппынæрæджиау загъта 
лейтенант. - Къостайæ зæгъын. Кæд йæ адрис дæ къухы бафта, уæд- 
иу æм мæнæй дæр стыр саламтæ арвит. Зæгъ-иу ын, Лидæйы тыххæй, 
зæгъ, йæ сæрыл кæмæн хæцыдтæ, уыцы Никъалайæ... Скворцов 
Николайæ... Æрхъуыды мæ кæндзæн. Лидæйы кой йын куы скæнай, 
уæд та уæлдайдæр. Æлвæст, æфснайд лæппу уыди. Ныр дæр 
афтæмæй уайы мæ цæстытыл. Æвæццæгæн, бæхджын æфсады ис. 

Æхсызгоп улæфт 
151 
Цыма бæхыл бадынæн райгуырд, афтæ мæм касти. Уынджы-иу куы 
рацæйцыди, уæд æм адæймаг кæсынæй не ’фсæст. Чызджытæ йыл 
сæхи мардтой. Æз ын цы зыдтон, фæлæ-иу мын сæ Лидæ дзырдта. 
Æз хъуыстон лейтенанты ныхæстæм æмæ мæхинымæр мæ 
хъуыдыты агуырдтон уыцы Лидæйы. Серафимовичы уынджы бирæ 
чызджытæ царди, ацу æмæ сæ агур. Стæй æз хъæуккаг пицых, цы 
’мбæрстон чызджытæн. Бакæсын дæр сæм нæ уæндыдтæн. Ноджы 
искуы-иу хатт æфтыдтæн горæтмæ æмæ-иу мыл разгъор-базгъорæй 
бон кæуылты атахт, уый зонгæ дæр нæ кодтон. Мæ цымыдис, мæн 
дæр нал афарста, афтæмæй уыциу тахт скодта: 
- Лидæйы кой кодтай... Дзæуджыхъæуы вæййы?.. 
- Бæргæ... Уæд ма зæрдæ истæуыл лæууид, фæлæ... Цæвиттон, 
хæсты размæ нæ цард баиу кодтам Лидæимæ. Кæд Лидæ ирон чызг 
нæ уыд, уæддæр нын йæ ныййарджытæ, сых иууылдæр ирон 
чындзæхсæв скодтой. Къоста уыцы заман кæмдæр уыди, æнхъæлдæн, 
Ростовы цавæрдæр курсыты. Тел æм арвыстон. Арфæйы тел дзы 
райстон фæстæмæ. Æрмæст ын чындзæхсæвмæ ссæуыны фадат нæ 
фæци. Иу мæйы бæрц ма фæдæн Дзæуджыхъæуы, стæй мæ Белорус- 
симæ арвыстой. Барановичы горæтмæ. Уырдæм дард нæ уыди мæ 
райгуырæн хъæу дæр. Мæ фыд æгас нал уыд, фæлæ ма дзы мæ мад 
æмæ мæ дыууæ хистæр хойы цардысты. Фæцин кодтой Лидæйыл. Сæ 
зæрдæмæ фæцыд. Фыр буцæй ма йæ ирон чындз дæр рахуыдтой. 
Стæй нын лæппу райгуырди... Сережæ... 
Лейтенантæн йæ хъуыр цыдæр ахгæдта, ферхæцыд. Стæй, цыма 
æндæр искæимæ дзырдта, уыйау ныллæг хъæлæсæй загъта: 
- Мæхи аххос уыди. Цæмæн æм байхъуыстон. Дзæуджыхъæуы куы 
уыдаид, уæд, чи зоны... Хæхтæ - хæстæг... Махмæ та... Ноджы, се 
’намондæн, сывæллон дæр æрбарынчын. Фæндагыл мын исты 
кæндзæн, зæгъгæ, ныцъцъæх и Лидæ. Хъæуы йæм ногдыгъд æхсырæй 
фæкæсдзыстæм. Куыддæр фæдзæбæхдæр уа, афтæ ацæудзыстæм... 
Æхсæвыгон сæ балæууын кодтон мæ мадмæ. Колхозы сæрдарæн 
ныффæдзæхстон, цæмæй сæм йæ хъус фæдара. Мæхæдæг - 
фæстæмæ. Æртæ боны дæр нал рацыд, афтæ хъæу немыцмæ аззад. 
Мах нæхи фæстæмæ райстам. Ныууагътам Барановичи. 
- Кæд уыдон дæр исты амæлттæй раирвæзтысты, мыййаг? - кæд 
ын йæ зæрдæ истæмæй балхæнин, зæгъгæ, загътон лейтенантæн. 
- Æнхъæл нæ дæн, - уыцы æнкъардхуызæй та мын дзуапп радта 
лейтенант. 
Иу ран хъæдрæбын æрхы баурæдтам. Цалдæрæй нæ размæ 
рацыдысты. Ме ’мбæлтты мын кæдæмдæр акодтой. 
Æз лейтенантимæ баззадтæн. Баззадтæн, зæгъгæ, фæстæмæ мæ 
раздæхта. 
- Ауадз сæ. Мах дæр сæ æййафдзыстæм, - загъта уый æмæ 
талынджы кæмæдæр фæдзырдта. Нæ разы февзæрд кæйдæр сау 
æндæрг. - Æххормаг сты... Хъарм хæринаджы амал сын скæнут. 

152 
Цæгæраты Максим 
- Хорз, - цыбыр дзуапп радта сау æндæрг æмæ хъæды ’рдæм 
азгъордта. 
Митæн кæд йæ уæлцъар чысыл фæхъæбæр, уæддæр бынæй уыцы 
сæлфæй лæууыд, къæхтæ йыл цъыгъгъуыттытæ кодтой. Ноджы хæрд... 
Нæ разæй йыл мит ссæндгæ ацыдысты. Æрæфсæрстой йæ. Ранæй- 
рæтты йыл гæдытау бырыдыстæм. Лæбурдтам бæлæсты хихтæм, 
бæгънæг къутæртæм. Лейтенант - мæ разæй, æз - йæ фæстæ. Иуахæмы 
йæ бæлæсты хихтæ фæсайдтой, йæ хъæлæсы мæ рахаста. Кæмдæр 
бæласы рæбын хъæпæны аныгъуылдыстæм. Ногæй та фæхæрд кодтам. 
Æрмæст ацы хатт фæдыл нал - æвæдты. 
Кæцæйдæр иугай гæрæхтæ хъуысти. Цыма кæмдæр хъæдхой йæ 
хуыссæг лидзын кодта. Хъæд нæрыд уæззау, æнахуыр дæргъвæтин 
нæрдæй. Стæй, рагъмæ куы схæццæ стæм, уæд йæ нæрын сæртæг 
æхситмæ рахызт. Бæлæстæ æмгуыр-гуыр кодтой. Кæд бæстæ иууыл 
гæрах сси, уæддæр ын мах ницыуал æмбæрстам. Æрмæст ма, нæ разæй 
чи цыди, уыдоны фæд лæсæнтæй згъордта бынмæ бæлæсты æхсæнты, 
къаннæг æрдузты, сармадзаны нæмгуытæ кæй басыгътой, уыцы 
сатæгсау миты рагъыл. 
Сыгъдысты, арт уагътой мæ зæвæттæ. Æнхъæл дæн, мæ зæронд 
кирзæ цырыхъхъытыл бын нал баззад. 
Зæхх цалдæр хатты йæ бындзарæй ныррызт. Фехъал дæн. Ныггæнды 
къултæ згъæлдысты. Ме ’фцæггот сыджытæй айдзаг. Цæстытæ, хъустæ 
дæр афтæ. Фæгæпп кодтон. Ракастæн. Мæйдары йеддæмæ ницы 
федтон. Æрмæстдæр сау мæйдар. Æрмæстдæр цæстыты судзгæ рыст. 
Ныггæнды къулты ризын. Стæй акъопмæ рахизæны кæйдæр æлхъывд 
æмæ удаист ныхас: 
-Æнхъæлдæн, минæтыл бабын сты... 
- Махонтæ нæ уыдзысты... Нырма сын фæстæмæ раздæхынæн 
раджы у. 
- Цал сахаты у? 
- Цыппæрæм æрдæг... 
- Дзæбæхдæр ма йæм æркæс. 
Акъоппы къуымæй рухсы цъыртт ферттывта. 
- Цыппæрæм æрдæг, - дыккаг хатт загъта чидæр фæсус хъæлæсæй. 
-Уæдæ уыдон сты, -хъæрзæгау райхъуыст иннæйы ныхас. - Цыппар 
сахатмæ уыд се ’мгъуыд. Дзургæ сын кодтон, минæтæй уæхи 
хъахъхъæнут, зæгъгæ. Рахизырдыгæй лæнкауыл хъуамæ рацыдаиккой. 
Фæлæ... Æвæццæгæн, пулеметыл сæ зæрдæ нæ дардтой æмæ 
рахизырдæм арæдыдысты. 
-Æвæццæгæн. 
-Уый дæр æдзæмæй лæууы. Пулеметæй зæгъын... 
-О, о... Диссагу, лæппутæй иу хабаргæнæг куыннæ ис. 
- Æвæццæгæн, сæ фадат нæу. 
-Æвæццæгæн. 

Æхсызгоп улæфт 
153 
- Бонмæ бирæ нал ис. Кæсыс, æрвгæрæтты гæзæмæ фæлурстæлм 
бады. 
- Нырма йын раджы у. Уæвгæ бонивайæнтæ ацы хатт мах пайдайæн 
не сты. Кæд, мыййаг, цæфтæ фесты... Рухсæй сæ рахæссын нæ къухы 
нал бафтдзæн. Талынгтæм та... 
Дард кæмдæр æмыр гуыпп фæцыд. Хъæд æй фæзмгæ ацыди.Суанг 
рагъмæ. Стæй автоматтæ, къæбылатæ куыйты рæйынмæ куыд 
ракæлынц, афтæ алырдыгæй се ’фсæртæ сцагътой. Кæмдæрты сæ 
фæзмыдтой иугай топпы гæрæхтæ. 
Акъопмæ рацыдтæн. 
- Райхъал дæ кодтой? - Мæйдары кæдæмдæр æдзынæг касти, 
афтæмæй загъта лейтенант, стæй дзуапмæ дæр нал банхъæлмæ касти, 
афтæмæй, йæ фарсмæ чи лæууыди, уыйырдæм йе ’ргом аздæхта. - 
Старшина, æнхъæлмæ кæсынæй ницыуал. Дæхи загъдау, тагъд 
æрбабон уыдзæн. Мæнæ хистæр сержант Болатайы-фырты демæ айс- 
пулеметмæ. Кæд ма лæппутæй исчи æгас у... Пулеметæн дæр исты 
амал бакæнут... Йæ сæр нæ тынг æхсызгон хъæуы. Хистæр сержант, 
цæттæ дæ? - мæнырдæм æрбакаст лейтенант. 
- Хъусын дæм, - дзуапп ын радтон æз æмæ мæ буар ныддыз-дыз 
кодта. Æвæццæгæн, мæ ныхæстæ æгæр мæллæг хъæлæсæй загъд 
фесты, мæ цæсгом сæ ссыгъди... 
Пулемет кæм амыдтой, уырдæм нæ бирæ нал хъуыди, хъæды 
къохæй пыхсбынмæ рахызтыстæм, æрхауы фæуырдыг кодтам, уæддæр 
мæ цæсгом йæ судзынæй нæма банцад. Бынтон разыйæ кæй нæ 
рацыдтæн, цыма уый бамбæрста. Æмæ йыл уæдæ раздæр дзых нæ 
уыди? Мæ цæсгомыл дон уæддæр скалдтаин. Мæ хæдоны æфцæггот- 
сауæмбыд. Сыгъдæгæй йæ уæддæр аивтаин. Цы нæ вæййы, куывды, 
мыййаг, куы нæ цæуын. Фæлæуу, фæлæуу! Æмæ уым лейтенант цы 
аххоеджын уыд? Немыцæн сæ фындзы бын кæй уыдтæ, кæйдæр загъдау, 
дæлæ кæнай, уæлæ кæнай, уæддæр дын ацы уырдыджы æнæ ’руайгæ 
кæй нæ уыд, уый хорз куы зыдтай, уæд ныггæнды фæлмæн лыстæныл 
дæхи Битъыры хъазы уагъд цы акодтай? Уæдæмæ фыдæлты ныхас раст 
у: хорз ма ракæн æмæ фыд ма ссарай... Уый дын, кæд иу чысыл дæ 
фæллад ссæуид, зæгъгæ, тæригъæдтæ кодта, афонмæ йæ туджы чи 
мæцы, уыдонимæ дæ нæ ауагъта, ды та дæ ницæйаг æфцæгготы мæты 
бацыдтæ. Кæд ыл афтæ тынг тыхст уыдтæ, уæд æй дæ адджын фыны 
размæ бахуыдтаис. Афтæ уæдæ, мæнæйуый, афтæ. Искæй цæсты æрду 
агурын æнцон у. Стæй, кæцæй дæ сæры февзæрд, лейтенант дæ 
разыйæ кæй нæ баззад, уый? Мæнæ уал дын дæ размæ цы хæс 
сæвæрдта, уый баххæст кæн, стæй уæд бæрæг уыдзæн. Муравьевыл 
дæр афтæ гуырысхотæ кодтай. Мад... Цыма атæппæт дзыллæйæ дæу 
йеддæмæ мад никæмæн уыди. 
Цæмæдæр гæсгæ та Муравьев мæ сæры сног ис. Бынтон 

154 
Цæгæраты Максим 
æнæнхъæлæджы. Сырдтон æй, архайдтон, цæмæй йæ ферох кодтаин, 
ууыл. Ницы йын мæ бон уыди. 
- Хистæр сержант, кæс-ма, - мæ хъуыдытæ мын карды цæфау 
æрдæгыл ахауын кодта ме ’мбал старшина. 
Мæ фазыл бабырыдтæн йæ цурмæ. Уый мын скъуыдтæ, пырхытæ 
æфсæйнаджы схъисмæ йæ къухæй бацамыдта. 
- Пулеметы лафет, - загъта старшина. - Мæнæ уый та йæ цалхы 
чъил... 
Ныхъхъус стæм нæ дыууæ дæр. Не ’мбæлттæ нæм кæд искуыцæй 
æххуысмæ сидынц, зæгъгæ, байхъуыстам нæ алфамбылаймæ, 
дымгæйы къуыс-къуысмæ. Бæстæ, цыма йæ райсомы тарф фыны 
аныгъуылд, уыйау къуырмайæ лæууыд. Ницы уынæр хъуыст немыцы 
’рдыгæй дæр. 
Нæ хæд сæрмæ, æрхы къуыбырыл, æд уидæгтæ хæрдмæ сфæлдæхт 
цавæрдæр бæласы бындзæфхад. Йæ бын æрдæгкъахт уæрмы хуызæн 
сатæгсау дардта. 
- Бындзæфхады рæбын... Бынат æвзæр бæргæ нæ равзæрстой, 
фæлæ... Дæсны æхсынц. Куыдзы хъыбылтæ! Стæй, сæ сармадзанты 
иугай пулеметтæм афтæ кæм æвдæлы, уым, æвæццæгæн, сæ уавæр 
бынтон æвзæр нæу. Афтæ ма дзы сфæйлаугæ уа, - загъта старшина 
æмæ йæ уæраджы сæртыл рабадт. 
Фæцагуырдтам не ’мбæлтты. Хайгай æрæмбырд кодтам пулеметы 
схъистæ. Дзæгъæлы. Кæй ма хъуыдысты æфсæйнаджы пырхæнтæ. Алы 
сыбыртт, алы къæрцмæ нæ хъус дардтам. Фæлæ иу зынæг нæ уыди не 
’мбæлттæй. Æмæ уæд фæстæмæ фæкæсфæкæсгæнгæ, сау митыл нæ 
зæронд фæдтæ агургæ раздæхтыстæм. Иу ран нæ фæндагыл 
цæхгæрмæ ныффæлдæхт калд мæра. Æвæццæгæн, нæ къæхты уынæр, 
нæ иугай ныхæсты скъуыддзæгтæ сæ куыст бакодтой: кæлдымы бынæй 
нæ хъустыл æрцыд кæйдæр уæззау хъæрзын. Цыма цæф арс уыдис, 
уыйау уынæргъыдта. 
Уайтагъд йæ уæлхъус алæууыдыстæм. 
- Махонтæй у, - цæфы раз дзуццæджы æрбадт, афтæмæй загъта 
старшина. 
- Дзæбæхдæр ма йæ фен, - мæхи нал баурæдтон æз. 
- Йæ худ ын асгæрстон. Стъалы йыл... 
Цæф уæззау цæф разынд. Дзырдтам æм, фарстам æй, фæлæ нын 
йæ уæззау хъæрзынæй дарддæр ницы загъта. 
- Цы йын кæнæм? - бафарста мæ старшина. 
- Афтæмæй йын ныууадзæн нæй, -дзуапп ын радтон æз æмæ йæм 
мæ фазыл бабырыдтæн. Батылдтон æй. Ноджы та уыцы хъæрзын. Цыма 
кæмдæр уæрмæй хъуысы. Йæ быны йын мæ къух фæцавтон. 
Схæцыдтæн ыл. Старшина мын аххуыс кодта æмæ йæ тыххæйты ме 
’ккоймæ систам. Æвæццæгæн ын йæ цæфтæ фæцагайдтам, æмæ арсы 
богъ ныккодта. Йе ’нæхъару къухæй мæ ныццæвынмæ хъавыд, фæлæ 

Æхсызгоп улæфт 
155 
йын мæ бæрзæйыл ауыгъдæй аззад. Ныхъхъус. Ныддыдæгътæ. Йæ 
уæнгтæй иу иннæуыл нал хæцыд. 
Старшина иннæ цæфты агурæг ацыд. Æз фæхæрд кодтон. 
Йæхи чи нæуал фембары, ахæм уæззау цæф уæлдай зынхæссæн 
кæй вæййы, уый зыдтон. Цалдæр хатты йæ мæхи рагъыл бавзæрстон. 
Фæлæ ацы къæсхуыртæм... Дæргъæй-дæргъмæ... Мæхæдæг дæр сæ 
иууыл цыбыртæй нæ дæн - дыууæ метры цыппар сантиметры хъуаг. 
Уый та, цыма йæ исчи ивазгæ акодта, уыйау йæ зæнгтæ зæххыл ласта, 
йæ цæнгтæ мæ фадхъултæм хæццæ кодтой. 
Мит ныхъхъæбæр. Нæ зæронд фæдтыл къæхтæ нæ, фæлæ 
уæраджы сæртæ, рæмбыныкъæдзтæ дæр нал хæцыдысты. Хъæды куы 
ныдздзæгъæлтæ уæм, зæгъгæ, зæронд фæдæн йæ иувæрсты уæраджы 
сæрмæ миты лæгæрстон. Æрбабон мыл уыдзæн, ныр уымæй нал 
тарстæн. Фæлæ цæф... Куынæуал мын сирвæза, фæндагыл мын исты 
куы кæна... Уыцы тæссаг хъуыдытæ мæ сырдтой талынг æмæ 
бырынцъагхæрды, цавæрдæр ныфс мын уагътой, иу хъаруйы цъыртт 
кæм нал баззад æмæ мæ быны дыдæгътæ чи кодта, уыцы дыууæ 
зæнджы. Æмæ мæ хид мæ фындзы хъæлæй цъыкк-цъыкк кодта, мæ 
фæсонтæ дон фестадысты. «Кæд йæ туг фæцыд æмæ уымæй афтæ 
сты?» - мæ зæрдæ мын фæрæхуыста уыцы хъуыды, мæ фæсонтæ артау 
ссыгъдысты. 
Æвæццæгæн нæ рагъмæ бирæ нал хъуыд. Æмбæрстон æй, æрмæст 
мæ ныфс бынтондæр асаст. Афтæ мæм касти, цыма йæм æппындæр 
никуы схæццæ уыдзынæн. Цæфæн ма йæ уæз цыфæнды фæуæд, 
фæлæ йæ хъæрзын... Райдианы мæм дзæбæх хъуысти, стæй дзы иу 
сым дæр нал цыд. Дзурын æм: 
- Цы фæдæ? Хъæрзгæ кæн... Хъæрзгæ, зæгъын, кæн æмæ йæ 
зонон, уым ма кæй дæ, уый. Науæд... 
Йæ бон хъæрзын нал уыди. Йæ ауыгъд къухмæ йын фæлæбурдтон. 
Йæ тугдадзины лæмæгъ цæф ын тыххæйты ссардтон. Фæныфсджын 
мæ кодта уый. Æрбамбырд та кодтон мæ хъарутæ. 
- Чысыл ма... Хæрз чысыл... Цалдæр къахдзæфы... Бафæраз ма. 
Æрмæст хъæрзгæ кæн... Дæхицæн дæр æнцондæр уыдзæни, - куырдтон 
дзы, лæгъстæ йын кодтон, æмæ мæ сæр зылди, зæрдæйы атъæпмæ 
бирæ нал хъуыди. Бон куыд æрбацъæх, уый нал бамбæрстон. Цæф 
здыйы къæртт фестад. Мæ къах айсын дзы нал фæрæзтон... 
Чидæр мын мæ ных митæй æууæрста. Дон мын мæ дзыхыл 
сдардæуыд. Их дон... Дымгæйы уазал мын мæ фæсонтæ хоста. 
Цавæрдæр змæлд мæ хъустыл уади. Тыххæйты ракастæн. Боны рухс 
мын мæ цæстытæ асыгъта. Чысыл æддæдæр зазы хъуынджын 
къалиутыл хуыссыди дæргъæй-дæргъмæ салдат. Къæсхуыртæ, 
æнæдаст. Йæ русыл туджы хъæбæртæ. Йæ сæр мæнырдæм разылдта. 
Рабадынмæ хъавыд, фæлæ йæ бон нæ баци. Æрдæгцъындæй мæм 
æрбакаст. Йæ цъæх былтæ гæзæмæ базмæлыдысты. Дыууæйæ йæ 

156 
Цсегæраты Максим 
уæлхъус алæууыдысты. Схæцыдысты йыл. Рабадын æй кодтой. Йæ 
рахиз хъусыл дзедзыкка кодтой йæ кæсæнцæстытæ. 
- Муравьев?! - тугæй айдзаг сты мæ цæстытæ. - Гал марæггаг ма 
йынхъугдæр?! 
Мæ цæстытыл ауад йæ сырх армытъæпæн, тамакойы чысыл тæпп, 
ацæргæ салдат йæ лæдзджытимæ. Ноджы йе ’лхыскъ ныхас, не 
’мбæлтты тар æрфгуытæ. 
Мæ сæр разылд. Мæ цæстытæ та фæстæмæ атартæ сты. Бæлæстæ 
та фæстæмæ сæ бындзарæй рафæлдæхтысты... 
Дыккаг бон Муравьев æмæ йæ дыууæ ’мбалы койы йеддæмæ 
ницыуал уыди æнæхъæн полчъы. Цы нæ сæ дзырдтой! Чи загъта: дæс 
æмæ дыууиссæдз салдаты ныццагътой. Чи та: салдæттимæ ма дыууæ 
булкъоны æмæ цалдæр афицеры дæр уыди... Иу та ма сыл, æнхъæлдæн, 
немыцагхæдтæхæг дæр бафтыдта. Полчъы командир Муравьевы риуыл 
хæрзиуæг куыд æрсагъта, уымæн дæр, æнхъæлдæн, æвдисæнтæ фæци. 
Мæ койгæнджытæ дæр дзы разынд. Цыма Муравьевы мæ бæсты уыдон 
хастой, кæнæ мæм искуыцæй кастысты, уыйау мын мæ хъизæмæрттæ 
нымадтой. Æрмæст дзы мæнæн хæрзиуæг раттын йæ цæст никæмæн 
бауарзта. 
Æцæгдзинадæй та хабар уыд афтæ. Цæвиттон, сгарджыты къордыл 
минæтæ хæлгæ дæр нæ фæкодтой, фæлæ сæ нæхионтæ сæхæдæг 
срæмыгътой. Минæты æхсæнты сæхицæн фæндаг акъæртт кодтой æмæ 
афтæмæй ратымыгъ ластой. Немыц ма сæ фæдыл бæргæ ныххæррæтт 
кодтой, фæлæ сын Муравьевиты пулемет сæ фæндаг æрæхгæдта. 
Старшинайыл та, мæ фæстæ цалынмæ не ’мбæлтты агуырдта, 
уæдмæ дзæбæх æрбабон, немыцы цæст ыл æрхæцыд æмæ йæ суанг 
изæрдалынгтæм йæ сæр схъил кæнын дæр нал бауагътой. Куыд 
радзырдта, афтæмæй пулеметы хæцæнтæм хæстæг йæхи цæстæй 
федта немыцæгты мæрдтæ, цыппар æмæ дзы ссæдз банымадта. Немыц 
сæ изæрыгон сæхирдæм сыфцæй куыд ластой, уый дæр федта. 
Муравьевы дыууæ ’мбалы та кæлдымы бын ныгæнгæ бакодта. 
Старшинайы ныхæстимæ чи не сразы, ахæмтæ дæр уыди. 
- Анымадта мын сæ... Немыц æм алырдыгæй топпыкæсæнтæй 
кастысты, уый та сæ иугай нымадта. Куыд нæ стæй! Уыцы нымайæгæй 
йын йæхи куыд нæ анымадтой? 
- Æз дæр уый зæгъын, æз, - йæ фарс фæци иннæ. 
-Уæдæ ’мæ æдзæстуарзон стæм. Иу-дыууæ ма сыл куы афтыдтаид, 
уæд... Старшинайæ зæгъын. Йæ мады ’рвадæлтæй, мыййаг, не сты, -- 
ныхасгæнджыты судзгæ артмæ хус къæцæлтæ зыввытт кодта чидæр. 
Хуыцау хорз, æмæ старшинайæ дæрдты лыгъдысты уыцы ныхæстæ. 
Æртыккаг бон, Михайловскы æфцæгмæ бырсгæйæ фæцæф дæн. 
Нæмыг мæ рахиз дæларм бацыд æмæ мын мæ уæныстæгæй дзæбæх 
схъис арæдывта. Ме ’мбæлттæ мæм афоныл нæ сарæхстысты, 

Æхсызгои улæфт 
157 
санбатæй мæм хæстæг ничи фæци æмæ иу цасдæр иунæгæй аззадтæн. 
Мæ цæф разæй армытъæпæнæй бæргæ сæхгæдтон, фæлæ фæсонтæй 
туг фемæхст. Бæласмæ ма мæхи сбыцæу кодтон. Мæ зæрды уыди туг 
бауромын. Фæлæ йын мæ бон ницы баци. Уайтагъд мæ сæр разылд. 
Зæхх мыл æд арв, æд бæлæстæ рафæлдæхт. Чидæр мын мæ 
уæныстæгыл йæ тых æвзæрста: йæ рæбынтыл æй стонынмæ хъавыд. 
Мæ зæрдæ мын тыдта... 
.. .Æрчъицыдтон Геленджикы горæты цавæрдæр скъолайы нарæг 
къæлидоры хъæбæр сынтæгыл. Мæ цæфæн йæ судзаг дзæбæх нал 
æвзæрстон-уæззау рыст кодта, фезмæлын мæ нæ уагъта. Мæ алыварс 
уæззау хъæрзтæй хъæрзыдысты цæфтæ. Кæйдæр фæсус хъæр 
зæрдæйы уидæгтæ фæйнæрдæм рæдывта. Чидæр къæлидоры æддаг 
кæронæй дохтырмæ сидти, æвзæр дзыхæй дзырдта. Иу хъуыдыгæнæг 
мæ нæ уыди. Æвæццæгæн сæ мæнмæ нæма æвдæлд уыцы иугæндзон 
хъæрзынæй. Мæ алыварс къах æрæвæрæн нæ уыди цæфтæй. Кълæсты 
дæр афтæ. Сæ дуæрттæ сын фæйнæрдæм байтыгътой. Хосты тæфæй 
зæрдæ хæццæ кодта. 
Изæрдалынгты мæнмæ дæр рад æрхаудта. Дыууæ æрыгон 
сылгоймаджы мæ фæтæгены цырагъы рухсмæ фæрауын-бауын кодтой. 
Мæ цæфтæ мын цæмæйдæр байсæрстой, бабастой сæ ногæй æмæ 
мын фæд-фæдыл ме ’рбадæнты фæлмæны дæргъæй-дæргъмæ 
судзинтæ аскъæрдтой. 
Мæрдфынæй адæн. Уымæй дæр мæ галиу фарсыл. Цыма раст 
нæхимæ мæ мады фæлмæн хуыссæнтыл фестадтæн, афтæ кæмдæр 
аныгъуылдтæн. Цæй цæф æмæ ма цæй æндæр - суанг ма нæхимæ 
дæр фестадтæн. Æнхъæл дæн, боныцъæхтæм мæ къах дæр нал 
атылдтон. Æрмæст райсомæй, мæ дæлфæдтæм пъолыл чи хуыссыди, 
уыцы цæфты сусу-бусуйæ бамбæрстон, мæ фын бынтон сæ адджынтæй 
кæй нæ уыди, уый. 
- Ахæм ма дзы хъæрзгæ уа... Бонмæ йын аирвæзын æнхъæл нал 
уыдтæн, - æз æй куыд нæ фехъуыстаин, афтæ ныллæг хъæлæсæй 
дзырдта, йæ цæнгтæ сæ рæбынтæм бинты тыхт кæмæн уыдысты, уыцы 
къæбæлдзыгсæр ацæргæ лæг. 
- Стæй кæмæдæр куыд лæбурдта, уый та? Загътон, зæгъын, 
ныртæккæ йæ сынтæгæй расæррæтт ласдзæн, - дзуап ын лæвæрдта 
кæйдæр бæзджын хъæлæс- Цыдæр у, уæддæр дзы кæмæйдæр маст 
бацыд. Мæстджын та дзураг вæййы. 
-Æвæццæгæн. Æндæр Хуыцауы хумæтæджы искæуыл йæ маст нæ 
калдтаид. 
- Æвзæр цæф æй хуыдта дохтыр... 
- Цæфæй хорз нæй. Стæй, куыд æм кæсын, афтæмæй, иу цæфыл 
йæ цард чи радта, ахæмы каст нæ кæны. Адзæбæх уыдзæн. 
- Ныхас дæр ыл нæй. 
- Кæсыс, цавæрдæр инæлар... 

158 
Цæгæраты Максим 
- Инæлар нæ, фæлæ булкъон... 
- Цымæ кæй агуры? Сæумæцъыккæй ам цæмæн æрбалæууыд? 
Йемæ чи ис, уый та дохтыр у, æвæццæгæн... 
- О, дохтыр. Дысон мæнæ тыргъы кæмæдæр хæцыд. Кæсыс, уæртæ 
иу кæсæнцæстджыны раз æрлæууыдысты. 
- Æвæццæгæн, уæдæ булкъон исты профессор у æмæ йæ 
сæрмагондæй рынчыны фенынмæ æрбаластой. 
- Æвæццæгæн. Стæй цæф хуымæтæджы цæф нæу, æндæр æм 
профессоры не ’рбаластаиккой? Кæд, стыр афицеры цин кæмæ ис, ахæм 
исчи у? 
-Нæзонын... 
Дыууæйæ мæ уæлхъус æрлæууыдысты. Булкъоны пъагæттæ кæуыл 
уыди, уый йæ цъæх бухархуд систа, къухмæрзæнæй йæ кæсæнцæстытæ 
асæрфта, мæ фарсмæ сынтæгыл æрбадт æмæ мæм комкоммæ ныккаст. 
-Лæппумынзагъта. Мæфырт... Муравьев... Дæуæй стырбузныг... 
Дысон мæм æнафоны фæхабар кодтой... 
- Муравьев?! - Мæ сынтæджы рабадтæн æз. - Æмæ кæм и? Куыд 
у?... 
Булкьон гом дуармæ бацамыдта. Къласы къуымы, хъулæттæ бинты 
бынæй ма æрмæст йæ кæсæнцæстытæ зындысты, афтæмæй 
мæнырдæм йæ къух тылдта чидæр. Стæй йе ’нгуылдзтæ иу ранмæ 
æрбатымбыл кодта, йæ ныхас мæм тыххæйты æрбайхъуыст: 
- Фидар лæу-у, хистæр серж-ант... 
Мæ хъуыр мын цыдæр ахгæдта. Мæ зæрдæйы дзæхст-дзæхст ссыд. 
Мæ бон æм сдзурын нал баци. Йæ сæр мæм батылдта. Мæ сæр æм 
разыйы тылд бакодтон æз дæр æмæ булкъонмæ хæрдмæ скастæн. 
Йæ фындзы фæрстыл æрызгъордтой дыууæ цæстысыджы. Æртыккаг 
йæ кæсæнцæсты авгыл зыр-зыр кодта. 

Æхсызгои улæфт 
159 
ДОЛÆТМЫРЗÆ 
Иннæ бонты хуызæн та ацы бон дæр бады Долæтмырзæ зæронд 
булвары кæрон, гæдыбæлæсты бын. Æнуд бон у, æмæ адæм сæхи 
аууонмæ ласынц. Кæдæмдæр тагъд кæнынц. Кæсы сæм Долæтмырзæ 
йæ цъынд цæстытæй. Никæмæ дзы ницы дзуры. Ничи йæм дзы ницы 
дзуры. Суанг ма зæрæдтæ дæр. Тагъд кæнынц уыдон дæр кæдæмдæр. 
Кæстæртæн ма фидауы тагъд кæнын, фæлæ уыдоныл та цы ’рцыди? 
Йæхинымæр сæм мæсты кæны Долæтмырзæ. Афтæ йæм кæсы, цыма 
уый фыдæнæн згъорынц йæ рæзты сæ цоты цотимæ. Цыма сæ 
хъæлдзæгныхасбарæй Долæтмырзæйы размæ æрхæссынц. Кæстæртæ 
та бынтон сæ цæсгом суагътой-уыцы тæнæгкъабаты, уыцы цыбырдыс 
хæдæтты. Цыма кæрæдзийæн искуыдæм лидзынæй тæрсынц, 
уыйхуызæн сæ гом цæнгтæ æддæг-мидæг ауайынц. Кæмæн дзы йæ 
бецыкк пецмæрзæны хуызæн, кæмæн та -халоны ахстон. Се змæлдмæ 
хатгай йæ сæр разилы. Сæмхæццæ вæййынц бульвары цæуджыты 
къæхтæ. Йæ сæр сæ иуварс азилы. Ныккæсы цæхгæрмæ уынгмæ. Уым 
та машинæтæ... Мæлдзыджытау дыууæрдæм кæнынц. Сæ гуыв-гуывæй 
не ’нцайынц. Стыхсы сæ. Æмæ уæд æнæбары йæ цæстытæ бацъынд 
кæны. Иу бакастæн фынæйы хуызæн вæййы. 
Æдзухдæр иу бандоныл бады Долæтмырзæ, бульвары æппæты 
кæройнагбандоныл. Райсомæй чысыл куы ферæджы кæны, йæ бынаты 
искæй бадгæ куы баййафы, уæд йæ хъандзал даргъ зæнгтыл бандоны 
алывæрсты зилын сисы. Фефсæрмы дзы вæййынц кæстæртæ. 
Ныууадзынц ын бандон. Долæтмырзæ дæр уæд йæ дæрдджын сау 
хæлафы дзыппæй газеттæ сисы, бандоныл сæ дыууæ тыхтонæй 
æрæвæры - ома, бандон ахст у, зæгъгæ. 
Иу райсом цавæрдæр зæронд ус æмæ лæджы йæ бынаты бадгæ 
баййæфта. Бирæ фæразил-базил кодта сæ алыварс. Хъуыдыгæнæгæй 
куы нæ уыди, уæд сын йæхинымæр цалдæр «дзæбæх» ныхасы загъта 
æмæ сæхимæ рацыд. 
Нал фæзынд уыцы бон Долæтмырзæ бульвары. Æрмæст дыккаг 
райсом, йæ дæларм цавæрдæр фæйнæджы гæбæзтæ, афтæмæй 
хъавгæ цыдæй ныццыд йæ бандоны рæзты. Æрлæууыд кæройнаг 
бæласы бын. Райхæлдта йæ тухгæ бандон, æрбадт ыл, йæ фæсонтæ 

160 
Цæгæраты Максим 
бæласмæ сарæзта æмæ фæллад галау йæ къæхты бынæй ныуулæфыд, 
цыма йæ раздæры бынаты чи бадти, уыдонæн афтæ зæгъынмæ хъавыд: 
ардыгæй дæр ма мæ сурдзыстут? 
Уыцы бонæй фæстæмæ Долæтмырзæ бульвармæ цæуын байдыдта 
йæхи бандонимæ. Дис ыл кодтой адæм, ацы лæгæн йæ фарсмæ 
замманай бандæттæ куы ис, уæд ма йæхи бандон цæмæн хæссы, 
зæгъгæ. Цалдæр хатты йæ бæласы бын бадгæ федтон æз дæр. Ныр 
дæр мæ цæстытыл уайы: мæллæг, æлвæстцæсгом. Йе ’фсæр дзоныгъы 
æфсæры хуызæн, гуыбырфындз, æмбæхст цæстытæ, хъуынджын 
æрфгуытæ, даргъ лыстæг къубал. Йæ цыргъ роцъойы бын, йæ базыртæ 
кæмæн асастысты, хурмæ чи ныттæбæкк, ахæм гæлæбу-галстук. Сырх 
тæппытæ дзы. Йæ тегла худæн та æппын æмбал нæ уыди. Иæ гопп 
хохаг мæкъуылы цъуппы хуызæн, йæ кæрæттæ - кæфойы былтæ. Æнуд 
бон дæр æй йæ сæрæй нæ иста. 
«Ау, ирон лæг куы у, йе ’мбæлттæй йæ фарсмæ куыд никуы ничи 
абады? Циндзинадмæ, куывдмæ йæ уæд та куыд никуы ничи бацагуры? 
Æнæ сыхаг, æнæ хæстæг куыд фæразы?» - Долæтмырзæйыл цал хатты 
æмбæлдтæн, уал хатты хъуыды кодтон мæхинымæр. 
Æрмæст иу хатт... О, уæд æндæр Долæтмырзæйы федтон æз! Йæ 
тухгæ бандон бæласы бын фæлдæхтæй лæууыд, йæ къухы цавæрдæр 
зæронд газеттæ, афтæмæй иу лæппу-лæгæн цыдæр «æмбарын» кодта. 
Цыма йæ ныхæстæн, исчи сæ куы фехъуса, уымæй тарст, уыйхуызæн 
йæ алывæрстæм ракæс-бакæс кодта, стыр хъазуатонæй дзырдта: 
-Уый æцæг революци уыди... Техникон революци! Æрмæст махмæ 
нæ, фæлæ æппæт дунейыл дæр. Мæнæ ма ’ркæс, куыд дзы фыссынц, 
уымæ. Фысгæ та йæ чи кæны, уый зоныс? Зындгонд ахуыргонд. Чысыл 
ма куы рацардаид, уæд æнæмæнгакадемикчи суыдаид, ахæм зындгонд 
ахуыргонд... 
Æдде бакæсгæйæ, æдзух ахæм уæзданхуыз, сабыр чи зынд, уыцы 
Долæтмырзæ афтæ сцырын уыдзæн, уый æнхъæл нæ уыдтæн. Йæ 
хъуынджынн æрфгуыты бынæй, гæдыйы цæстытæ мæйдары куыд 
ферттивынц, афтæ сæрттывтой йæ цъæх цæстытæ, йæ даргъ къубал, 
цыма резинæйæ уыди, уыйау ратас-батас кодта. Йæ ныхæстæй иу 
иннæйы сæрты хауд. Лæппу-лæг æм райдианы зæрдиагæй хъуыста, 
стæй дзы, æвæццæгæн, тыхсын байдыдта æмæ, чысыл æддæдæр 
бæласы сыфтæртæ чи уыгъта, уыцы фондзаздзыд сывæллонмæ 
фæкæс-фæкæс кодта. 
- Дæ фыртæн ма тæрс, æз æм мæ хъус дарын - лæппу-лæджы 
дысмæ февнæлдта, афтæмæй зæххыл нал хæцыд Долæтмырзæ. - 
Хъусгæ-ма бакæн, хъусгæ... Æз дын, ды дæ фыны дæр кæй никуыма 
фехъуыстай, ахæм диссæгтæ радзурдзынæн. Нæ дыууæ дæр 
инженертæ... Æз дæр заводы сæйраг инженерæй бирæ фæкуыстон. 
Стæй бирæ заводты... Дæу карæнæй æз... Сомы мæ нæ кæнын кæныс, 
æз-иу мæнæ ацы бульвары куы ’рцæйцыдтæн, уæд бирæтæн сæ 
зæрдæтæ хъæрмттæ котой. Сæ сæртæй-иу мын куывтой. Ныр та цы 

Æхсызгоп улæфт 
161 
хъæуы! Дæ худ фехс æмæ инженерыл ауайдзæн. Фæлæ уæд... Мин 
сæры, мин къухы мыл куы уыдаид, уæддæр адæмыл нæ аххæссыдаин. 
Кæдæм мæ нæ хуыдтой, цы куыстмæ мæ нæ кодтой. Гæды митæ, 
сайæнтæ... Цы нæ æвзагæй уасыдысты... Æмæ сæм æз дæр, цæргæс 
йæ холымæ хохы цъуппæй куыд кæса, афтæ уæлиауæй кастæн. 
Уæд нæ горæт знæгтæй æмызмæлд кодта. Уæвгæ æрмæст горæт 
нæ. Кæцы ранæй дæ рагæрах кæндзысты, уый зын равзарæн уыди. 
Ноджы хæлæг... Æвæццæгæн нын уый фыдæй баззад. Æмæ чи хæлæг 
кодта, æнхъæлыс? Цавæрдæр ницæйаг къуыдиппытæ! Дыууæ гæбæр 
бæхы дзы кæмæ уыд, уыдон дæр сæхимæ цыдæртæ кастысты. Сæ 
бæхтæй, сæ цъæх арахъхъæй хъал уыдысты. Мæнау рог машинæты 
куы нæ бадтысты, сæнæн йæ дзæбæх куы нæ нызтой. Афтæмæй сæм 
байхъус, уæд паддзæхтæ. «Мах дæр нæ хæдзæрттæй лæгтæн 
рацыдыстæм.... Æгъдау зонæм...» Æнæбазыр мæргътæ! Кæм цы 
федтой сæ къæрид кæрцытæ æмæ се смаггæнаг арахъхъы йеддæмæ?.. 
Лæппу-лæг йæхинымæр катайы бацыд, цы хуызы ма дзы аирвæзон, 
зæгъгæ, æмæ æппынфæстаг йæхи нал баурæдта: 
- Бахатыр кæн, фæлæ адæмæй афтæ дзурын хорз нæу. Цом, Борик, 
науæд нæ нæхимæ нал бауадздзысты, - загъта уый æмæ йæ фырты 
къухыл рахæцыд. 
-Æз... Хæлæггæнаг чи у, уыдоны тыххæй зæгъын. Ды нырма æрыгон 
дæ, царды тызмæг уылæнтæ дæ нæма ’рсырдтой... Акса-ма, уæдæй 
нырмæ ныхæстæ кæнæм, фæлæ дæ, кæй лæппу дæ, уымæй дæр нæ 
бафарстон, - бауырдыг æм Долæтмырзæ. 
- Иналыхъты Иналыхъы фырт. Хъасболат мæ ном, - фæстæмæ ма 
йæм ракаст лæппу-лæг. 
Згæ хъамайы цæфтау сæмбæлдысты уыцы ныхæстæ Долæтмыр- 
зæйы зæрдæйыл. Иæ сурхид ын акалдтой. Систа йæ бандон, тыхулæфт 
ныккодта æмæ бæласыл йæхи бауагъта... 
.. .Бинонтæй хæдзары никæй баййæфта Долæтмырзæ. Бинонтæ дæр 
цас уыдысты - йæ ус æмæ йæ усы хойы дыууæ абадгæ чызджы. 
Хæдзары дзы кæй никæй баййæфта, уый йын æхсызгон уыди. Ахæм 
заман хъыгдарыны хосы йеддæмæ ницы сты. Уæлдайдæр йæ ус - 
фæрсынтыл та схæцдзæн. Цыма йын фондз æмæ ссæдзаздзыд лæппу 
у æмæ йын искæмæй байсынæй^тæрсы. 
«Рæвдздæр, мæнæйуый. Йæ цæфыл кæй нæ бакæнай, уый 
дæхицæй мауал хон», - загъта Долæтмырзæ æмæ йæ зæронд стьолы 
лагъзæй йæ фыссæн дзаумæттæ раласта. Тетрæдты ’хсæнæй 
кæцæйдæр рахауди, раджы кæддæр кæй систа, ахæм къам -æнæ галиу 
цонг, æнæ галиу уæхскæй. Исдугмæ йæм æдзынæг кæсгæ баззад. Йæ 
цæстытыл та ногæй ауад Ростовы горæт. Институт, се ’мдзæрæн. Уæд 
сын Иналыхъимæ иу хæдон дæр уæрæх уыди. Цыма æнæ кæрæдзи 
цæрын дæр нæ базондзысты, афтæ сæм касти уæд. Æрыгон инженертæ. 
Хæрзконд дыууæ лæппуйы. Зæхх сæ къæхты бын рызти, цард сæм йæ 
мидбылты худти, афтæмæй цæттæ лæгтæй сыздæхтысты фæстæмæ, 
11 Цæгæраты Максим 

162 
Цæгæраты Максим 
Ирыстонмæ. Куыст агурын сæ бирæ нæ бахъуыди - цалдæр боны фæстæ 
Иналыхъы Садонмæ арвыстой, Долæтмырзæ та Дзæуджыхъæуы 
трамвайтæн инженерæй баззад. Фыццаг дыууæ азы кæрæдзийыл 
æрхъæцмæ дæр нæ хъæцыдысты. Долæтмырзæ- Садонмæ, Иналыхъ 
-Дзæуджыхъæумæ - ахæм къуыри сыл не скодта, кæрæдзи кæд нæ 
бабæрæг кодтой. 
Иналыхъы хорз куысты тыххæй арæх дзырдтой æмбырдты. Дыууæ 
хатты ма йын йæ къам дæр рауагътой газеты. Долæтмырзæйæн 
райдианы æхсызгон уыди, йе ’рдхорды хъуыддæгтæ афтæ хорз кæй 
цыдысты, уый. Цалдæр хатты ахъавыд йæ трамвайтæй Садонмæ 
ацæуын, фæлæ йæ горæты лæгъз уынггæй йæ къах нæ ахаста. Ноджы 
йын чидæр уæлдæр бынатæй зæрдæ бавæрдта æмæ уымæ æнхъæлмæ 
касти. 
Цыди рæстæг, фæлæ Долæтмырзæйы ног бынат нæ уæгъд кодта. 
Стæй, бынатæй йын зæрдæ чи бавæрдта, уый йæхæдæгæнæ бынатæй 
аззад. Йæ уæнгтæ æркалдысты Долæтмырзæйæн. Ноджы куыст йæ 
гаччы нал бадт- кæм вагæттæ фæлдæхтысты, кæм та телтæ сыгъдысты. 
Цалдæр хатты йыл горæты хицауад хорз абырыдысты... 
«Уæдæ Иналыхъы хъуыддæгтæ афтæ хорз цæмæн цæуынц? 
Институты мæнæй рæвдздæр куы ницæмæй уыди», - иу сæрдыгон 
райсом йæ куыстмæ цæугæйæ хъуыды кодта Долæтмырзæ æмæ уыцы 
ныхæстимæ йæ зæрдæйы райгуырд хæлæгдзинад. Хæлæгдзинад - йæ 
хуыздæр хæлар, йæ хуыздæр æрдхорд Иналыхъмæ... Стæй иуахæмы 
бынтондæр ахуыссыд сæ хæлардзинады арт. 
Уый та рауад афтæ. 
Иналыхъ æрхъуыды кодта хæхтæ къæртгæнæн ног машинæ. Йæ 
циндзинад æй рахаста Долæтмырзæмæ. Фæбадтысты æхсæв-бонмæ 
иумæ. Иналыхъы райсомæй раджы йæ куыстмæ цæуын хъуыди. 
Долæтмырзæ йын загъта: 
- Ам уадз дæ машинæйы проект. Æз æй техникон советæн фенын 
кæндзынæн... 
Иналыхъ сразы Долæтмырзæйы фæндоныл, ныууагъта йæ проект 
æмæ йæ куыстмæ ацыд. Иу мæйы бæрц æй нал равдæлд горæтмæ. 
Нæ йæм фæзынд Долæтмырзæ дæр. Стæй дзы уæд писмо райста, дæ 
проект техникон советы зæрдæмæ фæцыд æмæ йæ Мæскуымæ 
арвыстой, зæгъгæ. 
Уыйадыл Иналыхъы проект Долæтмырзæйæ Мæскуыйы ’хсæн 
«фесæфт». Бирæ йæм фенхъæлмæ каст, стæй куы никуыцæй зынд, уаед 
Долæтмырзæйыл гуырысхо кæнын байдыдта. Бахъаст кæнын ыл уыди 
йæ зæрды, фæлæ уыцы рæстæг Мæскуыйæ гæххæтт райста. 
«Цин кæнæм де сгуыхтыл, -фыста йæм хуызджын металлты наукон- 
иртасæг институты профессор. - Мах æй нымайæм нæ иумæйаг 
сгуыхтыл, советон наукæйы уæлахиздзинадыл. Бахатыр кæн, ныртæккæ 
нын куыст бирæ ис, æмæ нын дæ проектмæ лæмбынæг æркæсынæн 

Æхсызгоп улæфт 
163 
фадат нæй. Тыхсгæ ма кæн, куыддæр нæ февдæла, афтæ дæм хабар 
кæндзыстæм». 
Цæмæй зыдта Иналыхъ, уыцы гæххæтт Долæтмырзæйæн йæхи 
фыст кæй уыди, уый. Цæвиттон, Долæтмырзæ йæ куысты фæдыл 
Мæскуымæ ацыд. Ссардта уыцы институт, цыдæр амæлттæй дзы æд 
штамп сыгъдæг гæххæтт йæ къухы бафтыд, йæхæдæг кæй æрхъуыды 
кодта, ахæм профессоры номæй дзы писмо ныффыста æмæ йæ 
Иналыхъмæ рарвыста. 
Садоны нарæг уынгты та ногæй фæзындысты дыууæ æрдхорды. 
Иналыхъ разы уыди Долæтмырзæйы æххуысæй. Йæ алы æрбацыдыл 
дæр ын цин кодта. Æрмæст Долæтмырзæйы Садоны уынгты æфсымæры 
зæрдæ нæ хаста. Уый зылди Иналыхъы фæдыл. Уый хъуыди 
æрмæстдæр хахуыртæ йе ’рдхорды ныхмæ. Æмæ сæ къахта, агуырдта 
сæ, мысыдисæ... 
Стæй иу фæззыгон райсом йæ куыстмæ нал рацыд æрзæткъахæнты 
сæйраг инженер Иналыхъты Иналыхъ. Нал ын фехъуыстой йæ фæлмæн 
ныхас, нал ын федтой йæ мидбылты худт. Нал фæзынд уыцы бонæй 
фæстæмæ Садоны Долæтмырзæ дæр. Нал бабæрæг кодта Иналыхъы 
идæдз ус Райханы. Нал ыл бацин кодта йæ горæтаг фатеры... 
Иналыхъы проект... Сыздæхт Мæскуыйæ фæстæмæ. Æрмæст йæ 
хицауы Ирыстоны нал сæййæфта. Сыздæхт Долæтмырзæйы номимæ. 
Иналыхъæн дзы йæ кой, йæ хъæр дæр никуыцæйуал райхъуыст. Æмæ 
иу цасдæр газеты æндæр кой нал уыд - æппæлыдысты Долæтмыр- 
зæйæ, йе «’рхъуыдыгонд» машинæйæ. 
Æрмæст бирæ нæ фæлæууыд Долæтмырзæйы мæнгамад мæсыг- 
иу бон йæ тæккæ бындзарæй рафæлдæхт, ныххæррæтт ласта. 
Иналыхъы æмбæлттæ газетмæ ныффыстой, ссардтой проекты къопи. 
Систой Долæтмырзæйы гамхуд. Цы гæнæн ма йын уыди, æмæ йæ 
дымджытæ æрбацыбыр кодта, æхсæвы мæйдары фæлыгъд йæ 
райгуырæн бæстæй. Фæрахау-бахау кодта, фембæхста йæхи. Кæм 
Астæуккаг Азийы, кæм Дард Цæгаты. Базæронд æмæ иу цалдæр мæйы 
размæ фæстæмæ сыздæхт Дзæуджыхъæумæ. Йе ’мгæрттæй бирæты 
нал сæййæфта, кæстæртæй та йæ зонгæ ничи кæны. Ныр ын абон 
Иналыхъы фырт байгом кодта йæ зæронд хъæдгæмттæ. 
О, сывæрджынæй ма федта фæстаг хатт Райханы. Раст зæгъын 
хъæуы, Иналыхъæн йæ фæстæ фырт баззад, уый æнхъæл нæ уыди 
Долæтмырзæ. Ноджы цавæр фырт! Уæд йæ фырты фырт та! Иналыхъы 
цæрмæстыгъд бакодтой. Иу джиппы уагъд. 
«Æз та? Кæй ныууадздзынæн мæ фæдыл? Курæг дæр кæй нæй, 
уыцы кæйдæр цъæх чызджыты? Ныртæккæ дæр мын мæ цæстытыл 
куы бахæцдзысты... Сæ мады хойыл дæр нæ бацауæрддзысты. 
Хъусыс, мæнæйуый, йæ сæр кæмæн ракæнынц, уый йæ сæрыхъуынтыл 
нал фердиаг кæны. Иналыхъ адæмы знагæй фесæфт? Фесæфт. Уæдæ 
йаэ фырт ахæм бынаты цæмæн хъуамæ уа? Зынг зæгъынæй ком нæ 
судзы, фæлæ æз ам, Дзæуджыхъæуы цæрын, уый куы базона, уæд 

164 
Цæгæраты Максгш 
мæм арфæтæм не ’рбацæудзæн», - дзырдта Долæтмырзæ æмæ йæ 
къух зыр-зыр кодта. Ныххæцыд ыл иннæ къухæй. Ногæй та къаммæ 
фемдзаст. Зыбыты иунæгæй йæм æнкъардхуызæй кæсы кæддæры 
æрыгон Долæтмырзæ. Уайдзæф кæны зæронд Долæтмырзæйæн: 
«Цæмæн мæ ныууагътай æнæ уæхск, æнæ цонгæй? Уыдонæй куы 
æнцадтæн Иналыхъыл. Цæмæн мын сæ алыг кодтай Иналыхъимæ? 
Цæмæн нæ баппæрстай дæ хуыздæр æрдхордимæ пецы судзгæ 
цæхæры?.. Ма ныффысс, мауал басудз дæ маргæй Иналыхъы 
байзæддæгты!..» 
- Иналыхъы хъæлæс?!.. - фыр тæссæй хæрдмæ фæхауд 
Долæтмырзæ. Йæ риуы хæр-хæр ссыд, стæй дзы цыдæр аскъуыд, 
цæстытæ кæдæмдæр атахтысты, цар рафæлдæхт æмæ йæ сæр 
стъолыл æрхауд. Йæ цæнгтæ ауыгъдæй баззадысты... 

Æхсызгоп улæфт 
165 
РÆСТМÆ ЧИ НÆ ФÆЦИ, АХÆМ ЛÆВАР 
Кæрты æрлæууыди цъæхахуырст файтон. ОРС-ы хицау Куыдзийæн 
йæ зæрдæ «змæлгæ» кæй кодта æмæ уый тыххæй сæрмагонд йæхицæн 
кæй саразын кодта, уыцы зæузæугæнаг файтон. Рæгъауы фæстæ чи 
фæгобан, уыцы сау бæхæн йæ фæздæг йæ фæрстæй калд æмæ 
хæстулæфт кодта. 
Куыдзийы завхоз, сырхцъар, æрыгон лæппулæг Гамбол, роггомау 
æргæпп кодта файтонæй æмæ, дыккаг этажы къæлидорæй бынмæ цы 
гыццыл лæппу касти, уымæ сдзырдта: 
- Марадз-ма, лæппу, Рамазантæй мын искæмæ бадзур. 
- Ныртæккæ, - загъта лæппу æмæ асинтыл йæ къæхты хъæр ссыди. 
Лæппу фæстæмæ æрæгмæ куы здæхт, уæд Гамбол хъæдабæ гауызы 
бынæй кæрдæджы муртæ раласта æмæ бæхы хид фæрстæ сæрФыныл 
фæци. Уый фæстæ файтонмæ схызти, голладжы фарсмæ йæхи 
уæззаугомау æруагъта æмæ йæ мидбылты бахудти. 
Æмæ куыннæ, уæ хорзæхæй!.. Йæ зæрдыл æрбалæууыд 
айразмæйы хъуыддаг. Æвæдза, амондджын дæр куыннæ у Гамбол. 
Хуыцауы хуымæтæджы стыхсы иуæй-иу хатт йæ цардæй. Уæвгæ йын 
кæй аххос вæййы? Цал хатты фæзæгъы йæхицæн, арæхсгæ цæмæ 
нæ кæнай, уымæ дæ ныфс дæр ма хæсс, зæгъгæ? Æниу ахæстонæй 
куы рацыди, уæд ын цы сомытæ бакодта, давыны уагыл мæ къух дæр 
ницæмæуал бакæндзынæн, зæгъгæ, фæлæ цæстыты аххос у æви 
къухты, уый абоны онг дзæбæх дæр нæма рахатыдта. Цæвиттон, 
цæстытæ исты фенæнт, æндæр къухтæ иу ран нал фæлæууынц. Стæй 
хицауæй дæр у, хицауæй. Гъеныр мæнæ райсæм Куыдзийы. Гæды 
ныхас цæмæн у, Гамболæн æвзæр нæ уыди. Кæрæдзийы дзырд 
эембæрстой æмæ, куысты мидæг уый куы уа, хорз дæр уæд вæййы. 
•Фæлæ йæ ныр цалдæр боны размæ йæ куыстæй фелвæстой, æмæ 
дарддæр хъуыддæгтæ куыд рауайдзысты, хæйрæг йæ зонæг. Йæ 
хъуыддаг тæрхоны кæй ис, уый дæр хорз зоны Гамбол. Исты бæллæх 
та йыл куы ныббызычъи уа, уымæй стъæлфгæ дæр кæны. Фæлæ йæ 
ног хицау Рамазаны куыд бафæнда, хабæрттæ дæр афтæ кæй 
эцэеудзысты, ууыл дызæрдыг нæ кæны. Ныр цалдæр боны ницыма 
бафтыд йæ къухы æмæ йæхимæ мæсты дæр кæны. Ноджы Рамазаны 
зæрдæйы уагæн дæр ницыма базыдта, æмæ йæ, раст зæгъын хъæуы, 
Уый дæр иу чысыл бакъуылымпы кодта. 

166 
Цæгæраты Максим 
Цыфæнды кæд уыд, уæддæр ацы райсом сфæнд кодта йæ хицауы 
зæрдæ балхæнын. Йæ фадат цы уыди, уымæй æппындæр ницæуыл 
бацауæрста. Мæнæ ныртæккæ йæ фарсмæ цы стыр бур голлаг ис, уый 
цыхты дзæбæхæй, къалбасы хуыздæрæй æмæ дзидзайы нарддæрæй 
байдзаг кодта æмæ Рамазанты кæрты балæууыд. 
«Кæд, мыййаг, Рамазаны уым нæ баййафон, уæддæр сæ йæ усмæ 
ратдзынæн. Иугæр усы зæрдæмæ фæцæуæнт мæ лæвæрттæ, æндæр 
уый Рамазаны хъусы бæргæ бацæгъддзæн æмæ уæд хъуыддаг арæзт 
у», - хъуыды кодта Гамбол. 
Уыцы рæстæгта асинтыл кæйдæр къæхты хъæр ссыди. «Чидæр сæ 
рацæуы», - загъта йæхинымæр æмæ æнæбары худæн хуыз акодта йæ 
цæсгом Гамбол. 
Уыцы «чидæр» Рамазантæй нæ разынди æмæ Гамболæн фадат 
радта йæ хъуыды кæронмæ ахæццæ кæнынæн. 
Гъо, æмæ айразмæйы хъуыддагыл цыди ныхас. Чысыл ма бахъæуа, 
йæ къона ма ’рбайхæла. Уæддæр йе ’взаджы цæрæнбон бирæ уæд, уый 
ма фæцарæхст, æндæр фыдбылызы хъуыры æд хуылфыдзауматæ 
аирвæзтаид. Æмæ куыннæ, дæ фыды хатырæй! Кæд Куыдзи цыфæнды 
хорз зæрдæ дардта Гамболмæ, уæддæр хицау уыди æмæ йæ цы 
бафæндыдаид, уый аразгæ дæр скодтаид. 
Цæвиттон, бæхтæрæг Микъала æваст æрбарынчын. Гамбол дæр 
тæнзæрдæ адæймаг кæм нæу æмæ, Куыдзимæ хуымæтæджы кусæг нæ, 
фæлæ завхозæй кæй кусы, уымæ дæр нал фæкаст, æууæндгæ дæр 
никæуыл бакодта æмæ йæхæдæг файтоны абадт. Ноджы Куыдзи 
фистæгæй цæуынмæ куыд зивæггæнаг уыди æмæ йæм файтон куы нæ 
бацæуа, уæд та куыд хъæртæ кæндзæн, уый рагацау йæ хъустыл ауад. 
Фæлæ ардыгæй уырдæм бæх афтидæй фæтæр, уый хорз нæ уыдаид. 
Æмæ файтоны урс дзулладжы голлаг баппæрста. Цалынмæ скълады 
къуымты зылди, уæдмæ йын æрæджы дæр фæци. Æмæ куыддæр 
кулдуарæй рахызти, афтæ йе ’намондæн Куыдзиимæ хæрхæмбæлд 
фесты. Æнæнхъæлæджы бæллæхæй Гамболæн йæ хуыз фæцыди. Цы 
ма загътаид, уымæн æмбаргæ дæр ницыуал бакодта. 
Дзулладжы голлаг ма цыфæнды фæуæд, - уый кæттаджы бынæй 
зынгæ дæр нæ кодта, - фæлæ æппæт бæллæхтæ аразæг дæр хуыйы 
фæстаг æрдæг уыди; цалынмæ скъладæй кулдуары цурмæ хæццæ 
кодта, уæдмæ хуыйы агъд æгасæй дæр байгом. 
Куыдзийы цæхæр цæстытæй дын ахæмтæ ирвæзы, цы! Уайтагъд 
æй ауыдта. 
- Цал хатты уын хъæуы дзурын? Æз Микъалайæн знон фæдзæхсгæ 
куы бакодтон, файтон-иу раздæр æрбакæн, зæгъгæ, -хицауы хъæлæсы 
уагæй загъта Куыдзи æмæ Гамболы цæстытæм комкоммæ ныккаст. 
- Куыдзи, бахатыр кæн, Микъала та фæрынчын æмæ мын æрæджиау 
фехъусын кодтой. Стæй мæхи аххосæй нæ ферæджы кодтон. Мæнæ 
дын, зæгъын, кæд зноны ссадæй иу чысыл мемæ айсин, зæгъгæ, 
афæстиат дæн, - къæмдзæстыгæй дзуапп радта Гамбол. 

Æхсызгоп улæфт 
167 
- М-м.. Кæд афтæ рауади хъуыддаг, уæд цы гæнæн ис... Цу 
уæдæ.æрмæст уæ бæхмæ фæкæсут, уæ бæхмæ. Куыд ницæмæнуал 
бæззы. Ма йæ фæриссын кæн. Мауал æрæджы кæн уæдæ, уазджытæн 
хæринаг цæмæй скæной, уый дæр сæм нæй, æнхъæлдæн, - йæ 
хъæлæсы уаг фæныллæгдæр кæнгæйæ, æрæджиау загъта Куыдзи. 
Гамболы фæдыл ма акаст æмæ йæ ныхасыл бафтыдта: - Стæй уæртæ 
уый дæр бамбæрз, цæмæн æй ныггом кодтай?.. 
Кæд Гамболæн йæ фæндон йæ хъуыры фæбадти, уæддæр йæ 
сарæхстдзинадæй разыйæ рацыди. Зæузæугæнагфайтоны, дзулладжы 
фарсмæ бадгæиæ, нал фæлæууыд йæ зæрдæ æмæ сæхиуыл йæ 
фæндаг акодта. Йæ ус Фатъи та уыцы худæн былæй рауади йæ размæ. 
Гамбол æм хуыйы агъд æмæ урс ссады пут куы балæвæрдта, уæд йæ 
былтæ сысчъилтæ кодта, куыд гыццыл сты, зæгъгæ. 
- Куыдзитæм æнахуыр уазджытæ ис æмæ сь»н хуын сдавын хъæуы. 
Хъусыс? Æрмæст дзæбæх хуын. Уадз æмæ зоной, Гамбол дæр йæ 
сæрыл худ хуымæтæджы кæй нæ хæссы, уый, - бæхмæ бавзыстæгæн- 
гæйæ, загъта Гамбол. 
Æмæ уайтагъд Куыдзиты кæрты æрбалæууыд. Дзуллагæмæ кусарт 
дыккаг этажмæ куы схæццæ кодта, уæд Куыдзийы ставд ус йæ размæ 
фæци. Йæ хæмпус тымбыл рустыл та уыцы диссаджы къуырфытæ 
фæзындысты, æмæ сæм Гамбол куы фемдзаст, уæд та йæ зæрдæ 
цавæрдæр цæлхъхъ ныккодта. Йæ даргъ халаты фæтæн дзыппæй, 
сыгъдæг гæххæтты арæхсгæ тыхт цы зынаргъ къафеттæ уыди, уыдон 
систа, йæ мидбылты фæлмæн худт бакодта æмæ сæ Зойæмæ радта. 
- Адон ныр æнæхъæн къуыри дæу тыххæй фæдардтон, - загъта 
Гамбол æмæ цыма йæ ныхæстæй æфсæрмы фæци, уый хуызæн 
фæрссаджы ’рдæм бацыд. 
- Адоны хуызæн адджын цард фæкæн, - дзуапп радта Зойæ, йæ 
комдзаг æххæст нæма аныхъуырдта, афтæмæй. 
Раст сæрдыгон æнуд бон адæймагыл уазал уддзæф куы сæмбæлы 
æмæ уый зæрдæйæн куыд æхсызгон вæййы, афтæ æхсызгон уыди 
Гамболæн дæр Зойæйы хъæлæс. Цавæрдæр хорз ныхæстæй дзуапп 
раттынмæ хъавыди Зойæйæн æмæ йæм цæхгæр фæзылди. Æдзынæг 
ныккасти Зойæйы тымбыл цæсгоммæ æмæ æнæнхъæлæджы сирвæзт 
йæдзыхæй: 
- Тæхудиаг нæу Куыдзи... 
- Гамбол, уый цæй тыххæй зæгъыс? Мæ мард фен, ды йæ мæнæй 
куы басусæг кæнай, - бафарста Зойæ æмæ йæ цæсгом туджы ахъазыд, 
йæ худгæ былтыл цавæрдæр сусæг хъуыды баззади æмæ зына-нæзына 
змæлыдысты. Стæй Гамболмæ хæстæгдæр бацыд, йæ мыдхуыз 
цæстытæ ноджы тынгдæр сæрттывтой æмæ ныллæг, хæрз ныллæг 
хъæлæсæй ракуырдта. - Зæгъ мын æй... Цæмæн æй æмбæхсыс?.. 
Зойæйы фæлмæн ныхæстæм Гамболы зæрдæ æхсызгон хъыдзы 
скодта, цæсгом æгасæй дæр туджы рафыхти. Фæлæ... къæлидоры 
асинтыл æнæнхъæлæджы кæйдæр къæхты хъæр ссыди. Гамболæн 

168 
Цæгæраты Максьш 
цыма уыцы сахат исчи йæ зæрдæ туасæй фæрæхуыста, уый хуызæн 
хæрдмæ фæхауди, йæ цæнгтæ йæ уæрджытыл æрхаудысты æмæ арф 
ныуулæфыд. Зойæ дæр къуымы ’рдæм йæхи баппæрста... Æмæ ссады 
голлаг æмбæрзыныл фæци. 
-Æвæццæгæн, уыдон уæ уазджытæ сты, - дуары ’рдæм ма йе ’ргом 
фездахгæйæ, загъта Гамбол. 
- Цавæр уазджытæ? - йæ зæрдæйы змæлд тыхурæд кæнгæйæ, 
афарста Зойæ. 
- Куыдзи мын дзырдта, уазджытæ уæм ис, зæгъгæ. 
- Ам куы ничи ма уыди... Æз уынгæ дæр никæй ма фæкодтон... 
Чидæриддæр сты... 
Дуар æрбахостæуыд æмæ уыцы æрбахост Гамболæн кæд цыфæнды 
хъыг уыди, уæддæр дуар тагъдгомау фегом кодта. Хæдзармæ 
æрбахызти Зойæйы хæстæг, ам горæты чи царди, ахæм ацæргæ 
сылгоймаг. 
- Зойæ, цæй æз цæуын. Уазæг, ды та мын хатыр бакæн, - загъта, 
къулæнцойæ ехс райсгæйæ, Гамбол. 
- Уый та куыд «цæуын» у? Абадтаис уал. Уæддæр нырма раджы у. 
Уый дæр æфсæрмыйаг уазæг нæу, - дзуапп радта Зойæ, æрбацæуæг 
сылгоймагмæ бацамонгæйæ. 
- Ау, ме ’рбацыдмæ уыди де ’мгъуыд? - йæ ныхас баппæрста 
сылгоймаг. 
- Нæ, мæн тагъд кæнын хъæуы. Æнхъæлмæ мæм кæсдзысты. Стæй 
мын лæгъстæтæ хъæуы? Мæхи хæдзары хуызæн, - дзуапп радта Гамбол 
æмæ къæсæрæй рахызт. Зойæ дæр йæ фæдыл рауади. 
- Кæд та нæм æрбауайдзынæ? Дæ ныхас дæр кæронмæ куы нæ 
фæдæ... Мæ зæрдæ йемæ дзурдзæн, - загъта Зойæ æмæ та ногæй 
комкоммæ ныккасти Гамболы цæстытæм. Гамбол дæр иннæ хæттытæй 
уæлдай ацы хатт Зойæйы къух райста, нылхъывта йæ æмæ ризгæ 
хъæлæсы уагæй загъта. 
-Æндæрхатт... 
Æмæ кæртæй куы рахызти, уæддæр ма йæ зæрдæ æнахуыр гуыпп- 
гуыпп кодта, йæ цæсгом артау сыгъди. Бæхы йæ даргъ сæппæй ауагъта. 
Горæтгæронмæ куы рахызти, уæд арф ныуулæфыд, йæ уæнгтæ аивæзта 
æмæ загъта: 
- Ехх, Зойæ!.. æвгъау дæ ды уыцы къуыдыронимæ базæрондæн... 
Фæлæ уыцы сахат, цыма йæ йæ ныхасы фæстаг дзырдтæ сæ фæдыл 
искæцæй раскъæфтой, уый хуызæн йæ сæры февзæрди цавæрдæр 
хъуыдытæ æмæ йын йæ зæрдæ бариссын кодтой. 
«Хуыцауæй разы!.. Хорз рауади хъуыддаг. Иттæг хорз! - хъуыды 
кодта йæхинымæр Гамбол. - Иблисæй уæлдай нæу, кæцæй 
февзæрдзæн, уый зонгæ дæр нæ бакæндзынæ... Афтæмæй мæ куы 
’рбаййæфтаид Куыдзи. Ноджы Зойæйы цæсгом артау сыгъди... Дуар 
ахгæнын дæр нæ æрбайрох. Уæвгæ ма ууыл та чи уыди? Уæддæр уыцы 
усæн рагагъоммæ йæ къæхты хъæр кæй фехъуыстон. Нæ! Æвæццæгæн, 

Æхсызгоп улæфт 
169 
мæ амонд уыди!.. Фæлæ, афтæ нæ вæййы, Куыдзи нæ куы 
’рбаййæфтаид, уæддæр цы?.. Мыст, дам, къахта æмæ йæхицæн гæдыйы 
сæр! - ныфсджындæрæй загъта Гамбол, - куы мæ ракъахтаид, уæд ын 
æз дæр йæ митæ хурмæ ракалдтаин. Уæвгæ сæ Зойæ хъуамæ йæхæдæг 
дæр зона. Искуы ма давонхæрдæн басусæггæнæн ис?.. Фæлæ уæддæр 
Зойæ Куыдзийы митæ се ’ппæт кæм зондзæн? Уый дын къæсхуыр 
Мисурæт кæнæ гуыбырфындз Афассæ... Уæдæ ма дзы, æвæццæгæн, 
æз кæй нæ зонын, ахæмтæ дæр разындзæн... Уыдон ын Зойæйы цур 
иугай, дыгай куы ранымадтаин, уæд æй кæстæртæ федтаиккой, йæ 
Куыдзийæ ма йæм цы аззадаид, уый!.. Нæ фæлæ, - цæхгæр ныззылди 
Гамбол, - цæмæн хъæуы мæн Куыдзийы тызмæгдзинад? Цы пайда мын 
радтаид уый? Уæд мæ хъуамæ мæ куыстæй дæр фелвæстаид. Фæлтау 
дæ пъирийыл æнцад хæц æмæ ницы ’мбарæджы цæстæй кæс! Нæ, иу 
Хуыцау уыди æмæ мæ æрра кодта, иннæ Хуыцау та мæ фарс хæцыд. 
Фæлæ искæй адджын комдзагмæ дæ комыдæттæ куы уайой, уæд æй 
афтæ арæхсгæ исын хъæуы, æмæ дыл йæ хицау æнæууæнк куыннæ 
фæуа, дзыххæлиуæй дæм куыд кæса æмæ дын йæхæдæг куыд дзура: 
«Хæлар дын уæд, мæ хуры чысыл... Хæлар дын уæд...» Уымæ та 
æрмæстдæр сарæхсын хъæуы. Науæд дæ комыдæттæ бынтондæр бахус 
уыдзысты æмæ уæд дæ гуырæй райгæ у!» - йæхинымæр хъуыды кодта 
Гамбол. 
Æнæнхъæлæджы йæ хъуыды æрдæгыл фескъуыд Гамболæн. 
Дыккагэтажæй уырдыгмæ ракасти, иу-фынддæсазы кæуыл цыди, ахæм 
саулагъз чызг, сынты базыртау сатæгсау дыууæ дзыккуйы, цыбыр 
дысджын цъæх чырынтæ уæллаггуырыл тæмæнтæ калдтой. 
- Ардæм дзурыс? - бафарста чызг æмæ цавæрдæр зæрдæмæ- 
дзæугæ цæстæнгасæй æркасти Гамболмæ. Гамболæн райдианы чызгыл 
йæ цæст не ’рхæцыд æмæ ныр сылгоймаджы хъæлæс йæ хъустыл куы 
ауад, уæд йæ мидбынат фестьæлфæгау кодта. 
- Ды... Рамазаны чызг дæ? - афарста Гамбол. 
- О, æз Рамазаны чызг дæн. 
-Æмæ Верæ... Верæ Хъазмæхæмæтовнæ кæм ис? 
- Афтæ нæм куы ничи хуыйны. 
- Бахатыр кæн, фæлæ мæ дæ мад Верæйæн йæ фыды ном 
æрбайрох. 
- Мысост хуынди йæ фыды ном. 
- Гъо гъо. Акса-ма, куыд мæ æрбайрох и, - загъта Гамбол æмæ 
йæхинымæр ахъуыды кодта: «Ныртæккæ дæр ма мæ дæлæвзаг рауай- 
бауай кодта... Знон ма йæ скълады тетрады цъарыл дæр афыстон». 
- Рауай, уæдæ, æмæ мын иу чысыл аххуыс кæн, - загъта Гамбол, 
эемæ, чызг уайтагъд йæ уæлхъус куы ’рбалæууыди, уæд æм 
худæнбылæй зулаив бакаст, стæй йæ ныхасы кæроныл бафтыдта: - 
Мæнæ ацы чыргъæд афæраздзынæ? 
- Цы сты, æз сын куы ницы ’мбарын, - файтоны цур æмраст 
алæугæйæ загъта чызг. 

170 
Цæгæраты Максим 
- Аххос мæхимæ исын. Мæхи дæр дын нæ бацамыдтон. Æз 
Рамазанмæ завхозæй кусын æмæ уын мæхи номæй... Цæй, сдавæм 
уал сæ, стæй кæрæдзи дæр базондзыстæм, - дзуапп радта Гамбол æмæ 
голлаг йе ’ккоймæ систа. 
- Мамæ дæр, æвæццæгæн, афонмæ æрбацæуы æмæ йæм куы 
банхъæлмæ кæсис, - тыхстхуызæй дзуапп радта чызг æмæ кулдуары 
’рдæм акаст. 
Гамбол Рамазаны усы æрбацыдмæ нал банхъæлмæ каст, йæ 
лæвæрттæ куы ’рæфснайдта æмæ фæстæмæ рацæуынмæ куы хъавыд, 
уæд ма чызгæн загъта: 
- Цæй, уæдæ, Верæйæн-иу зæгъ, Гамбол, дам, адон дæуæн йæхи 
номæй æрбаласта. Ныртæккæ, зæгъ, не скълад мæгуыргомау у, æмæ 
нын хатыр бакæнæд... 
Уыцы сахат фаллаг уатæй телефоны хъæр фæцыд. Чызг уатмæ 
бауад æмæ йæ ныхас райхъуыст: 
«Уæртæ дуканимæ ауад. Хорз, зæгъдзынæн ын... Гамбол дæр 
махмæ ис... Мæнæ цыдæртæ æрбаласта... Æз сæ нæ куымдтон, 
фæлæ... Мæ коммæ нæ бакæсдзæн. Хорз...» 
Чызг телефоны хæтæл стъолыл фæуагъта æмæ Гамболмæ рауад. 
- Папæ дæм дзуры,- загъта чызг æмæ, дарддæр цы уыдзæн, уымæ 
æнхъæлмæ кæсгæйæ дуармæ хæстæг æрлæууыд. 
- Кæцæй дзуры, кæ? - фæлмæн худт бакодта Гамбол æмæ уаты 
фæмидæг. 
- Гъомæ... зæгъын, кæд тыхст сты. Кусджытæй зæгъыс? Уыдон мæ 
бар уадз. Уыдонæй дзæгъæл дзырд бирæтæ кæны... Тыхсгæ ма кæ, 
зонгæ дæр нæ ничи бакæндзæн. Гъомæ, æз дæр дæ бинонты мæт 
кодтон, æндæр... Ау, мæ хицауыл куы нæ батыхсон, уæд ма цæй кусæг 
дæн? Куыд, куыд? Нæ дæ бамбæрстон. Алло... Алло!..» 
Ууыл ныхас фæци. Уæнтæхъил, сæргуыбырæй рацыд уатæй Гамбол. 
Йæ хуыз фæцыд, стæй æрæджиау голладжы цурмæ бацыд æмæ ныллæг 
хъæлæсæй загъта: 
- Чызг, голлаг исынмæ ма мын аххуыс кæн. 
Голлаг файтоны куы сæвæрдта, чыргъæдтæ фæстæмæ се ’дзæгтæй 
кæртмæ куы ’рхаста, уæд йæ уазал хиды фæрдгуытæ асæрфта æмæ 
загъта: 
- Ницы ’мбарын хъуыдоагæн... Ай Куыдзи куы нæ у, куы. Фæлæ йын 
æвзæрæй цы ракодтон? Йæхи хæдзармæ йын сæ куы ’рбаластон... Нæй, 
ницы ’мбарын хъуыддагæн, - фæстаг ныхæстæ хъæрдæрæй загъта 
Гамбол æмæ файтонмæ схизынмæ хъавыд. ? 
-Чысыл фæстæдæр сæ бамбардзынæ, -загъта файтоны фæстæты 
уынгæй чи æрбахызт, уыцы дыууæ милиционерæй иу, - сбад, дæхи 
уæрдоны дæ схæццæ кæндзыстæм. 

Æхсызгон улсефт 
171 
сынкъ 
Кæртмæ æрбахызт æртæ лæджы, æртæйæ дæр нæ сыхæгтæ. Цыма 
йе ’ккой æнахуыр стыр уаргъ хаста æмæ йæ зæнгтæн йæ быны 
фæтасынæй тарст, уый хуызæн сæ разæй гуыбыр-гуыбыр, хъавгæ 
цыдæй æрбацыд сæ хистæр Бындзи. Хæдзармæ бахизæны йæ 
хъуынджын уæлдзармхуд йæ уæраджы сæрыл æрхоста, йæ кæрцы 
æфцæгготæй миттæ ацагъта æмæ бынты мæнырдæм æрбакаст. Дзургæ 
мæм ницы скодта, фæлæ уæддæр йæ размæ бацыдтæн, асинтыл 
схизынмæ йын аххуыс кæнон, зæгъгæ. Æнæдаст, къæсхуыртæ Хъази 
мæнæй фæраздæр. Уый йæ къух зæронд лæджы дæларм фæцавта æмæ 
йæ цыма йæ базырæй фелвæста, уый хуызæн æй асинтыл сдавта. Сæ 
фæдыл згъорæгау^скодта, нæ тæккæ бакомкоммæ чи царди, уыцы 
гыццыл Мæндзæй. Йæ дыууæ æмбалæн сæ бæрцытæм дæр нæ хæццæ 
кодта. Æвæццæгæн, афтæ цыбыр æмæ рог кæй уыди, «Мæндзæй» дæр 
æй уымæн фæкодтой. Æмæ кæд искуы искæуыл йæ ном фидыдта, уæд 
уый уыди Мæндзæй. 
Хорз цардысты дадаимæ æртæйæ дæр. Суанг афæззæджы онг иумæ 
фæкуыстой быдыры. Сæ цин, сæ зын иу уыди кæддæриддæр. Кæрæдзи 
уарзтой, аргъ кодтой сæ кæрæдзийы дзырдæн. Уæлдайдæр дадайы 
æррынчынæй нырмæ хæдзар нал зонынц. Цынæ хъазæн ныхас 
схаудзæн сæ дзыхæй, цынæ худæджы таурæгъ ын ракæндзысты... Дада 
дæр сыл фæцахуыр, æмæ йæм æрæгмæ куы фæцæуынц, уæд хъæрзын 
сисы, мæлыны кьахыл ныллæууы... 
- Нæ, Саулæг, цалынмæ ма мах ног аз нæ хуымты дзæбæх нартхор 
æрзайын кæнæм, уæдмæ дæ никуыдæм ауадздзыстæм. Стæй дын, раст 
куы зæгъон, уæд ныртæккæ ам æхсызгондæр хъæуæм. Фынддæс æмæ 
æртиссæдз азы... Цы сты уыдон ныртæккæйы рæстæджы. Фондзыссæдзы, 
Саулæг, фондзыссæдзы... Стæй уæд нæ кæстæртæнхæрзбон зæгъæн 
дæр ис... Ацы аз уыцы хуымæллæггаг нæ разæй фæци, фæлæ йын мах 
иннæ аз йæ бындзытæ стæхын кæндзыстæм... Афтæ нæу, Мæндзæй?- 
фæзæгъы Бындзи æмæ йæ урс-урсид боцъо йæ дæрзæг къухы армы 
атымбылтæ кæны. 
- Уæдæ!.. Мæ фыдыстæк. нырма дзыхъхъы лæуд нæма стæм, - 
цыма йæ ныхæстæ йе ’взаджы былыл цæттæйæ фæлæууынц, уый 
хуызæн тагъд дзуапп радты Мæндзæй æмæ Хъазимæ бакæсы. -Æццæй 
нæ, Хъази? 

172 
Цæгæраты Максим 
- Топпы фаты хуызæн. Ды цы зæгъай, Мæндзæй, æмæ мах цы нæ 
бакæндзыстæм... Гæдыйæ исты зæгъын, Саулæг? - Дадайы хъусы 
бадзуры Хъази. 
Æмæ уæд дада дæр йæ мидбылты бахуды: 
- Мæндзæй, йæ ныхас уæгъды чи зæгъа, ахæм нæу, уæдæ ’мæ ма 
нын, Мæндзæй, иухатт дæ дон куыд фæцæйласта, уый радзур. 
- О-о, ды та, Саулæг, æдзух уыцы донласты кой ракæныс... Мæ 
фыдыстæн, Мæндзæй сымах хуызæн къодæхтæ донæй бирæ раласта. 
Æрмæст уæд... Цæй, нал та мæ ныууадздзынæ æмæ йæ радзурдзынæн. 
Мæ фыдыстæн, уыцы æвзæр арахъхъ куы нæ уыдаид, уæд дзы мæ кьахы 
уæлфад дæр не схуылыдз кодтаин. Уыцы къуымæлдзæфæй доны былты 
мæ зæрдæйы дзæбæхæн ма ратезгъо кæнон. Мæнмæ бакæсын - цыма 
Германы æфсæдты æз басастон, уый хуызæн хæрдты кæсгæ рараст 
дæн. Нæ уæ бауырндзæн, исдугмæ мæм афтæ фæкаст, цыма нæхи 
кьанауы фæрсты цæуын. Йæ сæрты багæпп кæнон, зæгъгæ, мæхи уыцы 
иу дыввытт нылластон. Доны бæрæг астæу куыд скуыси дæн, уый 
æмбаргæ дæр нæ бакодтон. Райдианы мæм мæлæты дзæбæх фæкаст, 
цыма раст бумбулитыл хуыссыдтæн. Стæй мæ дзых донæй айдзаг, мæ 
синысæр топдзæфау ныддыз-дыз кодта... Æтт, мæ хæсгæ мæрдтæ, 
зæгъгæ, мæ синысæрмæ фæлæбурдтон, мæ тых-мæ бонæй былмæ 
раленк кодтон. Мæ нымæтхуд ма мæм мæйрухсмæ донæй иу зынд 
фæкодта. Былмæ мæ бирæ нал хъуыд, афтæ мын мæ галиу зæнг цыдæр 
йæ тæккæ рæбынтыл арæдывта... Тыхтæ-амæлттæй рахылдтæн. 
Слæууыдтæн. Æрмæст мæ зæнгзæбулæй баззад... Мæ мард кæйдæр 
куыдзы мардау сæфдзæн, зæгъгæ, мæ фазыл бырынтæ систон. Мæ 
хъæрзынмæ, мæ хъæрмæ хъæугæроны куыйтæ ракалдысты. Иу мын 
дзы, мæ цæф къахыл ныххæцыд æмæ йæ аиваз-аиваз кæны. Ме 
’рдиагмæ, куыйты рæйынмæ адæм фæфæдис сты. Сæ бынæй мæ 
скьахтой. 
- Афтæ йын хъуыди... Ахæм арахъхъы къупритæн сæ мыггаг куы 
сыскъуыйа, уæд хуыздæр уыдзæн, - мæ хъустыл æрцыд кæйдæр тызмæг 
ныхас. 
-Æз кьупри нæ дæн. Мæндзæй... уæхи Мæндзæй дæн... Мæ галиу 
зæнг ма мын фенут, уым ма ис? - мæхи сæм бакъултæ кодтон æз. 
- Дæ зæнджы мæт ма кæн, де ’дылы кьоппа бахъахъхъæн,- загъта 
та уыцы тызмæг дзурæг. 
- Фæлтау дæ мæрдты къоти куы банызтаис, Мæндзæй, - мæ 
сæрыхъуынтæй мæ чидæр хæрдмæ фелвæста, мæ дудгæ синысæрæн 
ма мын йæ уæраджы сæрæй иу авæрдта... Уæдæй нырмæ мæхицæн 
фидарæй загътон: - Куыдз дæр куыдз æмæ æз дæр куыдз, æз ма уыцы 
нозт мæ дзыхмæ куы схæссон... 
Уыцы хабар рагæй никуыуал радзырдта Мæндзæй. Хъæуы адæм 
æй се ’ппæт дæр зыдтой. Æмæ йын æй ныр дада ногæй йæ зæрдыл 
кæй æрлæууын кодта, уый йын хъыг нæ уыд. Се ’мбалы истæмæй 
бахъæлдзæг кæнын сæхицæн хæсыл нымадтой зæрæдтæ. Дадайы 

Æхсызгои улæфт 
173 
бахудт сын æхсызгон уыд. Æнæ бахудгæ, æнæ хъæлдзæг ныхас дада 
фидаугæ дæр нæ кодта. Тыхсгæ, хъæрзгæ йæ никуы федтой йе 
’мбæлттæ. Æмæ йын хæринаджы дзæбæхæй, дыргъы хæрзадæй цы нæ 
хастой, иу ахæм нæ уыди. Чи цæрвджын уæлибæх, чи рæгъæд кæрдо... 
Хатгай сæ хæдзæртты рæвдз куы ницæмæй вæййынц, уæд сæ фæндаг 
дуканийыл ракæнынц. Кæм фæлмæн къафеттæ, кæм рæгъæд 
дыргътæ... Ницæуыл ауæрдынц. 
- Уæ, бæргæ уын дзырдтон, буц мæ дарут, зæгъгæ... Ныр ма мын 
æрæджиау уæ уæливыхтæй цы ракæндзыстут?.. - хъазгæйæ сын 
фæзæгъы дада. 
Ахæм сахат Мæндзæй се ’ппæтæй дæр фæразæй вæййы: 
-Хъус-ма, цы дын фестæм, уый дын хæлар уæд... Фæлæ, зæгъын, 
дзурыны бæсты хъармæй исты куы ахæрис. Дæ размæ дзы рæгътæ куы 
самадтай... 
-Бæргæ сын дзурын, ницы мæ хъæуы, мæ зæрдæ ницы зæгъы, нæ, 
мæ коммæ дзы ничи кæсы. Цæуынц, хæссынц, кæмæн куыд йæ бон у, 
афтæ... 
- Райсом мын уæртæ дуармæ æнæ слæугæ нæй. Хуынимæ дæм чи 
цæуа, уыдонæй иунæджы дæр не ’рбауадздзынæн... 
- Мæндзæй, ды цы зæгъай, æмæ цы нæ бакæндзынæ... Уадз сæ, 
Мæндзæй, алчи йе ’гъдау кæны, - йæ ныхас баппары Хъази. 
- Æмæ, Хъази, ды афтæ æнхъæл дæ, æмæ хуынты ныхмæ дæн? 
Нæ, æз дæр сæ дæуæй къаддæр нæ уарзын. Ныхас ууыл нæ цæуы. 
Хæргæ дзы ницы кæны, æмæ йæ хæдзар хуынты музей куы нæ у, 
мыййаг... 
- Гъа-а, кæд уый тыххæй зæгъыс, уæд раст дæ, - æппæтæй 
фæстæдæр фæзæгъы Бындзи. Æмæ та уæд исты даргъ таурæгъыл 
схæцы. 
Фæлæ ацы изæр зæрæдтæн сæ хъæлдзæг ныхас нæ хъуысы. 
Тарфдæр у дада. Чысыл раздæр æм колхозы сæрдар Агуыбе районæй 
дохтыр æрбаласта, йемæ уыди хъæуы дохтыр дæр. Æз сарайы кæй 
лæууыдтæн, уый нæ бафиппайдтой æмæ ныхасгæнгæ рацыдысты. 
- Гъы, куыд у? - бафарста уазæджы Агуыбе. 
-Цы дын зæгъон, нæ зонын... Зæрдæдаринагнал у, -дзуапп радта 
уазæгæмæ ма мæм кулдуарæй æрбайхъуыст Агуыбейы уæззау улæфт. 
Дадайы хъуыддаг хорз кæй нал у,^уый æнæ дохтыры ныхасæй 
<дæр зыдтон. Сихæрттыл мæм фæсидт. Иæ цуры мæ æрлæууын кодта. 
Йæ уазал, мæллæгæнгуылдзтæй мын мæ къух йæ хъуынджын риумæ 
нылхъывта. Цыма мын искуыдæм алидзынæй тарст, уый хуызæн мæм 
комкоммæ ныккаст. Йæ сау цæстытыл фæлмхуыз хæрв æрбадт æмæ 
гæзæмæ уымæлбын дардтой. Йæ риу, цыма дзы исты аскъуыд, уыйау 
хæр-хæр кодта. Цыдæр мын зæгъынмæ хъавыд, æрмæст йæ цъæх 
былты змæлдæй уæлдай йæ дзыхæй ныхас нæ хъуыст. Иу цасдæр 
мæм æдзынæг фæкаст, стæй æрæджиау арф кæцæйдæр йæ ныхас 
ссыд: 

174 
Цæгæраты Максим 
-Лæппу... Бинонты дæ бæрны уадзын... 
Уыцы ныхæсты фæстæ нанамæ æдзынæг ныккаст, стæй мын мæ 
къух суагъта, мæ сæрмæ мын сæвнæлдта æмæ уый дæр йæ риумæ 
нылхъывта. Мæ буар ныддыз-дыз кодта. Мæ кæуындзæг мæ хъуыры 
ныттыппыр. Йæ хъæбæр риуы гуыдырыл æрхауд цалдæр цæссыджы. 
- Тыхсгæ ма кæн, дада, адзæбæх уыдзынæ, - мæ кæуын тыххæй 
урæдтон, афтæмæй йын дзуапп радтон æз. 
Уый ма мæм ноджыдæр иу каст скодта æмæ мын йæ къухæй 
ацамыдта, ныр цæугæ, зæгъгæ... 
Рацыдтæн. Сарайы мæ цæстысыг нал баурæдтон. Уым дæр ма мæ 
къухтыл зыр-зыр кодтой дадайы уазал æнгуылдзтæ. Цыдæр зæгъыны 
размæйы змæлд кодтой йæ цъæх былтæ... 
- Лæппу, марадз-ма, уæртæ Разиаттæй иу чысыл мыд æрбадав. 
Æппындæр æй сулæфæн нал ис... Мыдæй йын кæд фенцондæр уаид,- 
афтид агуывзæ йæ кьухы, афтæмæй мæ уæлхъус февзæрд гыцци. 
Æз агуывзæ райстон æмæ Разиаттæм ацыдтæн. Разиаты сæхимæ 
нæ баййæфтон, æрмæст йæ лæг хосдонæй йæ дыууæ дæлармы 
нартхоры хæтæлтæ æрбацæйхаста. 
- Разиат уæхимæ нæй? Дадайæн нын иу чысыл мыд куы авæрдтаид,- 
Сæхæммæ мæхи бакьултæ кодтон æз æмæ йæм мæ афтид агуывзæ 
равдыстон. 
Сæхæм мæ райдианы хъуыды дæр не ’ркодта. Æд куыристæ скьæты 
фæмидæг, уайтагъд фæстæмæ фæзылд. Йæ хорасан уæлдзармхудыл 
суанг йæ тъæпæн фындзырагъы онг нартхоры æмбыд зæлдæгтæ 
дзедзыкка кодтой, афтæмæй мæм æнæбары худт бакодта: 
- О-о. Бабе куы дæ!.. Кæцæй фæдæ? 
Æз ын дыккаг хатт бамбарын кодтон мæ цыды сæр. Уый йæ худы 
гоппæй нартхоры зæлдаг æриста, каурæбынмæ йæ базыввытт кодта 
æмæ йæ чыр-чыр ссыд: 
- Чидæр фыййæуттæм тæнæг къуымæл куы агуырдта... Цæй мыд 
ма нæм ис? Сыхæгтæ йæ хастæй фесты. Саулæгæн йæхицæн дæр 
бæргæ дзырдтон, мыды чыргъæдтæ рауадз, зæгъгæ. Кæсыс, куыд æй 
бахъуыд... Нæй, Бабе, нæ сыхбæстæ йыл амдзæгъд кодтой. Æндæр, 
сомы мæ нæ кæнын кæныс, Саулæгæн мæ уд дæр нæ бавгъау кæнин. 
Ау, иу сыхы куы цæрæм, нæ цæхх, нæ кæрдзын уæрст куы нæ у... 
Уыцы сахат хæдзарæй хъæргæнгæ рауади Сæхæмы къæбæлдзыг- 
сæр чызг. 
- Папæ, мæнæ ма Сирожæмæ кæс, мыд мын мæ сæрыл рауагъта!.. 
Сæхæм йæ мидбынат цъилау ныззылд æмæ чызгыл фæтъæлланТ 
кодта: 
- Мидæмæ дын зæгъын! Уазалмæ бæгъæмсарæй цы расæррæтт 
кодтай. Къулбадæджы сæныччытæ, æз уын ныртæккæ... - чызджы 
мидæмæ басырдта Сæхæм, йæхæдæг мæнырдæм фæзылд æмæ йæ 
маст мæныл акалдта: 

Æхсызгон улæфт 
175 
- Ам ма дæ?.. Кæд мæ нæ бамбæрстай, уæд ма дын æй иу хатт 
зæгъын: нал нæм ис, фæци нæ мыд... 
- Дадайы хъæуы... Тыхстдæр у... 
- Иунæг Хуыцау æй... - йæ ныхас æрдæгыл аныхъуырдта Сæхæм. - 
Хъус-ма, мæн демæ ныхæстæм не ’вдæлы, мæ фос æфснаинаг сты. - 
Кæрты астæу мæ лæугæ фæуагъта, йæхæдæг скъæты смидæг, йæ 
гыбар-гыбур ма уырдыгæй райхъуыст. 
Мæ хъуыр фыр мæстæй ахгæдта. Мæ бон ын зæгъын дæр ницыуал 
баци. Мæ агуывзæ мæ дзыппæй систон. Мæ тых-мæ бонæй йæ сарайы 
цæджындзыл ныццавтон. Цыма мын Сæхæмты кæрт мæ къахы бынтæ 
судзгæ кодта, уый хуызæн тагъд-тагъд рацыдтæн нæхимæ. 
«Ау, дада Сæхæмæн мыды агуывзæйы бæрц хорз никуы ракодта? 
Йæхæдæг куы фæзæгъы, афтæмæй дадайæ бирæ дзæбæхтæ куы зоны. 
Кæддæр ма йæ цæфæй хъæдæй хъæумæ йе ’ккойы дæр куы фæхаста. 
Уæдæй нырмæ дадайы йæ ирвæзынгæнæг куы хоны, -хъуыды кодтон 
мæхинымæр, талынгуынджы нæхимæ куы рараст дæн, уæд. - Бæргæ, 
дадайæн дæр Бæппу хæстæй афтæ уæззау цæфтæй куы нæ ссыдаид, 
æгас ма йын куы уаид... Фæлæ æппæтæн сæ хъысмæт æмхуызон нæ 
вæййы! Бæппу хæстмæ куы цыд, уæд, Сæхæм, ды та дæхи радав-бадав 
кодтай. Тархъæнджын уыдтæ... Стæй дæ алы фарс быру самадтай. 
Мыстау æвæрæнтæ фæкодтай, дæ мыды чыргъæдтæ иу рагъæй иннæ 
рагъмæ раскъæф-баскъæф кæныс, дæ цъæх бухархуд сæрдæй, 
зымæгæй дæ сæры тенкайыл къуыдипп дард кæныс. Дадайы карæн 
зæрæдтæ быдыры кусынц, дæу та хъæугæ дæр ницыуал кæны...» 
Кæрты гыцци мæ размæ фæци. 
- Лæппу, уыцы сугтæм куы суаис... Дæлæ нæхионтæй искæй демæ 
акæн. Бæхтæй æрдæбон Агуыбе зæрдæ бавæрдта,- цыма мæм 
уайсадгæ кодта, уыйау ныллæгхъæлæсæй загъта гыцци æмæ йæ сугты 
хъæбысимæ хæдзармæ бахызт. 
Мыды тыххæй йын ницы загътон. Йæхæдæг дæр мæ нæ бафарста. 
Гыццийы æфсымæры лæппу Айтег мемæ фарæстæм къласы ахуыр 
кодта. Ууыл мæ фæндаг акодтон, бæхтæ сифтыгътам æмæ хъæдмæ 
ацыдыстæм. 
Хъæд нæм дард уыд. Хъæддзаутæ-иу æмбисæхсæв ацыдысты æмæ 
йæм боныцъæхтæй раздæр нæ хæццæ кодтой. Мæнæн та, бæхтæ тынг 
æнæвдæлон кæй уыдысты, уымæ гæсгæ мæ супгæ цалдæр боны хъæды 
цæттæйæ лæууыдысты. 
Уæрдоны цæлхытæ иугæндзон къæс-кьæс кодтой митыл æмæ мæм 
афтæ каст, цыма уый дадайы хъæрзын уыд. Ноджы дымгæ йæ къуыс- 
къуысæй не ’нцад, ниудта, миты хъæпæнтæ хаста, буары иннæрдæм 
хызт. 
Айтег тынг мæсты кодта Сæхæммæ. 
-Хъулон уыры... Сынкъ... Йæ бындзыты æфсонæй хъæды иу æрдуз, 
иу гæппæл нал ныууагъта. Кæм картоф, кæм нартхор, къабуска... 
Хъæдгæстæ дæр æм ницы дзурынц. Мыдджын арахъхъæй сæ балхæдта. 

176 
Цæгæраты Максим 
Дис кæнын, хъæуы хицауад ын куыд барынц, куыд æм кæсынц... Йæ 
сæрыл схæцыд. Иннæтæй арæзтдæр, хæрзхуыздæр. Йæ цъæх бухархуд, 
цыма искæй мæстæй фæмары, уый хуызæн йæ сæры тенкайыл 
ныссадзы.-уæрдоны фæдыл цæугæйæ, мæстыйæдзырдта Айтегæмæ 
цæмæдæр гæсгæ хъæуы ’рдæм фæстæмæ фæкæс-фæкæс кодта. 
Хъæу рагъæй нал зынд, æрмæст ма кæцæйдæр хъуыст куыйты 
рæйын. 
«Цымæ кæуыл рæйынц? Кæд дада... Цыма уый нæхи Хъусойы ниуын 
у...» - хъуыды кодтон мæхинымæр, æмæ мæ зæрдæ тарст цъиуау йæхи 
къултыл хоста. Хъусты зыланг кодтой дадайы ныхæстæ. Стæй-иу 
цæлхыты къæс-къæс фæстагмæ дадайы хъæрзынмæ рахызти... 
Хур акъул, афтæ нæ сугтæ самадтам æмæ фæстæмæ хъæумæ 
раздæхтыстæм. Раст зæгъын хъæуы, хур райсомæй нырмæ иунæг хатт 
йеддæмæ нæ ракаст. Цъæх-цъæхид мигъ ныллæг ныббадти хъæдыл, 
быдыртыл. Уæлдæфы урс гæлæбутау зилдух кодтой гæбынатæ. 
Æвæццæгæн, дымгæйæн мигъыл йæ бон нæ цыд æмæ йæхинымæр 
хъуырдухæн кодта. Хатгай-иу цъилау ныззылд, миты хъæпæнтæ 
æмбырд кодта æмæ сæ зилдухгæнгæ нæ сæрты кæдæмдæр скъæфта. 
Уæддæр мигъ не стад. Ноджы хъæумæ цас хæстæгдæр кодтам, уый 
бæрц ныллæгæй-ныллæгдæр бадт, бæзджынæй-бæзджындæр кодта! 
Нæ сырх бæхтæ ныр халасæй урс-урсид адардтой. Абонæй тынгдæр 
къæс-къæс кодтой уæрдоны цæлхытæ... 
Хъæуысæр мигъ йæхи гæзæмæ систа. Нæ уынджы уырдыгмæ 
акастæн. 
- Бабын стæм!.. - æрмæстдæр ма уыцы ныхас бафтыд йæ къухы 
Айтегæн, чыртæ-чыртæ адæмы махæрдæм цæугæ куы ауыдта, уæд. 
Стæй Айтег бæхты кæйдæр бар фæуагъта, нæхæдæг кæугæ 
рацыдыстæм нæхимæ. 
Кæрты, сарайы адæмæй къух бакæнæн нæ уыд! Хæдзарæй хъуыст 
сылгоймæгты хъарæг, гыццийы кæуын. Кæрты чи лæууыд, уыдонæй 
никæй базыдтон. Æрмæст мæ хæдзармæ бацæуæны чидæр йæ 
хъæбысы ныккодта. Йæ буар гæдыхъæдау рызт. Хæкъуырццæй 
куыдта... 
Чысыл фæстæдæр æз, мæ кæрцы фæдджитыл, мæ кæрцы дыстыл 
ихы къуыбæрттæ кæрæдзи хостой, афтæмæй лæууыдтæн тыргъты æмæ 
кастæн, сарайы рæбын стыр цуайнаджы алыварс цалдæрæй куыд 
архайдтой, уымæ. Йæ дыстæ суанг рæмбыныкъæдзты онг батылдта, 
стыр фыдисæй дзидзайы къуылдых цуайнагæй сласта, афтæмæй, йæ 
фарсмæ чи лæууыд, уымæ дзуры Сæхæм: 
- Афон сын у... Æрæджы кæнæм. Адæмæй худинаг у... 
Стæй дзидзайæ иу карст ралыг кодта, мæстæймарæгау æй йе 
’нгуылдзты æхсæн аууæрста. 
- Чи у? Уыцы зæрдиагæй чи архайы? Сæхæм?!. - мæ кьухты норттæ 
æмæ мæ зæнгтæ ныдцыз-дыз кодтой. 

Æхсызгоп улæфт 
177 
Мæхи нал баурæдтон. Асинтыл уырдыгмæ ратахтæн. Фæлæ мæ 
Айтег мæ цонгæй ацахста. Йæхи мæ разæй фæкодта. 
- Хорз адæм!.. Уæртæ фыдисæй дзидза чи сласта, уымæн зæгъут, 
æмæ ныртæккæ ардыгæй йæхи айсæд! Цæугæ, æнæ фыдбылызæй дæ 
хæдзармæ цæугæ! Удыхосæн дæ мыды агуывзæ куы нæ рантыст, уæд 
ныр дæхи рæбинаг цы скодтай? - хъæрæй загъта Айтег æмæ мын мæ 
цонгыл тынгдæр ныззæгæл. 
- Чи дæ ды та? Цы дæ хъуыддаг ис мæн сурынмæ?- дзидзайы 
къуылдых цуайнаджы нытъыллупп ласта, афтæмæй сбустæ кодта 
Сæхæм. 
Æз æм балæбурдтон. Айтегæй уæлдай ма мыл чидæр фæхæцыд. 
Сæхæмимæ фемдзаст стæм. Уый мæм фыццаг йæ цъæх цæстытæ 
ныдздзагъыр кодта, стæй цыма ныццæвынæй тарст, уый хуызæн 
кулдуары ’рдæм араст... 
- Цу, цу!.. Дæуæн адæмимæ нал фидауы! - загъта Мæндзæй æмæ 
иуварсырдæм ату кодта. 
12 Цæгæраты Максим 

178 
Цæгæраты Максим 
ХУЫСНÆГ 
Фæсæмбисæхсæвтæ. Хъæу бафынæй. Иу цъиуызмæлæг никуыуал 
ис уынгты, кæртыты... Раджы ахуыссыд рудзгуыты рухс. Æрмæстдæр 
ма Дзантемыр зыбыты иунæгæй бады йе ’нгуз бæласы бын. Æдзынæг 
кæсы мигътæм, мæстæй сæм тъæппытæ хауы. Алырдыгæй лæбурынц 
мæймæ. Цыма боны рухсæй тæрсынц - райсомæй изæрмæ дзы иу цъупп 
нæ фендзынæ арвыл. Æрмæст изæрдалынгтимæ хуыснæгау кæцæйдæр 
рабырсынц. Арв сæхгæнынц. Афтæмæй та ныр дыккаг къуыри бæстæ 
пиллон арт уадзы. Зæхх сæм йе скъуыдтæй дзыназы. Уæд та искуы 
хæхтыл куы ныппырх уаиккой. Кæд иу чысыл зæхх сулæфид, нартхæрттæ 
сæ сæртыл схæциккой. Ноджы дымгæ... Хус дымгæ. Къæйыл арыд, 
уæлхъæдæй бахус кодта бæлæсты сыфтæрты, фæлвыхæй дыууæрдæм 
ратас-батас кæны æвзарты. 
Ахæм бон йæ уд исыныл ныллæууы Дзантемыр. Риу сæхгæны. Æмæ 
та уæд уыцы æнæхайыры хуыфт хурхыуадындзтыл ныззæгæл вæййы. 
Уæд та сæм къухтæй бавналæн куы уаид - фæйнæрдæм сыл ахæцид, 
сæ цъутхæлттæ сын ныххафид. Ноджы цæстытæн сæ сыг фемæхсы, 
туг сæ фæбады. Сæ къуырфытæй ратæхынмæ сæ бирæ нал фæхъæуы. 
Тæнтæ фæцæйрæмудзынц. Йæ топдзæфтæ куы ратоной, туг дзы куы 
ныссæххæтт кæна, уымæй стæрсы. Йæ зæрдæйы хæд сæрмæ йæ къух 
авæры. Йæ армытъæпæны цыдæр йæхи къултыл ныххойы, рафыцы, 
æддæмæ рæмудзы... Доны былмæ ма тыхтæй, амæлттæй æрбаирвæзы. 
Уым сабыргай йе ’муд æрцæуы, сулæфы. Æрмæст цæфты судзаг суанг 
æмбисæхсæвтæм дæр нæ банцайы. Дудынц, уæззау рæхуыст кæнынц 
зæрдæйы... 
Бæргæ йæ нæ фæуадзынц ахæм бон быдырмæ. Хъæуы дæр дæ 
фаг куыст разындзæн, зæгъгæ, ныллæууынц йе ’мбæлттæ. Фæлæ кæй 
бон у ахæм рæстæг хъæуы фæбадын! Тæккæ мæнæугæрдæнтæ. Гæн - 
йæ тæккæ æфснайгæйæ. Фермæтæ. Фыййæуттæ. Цы зæгъдзысты 
адæм? Цы нæ хъуыддаджы тыххæй йæм æрбалæудзысты, ахæм куы 
нæис. 
Дзырдта сын, куырдта сæ Дзантемыр: æндæр искæй равзарут, 
дзæбæх кæстæртæ нæм рахъомыл, мæнæн дæр мæ бон цæмæй уа, 
уымæй мæхи фæстæмæ нæ раласдзынæн... 

Æхсызгоп улæфт 
179 
Нæ, нæ йæм байхъуыстой - равзæрстой йæ бригадирæй, парторгæн 
хæдивæгæй. Афтæ сæ бафæндыд. Æмæ йæ цæфты судзаг дæр 
ницæмæуал æрдардта, йæ гыццылæй нырмæ иумæ кæимæ схъомыл, 
уыдоны фæндоныл дыууæ нал загъта. 
Æрмæст ацы æнуд бонтæ, ацы асæстытæ... Зæнгтæ мыдадзын 
цырæгътау атайынц. Хурбон арв баталынг вæййы. Æмæ та уæд - ацы 
хæххон доны былмæ, доны сатæгмæ. 
Афтæ уыди ацы бон дæр. Цалынмæ хур уæлæмæ цыд, уæдмæ фæци 
быдыры. Фæкаст, гæн чи карста, уыдонмæ. Стæй... Никæмæн ницы 
загъта, йæ дыууæ къухы йæ судзгæ былтыл авæрдта, хурхы уадындзтæ 
хуыфæгæй фæйнæрдæм тыдтой, афтæмæй гæны хуымты рацыд. 
Хуымы кæрон мырткæйы бын æрбадт. Хуыфæгæй йæтыппыртæ суагъта. 
Баулæфыд. Стæй расыг лæгау цудтытæгæнгæ ныццыд фермæмæ. 
Чызджытæ йыл амбырд сты. Чидæр дзы ногдыгъд æхсыр æрбаскъæфта. 
Æхсыры фæстæ йын чысыл фенцондæр. 
- Дзантемыр!.. Адæмы хуыздæр фæу... Æз та ма дæм уæлæмæ 
цæуинаг уыдтæн. Уыцы гæххæтт мын куы афыстаис, чызджы æндæр 
искуыдæм куы арвитой, мыййаг... - адæмы къуырдтытæгæнгæ 
æрбалæгæрста æмæ йæ уæлхъус алæууыд Кæсæбиты дæлæмæдзыд 
Салфетка. 
Чызджытæй йын чидæр йæ цонгыл фæхæцыд, йæ хъусы йын 
бадзырдта: 
- Цы хуызæн у, уый нæ уыныс? Дæ гæххæттытыл æй цы баййардтай? 
Дзантемыр чызгмæ йæ цæстæй ацамыдта, ма йын уайдзæф кæн, 
зæгъгæ, стæй Салфеткамæ хæстæгдæр бацыд. 
- Фæстæмæ ма дзуапп дæр райстам,- цыма ногæй схуыфынæй 
тарст, уый хуызæн хæрз ныллæг хъæлæсæй загъта Дзантемыр,- 
Фатъимæты хуызæн дзæбæх чызджыты нæ колхозæй искуыдæм 
уадзæм? Йе ’рбацыдмæ ма йын бынат дæр æрцæттæ кодтам... 
- Бынат дæр цæуылнæ... Институты фæстæ йæ æнæ бынат дæр 
куыд ныууадздзыстут. Мæ цуры уæддæр уыдзæн. Науæд фæйнæрдæм 
фæцыдысты æмæ... Дæ фарн бирæ, фæлæ ма уæдæ адæймагзæнæгыл 
цæмæн фæфыдæбон кæны?-фыр цинæй йæ цæстытæ доны разылдта 
Салфетка, йæ мæллæг уæхсчытæ базмæлыдысты. 
Салфеткайы цин кæуылдæрты смидæг Дзантемыры зæрдæйы. 
Цыдæр æхсызгондзинадæй йын айсæрста йæ хъæдгæмттæ, туг бауагъта 
цæсгомы. Чызджытæ дæр схъæлдзæг сты. Алы хъазæн ныхасыл 
схæцыдысты. Дзантемыр се *хсæн лæууыд æмæ æмбæрста, йæ зæнгты 
дыз-дыз йæ къахфындзтыл кæдæмдæр куыд лыгъди, уый. Æрмæст 
хъуыр мидæгæй сыгъди, рæстæгæй-рæстæгмæ æлхысчъытæ кодта. 
Ныртæккæ та йæ хуыфæг йæ быны кæй скæндзæн, уый æмбæрста, æмæ 
йæхи ныхъхъæбæр кодта. Нæ йæ фæндыд, фермæйы кусджытæ йæ 
афтæ тыхстæй куы федтаиккой, уый. 
Йæ ных комкоммæ доны былмæ сарæзта Дзантемыр. Фермæйæ иу 
дзæвгар рауад, афтæ та хуыфт хъуыры фæлæууыд. Згъорæгау акодта. 

180 
Цæгæраты Максим 
Хæрис бæласы цонгыл ныххæцыд. Йæ фадхъулты онг доны бацыд. 
Хуылыдз къухмæрзæн йæ галиу дæлармы атъыста æмæ йæхи сабыргай 
доны был æруагъта. Суангталынгтæм уым фæци, стæй хъæумæ рацыд. 
Хæдзары бирæ на бафæрæзта. Рахаста кæртмæ бандон æмæ æнгуз 
бæласы бын æрбадт. 
Кæркуасæнтæ. Мæй хæхты цъуппытæй ратылд. Арвыл ссыгъдысты 
стæм стъалытæ. Стæй æваст Сæнайы хохы цъуппыл мигъы бындзыг 
фæзынд. Æваст фæпырх æмæ чысыл фæстæдæр арв æгасæй дæр 
бамбæрзта. Æрмæст ма искуы-иу хатт мигъты скъуыдтæй йæ был 
радары мæй. Искуы ма-иу хатт ферттивынц стæм стъалытæ. 
Уасынц уасджытæ. Дымы изæры сатæг дымгæ. Æнгуз бæласы 
сыфтæртæ сæхи ныллæг æруагътой Дзантемыры гом сæрыл. 
Сывæллоны фæлмæн æнгуылдзтау змæлынц дымгæмæ. Кæдæмдæр 
ын сайынц йæ хъуыдытæ. Кæдæм цымæ? Йæ фыды уæззау таурæгътæм 
æви йæ сидзæры бонтæм? Æдзардæй чи фесæфт, авдæны йæ кæугæ 
чи ныууагъта, кæд та уыцы мад февзæры йæ цæстыты раз? Кæд та йæ 
искуыдæм йемæ хоны? Æви йæ мадымад Хадизæт йæ цæстытыл уайы? 
Мады рæвдыд, мады ад уымæй федта. Уæвгæ йæ уымæй дæр æххæст 
амонд нæ фæци - æрдæг фæндагмæ йæ ракодта, ныууагъта йæ уым 
æмæ йæ чызджы фæдыл афардæг. Фыдыус. Хъаст дзы ницæмæй кæны. 
Фæлæ уæддæр фыдыус мад нæу... 
Скьола, фæскомцæдис, æхсæны куыст, горæт, бинонтæ, йæ дыууæ 
фаззоны ингæнтæ, колхозы бригадир, хæст, йæ уæззау цæфтæ... Æмæ 
цы нæ бавзæрста, цард æм кæцырдыгæй нæ лæбурдта? 
Доны уылæнтау иу иннæйы ивынц сæры магъзы хъуыдытæ. Кæм 
райсомы хурыскастау рæсугъд зарджытимæ, кæм та мæйдар æхсæвтау 
куырмæй, къуырмайæ... 
Ногæй та цæлхыты уынæр. Елхъаны хæрæгуæрдоны цæлхыты 
уынæр. Астымы нарджытæй. Æгас бæстыл æрмæстдæр уыцы цæлхыты 
уынæр. Цыма астымы дуртыл нæ, фæлæ Дзантемырæн йæ зæрдæйыл 
тулынц. Уæззауæй, тугæрхæмттæ уадзгæйæ. Цымæ та кæдæм 
фæхъуызы хуыснæгау ацы мæйдары? Хъæумæ æви хъæуæй? Ехх, 
Елхъан, Елхъан... Цымæ кæдмæ афтæмæй цæрынмæ хъавыс? Кæдмæ 
дæ æмбæхсдзæн æхсæвы тар? Кæдмæ дæ уромдзæн зæхх? Цымæ дын 
дæ кьахы норттæ нæ судзы? Хъуамæ судза! Сусæгсыбар-сыбур кæнынц 
æнгузы сыфтæртæ. Уасынц уасджытæ. Дардæй хъуысы цæлхыты 
уынæр. Кæройнаг уынгтæй йыл куыйтæ рæйынц. 
Бады иунæгæй Дзантемыр. Хус кæнынц хурхы уадындзтæ. Йæ 
цæстытыл та уайы Курскмæ хæстæг гыццыл уырыссагхъæу. Бабырстой 
йæм. Байстой йæ немыцæй. Стæй хъæугæрон, иу обаумæ хæстæг, æваст 
зæхх æмризæджы ныррызти. Фæзгъæргай фæцыди фæйнæрдæм. 
Рыгæй, фæздæгæй чи кæцы у, уый бæрæг нал^уыд. Сау сынтытау арв 
сæхгæдой хæдтæхджытæ. Бомбæ фехæлд. Йæ уылæн кæдæмдæр 
фехста Дзантемыры. Хус сыфтæрау æй ныззылдта уæлдæфы... Дзуры 
йæхицæн Дзантемыр: 

Æхсызгои улæфт 
181 
«.. .Кæм дæн?» - æрмæст ма уыцы хъуыды февзæрд мæ сæры. Уыцы 
хъуыды ма мын байгом кодта мæ цæстытæ. Æрмæст арвæй иу гæбаз 
дæр нæ федтон. Фæздæг мын ахгæдта мæ цæстытæ, мæ хурхы 
уадындзтæ. Чысыл мæхи æрæмбæрстон. Мæ зæнгтæ радыгай 
базмæлын кодтон. Размæ кæдæмдæр авнæлдтон. Мæ галиу къух 
ауыгъдæй аззад. Мæ зæрдæ мын цыдæр æнахуыр рæхуыст скодта. Мæ 
тых-мæ бонæй ныхъхъæр кодтон. Æрмæст мæ хъæр мæхимæ дæр нæ 
фехъуыст. Мæ рахиз рæмбыныкъæдзыл мæхи уæлæмæ систон. Мæ 
фарсмæ иу цъиуызмæлæг нæй. Æрмæст чысыл æддæдæр акъоппы 
тигъыл ауыгъдæй лæууыдысты кæйдæр къæхтæ. Фондз къахы. 
Æнæзмæлгæйæ. Фондз цæмæн? Цы фæци, кæм æрбайсæфти Елхъан? 
Æрдæбон дæр ма мæ фарсмæ куы уыди. Кæд уыцы кьæхтæ Елхъаны 
къæхтæ сты? Нæ, æнхъæлдæн, уый уæртæ фалдæр уыди. «Дон... 
Дойныйæ мæлын, Елхъан!» -хъæр кæнын, мæ бон цы у, уымæй. Хъуыды 
дæр мæ ничи кæны. Æрмæст зæхх ризы, уынæргъы, фаркгай хауы 
фæйнæрдæм. Стæй мæ чидæр мæ цæф цонгæй йæ фæдыл ахæр-хæр 
кодта. Ракастæнæм. Елхъан!... «У-у, гормон, иудоны цъыртт...»-курын 
дзы, лæгъстæ йын кæнын. Æрбацыд мæм. Æз æм мæ къух æххуысмæ 
сивæзтон. Уый мыл йæ уæззау цырыхъхъытæй æрбалæгæрста. Мæ 
сæрыл лæуд фæци. Мæ тых-мæ бонæй йæ асхуыстон. Уый сæгуытау 
мæ сæрты асæррæтт ласта. Рабадтæн. Елхъанæн йæ кой, йæ хъæр 
дæр нал. Æрмæст акъоппы тигъыл зæбултæй лæууыдысты кæйдæр 
фондз къахы... Мæ уæраджы сæртыл рабадтæн. Агурын Елхъаны. 
Фæздæджы бынæй мæм иу зынд фæкодта. «Кæдæм згъоры? Немыцмæ? 
Раздæх, Елхъан. Фæстæмæ!» - хъæр кæнын йæ фæдыл. Гранат ма 
бæргæ фелвæстон, йæ фæдыл ма йын æй бæргæ фехстон, фæлæ хæрз 
хæстæгæй йе ’мыр гуыпп фæцыд. Стæй мæ хъуыр тугæй ахгæдта. Зæхх 
мæ быны аскъуыд. Арв рафæлдæхт. Ницыуал бамбæрстон... 
Ме ’муд æрцыдтæн æрмæстдæр æртыккаг бон быдырон госпитæлы. 
Мæ галиу роджы дыууæ нæмыджы ахызт. Мæ галиу цонг мын 
сармадзаны схъис ныппырх кодта. Фараст мæйы фæтох кодтон 
мæлæтæй царды æхсæн. Фараст мæйы иу æхсæв дæр ахæм нæ уыд, 
ме ’мсиахс Елхъаныл кæд нæ хъуыды кодтон. Мæ удисгæйæ мæ тохы 
быдыры кæй ныууагъта, уый тыххæй нæ, йæхи удæгасæй немыцмæ кæй 
радта, уый тыххæй. Нæхицæй мæм фыстой, хабар дзы нæй, зæгъгæ. 
Афтæ уыди суангхæсты кæронмæ. Æз куыстон колхозы. Мæ низимæ. 
Мæ цæфтимæ. Мæ бон цæмæй уыд, уымæй æххуыс кодтон Елхъаны 
бинонтæн. Никуы схъæр кодтон йæ сывæллæттæн сæ фыды хабар. 
Стæй мæм иу фæззыгон бонхæрзæггурæггагфесты, писмо дзы райстам, 
зæгъгæ. Елхъан фыста Сыбыры ахæстонæй: «Дзантемыры мæхи 
къухтæй баныгæдтон. Кæд сæхимæ хабар нæма зонынц, уæд сын æй 
ма схъæр кавнут...» 
«Раст у. Йæхи къухтæй мæ баныгæдта», - загътон сын æз æмæ та 
ногæй мæ цæстытыл ауад, уыцы фæздæджы гуыбыр-гуыбыр куыд 
фæцæйлыгъди, уый. Æндæр сын мæ бон ницы зæгъын баци. 

182 
Цæгæраты Максим 
Иу изæр, быдырæй куы ссыдтæн, уæд мын не ’фсин загъта: 
- Елхъан дысон æмбисæхсæв схæццæ. Цæуылнæ йæ абæрæг 
кæныс? 
Æз рынчынæфсон скодтон. 
- Йæхæдæг нæм фæндаг нæ зоны? Æви йæм хонæг арвитæм? 
- Бæлццон хистæр у, нæ лæг, дæуæн æмбæлы. Æвæдза, зæронд 
куыннæ кæны, уыцы лæппуйæ лæууы. 
Не ’фсины, æвæццæгæн, тынг фæндыд, уыцы сахат куы сыстадаин 
æмæ Елхъаны куы бабæрæг кодтаин, уый. Нæ йæм ацыдтæн. Дыккаг 
бон дæр. Дыккаг къуыри дæр. Йæхæдæг дæр мæм не ссыд, æрмæст 
мыл йæ уайдзæфтæ сæмбæлдысты. (О, уайдзæфтæ дæр ма мæнæн 
хъуыд!). 
Стæй иу изæр быдырмæ мæ размæ ацыд. Хъæугæрон мæ баурæдта, 
йæ худ мын систа, йæ хъуыры цъарыл ныххæцыд æмæ хæрисы къалиуау 
мæ разы æртасыд: 
- Ныххатыр мын кæн. Фæрæдыдтæн. Тынг къæмдзæстыг дæн дæ 
разы. Фæлтау уыцы бон мæ мæлæт куы ’рцыдаид. Дæхи къухтæй мæ 
куы баныгæдтаис. Уæвгæ ныр дæр ныгæдæй уæлдай цы дæн... Дзылаты 
сыгъдæг дзуарæй дын ард хæрын, дыккаг къуыри дæм ссæуынмæ 
хъавын, хатыр дæ ракурон, зæгъгæ, фæлæ мæ цæсгом нæ бахъæцыд. 
Курын дæ, уыцы ницæйаг сывæллæтты фæндаг ма сæхгæн. Ма сæ 
фенамонд кæн... 
Ныххатыр ын кодтон. Æрмæст цалдæр боны фæстæ хъæуы йæ кой, 
йæ хъæр дæр нал уыд. Фарстон ын йæ бинонты, уыдон дæр ын бæлвырд 
ницы зыдтой. Бирæ йæм фенхъæлмæ кастæн, уæдæ кæд фæзынид, 
иннæты хуызæн кусын райдаид. Нал фæзынд Елхъан æнæхъæн афæдз. 
Стæй иуахæмы фæстæмæ хъæуы æрбалæууыд. Бухархуд ыл. 
Дзыхъхъынног цырыхъхъытæ. Æфсæддон хæлаф æмæ хæдоны. Бынтон 
æндæр Елхъанæй. Кæддæры къуыдиппарæзтæй. Кæддæры æмбæхст 
цæстытимæ. Йæ хъавгæ, йæ хъуызгæ цыдимæ. Бынтон æндæр дзыхæй 
дзырдта уæд къуымæлдзæфæй мемæ: 
- Курын дæ, мæ хæдзарæн мын уынаффæ ма кæн. Æз искæй 
уынаффæтæй цæрын нæ зонын. Колхоз дæу хуызæтты колхоз у. Æз 
уым кусынæн нæ бæззын. Бастадтæн. Мæ бинонты мæ дарын хъæуы. 
Ды та, зондамонæгæй дæ чи равзæрста, уыдонæн бацамон зонд. Æз 
дын колхозы хъомгæс нæ дæн. Кæддæр мын мæ бинонтæн суджы 
къæцæлтæ æрласын кодтай æмæ дын сæ æвзалыйæ бафиддзынæн. 
Хуыздæр нæ хъæуы, ахæм æвзалыйæ! Уый бæрц мæгуыр æнхъæл 
мын ма у. Кæд колхозы бригадир нæ дæн, уæддæр мæ бинонты сыдæй * 
мæлын нæ бауадздзынæн. Мæ уæлæ никæй хæс ныууадздзынæн... 
- О, хæс гыццыл нæ дарыс. Æрмæст мæнæй нæ, бирæтæй дæ 
хæсджын... 
-Уыцы хæрæгамарди, ме ’мсиахс. Уыдис, йæ бон цасуыд, уый бæрь 
фæхафта æмæ нал и,- мæстæймарæгау йæ цæнгтæ фæйнæрдæм 

Æхсызгои улæфт 
183 
аппæрста Елхъан.-Фæцис, ме ’мсиахс, уыцы рæстæг. Æгъгъæд! Федтам, 
бавзæрстам алцы дæр. 
- Рæдийыс, Елхъан. Адæмæн дæхи хуызæн цыбырзонд æнхъæл 
ма у. Уыдон ницы ферох кæндзысты, - мæ маст мын мæ улæфæнтæ 
кæмдæр ахгæдта, афтæмæй загътон æз. Елхъан мæм йе ’ргом раздæхта, 
йæ синысæртыл æрхæцыд æмæ дзуапп радта: 
- Дæ бар дæхи. Нæ дæ тæрсын. Æрдумæ дæр дæ нæ дарын. Зонын 
æй, хъаст мыл кæндзынæ, уый. Фæлæ... уæле - дæ фистæджытæ, 
дæле - дæ бæхджынтæ. Цы фæтарстæн, уымæй тынгдæр мæ нал 
фæтæрсын кæндзыстут. Цæв, ме ’мсиахс. Æрмæст иу цæфæй кæй 
акъуырай, æз ахæм нысан нæ дæн. Æз фæлтæрд дæн... 
- Уæй кæныныл? Гадзрахатæй цæуыныл? 
- Уыдон æгæр уæззау ныхæстæ сты ме ’мсиахс. Мæнæн ма сæ мæ 
хъустæ рисгæ дæр фæкодтой. Хъус-ма, колхозы бригадир, дæхицæн 
сæрниз цæмæн кæныс? Кæд ма дæ цардæй исты фенын фæнды, уæд 
дæ дзыхыл хæц. Мæ фæллойæ дæ æнæ хай нæ ныууадздзынæн. Мæйы 
æмгъуыдмæ дын замманай немыцаг хъуг дæ кæрты æрбалæууын 
кæндзынæн. Бон æртæ дыгъды кæй кæнынц, ахæм немыцаг хъуг. 
Æмсиахсы лæвар. Æхцайæ дæр дæм фæкæсдзынæн... 
- Æз мæ цæсгом немыцаг хъугыл нæ уæй кæнын. Цу, дæ фæндаг 
дар. Дæхи фыбылызы ма тъысс!.. 
- Мæсты ма кæн, ме ’мсиахс, фæлтау дзæбæхдæр ахъуыды кæн. 
Хорз æй куы зоныс, æз ахæм рæдау хæрз стæм хатг вæййын. Мæ хæстæг 
дæ æмæ уымæ гæсгæ, æндæр йæ зæрдæ кæмæн балхæнон, ахæм не 
ссардзынæн, æнхъæлыс? Мæнæн лæгъстæгæнджытæ дæр ис. - Елхъан 
та йæ цъæх цæстытæ йе ’рфгуыты бын амбæхста, стæй йæ бухархудыл 
хæрдмæ схæцыд æмæ ма цæугæ-цæуын загъта: - О, хæдæгай, кæд 
дæ, мыййаг, курортмæ путевкæ хъæуы, æфсæрмы ма кæн. Æз дын самал 
кæндзынæн. Æрдхæрдтæ мын бирæ ис... 
Йæ ног цырыхъхъытæ мæстæймарæн къæс-къæс кодтой, афтæмæй 
каурæбынты сæхирдæм араст Елхъан. Æфсæддон дарæсты. Иæ худы 
морае гопп къоппайы быны йасæй зынд. 
«Йæ буар ын куыннæ судзынц уыцы æфсæддон хæдон, уыцы 
хæлаф? Йæ астæу ын куыннæ алыг кæны уыцы афицеры рон?» - 
Кæмдæр мæ хурхы уадындзты цъæх пиллон уагътой уыцы ныхæстæ, 
афтæмæй бирæ фæкастæн Елхъаны фæдыл. 
Æмæ ууыл куы ахицæн уыдаид Елхъанимæ нæ быцæу. Иу фæззыгон 
изæр та мæм кæцæйдæр фæзынд. Быдыры мыл уарын æрцыд æмæ та 
тугсæппæрстон. Иу мæйы бæрц мæ мæ рæуджытæ хуыссæнæй сыстын 
нал суагътой. Слæмæгъ дæн. Зын мын уыд Елхъаны æрбацыд. 
- Куыд дæ, ме ’мсиахс? Балцы уыдтæн, æндæр дæ афонмæ дæр 
абæрæг кодтаин,- цыма хъазты лæппу уыди, уыйхуызæн йæхи сарæзта, 
пецы фарсмæ æрбадти æмæ мын мæ цæстытæм комкоммæ ныккаст. 
Æз дзы мæхи иннæрдæм аздæхтон. Хæдзары нæ дыууæйы 

184 
Цæгæраты Максим 
йеддæмæ куы ничиуал уыди, уæд йæ мидбылты бахудт, хæстæгдæр 
мæм æрбабадт æмæ ивазгæ ныхасæй загъта: 
- Кæсын дæм, ме ’мсиахс æмæ цыма дæ хъуыддаг сæ иууыл 
хæрзтæй нал у. Дæ цæсгомыл туджы цъыртт куынæуал ис. Дæ цæсты 
бынтæ куы бахаудысты. Цардæн фæуын æнхъæл никуы уыдтæ. Хицауы 
бынæттæм тырныдтай. Æмæ кæсыс? Гæнæн нæй, ме ’мсиахс, цард йæ 
кæнон кæны. Фæлæ тæрсгæ ма кæн - æз дын хист скæндзынæн, кадимæ 
дæ бавæрдзыстæм. Йæ хурхы стæджы схъисау кæмæн ныццæхгæрмæ 
дæ, хъалон æмæ хахуырты бын цы Елхъаны ныккодтай, уый дæ 
уæлæуыл нæ ныууадздзæн. Уый дæ дæ хъаймæты бынатыл сæмбæлын 
кæндзæн... 
Елхъаны ныхæстæм фыр мæстæй мæ сæр разылд. Мæ фарсмæ 
бандоныл цы авджын кружкæ лæууыд, уымæ ма фæлæбурдтон æмæ 
йыл æй уыцыиу скъæрд баластон. Елхъан йæхи фæсайдта æмæ авджын 
дзаума дуарыл ныппырх. Хъæрмæ бинонтæ æрбакалдысты. Фæрсынц 
мæ, цы кодтай, зæгъгæ. Æз се ’хсæнты Елхъанмæ акастæн. Дуары 
зыхъхъырæй ма мæм йæ даст бæрзæй фæзынд. Мæ къухы фыдтыл ма 
дæндагæй ныххæцыдтæн. Стæй мæ цæстытæ атартæ сты...» 
...Сусæг сыбар-сыбур кæнынц æнгуз бæласы сыфтæртæ. Дзурынц 
Дзантемыры хъусы. 
«Бауромут уыцы цæлхыты. Кæдмæ тулдзысты фæсвæдты, 
мæйдары? Хъусут, кæдмæ?..» 
Бæлæсты сыфтæрты фæзмынц, хæсты чи бабын, уыдоны ингæнтæ: 
«Бауромут сæ... Кæдмæ тулдзысты нæ судзгæ хъæдгæмттыл?..» 

Æхсызгон улæфт 
185 
ЗÆРОНД КУЫРОЙ 
Хасæхъоимæ базонгæ дæн Хохы Хъæрмæдоны. Цыбыргомау, 
къæсхуыртæ лæг. Знæт цæстытæ йын. Хурсыгъд æрфгуытæ. Уæвгæ 
канд æрфгуытæ нæ уыдысты хурсыгъд. Цæсгомæй, бæрзæйæ, къухы 
уæлармæй - хур сæ алкæмæй дæр йæ мондæгтæ систа. Суанг ма 
бæрзæйы арф æнцъылдты дæр бамидæг. Хуынды, балцы цæуынæн 
кæй дардта, йæ уæлæ ахæм сау костюм, цъæх капрон хæдон, игæрхуыз 
тегла худ, бæзджынбын тъæпæнфындзтуфлитæ. Йæ дарæсæй иу дæр 
цыма йæхи аккаг нæ уыд, афтæ сæ тыхсти йæхæдæг дæр. Уæлдайдæр 
йæ тегла худæй. Залмы сыфтау ын æртасын кодта йæ дыууæ хъусы. 
Æрбырыд цæстытыл. Хæлафы фадгуытæ дæр афтæ - фæцыбыр 
кæнын сæ нæ бауарзта йæ цæст æмæ фадхъулты сæрмæ фæндыры 
тæнтау сæмбырдтæ сты. Хуыцау хорз, æмæ сæ туфлитæ урæдтой, 
æндæр Хъæрмæдоны къахвæндæгтыл иу рыджы мур дæр нал 
ныууагътаиккой. 
Иæ хуыз бынтон æрыгонхуыз уыд Хасæхъойæн. Йæ сау 
сæрыхъуынты æхсæнæй иугай урс хилтæ зынди. Æрмæст фæсонтæ 
фæгуыбыр сты. Къæхтæ йæ коммæ нал кастысты. Æртындæс æмæ йыл 
æртиссæдз азы кæй цыд, уый никæй уырныдта. Иæхи загъдау, йæ 
зæнпгæ афтæ раджы куы нæ бастадаиккой, уæд цардæй ницæмæй хъаст 
кодта. Фæлæ чысылдæр арвыл мигъы цъупп фæзынд, æндæр 
æлхынцъытæ сисынц, размæ сын ницыуал фентысы. Ам, Хъæрмæдоны 
дæр, уыдоны тыххæй «фыдæбæттæ кæны». Тæккæ хосгæрдæнты. Адæм 
сæ къухтæм æмхасæнтæ куы кæнынц, уыцы рæстæг. Хосдзаутимæ 
хосдзауæн кæй нал бæззы, уый зоны Хасæхъо. Фæлæ ма ссивынмæ, 
мæкъуылтæ амайынмæ сарæхсдзæн. Уыдон дæр куыст сты. Адæм сын 
хъæуы. 
Æмæ кæд йæхинымæр уыдæттыл тыхсы? Адæмæй йæхи дæрдты 
уымæн ласы? Афтæ мадзура уымæн у? Чи зоны. Фæлæ... 
Фыццаг бонты йæхи цы фæкодтаид, уымæн ницы зыдта. Боны ма 
цыдæр хиирхæфсынæн амал кодта, фæлæ æхсæвты... Æппын сын 
кæрон нал уыд. Æмæ дыккаг æхсæв, йæ дыууæ сыхаджы сæ тæккæ 
хуыррыттыл уыдысты, афтæ йæ кьахы æлгътыл кæртмæ рахъуызыд. 
Иучысыл атезгъо кодта. Стæй йыл алырдыгæй куыйтæ сæрдиаг кодтой. 
Адæмæн сæ хуыссæг фæсырдтой. Цы гæнæн ма йын уыди Хасæхъойæн, 

186 
Цæгæраты Максим 
æмæ фæстæмæ йæ хъæццулы бын абырыд. Нал бафынæй 
боныцъæхтæм. Райсомæй санаторийы хицаумæ чидæртæ сæ хъаст 
бахастой, дæ куыйтæ исты фæкæн, хуыссын нæ нæ уадзынц, зæгъгæ. 
Æртхъирæн дæр ма йæм бакодтои. 
Хасæхъо ницы схъæр кодта. Йæ азым æмбæрста æмæ куыддæр 
аходæн бахордта, афтæ гуыбыр-гуыбыр цъитийы ’рдæм нарæг комы 
бафардæг. Суанг изæрдалынгтæм нал фæзынд. Дыккаг, æртыккаг бон 
дæр афтæ. 
«Цы йын дзы баззад? Алы бон комы цы ми кæны?» -хъуыды кодтон 
мæхинымæр æмæ иу райсом æхсæвыцъæхтæй сыстадтæн. Хасæхъо 
кæд рацæудзæн, зæгъгæ, кæм царди, уыцы хæдзары раз иу цасдæр 
алæууыдтæн. Никуыцæй зынди æмæ, цæй, уæддæр мæ æййафдзæн, 
зæгъгæ, комы ’рдæм араст дæн. Кæсын, æмæ Хасæхъо скълады дуармæ 
лæууы. Цалдæр фæйнæджы йæм. Куы мæ бафиппайа, зæгъгæ, мæхи 
бæлæсты аууонмæ байстон. Рацыд скълады хицау йæ урс халат æмæ 
йæ урс цъупп худы. Хасæхъомæ цыдæр тыхтон радта, бахудт æмæ 
фæстæмæ ацыд. 
Комы чысыл дон ирдæй, цъæх-цъæхидæй уади, хъуыр-хъуыр кодта 
залмысыфты бын. Гæдидымæг арвмæ фæцыд. Мæ дыууæ хъусмæ дзы 
аныгъуылдтæн. Тагъд кодтон Хасæхъойы фæдыл. Баййафын æй уыд 
мæ зæрды. Цæй Хасæхъо æмæ цæй æндæр! Цы фæци, зæгъгæ, иу ран 
дуры сæрæй акастæн. Никуы йыл æрхæцыд мæ цæст. Æрмæст доны 
рахиз фæрсты ссæст кæрдæджы бын рамбæхс-бамбæхс кодта нарæг 
къахвæндаг. 
Иу километрыбæрц фæцыдтæн. Мæ хид акалд. Æрлæууыдтæн. 
Хæстæг кæцæйдæр мæ хъустыл æрцыд фæрæты къупп-кьупп. Кæд 
æндæр истæй уынæр уыд, зæгъгæ, ноджы лæмбынæгдæр байхъуыстон. 
Ком æдзæмæй лæууыд. Дон æмæ кæрдæджы сæр-сæр йеддæмæ иу 
сыбыртт никуыцæй хъуыст. Араст дæн. Ногæй та уыцы кьупп-къупп. 
Хъæдхой цыма хоста. Атындзыдтон. Къупп-къупп, æз куыд æнхъæл 
уыдтæн, афтæ хæстæгæй нæ цыд. 
Хасæхъойы баййæфтон зæронд куыройы раз. Йæ худ, йæ пинджак 
рагъхъæдыл æрцауыгъта, йæ дыстæ рæбынуæз батылдта, афтæмæй 
донмарæнмæ дуртæ хаста. Йæ фæрæт, цыма йæ къах-къухтыл кафыд, 
уыйау йæ фындз зæронд къодахы ныссагъта, йæ хъæд хæрдмæ 
ныхъхъил. 
- Байрйай, - Хасæхъомæ хæстæг бацыдтæн æз. Уый мæ, 
æвæццæгæн, доны хъæрæй нæ фехъуыста æмæ ницы дзуапп радта. 
Къæдзæхрæбынмæ бацыд, тыххæйты кæй фæрæзта, ахæм дур 
æрбахаста æмæ, доны йæ тъæпп куы фæцыд, уæд мæнырдæм разылд. 
- Лæппу, сымахырдыгæй хистæрæн «дæ бон хорз» нæ фæ- 
зæгъынц? - йæ хурсыгъд æрфгуыты бынты мæм æрбакаст Хасæхъо. 
-Фæзæгъынц... Æмæ дын арфæ ракодтон... 
- Ракодтай, зæгъыс? Уæдæ уæд хорз, - загъта уый. - Хъæумæ 

Æхсызгои улæфт 
187 
цæуис, æмæ амæй фалдæр хъæу нал и. Уæтæртæ дæр афтæ. Уæдæ 
дæм ссинаг дæр нæ уынын... 
Æз бахудтæн: 
- Ахæм куыройыл сæмбæлдзынæн, уый æнхъæл нæ уыдтæн, æндæр 
ссинагæн дæр исты амал счындæуыдаид... 
- Ахæм куыройыл, - мæ ныхæстæ мын сфæзмыдта Хасæхъо. - 
Хæстæг уис никуы ис, æндæр ын йæ бызгъуыртæ ракал, уисæй йæ 
дзæбæх бампъуз æмæ дын замманай куырой. Дæлæ санаторийы кæрты 
бетонæй конд трубатæ дзæгъæлы куы рахау-бахау кæнынц. Иу лыггаг 
дзы слас, нучы бæсты йæ сараз æмæ йыл дон суых-суыхæй уайдзæн. 
Æмбийынæй тас ын куы нæ у, мыййаг. Хъæутæй йæм сæ хоры муртæ 
уæддæр хæссиккой. Ныр та... Хæмпæлы бын фæци. Иу кæсæг æм нæй. 
Цыдæр аразæнтæ йæм фæкодтон, телтæй йæ фæбастон, йæ нук ын 
бампъызтон... Сæ завхозы сын фæрсын, куырой афтæ раууатмæ цæмæн 
æрцыд, зæгъгæ. Уый мæм бæрæгъуыйнаг фыры каст ныккодта æмæ 
мын афтæ: «Æз мæрдтæ æгасгæнæг куы уаин, уæд æппæты фыццаг 
мæ фыды райгас кæнин... Чи ма дзы цы кæны? Дзул цæттæкондæй 
ласынц. Дзуллаг ссад - къубалмæ. Кæй ма хъæуы уыцы зæронд 
хæррæгъ? Кæд нæм дард бæстæй чи ссæуы, уыдон...» 
Хъыг мын уыдысты йæ ныхæстæ. Чысыл ма бахъæуа, алывыд ын 
ма ныккалон, фæлæ мæхиуыл ныххæцыдтæн. Æгæр гуымыдзахуыз мæм 
фæкасти. Цъæхæй æгæр тагъд-тагъд чи арæгъæд, ахæм. Скълады 
хицауæн йæ цæрæнбон бирæ. Æвæццæгæн нын нæ ныхæстæ 
фехъуыста, æмæ мын афтæ, тыхсгæ ма кæн, æз дæм фæкæсдзынæн, 
зæгъгæ. Нæ мæ фæсайдта. Цыдæр фæйнæджы гæбæзтæ мын авæрдта. 
Телæй, зæгæлы муртæй мæм фæкаст. Иннæ ахæм - фæндаггагæй. 
Æндæрæбон мæм йæхæдæг дæр æрбауад. Аххуыс мын кодта. Дæлæ 
дæлбылмæ кæсыс? Уыцы бæрæзе уидаггай фæласта. Стæй мæнæ хид... 
Уырдыгæй ардæм æй йе ’ккойы фæхаста... 
Дымгæ радымдта. Куыройы дуар йæ телын æвдузæнтыл тыххæй 
хæцыди. Байгом. Æз мидæмæ бахызтæн. Хъуына хъайвантыл дыууæ 
зæронд фæйнæджы цæхгæрмæ æвæрд. Мæ къæхты бын сæ къæр-кьæр 
ссыд. Куыройыфыдты сæрмæ фæйнæджы гæбæзтæ згæхæрд 
зæгæлтыл дзедзыкка кодтой. Хæлуарæджы тынты бын фесты. Дымгæ 
фыдтыл иу ссады мур нал ныууагъта. 
- Мæнæ дын мæ лæдзæг, æмæ хæлуарæджы тынтæ расыгъдæг 
кæн. Уый дæр куыст у. Стæй... Хал халæн æххуыс у, - загъта Хасæхъо 
æмæ мæм йæ лæдзæг æрбалæвæрдта. - Кæд Хуыцауы фæнда, уæд 
æй скусын кæндзыстæм. Къада куырой куыд зары, уый искуы 
фехъуыстай? Уæлдайдæр æмбисæхсæв? Бæстæ куы бафынæй 
вæййы, уæд?.. Фæлгæтæджы къæбæл куыройыфыдтыл æмдзæгъд 
сисы, нучы доны æхситт фыдты уынæримæ баиу вæййы... Æгомыг 
комы уд бацæуы. Сусæг ныфсæй сулæфынц къахвæндæгтæ, хъæд 
æмæ къутæртæ. Куыройы зард удæгасæй уæтæрты балæууы. Фæсуры 

188 
Цæгæраты Максим 
æхæвы æбæлвырддзинад. Хæхтæ йæ сæ фæлмæн азæлдæй 
фæфæзмынц... 
Хасæхъо доны был дурыл æрбадт. Йе уæнгтæ æрлæмæгъ сты. Йæ 
гом цæнгтæ уæраджы сæртыл афтæ мæнг æнцад кодтой, æмæ сын 
гыццыл базмæлдæй дæр тас уыд зæхмæ ’рхауынæй. Цавæрдæр уæззау 
улæфт дзы сирвæзт: 
- Рæстæг исты ’фсæнттæй цыбыр хъæуы. Уæдæ куыд? Бонцухæй 
иу ваннæ... Сахат ын банымай. Аходæн, сихор, æхсæвæр... Уыдонæн 
дæр фæйнæ сахатырдæджы. Иннæ рæстæг адæймаг йæхи цы хъуамæ 
фæкæна? Хуыцау хорз, æмæ ацы куырой мæ размæ фæци. Бауырнæд 
уæ, æгуыстæй бадынæн хъару хъæуы. Фосы фæдыл бирæ фæцыдтæн. 
Цалдæр æмæ дыууиссæдз азы. .. Бахатыр кæн, фæлæ æрæджы нæ 
лæппутæ фондзæй дæр æд бинонтæ æрæмбырд сты. Колхозы 
хицауадмæ дæр фæдзырдтой æмæ мын, цы йæ хонут, юбилей сарæзтой. 
Лæвæрттæ дæр мын æрластой. Колхозы хицауад дæр мæ нæ ферох 
кодта. Æмæ дын æй уый тыххæй дзурын, лæппуты хистæр адæмы ’хсæн 
йæ нуазæн систа æмæ мын афтæ: «Нæ фыд, мæн фæнды, дæу дæ 
цæстæй чи ракæсын кодта, уый кæд æгасу, уæд йæ цæрæнбоны тыххæй 
баназын. Кæд æгас нал у, уæд та йæ рухсаджы тыххæй...» 
Къулбадæджы сæныкк. Ничи йæм кæсы, æвæццæгæн, йæхъустыл 
исты æрцыд æмæ йæ уал азы зæгъын не сфæрæзта. Ныр ын сирвæзт. 
Ноджы хъазыны хуызы. Кæд æй нæ бамбарид, зæгъгæ. Цыма ахæм 
хъуыддаг афтæ æнцон аныхъуырæн у? Раст, зæгъын, зæгъыс, лæппу. 
Æмбæлы. Ахæм лæгæн йæ рухсаджы тыххæй баназын æмбæлы. Æмæ 
йæ банызтон. Иннæтæн дæр æй баназын кодтон. Сæ тæккæ бынтæй. 
Уымæн æмæ лæг уыди. Гъæйтт-мардзæ лæг... Чи уыди, зæгъыс? 
Уыдис ахæм лæг! Саджы фисынтыл амад лæг. Уæвгæ уыдон иумæйаг 
ныхæстæ сты. Хъæры нысантæ... Хъуыддаг дын йæ сæрæй куы нæ 
радзурон, уæд... Раст дын куы зæгъон, уæд мæхи зæрдæмæ дæр нæ 
цæуы, адæймаг исты куы фæдзуры æмæ йын сæрæвæрæн куы не 
скæны, уæд. 
Цæвиттон, ацы хицауад куы ралæууыд, уæд ахæм замантæ скодта, 
бæстæ афтæ сæмтъеры, æмæ дзы цæвæг марæджы нал зыдта. Иу бон 
иутæ, иннæ бон - иннæтæ... Иунæг афæдзмæ нæ хъæуы хицæутты 
фондз ивды акодтам. Стæй дзы, кæй равзæрстаиккой, ахæм нал уыд. 
Хъæуы хицауæй ничиуал куымдта. 
Мæ тæккæ фыдуагыл уыдтæн уыцы рæстæг. Мæ быны замманай 
саргъы бæх. Сырды хуызæн фыд хæдзары. Уый раз бинонты мæт 
мæнмæ нæма хауд. Æмгæрттæ бирæ. Комгай, сыхгай фæпырх сты. Чи 
дзы сырхыты фарс фæци, чи урсытæм йæхи байста. Хъæдмæ чи 
афардæг, фæндаггонты чи стыгъта, ахæмтæ дæр дзы разынд. Æз дæр 
кæйдæрты дзыхæи нæхи хъæуккаг булкъон Голиаты Ванойы къорды 
куы смидæгуаин. Йæ кой йын цы хъуыстон, æндæр ын йæхи уыйразмæ 
никуы федтон. Ме ’мбæлттæ дзы тынг æппæлыдысты. Иузаманы нæм 

Æхсызгон улæфт 
189 
нæ сыхæгты лæппуимæ фæсидт. Цæмæйдæрты нæ афæрстытæ кодта, 
нæ фыдæлтæй нын раппæлыд, стæй нын уæд афтæ: 
- Мæ полчъы бирæ адæм ис. Уæхæдæг сæ федтат. Фæлæ сымах... 
Иуæй - мæ хъæуккæгтæ, иннæмæй - мæ хорз хæлæртты фырттæ. Мæ 
дзырд мын сæххæст кæндзыстут. Уæ зæрдыл бадарут: Голийы-фыртæн 
хорз чи фæуа, уымæн æй авд хорзæй бафиддзæн. Фæстæмæ куы 
’рбаздæхат, уæд уæ дыууæйæн дæр фæйнæ бæхы. Æвзаргæ бæхтæ. 
Уæ ныййарджыты зæрдæмæ фæцæудзысты. Уырны мæ. Æрмæст 
хъæдрæбынты ацæут. Хъæдæн йе ’рфыты фæндаг куы ссарат, уæд та 
ноджы хуыздæр. Чырыстонхъæумæ куы фæцæйхæццæ кæнат, уæд-иу 
Фадауы ’рдæм азилут. Ууылты уын æдасдæр уыдзæн. 
Голиаты булкъон уыцы æлвæстæй, уыцы æфснайдæй лæууыди нæ 
разы. Цыдæр лæгъстæйаджы каст кодта нæ дыууæмæ дæр. Йæ 
афицертæй ма иуæн, ацы лæппутæн се ’рбаздæхтмæ бæхты хуыздæр- 
тæй дыууæ равзар, зæгъгæ, дзырд дæр радта, стæй мын сау хæцъилы 
тыхт писмо мæ къухты ныссагъта. 
- Уастырджи уе ’мбал!- нæ фæдыл ма дзуар дæр бафтыдта Голиаты 
булкъон. 
Фæсвæдты фæцыдыстæм бон-изæрмæ, æхсæв-бонмæ. Дыккаг бон 
боныцъæхты уыдыстæм Цыколайы. Хъæугæрон иу агуыридурæй астæрд 
хæдзары ссардтам кæсгон æлдар Серебряковы. Радтам æм Голийы- 
фырты писмо æмæ уыцы бон фæстæмæ раздæхтыстæм. Ныр нын уый 
бæрц тас нал уыд: гæххæтт йæ бынатыл сæмбæлд. Быдырты цæуæгæй 
фылдæр цы ис? Уæлдайдæр мах хуызæн сæмпæрчъитæ... Баджигул- 
иу нæм кæнæнт. Сечеры хæдзар уынæгуыдыстæм, нæ хæрæфыртыл 
нын чидæр дзуры æмæ уыдонмæ... Голийы-фыртæй нæ куы фæрсой, 
уæд сын зæгъдзыстæм, уый та чи у, мах æй зонгæ дæр куы нæ кæнæм, 
зæгъгæ. 
Вано нын зæрдæ цы бæхтæй бавæрдта, уыдон рагацау нæ цæстытыл 
уадысты, афтæмæй цыдыстæм Цыколайæ Чырыстонхъæуы ’рдæм над 
фæндагыл. Уыдис рагуалдзæг. Быдыртæ цъæх адардтой. Хур касти. 
Хæхтæй дымдта уазал дымгæ. Сылтаныхъмæ куы ’рбахæццæ стæм, 
уæд нæ иу барæг æрбаййæфта. Фæныкхуыз бухайраг худ ыл. Сау 
нымæт. Сатæгсау рихитæ. Йæ рахиз къухы æвзистхъæдджын ехс. Нæ 
рæзты æрбацыд, «уæ фæндаг раст» нын загъта æмæ йæхи аразæй 
кодта. Æз æм кæсынтыл фæдæн. Цыма стæхынмæ хъавыд, уыйау 
æгъдæнцæйттыл йæхи хæрдмæ систа. Змæлгæ дæр нæ кодта. Ноджы 
бæх... Бæхтæ куыннæ федтон, фæлæ ахæм... Тарбынсырх. Бæрзонд. 
Хуры тынтæ йыл сыгъдысты. Æрмæстдæр æй иунæгагайд фæкæн, æмæ 
уыциу тъæбæртт фæласдзæн. Цæст дæр æй нал æрцахсдзæн... Мах 
бæхтæ дæр дзы бæхтæ... Хæрæджы къæлæутæ! 
«Æппындæр мæ куы ницы уаид, æмæ йыл Джызæлы даргъ уынгты 
æрмæстдæр иунæгцыд куы ныккæнин. Хæрзагхъæу сыстид», -хъуыды 
кодтон мæхинымæр æмæ ме ’мбалмæ мæхи бакъул кодтон, фæрсын 
æй, цы йын кæнæм, зæгъгæ. Уый мæм ницы сдзырдта. Барæджы фæдыл 

190 
Цæгæраты Максим 
афтæ цымыдисæй касти, æмæ мын, æнхъæл дæн, мæ ныхас дæр нæ 
фехъуыста. Мæ ехсы фындзæй йæ басхуыстон, фæрсын æй: 
- Æвгъау нæу ауадзынæн?.. 
- Мæнмæ дæр афтæ кæсы, - дзуапп радта ме ’мбал æмæ йæ 
алывæрсты ахъахъхъæдта. 
Ме ’мбалæн йæ ныхас æгæр хъæрæй фæци - барæг йæ бæхы рохтыл 
æрбахæцыд, æгъдæнцæйттыл йæхи хæрдмæ систа, йæ нымæты къабаз 
иуварсырдæм аппæрста æмæ фæстæмæ ракаст. Йæ уæраджы сæрмæ 
чи хæццæ кодта, ахæм хъæдын хуымпъырæй йе ’взист хæцæн зынди 
барæджы маузерæн. Йæ астæуыл хъатара баст. Цыма йæ хъыгдаргæ 
кодта, уыйау фондзæхстон топпыл иуварс ахæцыд. Цыма нæм афтæ 
дзырдта: «Рох уæ ма уæд, ам дæр лæппу ис...» 
Мæ цæсгом ссыгъд. Зæхмæ ныккаст ме ’мбал дæр. 
Чырыстонхъæуы кæрон барæг йæ бæх баурæдта. 
- Лæппутæ, фысым бакæнут. Æз ацы хъæуккаг дæн, - загъта уый 
æмæ йæ ехсы фындзæй йæ худыл хæрдмæ схæцыд. 
- Бузныг. Тынг тагъд кæнæм, æндæр... - дзуапп ын радтам мах æмæ 
нæ зæрды уыди Сындзыхъæуы ’рдæм азилын. 
Барæг ныллæууыд: 
- Дцæмы цæсты мæ ма бафтаут. Чырыстонхъæуы хъалтæ мыл зарæг 
скæндзысты, йæ уазджыты æнæрæвдыдæй ауагъта, зæгъгæ. Бирæ уæ 
нæ бафæстиат кæндзыстæм. Табуафси, саккаг кæнут. 
Барæджы фæстаг ныхæстæ кæд æдде бакæсгæйæ фæлмæнхуыз 
зындысты, уæддæр сæ афтæ карзæй загъта, цыма йæхи кæстæримæ 
ныхас кодта. Ноджы йæ сау хъоппæг цæстыты уый бæрц зынг сыгъди, 
æмæ йæ куырдиаты ныхмæ нæ бон ницыуал баци. Ацыдыстæм йæ 
фæдыл. Æрфистæг стæм сæ дуармæ. Не ’мгæрттæ, нæ кæстæртæ... 
Уайтагъд кæрт адæмæй айдзаг. Тынг ныл бацин кодтой. Кусарт нын 
адзæнгæл ластой. Фынджы уæлхъус куы ’рбадтыстæм, не ’мбæлæггæг- 
тæ, нæ нуазæнтæ куы банызтам, уæд нæ фысым сыстад, йæ риуы 
дзыппæй цавæрдæр гæххæтт систа, мæнырдæм æрбакаст æмæ загъта: 
- Уазджытæ, бахатыр кæнут, фæлæ кæсгон æлдармæ Голиаты 
булкъонæй цы гæххæтт æрхастат, уым цы фыст уыди, уый зонут? 
Ме ’мбалимæ кæрæдзимæ бакастыстæм. Цыдæр бæллæх кæй 
æрцыд, уый бамбæрстам. Фæлæ цы? Цæмæй зоны гæххæтты хабар? 
Цы фыст дзы уыди, уый? 
Фысым нын йæхæдæг райхæлдта нæ дызæрдыгты æлхынцъ: 
- Сымах ницæмæй азымджын кæнын. Кæдæм уын загътой, уырдæм 
сæмбæлын кодтат гæххæтт. Æрмæст уыцы хæдзары кæсгон æлдар нæ " 
бадти, фæлæ махонтæ. Мæнæ уæ гæххæтт. Голийы-фырт дзы цы 
фыссы, уымæ байхъусут. 
«Цытджын æлдар! Фарн дæм бадзурæд! Керменистты артдзæсты 
тыххæй мын кæй дзырдтай, уымæй раст уыдтæ. Кæм дæ? Куыд ницы 
хабар кæныс? Кæдмæ сæм афтæмæй кæсдзыстæм? Нæхæдæг, 
нæхæдæг сын хъуамæ бахæцæм сæ хурхытыл! Нæхæдæг сын хъуамæ 

Æхсызгои улæфт 
191 
бандзарæм сæ сау лæгæтыл. Хъусыс, нæхæдæг!..» Уый махæй зæгъы. 
Мах хурхытыл бахæцынмæ хъавы Голийы-фырт. Махмæ æртхъирæн 
кæны. Мæнæ уын йæ гæххæтт. Кæд уæ фæнды, уæд ыл æй фæстæмæ 
сæмбæлын кæнут. Зæгъут ын, Чырыстонхъæуы, зæгъ, Къессаты 
Хъæлæмырзæйы хæдзары сæмбæлдыстæм, дæ гæххæтт дын, зæгъ, 
хъæрæй касти æмæ йыл, зæгъ, сæ хурхытыл бахæцынмæ кæмæн 
хъавыдтæ, уыдон сæхи худæгæй схастой. Æрмæст-иу ын йæ гæххæтт, 
зæрдæ уын цы бæхтæй бавæрдта, уыдон уæ къухы куы бафтой, уæд 
уыйфæстæ раттут. Уæвгæ... Уæ балцы хабæрттæ афтæ кæй 
рауадысты, Вано уый куы базона, уæд уыл нæ бацауæрддзæн. Æгæр 
тугмондаг у Голиаты булкъон. Фæлтау ын мацы ской кæнут. Афтæ 
хуыздæр уыдзæн... 
Фæлтау искуы зæххы скъуыды куы ныххаудаин. Фыр æфсæрмæй 
мæхи цы фæкодтаин, уымæн ницыуал зыдтон. Астæуыстæгыл 
уырдыгмæ згъордтой мæ хиды фæрдгуытæ, мæ цæстыхаутæ здыйы уæз 
кодтой. Сыгъта мæ адæмы цæстæнгас. Ме ’мбал дæр афтæ. Ныккука. 
Йæ сæр йе уæхсчыты аныгъуылд. Стæй йæ бынатæй фæгæпп кодта, 
фысымы кьухæй гæххæтт раскъæфта æмæ загъта: 
- Бахатыр кæнут, хорз адæм. Уый куы зыдтаиккам, уæд ацы хæрамы 
гæххæтт фæсвæдты, тар хъæдты нæ хастаиккам. Афæлывтой нæ... 
Æлгъыст фæуæнт сæ кæлæнтæ, сæ хин митæ! - Æмæ гæххæтт 
апырхытæ кодта. 
- Бæхтæ та? Уæ къухы ма дзы исты бафтыд? - бафарстон æз, 
Хасæхъо йæ ныхас куы фæурæдта æмæ тамако куы сдымдта, уæд. 
- Бæхтæ... - бахудт уый. - Цæй бæх æмæ цæй æндæр! Голийы- 
фырты аргæ дæр нал скодтам. Иу бæтæхъойыхъæуккаг афицермæ нæ 
сардыдтой. Нæ хабæрттæ йын радзырдтам. Бæхты кой йын куы скодтам, 
уæд ныл уыциу тьæллангфæласта. Куыйты хæринаг нæ бакодта... 
Уыцы бон ныууагътон ме ’рдхæрдты. Сæ бæхты хуыздæртæй сын 
æртæ раскъæрдтон æмæ мидæг хохмæ бафардæг дæн. Хохы та, 
дæхæдæг æй зоныс, цу æмæ дымгæйы фæд агур. Иу-цасдæр уым 
фæрахау-бахау кодтон, стæй мæ мæ фыды ’фсымæр ссардта. Дæ мад 
дæ мæтæй куы бахус, уæд ам цы лекка кæныс, зæгъгæ, мын алывыд 
ныккалдта. Ноджы, æз цалынмæ Голийы-фыртмæ дардæй æртхъирæн- 
тæ кодтон, уæдмæ йыл «кæстæртæ» дзæбæх абырыдысты. 
Æрцыдтæн хъæумæ. Джызæлы хъалтæ дын уый базоной - алырды- 
гæй пыррыччытæ систой: 
- Голийы-фырт дын афицеры цин радта, зæгъгæ, куы дзырдтой. Кæм 
сты дæ пъагæттæ? 
- Пъагæттæ... - ныххудт чидæр. - Хæрæгыл бæхы саргъ... 
- Цытæ дзурыс? Ома, Хасæхъойыл фидаугæ не скæндзысты? 
Хæссын, дарын сæ нæ базондзæн?.. 
- Пъагæттæн лæг хъæуы. Бæдæйнаг лæг... 
- Æмæ ды Хасæхъойы цы хоныс? 
- Хъæлæмырзæйы ма дзы афæрс... 

192 
Цæгæраты Максгт 
- Цавæр Хъæлæмырзæйы? 
-Чырыстонхъæуккаг. Къессаты Хъæлæмырзæйы... 
- Аппар-ма дзы. Хъæлæмырзæ дæ Хасæхъойы хуызæтты... 
- Хасæхъо дæр, дæ дзыхы кæй радавай, ахæм Хасæхъо нæу, нæ. 
Гыццыл ма бахъæуа, дæ Хъæлæмырзæйæн дын йæ бæх йæ бынæй ма 
фæцъорттласа... 
- Хъæлæмырзæйы бынæй?.. Йæ бæх?.. Ахудын мæ кодтай. Уый 
дæр æнæ хъыдзыйæ, - мæ фыдæнæн йæ чыр-чыр цыди кæмæндæр. - 
Хъæлæмырзæйæн йæ бæхы иу хуыррыттæй дæр йæ уд фелвæстаид... 
Ды та цæйдæр цъорттыты кой кæныс... 
- Цы диссаг дæм кæсы? Хасæхъо Хъæлæмырзæйы хæдзары 
фынджы хистæрæн кæй бадти, уый дæр дæ нæ уырны? 
Фæстаг ныхæстæ сын худæджы хос фесты. Уыдонмæ бакæсын, 
алырдыгæй уырсыты мыр-мыр кодтой. Рудзгуыты æвгтæ сæ худынæй 
рызтысты. 
Цы мæ бон уыди утæппæт адæмæн? Мæ хуылфыдзаумæттæ сæм 
фыр мæстæй сыгъдысты. Уæд та дзы иунæг уæддæр куы уыдаид мемæ 
Голийы-фырты къорды. Се ’ппæт дæр, сырхыты фарс чи хæцыд, 
ахæмтæ. Æз та «фыдгæнджытæй», «мæгуыр адæмы чи стыгъта», 
уыдонæй. Цæрæнбонты къæмдзæстыг. Басастæн мæ рæдыдыл. 
Хъæлæмырзæ нæ сæхимæ куыд бакодта, Голийы-фырты æртæ бæхы 
куыд рамыхъ ластон, уыдæттæ сын радзырдтон. Фæлæ мæм уæддæр 
сæ иуæй-иутæ цыдæр зулдзæстæй кастысты. Сæ зæрдæты цыдæр 
хæрам баззад. Раст уыдысты. Æртæ мæйы фæдæн Голийы-фыртмæ 
æмæ, кæй зæгъын æй хъæуы, фыдуаг митæ дæр акодтам. Мæ масты 
фæдыл дæр цалдæр хатты ауадтæн. Афицеры цин мын нæ уыд, фæлæ 
мын цыдæр прапорщикы ном дæр авæрдтой. Нæхи хъæуы нæ, фæлæ 
мæ æндæр хъæуты хъаст чи ракодтаид, ахæмтæ дæр уыдаид. 
Æмæ та мæхи фæстæмæ хохмæ байстон. Фæсæфцæг иу хъæуы 
æхсæны фыййауæй ныллæууыдтæн. Цалдæр азы дзы æрдаудтон. Стæй 
быдыры хъæуты колхозтæ аразын куы байдыдтой, уæд, æххуырсты 
мыздæй кæй бакуыстон уыцы фосы дзугыл рахъæр кодтон æмæ 
Джызæлы æрбалæууыдтæн. Æвддæс æмæ фондзыссæдз фысæй 
æрмæстдæр фондз ныууагътон нæ бинонтæн, иннæты колхозы кæртмæ 
баскъæрдтон. Мæхæдæг сын фыййау ацыдтæн. Иу аз дæр нæ фæцух 
дæн, афтæмæй. Хæсты рæстæг цы хъизæмæрттæ бавзæрстон, уыдон 
дардыл дзуринаг сты. Стæй ма ныр хъæугæ дæр кæй кæнынц? Чи ма 
сæ бамбардзæн? Кæддæр йæ рæдыд йæхицæн чи нæ ныббарста, æмæ 
уал азы фосы фæдыл гуымыдза фысæй чи фæцыд, уый дæлæ-уæлæ. 
ныхæстæ... 
Хасæхъо, дон куыройы хъуына нучы куыд хæлбурцъытæ уодта, уымæ 
ныджджих. Йæ мæллæг цæнгтæ раздæрау уæраджы сæртыл ауыгъдæй 
лæууыдысты. Цыма сæ иу хъаруйы мур нал уыд. Цыма сæ хъултæй 
феуæгъд уæвынмæ хъавыдысты. Цыма сæ хицауы бæсты афтæ 
дзырдтой: «Алцæмæн дæр афон ис. Æвæццæгæн. Æндæр фæллад куы 

Æхсызгоп улæфт 193 
никуы зыдтам. Бон нын куыстæн куы никуы фаг кодта. Ис афон алцæмæн 
дæр. Бирæ нал баззад махæн дæр. Аз, фондз азы. Мæй... Кæд къуыри?... 
Æви уый дæр нал?..» 
Хасæхъо, цыма æцæг уыцы хъуыдытæй фæтарст, уыйау сыстад, 
йæ цæстытæ аууæрста, мæнырдæм æрбакаст. 
- Скусдзæн... Йæ зарæг ын хæхтæ фæзмдзысты. Ам ма бирæ 
уыдзынæ? 
- Иу-дæс боны бæрц, - дзуапп ын радтон æз. 
- Уæдæ ма йæ уæд фехъусдзынæ. Уа-алæ уыцы рагъ уыныс? 
Æхсæвыгон ма-иу æм уырдыгæй байхъус. Уырдыгæй хъуамæ хорз 
хъуыса. Райсом хъæумæ цæуын. Сылгоймæгты хъусы йæ бацæгъд- 
дзынæн. Се ссинаджы сæрæй нын цæрвджын уæливыхтæ ма скæной, 
уыймæнæуырны... 
Хасæхъо йæ синысæртыл æрхæцыд. Йæ сæр бæрзонд систа. Цыма 
Зæронд хъæуы мæсгуытимæ сусæгæй исты дзырдта, уыйау йæ былтæ 
зына-нæзына змæлыдысты. Ныхъхъус. 
Кæд куыройы зарæг рагацау йæ хъустыл уади?.. 
Скълады хицауы урс гопп хæмпæлтæй æрбазынд. 
- Ссардтон!.. Баныхас кодтон. Райсом дыууæ уæрдонæй уис 
æрбаласдзысты... Уисæй йæ сбидзыстæм... - тыхулæфт кодта, 
афтæмæй йæ ныхас йæхицæй фæраздæр скълады хицауæн. 
- Бузныг!.. - Цыма лæджы йæ хъæбысы ныккæнынмæ хъавыд, уыйау 
рагацау йæ цæнгтæ фæйнæрдæм фæхаста Хасæхъо. 
13 Цæгæраты Максим 

194 
Цæгæраты Максим 
ÆНÆХУЫССÆГ ÆХСÆВ 
Мах хуызæн мардмæ нсе цæуыиц 
æндæр рæтты... 
Фезмселæн нал уыди абон нæ 
уæлмæрдты, — 
Стырæйу чысылæй... 
Къоста 
Бинонтæ бафынæй сты. Лæггадгæнæг сылгоймаг ма рæбинаг 
уæттæй иуы цыдæртæ архайы æмæ рæстæгæй-рæстæгмæ иæ уынæр 
æрбайхъуысы. 
Кæрдæгхуыз хъæдабæ стъолæмбæрзæныл зына-нæзына чи фæбур, 
ахæм гæххæтты сыфтæ. Дыууæ сырхбын вазæйы нарæг хъуыртæй сæ 
сæртæ сдардтой, абон-райсом кæй æртындæуыд æмæ сæ тæф нырма 
уаты къуымты кæмæн пырх кæны, ахæм быдираг дидинджытæ. Вазæты 
æхсæн дурыл лæууы урс мраморæй конд Венерæ æмæ къулбæрзæйæ 
кæсы гæххæтты сыфтæм. Стъолы сæрмæ æрттиваг æрхуы рæхыстыл 
æрцауындзæг тымбыл авгджын фæтæгены цырагъ. Уаты къулæй 
æнкъардæй кæсы Мадымайрæм. Балкъоны авджын дуарæй дзæбæхзыны, 
Терчы былмæ æввахс бæрзонд кæрз бæласы цонгыл цы цыппæрдигъон 
цырагъ дзедзыкка кæны, уый. Терк йæ уæззау уылæнтæ кæрæдзи сæрты 
мæстыйæ ныззыввытт ласы æмæ иугæндзон йæ уынæр хъуысы уатмæ. 
Стъолы уæлхъус бады, йæ сатæгсау хъуымбыл дзыккуты стæм 
урсытæ кæмæн фæзынд, ахæм хæрзконд сылгоймаг. Йæ галиу къухы 
æнгуылдзтæ дзыккуты бын аныгъуылдысты. Цырагъы рухсмæ æрттивы 
йæ къухдарæны зынаргъ дур. Йæ сау зæлдаг кæлмæрзæны къабаз 
æрзæбул æмæ хæццæ кæны æрттиваг пъолмæ. Тарбын уæрæхдыс халат 
йæ уæлæ. Иугай-дыгай фæлдæхынц гæххæтты сыфтæ. Исдугмæ сæм 
æдзынæг кæсгæйæ баззайы сылгоймаг. Стæй йæ дыууæ сау æрфыджы 
сæ мидбынат базмæлынц. Йе ’нкьард мыдхуыз цæстытæ æнæбарыгомау 
иуварс азилы гæххæттытæй. Цыма сыфты мраморæй конд Венерæйæ 
фембæхсы, уый хуызæн сыл дыууæ урс кьухы æрæвæры. Хатыр курæджы 
каст бакæны Мадымайрæмы æнкьард цæсгоммæ. Кæуындзæг атыппыр 
кæны хурхыуадындзтæ. Зæрдæ æнахуыр рыст скæны. Цæстытæ 
балæмары. Фæлæ сæ иу цæссыг нал хъары... Хус суадонæй ма дыууæ 
рæсугæртахы куыд æрттива, афтæ ма æрттивынц... 
Ничи хъыгдары сылгоймаджы. Ничиуал æй фæрсы йæ балцы 
хабæрттæй, Гуры рæсугъд чызджытæй. Ацыдысты, бафынæй сты, абон 
фæссихорæй нырмæ йæ фенынмæ цы хæстæджытæ æмæ зонгæтæ 
фæцыд, уыдон. Æмæ ныр йæ хъуыдытимæ иунæгæй баззад. 
Хуыссæнуаты æрдæггом дуарæй зыны йе ’рттиваг хъулджын сынтæг. 

Æхсызгоп цлæфт 
195 
Нывæрзæнмæ хæстæг, къуымы, судзы сойын цырагъ. Дари цъарджын 
хъæццул æнæфснайдæй лæууы сынтæгыл, баз - æнцъылдтæ. 
Нырма чысыл раздæр сыстад йæ хуыссæнæй сылгоймаг. Уæззау, 
цавæрдæр тæссаг хъуыдытæ ныццæнд сты сæры, нылхъывтой 
зæрдæйы æмæ йæ уыдон сыстын кодтой. Цæмæндæр æм афтæ кæсы, 
цыма ахсæв йæ царды фæстаг æхсæв у. Цыма ныртæккæ уаты дуар 
æрбагом уыдзæн æмæ æнæдастæй, рынчынæй æрбахиздзæн, ссæдз 
азы размæ бульвары кæуыл фембæлд, йæ фæдыл аууонау чи зылд, 
уыцы цæхæрцæст лæппу. Уаты астæу æрлæудзæн, комкоммæ йын йæ 
цæстытæм ныккæсдзæн æмæ зæгъдзæн: 
«Хорз райсомтæдыл кæнæд. Æз цæуын... Цæуын æмæфæстæмæ 
никуыуал раздæхдзынæн...» 
Сылгоймаг йæ цæстæнгас дуармæ сарæзта. 
«Лæуу... Ма мæ ныууадз иунæгæй... талынджы...» - йæхинымæр, 
æппындæр æй куыд ничи фехъуса, афтæмæй дзуры сылгоймаг. Фæлæ 
йæм фæстæмæ ничи здæхы, дзуапдæттæг ын нæй. Цæссыджы ставд 
фæрдгуытæ згъæлынц рустыл. Дымгæ йæхи хойы балкъоны рудзгуытыл. 
Æвгтæ зыр-зыр кæнынц æмæ сылгоймагмæ афтæ кæсы, цыма дымгæ 
ныртæккæ уаты смидæг уыдзæн, разилдзæн къуымты æмæ цыдæрид- 
дæр ссара, уыдон йемæ ахæсдзæн. 
Стыхст йæхинымæр сылгоймаг. Цавæрдæр тасдзинадæй ризынц 
уæнгтæ. Цавæрдæр тасдзинад хойы рудзгуыты æвгтæ... Æмæ нал 
бафæрæзта сылгоймаг. Сыстад. Бацыд Мадымайрæмы сурæтмæ. Стыр 
тæригъæдджыны лæуд скодта йæ цуры. Йæхиуыл дзуар бафтыдта, стæй 
ныллæг хъæлæсæй загъта: 
- Сыгъдæгуд Мадымайрæм, ныххатыр кæн дæ кувæгæн... 
Ницы дзуапп радта Мадымайрæм. Раздæрау æнæисты дзургæйæ 
каст йæ кувæгмæ. Цыма йæ хъæбулаен байсынæй тарст, уый хуызæн 
æй тынгдæр æрбалхъывта йæхимæ. Йæ къахæлгътыл хъавгæ цыдæй 
фæстæмæ раздæхт сылгоймаг, сойын цырагъ кæуыл сыгъд, уыцы 
тымбыл стъолмæ. Халаты йæхи æнгомдæр æрбатыхта. Пылыстæгæй 
конд гыццыл чырынæй систа, мæнæ ныртæккæ йæ разы цы гæххæтты 
сыфтæ æмæ чиныг ис, уыдон. 
Терчы фыдуаг уылæнтау кæрæдзи айстой хъуыдытæ. Иу иннæмæй 
тыхджындæр, иу иннæмæй фыдуагдæр. Æрæгвæззæджы фыццаг 
уазалтау тыхсынц зæрдæйыл. Зыр-зыр кæнынц рудзгуыты æвгтæ. Ногæй 
та кæцæйдæр хъуысы: «Æз цæуын... цæуын æмæ фæстæмæ никуыуал 
раздæхдзынæн...» 
Чи дзуры, уаты цъиуызмæлæг куы нæ ис, уæд? Дымгæ?.. Нæ!.. Уый 
гæххæтты сыфтæ дзурынц. Ныр ссæдз азы пылыстæгæй конд гыццыл 
чырыны æхгæдæй чи лæууы, уыцы гæххæтты сыфты хъæлæс у уый. 
Ацы æхсæв сæ мæстытæ, сæ тыппыртæ уадзынц. Уадз æмæ дзурой. 
Уæдæ ма хуыздæр кæд хъуамæ радзурой. Бирæ дзуринæггæ сæм ис... 
Мæнæ дзы иу гæххæтты сыфы æнцъылдтæ ныр дæр нæма ссыдысты. 
Судзгæ хъæдгæмттау баззад сæ фæд гæххæттыл. Цал æмæ сæ цал 

196 
Цæгæраты Максим 
хатты лæгъз кодтой, мæнæ нæртæккæ сæ уæлæ зына-нæзына чи зыр- 
зыр кæны, уыцы æнгуылдзтæ. Нæ бакуымдтой. Нæ ныббарстой сæ 
иухатты æфхæрд. 
Фæззыгон мигъы фæлмау цыдæр æртыхсти цæстытыл. Сылгоймаг йæ 
цæстытæ аууæрста, дурын чызджы уазал цæсгоммæ æркаст, æмæ цыма 
йæ хабæрттæ уымæн кодта, уый хуызæн йæхинымæр дзурын райдыдта: 
«Хъус, ды сылгоймаг дæ. Ды мын бамбардзынæ мæ зæрдæйы низ. 
Ды никæмæн схъæр кæндзынæ мæ сусæг сæнттæ. Никæй цæсты мæ 
бафтаудзынæ... Уымæн æмæ ды дæр мæ хуызæн æнкъард дæ. Дæу дæр 
мæ хуызæн хуыссæг нæ ахсы. Æрмæст-иу худгæ ма фæкæн. Курын дæ... 
Уый раджы уыди, иу æмæ ссæдз азы размæ. Хъуыды-ма кæнын уыцы 
фæззыгон бон. Æз сцæйцыдтæн урокты фæстæ нæхимæ. Хур акъул, 
фæлæ ма йæ сызгъæрин тынтæ горæты уæладзыг хæдзæртты 
рудзгуытыл хъазыдысты. Александровскы бульвар йæ иу кæронæй иннæ 
кæронмæ хъулон дардта адæмы алыхуызон дарæсæй. Зæронд кæрз 
бæлæсты бурбын сыфтæртæ фæллад цъиутау тахтысты уæлдæфы. 
Æз тагъд кодтон нæхимæ. Лæппуты къулбадæг ныхæстæ дæр 
ницæмæ дардтон. Æрмæст бульвары кæронмæ куы схæццæ дæн, уæд 
мæ размæ кæцæйдæр февзæрд асæй рæстæмбис, саулагъз лæппу. 
- Аннæ Яковлевнæ... Бахатыр кæн, фæлæ Верæ демæ нæй? - загъта 
уый æмæ, цыма йæ Верæ мæ чингуыты хызыны уыди, уыйау æм 
æдзынæг ныккаст. 
- Верæ?.. Кæй Верæ? - мæ цыд фæсабырдæр кæнгæйæ, бафарстон 
лæппуйы. 
- Сухиты... Тынг æхсызгон мæ хъуыд, - дзуапп радта уый æмæ мæм 
йæ сатæгсау цæстытæй цавæрдæр зæрдæмæдзæугæ каст æрбакодта. 
Уыцы сахат мæ зæрдыл æрбалæууыд, ме ’мбал Верæ мын арæх цы 
хæстæгæй æппæлыд, æрæджы Бетъырбухы академийæ чи сыздæхт, 
уыцы нывгæнæг. Æхсызгон мын уыд йæ фенд æмæ йæ бафарстон: 
- Бахатыр кæн, фæлæ ды нывгæнæг Хетæджы-фырт нæ дæ? 
- Хетæджы-фырт... Верæ мын дæ кой арæх фæкæны. Стæй дæ 
мæхæдæг дæр арæх фенын, гимназæй куы рацæуыс, уæд мæнæ ам, 
бульвары бандоныл бадгæйæ. Æрмæст дæ ныхасмæ бауромынмæ мæ 
ныфс никуы бахастон... Зæгъын... 
- Цæуылнæ? Ме ’мбалы хæстæг... Мах Верæимæ дыууæ хойы цард 
кæнæм, -лæппуйы ныхасайстон æмæ йæм, куыннæ мæ бамбæрстаид, 
афтæ аивæй бакастæн. Фæлæ мæ фæндæй ницы рауад: нæ 
цæстæнгастæ кæрæдзийыл амбæлдысты. Æваст мын мæ зæрдæ цыдæр 
фæцагайдта æмæ мæхи иннæрдæм азылдтон. Уымæн йæ цæстæнгас 
афтæ сыгъта зæрдæйы, уæнгты афтæ хъардта, æмæ мæ бон нал баци 
йæ ныхмæ лæууын. 
- Цæй, бахатыр кæн... Мæн цæуын хъæуы, -загътон æз, Верæйæ 
мæ кæй фарста, уый дæр мæ айрох, афтæмæй. 
- Фæлæуу-ма... - фæурæдта мæ уый... 
Суанг дыууæизæрастæумæ фæрацу-бацу кодтам Терчы былтыл. 

Æхсызгоп улæфт 
197 
Фæдзырдта мын йæ хабæрттæ, йæ зынтæ. Афтæ дæсны сæ дзырдта, 
æмæ йыл дисæй амардтæн. Стæй, нæ хæдзары дуармæ куы бахæццæ 
стæм, уæд мын æваст мæ кьухты цавæрдæр гæххæтты гæбаз фæсагъта. 
- Макæмæ йæ равдис, - ныллæг хъæлæсæй ма загъта уый æмæ 
тагъд-тагъд ацыд. Уаты иунæгæй бакастæн писмо. Мæ рустæ артау 
сыгъдысты, зæрдæ æнахуыр гуыпп-гуыпп кодта. Гæххæтт, рахиз кьухы 
армы атымбылтæ кодтон. Мæнæ ныр дæр йе ’нцъылдтæ кæмæн нæма 
ссыдысты, уыцы гæххæтт. 
Чызджы зæрдæ цымыдис кæм нæ у. Цымæ цы фæцис, зæгъгæ, 
уæладзыджы балкъонмæ рауадтæн. Кæсын, æмæ нæ бакомкоммæ 
Терчы был лæууы. Балкъоны мæ лæугæ куы федта, уæд мæм йæ 
мидбылты бахудт, йæ къухæй мæм рацу, зæгъгæ, ацамыдта. 
«Ничи йæм кæсы, кæй мæм ныффыста, уый йын æгъгъæд нæу, 
фæлæ ма мæ уынгмæ дæр хоны», - загътон мæхинымæр, иу каст ма 
йæм фæкодтон, стæй фæстæмæ фæзылдтæн æмæ мидæмæ бацыд- 
тæн. 
- Æхсин, ацы изæр дæ хæрын куы ферох... Дæумæ æнхъæлмæ 
кæсынц, - мæ разы кæцæйдæр февзæрд лæггадгæнæг сылгоймаг. 
-Ферох, мæ зынаргъ Дарья Ефимовнæ, ферох!.. Мæнмæ æнхъæлмæ 
кæсынц, зæгъыс, æрмæстдæр мæнмæ. Æндæр никæмæ? - зæронд усыл 
мæхи баппæрстон, мæ хъæбысы йæ рогæн фелвæстон æмæ нæ дыууæ 
дæр цъилау ныззылдыстæм. 
- Сабырдæр... Мæ фæрстæ, æхсин... Цы кодтай, æхсин? - йæ 
улæфт йæ хъуыры фæбадт, афтæмæй мæ фарста зæронд ус. 
- Кодтон, Дарья Ефимовнæ, кодтон... Кæд исты кодтон, уæд 
æрмæстдæр ацы изæр, - дзуапп ын радтон æз æмæ йын йæ уазал 
фæлмæн русæн ныпъпъа кодтон. Уый мын мæ цæстытæм комкоммæ 
ныккаст, йæ мидбылты бахудт æмæ загъта: 
- Æмбарын дæ... Не скæнæг Хуыцау уæ искæй дзыхæй бахъахъ- 
хъæнæд... Уарзондзинадæн фидар зæрдæ хъæуы... Тыхджын зæрдæ... 
Æз уæд зæронд усы ныхæстæ ницæмæ æрдардтон. Æрмæст 
цавæрдæр тасдзинад æлвæста зæрдæ, тар кодта цæстытæ, саста 
уæнгты хъару. 
Бонтæ цыдысты... Æрæджиау мæм бахъардтой Дарья Ефимовнæйы 
ныхæстæ. Хатгай-иу фæуæлахиз дæн мæ дызæрдыгдзинадыл. Разы- 
иу уыдтæн мæ уарзондзинады фæдыл цыфæнды зынтæм фæцæуыныл 
дæр. Фæлæ чи уæндыд уый лæппуйæн зæгъын. Иннæ ахæм мæ мад, 
мæ тызмæг фыд, ме ’фсымæртæ... Ской кæнын дæр æй нæ уагътой. Иу 
æхсæв... О-о, æлгъыст фæуæд мыггагмæ уыцы æхсæв! 
Ме ’мбæлттæй иуæн йæ райгуырæн бон уыд æмæ уым афæстиат 
дæн. Къостамæ дæр хонæг арвыстой, фæлæ не ’рбацыд, æнæфæразгæ 
уыди. Бинонтæ ме ’рбацыдмæ æмбырдæй бадтысты. Мæ размæ 
цæуылдæр æхсызгон ныхас кæй кодтой, уый бæрæгуыд сæ цæсгæмттыл. 
Нæ хистæр æфсымæр Петр æлхынцъæрфыгæй бадти диваныл æмæ, 
уымæй размæ кæй бакасти, ахæм журналы сыфтæ фæлдæхта. 

198 
Цæгæраты Максим 
Бирæ æнхъæлмæ кæсын мæ нæ бахъуыди. Фыд йæ цайы агуывзæ 
йæхимæ æрбахæстæг кодта æмæ æнæбарыгомау загъта: 
- Чызг, дæхи рæвдз кæн, райсом дæ раджы Гурмæ цæуын хъæуы. - 
Агуывзæ сындæггай йæ дзыхмæ схаста æмæ мæм йе ’рфгуыты бынты 
æрбакаст. 
- Куыд тагъд?.. Исты æрцыд? - сонт фарст акодтон æз. 
- Дæ мады хо дæм æрвиты, - цыма ныхæстæ рагацау йе ’взаджы 
кæрон цæттæйæ лæууыдысты, уый хуызæн цыбыр дзуапп радта фыд. 
Æнæ мæн хæдзары цыдæр кæй æрцыд, уый бамбæрстон. Мæ мад 
цыма йе ’ккойы Теркæй уæззау дуртæ фæхаста, уыйау фæлладхуызæй 
бадти йæ къæлæтджыны. Иæ къухдарæны æрттиваг дур та йæ 
кæлмæрзæны къабазæй асæрф-асæрф кодта. Афтæ-иу уыди 
кæддæриддæр, истæуыл-иу мæсты куы уыд, уæд-иу æй уымæй базыдтам. 
- Æмæ йæ афтæ æхсызгон цæмæн бахъуыдтæн? Писмо дзы 
æрæджы куы райстам. Дзæбæх куы уыди. Нæ, цыдæр мæ æмбæхсут, - 
мадмæ хæстæгдæр балæугæйæ, бафарстон æз, æмæ мæ ныхас æгæр 
тызмæг кæй рауад, ууыл фæфæсмон кодтон. 
- Дæ фыд дын цы загъта, уый фехъуыстай? Фæстæмæ ма йæм 
цæмæн дзурыс? - йæ дыууæ æрфыджы кæрæдзийыл амбæлдысты, 
афтæмæй загъта Петр. 
- Æмæ йæм ды цæуылнæ цæуыс? Дæуæн дæр дæ мады хо куы у, - 
æфсымæры схуыст ныхасмæ мæхи нал баурæдтон æз. 
- Федтат, уæ сабыр чызг йæ хистæр æфсымæрмæ цы дзыхæй дзуры, 
уый? - йæ мидбынат хæрдмæ фæхауд Петр. - Тæккæ райсом дæ дымгæ 
дæр ам куыннæуал уа, афтæ! Бамбæрстай? Дæ дым-гæ!.. Æгъгъæд у! 
Æз уæздан лæг дæн æмæ мæ сæрмæ не ’рхæсдзынæн, мæ хо цавæрдæр 
хæтæгхуагимæ уынгты ралли-балли кæна, уый! Чи у, кæимæ сбастай 
дæхи? Нæ йæ зоныс? Хъус уæдæ, æз дын æй зæгъдзынæн: змæнтæг, 
æнæхæдзар, æнæкъона, хæтæгхуаг. Облæсты хицауы адъютант дзы 
цытæ дзуры, уымæ куы байхъусис! Дæхицæй уæлдай ма мах дæр бабын 
кæндзынæ, нæ фæндæгтæ нын сæхгæндзынæ. Мах та нырма цæрын 
хъæуы. Бамбæрстай? Цæрын! - йæ цæсгом туджы зылд, афтæмæй 
дзырдта Петр, æмæ йæ сау пыхцыл рихитæ иу ран нал лæууыдысты. 
- Лæппу, сабырдæр, уынджы, мыййаг, нæ дæ, -йæ ныхасбаппæрста 
фыд æмæ йæ цайы агуывзæ иуварс авæрдта. 
Мæ буар гæдыхъæдау рызт. Мæ зæнгтæ зыр-зыр кодтой. Цыма мын 
исчи мæ зæрдæ мæ хъуырæй ласта, афтæ ныттыппыр дæн фыр 
мæстæй. Стæй æнæнхъæлæджы мæ цæстысыгтæ фемæхстысты. 
Цыдæр схуыст ныхас ма сын загътон æмæ мæ уатмæ рацыдтæн.. 
Хуыссæныл дæлгоммæ бахаудтæн æмæ мæ хъæлæсыдзаг 
ныккуыдтон.Кæйдæр рæвдаугæ, фæлмæн къух змæлыди мæ 
дæллагхъуыры. Райхъал дæн. Мад æнкъардæй бадти мæуæлхъусæмæ 
уымæл къухмæрзæнæй сæрфта йæ цæстытæ, куыдта йе ’нæхъаруйыл, 
йæ чызджы хъысмæтыл. Бон куыд æрбацъæх, уый дæр нæ базыдта. 
Уæдæй фæстæмæ нал федтон лæппуйы. Цалдæр хатты ма мæм 

Æхсызгоп улæфт 
199 
ныффыста. Хъуыстон ын йæ хабæрттæ, кастæн ын йæ зарджытæ, йæ 
сагъæстæ... Хатгай-иу сфæнд кодтон, фæцæуон æм, ссарон æй, хатыр 
дзы ракурон, цыфæнды дзурæнт бинонтæ, хæстæджытæ. Фæлæ 
кæддæриддæр тарстæн иу хъуыдыйæ: куы нæ бафæразон йæ зын 
фæндагыл йе ’мцыд кæнын, фаг зынг мæм куы нæ разына уымæн йæ 
тыхджын зæрдæ схъарм кæнынмæ. Нæ, æз, æвæццæгæн, йæ 
уарзондзинады аккаг нæ уыдтæн! Рухсаг уæд Дарья Ефимовнæ, раст 
уыди уый... Уарзондзинадæн байрæджы ис ныр. Аивгъуыдта, 
фæстæмæ нал раздæхдзæн рæстæг... Фæлæ ма уыцы æнамонды 
уынгæ уæддæр куы фæкодтаин. 
Ныр райсом раджы цæуын йæ ингæнмæ. Уым мæ тыппыртæ 
суадздзынæн. Кæд ма йын æрæджиауы цæссыгæй уæддæр схъарм 
кæнин йæ ингæны сыджыт... Æмæ кæннод ныр уæлмæрдты цæуылнæ 
дæ, зæгъыс? Раст у уый, æз хъуамæ ныртæккæ уæлмæрдты уон. Йæ 
ингæны уæлхъус... Цæуын, ныртæккæ цæуын...» 
Йæхинымæр стыхст сылгоймаг. Йæ уæззау сæр тыххæйты систа 
стьолæй. Ракаст. 
- Аннæ Яковлевнæ, дæ дидинджытæ цæттæ сты, - загъта 
лæггадгæнæг, стæй уаты рудзгуыты ’рдæм акаст æмæ йæ ныхасыл, 
хатыр курæгау, бафтыдта: - Æхсин, тыххæйты дæ райхъал кодтон... 
- Цал сахаты у? - бафарста Аннæ Яковлевнæ. 
- Фарæстæм сахат. 
-Æгæр афынæй дæн, -загъта уый æмæ йæ бынатæй уæззаугомау 
сыстад. 
Уаты рудзгуытæй мидæмæ каст хъуынтъыз, мигъджын райсом. 
Ирыхъæуы аргъуаны кæрты уыди бирæ адæм. Чыртæ-чыртæй 
цыдысты зæрæдтæ, устытæ, сывæллæттæ. Æмæ Аннæ Яковлевнæмæ 
афтæ каст, цыма дысон-бонмæ дæр кæрт адæмæй не сцух, горæты 
цыдæриддæр дидинæгæй уыд, уыдон ардæм æрхастой. Цыма йæ 
утæппæт адæм иууылдæр зонгæ кодтой æмæ йæ ныртæккæ сæ 
уайдзæфты бын фæкæндзысты. 
Бæгънæг тæрс бæласы бынмæ бацыд, йæхи йыл бауагъта æмæ 
къулбæрзæйæ нымдзаст ингæнмæ. 
Дидинджыты æхсæнæй йæм касти Къоста йæхæдæг дæр 
æнкъардæй. Йæ сæр йæ къухы армыл æруагъта, афтæмæй йæм ныллæг 
хъæлæсæй дзырдта: «Аня, куыд дардæй мæм кæсыс? Хæстæгдæр мæм 
цæуылнæ æрбацæуыс? Æз дæм бирæ куы фенхъæлмæ кастæн. 
Ныртæккæ цы дидинджытæ æрбахастай, уыдон цы фесты, иннæты 
æхсæн уæлдай бæрæг цæуылнæ дарынц? Стæй кæугæ та цæуыл 
кæныс? Æз кæуинаг нæ дæн. Адæммæ кæсыс, уыдон мæ иунæгæй нæ 
ныууадздзысты. Æз æрмæстдæр уыдонæн цардтæн...» 
Цæстытæй иунæг цæссыг нæ хауд. Æрмæст зæрдæ тарст цъиуау 
йæхи къултыл хоста, рысти æмæ улæфæнтæ æхгæдта. Бæласы 
бæгънæгхихтыл пæррæстытæ кодтой сауцъиутæ. Адæм æнæрынцойæ 
цыдысты æмæ цыдысты... 

200 
Цæгæраты Максим 
САХАТ 
Поэт Хуытъинаты Цыппуйы номыл 
Æвæццæгæн мын зæрдæлхæнæн ныхæстæ кодтой. Æрыгон... 
Фыццаг къахдзæф... Æнхъæлцау... Æмæ цы нæ дзырдтой. Сæ 
ныхæстæм мæ цæсгом артау сыгъд. Фæлтау сæм куы нæ бацыдаин. 
Зæгъын, кæд æй исчи хицæнæй бакæсид æмæ мын мæ хъæндзинæдтæ 
бацамонид. Уыдон та æнæхъæн редакцийæ æрæмбырд сты. Суанг ма 
Цыппуйæн дæр загътой... Уый дæр, цыма æцæг фыссæджы ныхæстæм 
хъуыста, уый хуызæн мæ тæккæ комкоммæ æрбадт. Стъолыл йæ размæ 
гæххæтт æмæ кърандас æрæвæрдта. Уыцы хъуыддагхуызæй мæм 
ныккаст, цыма мын афтæ дзырдта, фидар лæуу, æфсæрмы ма кæн, 
зæгъгæ... 
Фидар лæуу! Йæ фыстытæ алы бон газеты кæмæн вæййынц, 
чингуыты сæ кæмæн уадзынц, уый цур куыннæ фæлæудзынæ фидар 
дæ ницæййаг æмдзæвгæтимæ. Мæхи бæргæ ныхъхъæбæр кодтон, 
фæлæ уæдцæр мæ хид акалд. Æнæнхъæлæджы-иу Цыппумæ фемдзаст 
дæн. Уый мын йе ’рфгуыты змæлдæй цыдæр амыдта... Фæстагмæ 
сцырын дæн. Мæнмæ бакæсын, бæгуы лæгау мæ бынатæй фæгæпп 
ластон, мæ къухтæ тилын байдыдтон. Ноджы мæ сæрыхъуынтæ дæр 
мæ коммæ нал кастысты, мæ цæстытыл æрхау-æрхау кодтой... 
Нæ, афтæ бирæ адæм дзы æрæмбырд уыдзæн, уый куы зыдтаин, 
уæд сæм кæсгæ дæр нæ бакодтаин. Мæлæты поэт! Мæ гæххæтты тыхтон 
мæ дæларм, афтæмæй сæм скуыси дæн... Уæвгæ кæд, чи зоны, 
рæстытæ дзырдтой... Æмæ уæд Цыппу ницы загътаид. Кæд та, мыййаг, 
уыцы сахат æмдзæвгæтæ фыста. Уанцон нæу. Уæд мæм афтæ æдзынæг 
кастаид? Афтæ лæмбынæг мæм хъуыстаид? Стæй мын мæ фыст 
йæхимæ цæмæн райста? Райсоммæ ма мын цæмæн сæмгъуыд кодта? 
Ау, йæхæдæг фыссæг куы у, нæ йæ зоны, ахсæв-бонмæ кæй нæуал 
бафынæй уыдзынæн, уый? Цы мæм кæсы цымæ райсом?.. 
Афтæ хъуыды кодтон æз, «Рæстдзинады» редакцийæ куы рахызтæн" 
æмæ дурын асинтыл куы фæуырдыг кодтон, уæд. Мæ цæсгом артау 
сыгъд, алыхуызон хъуыдытæ сæры магъзы зилдух кодтой, афтæмæй 
асины къæхтæй цалдæр банымадтон. Стæй æнæнхъæлæджы мæ 
хъустыл ауад: 
- Лæппу, фæлæуу-ма!.. 

Æхсызгоп улæфт 
201 
Æз фæстæмæ фæзылдтæн. Асинты сæрмæ, йæ дæрдджын сау 
палтойы иу дыс æрдæгконд, афтæмæй кæйдæримæ ныхас кодта Цыппу. 
Æрлæууыдтæн. Уый мæ уайтагъд æрæййæфта. Æнæ исты сдзургæйæ 
мын мæ цонгыл фæхæцыд æмæ мæ асинтыл бынмæ аскъæфта. 
- Дзæбæх фыст у, фæлæ ма йæм ранæй-рæтты азилынтæ хъæуы, - 
загъта Цыппу, уынгмæ куы рахызтæн, уæд. - Æз мæнæ ам хæстæг 
цæрын. Мемæ цом æмæ йæм мах дыууæйæ лыстæг æркæсдзыстæм... 
Ныфсæрмы дзы дæн. Уæддæр мæ нæма уырныдта, мæ фыст искуы 
газеты рацæудзæн, уый. Мæ уæлдзармхуды бынты йæм аивæй 
бакастæн. Уымæн йæ къæсхуыртæ, саулагъз цæсгом уыд 
хъæлдзæгхуыз. Рог цыд кодта, стæй иуахæмы йæ цыд фæсабырдæр 
кодта, йæ къæхты бынмæ æдзынæг ныккаст æмæ цæуылдæр арф 
ныхъхъуыды кодта. Æз йæ фарсмæ хъазгæ цыдæй цыдтæн æмæ 
хъуыстон, нæ дыууæйæн дæр нæ къæхты бын мит куыд хъæрзыдта, 
уымæ! 
- Мит куыд сæртæг къæс-къæс кæны, - нарæг уынджы тигъмæ нæ 
бирæ нал хъуыд, афтæ æрæджиау загъта Цыппу. - Хъусын æм æмæ 
мын мæ сыхаджы мæ зæрдыл æрлæууын кодта. Мæгуыр лæг уыд. Йæ 
уæлæ лæгъз хæдон никуы скодта. Хуызæнæн къахыдарæсы рацæугæ 
йæ никуы ничи федта. Стæй иуахæмы, раст тæккæ тъæнджымæйы, 
кæсæм æмæ нæ сыхаг уынджы дыууæрдæм рацу-бацу кæны. Уынджы 
астæу æрлæууы, йæ къæхты бынмæ æркæсы, сыхæгты кулдуæрттыл, 
рудзгуытыл йæ цæстæнгас ахæссы æмæ та хæрдты кæсгæ араст вæййы. 
Иннæ бонтæй уæлдай йыл ацы бон цы æрцыд, зæгъгæ, иу къорд 
лæппуйæ йæ размæ рауадыстæм. Уый доны былмæ бацыд, дурыл 
слæууыд, йе ’ргом махырдæм раздæхта æмæ йæ къæхты миттæ йæ 
кæрцы фæдджийæ цæгъдыныл балæууыд. 
Нæ мæгуыр сыхагыл уыд дзыхъхъынног цыргъфындз къалостæ. 
Æвæццæгæн ын уынгæгад кодтой æмæ сæ афтид тæнæг цъындатимæ 
скодта, йæ цæсгом ихæнæй ныцъцъæх, йæ гæртт-гæртт цыд, уæддæр 
уынджы дыууæрдæм кодта. Йæ къалостæм, цыма сын йæ къæхтæй 
фæхауынæй тарст, уый хуызæн æдзынæг каст. Уыдон дæр ногуард 
митыл хъыззитт-мыззитт кодтой. Сæ фæстæ уырынгтæ-уырынгтæ фæд 
уагътой... Мæ сыхаг йæ ног къалостимæ мæ зæрдыл арæх æрлæууы. 
Уæлдайдæр, зымæгон иунæгæй фæндагыл куы фæцæуын, уæд. Цалдæр 
хатты йыл радзырд ныффыссынмæ дæр ахъавыдтæн. Цæттæ хабар, 
мæхæдæг мæхи цæстытæй кæй федтон, ахæм хабар. Хорз нæ уаид? - 
йæ ныхасы кæрон мæ бафарста Цыппу æмæ та ногæй йæ къæхты 
бынмææркаст... 
Чысыл фæстæдæр мах бадтыстæм Цыппуйы уаты. Дуары рахиз фарс 
къуымы дзæбæх æфснайд сынтæг. Рудзынджы бынмæ, «Рæстдзинад» 
уæлдайджынтæй кæй бамбæрзта, ахæм гыццыл цыппæрдигъон стъол. 
Иæ алыварс нæзы фæйнæджытæй ног конд æртæ бандоны. Сынтæгæн 
йæ нывæрзæны ’рдыгæй зæронд тумбочкæ, йæ уæлæ цъыкк-цъыкк кодта 
гыццыл тымбыл сахат, чи сызгæ, ахæм æфсæйнаг худимæ. Къуымы 

202 
Цæгæраты Максим 
лæууыдысты цъæхахуырст бедра æмæ, йæ хъæд газеты гæххæтты тыхт 
кæмæн уыд, ахæм зæронд цъылын. 
- Дæ кæрц фелвас. Уæртæ йæ уым зæгæлыл æрцауындз. Æз 
ныртæккæ фездæхдзынæн,- уаты къуыммæ мын бацамыдта Цыппу, 
йæхæдæг цъылын æмæ бедра фелвæста æмæ уайтагъд къæлидоры 
йæ уынæр ссыд. 
-Лæугæ куы кæныс... Бадгæскæн,-сугты хъæбысимæфæстæмæ 
фездæхт, пецы раз сæ æркалдта æмæ йæ ныхасыл бафтыдта: - Æз 
дзы ныртæккæ ахæм арт скæндзынæн, æмæ уаты кьултæ фæйнæрдæм 
куыд атоной... 
- Кæд дæм истæмæй фæкæсын хъæуы...- хæстæгдæр æм 
балæууыдтæн æз. 
- Ацы пец ахæм пец у, æмæ мæхи йеддæмæ никæй коммæ кæсы. 
Куы сцырын вæййы, уæд «Кавцинчы» пецтæй уæлдай нæу. Цæй, уæвгæ 
дын дзы рагацау цы æппæлын, мæнæ йæ ныртæккæ дæхæдæг 
фендзынæ... 
Æцæг цалдæр минуты фæстæ тымбыл цугун пецы арт пихуылæйттæ 
калдта. Пецы сæр уыгæрдæны цъысцъысагау лыстæг хъæлæсæй 
зарыди гуыбынджын сырх цайдан, цыма сахаты цъыкк-цъыкк басабыр 
кæнынмæ хъавыд... 
Суанг æмбисæхсæвтæм фæбадтыстæм Цыппуйы цыппæрдигъон 
стъолы уæлхъус. Мæ фыстæй иу æнæхъæн бынат нал баззад, сырх 
хъулæттæ йæ скодта. Мæнмæ афтæ каст, цыма мын мæ ныхæстæ сырх 
чернилайæ барæй ивта. Уадз æмæ сæ йæ зæрдыл тынгдæр бадара. 
Уадз æмæ зона, фыссын афтæ æнцон кæй нæу, уый... 
- Гъе ныр æй æз æмæ ды райсом сыгъдæг рафысдзыстæм æмæ 
йæ редактормæ балæууын кæндзыстæм, -загъта Цыппу, сæрæй-бынмæ 
ма йæм иу каст куы æркодтам, уæд. Стæй мын мæ фыст иуварс авæрдта 
æмæ пецы сæрæй цайдан райста. 
Куыд ын раарфæ кодтаин, уымæн ницы зыдтон. Мæ фыст мын 
сарæзта, ноджы ма мын цай дæр... Æнæ гæды ныхас, æз мæ цæргæ- 
цæрæнбонты уый хуызæн хæрзадæн цай никуы бацымдтон. Дыууæ 
дынджыр кружкæйы дзы стыр зæрдиагæй равдæлон кодтон. Стæй мын 
фæстагмæ лæгъстæтæ систа, ахсæв ам лæуу, æнафоны ма кæдæм 
цæуыс, дæлфæдтæ-уæлфæдтæ бафынæй кæндзыстæм, зæгъгæ. 
Раст зæгъын хъæуы, баззадаин. Зæххы дæр схуыссыдаин. Æхсæв- 
бонмæ бандоныл дæр фæбадтаин, фæлæ фыр æфсæрмæй не сразы 
дæн. Мæ фысымты тыххæй ма цыдæр æфсæнттæ дæр æрæмысыдтæн. 
Æвæццæгæн, сахатмæ æгæр арæх бакæс-бакæс кодтон. Цыппу мæ 
бафиппайдта. 
- Нырма раджы у, кæдæм тагъд кæныс? Сахатæй дæ цæст куынæуал 
исыс. Дæ зæрдæмæ фæцыд, мыййаг? - йæ мидбылты бахудт, афтæмæй 
мæ бафарста Цыппу. 
- Хорз сахат у... - æндæр ын цы загътаин, уый ме ’взаг нал æрцахста. 
Мæ кæрц скодтон. Фысым суанг уынгмæ мемæ рацыд - Æз ма йæм 

Æхсызгоп улсефт 
203 
ахсæв ноджыдæр æркæсдзынæн. Райсом-иу редакцимæ рацу, - 
цавæрдæр фæлмæн хъæлæсæй загъта Цыппу æмæ мын мæ къух 
райста. 
Цыма æнæхъæн горæты мæнæй лæгдæр нæ уыд, уый хуызæн мæ 
сæр бæрзонд систон æмæ зæрдæрухсæй рараст дæн мæ фысымтæм. 
Уынгты искуы иу цæуæджы йеддæмæ нал уыди. Мит изæрæй тынгдæр 
хъæрзыдта мæ къæхты бын. Искæмæн мæ хабæрттæ куы ракодтаин, 
Цыппуйæ йын куы раппæлыдаин, уый мæ тынг фæндыди. Фæлæ 
кæмæн? Чи мæ зоны ам, стыр горæты. Цæй, мæ фысымтæн уал сæ 
радзурдзынæн... 
Æмæ та ногæй мæ цæстытыл уайынц Цыппуйы къухы мæллæг, 
нуарджын æнгуылдзтæ. Сæхи хуызæн лыстæг, хъæдæй конд ручкæйыл 
фидар хæцынц, æмæ гæххæттыл сырх чернилайæ фыст ныхæстæ 
кæрæдзи æккæйтты сбадтысты. Иуæй-иутæн дзы бынат нал сфаг вæййы, 
æмæ уæд пъеройы фындз бынтон æндæр ран февзæры, ныхасы 
алыварс æрзилы, йæ «сырх æндахæй» йæ иннæ дзырдтимæ абæтты. 
Йæ фæлладхуыз сатæгсау цæстытæй мæм æрбакæсы Цыппу. Йæ 
пыхцыл сæрыхъуынтæ адзæбæхтæ кæны. Сахаты цъыкк-цъыккæн пецы 
сæрæй хъырны, йæ нарæгхъуырæй тыхулæфт кæны гуыбынжын цайдан. 
Цæуын. Мит йæ къæс-къæсæй не ’нцайы. Мæ рустæ мын 
алхысчъытæ кæны уазал дымгæ. Мæ фысымтæм мæ бирæ нал хъæуы. 
Талынг фæзилæн. Иу сыбыртт никуыцæй хъуысы. Стæй æваст... Мæ 
дзыппæй цыдæр ныззыланг кодта. Мæ удæй мæ мидæг ницыуал аззад: 
мæ мидбынат цъилау ныззылдтæн. Мæ кæрцы фæдджитæм уыциу 
лæбурд фæкодтон. Мæ рахиз дзыппæй цыдæр тымбыл йæ удыбыцъынæг 
тоны, фæдис кæны. Фелвæстон æй. Кæсын æм талынджы. Цыппуйы уаты 
тумбочкæйыл цы сахат цъыкк-цъыкк кодта, уый!.. 
- Балæвар мын æй кодта!.. Мæ дзыппы мын æй сусæгæй нывæрд- 
та! - мæ цин нал баурæдтон æз æмæ сахатмæ ноджы æдзынæгдæр 
ныккастæн. 
Уый йæ хъæрæй нæма банцад. Зыланг кодта. Зымæгон сæртæг 
уæлдæфы дард кæдæмдæр тахтысты йæ азæлгæ мыртæ. 

204 
Цæгæраты Максим 
ХЪÆДГОМ 
Æрмæстдæр иунæг цæсты тьæбæртт... Иу цъæхснаг æхситт... Æмæ 
ууыл хур ахуыссыд. Бæстæ баталынг. Судзгæ æлхысчъытæ. Судзгæ 
рыст... Уды катай... Æндæр дунейыл ницыуал аззад... 
Уый уыди Бехъаны. Цады был. Æнгуыр даргæйæ. 
Æз лæууыдтæн цады был æмæ æдзынæг кастæн, ме ’нгуыры босыл 
хъазы сырх сис доны сабыр уылæнты йæхи куыд надта, уымæ. Мæ хæд 
фæстæ тархъæдау сыстад бæзджын хъæз. 
Арвыл и^ мигъы цъупп никуыцæй зынд. Хур нæ хæд сæрмæ 
ныллæууыд. Йæ судзгæ тынтæм хъæз сæртæг къæрццытæ кодта. Малы 
сæрмæ тæнæг фæлм бадти. Афтæ зынди, цыма дон ранæй-рæтты 
фыцгæ кæны. 
Хатгай-иу кæцæйдæр æрбадымдта, хъæз-иу базмæлыд, цыма мын 
мæ хъусы афтæ дзырдта: «Æрбад уал. Дæ фарсмæ замманай цъæх 
нæуу. Фæлмæн кæрдæг... Афынæй кæн...» 
Фæлæ фынæймæ кæй æвдæлди! -хъазы сисы алывæрсты дон урс 
цæппузыртæй æнхъызти. Сисы бырынкъ доны фæныгъуыл-фæныгъуыл 
кодта. Чысыл ма, æмæ йæ кæсаг аскъæфдзæн... Ахæм заман та 
къæрцхъус уæвын хъæуы. Рагацау мæ цæстытыл уади, æлмæрины 
дæргъæн чи хъуамæ уа, ахæм тыхджын æмæ тæлфаг кæсаг. Иæхи 
хойдзæни, чи зоны, райдианы йæхи хæрдмæ дæр фехса, æнгуыры бос 
арæдува... Хæцгæ уал ыл ныккæнæд, æндæр æй мæ бар бауадз... 
Стыхсын æй кæндзынæн. Стæй йæхи уæлгоммæ сфæлдахдзæн. 
Басæтдзæн йе ’нæхъаруйыл... 
Мæ хъуыдытæ мын æрдæгыл аскъуыдта хъæзы къæр-къæр. Фæстæ- 
мæ фæзылдтæн. Арсау хъæз ссæндгæ æрбацæйлæгæрста Бетто. Йæ 
урс пæлæхсар худ хъæзы сæрты хъилыл хæссæгау æрбацæйхаста. 
- Дæхи куыд ныхъхъус кодтай... Мыггагæн ма дзы уæд та исты ныу< 
уадз. - Хъæзæй нæма рахызт, афтæмæй йæ уайдзæф йæхицæй 
фæраздæр.-Æрдæбонсарæй дæм кæсын æмæ сæ иу иннæйы фæдыл 
ласыс... Æз та... Цъингуыртæ мæ удхарæй аргæвстой. Иу хуызæнæн 
кæсаг хæстæг нæ цæуы. Цæмæн афтæ у, уый бæргæ зонын... Цæвиттон, 
иу гæмхетт сыхаг мын ис æмæ мыл райсомæй фембæлæд, æндæр... 
Фыдвæндаг фæвæййын. Абон райсом дæр та, зæгъын, мæ размæ куы 

Æхсызгоп улæфт 
205 
фæуа, зæгъгæ, кæд æмæ кæд сыстадтæн. Фæлæ куыддæр асинтыл 
æрхызтæн, афтæ та дзæгъындзæджы хуызæн мæ тæккæ размæ фæци. 
Уæллæ-гъи, дæуæндзырд куы нæ раттаин, уæд фæстæмæ аздæхтаин... 
Йæ къах нæ, фæлæ ма йæ дзых дæр нае бæззы. Кæй фыдгой нæ 
ракæндзæн, ахæм ын нæй. Йæхицæн та... Йæ ус... Бауырнæд дæ, куы 
мæ фены, уæд суртæгæнæджы каст байдайы. Айразмæ йын хъазгæйæ, 
чысыл къуымæлдзæф уыдтæн, афтæмæй йæ русæн апъа кодтон æмæ, 
чысыл ма бахъæуа, йæ зæрдæ ма бахъарм уа. Æрбахауди мыл... 
Ницы сдзырдтон Беттомæ. Мæ галиуфарс æрлæууыд, йе ’нгуыры 
хъæд хæрдмæ фæхаста, цавæрдæр æнахуыр æхситт ма мæ хъустыл 
ауад æмæ мæ рахиз æрфыг... 
-Æллæх!.. Мæ цæст мын скъахтай!.. - Ныхъхъæр ма кодтон æз æмæ 
мæ цæстмæ фæлæбурдтон. Мæ армытьæпæн тугæй айдзаг. Ницыуал 
ауыдтон. Цæй æнгуыр æмæ ма цæй кæсаг! - Бетто мын цыма мæ иннæ 
цæст дæр скъахынмæ хъавыд, уыйау мæхи иуварс аппæрстон. 
«Хъæумæ!.. Тагъддæр дохтырмæ!» - Мæ сæры æндæр ницыуал аззад. 
Иу лæуд ма фæкодтон, мæ тугæйдзаг æнгуылдзты æхсæнты ма галиу 
цæстæй фæстæмæ иу каст фæкодтон. Бетто йæ пæлæхсар нымæтхуды 
бын цады был лæууыди, цыма доны багæпп кæнынмæ хъавыд, уыйау 
цæмæдæр касти. 
Хъæуы ’рдæм уыциу агайд фæкодтон. 
Бетто мæ фæдыл цæугæ нæ, фæлæ кæсгæ дæр нæ ракодта. 
Дæ балгъитæг, æз цы сау катайы уыдтæн, ахæм катайты бахауæд. 
Мæ быны зæхх уыди, æви уæлдæфы тахтæн, уымæн ницыуал 
æвзæрстон. Мæ раз талынгæй-талынгдæр кодта. Мæ армытъæпæн, ме 
’нгуылдзтæ мын цыдæр сыгъта. Æвæццæгæн, мæ туг... Мæ иннæ 
цæстæй дæр ракæсын нал уæндыдтæн. Цыма уымæн дæр йæ туг 
калди... Уый дæр мын мæ армытъæпæн сыгъта. Мæ хид лæсæнтæй 
згъордта. Мæ хæдон мæ фæсонтыл баныхæст. Афтæмæй та мæ буар 
ихæнриз кодта. Суанг зæнгтæ дæр. Стджыты онг. 
Хъæугæрон мыл, хæрæгуæрдонæй быдырæй кæрдæгчи æрбацæй- 
ласта, ахæм лæппу амбæлди. 
- Лæппу, ам хæстæг... Мæ цæф мын кæм бабæттой, ахæм ран никуы 
ис? - бафарстон æз.. 
Лæппу уæрдонæй æргæпп кодта, мæ уæлхъус алæууыд. 
- Ис. Дæ цæст... Цæвгæ йæ ныккодтай? Схиз... Тагъддæр!.. 
Лæппу мын мæ цонгыл фæхæцыд, аххуыс мын кодта уæрдонмæ 
схизынæн æмæ йæ хæрæгыл ехсæй ралæууыд. 
Хæрæг, мæгуыр, йæ бон цы уыд, уымæй уыциу агайд фæласта. Нæ 
дыууæ дæр ногкарст фæлмæн кæрдæгыл хæрдмæ хаудыстæм. 
- Ныртæккæ... Уæртæ фаллаг уынджы... Тæккæ тигъыл... Бабуца 
дын æй адзæбæх кæндзæни... Айразмæ мæ кæстæр æфсымæрæн 
лæппутæй чидæр æнæбары йæ сæр аскъуыдта æмæ йын æй æртæ 
уыди, цыппар бонмæ адзæбæх кодта... Нырма æрыгон у, фæлæ тынг 
арæхсы,- зæрдæтæ мын æвæрдта лæппу. 

206 
Цæгæраты Максим 
Æцæг тынг зæрдæхæлар адæймаг разынди, лæппу Бабуца кæй 
хуыдта, уый. 
- Дæ амонд уыди, æмæ цæф æрфыджы хъæбæрыл сæмбæлд, 
цæсты дæллаг тъыфыл фæцагайдта, æндæр... - Ме ’рфыджы скъуыд 
мын куы федта, уæд загъта Бабуца, стæй ма йæ ныхасыл бафтыдта: - 
Тæссагæй дзы ницы и, фæлæ... Райсом ма йæ цæстыты дохтырæн 
фенын кæн. Таймураз, дæуæн та-бузныг, лæгдзинад дæм разынди... 
Лæппу ныфсæрмы, йæ мидбылты бахудти: 
- Бузныгдæуæн зæгъын хъæуы. Æз та... Уазæджы ахæм тыхстæй 
куыд ныууагътаин... 
Таймураз ныцъцъæх и: 
- Нæ дæ ауадздзынæн... Æгайтма æнæфыдбылыз баззадтæ... 
Къæсæрæй куыд аздæхдзынæ?.. Дзыцца! - кулдуарæй мидæмæ бахъæр 
кодта Таймураз. - Мæнæ мын иу хивæнд лæг мидæмæ нæ комы... \ 
Лæппуйы хъæрмæ кулдуарæй рахызт, иу-дыууиссæдз азæй чысыл 
фылдæр кæуыл цыдаид, ахæм æфснайд, саулагъз сылгоймаг. Мæ 
цæсты баст мын куы федта, уæд исдугмæ хорзау нал фæци, æгас цу 
зæгъынмæ дæр нал сарæхсти. 
- Бабуцамæ уыдыстæм... Цæстæн ницы тас у, - бамбарын кодта 
Таймураз. 
- Мæ арт куыд бауазал... Дæу аххосæй йын уыди? - йæ цæсгомы 
туджы цъыртт нал аззад, афтæмæй йæ фырты сонт фарст акодта ус. 
- Нæ-æ. Мæхи аххосæй... Таймуразыл, цæф куы фæдæн, уый 
фæстæ уæртæ хъæугæрон фембæлдтæн... Бабуцамæ дæр мæ уый 
баласта... 
- Æмæ уæдæ... - йе ’муд æрцыди мад. - Мидæмæ... Лæппуйы 
зæрдæхудты ма бацу... Мидæмæ... 
Таймураз, куыд æй бамбæрстон, афтæмæй тынг разы уыди, мæ 
тыхсты сахат мæ уæлхъус кæй æрбалæууыд, стæй мæ цæфы хъуыддаг 
афтæ кæй рауади, уымæй. Кæд йæ лæджы кары нæма бацыд, уæддæр 
æххæст лæджы лæуд кодта. Уазæджы хæдзармæ бакæныны ныфс 
ссыгъди йæ хъоппæг цъæх цæстыты. Æмæ æцæг, йæ мады загъдау, 
ахæм лæппуйы зæрдæхудт райс, йæ куырдиатæн ын аргъ ма скæн, уæд 
раст нæ уыдаид. Ноджы мæ цæфы тас, кæд цæстæй, æрфыгæй уыциу 
дыз-дыз кодтой, сæ рыст не ’нцад, уæддæр мæ иу хъуыды йæ базыртыл 
систа: «Хур мыл нæ аныгуылдзæн. Бæстæ нырмæ куыд рухс æмæ 
рæсугъд уыди, афтæмæй баззайдзæн... Æмæ уым, æнæнхъæлæджы 
мæ размæ чи фæци, Бабуцайыл мæ афтæ тагъд чи сæмбæлын кодта, 
уыцы Таймуразы хæлар зæрдæ дæр ис. Уæдæ цæмæн хъуамæ бацæуоТч 
йæ зæрдæхудты?» 
Бацыдтæн мæ ног зонгæтæм. Таймураз ма мын йæ фырцинæй цы 
акодтаид, уый нал зыдта. Цалынмæ йæ мад арынджы уæлхъус архайдта, 
уæдмæ кæцæйдæр балты тæбæгъ, нырма се ’ртæх сæ уæлæ кæмæн 
уыди, ахæм цалдæр джитърийы, тутатæй дзаг къоппа æрбадавта, 

Æхсызгон улсефт 
207 
уæлдайдæр, хъæууонхæдзарадон институты кæй кусын, уый куы 
базыдта, уæд йæ хурсыгъд тарбын цæсгом цæхæртæ скалдта. 
- Уæдæ уæд фембæлдзыстæм,- ныццин кодта Таймураз. - Фараст 
лæппуйы æмæ æртындæс чызгæй мах ацы аз каст фестæм дæсæм кьлас 
æмæ не ’ппæт дæр загътам, колхозы баззайæм, зæгъгæ. Фæсаууонмæ 
ахуыр кæндзыстæм институты, техникумты. Мæнæн мæ зæрды ис фосы 
дохтыры дæсныйад райсын. Дæ зæрдæмæ цæуы? 
- Цæуы, - дзуапп ын радтон æз. 
- Гыццылæй нырмæ дæр фос бирæ уарзын,- йæ цæстытæ æнахуыр 
сыгъд кодтой, афтæмæй сæрыстырæй дзырдта Таймураз. -Худгæ мыл 
ма фæкæн, фæлæ райсомæй уасджытæ куы фæуасынц, уæд мæм афтæ 
фæкæсы, цыма, цæуыл цин кæнынц, уый фембарын, иуæй-иутæн дзы 
сæ хъæлæстæ иннæты хуызæн цæуылнæ вæййынц, уый дæр фæзонын. 
Уæрыччытæ дæр афтæ. Бæх кæугæ никуы федтай? - хынцфарст мæ 
акодта Таймураз. 
- Федтон, - дзуапп ын радтон æз. 
Лæппу цæуылдæр аджих, цыдæр зæгъын ма уыди йæ зæрды, фæлæ 
мад нæ уæлхъус февзæрд. 
- Куыд у, риссы ма дын? - фæлмæн хъæлæсæй мæ бафарста ус 
æмæ нын, сæ царв æмæ сæ цыхты чи хъазыди, сæ тæфæй мæ 
комыдæттæ кæмæн фемæхстысты, ахæм æртæ чъирийы нæ разы 
авæрдта. 
- Асиат, цы фæдæ, нæ цæстытæ дæм куы ныуурс сты? - тыргътæй 
æрбайхъуыст цавæрдæр сылгоймаджы ныхас. 
- Цæуын... Ныртæккæ фезгъорын. Уазæг нæм и... Таймуразы 
уазæг... - дуары кьæсæрæй йын дзуапп радта æфсин. 
- Ам дæм фæлæудзынæн. Æнæ Асиат ма рацу, зæгъгæ, мын загътой, - 
æрбайхъуыст та сылгоймаджы ныхас. 
- Бахатыр мын кæн... Фаллаг сыхы Бердатæм кæхц и, æмæ... Нæ 
кæрдзынтæ нын ракæн, зæгъгæ, мæм дыккаг хатт æрбарвыстой,- 
батыхст æфсин. 
- Ницы кæны... Мах Таймуразимæ нæхæдæг исты амæлттæ 
кæндзыстæм, - сыстадтæн æз. 
- Лæппу, бæгæны - уæрмы. Кæройнаг дурыны, - загъта ма æфсин 
æмæ йæ куатæ райхæлдта, тыргътæм ахызт. 
- Фыццаг сыхæн уыд къæбæргæнæг, ныр æм иннæ сыхтæй дæр 
æрвитын байдыдтой, - бамбарын мын кодта Таймураз æмæ скъаппæй 
графин райста, уæрммæ ныххызти. 
Хуымæтæджы нæ агуырдтой адæм къæбæргæнæгæй Таймуразы 
мады сæ цинты, сæ хъыджы: йæ чъиритæм, куыд фæзæгъынц, мард 
дæр рабадтаид. Дзыхы тадысты. 
Таймуразимæ нæхи хорз федтам. Асиатæн йæ бæгæны дæр диссаг 
разынд -былтæ кæрæдзийыл ныхæста, мæ цæфы рыст дæр мын ферох 
кæнын кодта. Фæлæ уæддæр Бетто... Каконсындзау кæмдæр зæрдæйы 
ныссагъди. Къахтон æй, стонынмæ йыл архайдтон, хатгай-иу мæм афтæ 

208 
Цæгсвраты Максим 
дæр касти, цыма йын йæ сæр æрцахстон, ныртæккæ йæ срæмудздзынæн 
йæ тæккæ бындзарæй. Фæлæ зæрдæ... Арфæй-арфдæр дзы цыди, 
тынгæй-тынгдæр æй агайдта, нæ сабыр кодта йæ рыстæй... Ууыл дæр 
мæ куы уагътаид! - цыма ныртæккæ Бето йæхæдæг дуар æрбахойдзæн. 
Йæ пæлæхсар нымæтхуды бынæй мæм йæ гæдывад цъæх цæстытæй 
æрбакæсдзæн, йæ къобола фындзы сырх къоппа аууæрддзæн, йæ 
уайдзæф «дæ бон хорз»-æй фæраздæр уыдзæн: 
«Ничи йæм кæсы, æз æй æрдæбонсарæй быдырты, хъамылты 
агурын, уый та нард фынджы уæлхъус бады, йæ зæрдæйы дзæбæхæн 
сау бæгæны æнцъухы. Æрдхорд ма дзы хуыздæр цы уа...» 
«Нæ, Бетто мæ хъуамæ ам ма æрбаййафа, Таймураз æй хъуамæ 
уынгæ дæр ма фæкæна... Таймуразы сыгъдæг удæн тæссаг у ахæмта^й», - 
хъуыды кодтон мæхинымæр æмæ цæмæй тагъддæр сыстадаиккам, у^ыл 
архайдтон. 
Таймураз мæ суангхъæуы кæронмæ рахæццæ кодта. Æз быдыртыл 
мæ цæст ахастон, иуцасдæр æдзынæг фæкастæн, Беттойы кæм 
ныууагътон, уыцырдæм. Никуы æмæ ницы - йæ кой, йæ хъæр дæр никуы 
уыд. 
Æмæ та уыцы каконсындз зæрдæйы арфдæр аныгъуылд... 
Таймуразы мæ уд баззад. Цыма мæ туг, ме стæг уыди, цыма тынг 
рагæй зыдтам кæрæдзи, афтæ уыцы хъуыддагхуызæй æцæг лæджы 
лæуд кодта мæ разы. Кæддæр-иу æз дæр афтæ амондджын кастæн 
мæхимæ, усгур лæппутæ-иу мæ семæ хъæдмæ кæнæ балцы куы 
акодтой, уæд. Кæстæр хистæры фæзмы, хистæры ныфсæй рæзы. 
Таймураз мын кæйдæр машинæ баурæдта. Иæ бирæ зæгъинæгтæй 
иу дæр сдзурын нал бафæрæзта. Чысыл раздæр мын Бабуца мæ цæф 
куы баста, уæд мæм цы сагъæсæйдзаг цæстытæй касти, уыдонæй мæ 
цух нал уагъта. 
- Цæй! - машинæйæ ма йæм мæ къух батылдтон æз æмæ бахудтæн. 
Уый дæр зына-нæзына йæ мидбылты бахудт, фæндараст, зæгъгæ, мын 
йæ сæрæй акуывта. 
- Акса, кæм цæрын, уый дæр ын куы нæ загътон, æнхъæлдæн,- 
батыхстæн мæхимидæг æмæ ма фæстæмæ иу хатт акастæн. - Цæй, 
кæд мæ институты ссарид. Кæнæ та, иучысыл куы фæрæвдздæр уон, 
уæд æм иуахæмы мæхæдæг æруайдзынæн... 
- Æвæццæгæн, горæтмæ дохтыртæм тагъд кæныс? - хъæуæй 
иуцасдæр куы рауадыстæм, уæд мæ бафарста тыппыртæарæзт, йæ сау 
бæзджын рихитæй тынг хъал чи уыди, ахæм шофыр. - Цæст йæ бынаты 
баззад?.. 
- Æнхъæл дæн, - æнæбары дзуапп радтон æз. 
- Цæстæн мацы уæд, æндæр... Мæнæн мæхицæн ме ’рфыг цыппар 
скъуыды у. Уыдонæй дыууæ - мæ хистæр æфсымæры къухæй. 
- Фыдуаг уыдтæ, æвæццæгæн? 
- Æмæ, лæппуйæ фыдуаг чи нæ уа, уый цæйаг у? 
- Бынтон абырæг уæвын дæр, кæй зæгъын æй хъæуы, хорз нæу, - 

Æхсызгоп г/лæфт 
209 
загътон æз æмæ шофырмæ бакастæн. Йæ сау æрфгуыты бынæй йæ 
цыппар скъуыдæй иу дæр нæ зынди. 
Шофыр мемæ сразы, цæмæйдæрты ма мæ афæрстытæ кодта, 
фæлæ йæм æз мæ хъус уыйбæрц не ’рдардтон, æмæ мæ уæд ныхъ- 
хъуытты уагъта. 
Бæлæстæ сæ сæрдыгон цъæх дарæсы фæстæмæ лыгъдысты 
фæндаджы фæйнæфæрсты. Дымгæ къуыс-къуыс кодта машинæйы 
къуындæг кабинæйы. 
Мæ сæрæй нæ хицæн кодта Бетто. Нæ фембæлдтытæ, нæ 
ныхæстæ... Чи дзы, мæйдар æхсæв дард кæцæйдæр рухсы цъыртт куыд 
ферттива, афтæ ферттывта, чи та кинойы нывтау мæ цæстыты раз 
сыстад. 
Бирæ уыдысты уыцы фембæлдтытæ, уыцы ныхæстæ. Фæлæ дзы 
иу... Уый уыди, æнхъæлдæн, кæхцгæнæнты. Лæппуйы куывды. 
Беттойæн йæхи хъæуы. Мæ хæрæфырты кайыстæм. Куывды мæ куы 
федта, уæд мæ роны абырыд. Хур ын æнæ мæн хур нал уыди. Зæхх æй 
æнæ мæн нал урæдта. Ууыл дæр мæ нæ ныууагъта. Сыстад. Бадты 
адæмæй дзырды бар ракуырдта. Бæрзондæй ныллæгмæ сыл йæ цæст 
ахаста, стæй загъта: 
-Хорз адæм!.. Абон диссаджы бон у. Хъасболат йæ фæндзæм фырты 
дыккаг лæппуйæн куывд скодта. Ницæуыл бацауæрста, хорзæй йæм 
цыдæриддæр уыди - нæ разы сæ парахатæй æрæвæрдта. Уынут сæ 
уæхæдæг. Хъасболатимæ мах иу сыхы схъомыл стæм. Кæд тугхæстæг 
не ’ййафæм, уæддæр кæрæдзи зæрдæхудты никуы бацыдыстæм. 
Бауырнæд уæ, нæ къæбæр уæрст никуы уыди. Стæй, кæрæдзийæн 
хорзæй кæй фæдзырдтам, уыдон уæртæ Тæргайдон дæр ласын нæ 
афæраздзæн, фæлæ мæ ныхас ууыл нæу ныртæккæ. Хуыцауæй уын 
ард хæрын, мæнæн иу лæг куы нæ уыдаид, уæд абон Хъасболаты нард 
фынгыл уæ фарсмæ нæ бадин, ацы фыцгæ-æнхъизгæ бæгæны мæ 
къухы нæ уаид. Мæ ныййарæг мад дæр уæдæ ам уе ’хсæн мæгуырæй, 
хъæды халонау, иунæгæй баззадаид... Бахатыр мын кæнут, мæ зæрдæ 
та... - Бетто ферхæцыд, исдугмæ фынгмæ æдзынæг кæсгæ баззади, 
стæй йæ галиу дзыппæй хъулон кьухмæрзæн сласта, мæнмæ æрбакасти 
æмæ дзы йæ цæссыггæ асæрфта. - Гъемæ, хæсты рæстæг, мæнæ 
«Малая земля» кæй хонынц, раст гъе уым уæззау цæф фæдæн. Мард 
уыдтæн, æгас уыдтæн - ницыуал ын æмбæрстон. Ме ’мбæлттæй дæр 
мæ фарсмæ ничиуал аззад. «Дæ балц фæдæ, Бетто»,- загътон ма 
мæхицæн æмæ мæ къæхтæ адаргъ кодтон. Цас фæлæууыдтæн 
.афтæмæй - Хуыцау йæ зонæг. Стæй иуафон мæ цæстытæй тæрсгæ- 
ризгæ ракастæн. Арв афтæ цъæх уыди, уæлдæф мæм афтæ адджын 
фæкасти æмæ... Мæ зæрдæ аскъуыди. Бæстæ баталынг. Кæдæмдæр 
зæххы скъуыды афардæг дæн... Цас рæстæг рацыди- нæ зонын, афтæ 
кæйдæр æрдæгсыгъд хæдзары райгас дæн. «Чи дæ?» - мæ ныхас 
мæхимæ дæр нæ хъуысти, афтæмæй бафарстон, мæ уæлхъус чи 
лæууыди, ахæм æнæзонгæ нæлгоймаджы. «Нæхионтæй», -дзуапп мын 
14 Цæгæраты Максим 

210 
Цæгæраты Максим 
радта уый æмæ кьуылых-къуылых кæдæмдæр ацыд. Иуцасдæр нал 
фæзынд. 
Бадты адæм æнæ иу сыбырттæй хъуыстой. Бетто сын дзырдта, уыцы 
лæг ын кæмдæр картофы муртæ куыд самал кодта, куыд æй бафсæста, 
йæхицæн йæ зæнг цæф, афтæмæй йæ йе ’ккой куыд фæхаста... 
- Гъе ныр уæ фæрсын, хорз адæм: ахæм лаегæн аргъ ис? Уый лæгæн 
йæ Хуыцау дæр, йæ Уастырджи дæр нæу? - Йæ сæр бæрзонд систа, 
цæстытæ та доны разылдта Бетто æмæ йæ фарстæн йæхæдæг дзуапп 
радта: -У!.. Бауырнæд уæ, уыдонæй дæр зынаргъ дæр... Зынаргъдæр 
загътон. Нæ, уымæн аргъ нæй. Лæг иу хатт йеддæмæ нæ ^æры. 
Мæрдтæй ничима раздæхт. Æрмæст дзы мæн ракодта... Чи у, зæгъут? 
Мæнæ нæ фарсмæ бады, - ныккасти мæм Бетто. Æмæ йæ нуазæн 
æрæвæрдта, æрбацыд мæм, адæмы æхсæн мæ йæ хъæбысы ныккодта. 
Стæй фæстæмæ йæ нуазæн систа æмæ уынгæг хъæлæсæй загъта: - 
Афтæ, гъе, мæ хъæубæстæ. Ныр мын кæд бар дæттут, уæд мæ тынг 
зæрдиагæй фæнды мæхи номæй, сымахæн уе ’ппæты номæй, нæ 
хъæубæсты номæй мæ ирвæзынгæнæгæн арфæ ракæнын. Кæрæдзийæ 
æфсымæртæ загътам хæсты быдыры æмæ йæ хъуамæ сымах дæр 
зонат. 
Бетто мæ мæ бынатæй сыстын кодта. Утæппæт адæмы раз мын 
дзæбидыры сыкъа мæ къухы ныссагъта... 
Стæй... Беттоимæ кæрæдзийæ адард стæм. Мæнæй йын 
зынаргъдæр чи уыди, ахæм æрдхæрдтæ фæзынд. Пайда йын чи уыди, 
фæфос кæнæн кæмæй уыди, ахæм æрдхæрдтæ. Рæстæгæй- 
рæстæгмæ-иу æрлæууыдтæн æз дæр йæ зæрдыл, ссардта-иу мæ. Мæ 
сæр-иу æй истæмæн æхсызгон куы бахъуыди, æрмæст уæд. Ацы 
кæсагахсынмæ рацыд дæр, æвæццæгæн, уымæн уыди: йæ «хъаймæты 
æфсымæртæй» иуæн йæ чызгхъуамæ институтмæ бахаудтаид. Горæты 
мын æй не схъæр кодта. Æрмæст райсомæй Бехъанмæ куы æрхæццæ 
стæм, уæд мæм иуварсырдæм асидт, аивæй мын бамбарын кодта: «Иу 
æрдхорд мын ис æмæ йæ чызг сымах институтмæ хъавы. Хорз лæг у. 
Чысыл фæстæдæр æй ардæм хъæуы. Фендзынæ йæ. Базондзыстут 
кæрæдзи. Кæсагхъуаг нæу. Афтæ йæ зæрдæйы дзæбæхæн... Стæй 
афтид армæй нæ фæзындзæн... Нуазгæ та... Шампайнаг сæны 
йеддæмæ æндæр ницы нуазы. Кæм кусы, уымæй мæ куыд нæ фæрсыс? - 
Йæ хъуынджын халас æрфгуытæй йæ цæстытæ æрæмбæрзта, 
афтæмæй мæм æрбакаст Бетто. Стæй, цы зæгъдзынæн, уымæ дæр нал 
фæлæууыд æмæ йæ ныхасмæ бафтыдта: - Къæбицы... Хæрд æмæ 
нозтæй, дзаумайы хорзæй йæ фæрстæ тонгæ кæмæн кæнынц, ахæвд 
къæбицы. Чызг æнæ мах дæр бахаудзæн, фæлæ... Фыдæлты ныхас 
нæ зоныс? Хал халæн æххуыс у... Стæй ахæм лæгæн баххуыс кæнын 
удыбæстæ у, уæдæ цы у. Иæ алыварс цас «бындзытæ» ратæх-батæх 
кæны, уый зоныс? Стæй канд «бындзытæ« нæ. «Дыдынтæ» дæр дзы 
бирæ ис... 
«Кæддæры хæстон лæг... Цæмæ æрхауди? Кæйдæр къæбицы 

/Ехсызгоп улæфт 
211 
дуарæй цæмæн бакæс-бакæс кæны?» - стыхстæн Беттойы ныхæстæй 
æмæ рацыдтæн, куыд нæ мæм зындаид, афтæ хъæзы аууон æрбынат 
кодтон. Ссардта мæ уым дæр. 
Æвæццæгæн æм мæ фæстæ фæзынди йæ «хъаймæты æрдхорд». 
Кæй зæгъын æй хъæуы, дзагармæй; хъыбылы фыд, сомихаг коньяк, 
харбызтæ, чехаг бæгæны, сивыры фых роды дзидза нурыдзæхдонимæ... 
Уыдоны раз ма мæныл уыди? Цымæ йын цы загътаид, кæм и, зæгъгæ, 
йæ мæнæй куы фарста, уæд? Хæрзаг мыл йæ къух ауыгъта, цы мыл 
æрцыди, уый йын хъæр дæр не скодта. Æрхъуыды кодтаид исты мæнг 
æфсон. Уырны мæ. Иæ ног æрдхорды физонджытæ æнадæй нæ 
бахордтаид. Чехагбæгæныйæн йæ цырвы маст дæр нæ бамбæрстаид... 
Згъоры машинæ. Æхситт кæнынц йæ цæлхытæ тæвд асфальтыл. 
Фæстæмæ лидзынц бæлæстæ. 
«Кæд афонмæ нæхимæ... Кæд мæ фæдыл рацыд æмæ мæм 
æнхъæлмæ кæсы? -Хъуыды кæнын мæхинымæр. - Нæ, йе ’рдхордæй 
йæ мæнмæ нæ равдæлдзæн. Куы йæ равдæла, уæддæр... Байрæджы 
кодта. Кæрдзыны састæн баныхасæн нал и. Хæсты быдыры йæ къуылых- 
къуылых йе ’ккойы чи фæхаста, уымæй йын æрдхорд нал и». 
Дзæгъæлы уыдысты мæ дызæрдыгтæ... Бетто никуыцæй фæзынд. 
Æрмæст дыккаг бон дохтырæй куы сыздæхтæн, уæд мын нæ бинонтæ 
афтæ: 
- Бето дæм дзырдта. 
-Æмæ?.. 
- Дохтырмæ и, зæгъгæ, йын загътон. 
-Уыйта?.. 
- Искæй, дам, рарвитæд æмæ йе ’нгуыры хъæдтæ ахæссæд... 
- Æндæр дæ ницæмæй бафарста? 
- Ницæмæй. 

212 
Цæгæраты Максим 
УАЗÆДЖЫ КАД 
Фын федта Анетæ: цыма кæцæйдæр быдырæй æрбацыд. Куыддæр 
кæрты дуарæй бахызт, афтæ йæ хъустыл ауад кæйдæр хъæрзын: 
«Дон...дойныйæ... Мæ уд схауы...» 
Хъæрзын исдугмæ фенцад, стæй та фæстæмæ хæстæгæй 
райхъуыст. 
«Чи у? Афтæ тынг чи хъæрзы?» - стыхст Анетæ æмæ йæ алывæрс- 
тæм ахъахъхъæдта. Йæ цæст никæуыл æрхæцыд. 
«Уый æз дæн, æз... Нал мæ хъуыды кæныс?» - кауы рæбын, йæ 
тугæйдзаг къухæй йæ цæф риуыл хæцы, афтæмæй йæм дзуры 
хæрзæрыгон лæппу. Тугæрхæмттæй. Æнæ худæй. Æфсæддон дарæс 
ыл. Чи дæ, зæгъгæ, йæм æдзынæг ныккасти Анетæ. Лæппу цыдæр 
æрбаци. Йæ бæсты кауы рæбын февзæрд йæ мой Куыдзыго. Морæ 
цухъхъайы. Бæлццонарæзтæй. «Дон», - сдзырдта та йæм уый дæр. 
Æрмæст йæхи хъæлæсæй нæ, йæ фырт Тамбийы хъæлæсæй. 
Фæстæмæ дæр нал фæкаст Анетæ, азгъордта хæдзармæ, хуырхы 
дурын йæ къухы, афтæмæй фездæхт. Кæсы, æмæ сæ иу дæр уым нал. 
- Цы фестут? Дон куы агуырдтат... Мæнæ хуырх аназут, - дзуры 
сæм, фæлæ йын дзуапп ничи дæтты... Нал хъуысы сæ хъæрзын дæр... 
Стыхст, скатай Анетæ. Агуры сæ кæрты къуымты, цæхæрадæтты, 
хъæр сæм кæны сæ номæй. Ныффæсус, йæ хъæр йæхимæ дæр нал 
хъуысы... 
- Цы кæныс, нана? Мæнмæ дзырдтай? - райхъал æй кодта кæйдæр 
тыхст хъæлæс. Æмæ хуыссæны рабадт. Лæппуты кæстæр Таймуразы 
йæ уæлхъус лæугæ куы федта, уæд цавæрдæр æхсызгон улæфт 
ныккодта, йæ ныхы сурхид асæрфта æмæ лæппумæ скасти. 
- Скъоламæ дын нæ байрæджы?.. 
- Кæд, зæгъын, мæнмæ дзурыс, æмæ дуарæй фæстæмае 
раздæхтæн... 
- Будзи ацыд? 
-Уынджы мæм æнхъæлмæ кæсы. 
- Цу мæ хур, аййаф æй. 
- Исты дæ хъæуы, мыййаг? Цæмæ мæм дзырдтай? 
- Кæд та зæгъын, æххормагæй ацыдыстут... 

Æхсызгои улæфт 
213 
- Нæ, бахордтам. 
-Æгæр афынæй дæн, æнхъæлдæн... 
Сыстад Анетæ, йæ кæлмæрзæн йе уæхсчытыл баппæрста æмæ 
кæртмæ рацыд. Кæрчытæ, цыма Анетæйы рацыдмæ рагæй æнхъæлмæ 
кастысты, уыйау алы къуымтæй пæррæстытæ систой. Йæ куатæйы 
фæдджийы сын нартхоры нæмгуытæ рахаста. Æрбадт асинтыл. 
Кæрчытæ уайтагъд нæмгуытæ ауыгътой, фæстæмæ кæрты къуымты 
апырх сты, рыджы бæгъдулæг систой. Гыццыл цъиутæй ма дыууæ йæ 
цуры баззад Анетæйæн, сæ цыргъ бырынчъытæй йын хостой йæ 
дзабыры фындзтæ. Агуырдтой сæ мады, иннæ цъиуты. Сæхимидæг 
скатай сты. Кауы рæбынæй сæм сидти сæ мад. Стæй, йæ коммæ куы 
нæ кастысты, уæд йæхи схъуынджынтæ кодта, афтæмæй лæбурæгау 
æрбабырста, Анетæйыл йæхи сцагъта. 
- Æдылы, цæмæй сын фæтарстæ? Дæхи дæр ма дын æз куы 
схастон, - каркыл сбустæ кодта Анетæ. 
Карк къуыртткъуыртгæнгæ аздæхт фæстæмæ. Йæ фæдыл 
азгъордтой йæ цъиутæ дæр. Мад сын сæхи ’взагыл цыдæртæ дзырдта, 
иæ ныхбынтæй, йæ бырынкъæй сын зæхх къахта, змæста бырæттæ. 
Йæ цъиуты разæй иу уаллон, иу хъæндил нæ ауагъта йæ хъуыры. 
Æрмæстдæр уыдонæн. Иу æмæ ссæдз цъиуæй алкæуыл дæр 
æххæссыди, алкæмæ дæр дзы йæ хъус дардта. Бирæ сæм фæкасти 
Анетæ. Чысыл раздæр æм карк йæ цъиуты тыххæй куыд æрбалæбурдта, 
уый йын йæ дысоны фын сног кодта, атыхст йæ зæрдæйы зæронд 
хъæдгæмттыл, ракъахта сæ, карк йæ цъиуты тыххæй йæ удæй арт куыд 
цагъта, уымæ джихæй баззади, стæй æрæджиау уынгæг хъæлæсæй 
загъта: 
- Æрмæстдæр дзы иунæг минут фæхицæн сты йæ дыууæ цъиуы 
æмæ йæ уд сцæйхауд, лæбурынтæ систа... Уæдæ махыл цы удты фидар 
ис? Кæмæ лæбурæм мах та? Кæмæй агурæм не ’дзард хъæбулты? Нæ 
фыны дæр нын «дон», «дон» куы кæнынц... 
Цы кæна, мæгуыр, Анетæ, бæргæ балвасы йæ масты дзæкъул, 
бæргæ сразы вæййы йæ чындз æмæ йæ фырты фыртты уайдзæфтыл. 
Фæлæ зæрдæ фыды муры йеддæмæ ницы у. Иунæгæй куы аззайы, йæ 
мой кæнæ йæ фырты дзаумæттæй исты йæ размæ куы фæвæййы, уæд 
йæ кæуындзæг фемæхсы, сусæгæй йæ тыппыртæ суадзы, чысыл ын 
фенцондæр вæййы. Нана сын, иу бон цы ацæрой, уый куы фестид 
Таймураз æмæ Будзийæн. Сæ фыды хуызæн лæгтæй хъомыл кæнынц. 
Цанæбæрæг сыл цæуы, фæлæ ныридæгæн се ’мгæрттæй дæлдæр лæуд 
никæмæй сты. Æвæццæгæн, сæ фыдыфыды туг рахастой - æнцад 
æрбадгæ сæ нæ фендзынæ. Будзи фарæстæм кьласы, Таймураз - 
æвдæмты. Фаззæтты хуызæн уыцы æлвæстæй куы ’рбацæйцæуынц 
скъолайæ, уæд ма адæймагуыдонæй аивдæр цæмæ бакæсдзæн! Цинтæ 
йыл куы сисынц, куыд дæ, зæгъгæ, йæ фæрстытæ куы байдайынц, уæд 
йæ рыст, йæ мæстытæ цыдæр æрбавæййынц зæронд Анетæйæн. 
Цæрын æм æрцæуы лæппуты цинæй. Чындз дæр, йæхи мадæн афтæ 

214 
Цæгæраты Максим 
хорз ничи уыдзæн, уый Анетæйæн куыд у. Йе ’фсины æвастæй никуы 
ницы бакодта. Анетæйы ныхасыл дыууæ никуы загъта. Хистæры раз йæ 
зынтæй никуы схъæрзыдта. Зын та йын куыд нæ уыд! Хæдзары уæз 
иууылдæр ууыл æрæнцад. Анетæйæн ма цастæ йæ бон уыди... Стæй 
дыууæ сывæллоны... Ныхъхъæбæр кодта йæхи. Хæдзар фæ^удын нæ 
бауагъта. Хуыскъастæуæй не схъомыл сты дыууæ лæппуйы дæр. 
Æнафоны хъæддзаутæй балæууыдысты сæ мады фарсмæ. Чындзæй, 
лæппуйæ сын бæргæ тæригъæд кодта Анетæ, фæлæ сын сæ уæззау 
уаргъыл схæцын йæ бон нал уыди. Йæ иунæг фырты маст, йæ лæг 
Куыдзыгойы мæлæт ын асастой йæ хъару, фæтых сты зæрдæйыл, 
ахуыссын кодтой цæстыты рухс. Уæддæр куыста фермæйы, зылди йæ 
хъуццытæм. Стæй йæ уæд иу зымæгон бон йæ чындз уадзыгæй 
æрбаласта фермæйæ. Цалдæр мæйы нал сыстад хуыссæнæй... 
Адæм хорз сты. Цух æй ницæмæй ныууагътой. Дохтырæй, хосы 
дзæбæхæй, сæ ныхасы фæлмæнæй... Рабадын кодтой зæронд 
Анетæйы. Æрмæст зæрдæ йæ чемы нал æрцыд. Нал æй ауагъта, 
æстдæс азы æхсæвæй-бонæй кæм фæкуыста, уыцы фермæмæ. Ноджы 
азтæ дæр сæ кæнон бакодтой. Нæ бацауæрстой Анетæйыл. Хъæстагæй 
сæ нæ баззади. Нæ. Уыдис дзы хур бонтæ дæр, къæвдатæ, тымыгътæ. 
Цард алы хатт æмхуызон кæм вæййы. Фæлæ ацы фыдбоны хæст... Йæ 
фыны дæр æй иу ран нæ уадзы. Фæзынд та йæм дысон дæр бонырдæм. 
Уыцы æрыгон лæппуйы уæззау цæфтимæ. Куыдзыго æмæ Тамбийы 
хъæрзынимæ. 
Нæ фæндыди Анетæйы ацы уалдзыгон райсом йæ фыныл хъуыды 
кæнын, йæ рыстытæ нымайын. Цæссыг мардæгасгæнæг нæу. Уæд 
афонмæ авд æгасы рауыдаид Куыдзыго, мин хатты æрбалæууыдаид 
йæ уæлхъус Тамби. Бирæ уыди хъæуы, уымæй æнамонддæр чи разынд, 
ахæмтæ. Цалдæр хæдзары ма дзы сындзæхгæдæй лæууынц абон дæр. 
Иу къахвæд нал зыны сæ кæртыты. Уымæн та, Хуыцауæй разы, йæ 
хæдзары - дыууæ лæджы бындзæфхады, чындз. Цы ма цæры, уый дæр 
уыдоны цæрайæ. Æрмæст сын дуне сабыр уæд, æндæр исты амæлттæ 
кæндзысты. 
Сыстад Анетæ. Цъиутæн къусы дон рахаста. Пæррæстытæ та систой 
алырдыгæй кæрчытæ. Цъиуджын карк та сыл йæхи сцагъта, цалынмæ 
йæ чысыл цъиутæн сæ дойны нæ басаст, уæдмæ дзы иуы дæр кьусмæ 
хæстæг не ’рбауагъта, йæхæдæг дæр дзы нæ сахуыста. 
Хур арвастæумæ стылд, афтæ кæртæй æрбайхъуыст Таймурзы 
хъæлдзæг ныхас: 
- Нана, цы фæдæ? Уазджытæ!... Æппындæр æнхъæл кæмæн нæ 
уыдыстæм, ахæм уазджытæ!.. 
Анетæ хæдзары цыдæртæ архайдта, лæппуйы ныхас куы айхъуыста, 
уæд тагъд-тагъд тыргътæм рауад. Чи сты, зæгъгæ, уынджы ’рдæм акаст. 
Сусхъæд бæлæсты бынты комкоммæ æрбацæйцыдысты хъæусоветы 
сæрдар Ханиффæ, йемæ бæрзондгомау, хæрзконд сылгоймаг - сау 

Æхсызгон улæфт 
215 
сæрбæттæны, сау дарæсы, ноджы Таймуразы карæн бурхил лæппу. 
Будзи дæр семæ. Кæд та, хæсты хабæрттæй чи фæфæрсы, ахæмтæй 
исчи сты, зæгъгæ, æдзынæг ныккаст Анетæ æнахуыр сылгоймагмæ, 
лæппумæ. Таймураз сын кулдуар бакодта, уазæг лæппуимæ сæхи 
фæразæй кодтой æмæ кæртмæ æрбахызтысты. 
Бæлвырд кæйдæр хуызæн фæкаст лæппу Анетæмæ. Стыр цъæх 
цæстытæ... Ногцагъд хъæмпы хуызæн пыхцыл сæрыхъуынтæ... Кæм 
æй федта? Хионы цыд цæмæн æрбакæны?.. Фæлæуу, фæлæуу! 
Æнхъæлдæн... 
«Федыр... Федя!» - йæ зæрдæйы гуппимæ йе ’взаджы кæрон абадт 
уыцы ном. Дзурын æй нал сфæрæзта. Судзгæ фатау йæ сæры атахт йæ 
дысоныфын... 
- Анетæ, нæ уазджытæ хуымæтæджы уазджытæ не сты. Верæ 
Ивановнæ йæ фырты ингæн агурæг ссыди... Сыбырæй,- загъта 
Ханиффæ. 
- Бæмбæрстон æй... Лæппуйыл фæгуырысхо дæн, - æрæжиау 
загъта Анетæ æмæ йæ цæстытæ доны разылдта. - Куыд нæ ссардтой? 
Уырдыгæй ардæм... 
- Нана, хъуыды-ма кæныс, куы дын æй дзырдтам, писмо сæм арвыстам, 
зæгъгæ? - Ханиффæйы бæсты дзуапп радта Будзи. 
Анетæ йæ сæр разыйы тылд бакодта, ницыуал загъта, йе ’нцъылдтæ 
рустыл цалдæр цæссыджы æрызгъордта, сылгоймагмæ бацыд, йæ къух 
ын райста, хæрдмæ йæм скаст: 
- Уæдæ уый ды дæ?.. Федяйы мад?.. 
- Федяйы мад, - ныккуыдта уазæг сылгоймаг æмæ Анетæйыл 
ныттыхст. 
Иуцасдæр дыууæ сылгоймаджы кæрæдзийы уæгъд нал суагътой. 
Куыдтой сæ дыууæ дæр. Иуварсырдыгæй сæм касти Ханиффæ. Йæ 
цæстытæ доны разылдта уый дæр. 
- Ам ис, мæ хур, дæ фырт Федя... Нæ лæджы фарсмæ... Æндæр 
æй макуыуал агур... Кæм дæ, мæ хъæбул ды та? Æз та дæ кæм агурон? 
- Бузныг... Мæ бæсты дæр æй сымах барæвдыдтат... Йæ сыджыты 
хайыл æй сæмбæлын кодтат... Бузныг, - Анетæйы фæсонтыл йæ къухтæ 
зыр-зыр кодтой уазæг сылгоймагæн. 
- Мамæ, æгъгъæд у, дæ зæрдæ та... - йæ мады сабыр кодта уазæг 
лæппу. 
...Дыргъдоны къуыбырыл дыууæ кæрдо бæласы кæрæдзиуыл 
ныттыхстысты, сæ бынмæ ингæны кæрон фæрсæй-фæрстæм 
лæууыдысты дыууæ цыртдзæвæны. Сæ дыууæ дæр хæххон дурæй 
амад. Сæ иуыл Куыдзыгойы ном фыст, иннæуыл та сыбираг лæппу 
Федяйы ном. Бæлæстæ сæ тæккæ дидинæг калгæйæ. Ингæн, стæй йæ 
фарсмæ цы цъæх ахуырст бандон уыди, уыдон дидинджыты сыфтæй 
урс-урсид дардтой. Ингæны алывæрсты рæхысау æрзылди 
ногчъырæйцагъд дойнагдурты тæлм. 
Кæрдо бæлæстæ Анетæ хъæдæй йæхæдæг æрхаста. Ноджы 

216 
Цæгæраты Максим 
дидинджытæ. Ногæй ногмæ сæ ивта алы фæззæг, алы уалдзæг. Ныр 
дæр мæнæ кæрдæджы бынæй сæ сæртæ сдардтой, цæхæрау 
æрттивынц ингæны нæууыл. I 
Дыууæ лæппуйы сæ уазæджы хъæдрæбынмæ акодтой. Зилынц 
«Федяйы хæцæнтыл», зæронд акьоппытыл. \ 
Ацыд йæ куыстмæ Ханиффæ дæр. Ингæны уæлхъус ма баззадысты 
Анетæ æмæ Верæ Ивановнæ. Рабадтысты фæрсæй-фæрстæм. 
Кæсынц дидинджытæм, абонрайсом Анетæ дыууæ цыртдзæвæны 
астæу цы доны графин сæвæрдта, уымæ. Графин уым цæмæн лæууы, 
уый бамбарын кодта йæ уазæгæн дæр... Фæкодта йын йæ фырт 
Федяйы хабæрттæ... 
Хæст искуы Сауадагмæ схæццæ уыдзæн, уый æнхъæл ничи уыди 
хъæуы цæрджытæй. Кæй хъуыди сæ гыццыл Сауадаг! Горæты хуызæн 
дзы заводтæ, æфсæнвæндæгтæ, хæстон къазарматæ куы нæ уыди, 
мыййаг. Стыр фæндагæй дард. Къуыппытæ, дзыхъхъытæ. Æгæр-мæгуыр 
ма сæ сосæ фæндаг дæр æххæст арæзт нæ фæци. 
Афтæ хъуыды кодта колхозы фермæйы хицау Куыдзæгты Куыдзыго. 
Хæстмæ цæуынхъом чи уыди, уыдонимæ ацыд йæ иунæг фырт Тамби. 
Йæхицæн йæ азтæ нал амыдтой, баззад хъæуы зæрæдтимæ, æнахъом 
сабитимæ. Хæст кæд дард кæмдæр цыди, уæддæр йæ уазал комытæф 
хæццæ кодта чысыл Сауадагмæ дæр. Иугай сау писмотæ, æхсæв, бон 
не ’взæрстой, афтæмæй æгъатырæй хостой хæдзæртты рудзгуытæ. 
Сауададжы цæрджытæ куыд æнхъæл уыдысты, афтæ рохуаты сын 
нæ ныууагъта хæст сæ гыццыл хъæу. Иу фæззыгон бон изæрдалынгты 
хъæуы цæгатварс фæзындысты не ’фсæддонтæ. Стыр фæндаджы ’рдæм 
æрцарæзтой сæ сармадзантæ, февнæлдтой акъоппытæ къахынмæ, 
фидæрттæ аразынмæ. Дыккаг бон хъæуы сæрмæ фæзынд æртæ 
немыцаг хæдтæхæджы, дыууæ бомбæйы æрæппæрстой фермæйыл. 
Хуыцау хорз, фос хизынмæ уыдысты æмæ сын ницы уыди. Фæлæ 
родтæй цалдæр фæмард, фермæ басыгъд. 
Уыцы бон изæрæй Куыдзыгоитæ колхозы фос Суары коммæ 
аскъæрдтой. Куыдзыго йемæ акодта йæ чындз æмæ йæ фырты дыууæ 
лæппуйы. Хицауады дзырдмæ гæсгæ хъæдмæ алыгъдысты хъæуы 
цæрджытæ дæр. Хъæуы ма баззад æрмæстдæр цалдæр зæронды. 
Цанæбæрæгхæдзары къуым уыди Анетæйæн, фæлæ йæ ныууадзыныл 
не сразы. 
- Мæнæн ницы тас у. Æз немыцæй ницы дарын, - цыма иннæтæ 
немыцы хæрзтыл фæкалдысты, уыйау ныццæхгæр Анетæ, ницæмæ 
æрдардта Куыдзыго æмæ чындзы лæгъстæтæ. 
Мæ ног сыхæгты куы бабæрæг кæнин, зæгъгæ, иубон Анетæ æртæ 
чъирийы скодта, ирон хуын куыд вæййы, афтæ сæ урсхæцъилы бабаста, 
семæ сын графины дзаг арахъхъ айста æмæ цæхæрадæтты ссыди 
æфсæддонтæм. Иронæй дзы ничи разынд. Тынг ыл бацин кодтой, тынг 
ын раппæлыдысты йæ чъиритæй. Æрмæст арахъхъ сæ зæрдæмæ 
уыйбæрц нæ фæцыд, цыма сын æхсынцъыдон уыд, уыйау æй 

Æхсызгоп улæфт 
217 
æлгъгæнгæ нозтой. Стæй, графин куы равдæлон, уæд ма йæм чидæртæ 
бæргæ бакæс-бакæс кодтой, фæлæ... Графин æгæр гыццыл разынд. 
Цы сæм уыди, фæлæ йын йæ хæцъилы цыдæр адджинæгтæ батыхтой, 
фæарфæтæ йын кодтой. Дæ фыртыл афтæ тынг дæхи ма хæр, тагъд 
немыцы ныппырх кæндзыстæм æмæ дæм уæлахизимæ сыздæхдзæн, 
зæгъгæ, йын зæрдæтæ февæрдтой. Разыйæ сæ рацыд Анетæ. 
Фæссихор æм дыууæйæ фæзындысты. Æд белтæ, æд хæцæнгæрзтæ. 
- Нæ командир нæ рарвыста. Кæд, дам, æм истæмæ фæкæсын 
хъæуы, мыййаг? - лæппутæ сарайы къуымы саст сугтæ амадæй куы 
федтой, уæд сæ кæрæдзимæ бакастысты. 
Уыцы бон базыдта Анетæ Федяйы. Бынтон сывæллонхуыз æм 
фæкасти лæппу йе ’мбалы раз. Абонрайсом дæр ма йæ бафиппайдта. 
Ие ’мбæлттæ йæ нал уагътой, зæронд усы зæрдæхудты ма бацу, йæ 
арахъхъæй йын ахуыпп кæн, зæгъгæ. Уый дзы æцæг иу хуыпп скодта, 
ферхæцыд æмæ иуварс алыгъд... 
- Мах та дæм æрбауайдзыстæм. Исты дæ куы хъæуа, уæд-иу 
æфсæрмы ма фæкæн, - цæуынмæ куы хъавыдысты, уæд ма загъта уыцы 
къæсхуыртæ, бурхил лæппу Федя æмæ Анетæмæ йæ дынджыр цъæх 
цæстытæй бахудт. 
Цалдæр боны йæ сыхæгтæй ничиуал фæзынд Анетæмæ. Нал 
бантыст йæхицæн дæр сæ бабæрæг кæнын. Æвæццæгæн, сыхæгтæ 
Анетæйыл нæ уыдысты: æхсæвæй-бонæй сæ нæрынæй не ’нцадысты 
сармадзантæ. Зæххимæ æмрызт кодтой Анетæйы зæронд хъæдзары 
къултæ дæр. Ам мыл иунæгæй мæ хæдзар куы ныккæла, зæгъгæ, йæ 
дæрдджын палто раскъæфта æмæ ралыгъд цæхæрадонмæ. Бæласы 
аууонæй касти, æфсæддонтæ кæм æрбынат кодтой, уымæй чысыл 
уæлдæр зæхх фаркгай куыд хауди, арв бынтондæр куыд баталынг, уымæ. 
Чидæр æм йæ номæй хъæр кодта. Чидæр æнæнхъæлæджы йæ уæлхъус 
февзæрд. 
- Ныггæндмæ!.. Тагъддæр!.. Æз Федя дæн! - хæстулæфт кодта, 
афтæмæй зæронд усы йæ фæдыл кæдæмдæр аскьæфта лæппу. 
- Кæм дæ? Изæрсарæй дæу агурынæй мæ сæр куы разылди, - 
цавæрдæр къанаугонды йе ’муд куы ’рцыд, уæд фехъуыста Анетæ йæ 
лæг Куыдзыгойы ныхас дæр. 
- Ды дæр ам дæ?.. Цы фыдбылызы къах дæ æрхаста? Хъаймæт 
ныл кæй скодта, уый нæ уыныс? - сбустæ кодта йæ лæгыл Анетæ. - 
Кæм сты нæ сывæллæттæ? Чындз?.. 
- Уыдонмæ дæ зæрдæ ма ’хсайæд, дзæбæх сты. Ныхасмæ дын 
байхъусæн нæй. Бæргæ дын дзырдтон... Марадз, хъахъхъæн ныр дæ 
ницæйаг хæдзары къуым. Уæлæмæ сыст, кæд ма хъæдмæ исты 
амæлттæй баирвæзиккам... Хъусыс, æз дæумæ дзурын, -хъуыр-хъуыр 
кодта Куыдзыго æмæ, сыстон, зæгъгæ, куыд загъта, афтæ нæхионтæ 
размæ абырстой. Къанаугонды сæрты гæппытæ кодтой. Нæмгуытæн сæ 
Цэехæр калд, æхситт кодтой, сæр схъил кæныны бон нæ уыди. - Стæ- 
ма, кæйдæр хъæрзын цæуы, - загъта Куыдзыго æмæ къанау-кьанау йæ 

218 
Цæгæраты Максим 
фазыл абырыд. Иу-цасдæр нал фæзынд. Стæй йе ’ккойы кæйдæр 
æрбахаста. Æфсæддонæн йæ туг йæ хъæлæсæй фемæхст, нцуыуал 
дзырдта. Анетæ йæ сæрбæттæн фелвæста, цæф салдаты хъуыр дзы 
æрбатыхта. 
- Багъæцут-ма, куыдзæй цы куыйтæ райгуырд, уыдон!.. - 
æфсæддоны автоматмæ фæлæбурдта, кæйдæр æлгъыста, афтæмæй 
йæ бынатæй уыциу гæпп аласта Куыдзыго. 
- Кæдæм? Раздæх фæстæмæ! - йæ лæджы фæдыл ма ныхъхъæр 
кодта Анетæ. Фæлæ Куыдзыго нал раздæхт... 
- Ма-ма-мæ... - дæлиау кæцæйдæр сыхъуыст æфсæддоны хъæрзын 
æмæ иæ къух Анетæйы русыл андзæвыд. 
- Йæ мады ’хсыр ын марг фестæд, мадагураег фæзилæд, дæуæн 
ацы митæ чи бакодта, - тыххæйты сфæрæзта Анетæ æмæ йæ буар 
ныддыз-дыз кодта. 
Æфсæддон Анетæйы хъæбысы амард. Хæст хъæуæй адард. Стыр 
фæндаджы ’рдыгæй ма хъуысти сармадзанты нæрын, иугай топпы 
гæрæхтæ, уæддæр Куыдзыго зынæг нæма уыд. 
Марды йæ кæлмæрзæнæй бамбæрзта Анетæ, цудтытæгæнгæ 
сыстад, зылди акъоппыл, агуырдта йæ мойы мæрдты ’хсæн. Йæхи 
къухтæй бахæцыд цалдæр мæлæг уды цæстытыл. Фæстагмæ агургæ 
дæр никæйуал кодта. Зылди мæрдты ’хсæн. Цыди, йæ къæхтæ йæ 
кæдæм хастой, уырдæм. Ницæмæйуал тарсти... Стæй бон æрбацъæх. 
Топпыхосы фæздæг зæххæй сыстад. Хъæуы бынæй дыууæ æфсæддоны 
сынтыл сцæйхастой Куыдзыгойы... Цалдæр къахдзæфы ма акодта сæ 
размæ Анетæ, стæй размæ бахауд... 
Хъæуы ма чи баззад, уыдон æрæмбырд сты Куыдзыготы хæдзармæ, 
Куыдзыгойæн фæстаг фæндараст зæгъынмæ фæдисы рацыдысты йæ 
чындз æмæ йæ фырты-фырттæ. Æрхастой, Анетæйы хъæбысы йæ уд 
чи систа, йæ мады номæй йæм чи дзырдта, уыцы æфсæддоны дæр. 
УыйуыдиФедя... 
- Иу ингæны сæ бавæрут, - загъта ингæн къахджытæн Анетæ. 
Хур акъул. Хæхтæй дымы сатæг уддзæф. Дидинджытæ згъæлынц 
бæлæстæй, урс гæлæбутау тæхынц Анетæйы æфснайд кæртмæ. Сыхы 
сылгоймæгтæ æнгуз бæласы бын фынгтæ рацарæзтой. Чи бандæттæ 
хæссы, чи хæринæгтæм зилы. Алчи дæр йæхицæн куыст ссардта. 
Анетæйы чындз, йæ рустæ арт уагътой, афтæмæй цъил фестади. 
Кæрдзынгæнджытæй - фынгмæ, фынгæй - хъæдындз æмæ дудгæйы 
хуымтæм... Цæст ыл нæ хæцы. Лæгтæн сæ кусарты бирæ нал хъæуы, 
суанг ма цæхæр дæр æрныллæг кодтой. Арты фарсмæ дзуццæджы бады 
уазæг лæппу. Йæ цæсгом суанг хъусты онг ныссырх. Таймураз ын, 
физонæг цæхæрмæ куыд дарын хъæуы, уый амоны. Цæуылдæр зæрдиаг 
ныхас кæнынц. Сæ хуынтимæ æрбацыдысты сыхæгты дыууæ чындзы. 
- Анетæ, дæ уазджытæ алыбон æгас цæуæнт,- сæ сæртæй кувынц 
чындзытæ. 
- Бузныг, - арфæ сын кæны Анетæ. 

Æхсызгон улæфт 219 
Йæ сæрæй сын кувы уазæг сылгоймаг дæр æмæ аивæй фæрсы 
Анетæйы: 
-Чидынсты?... 
-Уæртæ разæй чи бахызт, уымæн йæ мад мемæ фермæйы куыста... 
Тугхæстæгмын не сты, фæлæ... Цæвиттон, махмæ, хъæубæсты уазæг 
куы сæмбæлы, уæд не ’ппæтæн дæр иумæйаг уазæг вæййы. Уæлдайдæр 
дæ хуызæн уазæг.-сыгоймагæн æмбарын кæны Анетæ æмæ йæ цæст 
дары уынджы ’рдæм: хистæртæн, Ханиффæйæн æрбацæуын афон у, 
фынгтæ цæттæ, сæр æмæ бæрзæй - сæ бынаты. 
- Нана, Ханиффæйæн загътон, ныртæккæ, дам, фæцæуæм,- кæрты 
тъæбæрттæй смидæг Будзи. 
Уырыссаг сылгоймаг Анетæйы фарсмæ тыргъты лæууы, цымыди- 
сæй кæсы кæрты адæммæ. Уазæгыл сæ цæст æрæвæрдтой кæрты 
адæм сæхæдæгдæр. 
- Кæрæдзиуыл афтæ æнувыд кæй стут, уазæгæн ахæм аргъ кæй 
кæнут, уый тынг хорз æгъдау у, - стыр æрвхуыз цæстытæй худы Верæ 
Ивановнæ. 
- О, дæ рынтæ бахæрон... Адæм хорз сты... Хистæртæ æрбацæуынц. 
Цом, сæ размæ ахизæм, - йæ уазæджы цонгыл ахæцыд Анетæ. 

220 
Цæгæраты Максим 
ÆХСÆРДÆСÆМ СТЪАЛЫ 
Хъæрзгæ байгом ныггæнды дуар... 
«Цы ма сæ ферох?» - ахъуыды кодта Æмзор æмæ та Цæрайы судзаг 
зæрдæйыл сæмбæлд. 
Ничи йыл схъæр кодта ацы хатт, æддæмæ рацу, зæгъгæ. Æрмæст 
йæ дæлфæдтæм цыдæр æмыр гуыпп фæцыд, йæ хъæрзын райхъуыст: - 
О Хуыцау,, цы дын кодтон уый бæрц? Цæмæн ма мын æвзарын кæныс 
ацы хъизæмæрттæ?.. 
«Алыкка?.. Сæ цумайы къæбыла? Сæ донласæг?» - йæ хъæлæсæй 
базыдта скъолайы завхозы. 
-Уæуу, мæ син... Уæуу, мæфæрста... Мæлын... Уæрмы ничи ис?- 
йæ удисыныл ныллæууыд Алыкка æмæ къуымы кæйдæр агуырдта. 
Стæй, Æмзоры зæнгтыл куы фæхæст, уæд бынтон нырдиаг кодта: - 
Мæнæ дуне куыд рафæлдæхт... Адæймаг йæ уд исæд æмæ йын, йæ 
цæстытыл чи бахæца, ахæм ма уæд... Гъей, мард дæ, æви? Æз дæумæ 
куы дзурын.-Æмзоры зæнг йæхимæ айвæзта Алыкка. 
Ницы йæм сдзырдта лæппу. 
- Нæ мæ хъусыс, æз Алыкка дæн. Уæуу, мæ зæронд сæр... Уæуу, 
мæ зæронд фæрстæ, - куыдз холымæ куыд лæбура, афтæ йæ 
дзæмбытæ ныссагъта Æмзоры зæнджы. Йæ бон цы уыди, уымæй йæ 
фæстæмæ нырриуыгъта Æмзор. Лæг иуварс атылд, йе ’рдиагта ссыди: 
-Уæуу, мæ фæрстæ... Мæнæ æнæ цæстылхæцæгæй куыд мæлын... 
Уæвгæ мын фыддæртæ хъæуы. Цæмæн сæм байхъуыстон? Цæмæн 
сразы дæн ацы бирæгъты ’хсæн баззайыныл? «Тыхсгæ ма кæн. Мах 
дæм зындзыстæм. Мах дæ иунæгæй нæ ныууадздзыстæм...» «Нæ 
ныууадздзыстæм...» Уæдæ уый циу? Æртæ къуырийы уæ иу куыдз зынæг 
дæр куы нæ фæци. Хуыцау дын æй ма ныббара, Зауырбег! Цы бирæ 
хæрзтæ дын фæдæн, уыдон рондзæй фæкал. Бирæгътæн мæ холыйæн 
уадзыс, уый цæмæй зыдтон, æндæр иунæг бон дæр нæ фæлæууыдаин, 
калмаухъамылты абырыдаин, æгады мардæй мæлыны бæсты æз дæр 
афонмæ искуы арты фарсмæ бадин... 
«Зауырбег?.. Ау, Алыкка мах фарс у? Хъæуы йæ барæй ныууагътой? 
Æмæ мын уæд Зауырбег куыд никуы загъта. Нæ, нæ!»- цæуылдæр 
фæкъæрцц кодта Æмзоры зæрдæ, йæ сæры февзæрд йæ хъуыды: «Мæ 

Æхсызгоп улæфт 
221 
номæй мæ фæрсгæ дæр куы нæма бакодта, чи дæн, уый куы нæма 
базыдта, уæд немыцы афтæ тынг цæмæн æлгъиты?..» 
Алыкка йæ нысанмæ тырныдта дарддæр: 
- Мæ зæронд сæр сæттинаг у. Зауырбеджы ма фæстаг хатт куы 
федтон, уæд æй, кæм уыдзысты, уымæй цæуылнæ бафарстон? Иу фадат 
ма бæргæ зонын алидзынæн. Дæу дæр фервæзын кæнин. Фæлæ 
кæдæм? Кæм сæ агуырдæуа? Мæхæдæг кæй сæфын, уый мæт мæ нал 
и. Фæлæ адæм... Райсом байрæджы уыдзæн. Ахсæв сын фехъусын 
кæнын хъуыди. Бонмæ хъæуæй сау æвзалы йеддæмæ ницыуал 
баззайдзæн... Хъусыс, æрмæстдæр сау æвзалы!.. 
Алыккайæн йæ фындзы футт-футт ссыд, йæ удисыныл та 
ныллæууыд. Стæй хъæддаг гæдыйау йæ цыппæртыл алæууыд, йæхи 
уыциу цæф ныккодта Æмзорыл. - Цы ныхъхъус дæ? Афтæ æнхъæлыс, 
æмæ, чи дæ, уый нæ зонын? Кæм сты Зауырбегитæ? Ницы дзурыс? 
Хæц уæдæ! Уый та дын мæнæй! Ноджыдæр ма! - йæ хъæрзын фæуагъта 
Алыкка æмæ хафт-хафтæй ралæууыд Æмзоры цæсгомыл. Уый дæр æм 
æгъгъæд нæ фæкаст, æмæ дыууæ къухæй фæлæбурдта лæппуйы 
хурхыуадындзтæм, дзæбæх сыл нæма фæхæст, афтæ йæм Æмзор 
фæцарæхст: уæраджысæрæй уыциу цæф скодта Алыккайы æгъдтæ. Лæг 
йæ хъæлæсыдзаг ныхъхъæр кодта æмæ иуварс атылд. Хъæрмæ 
цалдæрæй æрбазгъордтой. Тъæппытæгæнгæ сæ фæдыл аскъæфтой 
Алыккайы. Сахаты бæрц дæр нæма рацыд, афтæ ракодтой Æмзоры дæр. 
Алыккаимæ сæ скьолайы цур баурæдтой. Немыцаг дыууæ æхсидавы 
ссыгъта. 
- Комендант дзырд радта: кæд скъолайыл зынг бафтауат, уæд 
дыууæйæ дæр уæ хæдзæрттæм афардæгуыдзыстут. Замманай мадзал 
дын. Ды - скъолайы завхоз,- немыцаг æхсидавæй ацамыдта Алыккайы 
’рдæм. - Ды та... Æнхъæлдæн, æстæм къласы ахуыр кодтай... 
Йæ зæрдæйы фæстаг тугтæ ныссæх-сæх кодтой Æмзорæн, судзгæ 
æхсидав ратыдта немыцаджы къухæй, кауы сæрты йæ ныдцыввытт кодта 
кæйдæр цæхæрадонмæ. Иннæ дыууæ немыцаджы йыл сæхи ныццавтой. 
Ног та салд зæххыл афæлдæхт Æмзор. Ног та цыдæр аскьуыд йæ дыууæ 
уæны астæу. 
Алыккамæ ницы бавнæлдтой. Уый та цы фæци, зæгъгæ, йæ уæззау 
цæстыхаутыл хæрдмæ схæцыди Æмзор. Алыкка æхсидав райста, 
хъуызæгау азгъордта скъолайы ’рдæм. 
- Фæстæмæ, цъам-мар!.. - йæ рæмбыныкъæдзтыл ма йæхи 
фелвæста Æмзор. Фæлæ уæдмæ арв сырххъулон афæлдæхт. Арты 
цыренæй ма фæстæмæ лыгъди Алыккайы сау æндæрг... 
.. .Æмæ цæуынц ныр дыууæйæ ацы мæйдары. Хъæу фæсте баззад. 
Æрмæст арты цырен сæ фæсонтыл рахастой. Сæ фæдыл уæззау 
цъæпп-цъæпп кæнынц немыцæгты цырыхъхъытæ. Арвыл иу стъалы дæр 
нæ зыны. Ныггæнды дæр афтæ талынг нæ уыди. 
Ныггуыбыр Алыкка. Йæ фæсонтыл судзы арты цырен. Судзы 
скъолайы сæрмæ талынг арв. Тарбынсырх тугæй самæст. Кæй тугæй?... 

222 
Цæгæраты Максим 
Фæстæмæ ма йæм иу каст фæкæнид? Нæ, фæсте ницыуал баззад 
Алыккайæн. Æрмæстдæр мисхалы йас ныфсы мæнгæртхутæг. Немыцаг 
ын, æхсидав куы иста, уæд зæрдæ кæмæй бавæрдта, уыцы гыццыл 
ныфсы цъыртт. Æмæ ма сын уæд ацы талынджы цыд та цы у?.. Исдугмæ 
йæм афтæ дæр касти, цыма, йæ фæдыл чи цæуы, уыдон немыцæгтæ 
не сты, фæлæ хъæу сыстад æгасæй дæр. Ныртæккæ йæ сагæйтты 
фындзтыл сисдзысты, немыцаг æхсидавау æй арты цыренмæ 
ныддыввытт кæндзысты. Нæ, нæ! Ничи йæ федта хъæубæстæй. 
Æрмæстдæр иунæг Æмзор. Уый дæр тагъд... Йæ фазыл дæр сбырдзæн 
фæстæмæ. Мургай æруидздзæн скъолайы сыгъд пъолтæ. Бахæр сæ, 
зæгъгæ, йын куы зæгъой, уæддæр сæ иугай бахæрдзæн йæ зæронд 
къæпсыртæй. Судзгæ нæ, араугæ дæр æй кæнæнт - ницы йæ 
бауромдзæн. 
Æрх фæсте аззад. Кæдæм ма? Дарддæр тыгъд быдыр йеддæмæ иу 
дзыхъхъ куы никуыуал и. Иу бæласы къуындзих дзы куы никуы зайы. 
Рæбынхъæу уаид, æмæ йæм боныцъæхтæм дæр куы нæ бахæццæ 
уыдзысты. Айразмæ кæй æрцахстой, цыма уыдон дæр ацы фæндагыл 
ракодтой... 
Алыккайы цæстытыл ауадысты йæхъæуккæгтæ. Фарастæй... Цыма 
сæ ингæнтæй сыстадысты. Комкоммæ йæм æрбацæуынц. Йæ удæй йæ 
мидæг ницыуал аззад Алыккайæн. Æмзоры аууон амбæхст. Лæппу йæ 
æлгъгæнгæ асхуыста. 
«Сырды лæппын,- йæ дæндæгты къæс-къæс ссыд Алыккайæн.- 
Фæлæуу, бирæ дæ нал хъæуы. Ныртæккæ дын Алыкка мæнæ ацы 
къухтæй ингæн къахыныл куы балæууа, уæд мæ къухты бын уаллон 
фестдзынæ. Афтæ æнхъæлыс, æмæ немыцæй рох фæдæ? Нæ, 
уыдонæй ахæмтæ рох нæ кæнынц...» 
Йæ сæр бæрзонд систа, талынг арвыл цыдæр агуры, афтæмæй 
æнæдзургæйæ цæуы Æмзор Алыккайы рахиз фæрсты. Алыккайы 
фыдæнæн ма кæнæд афтæ? Æвæццæгæн. Æндæр ын цы баззад арвы 
талынджы? Цы дзы агуры уыйбæрц? Алидзынвæнд æм ма уа? Бæргæ, 
уæд фæндаг фæцыбыр уаид. Алыкка йын йæхи кьухтæй скъахид йæ 
ингæн. Йæ ныхбынтæй сфæйлауид салд зæхх. Æрмæст немыц сæ ныхас 
ма фæсайæнт. Йæ лæггæдтæ йын доны ма бакалæнт. 
«Лидзгæ... Æрмæстдæр лидзгæйæ фæцыбыр уыдзæн фæндаг. Мæ 
цæсгомыл дæр мын бату кæнæд, мæ мады дæр мын ралгъитæд,- 
ныббардзынæн ын. Æрмæст алидзыныл сразы уæд»,- хъуыды кæны 
цæхинымæр Алыкка æмæ дзуры лæппумæ: 
- Æз лидзынæн нал дæн, фæлæ ма ды цы боны хорзмæ кæсыс? 
Цардæй куы ницыма федтай... Ныртæккæйы хуызæн фадат дын нал 
уыдзæн. Лидзгæ! Æз дæ мæхи гуырæй бахъахъхъæндзынæн. Лидзгæ 
дын зæгъын!.. 
Æмзор ницы дзуры, хъаргæ дæр æм нæ кæнынц Алыккайы ныхæстæ. 
Цыдæр агуры талынг арвыл. Мæстæй йæм фыцы Алыкка. Хæцы 
йæхимæ, ныггæнды йæм кæй нæ сарæхст, уый тыххæй: «Хæлиудзых... 

Æхсызгоп цлæфт 
223 
Цы фыдбылыз æй рахаста немыцы размæ? Ды йæ ракъах... Дæуæн 
исты зæгъдзæн...» Иу дæр уæ мауал баззайæд! Куыдзы къæбыла 
йеддæмæ ма исты у, агæрах æй кодтаиккат. Æз дæр ацы фыдбылызы 
не скуыси уыдаин...» 
Хъуыдытыл цæст нæ хæцы, Алыккайы сæры зилгæдымгæ 
фестадысты. Судзгæ фæттау сурынц кæрæдзи. Иу бон иннæйы сæрты 
йæхи фехсы. Иу цау иннæйы хъуыры фæбады. Сæмхæццæ вæййынц. 
Ницæмæй сæ хъаст кæны. Æрмæст ма ирвæзгæ акæнæд. Ацы æхсæв 
ма йæ уд æгасæй баззайæд. Хур дæр ыл мауал скæсæд. Цæрæнбонты 
немыцы æмбыд къæхтæ дæр æхсæд. Цыфæнды номæй йæм дзурæнт... 
Мард æмæ æгас иу не сты. Адæймаг йæхæдæг куынæуал уа, уæд ма 
йæ ном кæй хъæуы? Уæд та зæхх ныртæккæ йе ’мбæрц куы аскъуыид, 
йæ дыуузе хъусмæ дзы куы аныгъуылид. Æрмæстдæр йæ дыууæ 
хъусмæ. Йæ улæфт ма йæхи бар куыд уа, афтæ. Æрбацæуæнт-иу уæд 
немыц йæ сæрыкъуыдырыл. Цасфæнды дæр ыл фæнай кæнæнт сæ 
цъыфæйдзаг цырыхъхъытæй. Бафæраздзæн сын. Чи йын сæ бадардзæн 
йæ цæстмæ? Чи? Немыц? Фыдæнхъæл æй чи фæкодта, уыдон? Бæсты 
кæмæн ницы цæуы, уыцы хуытæ? Дон фæцæуы, æмæ дур баззайы. 
Баззайдзæн Алыкка дæр. Æвзæр митæ кодтай, зæгъгæ, иуы бон дæр 
нæ бауыдзæн йæ багæды кæнын. Æрмæстдæр ацы къулбадæг... Мæ 
иунæг æвдисæн. Цы ма йæм кæсынц? 
Æмæ та Алыккайы цæстытыл уайы, Æмзор ингæны уæлхъус куыд 
æрлæудзæн, уый. Иу хатт ма йæ бафæрсдзысты партизанты раздзог 
Зауырбегæй. Куы ницы дзура, уæд æй удæгасæй размæ фесхойдзысты. 
Æфсоны хъæр фæкæндзысты Алыккайыл дæр. Чи зоны, автоматы 
фындзæй йæ схойгæ дæр бакæной. Бирæгъау фæлæбурдзæн салд 
зæхмæ Алыкка. Уайтагъд айдзаг кæндзæн лæппуйы ингæн. Йæ фæдыл- 
иу ын цæхх кæнæнт уыйфæстæ йæ хъæубæстæ. Мæрдтæй хабаргæнæг 
ничима раздæхти. 
Цыдæр рухсы цъыртт ферттывта Алыккайы зæрдæйы. Амбæхста 
дзы Æмзоры сау æндæрг. Афæлвæрдта Алыккайы къæлæт фæсонтæ 
сраст кæныныл. Нæ йын бакуымдтой. Æмæ уæд, куыд тагъд ферттывта, 
афтæ тагъд ахуссыд. Æнæкæрон тасдзинадæй та схъæрзыдтой салд 
къуыбæрттæ йæ къæхты бынæй. Йæ хъуынджын рус та йын асыгъта 
Æмзоры комытæф. 
Цъæпп-цъæпп кæнынц немыцæгты цырыхъхъытæ. Куы бынтон 
æрбахæстæг вæййынц, куы та рæстæгмæ аскъуыйы сæ уынæр. Фæсмын 
дзабыртæ ныллæхъир сты, уафс бæрæг сын нал ис. Цыма бæгъæмвад 
у, уыйау дзыхъхъ-къуыпп нал æвзары Алыкка. Иу тавсы мур нал баззад 
йæ дæрдджын палтойы. 
«Фæраз. Дæхи ныхъхъæбæр кæн. Æндæр хуыздæр хос дын ницы 
ис ныртæккæ. Зæронд донвæд дард нал у, æнхъæлдæн. Уым ацы 
бирæгъы лæппыныл сыджыт калыныл куы балæууай, уæд ма æгæр дæр 
стæвд уыдзынæ. Фæстæмæ хъæумæ!.. Айдагъ къодах ма дæ куы 
баззайа, уæддæр исты амæлттæй баддзынæ»,- йæхицæн зæрдæтæ 

224 
Цæгæраты Максим 
æвæры Алыкка, æмæ йæм исдугмæ афтæ кæсы, цыма Æмзор йæхи 
лидзынмæ цæттæ кæны. 
«Æгæр дард нæ баззадысты? - йæ цонджы бынты фæстæмæ кæсы 
немыцагцырыхъхъытæм.-Талынджы йæкуы фæивгъуыйой... Куысын 
аирвæза... Уæд æппæт маст дæр мæнæй сисдзысты. Уæд мæ сæнтты 
мæсыг йæ бындзарæй ныххæррæтт ласдзæн. Нæ, цух уадзын æй нæ 
хъæуы. Исты, уæд æм дæндагæй уæддæр лæбурдзынæн... Фæлæ йын 
уæддæр арвы цы баззад? Йæ бæрзæй куыд нæ фæллайы хæрдмæ 
кæсынæй? Цы ныхъхъус вæййы? Цыма цæмæдæр йæ хъус дары? Цыма 
йæхинымæр цыдæр агуры? Цы? Цæуыл ма дары йæ зæрдæ? Уый 
карæнæй æндæр исчи афонмæ немыцæн сæ цъыфæйдзаг 
цырыхъхъытæ сдæрид, лæгъстæтæй, кæуынæй йæхи акъæртт кæнид. 
Зауырбегиты нæ, фæлæ ма йæ ныййарæг мады дæр ауæй кæнид. Ай 
та... Æрдæбон уыцы æхсидав куыд ныззыввытт ласта. Æнхъæлдтон, 
ныртæккæ йын куыдзы мард акæндзысты... Цæмæн ма йæ ныууагътой? 
Æвæццæгæн ма йыл сæ зæрдæ дарынц. Ингæны уæлхъус æм 
автоматтæ куы ныддарой, уæд куынæуал бафæраза, партизантæм 
акæныныл сын куы сразы уа. Цы фæуыдзынæн уæд æз та? Нæ, нæ, 
фæлтау кæронмæ бафæразæд! Уыйбæрц цæфтæн куы бафæрæзта. 
Уæд ма ницæй тыххæй... Хъусыс, кæронмæ лæг разын. Æз дæ мæхи 
къухтæй баныгæндзынæн. Сыджытæн дын йæ фæлмæнтæ 
февзардзынæн. Мæ зæронд палтойæ дæ бамбæрздзынæн...» 
Ницы дзуры Æмзор. Æдзæмæй нымайы уый дæр йæ къахдзæфтæ. 
Хатгай арвыл гæзæмæ ферттивы цавæрдæр стъалы. Мигъты бынæй 
фæзыны æмæ та уайтагъд фæстæмæ амбæхсы. Цалæм хатт æм 
фæзынди? Фынддæс уал дзы банымадта Æмзор. Æнхъæлмæ кæсы 
æхсæрдæсæм хатмæ. Нал æмæ нал зыны. Нымад фæци Æмзоры азтæ. 
Фынддæс... Райсомы хуры тынтыл æм фæд-фæдыл æртахтысты, 
фынддæс зарæгæй йын барæвдыдтой йæ тæлфаг зæрдæ. Ныр сыл 
æнæнхъæлæджы æртыхсти æхсæвы мæйдар. Чысыл уысм ма, чи зоны, 
цалдæр къахдзæфы. Чи зоны, уыдон дæр нал. Æмæ ахуысдзысты. Нал 
æм ракæсдзæн йе ’хсæрдæсæм стъалы. Иæ фæстæ баззайдзæн Алыкка. 
Сау калмæй хилдзæн адæмы къæхты бын... Æмæ уæд мæрдты дыууæ 
марды куы кæны Æмзор. 
Бæргæ, иучысыл ын йæ къухты баст куы суадзиккой. Уæд уыциу 
тахтæй стæхид арвы талынгмæ, фæныгъуылид мигъты фæлмы, ссарид, 
йæхи дзы чи бамбæхста, уыцы стъалы. Саухъæды йæ балæууын кæнид 
Æнамæ. Уæвгæ, нæ! Æнайы разæй дæр уал йæ маст сисид Алыккайæ. 
Немыцагтоппы нæмгуытæ йын рисгæ дæр нал фæкæниккой уый фæстæ. 
Зæронд бирæгъау йæ фæйнæ фæрсты дзагъултæ кæны Алыкка. 
Хæстæгæй-хæстæгдæр ласы йæхи Æмзормæ. Скъолайы лæппутæм 
дæр-иу афтæ бахъуызыди, уыдонмæ дæр-иу афтæ дзагъултæ систа. 
Уæд нæмгæ та?.. Æмзор ма йæ дзæбæх хъуыды кæны, фарон уалдзæг 
лæппутæ сæ урокты фæстæ кæрты портийæ куыд хъазыдысты, уый. 
Сæ порти рудзынгыл баирвæзт, æмæ авг базгъæлæнтæ. Сырдау сыл 

Æхсызгон улæфт 
225 
йæхи раскъæрдта Алыкка. Æппындæр аххосджын чи нæ уыди, ахæм 
лæппуйы рацахста, скъола куы бабын кодтат, зæгъгæ, йыл лæдзæгæй 
ралæууыд. Лæппу бауадзыг. Цалдæр боны хуыссæнæй нал сыстад. 
Алыкка, лæппуйы фыд ын исты фыдбылыз куы скæна, зæгъгæ, хъæуы 
хистæрты сæ къæхтыл слæууын кодта. Уыдон æй бафидауын кодтой. 
Чысыл ма бахъæуа, скъолайы иунæг рудзынджы тыххæй лæппу ма 
фесæфа. Ныр ыл йæхæдæг, йæ цæст дæр нæ фæныкъуылдта, 
афтæмæй арт бандзæрста... Цы цæсгомаэй ма рацæудзæн уый фæстæ 
хъæуы уынгты? Цы йын зæгъдзысты йæ дыууæ чызджы? Хох дард у 
ардыгæй? Ницы кæны. Иубон сæ ардæм хъæуы. Фæуыдзæн сын иу 
хабаргæнæг. Адæмы цæст уынаг у. 
«Кæцæй сæвзæрд уыйбæрц марг йæ зæрдæйы? - хъуыды кæны 
Æмзор.- Дуканигæсæй йæ куы систой, цалдæр азы ахæстоны куы 
фæбадти, уæд? Æви скъоладзауты цинæй ныддымсти йæ масты 
дзæкъул? Æмæ йæхи дыууæ чызджы дæр уыдонимæ куы ахуыр кодтой. 
Давæггаг хъæдæрмæгæй цъæхсæртæ куы аскъæрдта. Цæмæй йын 
æвзæр фæци Советон хицауад?..» 
Талынджы йын йæ батинкæйы зæвæтыл ныллæууыд Алыкка, 
цавæрдæр хъылмайы тæф дзы æрбакалд. Ницы та йæм сдзырдта ацы 
хатт дæр Æмзор. Ныддур и йæ зæрдæ. Бафэеллад, æвæццæгæн, 
æндæрæхсæвæй нырмæ немыцы цæфтæй, се ’ртхъирæнтæй, се ’лгъаг 
уæстæнгасæй. Уыйбæрц цæфтæн бафæраздзæн, уый æнхъæл нæ уыди. 
Иæ уыргтæ куыд нæ ныккалдысты, зæрдæ куыд нæ ныллæууыд! Æмæ 
кæд æцæг йæ уыргтæй иу дæр йæ бынаты нал ис, уæд та? Кæд æм 
уымæн нал хъардтой фæстагмæ немыцы цæлхъытæ? Стæй та, куы 
’рчъицыдта, уæд ныггæнды дудын байдыдтой йæ цæфтæ. Зæрдæйы 
тугдадзинтæ иугай ластой. Чи дзы тынгдæр рысти, уымæн ницыуал 
æмбæрста. Сæры магъз сыгъди кæйдæр рæхуыстытæй. Сырхзынг 
æфсæйнаг цъыс-цъыс кодта фæсонтыл. Цъыс-цъыс коменданты 
хъæртæм рахызт: 
«Чи сты де ’мбæлттæ?» 
«Нæ зонын». 
«Уæдæ сын хæринаг кæдæм хастай?» 
«Никуыдæм». 
«Уæдæ адон цы сты?» 
«Нæ зонын». 
«Цæрын дæ нал фæнды?» 
«Фæнды». 
«Ахуыр та?» 
«Ахуыр дæр». 
«Дзур уæдæ. Партизантæ кæм сты, уый нын куы бацамонай, уæд 
ахуыр дæр кæндзынæ. Дæхи ницызонæг куы скæнай, уæд та... - 
комендант йæ амонæн æнгуылдз æрбакъæдз кодта, йе ’взаджы цъыкк 
фæцыд. - Дæ мадæн ма тæрс. Дæ хуызæн хъæбатыр лæппутæ кæмæн 
вæййы, мах ахæм мадæлтæн уæлдай аргъ кæнæм. Фæстаг хатт ма йæ 

226 
Цæгæраты Максим 
кæд федтай? Хъусыс, фæст-а-аг хатт... Ницы дзурыс, нæ? Дæ мад кæм 
ис, уый дæр нæ зоныс, нæ? Æндæрæхсæв фермæйыл куы бандзæрстат, 
уæддæр æй нæ федтай, нæ? Фелдфебелы бæхыл æй хъæдмæ йæ 
фæсарц чи ахаста, уый дæр ды нæ уыдтæ, нæ? Сержанты бæхы 
къæдзилыл чи баста, уыдон дæр нæ федтай, нæ?.. Ныртæккæ дын сæ 
æз фенын кæндзынæн!» - Æмæ коменданты тымбыл къух æфсæрыл 
сæмбæлд. 
Уый уыди коменданты фыццаг цæф. Иннæтæ цал уыдысты, уымæн 
ницыуал бамбæрста. Дыккаг изæр дæр афтæ. Уыцы сырхзынг 
æфсæйнаг... Уыцы фæсонты цъыс-цъыс... Коменданты тугдымст 
цæстытæ... Алыккайы хъæрзын... 
Ныр æй ничиуал фæрсы. Суанг ма йæм Алыкка дæр ницыуал дзуры. 
Рæстæгмæ йæ рохуаты ныууагъта мæлæты тас. Цæуы зæронд 
уæрдонвæндагыл. Цалдæр хатты Саухъæдмæ куыд хъавгæ цыдæй 
цыди, афтæ. Тагъд хъæды кæронмæ бахæццæ уыдзæн. Уырдæм та йæ 
размæ рацæудзæн Æна. Кæрон та нал уыдзæн йæ цинтæн. 
«Ацы хатт дæ иунæгæй нал ауадздзынæн. Цалынмæ фæстæмæ 
фездæхыс, уæдмæ мæ удæй мæ мидæг ницыуал аззайы»,- уынгæг 
хъуырæй та райдайдзæн Æна, æмæ та фæйнæрдæм фæпырх уыдзысты 
йæ ныхы арф æнцъылдтæ. Йæ фæлмæн къухтæ та зырзыргæнгæ 
атыхсдзысты Æмзоры дæллагхъуыртыл, фырты зæрдæ та 
фæцагайдзæн сæ тугдадзинты тарст дзæхст-дзæхст. Йæ фæлмæст 
цæстытыл та ферттивдзысты цæссыджы æртæхтæ. Стæй Зауырбеджы 
æппæлæн ныхæстæ, йæ халас рихиты бын кæй фембæхсы, уыцы 
мидбылтыхудт... 
Стъалы ратахт. Йæ нарæг къæдзил ма фæндаджы галиуварс зæххы 
куыд аныгъуылд, уый ауыдта Æмзор. Стæй хæрз хæстæгæй цалдæр 
гæрахы фæцыд. Йæхи фæндагæй иуварс аппæрста Æмзор. 
- Æл-л-æх! - йæ хъустыл æрцыд Алыккайы æнуд хъæрзын. Фæсте 
йæ гæндзæхтæ цагъта немыцæгтæй чидæр. 
- Мæ фæдыл! - йæ хъустыл æрцыд зонгæ хъæлæс. Кæйдæр 
тыхджын къух æй рогæн аскъæфта æхсæвы тары... 

Æхсызгон улæфт 
227 
БАБАЙЫ ХУРТÆ 
1. Кæстæрты лæвар 
Хъантемыраты Алыбеджы ном дзы арын 
Уыцы сæрдыгон изæр цирчы бæрзонд цатыр фæйнæрдæм тыдта 
адæмæй. Къах бавæрæн дзы нал уыд. Кæцæй не ’рцыдысты! Хохæй, 
зæгъай, быдыры хъæутæй - иннахæм. Чи лæвæрттимæ, чи йæ 
зæрдæйы парахатимæ, чи та адæмы стыр циныл бацин кæнынмæ. Цин 
та æцæгæй дæр уыд стыр цин: Хъантемыраты æвзыгъд Алыбегæн Иры 
дзыллæ бæрæг кодта йæ райгуырды дæс æмæ цыппарыссæдз азы 
бон. 
Ацы фæстаг хæсты бæхджын æфсады рæнхъыты чи хæцыди, 
уыдон ныхмæ фæлæууын никæй бон баци æмæ æд хæрзиуджытæ, 
æд майдантæ сæ сыгъзæринæй фæлыст пъагæттæ цæхæртæ калдтой, 
афтæмæй фыццаг рæнхъытæ бацахстой. Хъантемыраты сæрæн 
барджытæм фырхæлæгæй цъæх арт чи уагъта, уыцы æрыгон лæппутæ 
дæр фæсте кæм баззадаиккой! Ноджы хæстæджытæ, хионтæ, аивад 
уарзджытæ, рагон хæлæрттæ... Ацу, æмæ се ’ппæтæн бынæттæ агур. 
Цатыр резинæйæ нæу, айвазæн ын нæй. Æмæ, кæй зæгъын æй хъæуы, 
адæмæй бирæтæ хъаст ахастой, хъуырхъуыргæнгæ ацыдысты. Цыма 
сын сæ мастыл цæхх кодтой, уыйау цирчы цъуппæй сæ фæдыл азæлгæ 
тахтысты ирон рог кафты мæстæймарæн зæлтæ. 
Цагъдмæ рог кодтой, цирчы мидæгæй чи уыди, уыдон дæр. 
Халассæр булкъон, йæ фарсмæ æнæпъагæттæ кителы чи бадти, уый 
фарста: 
- Мæскуыйы та, Мæскуыйы... Ницы кад ын скодтой?.. 
- Куыд нæ... Мæ хæрæфырт мæм фыста... Мæскуыйы цæры... 
Æндæр дис нæ кæны... Арфæйы телтæ йæм кæцæй нæ фервыстой, 
ахæм нал баззад... 
- Æмбæлгæ дæр ын кæны... Уæдæ!.. Дæс æмæ цыппарыссæдз 
азы... Саргъы бæхыл... Иу дугъон иннæмæй ивгæйæ. Дæргъæвсы 
фæхæрдгæнæнтæй райдай æмæ дунейы номдзыддæр горæтты 
фæзил, - ныуулæфыд булкъон. 
-Уæдæ, уæдæ... Кад æмæрадимæ. Кæмдæр ынфæсарæнты куыд 
дзырдтой, уый фехъуыстаис... Ам, дам, баззай æмæ дын мах сыгъдæг 
сыгъзæринæй фондз хатты фылдæр фиддзыстæм... 
Булкъон ын йæ ныхас айста: 

228 
Цæгæраты Максим 
- Алыбег дæр сын афтæ: хæххон адæм сæ мад, сæ Райгуырæн 
бæстæ æмæ сæ цæсгом никуы уæй кодтой... 
- Мæ хъустыл æрцыд, цыма йын Хъантемыратæ куывд кæнынмæ 
хъавынц... Нæхимæ Хохы Дæргъæвсы... Мыггаджы куывд, - адæмы 
хъæлæбайæ мæ куынæ фехъуса, зæгъгæ, булкъоны хъусы бадзырдта 
кителджын. 
-Æмæ цы, нæ сын æмбæлы? Стæй канд йæ мыггагæн нæ, фæлæ 
æппæт Ирыстонæн дæр... 
- Тынг раст зæгъыс... Алыбеджы хуызæн лæгтæ æрмæст мыггаджы 
лæгтæ не сты... Дæ фарн бирæ, фæлæ нæ кæстæр лæппу йæ фырт 
Ирбегимæ хорз цæры, æмæ йын уый дзырдта, ардæм цæуыны размæ 
сæм цирчы хицауадимæ цы ныхас рауад, уый. Фæсидтысты йæм. 
Загътой йын: Ирыстоны хицауады тынг фæнды, Дзæуджыхъæуы дын 
бæрæгбон куы скæниккой, уый. Куыд дæм кæсы? Уый, дам, йæ 
цæстытæ доны разылдта, бахудт æмæ сæрыстырæй загъта: - Бузныг 
сын зæгъ мæ номæй... Мæ бинонты номæй... -Æмæ абон, дæхæдæг 
æй уыныс, мах дæр йæ цыты бон фæрсæй-фæрстæм бадæм... 
- Æмбæлы нын... Нæ цин иумæйаг цин у, - йæ мидбылты бахудт 
булкъон. 
Йæ сæр разыйы тылд кæны кителджын дæр, йæ цæстытæ 
ныццавта, циркмæ рахизæны цы морæ хъæдабæ ауыгъд ис, уымæ. 
Дыууæрдæм ыл кæнынц цирчы кусджытæ, æфснайынц, хæссынц 
цыдæртæ. Æрмæст Алыбег зынæг нæма и. Цыма кæцæйдæр бæхты 
мыр-мыр цæуы, сæ раззаг къæхтæй зæхх хойынц, афтæ кæсы дыууæ 
хæстон лæгмæ. Зонынц бæхтæн сæ ахаст, сæ рацæуыны размæ куыд 
сонт дзагъултæ кæнынц, уый сæ цæстытыл уайы. 
Ныддаргъ и рæстæг. Уæлдайдæр Алыбегыл. Сахуыр къухæм- 
дзæгъдыл, арфæтыл, дидинджытыл. Фæлæ ацы изæр... Цыдæр тас 
дзы уадзы. Цыма фыццаг хатт цæуы адæмы размæ. Кæд фæллайгæ 
бакодта? Чи зоны. Бирæ дзыллæтæ йæм фæцыд бонсауизæрмæ. 
Уæдæ Цырыхонæн дæр ахæм бон æнæ бабæрæг кæнгæ кæм уыди! 
Сихæрттыл машинæйы абадт, йемæ дидинджыты баст айста. 
Ирыхъæуы уæлмæрдты балæууыд. Кæдæм цыди, уый лæппутæн не 
схъæр кодта. Иуцасдæр дыккаг цырты лæуд фæкодта Цырыхоны 
ингæны уæлхъус. Стæй уазал дурыл æрбадт. Зæрдæ цыдæр балвæста. 
Скасти хæрдмæ. Тыххæйты сфæрæзта: 
- Бæрæгбон мын кæнынц, не ’фсин... Аизæр... Æнæ дæу... Æнæ 
де ’ртæ чъирийы. Æнæ де ’ртæ физонæджы... Ницы дзурыс, нæ? Æз 
та дæм фæрсынмæ фезгъордтон... Мæскуыйæ ардæм... Хъусыс, 
Мæскуыйæ ардæм... 
Уæлмæрдтæ æцæг мæрдон фынæй баисты. Уазал цыртыл йæхи 
бакъул кодта Алыбег. Зæхмæ æдзынæг кæсгæ баззади. Къæйдурты 
уæлæ йæ цæст æрхæцыд дугъысыфыл. Сыф дуры скъуыдæй йæ сæр 
сдардта. Зыбыты иунæгæй. 
«Цыдæр хостæ иу дзы куы кодтай, не ’фсин», -загъта йæхинымæр. - 

Æхсызгоп улæфт 
229 
Кодтай, кодтай... Лæппутæй-иу исчи йе ’нгуылдз кæнæ йæ къах куы 
алыг кодта, уæд-иу ын æй дугъысыфимæ абастай... Уæвгæ дугъысыф 
цы! Цынæ зыдтай? Цæмæй нын нæ кодтай хостæ? Дæхи хостæ. Суанг 
ма бæхтæн дæр. Дæ кьухтæ та, дæ къухтæ... Цухъайæ, хæдбынæй, 
куырæтæй, худæй - сæ хъарм кæуыл нæ баззад? Куыд ныл æххæссыд- 
тæ лæгæй, лæппуйæ? Дæ фæндыры цагъд дæр... Лæппутæ нæ, фæлæ 
ма-иу æм бæхты удтæ дæр куы сцæйхаудысты... 
Хурыл мигъы цъупп æрбацыд. Иæ аууон æрхауд цыртыл, Алыбегыл. 
Ноджы фæндаджы ’рдыгæй машинæйы уынæр^æрбайхъуыст. Фес- 
тъæлфыд дзы. Цырты ’хсæнты уырдыгмæ акаст. Йе ’ртæ фырты маши- 
нæйæ куыд æрхызтысты, уый федта. Сыстад. Уæззау кьахдзæфтæй араст 
сæ размæ. 
- Машинæйы цур уæм æнхъæлмæ кæсдзынæн, - загъта сын 
цæугæ-цæуын. 
Л æппутæ сæ мадæн рухсаг загътой, уайтагъд фæстæмæ фæзылдысты. 
Сæ фыды фæдыл кæй рацыдысты, уый дзы басусæг кодтой. 
Се ’рцыдмæ сæм цирчы раз æнхъæлмæ кастысты Хохы Дæргъæвсы 
минæвæрттæ. Цыппар лæппуйæ. Цалынмæ сæхи бацамыдтой, уæдмæ 
дзы зонгæ дæр никæй бакодта. Хъæуы хистæрты номæй дæм хонæг 
рацыдыстæм, зæгъгæ, куы загътой, уæд сын арфæ ракодта, зæрдæ 
сын бавæрдта, стæй йæ хистæр фырт Хасанбегæн загъта: 
- Уазджытæм фæкæс. Æнæ рæвдыдæй сæ ма ауадз. Науæд ныл 
хъæуы хистæрты сардаудзысты, - бахудт Алыбег. 
Адæм йæ алыварс амбырд сты. 
- Амæй ма дзы бæллæхдæр уыдзæни? Зæронд Бæтæхъойыхъæуæй 
рараст у, æмæ дын циркмæ бакæсыны бар ма уæд, - Алыбегмæ йæхи 
хæстæг баласта йæ рихитæ фиуауындзæны хуызæн кæмæн уыдысты, 
ахæм лæппу-лæг. 
- Æз та Уæллаг Садонæй фæцыдтæн, - ныхасы йæхи фæтъыста 
бæрзондгомау цъæхдзаст лæппу. 
- Æз та уæдæ Налцыччы ирæттæй дæн, - фæсте æрбайхъуыст 
кæйдæр бæзджын хъæлæс. 
Се ’ппæты дæр йæ хистæр фыртыл бафæдзæхста фыд, йæхæдæг 
йæ худ систа, адæмæй хатыр ракуырдта æмæ ацыд... 
...Цирчы бæрæгастæумæ цыппар лæджы рахастой цъæх хъæда- 
бæйæ рæсугъд арæзт къæлæтджын бандон, сæвæрдтой йæ кьуыбырыл. 
Ныннæрыд музыкæ. Урс бæхыл сырх цухъайы, æд хæрзиуджытæ, сау 
бухар худ ыл, бæх йæ сæрæй хъазыд афтæмæй фæзынд Алыбег. Адæм 
сыстадысты. Музыкæйы зæлтæ баиу сты кьухæмдзæгъдимæ. Æгъдæн- 
цæйттыл йæхи хæрдмæ систа Алыбег. Арфæ ракодта адæмæн. Кæстæр- 
тæ цырæгътау лæууыдысты. Куыддæр бæх æрлæууыд, афтæ æгъдæн- 
цæйттæм фæлæбурдтой. Рогæн æрхызт барæг. Æрбадт кьæлæтджы- 
ныл. 
...Иу иннæйы фæдыл цыдысты арфæгæнджытæ. Лæмбынæгсæм 
хъуыста зæронд барæг. Сыгъди йæ цæсгом. Рæстæгæй-рæстæгмæ йæ 

230 
Цæгæраты Максим 
ныхы хид асæрф-асæрф кодта. Касти адæммæ. Куыд нæ федта 
диссæгтæ йæ хæтгæ царды! Европæйы стырдæр горæттæ. Амырык. 
Азийы бæстæтæ... Революцийы хæд размæ кæйдæр æцæгæлон 
бæсты, йæ хæххон уæрдоны сæрмæ фæйлаугæ сырх тырыса æрсагъта, 
афтæмæй рацыд цирчы фæзмæ йæ ирон «хæйрæджытимæ». Чысыл 
ма бахъæуа, ахæстоны сæ ма бамидæг кæной. Æрхъуыды кодта 
фервæзыны æфсон: 
-Хæххон адæм дард балцы куы фæцæуынц, уæд сæхи фæндагсар 
Уастырджийыл фæдзæхсынц. Фæндагсар Уастырджи та æнæ сырх 
тырыса Уастырджи нæу... 
Лæвæрттæ, лæвæрттæ... Дзæбидыры сыкъатæ, рагон хъæзын къустæ, 
цухъатæ, нымæттæ, æхсаргæрдтæ, хъаматæ... Стæй байраг. Йæ 
хъоппæг цæстытæй сонт ракæс-бакæс чи кодта, йæ хъуын зынджы 
хуызæн стъæлфæнтæй кæмæн сыгъди, ахæм сырх байраг. Ирон 
фæсивæды номæй... 
Сыстад Алыбег. Æрныллæг кодта байраджы сæрмæ. Æрхаста йыл 
йæ зæронд къухтæ. Цыдæртæ йын адзырдта йæ хъусы... 
Адæмы къухæмдзæгъд та нæргæ стахти цатыры къултыл. 
Уæдмæ цирчы хицауад, Алыбегæн йе ’ртæ фырты, сæ цот фæкъорд 
сты. Цирчы хицау размæ рацыд, хъæрæй загъта: 
- Зынаргъ Алыбег! Ныр та дын мах лæвар!.. Курæм дæ, æрхиз дæ 
бæрзонд бынатæй. Айс мæнæ ацы йехс æмæ дæхæдæг архай... 
Хъæдабæ дуарыл топпы нæмыгау ратахт ныллæггомау сатæгсау 
бæх. Йæ уæлæ, саргъы гоппæй дзæбæх дæр нæ зынд, ахæм чысыл 
барæг. Цыбырдыс сырх цухъа йыл, урс уæлдзарм худ. 
Алыбеджы уæхсчытæ цæргæсы базыртау хæрдмæ стахтысты. 
Фæгæпп кодта. Æрхызт. Ехсы къæрцц. Дыккаг. Æртыккаг... Бæх ныб- 
бындз. Барæгыл цæст нал хæцы. Чидæр репродукторы хъæрæй дзуры: 
- Æртындæс æмæ æртиссæдз азы размæ Хъантемыраты Алыбег 
равдыста, уымæй размæ цирчы чи нæма уыди, ахæм трюк - тæхгæ- 
тæхын абырыд йæ бæхы бынты. Уыцы трюк абон дæр хонынц Алыбе- 
джы номæй. Æртындæс æмæ йæм æртиссæдз азы дæргъы искуы иуы 
йедтæмæ йæ ныфс ничи бахаста. Ныртæккæ йæ фыды фыды кадæн 
уыцы тæссаг^æмæ зын трюк æххæст кæндзæн Хъантемыраты гыццыл 
Каджанæ... Йæ фыды фыд Алыбеджы кадæн... 
Алыбег сагъдауæй баззад: йæ фырттæ йын цыдæр лæвар кæй 
цæттæ кæнынц, уый зыдта. Фæлæ ахæм лæвар... Каджанæ... Уый 
æнхъæл нæ уыди. Æмæ сывæллонмæ йæхи нал баурæдта: 
- Тагъд ма кæн!.. Фидар хæц... Фид-дар!.. 
Сывæллон хорз, зæгъгæ, йæ сæр батылдта, стæй калмау æрбырыд 
бæхы гуыбыныл. Иучысыл афæстиат. Стæй саргъы гопмæ фæлæбурдта. 
Рогæн æм стахти. Бæхы рагъыл февзæрд. Йæ худ фелвæста. Дыууæ 
хъуымбыл дзыккуйы æрхаудысты йæ уæхсчытыл. Тæхгæ-тæхын 
æргæпп кодта бæхæй. Ныббындз йæ фыды фыдмæ. Ныттыхст ыл. 
Адæм та сыстадысты. Нымдзæгъд та кодтой. Ныннæрыд адæмы 

Æхсызгоп улæфт 
231 
къухæмдзæгъд. Сыстадысты та иууылдæр. Алыбегтырысайау бæрзонд 
систа сывæллоны. Æрбауынгæг йæ зæрдæ. Цалдæр хъарм цæссыджы 
йын асыгътой йæ рустæ... 
2. Уый кæй лæппу у... 
Æхсæвыцæстæй сыстад Бечырби. Бинонты куынæ райхъал кæнин, 
зæгъгæ, йæ къахы æлгътыл хъуызгæ рацыд тыргътæм. Арвмæ скаст. 
Хæхты сæрмæ Бонвæрнон цæстныкъулæнтæ кодта. Иу мигъы цъупп 
никуыцæй зынд. 
«Хуыцауæй разы, æвзæр бон нæ уыдзæн», - йæхинымæр загъта 
Бечырби æмæ къæбицмæ фездæхт, дысон изæр фæткъуыты, кæрдоты 
дзæбæхтæй кæй байдзаг кодта, уыцы хызын арæхстгай райста. Ныр 
цæуон, зæгъгæ, афтæ дуары хъинц фæцыд. 
- Дæ цыхтытæ куы ферох сты, нæ лæг, -тыргътæм рахызт цыбыр- 
гомау, къæсхуыртæ зæронд ус. - Стæй... Уанцон раджы цыд нæу... 
Кæрчытæ се ’фтуанхъæдæй куы нæма ратахтысты. 
- Кæрчытæн сæ бар сæхи, уыдон никуыдæм цæуын хъæуы, - дзуапп 
радта Бечырби æмæ бахудт. -Æз та дын фынæй æнхъæл уыдтæн... 
- Куыннæ стæй... Æмбисæхсæвтæй фæстæмæ дæ хуыссæны куыд 
рафт-бафт кæныс, уый нæ уыдтон, æнхъæлыс?.. 
- Куы, зæгъын, байрæджы кæнон. Сывæллоны сæхимæ куынæуал 
сæййафон... Уæд æм изæрмæуым уынджы бад... Цæй, æз згъорын... 
- Згъор, згъор... Фæлæ цы, уый зоныс? Куыддæр уæ хъуыддæгтæ 
фæуат, афтæ-иу æй демæ ракæн. Искуы та ма ныкъкъуылымпытæ ут. 
- Хорз. Къуылымпыйæ мын кæд тæрсыс, уæд мæ мауал уром... 
- Цу, нал дæ уромын... 
Бечырби, йæ хызын йе ’ккой, афтæмæй хъæуы астæуккаг уынджы 
уыцы хъуыддагхуызæй араст. Фæстæмæ дæр нал фæкаст. Йæ 
амондæн, куыддæр хъæуæй ахызт, афтæ Æрыдоны ’рдыгæй замманай 
сырх «Жигули» йæ разы дзыхълæуд фæкодта. Цавæрдæр Хуыцауы 
сконд пыхцылсæр лæппу машинæйы дуар фегом кодта, цыма Бечыр- 
бийы хæрзтыл фæкалд, уыйау йæ мидбылты бахудт: 
- Нæ фыдыхай, сбад... Кæд горæтмæ цæуыс, уæд... Ныртæккæ 
уым балæудзыстæм... 
- О, горæтмæ. Æз та, зæгъын, афтæ раджы... Цæмæй йæ зыдтон, 
мæ Уастырджийы хай мæм йæ урс бæхыл æнхъæлмæ кæсы, - бахудт 
Бечырби дæр æмæ лæппуйы фарсмæ фæлмæн бадæныл йæхи 
æруагъта. Йæ игæрхуыз бухархуд систа. Йæ урс рихитæ адзæбæхтæ 
кодта. Лæппумæ бакаст. 
Нæ, никуы федта ацы дзæбæх лæппуйы. Кæд йæ хорз хæстæг у, 
уæддæр ыл никуы фембæлди. Фæлæ йæ афæрсын æмбæлы. Кæд 
æцæг хион разындзæн, уæд та? 
Æмæ ма Бечырби ноджыдæр иу хатт аивæй бакаст лæппумæ. 

232 
Цæгæраты Максим 
- Гъа, мах зæрæдтæ стæм, хуыссæг нæ нал ахсы, фæлæ ды та 
афтæраджы... 
Лæппу бахудт. Йæ дыууæ сыгъзæрин дæндаджы ферттывтой. 
- Горæты кусын. Заводы. Иу-цалдæр боны хъæуы нал уыдтæн æмæ 
зæрæдты абæрæг кодтон. Райсомæй раджы райдайæм кусын. Æмæ 
згъорын, - загъта лæппу. 
- Дæ фарн бирæ, фæлæ мах ницæйаг сывæллон дæр уым кусы. 
Цырæгътæ кæм кæнынц, уыцы заводы. Нæ зæронд ус мæ цалдæр боны 
мæ хъуырмæ скодта, абæрæг æй кæн, бæрæгбонмæ йын истытæ сдав, 
зæгъгæ. Иæ фыды та быдырæй не ’вдæлы. Тæккæ нартхор æфснайæн- 
тæ. Æхсæвæй-бонæй уыцы комбайнтимæ. Гъемæ мæхæдæг фæраст 
дæн. Æппын уæ иуы хæдзармæ куынæуал æвдæлы... Уагæры цавæр 
диссæгтæ аразут?.. 
- Алы завод дæр йæхи диссæгтæ... Царды бирæ цыдæртæ 
хъæуы... 
-Уымæй раст зæгъыс, - дзуапп радта Бечырби. - Сывæллон куыд 
дзуры, афтæмæй сæм æртæ мин адæймагæй фылдæр кусы... 
- О, кæд фылдæр не сты, уæд... 
Бечырби йæ хызынæй цалдæр фæткъуыйы систа: лæппуйы 
хъæбысы сæ æрæвæрдта. 
-Æндæр дын цæмæй раарфæ кæнон, нæ зонын... 
Лæппу фæткъуытæм æрæвнæлдта, басмыста сæм. 
- Сæ тæф дæр бирæйы аргъ у... Уæхимæ зайынц?.. 
-Уæдæ, сывæллон сæ йæхæдæг ныссагъта... Нæхи скъолайы ма 
куы ахуыр кодта, уæд. 
Горæты уынгтæ адæмæй, машинæтæй æмызмæлд кодтой. 
Тырысатæ, алыхуызон æрттиваг цырæгътæ, сырх хъуымацыл фыстытæ... 
Бæрæгбонхуыз уыдысты хæдзæрттæ, уынгтæ. Цымыдисæй сæм касти 
Бечырби. 
- Дæ фырты фырты æмдзæрæны нал баййафдзынæ. Фæлтау æм 
заводы раз банхъæлмæ кæс. Мæнæн уæлдай нæу, æз дæ уырдæм 
дæр баласдзынæн. Дард нæу. Æрмæст дæ, цалынмæ йæ куыст фæуа, 
уæдмæ уым æнхъæлмæ кæсын бахъæудзæн, - хатыркурæгау загъта 
лæппу, горæты кæройнагуынджы галиуырдæм куы фæзылдысты, уæд. 
- Гъо, мæ хур, æвæццæгæн, афтæ хуыздæр уыдзæн, - сразы 
Бечырби æмæ йæ риуы дзыпмæ нывнæлдта, йе ’хцадон дзы сласта. 
- Бафснай де ’хцадон... Æз, æз... - лæппу ныхасмæ дæр нал 
арæхст. 
Бечырби машинæйæ рахызт. 
- Фæскуыст-иу дæ фæндаг махыл ракæн. Æнхъæлмæ дæм 
кæсдзыстæм, - йæ худ систа Бечырби. Бахудт. Лæппу дæр æм йæ 
сæр разыйы тылд бакодта, йæ къухæй йæм цыдæр ацамыдта, æмæ 
йæ машинæ тарст бæхы сæррæт аласта. 
Адæм цыдысты ’мæ цыдысты. Кæронбæрæг сын нал уыд. Сæ 
фылдæр чызджытæ, лæппутæ, Бечырбийæн йæ фырты фырты 

Æхсызгои улæфт 
233 
цахъхъæнтæ. Кæсынтыл сæм фæци зæронд. Æгæр бирæ дзы уыди 
йæ фырты фырты хуызæттæ. Асæй дæр, дарæсæй дæр. Пыхцылсæр- 
тæ, рихиджынтæ. Æртæ минæй фылдæр. Ацу æмæ йæ ссар уыдоны 
’хсæн. Ноджы фæстагмæ чызгæй, лæппуйæ баиу сты. Чи сæ кæцы у, 
уый бæрæг нал уыд... 
Йæхи иуварсырдæм айста Бечырби. Уырдыгæй касти адæммæ. 
Цалынмæ ма дзы иугæйттæ баззади, уæдмæ. Нæ разынд уыцы 
иугæйтты ’хсæн дæр йæ фырты фырт. 
Исдугмæ заводы фæз афтидæй аззад. Æрмæст ма фаллаг къуымы 
дыууæ лæппу-лæджы лæууыд æмæ цæмæдæр кастысты. Йæхи сæм 
баласта Бечырби. Кæд сæ исчи лæппуйы зоны, зæгъгæ, сæ 
бафæрсынмæ хъавыд, фæлæ... Йæ мидбынат сагъдауæй баззади. 
«Заводы раззагдæртæ», - бакасти Бечырби, къулыл цы къамтæ уыди, 
уыдон сæрмæ. Тагъд-тагъд сыл йæ цæстæнгас ахаста. Æртыккаг 
рæнхъы йæм æртыккаг къамæй... Нæ, нæ! Уый йæ цæстытыл цыдæр 
ауад. Æртæ мин адæймагæй уый нæ равзæрстаиккой. Цал сты, цæ? 
Иу æмæ ссæдз къамы. Æртæ мин адæймагæй иу æмæ ссæдз... 
Йæ цæстытæ асæрфта Бечырби. Æдзынæг та ныккаст æртыккаг 
рæнхъы æртыккаг къаммæ, Къамы бын цыдæртæ фыст уыди, фæлæ 
йæм дзæбæх нæ зындысты. 
- Дæ хорзæхæй, уæлæ ма мын уыцы фыстытæ бакæс. Æртыккаг 
къамы бын, - йæ фарсмæ цы бурхил лæг лæууыд, уымæй ракуырдта 
Бечырби. 
- Æхсæртæгкаты Æхсæртæг. Æртæ азмæ сæххæст кодта йæ 
фондзазоны хæслæвæрдтæ, - бакасти бурхил æмæ Бечырбимæ 
аздæхти. - Исчи дын у? 
-У, мæхур, у... Нæ лæппуйы лæппу. Ничи йæм кæсы, мæнæн дæр 
æй не схъæр кодта. Йæ фыды фыдæн, - къаммæ скасти Бечырби, йæ 
цæстытæ доны разылдта æмæ йæ ныхасыл бафтыдта: - Бабайы хур... 
Æмбæлгæ дæр ын афтæ кæны... Уæдæ куыд æнхъæлдтат?.. 
3. Йæ фæлмæн къухтæ 
Йæ зæнгыл цъутхал рауад Уырызмæгæн. Хуымæтæджы цъутхал. 
Райдианы йæ хъуыды дæр не ’ркодта. Цъутхæлттæй фылдæр цы 
рауайы адæймагыл. Се ’ппæт рæнхъмæ хæссинаг не сты. Уæлдайдæр 
Уырызмæджы хуызæн лæгæн. Кæддæры хъæбатыр хæстон... 
Сталинграды тымыгъты йæ фистæг ротæйы разæй чи бырста, уымæн. 
Йæ фондз цæфæн куы ныффæрæзта, уæд йæ ницæйаг цъутхалæн... 
Фæлæ Уырызмæджы цъутхал хуымæтæджы цъутхал нæ уыди - 
сынкъмæ расайдта. Дæлгоммæ сынкъмæ. Æртыккаг бон къæдзæхыйас 
лæджы афæлдæхта. Цыма дзы мидæгæй исты асыгъдæуыд, уыйау 
цъæх арт уагъта. Чысыл фезмæлдæй дæр зæрдæ рæхуыста. Боныгон 
ма йын фæрæзта, фæлæ æхсæвыгæтты... Йæхæдæг цы? - буар 

234 
Цæгæраты Максим 
æгасæй сыгъди, сæры фæхстæ фæйнæрдæм хаста. Фых хъæдындз, 
дугъысыф, цъатайы тæвд... Цынæ йыл æвæрдтой, цыхуызон æй нæ 
тыхтой. Не ’нцад йæ дудынæй. Куыддæр-иу йæ цæстытæ æрцъынд 
кодта, афтæ-иу хуыссæны хæрдмæ фæхауд. 
Арвыстой йын дохтырмæ. Загъды бын сæ фæкодта: 
- Цæуыл мæ худинаг кæнут зæрондырдæм? Йæ цъутхалмæ дохтыр 
æрбакодта, зæгъгæ, мæ чи фехъуса, уый цы зæгъдзæни? Зарджыты 
заринагфæуыдзынæн. Фæлтау лæппу... Æрцæуинагкуы уыди..^ Куыд 
æрæгмæ зыны?.. 
Цы ’мбарын хъуыди бинонты, Уырызмæг йæ фырты фырт Дзибамæ 
кæй æнхъæлмæ кæсы, уый. Æмæ чызджыты кæстæр посты балæууыд, 
телефонæй адзырдта горæтмæ Дзибамæ. 
- Тагъд æй ардæм хъæуы, - йæ лæф-лæф нæма ссыд, афтæмæй 
йæ фыды фыды уæлхъус алæууыд чызг. —Дзибайæ зæгъын... 
- Гъемæ хорз, мæ гыццыл дзæнгæрæг, - загъта Уырызмæг æмæ 
йе ’фсин Харимæ фæдзырдта: - Лæппуйы ’рцыдмæ исты ацæттæ кæн... 
- Цæугæ ’ркæнæд, æндæр уый фаг истæмæйты суыдзыстæм. 
- Æрцæудзæн... Мæдинæмæ хъуыстай?.. . 
- Хъуыстон... Фæлæ йæ алырдæм раскъæф-баскъæф кæнынц 
æмæ... 
- Ацы хатт æй никуыдæм уал аскъæфдзысты. Йæхæдæг мын 
загъта, - йæ ныхас баппæрста Мæдинæ. 
- Кæд ын сынчъы кой скодтай, уæд... Фистæгæй дæр æрбалæу- 
дзæн... 
-Сынчъы кой йын кæнын нæ хъуыди. Афтæ, дæм, зæгъ, сæ зæрдæ 
æхсайы, - батыхсæгау кодта Уырызмæг. 
- Уый дæр ын загътон, - дзуапп радта Мæдинæ. 
Иу-дыууæ сахаты бæрц рацыд. Уырызмæг дуармæ æдзынæг касти, 
алы сыбыртмæ йæ хъус дардта. 
«Ныртæккæ йæ ардæм хъæуы, - йæхинымæр хъуыды кодта 
Уырызмæг. - Хуымæтæджы дзы не ’ппæлыдысты газеты. Ау, искæй 
хъæдгæмттæн фæлмæн куы сты йæ къухтæ, уæд мæнæн, йæ фыды 
фыдæн... Гыццылæй дæр афтæ уыди. Хъæндилтæ, майрæмыкæрчытæ, 
цъырцъырæгтæ... Уыдоны йеддæмæ йын мацы ратт. Рауын-бауын, 
рафæлдах-бафæлдах-иу сæ систа. Ныр дохтырæй агæпп ласта. 
Хирургæй. Газетты йыл фыссынц: «йæ фæлмæн къухтæ...» Ацы 
чындзытæ дæр диссаг сты, дохтырæн, дам, дæ фенын кæнæм... Æмæ 
уæд Дзиба цы зæгъдзæн? Адæмæн чи бæззы, уый Уырызмæгæн нал 
бæззы?» 
...Дуары хъинц æрбайхъуыст. Йæ фæдыл - къæхты уынæр. Стæй" 
Дзибайы ныхас: 
-Куыду?.. 
- Иæ цæстытæ дæм ныуурс сты, - дзуапп ын радта Мæдинæ. 
- Æрхæццæ!.. - æнцонæй сулæфыд Уырызмæг æмæ йæ сæрыл 
хæрдмæ схæцыд, сынкъ йæ судзынæй фенцад. 

Æхсызгоп улсефт 
235 
...Мæдинæ тас ахаста. Дзиба йæ кæрдтæ батыхта, йæ урс халат 
раласта æмæ загъта: 
-Афынæй... 
- Цыппар æхсæвы хуыссæджы цъыртт нæ федта, - цыма зæрондæн 
райхъалæй тарсти, уыйау ныллæг хъæлæсæй загъта Хари. 
Бинонтæ фынджы уæлхъус рабадтысты. 
- Æнæ Дада нæ фидауæм... Райхъал йæ кæнон? - йæ бынатæй 
фæгæпп ласта Мæдинæ. 
Дзиба йæ фæстæмæ æрбадын кодта: 
- Уадз æй... Тынг фæрысти... Уыныс, куыд тарф фынæй аци... 
Иууылдæр се ’ргом Уырызмæджы ’рдæм аздæхтой. Уымæн йæ урс 
пыхцыл рихитæ зына-нæзына змæлыдысты. Афтæ зынд, цыма йæ 
фыны кæмæдæр йæ мидбылты худы. 
Æмæ æцæгдæр афтæ уыди: Уырызмæгæн йæ цæстытыл уади йæ 
фырты гыццыл фырт Дзиба. Хæрзæрæджы дæр ма йæ фыдуаг митæй 
сых сæ хъуырмæ кæмæн уыдысты, уыцы Дзиба. Стæй йæ фæлмæн 
къухтæ... Адæм хосыл кæй нымайынц, сæ иу бавнæлдæй мидбылты 
чи худын кæны, уыдон. 
«Мæ туджы ’ртах у. Мæ туджы цъыртт», - змæлынц Уырызмæджы 
былтæ йæ бæзджын рихиты бын. 
4. Арвы цъæх 
Сæрдыгон райсом. Гомсæрæй бады Цæрæг Дæлбылы хъæргæнаг 
доны фарсмæ, байбыны тигъыл. Йæ къæхтæ бынмæ ауагъта æмæ та 
цыдæр агуры арвы цъæхы. Чысыл æддæдæр нæууыл хизынц уæрыч- 
чытæ. Не ’вдæлы йæ^ныртæккæ уыдонмæ. Доны уазал ын йæ зæнгтæ 
æлхысчъытæ кæны. Йæ цæстытæ æрдæгцъынд. Ныхъхъус цæмæдæр. 
Йæ тарбын цъæх тугдадзинтæ йæ хъуынджын цонгыл схылдысты. 
Дымстæй, тыппырæй ныххæлиу сты къухы уæлармыл. Цыдæр сæ 
змæлы мидæгæй. Хур ын хорз фæци йæ даст сæрæн. Бæрзæй дæр 
дæргъмæ, цæхгæрмæ бахуым кодтой уыцы дымст уидæгтæ. 
Басыгъдысты хурмæ йæ цæстыхаутæ. 
Æрмæст йæ дынджыр æрвхуыз цæстытæн хуры бон ницы баци. 
Сæ кæддæры хуыз нæ аивтой. Зынджы стъæлфæнтау æрттивынц. 
Цымыдисæй кæсынц, хæхты сæрмæ мигъты тæнæг фæлмы цæргæс 
йæ зæрдæйы дзæбæхæн куыд ленк кæны, уымæ. Хатгай йæ цæстыты 
кæрæттæ æнцъылдтæй айдзаг вæййынц, йæ халас æрфгуытæ сæхи 
ныллæг æруадзынц, цæстытæн се ’мбисты йеддæмæ нал фæзыны. 
Уый, цæргæс мигъты куы аныгъуылы, уæд вæййы афтæ. Стæй та 
æрфгуытæ хурсыгъд ныхыл сæхи хæрдмæ сисынц, цæстытæ фæстæмæ 
байгом вæййынц, хур дæр сæ ницыуал фæхъыгдары. Æрмæстдæр 
цæргæсы сæрибар хæтæнтæ... Уыдон æй аскъæфынц сæ фæдыл. 
Сисы йæ иунæг цонг. Хураууон дзы акæны. Исдугмæ йæм афтæ 

236 
Цæгæраты Максим 
фæкæсы, цыма йæ афтид дыс дæр йæхиуыл схæцы, йæ кæддæры 
армытъæпæн æй схæры. Фестъæлфы. Ды сыл аивæй йæ цæст 
æрхæссы. Афтид дысыл. Ронбасты тъыстæй. Зæрдæ цыдæр фæрæ- 
хойы. Улæфæнтæ цыдæр ахгæны. Цæргæс цыдæр æрбавæййы. Чысыл 
сау стъæлфæй ма фæзыны дард кæцæйдæр... 
Тæхæг уыд Цæрæг, хæстон тæхæг. Уыимæ - зынгзæрдæ 
коммунист. Йæ галиу цонг æнæныгæдæй баззад. Уæвгæ ма дзы 
ныгæнгæ дæр цы бакодтаиккой? Сау æвзалы баци. Хæдтæхæг дæр 
йемæ. Сæдæ фæндзай фарæстæймаг ныббырсты. Берлинмæ хæстæг 
уалдзыгон сыгъдæг арвыл. 
Раджы уыд уый. Æртындæс æмæ ссæдз азы размæ. Байгас сты 
йæ иннæ нæмыгдзæфтæ. Уырынгтæ-уырынгтæй баззадысты буарыл 
йæ фараст æмпъызты. Цыма сæ исчи тагъд-тагъд арæхсадта, афтæмæй. 
Æрмæст галиу цонг... Урс хохы сæрмæ мигъ цъупп фæзынæд, æндæр 
дудын сисы, зæрдæйы уидæгтæ сцæйрæмудзы, цæстытæ дзы доны 
разилынц. Æмбисæхсæв дæр æй сыстын кæны, рацæуын æй кæны 
уынгмæ. Иæ цæстытæ ныццæвы стъалыджын арвмæ. Кæд искуы йæ 
хъустыл хæдтæхæджы дард уынæр æрцæуы, уæд сулæфы. Йæ 
хъустыл баззайы уынæр суанг боныцъæхтæм. Стæй фæзынынц 
цæргæстæ. Цæрæджы амондæн кæмдæр комы сæхицæн ахстæттæ 
скодтой. Боны дæргъы сын иу зынд æнæфæкæнгæ нæй. Мигъы дæр. 
Уаргæйæ дæр. Кæм - боныцъæхты, кæм та быдырæй хохмæ тæхгæйæ. 
Бæргæ арæхдæр куы тæхиккой. Фæлæ сæм иуæй-иу бон йæ цæстытæ 
ныуурс вæййынц. Ницы кæны, тагъд йæ фырты фырт рахъомыл 
уыдзæн. Каст фæуыдзæн тæхджыты скъола, цæргæстæ-иу æрæгмæ 
куы зыной, уæд-иу хъæуы сæрмæ февзæрдзæн. Цæрæджы афтид 
цонджы рыст-иу аскъæфдзæн искуыдæм... 
Æууæнды йæ фырты фыртыл. Стæй куыд нæ! Цы зæгъой æмæ 
цынæ бакæндзысты ныры фæсивæд! Ноджы хуынгæ дæр Цæрæг 
хуыйны. Чындз æй афтæ схуыдта... Мæ номмæ гæсгæ... 

Æхсызгои г/лæфт 
237 
НАРЫ ЗÆХХ 
Зæхх... Цы нæ федтай, цы нæ бавзæрстай. Арф фæдтæ, судзгæ 
хъæдгæмттæ, тугахст æрхæмттæ... Чи сæ банымайдзæн, чи сæ 
равзардзæн? Цард дæр дæуæй рантыст, ном дæр ын ды радтай. Цал 
хиды æртахы баурæдтай, цал цæссыджы аныхъуырдтай. Æвæццæгæн, 
цæхджын дæр уымæй дæ, не схæссæг, нæ дарæг зæхх!.. 
Хæхтæ дын уæз нæ кæнынц, денджызты дæхи найыс, лæджы 
къахæн бумбулийау фæлмæн дæ, лæджы фæзындыл æгæрон цин 
кæныс. Иу ран дæ диссаджы дидинджытæй тæмæнтæ калыс, иннæ 
ран та каконсындзæй æмæхгæд дæ. Кæм дыл булæмæргъ тъæллангæй 
зары, кæм та дыл сау халæттæ сæхицæн ахстæттæ бийынц. Иу ран 
дæ дыргъ бæлæстæ арвмæ фæцыдысты, иннæ ран дæ æнусон ихтæ 
сæ быны скодтой. Алыхуызон дæ, хъулондæ, фæлæ кæмдæриддæр- 
æнæкæрон адджын зæрдæйæн. Ницæуыл дын ис баивæн, ницæмæй 
дын ис балхæнæн! 
Мæнæ дæ бирæ быдыртæй иу гыццыл мур - Нары хъæу, Нары 
зæхх. Хæхтæ йæ фæйнæрдыгæй нылхъывтой, дæттæ йын йæ фæрс- 
тæм лæбурынц. Зæйтæ, къæвдатæ йæ ныхсадтой. Уад-дымгæ хъазы 
йæ буары. Лæууы уæддæр, йæ зæронд хæлд мæсгуытæй фæлгæсы 
йæ алывæрстæм. Уым рæгътыл, къæдзæхты фæрстыл ныхы 
сæрыйæстæй, мæгуыр лæджы кæрц æмпъузæны хуызæн зынынц йæхи 
хуызæн зæххы гæбæзтæ, уыгæрдæны уадздзæгтæ. Алкæмæн дæр дзы 
ис йæхи ном, йæхи нысан. Фæлæ сæ чи зоны амы цæрджыты 
йеддæмæ? 
Æндæр у уыдонæн сæ хъысмæт, сæ амонд. Уым дæр уалдзæг миты 
бынæй йæ сæр сдары малусæг. Уырдыгæй дæр сæрды тæвды 
фæхъуысы цæвджыты æхситт, фыййæутты зарын. Уым дæр æрæгвæз- 
зæджы сындзыл баргъæвсы халон. Уым дæр æхсæвæй-бонæй уад 
дзыназы... 
Хæххон фыдуаг æрдз, æмхуызон кæм нæ дæ алы ран дæр! 
...Уыйбæрц æрцæугæ нæма федтон иу ранмæ... 
Чи дын загъта, кæмæй фехъуыстай æппæты фыццаг уыцы 
ныхæстæ, Нары зæхх? Кæд дыл бæгъæввад, бæгъæмсарæй цы бирæ 
сывæллæттæ згъордта, уыдонæй сæ исчи загъта? Кæд сæ, дард бæс- 
тæй дæм къуылыхæй, æфхæрдæй цы сауцæст лæппу-лæг æрбаздæхт, 

238 
Цæгæраты Максим 
уымæй фехъуыстай? Кæдæй нырмæ айхъуыст дæ кады ном 
Уæлладжыры комы нарджытæй? Кæй тыххæй дæм баисты къахихсыд 
адæм? Тымыгъ дæр сæ куы нæ уромы, æфцджытыл дæр куы хизынц. 
Цы нæ æвзагæй дæм дзурынц, ахæм куынæуал баззад. Рагон 
хъинцгæнаг уæрдæтты бæсты дæм сæ рог машинæты куы æрбалæу- 
уынц. Сызгъæринтæ дæ куы нæ ис, иннæ зæххыты гæбæзтæй уæлдай 
дыл æнахуыр дидинджытæ куы нæ зайы. Дæ сæрмæ рæгътыл уæлдæф 
сыгъдæгдæр куы у, хъæды къохы цъиутæ рæсугъддæр куы зарынц, 
дæ сыхæгтимæ æмхуызон арвы бын куы стут, уæд ды афтæ амондджын 
кæцæй фæдæ? 
Ныхъхъус, ницы дзуры Нары зæхх. Æрмæстдымгæ, хæххон дымгæ, 
цъититæй дымы, дидинджыты адджын тæф, æхсæрдзæнты зæлланг 
хæссы йемæ æмæ мын мæ хъусы дзуры: 
- Ам кæддæр ссыгъди стыр зæрдæ. Ныррухс кодта кæмтты 
нарджытæ æмæ дзы бонæй-бон тынгдæр тавы йæ цæхæрæй адæмы... 
Амондджын дæ, арфæйаг дæ, Нары зæхх!.. 

СÆРГÆНДТÆ 
Бæлццоны хъуыдытæ 5 
Зæронд мæсыг 10 
Æфцæг 18 
Мады зарæг 28 
Дзыллæйы сагъæстæ 54 
Æхсызгон улæфт 66 
Мæсчъыхъæуы 74 
Фæстаг æхсæв 90 
Мæ фыды ’фсымæр 95 
Хистæры фарн 110 
Æз дын мæ чызджы ратдзынæн 120 
Терчы был 130 
Тамакойы тæпп 137 
Долæтмырзæ 159 
Рæстмæ чи нæ фæци, ахæм лæвар 165 
Сынкъ 171 
Хуыснæг 178 
Зæронд куырой 185 
Æнæхуыссæг æхсæв 194 
Сахат 200 
Хъæдгом 204 
Уазæджы кад 212 
Æхсæрдæсæм стъалы 220 
Бабайы хуртæ 227 
Нары зæхх 237 

Литературно-художественное издание 
ЦАГАРАЕВ МАКСИМ НИКОЛАЕВИЧ 
Легкое дыхание 
Рассказы на осетинском языке 
Редактор С.З.Хугаев 
Художник В.С.Григорян 
Художественный редактор Г.З.Чеджемты 
Технический редактор А.В.Ядыкина 
Корректор Э.Дз.Баликоева 
Компьютерная верстка З.С.Мисиковой 
Сдано в набор 12.02.02. Подписано к печати 07.03.02. Формат бумаги 60x90 1/16. 
Бум.тип.№1. Гарн.шрифта «Arial». Печать офсетная. Усл.п.л.15,0. Учетно-изд.л. 14,50. 
Тираж 500 экз. Заказ № ij^QC 29. 
Комитет Республики Северная Осетия-Алания по печати и делам издательств. 
Издательство «Ир», 362040, г.Владикавказ, проспект Мира, 25. 
Республиканское издательско-полиграфическое предприятие им. В.А.Гассива, 362011, 
г.Владикавказ, ул.Тельмана, 16. 

