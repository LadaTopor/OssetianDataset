Гобозты Валери 

Гобозты Валери 
рдæиы 
ссыгтæ 
Цхинвал 
Дом печати 
2011 

83 (Осет.) 
Гобозов В.Л. 
Г 57 Слезы сердца. Стихи. - Цхинвал, Дом печати, 2011. 
Гобозты Валерийы уацмысты æмбырдгондмæ бацыдысты æмдзæвгæтæ, 
уырыссаг æмæ фæсарæйнаг кълассикон литературæйы уацмысты 
тæлмæцтæ ирон æвзагмæ. 
15ВЫ - Издательский №2 © Гобозов В.Л., 2011 
© Дом печати РЮО, 2011 

РЕДАКТОРÆЙ 
Ирон поэтикон ныхас æввахс йæ зæрдæмæ чи исы æмæ 
зынаргъ кæмæн у, уыдонæн хорз зындгонд у Гобозты Валерийы 
ном. Уый у къорд поэтикон уацмысты æмбырдгæндты автор. 
Куыд алы сфæлдыстадон кусæгмæ, афтæ Валеримæ дæр бирæ 
ис йæхи дзуринæгтæ, йæхи зæгъинæгтæ æмæ сæ аив, поэтикон 
дзырды руаджы хæссы йæ кæсæджы размæ. Поэт цæры йæ 
адæмы цинтæ æмæ хъыгтæй æмæ уый та, кæй зæгъын æй 
хъæуы, æнæндавгæ нæу йе сфæлдыстадыл. Хъыгагæн, нæ 
адæмæн та фæстаг ссæдз азæй фылдæр сæ цинтæ кадавар 
уыдысты. Уый тынг хъыг кодта, не ’мбæстæгтæй знаджы 
къухæй йæ мæлæт чи ардта, уыдоныл, æмæ дзы бирæтыл 
ныффыста номарæн æмдзæвгæтæ. Уыцы трагикон цаутыл у, 
фæстаг хатт мыхуыры цы чиныг рауагъта «Сагъæс Ирыстоныл», 
зæгъгæ, уый дæр. 
Валери йæхæдæг дæр уыцы фыддуджы цæхæрыл рацыдис. 
Уыимæ ма 2008 азы августы хæсты рæстæджы ныппырх йæ 
хæдзар æмæ абон дæр йæ царды бонтæ æрвиты йæ хиуæттæм. 
Фæлæ æппæт уыдæттæм нæ кæсгæйæ, Валери кæны активон 
сфæлдыстадон куыст. 
Курдиатджын поэт æмæ литературæиртасæг Гобозты Валери йæ 
ацы чиныджы ирон поэзийæн табугæнджыты размæ хæссы, фæстаг 
азты йын цы поэтикон уацмыстæ сфæлдисын бантыст, уыдон. Сæ 
тематикæмæ æмæ сæ жанрмæ гæсгæ дæр сты алыгъуызон æмæ 
æвæлмас нæ ныууадздзысты кæсæджы зæрдæ. Поэт кад кæны 
сæрибардзинадæн, ныййарæгæн, райгуырæн бæстæйæн, цард 
кæмæй фидауы æмæ йæ чи рæсугъд кæны, уыдонæн. 

Ахæм уацмыстæй дардцæр ма чиныджы зынгæ бынат 
бацахстой уырыссаг æмæ дунеон литературæйы кълассикты 
уацмыстæй ирон æвзагмæ автор кæй стæлмац кодта, уыдон дæр. 
Се ’хсæн сты, ирон æвзагмæ фыццаг хатт тæлмац чи æрцыдысты, 
ахæмтæ дæр. 
Ныфс нæ ис, Гобозты Валерийы ног чиныгыл æхсызгонæй 
кæй сæмбæлдзæн чиныгкæсæг. 
*ИЗ$М* 

ÆНУСТЫ ÆМБÆЛЦЦОН 
Цикл 
1. Къостайы бæллиц 
Дæ зæрдæ ’нус дыууæ дихæй дзыназы, 
Мæ Ир, куыд тынг дыл рахæтыд хъысмæт, 
Тымыгътæ, уадтæ се ’хсæн хъалæй хъазынц, 
Дæ рухс удыл дын уадзынц тарæй фæд. 
Зæрин зæрдæйы дихтæгæнæг арæн, 
Нæ удтæй нын дæ тарæй сурыс рухс, 
Дыууæ хицæнæй амонд нæй ыссарæн, 
Дæ фæлм дын тагъд куы айсафид рæухур. 
Дæ бархъомысæй Иры фарн ыстъæлы, 
Йæ хъæбулты ’хсæн у гæрæн дæ уад, 
Ыстъалымæ тырны раст афтæ стъалы, 
Кæрæдзийæ сæ фехсы дард тыгъдад. 
Æрмæст тыхсынц кæрæдзийыл сæ тынтæ, 
Фæнычы норст зынгау вæййы сæ уарзт. 
Æнус-æнус вæййынц æрхуым сæ фынтæ, 
Æнус-æнус сæ бæллицтæ та - мард. 
Къоста дæр дын, Ир, уымæн тарстис дихтæй, 
Кæй нал вæййы æмудæй уæд цæрæн, 
Кæй сырæзынц уæд удты æхсæн ихтæ, 
Йæ катай ’рхуымæй ахаста мæрдтæм. 
Ирон адæм, уæд-иу уæ цин, уæ рыст дæр, 
Ыстыр хуыцау, бæрзондæй нæм æркæс, 
Цæмæй æнусмæ баиу уа Ирыстон, 
Цæмæй Хъæриумæ стæха Ир-цæргæс!!! 

2. Бæллицтæ 
Æнусмæ ды хæрзбон дæ уаз бæллицтæн загътай, 
Цъæх арвы тыгъдады æрбайсæфти сæ фæд. 
Дæ бæсты сыл ныр уым фæузæлы рæузæд. 
Фæлæ дæ ингæныл сæ рухс цæссыгты саха 
Фæуары тынг арæх, дæ фарнæй сын ныууагътай, 
0, уыдон ма ныр дæр дæуыл фæкæнынц мæт. 
3. Уды уæх 
Ды адæмы сагъæс дæ зæрдæмæ арф истай, 
Сæ судзгæ мастыл сын фæзарыдтæ дзæбæх. 
Хæстон уад-тымыгъты нæ бафæллад дæ бæх, 
Дæ бонтæ ивгъуыдмæ фæлладæй ’рмæст æрвыстай. 
Фæлæ сын ды сæ хъыг дæ зарджыты æвдыстай 
Куыд хорз сæ разындис дæ зæрин уды уæх! 
4. Æнусон хъæдгом 
Баизæр, æрталынг ис нæ сахар, 
Худгæбылæй арвыл тулы мæй, 
Рухс метеор пиллонкалгæ рахауд, 
Рацыдис æрвон фæндæгтыл зæй. 
Акастис йæ фæстæ ’нкъардæй стъалы, 
Дард кæмдæр ныр бамырис йæ хъæр, 
Дард кæмдæр уый фестадис æвзалы, 
Стъалы та уыдзæн æнусмæ хъæн. ’ 
Афтæ цыд Къоста йæ фæстаг балцы, 
Иры риуæй туджы зæй фæцыд, 
Цъус рæстæг уæдæй нырмæ нæ рацыд, 
Ир уæддæр йæ хъæдгомыл хæцы. 

5.Дæуд 
Къоста, дæ уд «Ирон фæндыры» баззад, 
Ыстъалыйау кæны йæ мидæг рухс, 
Рæнхъытæ-уылæнтæ йæ ныр æнус 
Ыскъæфынц, ног ыл уаз базыртæ базад. 
Кæны хъæрахст, - ног сидзæр саби бастад 
Æххормагæй, йæ царды уидаг хус 
Кæны, æмæ у фыркуыдæй фæсус, 
Дæ уды зардæй та уый цардмæ растад. 
Уый не ’ссардзæн тъымы-тъымамæ ’нцой, 
Хæссынц æй семæ уылæнтæ-рæнхъытæ, 
Кæддæрау сафы адæмæн сæ хъыгтæ. 
Алæмæт зардæй сын хæссы æхцон. 
0, уый тыххæй кæнын æз та фырдис, 
Куыд дзы бацыдис дун-дунейы рис? 
6. Фаззон 
Бæллыдысты дæуæн дæ сæфтмæ знæгтæ, 
Дæ фæдыл-иу дын бафтыдтой адзал, 
Дæ бæллицтыл-иу атылдис йæ цалх, 
Ыскодтой-иу сæ буц æуымæн стæгæй 
Куыдзау, æрцыдысты-иу ’фхæрд фæстагмæ, 
Сæ хурхыл-иу сын рæстæг скодта цасм, 
Æвæдæй-иу фæтары ис сæ цард, 
Ивгъуыдмæ сæ ыскъæфта уый фæздæгау. 
Дæуыл та руагъта ’нусондзинад й ’арм, 
Рæвдаугæ дæ йæ хъæбысы нытыхта, 
Дæ уаз ном дын цырагъау уый ыссыгъта. 

Æмæ æнусмæ таудзæн Ирыл хъарм, 
0, рæстæджы фæцис æрмæст дæ аууон, 
Зæххон цардæн ды басгуыхтæ йæ фаззон!!! 
7. Цæссыгтæ 
Къоста, дæ ном Хъæриуы цъупмæ стахтис 
Æмæ йæ тынтæ, хурау, дардыл тауы, 
Тæхынц ивгъуыдмæ, рагиры рæвдауынц, 
Мæгуыр у тынг, адзал дæр æй ныууагъта, 
Æнусондзинад дзы йæ фат ныссагъта, 
Йæ уылæнтæ йыл уый æхсы ныр тары, 
0, цал æнусы йын у хицау талынг, 
Дæ номы тынтæ йæм дæ уарзт ныххастой. 
Æнусты дæргъы дæм уый ’нхъæлмæ кастис, 
Ныуурс дæм ысты йе ’рхæндæг цæстытæ, 
Цыма фыддæрадæн - ды йæм нæ зындтæ. 
Ныр ма йын ды цы кæндзынæ йæ мастæн, 
Фæхастой йын тыхдымгæтæ йæ зынтæ, 
Нызгъæлстай йыл дæ рыст уды цæссыгтæ. 
8. Къостайæн 
Цымæ дæ зæрдæйы цы пиллон сыгъд, Къоста? 
Йæ базыртæ дæ арвы риумæ скъæфтой, 
Цæргæсау дын лæвæрдта тых тæрккъæвда, 
Тымыгъты гуылфæнмæ дæхи æдзух æхстай. 
Дæуæн дæ мады ’нусмæ баивта цъæх арв, 
Дæ удæн ссис йæ рухс тыгъдад йæ хæтæн, 
Сæ цъуппытыл-иу хъазгæ ’рбадт нæ хæхтæн, 
Дæ сагъæстæ дын арв йæ риуйæ айста тарф. 

Дæ цæссыгтæ-иу дын сæрфта йæ тынтæй хур, 
0, байгом-иу цъæх арвы дуар рæдауæй, 
Æмæ-иу хур æркаст дæумæ рæвдаугæ, 
Дæ сидзæр зæрдæйæ-иу ахауд уадид дур. 
0, сонт сабийæ ды æсхастай Нары рæз, 
Нæрынæввонг дæ зонд, дæ уд ныммæстæг, 
Дæу сæрыдта йæ ызнæт фурды рæстæг, 
Æмæ ды фестадтæ тæхынæввонг цæргæс. 
Нæртон Батрадзау ды æрымбæрстай дæхи, 
Дæуæн ныррызтис карз цардæй дæ зæрдæ, - 
Дæ дзыллæ тары нал уыдис йæ сæрæн, 
Хъуыдис ын саразын алдзæн бæстæмæ хид. 
Цæхæртæ акалдта æрвæрттывдау дæ уд, 
Хъуыд адæмы хъæдгæмттæн ссарын хостæ, 
Тымыгъимæ дæ зарæг систы хотæ, 
Фæсидтис адæммæ ыстыр тохмæ йæ футт. 
Дæ уды пиллонæй фыдгулыл сирвæзт арт 
Æмæ хъысмæты сусæггаг тæрæзтæ 
Фæзылдтай рухсмæ, амондæн фæрæзтæ 
Ыссарынæн æххæст нывонд æрцыд дæ цард. 
Мæгуыр адæмы хурау тавта ’дзух дæ зард, 
Цыдтæ-иу ды тымыгъты дæр рæувадæй, 
Йæ нысанмæ-иу тахт дæ дзырд рæуфатау, 
Æмæ-иу сау æрдонгыл бафтыдта æнкъард. 
Къоста, дæ ацыдыл ныр сæххæст ис æнус, 
Фæлæ нæрынц «Ирон фæндыры»-ы тæгтæ, 
Сты уыдон конд дæ туг æмæ ыстæгæй, 
У Иры развæндаг сæ зæрин мыртæй рухс. 
Æмæ ныртæккæ ног куы ’ртыхстис Ирыл тар, 
Куы халы знаг Ирыстоны мæсгуытæ, 
Уæд та нын ног нæ тугамæхст уæзгуытæ 
Дæ зарæг хъахъхъæны, о, ног дзы суры сар! 

СТЪАЛЫТÆ 
Уæ бæрзæндæй куы ракæсин æз цардмæ, 
Æнусондзинад айсафид мæ рис, 
Уæд ын йæ зынтæй уаин æз æрмист, 
Мæхи-иу арæх батавин уæ артмæ. 
0, бабæззит мын уæд уæ аууон уартæн, 
Уæд чи зæгъид мæнæн: «Бынмæ æрхиз», 
Уæд нал æнкъарин æз зæххон рæхуыст, 
Уæд нал тонин мæ бонтæ æз æнкъардæй. 
Фæлæ мæ хай у саувæлыст бæллиц, 
Мæ уд рæмудзы стъалыджын цъæх арвмæ, 
Фæлæ йæ никуы срухс кæндзæни арфæ 
- Зæххон тыгъдады хæр дæ хъиутæ, лидз, - 
Адзал мын загъта, - уый у ’рмæст дæ цин, 
Æнусон зын дын сау зæххæн йæ арæн!!! 
-^^- 

НÆ УИИВЕРСИТЕТÆН 
(75 азы юбилейы цытæи) 
Нæ вæййын арæх разы æз мæ цардæй 
Æмæ мæныл æртыхсы уæд æрхуым, 
Фæлæ дæуæн куы ауынын дæ хуыз, - 
Рæухурау мæм ныццæхæр калыс дардæй. 
Мæнæй фæлидзынц уæд æваст мæ хъыгтæ 
Æмæ дæуырдæм адарын фæндаг, 
Кæсы мæнмæ -щырагъау ды æссыгъдтæ, 
Нырризы тыигдæр зæрдæйæн йæ таг. 
Æмæ та мæнæ бахызтæн дæ тыргъæй, 
0, зонæдты æгъуыстаджы бæлас, 
Куыд æхцон æмæ рухс ысты дæ дыргътæ, 
Кæддæр мæныл дæр тыхст дæ къалиу уаз! 
Æмæ мæ уды абухы, ныддымы 
Рæууои циитæ æмæ цæссыгты тымыгъ!!! 
2007 аз 12 август 
*из^н* 

НЫХАС МÆИМÆ 
Æнахуыр æрхуымæй мын, мæй, 
Цæмæн байдзаг кæныс мæ зæрдæ? 
Фæтæхынц мæ рухсдзаст изæртæ 
Фæлмахуырст, тæргайæ мæнæй. 
Дæумæ æз фæкæсын зыдæй, 
Дæумæ мæн ыскъæфынц мæ сæнттæ, 
Цыма дыл æрцардысты зæдтæ, - 
Мæн судзынц сæ уарзты зынгæй. 
Æви, кæд мæнау кæй дæ иунæг, 
Нæ мын дæтты уый кæд æнцой, 
Нырризы мæ рыст уд, мæлдзой. 
Дæ сагъæс ыл атыхсы, ниугæ, 
Æмæ йын ысвæййы æхцон, 
Кæй бады дывæр масты сиукъыл. 
*ИЗ$5И«> 

ÆВЗАР ЗАРÆГ 
(Хаджеты Таймуразæн) 
Уыдис та сау мæры дæ гутон сагъд, 
Уыдтай дæ сæнтты фидæны æвзартæ, 
Бецау, дæ хъул куыд нал абадти сах, - 
Сæууон хурмæ нæ ысдардтой сæ сæртæ. 
Æвзар-зарæг, дæу аныхъхъуырдта тар, 
Нæ тахтысты фæдис-мигътау дæ зæлтæ, 
Нæ ныггуыпп кодта се ’стъæлфæнтæй арт, 
Дæ зæллангæй нæ байрадис нæ зæрдæ. 
Ды махæй ды стъалытау хæрздард, 
Фæлæ нын сусæг схай кодтай нæ удæн, 
0, бандавы лæгыл хатт афтæ тарф 
Йæ сусæгæй тыгъд быдыры æртхутæг!!! 

СТЪÆЛД БÆЛЛИЦ 
[Сиукъаты Игорæн) 
Дæ Иры хуыз Афганмæ ды фæхастай, 
Дæ зæрдæйы зæринау уыд æвæрд, 
Цыма дын уый хуыцауæй уыд лæвæрд, 
Йæ уаз рухс ын нæ нымæг кодта рæстæг. 
Сыгъдис æппæт йæ зынгулæфтæй хæстæн, 
Æфтыдта дæу æрхæндæгыл йæ нæрд, 
Тæрæзтыл ды æрывæрдтай дæ цард, 
Зыдтай: фыдадзал у дæумæ хæрзхæстæг. 
Нæ кодтай уым Ирыстонæн лæггад, 
Кæйдæр зæххыл цæмæй уыдаис хъал та, 
Уæддæр дæ уд тæмæн фыдтохты калдта, 
Ыскъæфта дæу мæлæтмæ хæсты уад, 
Дæ рухс бæллиц мæрдтæм фæхастай салдæй, 
Фæстаг уысммæ дæр Ир дæ цæстыл уад! 
*с ^й^ >^ 

МИГЪТÆ 
Ныгуылæнмæ фæтæхынц арвыл мигътæ, 
Мæнмæ кæсы: ивгъуыдмæ у сæ балц, 
0, уырдæм сæ фæхæссы ныр адзал, 
Мыййаг кæд сты мæ риссаг царды сихтæ. 
Куыд æнкъард сты, кæсын сæ фæстæ джихæй, 
Фæстæмæ та кæд тылд мæлæты цалх, 
Уый сахуырис фыдæлтæй скъæфын цард, 
Уый дун-дунейыл байтауы йæ ихæн. 
Уæддæр сын æз сæ фæндагмæ кæсын, 
Цыма уыдзынæн диссагæн æвдисæн, 
Нæ йыл уынын æз иунæг фæд дæр рисæн, 
Нæ хъуысы арвы рухс риуæй хъæрзын, 
Фæлæ кæд æз нæ райсын дзуапп мæ сидтæн, 
Уæддæр ивгъуыдмæ ’нхъæлмæ æз кæсын!!! 
«и^н» 

ЗГЪУДЕРЫХЪÆУ 
Цикл 
[Уыдис Цхинвалы сæрмæ, Присмæ æввахс, 1920 азы йæ басыгътой 
Валико Джугъелийы æрдонгтæ. Нырма дзы баззадис хъæууат.) 
1 
0, бафтыдтой фыдгултæ хъæуыл арт 
Æмæ æваст уый фестадис æртхутæг, 
Цыдысты азтæ, нал дзы райхъуыст худын, 
Йæ базыртæ дзы нал ысцагъта цард. 
0, нал дзы райхъуыст булæмæргъы зард, 
Æрмæст æй хур æрæмбæрзта йæ худæй, 
Хæссы ма йын йæ рухс ном уæлмæрд-Згъудер, 
Æвæццæгæн, кæй у æнусмæ мард. 
Йæ къахвæндæгтæ хъæр кæнынц фæйнæрдæм: 
«Фыдгулы хъул цæмæн абадти сах, 
Йæ быныл хъæуæн баззадыстæм мах!» 
Сæ богъ-богъæй къуырма кæнын æрвнæрдау, 
Æмæ ныхъхъæрзы тарф рынчынау зæхх, 
Æмæ сæ рисæй байдзаги мæ зæрдæ. 
2 
Нымд къахвæндæгтæ, хъусын уын уæ хъæрзын, 
Нæ уын ахаста карз рæстæг уæ рис, 
Ыстахт-иу арвмæ, кодта хъæр, фæдис, 
Дзыназгæ-иу ыл уый æрзылд цæргæсау. 
Сыгъд хъæумæ ’рхуымæй къуыппæй ныр фæлгæсут, 
0, цас рæстæг у цардæй уый æрмист, 
Нырма дæр ыл тымыгъты фæдтæ ис, - 
Йæ базыртæ рог батилы фæлхъæзæн. 

0, цас рæстæг ма хъуысдзæнис уæ куыд? 
Кæдмæ æмбæрздзæн рухс царды æртхутæг, 
Кæдмæ æхсдзысты фырцинæй сæ худтæ 
Фыдызнæгтæ, куыд райгас уа хъæу, куыд? 
Æви æнусмæ Ирæй уый фæхъуыд, 
Нæй Фениксау рыгæй сыстæн йæ удæн?! 
3 
0, хъæуы Ныхас, схицау дын æмыр, 
Ныббадт дæ дуртыл мигъау ныр æрхæндæг, 
Цыма кæддæры зæрæдты æндæргтæ, 
Йæ алыварс бæлæстæ сты тыгуыр. 
Кæнынц йæ тынтæ дуртыл ныр зыр-зыр 
Хæлуарæгæн, нæ, уыдон сты æндæртæ, 
0, не сты уыдон рухс фæндыры тæгтæ, 
Дзыназгæйæ-иу чи фæсырдта рыст. 
Кæсы мæнмæ: сты дуртæ дзаг фыдохæй, 
Йæ базыртæ сыл айтыгъта рæутар, 
Сæ рухсдæр бонтæ атахтысты дард. 
Æмæ ныр джиуынц уыдон ам фыдрохæй, 
Æрмæст ма сæм æртæхы хатт уæлхохæй 
Æмæ сыл бирæгъау фæниуы сар!!! 
4 
Уæ хъæрзын уын æз, тулдз бæлæстæ, хъусын, 
Ыстайау уыл йæхи ныццæвы уад, 
Æви та уый уæ хъустыл кæд æруад 
Кæуын ивгъуыдæй, ’ртахтис та уæм тухæн. 
0, суры уын уæ сагъæс хур йæ рухсæй, 
Уæ циныл уын æруагъта знаг йæ фад, 
Ныссагъта уын уæ талас удты фат, 
Йæ сæлвасын йæ бон нæ баци ’нусæн. 

Уæдæй сымахæн хицау у æрхуым, 
Уæ къалиутæй уын райгæ уый фæлгæсы, 
0, хойут ныр уæ базыртæ цæргæсау. 
Мыййаг уæ арвмæ кæд фæнды тæхын, 
Фæлæ йæм зæххæй хъуамæ ’нус фæлгæсат, 
Хъысмæтæй афтæ стут сымах æлгъыст. 
5 
Æнусмæ бамыр куыйты рæйын ам, 
Сæ хархасайæ нал ысхъиуынц тулдзтæ, 
Хъæууаты сæрмæ мæй æдзух ныр тулдзæн, 
Фæлæ йæм дымгæ нал скъæфдзæн хæрам. 
Куыйты хæрам, æруагъта сыл йæ арм 
Мæлæт, йæ уазал арты алцы судздзæн 
Æнусмæ ам, æмæ кæл-кæлæй худдзæн, 
Кæй дзы фæсырдта хъалæй хуры хъарм. 
Фæлурс мæй йыл йæ уазал тынтæ таудзæн, 
Цыма дыккаджы уый дæр у адзал, 
Йæ бæллицтыл ын тулдзæнис йæ цалх. 
Ныр дæр ыл талынг арвæй ’васт æрхауы, 
Куы разынид йæ райгасæн мадзал, 
Куы раивид зæрин бон искуы сауы. 
6 
Æрхуымæй ныр ам иунæгдзинад зилы, 
Дзыназгæ цардæн агуры йæ фæд, 
Нæ дзы æссары ницы æмæ уæд 
Фæндыры скъуыд тæнау æмырæй тъизы. 
Йæ сусæг тар зæлтæй мæ уд нырризы, 
Цыма кæуы мæ цуры рухсдзæст зæд, 
Ныссадзы мæ йæ цыргъ ныхтæ фыдмæт 
Æмæ мæ зæрдæйы йæ сагъæс хизы. 

0, бафхæрдта уый карз мæлæты арм, 
Куы басыгъд хъæу, уæдæй æнцой нæ ары, 
Йæ уд цæры уæдæй фæстæмæ тары, 
0, нал æй тавы адæймаджы хъарм, 
Къæвдайау ыл фыдихæн арвæй уары. 
Йæ хъæдгом ын ысдзæбæх кæнид цард!!! 
*;=з$» 

МАД 
{Остъаты Олег æмæАланы мад Кокойты Венерæйæн) 
Ды æнкъардæй фæцæйцыдтæ уынджы 
Æмæ атар æвиппайды бон. 
Чи дын баххуыс кæндзæнис дæ хъыджы? 
Нæу хуыцауæн дæр уыйбæрц йæ бон. 
Æз æдзынæгæй кастæн дæ фæстæ, 
Сау кæлмæрзæнæй хъазыдис уад, 
Нæ, дæ рис дын нæ ахæсдзæн рæстæг, 
Сагъд у ’нусмæ дæ уды йæ фат. 
Судзгæ маст мын нылхъывта мæ зæрдæ, 
Рацыдис ыл йæ уылæнты зæй, 
Раст ма афтæ æрхæндæг, æфхæрдæй, 
Фенын арвыл æз ленкгæнгæ мæй. 
Цыма уымæн дæр афтæ мæнгардæй 
Бабын кодта йæ хъæбулты знаг, 
Æмæ ’нæзæххон монцты фыдартæй 
Саусыгъд бацис йæ уды уидаг. 
Дудгæ райгуырд мæ риуы тæригъæд, 
Æмæ суадонау стыдта æваст... 
Афтæ ’ртыхсæд фыдызнагыл ихæн, 
Афтæ ауæд йæ сау зæрдæ фаст!.. 
Фесхъиудтон æз мæ удæн йæ хъæрæй, 
Цыма риуы ныссагъдис цыргъ кард, 
Акуывтон дын ныллæг æз мæ сæрæй... 
Тахт мæ сæрты рыст аууонау цард. 
Тахт, мæ уд мын дард ахастой сæнттæ, 
Ууыл баззадис де ’рхуымы фæд, 
Æз æнхъæлын: мæ уды къæсæртæ 
Хоста, хоста хъынцъымгæнæг зæд!!! 

УДЫ ТЫНТÆ 
Джиоты Олегæн 
Фæзындтæ уайтагъд Райгуырæны сидтмæ, 
Нæртон лæгау æппын нæ зыдтай тас, 
Нæ ахуыссыд дæ уды зынг æваст, 
Хæстон тымыгъты карз ниуын, æхситтмæ. 
Урæдтай ды зынг хæсты пиллон риуæй, 
Дæ бæллицтæ дын бакодта бынсыгъд, 
Дæ уд мæлæтæн уыд пæлæзау тыгъд, - 
Нæ дын фехъуыста, нæ, дæ хъæрзын иу дæр. 
Фæхастай ды дæ царды сусæг демæ, 
Æмæ дæуимæ уый æрцыд ныгæд. 
Уый марды дурау - алкæмæн æхгæд,- 
У афтæ ’нусон сау мæлæты темæ. 
Дзыназгæйæ дæ мад æдзух дæу мысы, 
0, аскъуыдис уæ удты ’хсæн рæутаг, 
Фæлæ дæу никуы атондзæн ызнаг 
Нæ урсдадали Мад Иры хъæбысæй. 
Мæ зæрдæ риссы, ’нусон у дæ тухсæн, 
Фæлæ уæддæр дæ мадæн ныфс дæттын: - 
Дæ хуызæн гуырдты удты тынтæ ’фтынц 
Нæ царддæттæг сыгъзæрин хуры рухсмæ! 
*и^н» 

УДЫ ФАРН 
Козаты Робинæн 
Халон бауасыд Хъорнисмæ тарстæй, 
Æрдз йæ хъуахъмæ нырхæндæг, ныджджих, 
Комы хъæлæсы аирвæзт мигъ, 
Судзы, судзы уый сагъæсау растдæр. 
Ды цы сау уац æрбахастай дардæй, 
Хинмаргъ, зæрдæйыл атыхст фыдих, 
Сахъ Робинæн йæ зæрдæ фæдих, 
Рауагъта йыл фыдхал талынг тар зæй. 
Басгуыхт уарт уый нæ Ирæн, Абхазæн, 
0, цы тыхæй рæстаг тох фæцух, 
Зилдзæн хæсты йæ аууон æдзух. 
Нæ, хъысмæтæн нæ уыдзæнис хъазæн, 
Рæстæгæн уый цæудзæнис йæ разæй, 
Райста рухс фидæн уымæн йæ къух. 
»Хй>Ф 

ХАЛОН 
Ма уас афтæ æрхæндæгæй, халон, 
Ма ’фтау удыл фыдсагъæстæ, джих, 
Ма разын ды фыдызнаджы сих, 
Атæх, ма стыр кæн тарæн йæ аууон. 
Ирыл рагæй дæ сау зæлтæ хауынц, 
Бамбæрзынц æй, раст арвы цъæх мигъ, 
Цæй, ныр та ды фыдгулы ныууигъ, 
Базона уый дæр сау рис æсхъауын. 
Бавзарид уæд йæ сау уд дæр тас, 
Бахоид ын фыдбылыз йæ рудзынг, 
Базонид уый бæллицтæ куыд судзынц. 
Байтауид ыл дæ цæстæнгас маст, 
Ферох кæнид æнусмæ уый худын, 
Бавдæрзид æй азарау дæ маст! 
*Хй>-> 

НЫФСЫ ХЪÆР 
Хостыхъоты Зинæйæн 
Дæ фæстаг чиныг дын кæсын æрхуымæй: 
Кæны хъæрахст йæ алы рæнхъæй рис, 
Дæ уд дзы ’рцард æмæ цæгъды фæдис, 
Дæ Ир кæй у нырма æнамонд уымæн, 
Кæй йын ысгуыхы алы змур «фысымæй». 
Дæ зæрдæ масты уый тыххæй сыгъдис, 
Бецау, кæнын дын æз дæ уарзтыл дис, 
Йæ зынг улæфтæй удæй лыгъд хъызт зымæг. 
Ныр уарзт кæд у дæ уаз цæстыты хуыст, 
Нымдзаст дын сæм æнусондзинад, Зинæ, 
Дæ бадомыныл тар тыхсы, æхсинæг. 
Нæ йын ис нæ уысмы бæрц дæр æрхуыст, 
Фæлæ уæддæр мæнмæ ныфсы хъæр хъуыст: 
«Йæ сагъæс ын нæ бауромдзæн ингæн». 
-^^* 

МÆРГЪТЫÆГЪДАУ 
Æнæнтау фæдис тахтис, тахтис арвыл, 
Йæ зынтæй нын нæ тавта хур нæ сахар: 
0, уарыд, уарыд ыл нæмгуыты саха, 
Æнхъæлдтон æз, цыма уынын уый тар фын. 
Кæд аныгъуылдтæн ивгъуыдæн йæ тарфы, - 
Дыууынæм аз...Джугъели фат ныссагъта 
Мæ Иры уды, адæмы ныццагъта, 
Нæ урссæр хæхтæ судзынц, судзынц арты... 
Æваст æз схъиуын цæлхыты хъыррыстæй, 
Хæдтулгæйæ мæм радзырдта лæппулæг: 
«Фæсхохмæ... Сбад... Нырма рæстæг æмбулæм». 
Мæ уды хъæрахст айзæлыд фыррыстæй: - 
Ныр адæмы ’хсæн мæргъты ’гъдау куыд уадзæм, 
Тыхсты дуджы нын нæй райгуырæн ныууадзæн!!! 
-мæм» 

ФÆСТАГХЪУЫДЫ 
(Букуылты Маирбегæн) 
Дæу хъизæмарæй сау знæгтæ куы мардтой, 
Дæ былалгъыл Ирыстон уæд лæууыд, 
Дæ бархъомыс сæттæн мадзал нæ ардтой, 
Дæ зæрдæйы æгъуыстаг уарзт тæлфыд. 
Сæ хæмхудтыл æмбæлдысты дæ дзырдтæ, 
Уыдысты уымæй не знæгтæ ныхкъуырд, 
Сæ удты-иу нынниудтой знæтæй сырдтæ, 
0, уыцы дзырдтæ - пиллон уарзтæй гуырд. 
Сæ цæсгæмттыл сыгъдысты артау ностæ, 
Ныккодтай сыл ды худинаджы гакк, 
Нæ фæхос кæнынц уыцы низæн хостæй, 
Йæ мыхуыр ыл æрывæрдта æгад. 
Нæ ыссардзысты никуы ’нцой лæгмартæ, 
Сæ фынтæ дæр сын сурдзæнис дæ хуыз, 
Æмæ æнусмæ, растдæр цыма кардæй, 
Æнкъардзысты дæ цæстыты рæхуыст... 
Фæстаг хатт ма цъæх арвмæ ды æскастæ, 
Фæзындис дæм дæ зæрдæйау уый фаст, 
Нæ дæ федта фыдгулты раз уый састæй, 
Сæрыстырæй æмæ дæм джихæй каст. 
Æрвæрттывдау дæ фæстаг хъуыды, дудгæ, 
Цæхæртæ калдта: «У мæнæн уый зын, 
Кæй гуырынц ахæм чъизи, саухуыз удтæ 
Рæсугъд æмæ æгъуыстаг арвы бын». 

ИРЫСТОНЫ ЧЫЗГ 
Цикл 
Кочысаты Розæйæн 
л *** 
Иры арвыл фæзындтæ, æрвæрттывдау, раст, 
Гъе, ’рмæстуыйау уысмы бæрц нæ цардтæ, 
Иры талынг кæмттæ ды ныррухс кодтай ’васт, 
Баззад, стъалыйау, судзгæ дæ зæрдæ. 
Талас дидин, Сатанайы уды æрхъис, - 
Дард æнусты сæрты нæм фæтахтæ, 
Цагъта, цагъта дæ уды уаз фæндыр фæдис, 
Иры амонды зарæг дзы цагъта. 
Сусæггаг уыд дæ цард.. .æнусмæ дæ удæн 
Нæй мæлæт, нæ йыл æртыхсдзæнис æртхутæг, 
Сæфт дæ ингæн, - уый айхъуыст ныр рисæн. 
Фæлæ, базон, кæм æрцыд Сатана ныгæд, 
Уыйау а-зæххыл баззад æнусмæ дæ фæд, 
Уыйау ’вæрд дæ йæ зæрдæйы Ирæн. 
2. Фæндыр 
Йæ былыл фурдæн ды цыдтæ сæгуытау, 
Уыдтæ ды раст уæларвон зæды сих. 
Хъырныдтой Терчы уылæнтæ, зыд куыйтау, 
Рæйдтой, æхстой дыл ’нæрынцой сæхи. 
Ныффæсус ысты, фырæзнæтæй ниудтой, 
Ды та цыдтæ, хъуыдыты арф ныгъуылд, 
Уылæнтау уыдон бахордтой сæ хъиутæ, - 
Дæ мæт, дæ сагъæс Иры хъысмæт уыд. 

Дæ дзыккутæй дын хъазыдис рæудымгæ, 
Æваст сæ фестын кодта уый фæндыр, 
Сæ сау æрдутæ, хъал тæгтау, ныттынг ысты. 
Æмæ сæ дымгæ райдыдта цæгъдын, 
Тæхынц фæйнæрдæм уаз зæлтæ, алæмæт, 
Цыма та ногæй райгуырдис Ацæмæз. 
3. Цæстæнгас 
Ды уыцы бон цъæх дæлвæзы лæууыдтæ, 
Гуымыритау дæ алварс - хæхты бардз. 
Дæ сæрмæ мигътæ тахтысты - рæуфынтæ, 
Фæзындис-иу дæм се скъуыдтæй цъæх арв. 
Дæ сау цæстытæ ды уæлæрвты хастай, 
Цы агуырдтай? Кæд фехъуыстай хъæлæс 
Дæрддаг дунейæ. Ды тыхстæй уæд загътай: 
«Тæхуды, ныр куы фестин æз цæргæс!» 
Дæ къаба дын ысфæйлыдта тæрк уад, - 
Æмæ зындис, - рæубазыртæ дыл разад, 
Лæууыдтæ ды тæхынæввонг æнцад. 
Дæ цæстæнгас æзæххон уыдис растдæр - 
Цыма уыдтæ Джокондæйау æрдаг, 
Къæмдзæстыгæй дæм дуне афтæ кастис. 
4. Хъынцъым 
Æдзынæгæй дын æз кæсын дæ къаммæ, - 
Дæ алфæмбылай æрдз йæ мидбыл худт. 
Фæлæ лæууыдтæ сабырæй, æнкъардæй, 
Айдагъ дæуæн нæ цин кодта дæ уд. 
Бецау, цымæ цæуыл уыдис дæ хъынцъым? 
Æхсæвау дыл цавæр сагъæс æртыхст? 
Æви дæ раттæг Иры мæт, æрсындзау, 
Æгъатырæй дæ зæрдæйы нынныхст. 

Æви дæм тагъд æртæхдзæнис фыдадзал? 
Уый базыдтай æмæ кæныс хъынцъым? 
«Мæн бахъæудзæнис Иры дзыхъхъ ныууадзын, 
Мæ судзгæ уарзт æнусбонмæ - æнцъылд». 
Куы ацыдтæ ды Иры зæххæй, уæд 
Æнæхъæн дуне демæ ’рцыд ныгæд. 
5. Розæйы портрет 
Кæдæмдæр ды æвæлмасæй нымдзаст дæ, 
Дæ цæстыты - цымыдисы цæхæр. 
Æви кæсыс рæусæгуыттæн сæ хъазтмæ, 
Æви дæ ’лвасы ’хсæрдзæны сæр-сæр. 
Цы сусæг хъуыды бамыр ис дæ былтыл? 
Цъæх арвыл мигътæ бахурх кодтой рухс. 
Дзырдта дын æрдз дæ алыварс æмпылдæй: 
«Цин ма кæн, ды нæ цæрдзынæ æнус!» 
0, ивгъуыд дæу йæ хъæбысы нымбæхста, 
Дæ цæстытыл æртыхст æнусон тар. 
Йæ фæсдзæуинтæн сау адзал фæдзæхста: 
«Ныхгæнут ыл ивгъуыд азты дуар». 
Кæд не ’хсæн фурдау рæстæг айтынг дардыл, - 
Дæ цæстытæ мæнæн фæдзурынц цардыл. 
6. Цъити 
Æдзынæгæй нæ Иры хæхтæм кастæ, 
Дæ цæстыты рæутынтæ сыл тыдтай. 
Дæ цæстытæ æрттывтой хурау растдæр, 
Фæлæ дæ уд йæхинымæр куыдта. 
Цымæ ды уæд цæуыл кодтаис джитæн, - 
Мыййаг, кæд кодтай цъитимæ хæлæг, 
Дзырдтай: - Уæдта куы фестин гъеныр цъити! - 
Мæнмæ æмгæрон не ’рцæуид мæлæт. 

Уæд райгуырид мæ цæссыгтæй рæуфурдтæ - 
Мæ Иры ’нусон хъæдгæмттæ ныхсин, 
Уæлвонгæй йыл мæ цæстытæ хæссин 
Æмæ йæ уындæй бафсæдид мæ уд дæр... 
Хъысмæт, дæ фæндæй банцъылдис йæ фидæн, 
Нымбæхста йын фыд тар ингæн йæ фидыц... 
7. Дидинтæ 
Фæцæйцыдтæ ды кæрдæгыл рæувадæй, 
Дæ разы февзæрд дидинтæ æваст 
Æмæ фæлыгъд дæ рыст зæрдæйæ маст, 
Æрбахста дын рæуцин дæ уд йæ фатæй. 
Дæ хъæлæсыдзаг хъæлдзæгæй ныххудтæ, 
Зыдæй ныуæзтай будхæццæ уæлдæф. 
Дæхæдæг калдтай дидинтау хæрздæф, 
Æмæ æхцонæй байгом сты сæ удтæ. 
Уæдмæ сыл хæхтæй радымдта зыд уад, 
Æмæ сæ мæнæ фестын кодта цъиутæ, 
Сырх дидинтæ пæррæстытæ кæнынц. 
Ды кастæ, кастæ уыдонмæ æнцад, 
Æнæнхъæлæджы ’рцыд кæрон дæ цинтæн, 
Дæ бæллицтæ сæ фæд-сæ фæд тæхынц. 
8. Дымгæ 
Дæ къаммæ дын æз не ’фсæдын кæсынæй, 
Цавæрдæр тых мæ уымæ тынг ныббаста. 
Дæ дзыккутæ дын хъал дымгæ ныффаста, 
Фæлæ æппындæр нал æнцад кæуынæй. 
Кæд дын рæудымгæ базыдта дæ фидæн, 
Æмæ дын уый дæ хъысмæтыл дзынæзта, 
Дæ уаз удæн дын йе ’рхуымæй нуæзта 
Æмæ дзырдта: «0, макуы бампыл, дидин». 

Дæ дзыккутæ сæ базыртæ ныххостой, 
Фæтæхынц мæнæ хъалæй уыдон, мæргътау, 
Дæуыл æрцыдис дымгæйæн йæ арфæ. 
. Хæлиудзыхæй мæлæт ныр баззад, рохстæй, 
Дæ фæндаг у бæрзонддæр ныр æврæгътæй, 
Æвæсмардмæ дæ фескъæфынц, уæларвмæ. 
9. Зæрæхсид 
Зæрæхсид ма æрттывта дард кæмдæр, 
Æдзынæг æм цымыдисæй нымдзаст дæ. 
«Дыккаджы афтæ аныгуылы цард дæр», - 
Дæ талас удæн асалдис йæ хъæр. 
Зæрæхсид та мæрдонвæлурс ныццис, 
Йæ фæстаг тынтæ ’рвыста уый фæдисæй. 
Уыдысты йедзаг уарзтæй æмæ рисæй, 
Дæ удыл дын æфтыдтой сагъæс, дис. 
Зæрæхсид систа дард кæмдæр йæ уд, 
Фæстаг хатт ма йæ дзыхыдзаг ныххудт 
Мæлæтыл уый æнæуынон кæл-кæлæй - 
Тæхуды, уаз зæрæхсид, ныр дæуау 
Куы ныууадзин зæххыл æз дæр мæ уарзт,- 
Нымд хъæлæсæй ысдзырдтай ды цыбæлæй. 
10. Сагъæс 
Дæ зæрдæйы цы уарзт сыгъдис æнæнтау, - 
Дæ цæсгомыл, сырх уардийау, æрттывта, 
Сæуæхсидау рæвдыдтой мæн йæ тынтæ, 
Фæсырдтой тар, ныррайдзаст ис мæ фæндаг. 
Сæ фæлмæн, хъарм уылæнтыл мын мæ уды 
Рæубазыртыл бæрзонд арвмæ фæхастой. 
Уæддæр мæм каст, цыдæр сагъæс æмбæхстай, 
Уæддæр, бецау, дæ талас уд нæ худтис. 

Дæ цæхæркал ыстъалыгъуыз цæстыты 
Кæрæдзи фæдыл, денджызы уылæнтау, 
Фæцæй ленк кодтой сусæгтæ, æндæргтау. 
Æз фехъуыстон дæ уаз уды хъæстытæ: 
«Ныттыхта мæн йæ сау хызы æрхæндæг, 
Мæ амонд мæм æнусбонмæ фæтæргай!» 
11. Иунæгуысм 
Дæ царды иу уысм алыгъдис мæлæтæй, 
Æмæ цæргæйæ уый дæ къамы баззад. 
Æртхутæгæй æнæнхъæлæджы растад, 
Уый фервæзтис адзалы сау кæлæнтæй. 
Ныр нал тæрсы мæрдты бæстæм тæлæтæй, 
Мæлæты ’нусмæ судздзæнис йæ азар. 
Йæ сау удæй йын хъуамæ уый фæхъаза, 
Мæлæтыл худы цинæйдзаг хъæлæсæй. 
Æмæ куыд дзуры иунæг стъæлфæн артыл, 
0, афтæ дзурдзæн уыцы уысм дæ цардыл. 
Нæ ахуысдзæнис уыйау ’рмæст æмбойны. 
Уый азты ’хсæн тæхдзæнис растдæр фатау, 
Æнусбонмæ дæ бахиздзæн æвæдæй, 
Дæ бæсты цардæй басæтдзæн йæ дойны. 
12.Дидинæг 
Æргуыбыр кодтай ’нцъылд дидины халмæ, 
Рæвдаугæ йыл æрхастай талас арм, 
Ды банкъардтай - æххæст нæма уыд мард, 
Æртæхтæ йыл цæссыгтау ’рттывтой халæй. 
Цыма йыл раст æнæмæлæты хъалæц 
Тыдтой, тыдтой дæ уаз æнгуылдзтæ хъарм, 
Фæлæ дзы ’васт фæлыгъд тæргайæ цард, 
Ныууасыдис æввахс кæцæйдæр халон. 

Æххуысæнхъæл цъæх-цъæхид арвмæ скастæ, 
Уым фестын кодта мигъты уад пæлæзтæ, 
Дæ цæсгомыл та пиллон калдта хъыг. 
Ды хъуыстай разæнкъарæны хъæлæстæ: 
- Рæхджы, рæхджы уыдзынæ зæххы рыг, 
Ды нуаздзæ арвæн дидинау йæ сыг!!! 
13. Уд 
Цæмæн у ’рхæндæг, Цъæйы дон, дæ хъæлæс? 
Кæуагхæрис, цæуыл калыс цæссыг? 
Цæугæдæттау раст баиу ис уæ хъыг, 
0, уæлдæфы фæленк кæны йæ пæлæз. 
Дзæнхъа уылæн, цæй тыххæй афтæ стъæлфыс? 
Мæ буарæн цæмæн басгуыхыс зынг? 
Æви дæ зæрдыл кæд æрлæууыд тынг, 
Зæдæнвиц чызг, нымд арвæрдынау - талас. 
Гъе, кодтат ын йæ уды ’рхæмтæн хос, 
Йæ æрхуым худт, йæ рис ын кæд ныхъхъуырдтат, 
Бецау, уæддæр йæ уды зынг ныххорз. 
Тыхджындæр разынд сау мæлæты кæлæн, 
Кæд уый тыххæй лæуут, мыййаг, ныхкъуырдæй, 
Уæддæр йæ уд ис уемæ, нæй йын стъæлæн! 
14. Дæ бæллиц 
Æз нымд аууонау Цъæйыл æрзылдтæн, 
Скъæфта мæн бæллиц-уадæмдзу бæх, 
Пиллон калдта мæ къæхты бын зæхх, 
Хъал чызджы удау сабыр хъæрзыдта. 
Уæлæ ’хсæрдзæн дзыккугъуыз, фæрсын дæ: 
«Цæй-ма, исты мын Розæйæ зæгъ! 
Мæстæй сзынг дæ, кæмæ дæ фыдæх, 
Ныр цæуыл у уæ къæс-къæс, кæрзытæ?» 

Дзуапп нæ райстон мæ фарстæн, æрмæст 
Калынц мæстæй ыстъæлфæнтæ дуртæ, 
Цыма растдæр зæрин хур ныммуртæ, 
Розæйы рис сæ мидæг æмбæхст. 
Рæстæг, уайынц гуылфгæнгæ дæ фурдтæ, 
Хицау не ’сдæ уæддæр ды йæ удæн. 
15. Уыцы бон 
0, уыцы бон æрхæндæг уыдтæ, Цъæй, 
Дæ арвыл мигътæ тарст фыстау лыгъдысты, 
Æрхуым фынтау æнæбары сыгъдысты, 
Мæ уд мын ссæста ’нкъарæнты нымд зæй. 
Мæ цæст æз хастон алцæуыл зыдæй, 
Æнусон тулдзтæ сагъæсгъуыз зындысты, 
Сæ сыфтæртæ кæуындзастæй рызтысты, 
Цыма сты хайджын Розæйы хъыгæй. 
Ныуæзта дын кæд Цъæйы æрдз дæ рис, 
Æмæ хъæр кодта тарстгъуызæй фæдис, 
Зæдæнвиц чызг, уый бампылдис дæ мæтæй, 
Ныууагътай йын дæ уаз уды æрхъис 
Æмæ уæларвмæ атахтæ дæхæдæг, 
Фæлæ дын æз нæ арын ныр дæ фæдтæ. 
»Хй>^ 

ХУЫСТХУР 
[Арын дзы мæмад Цхуырбаты Верæйы рухс ном) 
Цикл 
1. Судзгæ маст 
Мæхи гыцци, æз хæдзармæ куы ’рцæуын 
Æмæ дæуыл куы нæ схæцы мæ цæст, 
Ысвæййын æз æнæбон æмæ ’ргъæвст, 
Мæ судзгæ мастыл хибарæй фæкæуын. 
Куыд ыстыр у, мæ уды уый нæ цæуы, 
Нæ дзы уыдзынæн никуы æз ирвæзт, 
Мæ уд кæндзæнис фидæн дæр хъæрахст, 
Йæ сау зæлтæ мæ хъустыл хатт æрцæуынц. 
Мæнæн æрцыд мæ царды бæллиц фаст, 
Æнæ дæу мыл сыгъзæрин хур нæ кæсы, 
Æрцардысты æрхæндæг, тар мæ къæсы, 
Æнæ дæу уый мæнмæ фæзыны хаст, 
Куы нæ дæ фенын, уæд мæнмæ фæкæсы: 
Кæйдæр хæдзармæ бахаудтæн æваст. 
2. Дæ бæллиц 
Нылхъивай мын мæ сывæллон дæ риумæ, 
0, де стыр бæллиц уый уыдис, гыцци? 
Фæлæ нæ бавзæрстай ды уыцы цин, 
Ныр уый тыххæй мæ уд фæкæны ниугæ. 
Кæндзæнис мын хъысмæт хæрын мæ хъиутæ, 
Йæ карз тыхæй мæн рис кæндзæнис цъист, 
Мæн тыххæй дæу ыстъæлд амонд фæцис, 
Нырма цæуын мæ зымæгмæ хæрзиунæг. 

Мæрдтæм фæндагыл у дæ бæллиц хауд, 
Нымд малусæгау уый тæмæнтæ калы, 
Кæсы мæнмæ, мæ цæссыгтæ æркалын. 
0, аскъæф сæ зынаргъ ингæнмæ, уад! 
Сæ тынтæ дзы фæсуриккой уæд талынг, 
Ныттыхсиккой дыл сабийау, мæ мад!!! 
3. Алæмæттаг дзырд 
Мæныл та ’руагъта ногæй рис йæ уæз, 
Мæ цардæй ’нусмæ уаз дзырд «мад» фæтахтис, 
Гыцци, дæ фæстæ уый дæр мæн ныууагъта, 
Йæ раздахынæн нал ис, нал фæрæз. 
«Ивгъуыдæй дæ рæвдаудзæн уый, фæраз», - 
Мæнæн цавæрдæр хъæлæс афтæ загъта, 
Æмæ мæ удыл рацыд цины саха, 
Æмæ ивгъуыдмæ тагъдыл уый фæраст. 
Бæх-мысинаг мæ уырдæм цырд фæхаста, 
Æмæ та мæм кæддæрау хур æркаст, 
Зæрин рæвдыд та бавзæрстон æваст. 
Мæхи уæддæр æз арæх фенын састæй: 
Зæххон дзырдтæн мæм нал худы сæ уаздæр 
Æмæ мæн уый тыххæй æвзоны маст! 
4. Тæргай 
Нæ мæм æрцыдтæ иу хатт дæр мæ фыны, 
Мæхи гыцци, дæ мæлæты фæстæ, 
Æмæ мæ зæрдæ фескъуыйы мæстæй, 
Мæ фидæн мæм мылазонæй фæзыны. 
0, тар хъуыды мæнæн мæ уд æхсыны: 
Кæд мæ тæргайæ ацыдтæ мæрдтæм, 
Нæ бæззыдтæн дæуæн, гыцци, фыртæн, 
Æмæ фæдæ ды тарбæстæм тæхыныл. 

Кæд не ’хсæн сты ныр бастдзинæдтæ скъуыд, 
Æнусмæ не ’хсæн айтынги сæрсæфæн, 
Æцæгæйдæр мæнæн мæ сæр уæд сæфдзæн. 
Цæмæй цæрон æмæ уон æз æвыд, 
Цæмæй ирвæзт уон сау адзалы цæфтæй, 
Мæрдтæй дæр хъуамæ уон дæуæй рæвдыд!!! 
5. Аууон 
Æнусмæ, гыцци, фестадтæ ды аууон, 
Æмæ мæнæн ысхицау ис фыдрис, 
Мæ уаздæр бæллиц ныр мæнæн ыссис - 
Хъуыды-’фсургъыл ивгъуыдмæ æз фæцæуон. 
Мæ зонгуытыл дæ разы уым æрхауын, 
Хъысмæты ’лгъитын, æз кæуын, æрмист 
Дæуæй кæй дæн, кæй мæ æвзоны хъызт 
Æмæ дзыназгæйæ мæ цард æз фауын. 
Фæагурын дын ныр дæ аууон æз, 
Ныр уымæй фылдæр ницы уарзын царды, 
Мæлæт ын нал ис, уый нæ судзы арты. 
Фæузæлы мыл, свæййы мын пæлæз 
Къæвдабон, фæлæ не срухс вæййын уарзтæй: 
Фæтары ис дæ хурæмдых хъæлæс! 
6. Нæ дæ мард 
Æхсæз мæйы размæ ды амардтæ, гыцци, 
Æмæ мæхи æз рисы фурды найын, 
Уæдæй нырмæ мæ цæстытыл фæуайынц 
Ивгъуыд бонтæ, фæагурын сæ ’рхуымæй цин. 
0, ивгъуыды тæмæн, æнахуыр зæлты дзинг, 
Уæ зæллангæй куыд тыхджын æз фæрайын, 
Цыма мыл ног дæ фæлмæн арм æруайы, 
Æмæ йæ хурæмдых узæлд мæн ног фæцис. 

Кæсы мæнмæ: мæ уд цæры ивгъуыды, 
0, уырдæм мæ фæхæссы рог мæ хъуыды, 
Ныууадзы мæн, мæнæй фæтæхы дардмæ маст. 
Мæнæн ды хурау уым, гыцци, фæсудзыс, 
Дæ цинæй æз кæуын æмæ фæхудын, 
Мæ зæд, цæрыс мæ зонды, о, нæ дæ ды мард! 
7. Дидинтæ 
Ды уарзтай дидинтæ зæххон царды, гыцци, 
Æдзух сæ мысыдтæ, хъуыдысты дæ уæлдæфау, 
Нæ-иу сын бафсæстæ сæ диссаджы хæрздæфæй 
Уырнон ма хур-дзæнгæрæгæн йæ дзинг 
Фæуарзы афтæ, маст кæны мæн цъист, - 
Нæ-иу истай зымæг дæ цæстытæ ды арвæй, 
0, дидин-стъалы-иу дæумæ ныххудт йæ арфæй, 
Йæ уазал тыныл-иу дæуæн æрвыста цин. 
Ныр уым, мæрдты бæсты, цымæ æнцой куыд арыс? 
Æрвдзæф мæгуыр тулдзау куы фесæфтай æппæт, 
Мыййаг дæу ’нусмæ кæд нæ ферох кодта мæт, 
Хæрзиунæг уылæнау кæд хъизæмæрттæ ’взарыс, 
Дæ зæрдæйæн йæ уарзт фæнык нæ фестад кæд 
Æмæ уым дидинау цæхæртæ калы тары!!! 
8. Фæстаг хъæр 
Дæ удæн мæм йæ фæстаг хъæр нæ фехъуыст, 
Гыцци, уыдис дæ хъæлæс тынг мынæг, 
Дæуæн æххуысмæ ничи уыд зынæг, - 
Мæлæты сау бæх ссадвæдæй нæ феггуырст. 
Фæлæ нырма йæ бынатæй нæ фенкъуыст, 
Дæ уаз хъуыды дæ былтыл зынд зынгæй, 
Фæлæ æдтæмæ тахти стыр зынæй, 
Мæ уд дæ хуызæй уыцы уысм куыд фæрыст! 

Уый рухс дунемæ ратахт маргъау раст, 
Æмæ дæ былтæн банцади сæ зыр-зыр, 
Зæрин мыртæн æз фехъуыстон сæ сыр-сыр. 
Дæ цæсгом хурау бахудтис æваст... 
Дæ хъуыдыйы уынæр уæдæй нæ сысы, 
Йæ сусæгæй мæнæн æрхаста маст!!! 
9. Æрвон бæллиц 
Æркаст та мæм сæуæхсид мидбылхудгæ арвæй, 
Мæ мæлæты бонмæ та ногæй радтон лыгъд, 
0, зонын, рæстæгæн фæуыдзынæн тагъд сыгъд, 
Æввахсу ныр мæнмæ мæрдты бæстæйы арæн. 
0, уым йæ зарджытæй ысфæлмæцдзынæн тарæн, 
Фæлæ мæнæн бынтондæр ууыл нæу мæ тыхст, 
Гыцци, дæумæ цæугæ нæ уыдзынæн æдыхст, 
Адзалæн уый тыххæй æз ракæндзынæн арфæ. 
Мæн домы стъалытæн сæ сыгъзæрин цæхæр, 
Мæнæн æнусбонмæ кæй разындзæни сусæг, 
Уæларв бæсты зæлтæм кæй нæ уыдзынæн хъусæг, 
Кæй мыл нæ узæлдзæн йæ тæмæссаджы рухсæй, 
Кæй зайдзæн а-зæххыл мæ уаз бæллиц дзæгъæл, 
Кæй не ’ссардзынæн æз æрвон дуары дæгъæл. 
10. Сырх дидинæг 
Дæ ингæныл сырх дидинæг æрзад, 
Гыцци, æмæ тæмæнтæ калы хурау, 
Узæлы мын мæ рыст удыл йæ рухсæй, 
Цыма та мыл дæ фæлмæн арм æруад. 
«Йæ улæфтæй йæ ма басудза уад», - 
Æваст мæнмæ цыдæр хъæлæс ысдзуры, 
0, баззадтæн лæугæйæ, цавдæй дурау, 
Мæ цæстытыл йæ хуыз æнцъылдæй уад. 

0, уый мæнæуы нæмыджы æвзарау 
Дæ зæрдæ стыдта рухс дунемæ кæд, 
Мæрдты бæсты нæ фесæфы нæ фæд. 
Ныр мын дæуау дæ уарзты тынтæ зарынц. 
Æмæ та ногæй бафтыдтæн æз сарыл, - 
Куыд бахизон мæлæтæй дидин-зæд?! 
-ИЗ^Ф- 

зонд 
Ызнон куыд уыдтæн, нал дæн афтæ абон, - 
Фæивта мын ызнæт рæстæг мæ уд, 
Мæ бæллицтæ, ныллæгдæр ныр тæхут, 
Цæргæсау арвыл нал сурут ныр амонд. 
Мæ зæрдæ, цæй кæддæрау зарæг самон, 
Ды ма ысу афтид быдыргъау тутт, 
Æгадмæ мын ды ма æруадз мæ худ, 
Зын рæстæджы мын рухсмæ фæндаг амон. 
Æрхæндæг бонтæ, ’рхастат уемæ тар, 
Цыма ныббадт мæ рыст удыл хæрæмигъ, 
Мæ зонд, тæхынмæ дæ цæттæ, нæрæмон. 
Дæ базыртæ ныххойыс, у дæм дард 
Дæ нысан, фæлæ ма радт ком хæрамæн, 
Уæд рухс бæстæйæ не ’рцæудзынæ тард! 
-^^* 

ЗАРÆГ 
(Харебаты Тимурæн) 
Диптих 
1. 
Æз дæуæн куы фехъусын дæ зарын, 
Уæд мæ удыл атыхсы рæуцин. 
Фенхъæлын æвзонгад уаз æхсин 
Хъæр кæны мæнмæ ивгъуыды тарæй. 
Уымæн æз йæ фæдтæ дæр нæ арын, 
Ахаста мæнæй уый рæстæг-зин, 
Фатау атахт, баззадис мын зын, 
Хатт-ма мæм йæ айзæлд рухс æрдары. 
Иу рæстæг дзы мах уыдыстæм хъал, 
Иу рæстæг нын уый тæмæнтæ калдта, 
Йеныр та ифтыгъд ыстæм мах галтау, - 
Ласæм не ’ккой стъæлд бæллицты хал. 
Гъе, уæддæр дæ зарæджы зынг зæлтæ 
Сурынцудæй ихæмæ адзал!!! 
2. 
Зарæг арвмæ цæргæсау ыстахтис, 
Уым йæ риуыл æрзылдис æваст. 
Ракодта уый рæумигътæн йæ хъаст, 
Зæхмæ стæй уый дзыназгæйæ ’рхаудис, 
Арвы цъæхæн йæ цæхæр ныууагъта, 
Сты йæ бæллицтæ сау зæххыл фаст. 
Оххай, сног ис мæ удæн йæ маст, 
Ризгæ знæтæй йæ базыртæ сцагъта. 

0, ивгъуыдмæ фæтахтис йæ сидт, 
Салд æнкъарæнты тымыгъ дзы ниуы. 
Æз фæкуыдтон хæкъуырццæй мæхиуыл, 
Уым, мæ рис-иу кæимæ уыд дих, 
У æмыр, фæлæ фырцинæй схъиуын, 
Зарæг ку’ авæры ивгъуыдмæ хид! 
1994 аз 
*;=<й>:* 

УЫЛÆНТÆ 
(Цикл «Фыдæлты артдзæст»-æй) 
Æз ныххæцыдтæн къæйыл, хизын цадæн бынмæ, 
Уылæнтæ мæ сæ дæрзæг æвзæгтæй ысдæрдтой, 
Хатт мæ фæсонтыл ехсау тыхстысты хъырнгæ, 
Баззадис-иу мæ былтыл сæ цæхджын æртæхтæй. 
Уарзгæ ’рхастон сæ урс бецыччытыл мæ арм, - 
Цадæг айхъуыстис, айзæлдау, цин-уынæр былыл. 
Батавта сæ, мыййаг, кæд мæ зæрдæйы хъарм, - 
Худгæ азгъордтой, сабитау, уылæнтæ хуырыл. 
Худгæ ’рфынæй сты - раст цыма тохы фæстæ 
Уадзынц зæххыл сæ фæллад алайнаг хæстонтæ, 
Знаг æрцыдис дæрæн, тар сæ фынтæ уæддæр, - 
Федтой: фидæнæй ’ртæхынц дзыназгæ сæ бонтæ... 
1984 аз 
’ХЙХ’ 

ЗЫРНÆДЖЫТÆ 
[Фæззыгон цикдæй) 
!ырнæджыты бал та дзыназгæ фæтæхы мæ сæрмæ, 
^æвынц мын мæ зæрдæ уæззау дуртау се ’рхæндæг хъæртæ. 
Сæдæм у сæ фæндаг, кæм агурынц удæнцой, цинтæ? 
Еви та хæрдзысты æцæгæлон зæххыл сæ хъиутæ?! 
Дæуыл у сæ хъынцъым, цы маст сын сæ зæрдæтæ ’взоны, 
<æд уайынц сæ зынтæ сæ цæстыл, сæ тар фидæн зонынц. 
Еви та кæй зайы сæ уæзæг æрхуымæй сæ фæстæ, - 
Гыхст рæстæджы уыдон кæй æфснайынц дард ран сæ сæртæ. 
€з уымæй бæлццон мæргъты ’фхæргæ, дæлдзиныг 
нæ кæнын, 
2æ мидæрдзы нæй хъызт зымæгыл хъазуатонæй ’мбæлын. 
Фæраст вæййынц уый тыххæй дардмæ гуыргъахътæ 
фæндагыл, 
Зæрин хуры бæсты сæ тар балцы зарæг фæтавы... 
1985 аз 

ДЕНДЖЫЗ 
Йæ улæфт денджызæн æз хъузгæй хъусын, 
Ызмæлы дзы, æз хатын, судзаг рис, 
Тæхы йæ мидæг ризгæйæ фæдис, 
Кæсы мæнмæ: йæхийау у æнусон. 
Йæ сагъæс мын мæ уд æваст нынкъусы, 
Нæ йыл кæнын уæддæр бынтондæр дис, 
Йæ уынæр мын цыдæр зонгæ уыдис, - 
Цыма мæхи удæн йæ хъарæг хъусын. 
Æнхъæлын: уый цъæх арвæй ’рхауд кæддæр, 
Фæцæф, йæ мадмæ нæу йæ бон ыстæхын, 
Æмæ уæдæй фæстæмæ уый уынæргъы, 
Кæсын мæхимæ уый хуызæн æз дæр, 
Дæн сабийæ æрвон сæнттæй æз расыг, 
Фæлæ уæддæр тызмæг зæххыл дзыназын. 
»ХЗ>?' 

Триптихтæ 
•^■«æм* 

гыцци 
1 
Дæ ингæнмæ йæ сæр ныллæг æруагъта, 
Гыцци, кæрзбæлас, сабыргай хъæрзы, 
Æдзынæг æм æрхæндæгæй кæсы, 
Дæуæн æй æрдз цыма цыртæн ныссагъта. 
Йæ сыфтæрты йын уад мæстыйæ хаста, 
Æрхаудысты-иу ’васт дæ тар къæсыл, 
Ныджджих дæн æз, цæмæндæр мæм кæсы, 
Цыма дæ уд йæ хуызы уымæн растад. 
Нæ фæхицæныл ризгæйæ кæуы, - 
Сыфтæрты хуызы згъалы уый цæссыгтæ, 
Нымдæй мæнæн цырагъау ды фæсыгътæ, 
Йæ рухсæй тавта мæн æдзух дæ уынд, 
Фæлæ ды мæн мæгуырæй ’васт ныууагътай, 
0, афтæмæй фыдтар бæстæм фæтахтæ. 
2 
Дзырдтай-иу мын: «Дæ цардæн скæн сæрфат, 
Тæхынц дæ бонтæ ивгъуыдмæ фæдисæй, 
Куы амæлин, уæд нал уаин æвдисæн, 
Куыд æвоны мæ фырты рæстæг-уад?! 
Дæ уаз уды ныссагъд адзалы фат... 
Ныр, зонын, нал ис уым кæрон дæ рисæн. 
Фæлæ дын нал ис сау ингæнæй схизæн, 
Йæ цуры ’нусмæ айсæфтис дæ фæд. 
Дæ тар бынатæй ног мæнмæ ды сидыс, 
Дæ хъæлæс - сыфтæрты сæр-сæры ’мбæхст. 
Фæлхатт мын кæныс иухатты фæдзæхст, 

Мæстыйæ мæм дæ арм-къалиуæй ’взидыс, 
Нырма дæр æй æз не скодтон æххæст... 
Дæ гуырæн бон кæддæрау ды æлгъитыс...» 
3 
Гыцци, дæ фарсмæ ’рцæудзынæн æвæрд, 
Æмæ фынæй кæндзынæн уым æнусмæ, 
Æз нал бæлдзынæн иухаттау дæ рухсмæ, 
Мах хъусдзыстæм æрмæст мæлæты нæрд. 
Йæ сау армæй æййафдзыстæм æфхæрд, 
Фыддæргъвæтин уæд разындзæн дæ тухсæн, - 
Кæй федтай ды дæ уаз уидаджы хусæй, 
Кæй разындис дæ зæххон цард æвæд. 
Кæнын æз цин мæлæты фæнд кæй фæсыкк,- 
Æххæстæй нын нæ фехæлдта нæ мæсыг, 
Кæндзæн æнус нæ сæрмæ кæрз сæр-сæр. 
Дæ уд мæн тыххæй згъалдзæнис йæ цæссыг, 
Æнæ хай дзы нæ баззадтæн уæддæр. 
Цæудзæнис мыл йæ базырты уынæр! 

АБАЙТЫ ВАССО 
1 
Куырыхон зæронд ацыдис æнусмæ, 
Ныр нал калынц йæ хъуыдытæ цæхæр, 
Мæлæты армæй ’рцыдысты æфхæрд, 
Ныр нал тавынц ирон дзырдты сæ рухсæй. 
Кæмдæр ивгъуыды тары кæнынц тухсæн, 
Сæ хъузг сын нал ныссæтдзæнис йæ хъæр, 
Ныр сын уый нал фехъусдзæнис сæ хъæрзт, 
Йæ армы нал æрттивдзысты рæухурмæ. 
Мæрдты дæр хъæр кæндзæнис уый фæдис, 
Йæ уд æдзух дзæнгæрджытæ цæгъддзæнис, 
Уæлон дунемæ уаз сæнтты тæхдзæнис, 
Фæдывæр уыдзæн тары уым йæ рис, 
Ирон дзырды алфæн ызгъалдзæн сыг, 
Бæллицты дæр ын амайдзæн мæсыг. 
2 
Цы уаз фæндагыл уый зæххон царды цыдис, 
Цæхæртæ калдта раст Æрфæны фæдау, 
Уый фурдау хъазыдис йæ цъæх гуылфæнты, 
Æрдзæ-æрдзæ уылæны пиллонæй сыгъдис. 
0, уый сæрмагондæй æрмæст йæхи уыдис, 
Нывæзта йыл уый йе ’гъуыстаджы фæндтæ, 
Уыдис уый зын, уыдис гуыргъахъдæр фæндаг... 
Йæ бæллиц разæй тахт, уый стъалыйау зындис. 
Æрхаудис-иу ыл арæхуый фæлладæй, 
Фæлæ нæ мардис исджынтæм хæлæгæй, 
Ирон дзырд а-царды уыд йе стырдæр хæзна, 

Дыккаг хуыцау ын басгуыхтис æвзаг, 
Кæй йæ йарын кодта æрдзæ хъæлæсæй, 
Йæ уд æуымæн фервæзтис мæлæтæй!!! 
3 
Ирон дзырд ын ыстъалыйау сыгъдис, 
Фæлгъуыдта йын цæрæнбонты йæ сусæг, 
Йæ уидæгты йын бахызта уый хусæй, 
Нæ йæм уагъта фыдау æмгæрон рис. 
Йæ артæй йæ сыгъта æдзух фæдис, 
Ивгъуыды зæлтæ ахста уый къæрцхъусæй, 
Æнцой цы у, нæ базыдта уый цъус дæр, 
Фæцис æй рох, зæххыл мæлæт кæй ис. 
Сæдæаздзыдæй уый нæ уыд зæронд,- 
Ирон æвзаджы карз хъысмæт йæ ныхыл 
Æрмæст æнцъылд, æгъатырæй æрныгъуылд. 
Кæсы мæнмæ: фæцыд ивгъуыдмæ балцы, 
Рæууон хурау йæ рухсæй ныр йæ зонд 
Дæлон дунейæн сурдзæнис йæ талынг!!! 
*ИЗ$М* 

ÆРВОН ЗАРÆГ-2 
Джыккайты Шамилæн 
1 
Нæртон поэт, дæ уд, дæ дзæцц - Ирыстон, 
Йæ зæрдæмæ йын ды ныхъхъуыстай тарф, 
Тыдта йыл знаг æнусты дæргъы тар, 
Гæдыхъæдау йæ хъыгæй ды ныррызтæ. 
Зæйау дыл рацыд сау ихæн фыдхъызтæй, 
Æмæ сыгъта йæ пиллонæй дæу арт, 
Æмæ дæм уыд кæд йе скæнæг фыддард, - 
Дæумæ ивгъуыдæй йе ’взæгтæ æвзыстой. 
Нæ арыс ды йæ мæтæй уысм æнцой, 
Цæгъды дæ уд дзæнгæрджытæ фæдисæй, 
Дæхи амондыл бакодтай æвдисæн 
Къостайау, уыйау цух-мух æмæ дзой 
Нæ кæныс тохы, кайыс Иры рисæй, 
Йæ сæрыл тохы свæййыс ды мæлдзой!!! 
2 
Æцæг поэт кæйдæр рисæн йæ фæрсты 
Нæ ахиздзæнис, рагæй хъусын æз. 
Ыссардзæнис ын баххуысæн фæрæз, 
Йæ хъыгзæрдæ йын барухс кæндзæн уарзтæй. 
Дыккаджы ахæм басгуыхтæ ды растдæр, 
Куы мыл æруагъта сау хъысмæт йæ уæз. 
Куы мыл байтыдта саувæлыст пæлæз, 
Æваст дæм æз æххуысæнхъæл фæраст дæн. 
Цæгаты мæм йæ мидбыл бахудт арв, - 
Ныссæрфтай мын дæ уаз армæй мæ цæссыг. 
Мæ уд ныррайдзаст, нал уыдис фыргæвзыкк, 

Дæ руаджы мыл йæ рухс тын фехста фарн, 
Дæ хуызæн гуырд кæд тауа Ирыл хъарм, 
Нæ фæцуддзæнис уымæн уæд йæ мæсыг. 
3 
Кæсын дæ чиныг «Саст дзæнгæрæг» ногæй, 
Æнкъарæнтæ мыл рауагътой зынгзæй, 
Кæддæрау мæ сæ рухсвæлыст тынтæй 
Рæвдауынц мæн, кæнын цыма æвзонгдæр. 
Мæнмæ кæсы: ыстъалытау бæрзондæй 
Тæмæнтæ калынц, хъусын сын зыдæй 
Сæ уынæрмæ, о, хъахъхъæнынц фыдæй 
Ирыстоны, фыдызнæгты æрдонгæй. 
Сæ мидæг уымæн гуылф кæны дæ уарзт, 
Æмæ уылæнтау абухы, æхсиды, 
Нæ адæммæ уый иудзинадмæ сиды. 
Кæнынц рæнхъытæ монцифтонг, хъæрахст, 
Æмæ ызнаджы дæр æппарынц дисы, 
Дæ уд сæ мидæг ризгæйæ æрцард!!! 
2009 аз 
-N3^* 

НÆРТОНЛÆППУ 
Кокойты Махарбегæн 
1 
Тырын, дæуæн фæхъуыды кæнын арæх 
Æз де сгуыхтыл, цы пиллон сыгъд дæ риуы? 
Дæ зынг хъуыды дзынæзта йеуæд Ирыл, 
Ныфс дын лæвæрдта рухс зæлтæй конд зарæг. 
Дæ уды зæлыд, сау адзалы армæй 
Чысыл лæппуты ратыдтай, дæхиуыл 
Æруагътай барæй уымæн ды йæ риуыгъд, 
Дæуæн дæ цард уысммæ ыссис зынг таурæгъ. 
Йæ быны арт нæ бандзæрстай дæ гуылæн, 
Ды хуры тынæн разындтæ йæ халдих, 
Мæлæты хыз дæ уаз рухсæй ныххæлдис. 
Хуыссын дын кодта знæт фурдæн йæ гуылфæн 
Дæ зынг, фæлæ дзы стъæлфæн арвмæ стахтис, 
Дæ уды хурæн нæй æнус ныгуылæн. 
2 
Дæ дадзинты нæртон æхсар æхсыстис, 
Мæлæты уымæн не ’рдардтай æрдумæ 
Фæтых ыл дæ, ды баззадтæ цæрдудæй, 
Дæ фæлгонц арф мæ зæрдæмæ ныххызтис. 
Æмæ дæуæй уыдзынæн æз сæрыстыр 
Мæ царды фæудмæ, кувдзынæн дæ удæн: 
Цæмæй хуыцау уый ма бауадза цудын, 
Ды сдæ мæнæн мæ цин æмæ мæ рыст дæр. 
Æртхутæг ды дæ ингæны куы фестай, 
Цæмæндæр мæм фæкæсы арæх афтæ, - 
Нæ уыдзæнис уæддæр дæ уарзтæн рафтæн. 

Бынтондæр æм нæ дары бар фыдрæстæг, 
Уæлдунемæ йæ зарæг стондзæн фатау 
Æмæ йæ тæмæн хуры рухсмæ бафтдзæн. 
3 
Дæ цыбыр цард мæнмæ кæсы тæмæссаг, 
Уый зарæг уыд, йæ уаз айзæлд нæ фæуы, 
Уый равдыста: лæг а-дунемæ ’рцæуы, 
Фæкайа йын цæмæй йæ рис, йæ мастæй. 
Йæ сау хъыгæй дæуæн дæ уд ныммæстæг, 
Раст уый тыххæй нæ бакодтай æвгъау ды 
Дæ рухс бонтæ, -æрдуйын хидыл ауыгъд, 
Дæ хъысмæт та æрывæрдтай тæразыл. 
Мæлæтмæ акъул, анугъуылдтæ тары, 
Ныууагъта дын дæ рухс бæллиц дæ зæрдæ, 
Бæрзонд арвыл уый акалдта цæхæртæ. 
Ыстъалыйау цырагъ уый Ирмæ дары, 
0, ахæм удтæ судзой кæд йæ арвыл, 
Йæ фидæныл ын уæд мæ зæрдæ дарын!!! 
'ХЙ>Ф 

ÆРВОН ХЪЫНЦЪЫМ 
1 
Зæххон дуне, мæнмæ кæсыс ды сау, 
Æнусты дæргъы туг кæлы дæ риуыл, 
Æнус æййафы цард мæлæты риуыгъд, 
Æскъуыны йын æгъатырæй йæ тау. 
Фæкæсын æз мæхимæ уымæн цауд, 
Кæй вæййын рыгъд æмæ æнæбон иууыл, 
Кæй не ’рбады мæ саст хъуыды Хъæриуыл, 
Нæ йæ сыскъæфта уырдæм иу хатт уад! 
Мæ бон фæивын ницы у хуыздæрмæ, 
Чысыл куы радтин сау тыхтæн ныхкъуырд 
Фæнды мæ уый, фæлæ æдых мæ дзырд. 
Æви бæстыл фæхитдзынæн æндæргæй, 
Фыдмæлæтæн æз разындтæн йæ гуырд, 
Æдзух бæлдзынæн рухс дунемæ, ’ндæрмæ. 
2 
Ыстъалыджын арвыл мæ цæст хæссын, 
Йæ тыгъды мин-мин сусæджы æмбæхсы. 
Мæ хъуыды уырдæм арæх мæн фæхæссы, 
Рæсугъд дунетæм цингæнгæ кæсын. 
Фæтары вæййы ’васт мæнæн мæ зын, 
Мæ хъæдгæмттæ сæ рухс мæнæн æрæхсы. 
Мæхи ныннайын стъалыджын æртæхы, 
Мæ рыст уд мын ысхъарм кæны сæ зынг. 
Сæ диссаджы зард уыдонæн æз хъусын 
Æмæ мæ сæнтты самайын мæсыг. 
Тæмæнкалгæ йæ мидæг хур æссыгъд, 

Кæсы мæнмæ, фæлæ æваст нынкъусы 
Æцæгдзинад мæ зонд, цæуы мæ хъустыл 
Зæххон уынæр, нызгъæлстон та цæссыг! 
3 
0, базырджын куы фестин æз цæргæсау, 
Зæххон лæгмартæй æз фæтæхин дард, 
Мæ уд æнцой æссарид уæд уæларв, 
Æрвон фурды уый ленк кæнид - рæукæсаг. 
Мæнмæ зæххон цард худæг уæд фæкæсид, 
Йæ мин хъыгтæ мæнæй æнусмæ-тард, 
Сæрибар мыл узæлид йеуæд маргъ, 
Зæххон тармæ-иу дисгæнгæ æркæсин. 
Фæлæ дæн æз хъысмæты раз æдых, - 
Амранау мæ ныббаста фидар хæхтæм, 
Æрмæст сæ кæмттæ, быдыртæ - мæ хæтæн, 
Фæлæ уæддæр нæ дæн кæронмæ рыгъд, - 
Мæ рухс бæллиц мæ бæсты арвмæ стæхы, - 
Ныррухс ын кæны стъалыйау йæ тыгъд! 
*|*^и* 

ФЫДОХ 
Тасойты Ботазæн 
1 
Фæрынчын дæ уæззау низæй æваст, 
Бецау, куыд тынг дыл рахæтыд дæ хъысмæт, 
Йæ ихын улæфт банкъардтай фыдхъызтæн, 
Дæ рухс бæллиц куы ’фтыдта дидин раст. 
Мæлæты тасæй ды æппын нæ рызтæ, 
Нæ дардтай мурмæ халонæн йæ уаст, 
Уыдис цæфæй дæр фидæнмæ дæ каст, 
Нæртон барæг, ды де ’фсургъæй æрхызтæ. 
Нæ дæм уагъта Пегас æмгæрон сар, 
Уыдтай дæ фынты зонады бæрзæндтæ, 
Бæллыдтæ йын йæ рухс цъупмæ дæ сæнтты, 
Дæ фазыл æм бырыдтæ ды уæддæр, 
Уыд раздæрау цъæх арвы риу дæ хæтæн, 
Нæ ныууагътай хъайтарау ды дæ хæцæн!!! 
2 
Мæ нымд хæлар, æз дурдзавдæй лæууын, 
Цыма мыл сау æлгъыст æрхаудис арвæй, 
Дæ мæлæтæй мæ рис мæнæн фæарфдæр, - 
Кæсы мæнмæ: сæрсæфæнмæ цæуын. 
Куыд æхцон уыдис зæрдæйæн дæ уынд, 
Ныр дын æз хъусын ивгъуыдæн йæ тарфæй 
Дæ хъæлæс, уый мæныл узæлы дардæй... 
Мæ зæрдæйыл рæсугъд фынау лæууыс. 
Цыма та мын кæсыс æмдзæвгæ райгæ, 
Сывæллонау ды не ’мбæхсыс дæ цин, 
Зæгъыс: «Æппæлынмæ ды дæ æлгъин, 

Мæ зæрдæ йæм нырма кæны æхсайгæ, 
Уæдæ ныр дæр ды ма фæив дæ дин, 
Рæстдзинад зæгъ, куы нæ мыл зылдтæ сайдæй...» 
3 
Æнæ дæу ныр мæ бонтæ æз æрвитын, 
Ысты æнæцин, тарæрфыг, фæлурс, 
Йæ мыр-мырæй мæм нал сиды æфсургъ 
Цъæх арвæй мæм нæ ферттивы рæуфидæн. 
0, састбазыр цæргæсау зæххыл хитын, - 
Æдзух тыдтай мæныл дæ уды рухс, 
Фæлæ æваст дæуыл нынныгуылд хур 
Æмæ йæ хъæпæнты лæгæрдын митæн. 
Ныр дæм кæддæрау нал хъуысы мæ сидт, - 
Мæ уды хъæрæн фехъусын йæ айзæлд, 
Фæлæ нæ вæййы рухсвæлыст уый, райзæл. 
Зæййау дзы рацæуы уылæнтæй рис... 
Йæ уаз хæлар кæмæндæриддæр байсæфт, 
Нæ мын кæндзæнис ме ’рхуымыл уый дис!!! 
'Хй>Ф 

ИВГЪУЫД 
1 
Æз фехъуыстон: ивгъуыд у тар, æндзыг, 
Нæ йыл кæсы, æгæрыстæмæй, хур дæр, 
Адзал дзы алцы фестын кодта дуртæ, 
Æнусмæ сæ йæ талынгæй хынцы. 
Уым нал фæхъæуы искæдæм тындзын, 
Æрхизы рæстæг урс-урсид æфсургъæй, 
Йæ уылæнты хъæр нал хъуысы йæ фурдæн, 
Йæ сæрты хъазгæ ахизид мæлдзыг. 
Фæлæ мæнæн уæддæр у йедзаг рухсæй, 
Мысинæгтыл æм ногæй æз тæхын, 
Кæддæры уаз фæндæгтыл дзы хæтын. 
Цырагъау та мын судзы ног фæлурс мæй, 
Мæ сæфт уарзон мæ нал базыдта, сурс дæн, 
Фæлæ ныл цин кæны уæдау йæ тын! 
2 
Æмæ та ризы фырцинæй мæ уд, 
Кæддæрау ног уæ рухс къæсы цур бадæм, 
Стæм фыруарзтæй æндзыг æмæ нæ хатæм, 
Йæ мидбылты нæм иухаттау кæй худт 
Нæ уарзон стъалы, ногæй стæм хъæрмуд, 
Уыдис ын уый æхсызгон æмæ ардæм 
Йæ уаз тæмæн æрвыста уый йæ зардæн, 
Цыма дзырдта: «Æуыйау райдзаст ут!» 
Дæ цæстытæ дæуæн та уæд фырдисæй 
Æнæнхъæлæджы акалдтой цæхæр, 
Мæ уæхскыл мын ды ’ркъул кодтай дæ сæр, 

Фæкаст мæнмæ уый амонды æвдисæн, 
Фæлæ мæнмæ æваст æрыхъуыст рисæн 
Æрвон фæндыры тæгты кæуын, хъæрзт!!! 
3 
Цымæ цæуыл уыд рухс тæгты æрдиаг? 
Цæмæн райгуырд æваст мæ уды хъыг? 
Мæ цæстыты цæмæн ныууазал сыг? - 
Нынкъуыст бындзарыл зæрдæйæн йæ уидаг?! 
Æви уыдзыстæм сау тыхты фæндиаг, 
Уый арв зыдта, нæ уыдзыстæм фæрныг, 
Нæ ныккæндзæни цины уаст зæрныг 
Нæ амондыл, фæуыдзыстæм кæуинаг. 
Ныр мæм æрхуымæй алцы дæр зыны: 
Мæ уарзт ныххуыссыд, фестадис мысинаг, 
Мæ бæллиц ссис ивгъуыды хъазæн зинæн, 
Æвзалыйау мынæг æрттывд кæны. 
Æндæр кæмæндæр басгуыхтæ æфсинæй, 
Мæ хъуыдыйы, мæ фынты дæ уынын!!! 
'?<Й>Ф 

ХÆРИС 
1 
Дæу фенын арæх рухс хæрис, хъуынтъызæй, 
Куы базонин цæмæн дæ ды æрхуым, 
Дæ фалейæ кæны фæйлауæн хуым, 
Дæ бындзæфхад та не ’нцайы хъæрзынæй. 
Æви тæрсыс куы рацæуа тыгъдызæй, 
Æрра арвæй дæуыл, æнусмæ хуыст 
Дæ зынг уыдзæнис уæд, æмæ æгъуыст, 
Уæд нал уыдзынæ стъалытæн сæ хуызæй. 
Ивазыс сæм æхсæвыгон дæхи, 
Æрвон аргъæуттæ дын кæнынц сæ тынтæ, 
Æмбойны йеуæд асурынц дæ зынтæ, 
Зæхх-арвы æхсæн фестынц уыдон хид. 
Зæрин æфсургъыл сбадыс ды, тæхынтæ 
Цъæх тыгъдмæ сисыс, феныс уым зынгфынтæ 
2 
0, фæндаджы был ды æнус лæууыс, 
Хæлæггæнгæ фæндагæттæм фæкæсыс, 
Дæу адунейыл уыдонау фæлгæсын 
Фæнды, фæлæ дæ бон кæм у цæуын. 
Дæ зын уавæрыл райдайыс кæуын, 
Кæныс æрдиаг, фезгъалыс дæ цæссыг, 
Æрцæуы хæлд дæуæн дæ ныфсы мæсыг, 
Дæ уидæгты хъæрзын дæлзæх цæуы. 
Кæны уылæнтæ, райхъуысы сæ зæлланг, 
Цыма мæстæй дзæнгæрджытæ цæгъдынц, 
Фырадæргæй фæдис уым хъæр кæнынц. 

Дæ къалиутæй та райхъуысы йæ тъæлланг 
Уæд бул-булæн, йæ зæлтæ дын æхсынц 
Дæ хъæдгæмттæ, фæсурынц дын дæ фæллад! 
3 
Уæддæр нæ дæ фыдхъысмæтимæ разы, 
Цæрыс хъыджы, зындзинæдтæ быхсыс, 
Дæ цæссыгты æдзух дæхи æхсыс, 
Ды тар сæнттæй вæййыс æнæнцой, расыг. 
Дæуæй, бецау, фыдадзал хъулау хъазы, 
Æрвæрттывд дыл æвиллон арв æхсы. 
Уый залиаг калмау дæуыл тыхсы, 
0, цал хатты дæ уд йæ зынгæй басыгъд. 
Мæ зæрдæйæн дæ, уаз хæрис, æввахс, 
Дзыназгæ, уæддæр айзæлы дæ зарæг 
Æнусон цардыл, цыма хъусын таурæгъ, 
Æнкъарæнты бардз райгуыры æваст 
Мæ риуы, æмæ фервæзын æз тарæй, 
Сæ ныфсы рухс æхсы мæлæтыл фат!!! 
«и^и* 

ÆРХУЫМ 
1 
Фæхъуыды кæнын арæх æз мæ цардыл, 
Æмæ мæ удыл атыхсы æрхуым, - 
Мæ рухс бæллиц мæнæн æрцыдис хуыст, 
Уый баззадис кæмдæр ивгъуыды тары. 
Мæ фидæныл ма æз зæрдæ цы дарын? 
Цæмæн мæ скъæфы уырдæм тары хъуым? 
Æз баййафдзынæн уым фæстаг рæхуыст, 
0, чи ауагъта дон мæнæн мæ артыл? 
Дæ рæнхъытæ дын, ме ’мдзæвгæ, æхсын 
Мæ цæссыгтæй, мæ рис мын ды нуазыс, 
Мæ зæрдæйы хъыг æз дæуæн ныууадзын, 
Йæ уылæнтæ дыл уарзонау тыхсынц, 
Дæ тар зардæн йæ зæлтæй дæн æз расыг, 
Мæ удæн ды ирвæзынгæнæг разын! 
2 
Æрхуым дæн: иунæгу мæнæн мæ зæрдæ, 
Нæ йæм бырсы уылæнтæкæнгæ рухс. 
Æмæ кæны йæ уидаг тары хус, 
Æгъуызæй ’рвитын хурæмдых изæртæ. 
Ивылд фурдау тæхы ивгъуыдмæ рæстæг, 
Тæрсын: куы нæ мæм фæзына мæ хур, 
Куы нæ айзæла фырцинæй мæ худт, 
Куы нæ бахойон амонды къæсæртæ... 
Æррæвдау мын ды, ме ’мдзæвгæ, мæ уд, 
Рæхджы мын тар уад аскъæфдзæн мæ худ, 
Фыдадзал мыл æртыхсдзæнис фæдисæй, 

Ныззæлланг кæн, фæсур ын дард йæ хин, 
0, курын дæ, фæкай мын цъус мæ рисæй, 
Уысмы бæрц мын ды бавзарын кæн цин.. 
3 
Цæмæн æрцыдтæн а-дунемæ æз, 
Цы йын æрхаста хорзæй, цы, мæ райгуырд? 
Мæ бæллиц ыл æрмæст нытыхстис райгæ 
Æмæ йыл тауы тар сæнтты пæлæз. 
Тырныдтон, фæлæ не ссардтон фæрæз 
Йæ сæххæстæн, йæ хъæлдзæг зард нæ айхъуыст, 
Æнамонд у, бецау, нæ разынд рай-гуырд, 
Нæ ысхаста рæудидинæгау рæз. 
Нæ йæм бахудтис амонд, у хæрзиунæг, 
Æмæ уæлхъæдæй хус кæны, мæлы, 
Мæ царды ’рмæст æз сахуыр дæн бæллын. 
Æмæ нæ радта уый мæнæн хæрзиуæг, 
Бæлццон дæн, у мæнæн мæ хъысмæт лыг, - 
Нытыхсдзæн мыл фыдсар мæ балцы ниугæ!!! 
-и^и- 

ТУЛДЗЫ КЪОХ 
1 
Уæ хуызæй мæ зæрдæ нырризы, о, тулдзтæ, 
Кæсы мæм - уæ рухс риуты абухы рис, 
Стут арвы хъуыдытæ, æфтаут мыл дис, 
Æрвнæрдтæ уæ зæхмæ æрыскъæфтой тулгæ. 
Æрвæрттывдтæ ’ндзыгæй мæ разы - хæддзутæ, 
Сæ риутæй рæмудзы æдтæмæ фæдис, 
Кæрæдзийыл нал ныууадзынц ам хъуын-хъис 
Тымыгътæ, дзыназынц рæубæлæсты удтæ. 
Фæнды уæ цъæх тыгъдадмæ ногæй тæхын, 
Уæ бæллиц, йæ риуыл кæддæрау хæтын, 
Уæхиау уæ рухс фæнд фыдхъызты ныссалдис. 
Бынтон уæ нæ тавы зæрин хуры тын, 
Æдых у, йæ бон нæу фæсурын уæ зын, 
Цæмæн уæ æнхъæлын æрвæрдыны халдих?! 
2 
0, тулдзтæ, куыд уарзын уæ зарæгмæ хъусын, 
Йæ зæлтæ мæ удæн æрхæссынц æнцой, 
Æнхъæлын: уый денджызы уылæн мæлдзой 
Йæ уд исы дзыназгæ къæмбыры русыл. 
Уæ къалиутæ-къухтæ уын сонт уад æнкъусы, 
Сæ сусæг уынæрæй мыл тауынц æхцон, 
Цыма мыл нæртон лæг æртыхта йæ цонг, 
Æмæ мын ронг дары алæмæттаг къусæй. 
Ныррухс вæййы уадид уæ къохы мæ зонд, 
Ыстæхы цæргæсау мæ бæллиц бæрзонд, 
Тымыгътæм вæййынц тыгъд мæ уды пæлæзтæ, 

Æмбæхсы мын йе тары фидæн фыдтар, 
Уый зонын, фæлæ дзы уæддæр нæ дæн тарст, 
Кæнын æз цымыдис мæлæты фыдзæлтæм. 
3 
Рæутулдзтæ, куы ’рцыдтæн æнкъардæй уæ къохмæ, 
Æз аууæттæ фенхъæлдтон йеуæд сымах, 
Æваст мын уæ удтæ ыссыгътой цырагъ, 
Мæн хонынц ивгъуыдмæ, нымд бæстæмæ, рохмæ, 
0, загътат:" Уым раджы ныссабыр сты тохтæ, 
Тымыгътæ дын нал ныххойдзысты дæ рагъ, 
Кæсы дæм æнхъæлмæ уым тарвæлыст рагъ, 
Йæ уæлæ хызт уыдзынæ ’нусмæ фыдохæй!» 
Мæн уыцыкъахвæндагæй бахиз, хъысмæт! 
Мæ рыст уды цалынмæ абухой монцтæ, 
Мæхи æз раст йеуæдмæ амондджын хондзæн, 
Куы нæ уал мæ судза Ирыстоны мæт. 
Æмбойны ныххуысдзæн мæ царды ыстъалы, 
Ныттухдзæн мæн йеуæд йæ хъæбысы талынг!!! 
*ИЗ^=1* 

ÆЛГЪЫСТ 
Светланæйæн 
1 
Куы-иу дын ысуыдтон дæ хæдзар æз дардæй, 
Мæнмæ-иу ыстъалыйы хуызæн фæкаст. 
Ыссыгъд-иу мæ риуы йæ пиллонæй уарзт, 
Æз тарстæн мæ зæрдæ куы басудза й’ артæй. 
Дæуæн та йын карз уазал басгуыхтис уартæй, 
Йæ ихæн-иу рацыд мæ удыл æваст, 
Æрсдонау гуылфгæнгæ мын хаста уый маст, - 
Уæдта-ма ныххуыссыд мæ сыгъдæг æнкъарæн. 
Уæддæр-иу дæ уындмæ бæллыдтæн æдзух, 
Тæхуды, дæ цæсгом куы ферттивид хурау, 
Ныммыр-иу дæн ризгæ æз адæргæй, дурау. 
0, рудзынгæй-иу мæм нæ ракалд йæ рухс, 
Зындис-иу мæм тарæй дæлимоны ’фсургъау 
Мæ бæллиц-иу талынджы ’рхуымæй ныххус. 
2 
Дæ рудзынжы цур-иу нæ айхъуыст мæ зард 
Италиаг лæгау, фæлæ-иу мæ уды 
Зæлыдис мелоди, мæ уарзтæн йæ худын, 
Куы та-иу цæссыгтæ нызгъæлста æваст. 
Кæрæдзийы ивтой уым цин æмæ маст, 
Мæхи-иу æз барстон цъæх арвæн йæ фурдыл, 
Фæдис-иу дæн уымæн йæ райдзаст, йæ футтыл, 
Дыккаджы йæ халдих æз фестадтæн раст. 
Æнæнхъæлæджы-иу куы федтон дæ аууон, 
Уæд-иу æм сывæллонау адардтон арм. 
Фæкаст-иу мæм: хатæнæй раивылд хъарм. 

Йæ фæлмæн уылæнтæ мыл рухс тынтæ тауынц, 
Мæ алыварс батадис æхсæвы тар, 
Фæтары ис, цыма сæрсæфæнмæ хауын. 
3 
Дæ хæдзары фæрсты нæ цæуы мæ фæндаг, 
Вæййын æз æуый тыххæй тынгдæр æрхуым, - 
Цæфæй кæд нæ мæлыс, уæд, дам, дын рæхуыст, 
Ныффæлдæхти сау дур мæ бæллиц, мæ фæндыл. 
Нæ мæм бахудт амонд дæ цæсты гуылфæнтæй, 
Фæлæ мыл цин тауы дæ рудзынджы хуыз, 
Куы ма йæм бацыдтæн, кæйдæр дзурын хъуыст: 
«Ам рафтыдта ацы лæппу дæр йæ дæндаг!» 
Æрвдзæфау æз фесхъиудтон, зæрдæ ныррызт, 
0, нал нымæг кодта мæ удæн йæ рыст, 
Цыма йæм цъаммар лæг нывнæлдта цъыф армæй, 
Уæдæй фæстæмæ дзы фæабухы хъызт. 
Æз бафтыдтæн быдыры хъеллауыл тардæй, 
Цыма æз фыдæлгъыстæй фестадтæн сырд. 
*^^ф- 

ХÆДГЪУЫЗАМОНД 
Светланæйæн 
1 
Мæнæн дæ цæстыты нæ разындис бынат, 
Æндæры батавтой сæ узæлдæй, сæ хъармæй, 
Æваст æндæр ысбазырджын сæ уарзтæй 
Æмæ цъæх арвы риуæн базыдта йæ ад. 
Мæн та фæхаста дард сæ уазалæн йæ уад, 
Йæ ихын уылæн-иу мæныл уый рахста карзæй, 
Цæмæй мын скъаха уый мæ рыст зæрдæ йæ сартæй, - 
Рæсугъд æнкъарæнæн дзы мауал уа йæ фæд. 
0, ихдзагъд бæласау лæууын æз йеныр джихæй, 
Цыдæр хъæлæс зæгъы: «Ды дæ уæлгъæдæй мард». 
Фæлæ мæ саст уды нæ банымæги арт. 
Нæ ракаст дунемæ, кæнæ дæумæ уый тигъмæ, 
Дæ номыл ногæй уымæн айзæлыд йæ зард. 
Фæткъуыйау мын мæ уарзт кæнынц тымыгътæ уигъгæ. 
2 
Куы нæ разынай ды, тæрсын, мæ уарзт, æвдудон, 
Æгæнон тымыгътæн, мыййаг, куы радтай ком, 
Дæу ахæсдзысты дард æмæ кæмдæр дзæгъæл ком 
Дæ цæрæн суыдзæнис, уым риздзынæ сæ футтæй. 
Æмæ нæ фыдгултæм кæсдзыстæм йеуæд худæг, 
Кæндзысты ныл къæл-къæл, былысчъилтæ æргом, 
Нæ судзаг рисыл нын иваздзысты сæ ком, 
Цы сафынц уыдон, цæй, куы фестæм мах æртхутæг?! 
Мæ риуы уый тыххæй цæуы уылæнтæй рис, 
Æхсæв æнæнцой фынтæй фехъал вæййын тарстæй, - 
Цыма æз аззадтæн æваст афтид мæ уарзтæй, - 

Мæ уд æрвнæрæгау ныхъхъæр кæны фæдис, 
Тæрсын, куы ивгъуыйой мæныл æнæ дæу азтæ, 
Æмæ æз иунæгæй куы баззайон дзыназгæ. 
3 
Мæ уарзт, æрхæндæг разындтæ, æнамонд, 
Бæргæ зæрин рухсмæ æууындзыдтай дæхи, 
Фæлæ дæ къæхты бын ныккалд æрдуйы хид, 
Ныххаудтæ коммæ, тары дыл æрбабон. 
Æмæ æваст мæныл кæд скодта сау бон 
Рæвдау уæддæр æндæрты, фæлæ мæн æлгъит, 
Хъысмæт, рæдау фысым сын у, мæнæн æлгъин, 
Уадз, рахон мæн былалгъæй ды-лæгаууон, 
Мæхи нæ банкъардзынæн æз уæддæр мæгуыр, 
Цъæх арвмæ иунæг тулдзау æз кæсдзынæн, 
0, ризаг стъалыты чиныг кæсдзынæн. 
Нæ зæгъдзынæн: «Цы дæн, æлгъысты бон дæн гуырд» 
Сæрыстыр æз мæ рухс уарзтæй уыдзынæн 
Æмæ мæхимæ амондджын кæсдзынæн!!! 
*ХЙ>^' 

ХÆРЗБОН 
1 
Мæ уарзон тулдз, зæгъын дын æз: «Хæрзбон!» 
Дзыназгæ дæм фæстаг хатт æз æрцыдтæн, 
Уыдтæн-иу хайджын арæх æз дæ рыстæй, 
Æрвон фурды-иу ку’ абухта æрсдон. 
Куы-иу ыскодта ’васт дæуыл фыдбон, - 
Æрра арв-иу дæуыл æхста æрцытæ, - 
Тæссаг уысмтæ-иу демæ æз æрвыстон, - 
Мæ уды дуар æрвæрттывдæн уыд гом. 
Мæ фæндаг йеныр айсæфдзæнис тары, 
Дæу мысгæйæ ныххуысдзæнис мæ зонд, 
Фæлæ ма æз мæ зæрдæ ууыл дарын: 
Дæумæ уæддæр кæй не ’рцæудзæн рын-сон, 
Кæй уыдзынæ æнусмæ ды æвзонг, 
Мæнау кæй нæ бавдæрздзæни дæу талынг!!! 
2 
Уыдтæн-иу дард - лæууыдтæ ды мæ зæрдыл, 
Мæ хъустыл уад дæ къалиуты уынæр. 
Куы-иу фехъуыстон дардæй арвы нæрд, 
Дæумæ-иу йеуæд атахтæн мæ сæнтты: 
Уæд-иу тæссаг ныв ауадис мæ цæстыл, 
Дæуыл ныккалдта арвæрттывд цæхæр. 
Цыма дæ удæн хъусын æз йæ хъæр, - 
Мæнмæ-иу каст, дзынæзта-иу мæ зæрдæ. 
Æндæр тас мын æвзоны ныр мæ зонд: 
Фыдуаг лæппу дæумæ куы ’рцæуа, сонт. 
0, сау ми бакæнын куы уа йæ зæрды, 

Йæ сау фæрæт куы фæхæсса бæрзонд... 
Æмæ куы ныууара уæд туг дæ сæрыл, 
Уæд чи рахæцдзæнис дæуæн дæ сæрыл?! 
3 
Фæстаг хатт-ма дæ сыфтæрты сæр-сæрмæ 
Æз хъусын, ногæй мыл æфтауыс цин, 
Куы нæ мын уаид ныр адзал æхсин, 
Цæргæсау та кæнин æз ленк дæ сæрмæ 
Хъуыды-æфсургъыл, дард арвы къæсæртæ 
Ныххоин, стъалы-дунетæм кæсин, 
Æмæ зæххон хъыг уыдонмæ хæссин, 
Нæ уаид афтæ рисæй дзаг мæ зæрдæ. 
Зыдæй дыл йеныр æз хæссын мæ цæст, - 
Дæ уаз уындæй фæстаг хатт уон æфсæст, 
Мæ уарзон тулдз, ныттыхстæн дын дæ зæнгыл, 
Хуыцаумæ скуывтон, у йын ды фæдзæхст. 
Дæ рай-уынæр æнусмæ хъуысæт зæххыл, 
Мæрдты дæр æй æз дардзынæн мæ зæрдыл!!! 
«&<й» 

ТÆХУДЫ 
1 
Æдзух кæнын дæумæ, рæутулдз, хæлæг, 
Цыма дæ дадзинты цы ныфс æнхъæвзы? 
Дæуæн дæ бæллиц карз адзал куы скъæфы, 
Æххуысмæ дæм нæ вæййы уæд зынæг. 
Дæумæ лæбурынц тымыгътæ зымæг, 
Дæ сыфтæр згъæлы, - фыррыстæй ныхъхъæрзыс, 
Мæгуыргурау ысвæййыс ды фыргæвзыкк, 
Фæлæ та уалдзæг фестыс рай-зырнæг. 
Æмæ дæумæ фæкæнын æз тæхуды, - 
Цъæх арвау айзæлы дæ куыд, дæ худын, 
Æнæнхъæл уымæн басгуыхтæ æрвад. 
Æрвæрдын арæх атыхсы дæ удыл. 
Ды базыдтай æнæмæлæты ад, 
Æнусты ’хсæнты ды тæхыс, зынг-фат! 
2 
Тæхуды, æз дæуау куы уаин фидар, 
Куы уаин быдырты хъыджы ныгъуылд 
Дæуау, уæд иунæг уаз уысмы æмгъуыд 
Дæ цины зардмæ æз уæддæр æрвитин. 
Уæд чизоны нæ уаид тар мæ фидæн, 
Нæ мæм кæсид мæ цард цæсты ныкъуылд. 
Нæ хонин уымæн æз йæ хур ныгуылд, 
Уæд сомбонмæ æз цины уац æрвитин. 
Цæхæртæ калид уæд мæ уды зынг, 
Ыстъалыйау æрттивит уый уæд дардмæ. 
Æмæ ныххудин рухсæн æз йæ тарфæй. 

Уæд уаин искæмæн ныфсы мæсыг, 
Йæхи-иу исчи батавид мæ тавсмæ, 
Ызгъалин йеуæд арвау цин цæссыг. 
3 
Æмæ та мæнæ æз лæууын дæ цуры, 
Дæ дæрзæг зæнгыл дын хæссын мæ арм, 
Уылæнтæй мыл уый байтауы йæ хъарм, 
Гыццийау мын цыдæр рæвдаугæ дзуры. 
Мæ сагъæс мын дæ уаз уынæрæй сурыс, 
Дæ цъуппæй стоныс ды цъæх тыгъды цар, 
Æввахсдæр мæм æуымæн вæййы арв 
Дæ фарсмæ, уæд мæ бæллиц свæййы хурын. 
Куы дымы уад, уæд фестыс ды пæлæз, 
Æмæ мæхи уæд науыл æз æнхъæлын, 
Æнахуырмæ фæкæсын уæд æнхъæлмæ. 
Цыма æххуысмæ сиды тарст хъæлæс, 
Кæсы мæнмæ, ныууадзы мæ кæлæн, 
Æмæ уæд æз мæ базыртæ æркалын. 
Ф^Й^' 

БÆЛЛИЦ 
Абхазæн 
1 
Рухс таримæ хæцы Абхазы арвыл, 
Йæ уаз бæллицтæ джихæй хауынц зæхмæ, 
Æвæлмас у сæ æрхуымзæл сæх-сæхмæ 
Зæрин хур, мигътыл бафынæй ис тарфæй. 
Фыдæлтæй йын ызнаг йæ амонд мары, 
Цынæ хин митæ уый хæссы йæ сæрмæ. 
Ивгъуыд æнустæн се ’рхæндæг сæр-сæрмæ, 
Апсныйы зæхх бынтон æнцой нæ ары. 
Сæ амонд иу уыд Иримæ, о, мур дæр, 
Нæ федтой цин, нæ сæ уагътой сæхи бар, 
Цыдысты сыл æрмæст цæссыгты фурдтæ. 
Сæ уаздæр бæллиц рагæй у уæгъдибар, 
Æрвнæрдау сæм куы’ ртулид ныр сæрибар, 
Ныххудиккой сæ дзыхыдзаг уæд дуртæ!.. 
Сагъæс 
2 
Фæленк кæны Абхазы арвыл сагъæс, 
Æнус, дымгæйау, мигътимæ æрцард, 
Йæ мидæг ис цæссыгтæ æмæ арт, 
Апсны нырма зын амондыл нæ фæхæст. 
Хъæрзы нырма, йæ уаз бæллиц нæ сæххæст, 
Æрцыд фыдгул Абхазы зæххæй тард. 
0, сау тыхтæ та цыргъ кæнынц сæ кард, 
Тырнынц, цæмæй Апсны уа ногæй ахæст. 

Кæд æрцæудзæни сагъæсæн кæрон? 
Кæд баззайдзæнис мигътау уый цъæх арвыл? 
Кæд ыл сæрибар скæна рухсæй рон, 
Йæхи ныннайа рухс фурдæн йæ арфы, 
Уæд знаджы фæндтæ басудздзысты арты, 
Ныхсдзæн Апсныйы цинцæссыгæй бон!!! 
Сæрибар 
3 
Апсныйы зæхх, æнусдæргъы дæ фынты 
Уыдтай сæрибар, фæлæ уый уыд дард, 
Уыдис, уыдис дæ æфхæрæг мæнгард, 
Ныббаста дæ, нæ уыд дæ бон ыстæлфын. 
Фæлæ нæ баззад де знаг дæр æвыдæй, 
Тæбæгъы донау акъулис йæ цард, 
Ысирвæзтис йæ хин, йæ фæндтыл арт, 
Сырдау ыстыхстис хызы уый, цыфыддæр. 
Дæумæ ныр у зæрин амонд æввахс, 
Фæцырд у, цæй, æмæ йæ маргъау ’рцахс, 
0, мауал хъус фыдызнагæн йæ сæнттæм, 
Тар - уый æрдыгæй, рухс хæцы дæ фарс, 
Ды ма баууæнд: тæссагдæр у цæф арс: 
Цæттæ йæ къухы сау рæхыс æфсæнæй. 
*Хй» 

ÆХСÆВ ÆМÆ КУЫРЫХОН 
Мæргъиты Алыксийæн 
1 
Дæ хуыз мæ цæстыл ауайы, Куырыхон! 
Дæ алфæмбылай дуне у фынæй, 
Дæ цырагъы рухс нæу æрмæст мынæг, 
Кæны уый хатт фæппæрт-фæппæрт ызныхау, 
Сырдау æхсæвæн райхъуысы йæ рыхын, 
Уый фырмæстæй ыссыгъдис сау зынгæй, 
Нымдзаст дæм ис, улæфы ма зынæй, 
Ныуурæдта йæ хинæйдзаг къæрныхау. 
Нæ баурæдта уый уæддæр йæхи, 
Йæ тар армæй дын бахоста дæ рудзынг, 
Нæ йын æрдардтай ницæмæ йæ хин, 
Дæуæн дæ бæллиц тынгæй-тынгдæр судзы, 
Тæмæнтæ калы, фидæнмæ рæмудзы, 
Нывæндыс ын йæ тынтæй уырдæм хид. 
2 
Дæ бæллицæн йæ тынтæй хид нывæндыс 
Рæуфидæнмæ, ысвæййы дуне ’ндæр, 
Ныххуыссы удты пиллонкал цæхæр, 
Фыдрæстæгæн йæ бархъомыс, йæ фæндæй. 
Ыстыр Васойы уаз цардæн йæ фæдтæ, 
Цæмæй æнусмæ ма нымбæрза тар, 
Цæмæй уый ма суа дард ивгъуыды ’ндæрг, 
Тæха рæуфурдæй фидæнмæ йæ фæндаг. 
Ыснывонд кодтай уымæн ды дæ тых, 
Йæ цард дæ руаджы каль^ныр тæмæнтæ, 
Фæйлауы та кæддæрау уый уылæнтæй, 

Дæ чингуытæ йæ райгæйæ дæттынц 
Фæстагæттæн, нæ фæмæнг сты дæ сæнттæ,- 
Сæ бæллицты дунемæ уый тæхы. 
3 
Куы ’ртыхстис ногæй уаз Ирыл адзал, 
Дæ уд уæд байдзаг тар æмæ æрхуымæй, 
Дæуыл-иу фехста хъизæмар йæ уылæн, 
Æнæнхъæлæджы демæ уый æрцард. 
Фæлæ æрлæууыд тулынæй йæ цалх, 
Æрцыд кæрон хуыдалынджы рæхуыстæн, 
Дæу бауырныдта рухсæн нæй ныххуыссæн, 
Адзалæн дæр ыссарæн ис мадзал. 
Рæвдауы дæу сыгъдæг арвæн йæ хуыз, 
Фæлæ уæддæр æппын æнцой нæ арыс, - 
Фыдмæлæтæй йæ сау улæфт æнкъарыс. 
Тæрсыс, куы нæ уа уымæй Ир æгъуыст, 
Æмæ дæ уд йæ иудзинадыл хъарыс, 
Цæмæй йæ ма ныссийын кæна хъызт. 
-ИЗ^Ф- 

ИРЫСТОНÆН 
1 
Кæсын дæм хохы цъуппæй æз, Ирыстон, 
Дæ быдыртæн куыд райдзаст у сæ хуыз, 
Нæ уыдысты, цыма, бынтондæр хуыст 
Сæ цырæгътæ, нæ хъæрзыдтой фыррыстæй. 
Кæсы мæнмæ, мæ зæрдæмæ ныхъуыстон, 
Æрæджы хотыхты нæрын ам хъуыст, 
Æфхæрдтой дæу, нæ сын уыдис æрхуыст, 
Дæ уд рызтис сæ дæндæгты хъыррыстæй. 
Нæ сыхæгты аххосæй нæу бæлвырд 
Ныртæккæ дæр, мæ Райгуырæн, дæ хъысмæт, 
Нырма дæр ды нæ фервæзтæ фыдхъызтæй, 
Фыдкарзæй дæм æвзиды уый, тæлфы. 
Тæхуды, Мæ Ир, тар арв дæр куы нæ схъызид 
Дæуыл, фыдгулы ку’ асаид йæ фын!!! 
2 
Дæ быдырты дын денджыз æз æнхъæлын, 
Сæ тыгъдады дзæгъæл уадтæ хæтынц, 
Сæ уылæнтæ цъæх цæргæстау тæхынц, 
Бæрзонд арвы риуыл æрзилынц хъалæй, 
Фæлæ цæмæн у афтæ ’рхуым сæ хъæлæс? 
Дæ хъæдгæмттæ дын кæд, мыййаг, æхсынц? 
Дæ судзаг рис дын семæ кæд хæссынц, 
0, Райгуырæн, цæссыгтæ дыл нызгъалынц?! 
Æз рындзы был æдзынæгæй лæууын 
Æмæ мæ сæнтты сабыргай бæллын: 
Уадз, Райгуырæн, уæд рухсæй конд дæ зарæг, 

Йæ цинмыртæ дын айсафæт дæ зын, 
Йæ уылæнты дæ арвæй сурæт тарæн, 
Дæ удæй мауал райхъуысæд хъæрзын! 
3 
Фæленк кæны, Ир, мигъты бардз дæ арвыл, 
Йæ мидæг, хатын, ис æмбæхст тымыгъ, 
0, фырæзнæтæй уый æваст ыссыгъд, 
Ысфæйлауынц йæ зынг уылæнтæ дардыл, 
Йæ дæрзæг, судзагулæфт ын æнкъарын. 
Гæдыхъæдау фыртæсæй ризы тыгъд, 
Æрцыдысты йæ уæлæ уадтæ тыгъд, 
Мæ къух æрхуымæй ауыгътон мæ цардыл. 
Кæд уый хæссы мæ Райгуырæнæн сар, 
Уæд курын,уад, йæ гуылфæнмæ мæн ахæсс. 
Йæ разæй, уадз, ысуон мæлæты ахæст. 
Æваст æрвæрттывд алыг кодта тар, 
Æмæ уысммæ æз бакуырм дæн æрвирдæй, 
Мæ Ир, куы уаид афтæ рухс дæ фидæн! 
'ХЗ>Ф 

ÆГЪУЫСТАГ 
Санахъоты Гришикæи 
1 
0, зонын, уыд дæ зæрдæ арвау ирд, 
Алдзæн рухсау дæ уд цæхæртæ калдта, 
Сæрибары алфæн йæхи уый хъардта,- 
Уыдис æгасæй тугæрхæм дæ риу, 
Уыдис та тары ахæсты дæ Ир. 
Кæддæрау æм лæбурдтой знæгтæ-хъалтæ, 
Ныссагътой йын йæ рухс риуы сæ кæрдтæ, 
Цæмæй æнусмæ ма рафтауа’фсир. 
Дæ хъæр цæргæсау райхъуыстис йæ тыгъдæй, 
Дæ зынг хъуыды йыл айтыгъта йæ базыр, 
Тымыгъ дзы сыстад, знаджы зæрдæ басыд. 
Цæмæй ирвæзт уа Райгуырæн йæ тыхстæй, 
0, уый охыл дæумæ цы хъару разынд, - 
Фыдгулыл ды, æрвæрттывдау, нытыхстæ! 
2 
Лæбурдтой знаджы танктæ уæд Пырисмæ, 
Сæ сармадзанты нæрын дардмæ хъуыст, 
Сæ фæнд: сæрибары цырагъ уа хуыст, 
Иæ рухсæй уа æнус æрмист Ирыстон. 
Тыдтой йыл тар сæ цæлхыты хъыррыстæй, 
Нæ лæппутæй уæд бирæ уым фæхъуыд, 
Хъуыст Иры зæххы хъæрзын æмæ куыд, 
Уый сæрды тарфы басыдис фыдхъызты. 
Дæ уд ныррызтис, кодта хъæр, фæдис, 
Нæртон Батрадзау февзæрдтæ сæ разы, 
Фыдгулты удтыл тасы уылæн рацыд, 

Æвиппайды сыл бафтыдтай фырдис, 
Тырын, дæ зæрдæ цавæр фидар разынд, 
Кæд дзы, мыййаг, уæларвон зынг сыгъдис? 
3 
Уæззау цæфæй ызнæгты раз лæууыдтæ, 
Фæлæ уæддæр нæ банымæг дæ зард, 
Дæ риуæй ратахт риссаг зарæг-маргъ, 
Сæрибарыл дзынæзта уый, фæкуыдта. 
Фыдызнагыл зынг цæссыгтæ нызгъæлста, 
Æхстой йæ тынг, - рæстдзинад уыд йæ уарт, 
Бæрзонд арвмæ йæ сыскъæфта рæууад, 
Цъæх тыгъды дардыл анæрыд йæ хъæлæс. 
Ыскъуыдысты сæ удтæ знæггæн мæстæй, 
Ныдджих ысты, дæу бафарстой ызнæтæй: 
«Зæгъ-ма, хæйрæг дæ, æви зæд æрвон?» 
Тыхæй-фыдæй ма ’рбамбырд кодтай тыхтæ, 
Фæстаг хатт ма ды Ирмæ уарзтæй ссыгътæ, 
Сæрыстырæй сын загътай: «Дæн ирон!» 
•;<й» 

МЫСИНАГ 
Мæ хæлар Джиоты Михаилы рухс ном дзы арын 
1 
Ды дæр фæцыдтæ аууæтты дунемæ, 
Æмæ мæ удыл атыхст ризгæ тар, 
Ысуагъта дзы йæ тын æваст æвзар, 
Кæсы мæнмæ: уый бамдзæрин ис мемæ. 
Сæуæхсид нал уыдис мæ удæн фенæн, 
Цыма дæуау æрцыдтæн цардæй тард, 
Æрмæстдæр сарæн хъуыстон æз йæ зард, 
0, чи мæ скъæфта æхсæвы гуылфæнмæ?! 
Мæ хæстæг уд, куы фæтары дæ ’васт, 
Уæдæй нырмæ бынтон æнцой нæ арын, 
Æнкъардæй мæн рæумысинаг æссары, 
Мæ уды дидин рафтыдта уый раст, 
Фæсуры дзы йæ уаз тæмæнæй маст, 
Нæ фæдæлдон вæййы йæ руаджы тары. 
2 
Цы бон амардтæ ды, лæууы мæ зæрдыл: 
Лæбурдта хурмæ саутар мигъты бардз, 
Мæ сæрыхил мæнæн ыслæууыд барц, 
Йæ тынтæ йын куы федтон æз лæзæрдæй. 
Ныр дæр нырризы сусæг тасæй зæрдæ, 
Уæдæй дзы баззад сагъдæй уымæн й’ арц, 
Иæ уазал улæфтæй мæн судзы тар, 
Йæ уылæнтæ мыл фехсы сау æхсæрдзæн. 
Æрцард мæ уды гъеуæдæй фæдис: 
Кæд ахуыссыди уæд дæ царды стъалы, 
Уылæнтæй арвыл уымæн рацыд талынг. 

Æрвгæрæтты йæ судзгæ фæд зындис, 
Кæсы мæнмæ нæ фестадуый æвзалы, 
Мæ мысинæгты уый тæмæнтæ калы... 
3 
Мæн сау хъыг арæх сыздухы уæрдæхау, 
Æрхæссы мын мæ уды тæгтыл й’ арм, 
Фæтæхынц дзы фæдисы зæлтæ дард, 
Фæлæ сын нæй мæ царды бонтау здæхæн. 
Мысинаг-цæргæс мæм æваст æртæхы, 
Æмæ мын басгуыхы тæмæссагуарт, 
Ысгуылф кæны мæ риуы монцты арт, 
Мæнæн ысвæййы уаз ивгъуыд мæ хæтæн! 
Уæрæх мæ разы айтынг ис йæ фурд, 
Кæддæрау дын дæ фæлмæн хъæлæс хъусын, 
Кæсы мæнмæ - мæ уды рис фæхъуызы, 
Æваст мæ рагъæй ахаудис йæ дур - 
Мæ зæрдæ ногæй байрадис дæ хуызæй, 
Ивгъуыд боныл та ногæй ракаст хур!!! 

АРВÆМÆИРЫСТОН 
Бестауты Гиуæргийæн 
1 
0, цал азы дæ зынг хъуыды фæхатти 
Фыдæлты фæндæгтыл, нæ лæвæрдта дæуæн 
Æнцой нæртон хъайтар, ыскодта дын кæлæн, 
Дæуæн æдзух йæ хуыз дæ цæстыл уадис. 
Йæ сусæг ын дæ куырыхон зонд хатыд, 
Æнусты ’хсæнæй калдта уый тæмæн, 
Зыдтай: истори разыны хатт мæнг, 
Фæлæ æртæхы фидæнмæ уый уадау. 
Уыдис йæ автор кадæгæн Сослан, 
Йæ цард «Ыстайы цармдарæджы»'вдыста, 
Дæу ацы хъуыды афтæ тынг рæвдыдта. 
Æмæ хъуытазау кодта раст зæлланг 
Дæ армы сис, нæ зыдта уый фæллад, 
Йæ удимæ дæхи уд дæр хъæрзыдта... 
2 
Сыгъдис дæ риуы Ирмæ уарзт æнæнтау, 
Куы-иу ыл æртыхст рухсы бæсты тар, 
Дæ уды-иу ныззарыдис уæд сар, 
Дæ рухсвæлыст æмдзæвгæ-иу дзынæзта. 
Йæ мидæг-иу дæ рис цыдис уылæнтæй, 
Ыскъæфтой дын дæ уды æрхуым хъæр, 
Нæ быхстай ды Ирыстоны æфхæрд, 
Йæ фæлгонц никуы схицæн ис дæ сæнттæй. 
Дæ зæрдæйыл йæ хъыгтæ уагътай уазæн, 
Уæддæр дзырдтай: «Нæ йын бæззын фыртæн!» 
Дæ рухс риуы цы сонт цæхæр ныууазал, 

Бецау, цы фæндтæ ахастай мæрдтæм! 
Сæ рыст, сæ цин ныр джихæй æз ныуазын 
Дæ сусæггаг æмдзæвгæйы мыртæн. 
3 
Куы дын кæсын æз де’мдзæвгæтæ уæд, 
Æнхъæлын æз, мæнмæ цъæх арв ныххуды, - 
Тæмæссаг тынтæ атыхсынц мæ удыл, 
Дæ рис æрцыд йæ риуы кæд ныгæд. 
Тырныдтай йæм, цыма уыдтæ йæ зæд, 
Уыдис дæ мад, нæ дæ уагъта уый цудын, 
Æвæрдтай ныфс: адзалы рисарм-дурын 
Нæ ныссæрфдзæн йæ уаз риуыл дæ фæд. 
Куы дыл æртыхст æгъатырæй фыдтар, 
Уæддæр ын хид ды авæрдтай йæ тыгъдмæ, 
Дæ бæллиц ды æрвон зынгæй ыссыгътай, 
Æмæ йæ тарфмæ фатау уый фæтахт, 
Нæ дæ уагъта æвæлмонæй йæ сусæг, 
Фæстаг уысммæ йæ зардмæ уыдтæ хъусæг!.. 
*И3^4- 

ХÆРЗБОН 
Мæ фыд Лентойы рухс ном дзы арын 
Цикл 
1 
Дæ ингæнæн йæ уæлхъус æз лæууыдтæн, 
Уæддæр æнхъæлдтон кæд уынын уый фын, 
Фæндыдис мæн ныхъхъæр кæнын: «Уæ куыдæй 
Фæлæуут, растдзæн табæтæй мæ фыд!..» 
0, уыд дæ цæсгом диссаджы æвæлмас, 
Мæлæтыл, цыма, не ’рывæрдта й’ арм, 
Æнхъæлдтон æз, æртæфстис дыл дæ фæллад, 
Кæныс фынæй, нæ дæ алыгъдис цард. 
«Зæгъ ын хæрзбон» - мæнмæ ысдзырдта чидæр, 
Æмæ фæтахтысты мæ сæнттæ дард, 
Æмæ кæуы, цъæхахст кæны мæ фидæн, 
Мæ алфæмбылай рухс дуне фæтар. 
Æрбайхъуыстис мæм цинхъæлæстæ, худын, 
Æрхаста сæ æваст кæцæйдæр уад, 
Мæнæн та хъызт уæд абухта мæ уды, 
Мæлæты хыз мæныл дæр уæд æрхауд. 
Дæ цæсгомыл дыдзы хуры тын хъазыд, 
Æргъæвст хур дæр дын кодта кæд хæрзбон, 
Мæ рыст уд дæм дзыназгæйæ æртасыд, 
Фæстаг уысмтæ, зæххон фынты кæрон. 
Мæ тар зæрдæйы рухс хъуыды тæлфыдис, 
Нæ удты ’хсæн нæ фехæлдзæнис хид. 
Дæ тар ингæныл хаудис миттъыфылтæ, 
Æз æмæ де ’хсæн уарыд, уарыд мит. 
1994 аз, тъæнджы мæйы 22-æм бон 

2. Сагъæс 
Фыццаг хатт Ног азыл æнæ дæу ’мбæлын, 
0, судзы, судзы мын мæ зæрдæ рис, 
Хъæр дæм кæнын, цæгъды мæ уд фæдис, 
Фæлæ мæ разы ’рмæст дæ аууон змæлы. 
Мæлæты тар... Мæ удмæ рухс нæ кæлы, 
Мæ цард мæнæн дыууæ дихы фæцис, 
У фыццаг - рухс, кæны дзы бæр мæ цин, 
У дыккаг - тар, мæ амонд дзы ыстъæлы. 
0, уый мæнæн у сусæггаг, фæлæ 
Йæ мидæг ис хуыснæгау ’мбæхст мæлæт, 
Уылæнтæ мæ æдых бæлæгъау скъæфынц, 
Мæ уды уазал д’ амæлæтæй ’рцард, 
Уæддæр мын рухс кæны мæ цард дæ ард. 
Дæ уаз ном дын нæ бауадздзынæн сæфын. 
3. Катай 
Баба, æмырæй ацыдтæ æнусмæ, 
Цы бабыхста дæ фæлмæн уд, мæ боныл, 
Æрхаудис дыл фыдуаг талынг æмбойны, 
Ды афтæмæй æдзух бæллыдтæ рухсмæ. 
Гыццийау дыл уад тоны ныр йæ рустæ, 
Дæу агурæг мæрдты бæстæмæ тоны, 
Дæ фенынмæ йæ былтæ ’хсыны, зонын, 
Æмбары мын æрмæстдæр уый мæ тухсæн... 
Ныррыхы арсау, тар уæлмæрд нырризы, 
Æргæр-гæр кæнынц миттъыфылтæ, тъизынц, 
0, уый дæуыл цæссыгтæ уад ызгъалы? 
Йæ сау æрхæндæг бафтыдис дæ рисыл, 
Æмæ зыр-зыр кæны цъæх арвыл стъалы 
Дæ сагъæсæй, уый судзы, нæу æвзалы. 

4. Фæдзæхст 
Баба, дæ фæстаг ныхас мын нæ загътай, 
Æмæ мæныл дывæр æртыхст æрхуым, 
Мæхи æнхъæлын гоби æмæ куырм, 
Йæ базыртæ мыл саудалынг æруагъта. 
Бецау, фыдадзал дзурын дæу нæ уагъта, 
Йæ сау армæй дын ахгæдта дæ хъуыр, 
Дæ фæдзæхст ныр зæринау ’рттивы уым, 
Дæ уаз уд та фæдис дзæнгæрæг цагъта. 
Уæлон дунемæ суагъта рухсæй тау, 
Æрцæуынц хатт мæгуырæн дæр йæ фынтæ, 
Æмæ мæм дуне нал фæкастис сау, 
Нытыхсынц мыл, хъæр мæм кæнынц йæ тынтæ: 
«Уæд а-дидинау ’нæкъæм, рухс дæ цард., 
Куы бахъæуа, уæд Ирæн басгуыхуарт!!! 
5. Æгуыдзæг 
Баба, дæ хæс нæ бафыстон дæуæн, 
Ныббар, ныббар, дæ иунæг фырт æгуыдзæг, 
Дæн джитæнты, фæвæййын æз æгъуыссæг, 
Куыдзау нæмы ныр маст лæдзæгæй мæн. 
Цæмæн рантыстæн ахæмæй, цæмæн? 
Фæсидтæ-иу мæм арæх ды æххуысмæ, 
Фæлæ дын д’ арм нæ рог кодтон дæ куысты, 
Мæ æгъуыз уд-иу не скалдта тæмæн. 
Дæ ингæны цур ныр лæууын лæгау, 
Нытыхст мыл катай раст мæлæтау сау, 
Мæ зæрдæ мын йæ их къухтæй æнкъусы, 
Æз халæтты мæстæимарæн уаст хъусын, 
Кæл-кæлгæнгæйæ мыл æвæрынц фау: 
«Ныр байрæджы, мæрдтæм нæй хойæн рудзынг!» 

6. Иунæгдзинад 
Рæстæджы фурдтæ дæ ингæны фæрсты цæуынц, 
Хъазгæ, æвæлмонæй уыдон ивгъуыдмæ ивылынц, 
Урссæр æнусты хæрæмигъы тары ныгъуылынц, 
Райгæйæ семæ зæххон хъыгтæ, цинтæ хæссынц. 
Хъалæй дыл кæд ныр сæ уылæнтæ уыдон æхсынц, 
Сурынц дын уыдон дæ урс катай митау тъыфылын?! 
Бамбæрстой кæд ныр адзалы хъузæттæ сæ зылын, 
Гъемæ æрхуымæй дæ уды хъæдгæмттæ æхсынц. 
Гъе, дыл рæуфынау æрмæст иунæгдзинад æртыхст, 
Кæд дын фыдæнæн айдагъ уый рæвдауы дæ зæрдæ, 
Гъе, уæд куыд хъæддаг, куыд æгъатыр разынд хъысмæт, 
Иунæгæй’хсæры апп хæргæ, уыдтæ-иу ды тыхст, 
Дардтай уæлон царды гомæй дæ уды дыуæрттæ, 
Æви цы нæ уарзæм уый нын схай кæны мæлæт. 
7. Фæдис 
Ды æнусмæ куы ацыдтæ цардæй, 
Уæдæй бацард мæ уды фæдис, 
Сног мын кæны æрвылбон мæ рис, 
Уадтымыгъау фæниуы мыл карзæй. 
Нæ, дæуæн æз нæ басгуыхтæн уартæй, - 
Æмæ масты ’вджид зæрдæ фæцис, 
Уый мæлæтмæ кæндзæнис мæн цъист, 
Сау адзал мæм лæбурдзæнис карзæй. 
Искуы талынг куы ’ртыхса мæныл, 
Цард куы атæха маргъау мæ фæрсты, 
Райхъал уыдзынæ, хъуысдзæн дæ хъæрзын, 
Уæд æртыхсдзæн фырты маст дæуыл, 
Уæд кæндзынæ мæлæтимæ хыл, 
Ды кæндзынæ мæрдтæй мæн ирвæзын. 

8. Æнхъæлц 
Мæ катай мыл куыдзау нынниуы, 
Æнусмæ бахаудтæн йæ хызы... 
Мæсыг уый сарæзта мæ риуы, 
Æдтæмæ дзы æппын нæ хизы. 
Дæ адзалы бон райгуырд иууыл, 
Æмæ мыл карз тымыгъау схъызы. 
Кæйдæр æвирхъау хъæрæй схъиуын: 
«Мæлæт мыггагмæ у нæ фысым!» 
Уæддæр кæсы мæнмæ цæмæндæр, 
Зæххон цард нæу кæрон нæ сæнттæн, 
Мах искуы райгуырдзыстæм ногæй, 
Æрцæудзæн уæд кæрон нæ рисæн, 
Фæлæ нæ сулæфыдтæн рогæй: 
Куы нæ дыл фембæлон...нырризын!.. 
9. Тынтæ 
Рухс Æрфæны фæд сагъæсау разынд, 
Мæн йæ хъыгæй йæхимæ æлвасы, 
Мигътæн хъал уад сæ дзыккутæ фасы, 
Арвы риуыл зæд чызджытау хъазынц. 
Мæй сæ уынæр, сæ урс сæнттæй расыг, 
Нуазы уæлмæрды карз фыдох, мастæй. 
Сидынц мæрдтæм йæ урс тынтæ: «Растут». 
Не сты уыдон адзалимæ разы. 
Ам ныгæд сты æгъуыстаг дунетæ, 
Ис ма ’рмæстдæр сæ тар сагъæс немæ, 
Стъалытæ сæм цъæх арвæй кæсынц. 
Æз æнхъæлын ныр зæххæн йæ арфæй 
Уыдон стъалытау ферттивынц арвмæ, 
Уым æмбæлынц сæ тынтæ, тыхсынц. 

Ю.Хур 
Сау мæлæты фыдæнæн æнусмæ, 
Ды мæ фынты æрцардтæ, баба! 
Нæ, нæ дæ ды адзалы дæлбар, - 
Мæхи тавын дæ уаз уды рухсмæ. 
0, æрцæуыс мæм ивгъуыды хъузгæй, 
Де стыр уарзтæй æрхæссыс гæбаз. 
Кæд хуылыдз вæййы цæссыгæй баз, 
Уæддæр зæрдæйæ асурыс тухсæн. 
Нæй, нæ кæсы ивгъуыд боныл хур, - 
Дзуры афтæ фыдæлты æмбисонд. 
Ма йыл фæлдахæм, цæй, уæддæр дур. 
Уд куы ниуы, куы свæййы уый рисдон, 
Хур мыл скæсы ивгъуыдæй - æрмистон, 
Нал аззайы мæ сагъæсæй мур. 
11. Сабырдзинад 
«Сабырдзинад у дзаумæттæн сæ уд», - 
Кæддæр нæртон куырыхон афтæ загъта. 
Рыст уæлмæрды дæр уый йæ фат ныссагъта, - 
У сабыр ам, нæ дзы айзæлы худт. 
Æнусбонмæ дзы байсыст царды фурд, 
Ам сау мæлæт йæ дзыгъуыр хæрв ныууагъта, 
Зæххон бæллицтæ мингæйттæй ныццагъта, 
Æрмæст ма дзы адзал ныккæны футт. 
0, уаз сгуыхтытæ, ’нусмæ хуыст дунетæ, 
Фынæй уæ риуты тымыгътæ кæнынц, 
Сабырдзинад у царды цæсты сындз 
Æмæ уын у мæнгард лæвар мæлæтæй, 
Уынын æз ныв: нæ удтæ та нæрынц, 
Æмæ сæ цард ивылы ног гуылфæнтæй. 

12. Рæстæг 
Нæй иунæг ахæм стыр маст дæр зæххыл, 
Кæй нæ ахæссы йемæ хъазгæ рæстæг! 
Дзырдтой нæ фыдæлтæ, о, зонын æз бæхыл 
Фæтæхы маст, ыскалы рыг, гъе, фæздæг. 
Цæуынц мæ бонтæ, хъал фынтау тæхынц, 
Æмæ зыны, цыма, мæ уд ныддæвдæг, 
Мæ цæсгомыл æрбайсæфт масты хыз, 
Æмæ мыл ракаст ногæй хур дæ фæстæ. 
Фæлæ мæ уд куы нæ кæна зыр-зыр 
Дæу мысгæйæ, куы нæ нырризы зæрдæ, 
Нæ мæ ныссагъта, зæгъгæ, рис ыссыр. 
Уæд мыл фæтых ис сау адзал-фыдзæрдæ, 
Ныууагътон уæд зæххон царды къæсæртæ, 
Уæд мыл тымыгъ мæрдты бæсты хъызы. 
13.Æнхъæлц 
Дæ амæлæтæй, æз æнхъæлын афтæ, 
Цыма нæ хæдзар аивта йæ хуыз. 
Мæхийау мæм фæкæсы уый æрхуым, 
Цыма йæ раст мæнау адзал æрцавта. 
Дæ цæргæйæ мæн хур йæ тынтæй тавта, 
Йæ рухс куывдмæ нæ дæн уæдау æз хуынд. 
Нæ къæс, дæуæн дæр хъусын æз дæ куыд, 
Нæма банцад дæ цæссыгты тæрккъæвда. 
Дæ удæй ныл тыдтай кæд хурау рухс, 
Æмæ дæ хъарм рæуфурдау цыд уылæнтæй, 
Ныр тары тарфы бамыр сты гуылфæнтæ, 
Æмæ æййафæм ныр рæвдыдæй цух. 
Дæхи, цæй, ратон тары сау кæлæнтæй 
Æмæ нæ ног дæ хъæбысы нытух! 

14. Æрхæндæг 
Ныббадтис мигъау уæлмæрдыл æрхæндæг, 
Ыссардта ам æнусбонмæ бынат. 
0, даргъ уæрæх уый айтыгъта йæ уат, - 
Кæм ын и ’рхуыст, улæфын æй нæ фæнды. 
Цъæх арвмæ уымæн айтынг ис йæ фæндаг, 
Ныр зоны мæй хæххон рисæн йæ ад. 
Лæбуры йæм, йæхи йыл фехсы уад, 
Фæлæ дæвдæг у стъæлд удты пырхæндæг. 
0, йемæ ис дæ удæн дæр йæ рис, 
Дæ ингæны цур арæхуый ныуазын, 
Æрлæууы зæрдыл: дæн зæххыл æз уазæг, 
Зæххон лæгæн мæлæт, адзал дæр ис, 
Æгадæй мын ныууадзæн нæй дæ уæзæг,- 
Мæ уд цæгъды дзæнгæрджытæ, фæдис. 
15.Хидтæ 
Нæ дæ уæддæр уæлахиздзау мæлæт, 
Нæ удты ’хсæн æнæхæлд ысты хидтæ, 
Нæ дыл сты тых адзалы кæлæн, хинтæ, 
Баба, дæуыл уый не ’ркодта къæлæт. 
Зыдæй æруагъта рухс тынтыл фæрæт, 
Фæцъула ис, нæ ныззарыд уый ’хситтæй, 
Тæмæнтæ калынц урс буар æхсинтау, 
Дыууæрдæм сыл тæхынц нæ цин, нæ рис. 
Æмæ ысты нæ удтæ ног хæрзхæстæг, 
Нæ уаз сæнттæй мах самадтам гæнах, 
Æмæ дзы ссыгъта рухс фидæн цырагъ. 
0, фервæзтæ ды сау тары ахæстæй, 
Мæлæты сау хъул нал абадти сах, 
Куыдзау уый ниуы, скодта йыл фыдрæстæг. 

16. Уарт 
Уыдис фыдæлтæй дунейыл æгъдау: 
Фыдызнагæн дæр нæй фынæйæ марæн, 
Нæ нæм æрыхъуыст рæстæджы фæлм, тарæй. 
Кæй йыл æркодта искуы исчи дау. 
Мæлæт, æнусмæ бахус уа дæ тау, 
Æгъатырæй ды тауыс зæххыл хъарæг, 
Нæртон удтæн ды амарыс сæ зарæг, 
Фынæй’мæ хъал дын сты æмхуызон сау. 
Ды зæххыл тауыс саутарæй дæ тынтæ, 
Кæм баййафыс, ныцъист кæныс уым цард, 
Йæ цъæх æвзартæ бавæййынц хæрзхус. 
Цъæлбазырæй æрхауынц зæхмæ фынтæ, 
Æрмынæг вæййы стъалытæн сæ рухс, 
0, Адæймаг, æркæн дæ риуыл хур-уарт. 
17. Бæллиц 
Мæ цард тæхы йæ кæронмæ, цы кæнон, 
Адзал лæгæн фыдæлтæй у нывгонд. 
Мæлæты раз нырма æдых у зонд 
Æмæ кæны хъылдымтæ уый æгæнон. 
Тæрсын: рæхджы куы акæна йæ кæнон, 
Æмæ куы нæ фæуа мæ бæллиц конд. 
Мæнимæ уый куы суа фæнык, сыгъдон, - 
Мæ кой, мæ хъæр, æрлæудзæнис уæ кæрон. 
Баба, кæнын æфсæрмы æз дæуæй, 
Дæ уаз ном мын æрттивы раст ыстъалы, 
Мæнимæ уый куы аныгъуыла тары, 
Цæудзæнис мыл мæрдты фыдохы зæй, 
Æмæ мæ уд æхсонау судзгæ дарын, 
Фæлыгъдысты æнцой, гъе, цин мæнæй. 

18. Мигътæ 
Цæмæндæр мæм фæкæсы афтæ арæх 
Сты арвыл мигътæ мæрдты царды фæздæг, 
Кæронмæ сыл нæ фæтых вæййы рæстæг, 
Сæ бæллицтæ ныпæррæст ласынц тарæй. 
Æмæ цъæх арвыл фестынц уыдон хъарæг, 
Йæ цæхæртæй ссудзынц арвы фæзтæ, 
Ныддымсынц мигътæ-пæлæзтæ сæ мастæй, 
Нæргæ нын арв кæны зынгхуыстты таурæгъ. 
Нырризынц дзы цæрæццæгты зæрдæтæ, 
Тæхынц цæссыгтæ сау зæхмæ æфсадæй, 
Фæхос кæнынц зынгхуыстытæн æвдадзæй, 
Адзалæн та фæагурынц йæ фæдтæ, 
Гуылф-гуылфгæнгæ йыл раивылынц дæттæ, 
Мæлæты та æрцæвы арв йæ фатæй. 
19. Тох 
«Цымæ мæнæн цы уыдис ныр мæ райгуырд, 
Цы федтон царды? - тухи, рис æрмæст». 
Дæ ацы дзырдты ’нхъæвзæн кодта мæт, 
Дæ уды богъ сæ арвы нæрдау райхъуыст. 
Зын уыд дæ цард, фæлæ фæдæ ды сахъ 'уь1РД> 
Дæ фæлмæн уд дын сарыдта кæд хæст, 
Нæ дын æссис уæддæр æлдар хъысмæт, 
Нæ фегад дæ лæгау дæ сæр куы бахъуыд. 
Æнæнхъæл ныр куы ахуыссыд дæ зынг, 
Ды ног æнæуæвынадмæ куы цыдтæ, 
Дæ удимæ уæд та ды карз хæцыдтæ. 
Хæрзбон кæнгæ дæ не ’рхаудис цæссыг, 
Ныр тайы тар дæ рухс уды æрцытæй, 
Æнусон тох. Адзалы фæнд фæсыкк. 

20. Зарæг 
Уыд нау дæ уд æмæ йæ денджыз хоста, 
Ызнæтæй йыл йæ уылæнтæ æхста. 
Дæлдон æй кодтой тымыгътæ: быхста, 
Æнæвгъауæй хъыгтæ, гъе, ристæ нозта. 
0, уыдон ын ныууагътой карзæй ностæ, 
Уыдзæн йæ фидæн тар, уый кæд зыдта, 
Уæддæр йæ сæнтты былгæрон уыдта, 
Кæддæрау ын йæ сæр нывондæн хаста. 
Дæ зæры дуг дæр разынд, бецау, тар 
Куыд дардыл айтынг талынгæн йæ арæн, 
Нæ уыдис никуы рухс маяк ыссарæн. 
Æмæ уæдмæ лыгъдис ивгъуыдмæ цард. 
Куыд бафæстиат дард фæндагыл зарæг, 
Йæ хурзæлтæй фæсырдтаид уый сар. 
21.Тох 
Дæ бастдзинады рæхыс рæстæгимæ ацыд 
Æмæ æмбойны тары аныгъуылдтæ ды. 
Дæ цæргæйæ дын уый нæ басаста дæ тых, 
Мæрдты дæ йемæ ног хæцыны сæр ныр бахъуыд. 
Дæ уды уаз рухсæй æз зонын уый куы бакуырм, 
Фæдисы дзæнгæрæг кæддæрау ды цæгъдыс, 
0, тары хъузæтты æнæвгъауæй цæгъдыс, 
Æнусон тохы монц дæ риуы раджы райгуырд. 
Æнхъæлмæ мауал кæс, нæ дæм зындзæн æххуыс, 
Баба, дæ цæргæйæ дæ сæр нывондæн хастай 
Рæстдзинады алфæн, дæу ристæ, уадтæ хостой, 
Фæлæ дæуæн ныр у æрвон хурзæрин хуыст, 
Уæлон дунеимæ ныр де ’хсæн - арæн мастæй, 
Куыд карз, куыд æбуалгъ дæ, мæлæты сау рæхуыст? 

22. Уд 
Дæуæй æнусмæ ферох ис дæ хъысмæт, 
Баба, æви дзы алыгътæ тæргай! 
Уыдысты хъизæмæрттæ, рис дæ хай, 
Йæ урс пæлæзы дæу тыхта фыдзымæг. 
Бецау, дæу ничи бахызта цъыссымæй, 
Æниу дæхæдæг рухс, гъе, тар уыдтай, 
Æндæрты ды фыдбылызæй хызтай, 
Æмæ хуыдтой дæу бирæтæ: «Ныфсы лæг». 
Нæ зыдтай царды никæмæй лæггад, 
Дæ удæй давдта цин адзал хуыснæгау, 
Уæддæр йæ хъæлæс баззадис цъæхснагæй. 
Йæ зарæг конд сыгъдæг рухс мыртæй уыд, 
Нæ дзы уыд ссарæн сау стъæлфæн хæснагæн, 
Уæддæр дæуæй нæ асырдта уый фыд. 
23. Царды фæдтæ 
Нæ зын цардæй уыд сусæггаг дæ ацыд, 
0, федтай дзы ды хъизæмар æрмæст, - 
Дæ арм айдагъ хъыг, тымыгътыл фæхæст, 
Æмæ дæ уд сæ карз ниуынмæ басыд. 
Куы цыдтæ ды фæстаг фæндагыл балцы, 
Нæ ахастай уæд дунейыл дæ цæст, 
Уыдис дæуыл мæлæты хыз æппæрст 
Адзал дæумæ æхсæвы хуызы ’рбацыд. 
Æмæ нæ загътай рухс æрдзæн хæрзбон, 
Æрмæстдæр дын дæ мæрдон хуыз уый федта, 
Кæдæм тахтысты арвыл мигътæ-фæттæ? 
Дæ фæстаг бон цæмæн уыдысты сонт? 
Æви уыдысты кæд дæ царды фæдтæ, 
Тæрккъæвдайау нырризы ныр мæ зонд. 

24. Фæсмон 
Мæлæт нын иугъуызон кæны нæ бартæ, 
Уый не ’взары хъæздыг æмæ мæгуыр. 
Сæ ахсынæн уый дары иу æнгуыр, 
Æмхуызон нæ уый басудзы цъæх арты. 
Уæддæр нæ уарзæм мах кæрæдзи царды, 
Ыссоны размæ алчидæр йæ гуыр, 
Хъæргæнгæ: «Дæн мæ амондæн æз куырд», 
Нæхионæн дон ауадзæм йæ артыл. 
Æмæ ыстæй куы ахуыссы йæ зынг, 
Нæ удæй уæд нæ райхъуысы хъæрзын, 
Мæнæй-ма, хур нæм ферттивы цъæх арвæй 
Фæстаг уысмтыл, куы фæцæйцæуæм цардæй, 
Нæ уд нын йеуæд фехсыны фæсмон, 
0, райхъал вæййы ’рмæстдæр уæд нæ зонд. 
25. Стъалы 
0, уыцы бон куыд тар уыдис, куыд уазал, 
Уыдис мæ цинтыл арвы дуар æхгæд 
Мæ уды иу хай демæ ’рцыд ныгæд, 
Кæрон йæ цинæн нал ардта фыдадзал. 
Мæлæт, мæлæт, куыд æбуалгъ у дæ уацар, 
Дæ сау быдыр æнусмæ у æвæд. 
Дæ къулдуар дын нæ ныххойдзæни зæд, 
Дæу судздзæнис æнусбонмæ дзырдазар. 
Дæ бæстæйæ фæстæмæ зынæг нæй, 
Æрмæст дзы ниуынц стонг куыдзау рис, талынг, 
Нæ сæ фæнды афтид дунейы стъæлын, 
Уæлон дунемæ рабырсы сæ зæй. 
Æхсаргардау сæ ачъæпп кæны къæй 
Æмæ дæлдзæхы ферттивы стъалы. 

26. Зарæг 
«Мæлынмæ ма хъавон, æдзух мæ хуыссæг ахсы»,- 
Дæ мæлæты размæ æнкъардæй загътай ды. 
Æмæ дæ цæсгомыл цыдæр сусæг тæлфыд, 
Фыдмæты ихæнæй мæ уд æвиппайд басыд. 
0, уыцы уысм, цыма рæубулæмæргъ ныууасыд, 
Æмæ сырдтой мæнæй йæ зæрин зæлтæ фыд, 
Æрзад мыл базыртæ, æз нал уыдтæн æвыд, 
Ыстахтæн арвмæ æз, алæмæт зæлтæй расыг. 
0, адæймаджы уд, куы дыл æртыхсы фын 
Æнусон , ’мæ хæрзбон куы фæкæныс ды цардæн, 
Ды дуне донхъазау ныррухс кæныс дæ зардæй, 
Æмæ дæуæй бынтон нæ райхъуысы хъæрзын, 
Сæуæхсидау æмыр вæййы хæрзбоны зарæг, 
Уый зæххыл тауы цин æмæ дзы суры зын. 
27.Хæс 
Æз фёхъуыстон мæллæг æдых хъæлæсæй 
Æххуысмæ сидт: «Мæлын, хуыссы мæ бон». 
Æмæ ныннæрыд знæт арвау мæ зонд, 
Æмæ та мæ рæдувы мæт къæлæтæй. 
Кæд дæ мæ бон уыд бахизын мæлæтæй 
Æмæ æвæлмас разындтæн бынтон... 
Мæ удæн ссис йæ цæрæн ныр зындон, 
Ныуурс мæ уд адзалы сау кæлæнтæй. 
Сыгъдæг фыдохæй конд у ныр мæ къæс, 
Куыд бавдæлон и рухс дуне дæр цинтæй, 
Сæргуыбырæй цæуынц мæ фарсмæ минтæ, 
Æви мæнау нæ бафыстой сæ хæс 
Ныййарæгæн æмæ сæ ’вдæрзынц зинтæ, 
Æруагътой ныл бæстытыхау сæ уæз?! 

28. Ныфс 
Æнкъард дæн æз, мæ удмæ рухс нæ кæлы, 
Мæ цæсты раз ыслæууыд ног дæ хуыз. 
Æз мысын дæу, мæ уарзт дæумæ нæу хуыст, 
Фæтыхджындæр дæ амæлæтæй, ’нхъæлын. 
Ивгъуыды ды æнæхурæй ныр сæлыс, 
Мæнæн æхсæв дæр нал уаид æрхуыст, 
Нæ банцаин кæуынæй иунæгуысм, 
Æвдадз хъарм дыл мæ цæссыгтæй куы кæлид. 
Фæлæ ныр не ’хсæн ис æвæрд гæрæн, 
Ды тар бæсты дæ, нал нын ис æмбæлæн, 
Æнусон фын дыл бафтыдта фыдкæлæн, 
Нæ бæллицтæ æрцыдысты дæрæн, 
Фæлæ дын фехъуыстон æваст дæ хъæлæс: 
«У фидæн ныфс, уым бацагур ды мæн!» 
29. Аууон 
Æдзух дæуæй куы фæхицæн уон - тарстæн, 
Æмæ мыл арвæй сар æлгъыстау ’рхауд, 
Ныззарыдис фыдохы зарæг уад, 
Йæ хъæлдзæг уынæр нал хъуысы мæ артæн. 
Дыдзы зынг ма цъæх фæнычы ныуæрстæй, 
Куыд фæкæны æдыхæй пецы загъд. 
Мæ бонтæ афтæ ’рвитын æз æнад, 
Мæ уд ма уыйау ферттивы йæ тæрттæй. 
Мæгуыргурау бæгънæг у ныр мæ цард, 
Æрмæст ма мæ фæрæвдауы дæ аууон. 
Мæхи æз карзæй бафарстон: «Куыд бауон?» 
Æмæ мын уадид басгуыхтис уый уарт: 
«Мæ къæсы фарн мын ма бауадз æрхауын, 
Лæгау фæлæуу, дæ пецы басхъау арт». 

30. Зæрдæ 
Хауынц цæстысыгтау бæлæсты сыфтæртæ зæхмæ, 
Сæ хъæрзын сын хъусын, сæ сагъæс мæ удыл æртыхст, 
Уæлмæрды ’рхæндæгыл уыдонæн бафтыд сæ тыхст, 
Ныррызтис мæ зæрдæ сыфтæрты тъизын, сæх-сæхмæ. 
0, хауынц ыл, хауынц сæ катайы судзгæ æртæхтæ, 
Кæд уыдонау уый дæр у цардæй фæлмæцыд, æдыхст. 
Гом у тызмæг уадтæн, йæ улæфтæй судзы йæ хъызт. 
Гъе, ’рмæст ын уыдонау риуæй нæй никуы фæтæхæн. 
0, талас, рыст зæрдæ, дыккаджы сыфтæр дæ æбон, 
Фæлæ куы ныррыхынц арсау дыккаджы æрвнæрдтæ, 
Бæрзонд тулдзау йеуæд дæу ахизынц судзгæ цæхæртæ. 
Мæстæг вæййыс тулдзау, ды разыныс фидар, быхсон, 
Уæрагмæ дын денджыз ысвæййы, йæ судзаг цъæлхъæртæ, 
0, иунæг дæ разы æрхауы йæ зонгуытыл зонд. 
31.Арæн 
Кæуы мæ уд, дæумæ фæндаг нæ арын, 
У мæрдты дуне удæгæстæн сæфт. 
Ысгуыхтытæн уым айсæфы сæ фæд, 
Æрвнæрдау уым нæры йæ хъæлæс тарæн. 
Дыууæ дунейы ’хсæн ис тарæй арæн, 
Кæй бархъомысæй ’рцыдисуый æвæрд? 
Æнусмæ уый цæмæн зайы æвæд? 
Уæнгтæхъилæй хуыссы йæ фарсмæ хъарæг? 
Æнусы дæргъы йæм лæбуры рухс, 
Фæлæ дзæгъæлы æмæ тар ныззары, 
Йæ сау бæстæйы ног æнцой æссары. 
0, хурзæрин, йæ хъомыс ын фæсур, 
Кæуы та арв, цæссыгты къæвда уары, 
Нæ мæрдтыл тау æвдадз, æрвон æфсургъ! 

32. Хъæлæс 
Уый кæй хъæлæс фæдзæгъæл ис уæлмæрды, 
Æз ын хъусын йæ цъæхахст, йæ кæуын, 
Æз йæ фæдисмæ уымæн фæцæуын, 
Раст цъæх уылæнау хъуысынц йæ цъæлхъæртæ. 
0, йæ зæлтæй мæ рыстуд ныффæлмæнтæ, 
Куы æввахсæй, куы дардæй ыссæуынц, 
Рох цæсгæмттæ мæ зæрдыл æрлæууынц, 
Сты йæ хъынцъым кæд ивгъуыды фæлтæртæ. 
Уый фæлыгъдис мæлæты дзæмбытæй 
Æмæ дзуры мæрдты бæсты диссæгтæ, 
Уый æфхæрд у, ыскалдта йæ риссæгтæ, 
Уæлдæф ризы йæ зæлты цæлхъытæй, 
Ныр мæнæн сты нымд кæрзытæ ’вдисæн, 
Уыдон дæр ын ныхъуырынц йæ хъыгæй. 
33. Сидзæр 
Æнхъæлын æз: дæ амæлæты фæстæ 
Мæ уд мæнæн ысбыгъдæг и, нытутт. 
Кæддæрау хъалæй нал зæлы мæ худт, 
Мæ маст хæссын мын не сфæрæзта рæстæг. 
Мæ сæрмæ мигътæ - уаз ивгъуыды фæздæг, 
Тæхынц æнкъардæй, систон æз мæ худ: 
«Хæрзбон, ивгъуыды денджызмæ хæссут 
Мæ царды рай æмæ æрхæндæг фыстæг. 
Æнусмæ мын ныууагътат мемæ маст 
Æмæ мæ уды састбазыр бæллицтæ, 
Ныр уадæфсургъыл бадут æмæ лидзгæ... 
Йæ тъæбæрттæй у арвы цъæх риу фаст, 
Нæ баззайдзынæн бирæ рæстæг сидзæр, - 
Уынын мæ бæх уæ фæд-уæ фæд фæраст... 

34. Ард 
Кæуы та дыл зæллангхъæлæсæй тымыгъ, 
Йæ уынæр ын мæсты уад скъæфы дард. 
0, мæнæ схæцыд уæлмæрдыл цъæх арт, - 
Æнæнхъæл æм кæцæйдæр уый æрдымы. 
Сырдау нынниуы, афтæ тынг ныддымы, 
Кæсы мæм: арвæн бахордта уый ард: 
«Ысхæсдзынæн дæм уæлмæрд, ма у ’нкъард, 
Мæлæтæн уымæй скъуырдзынæн йæ дымæг». 
Ыстъалытæ уæд тауиккой æвдадз 
Ысгуыхтытыл, æмæ цы туг ныууазал, 
Уый ’хсидит ног, мæлæты судзит с’ азар... 
Фæзынид уæд æгасгæнæг æрмадз, 
«Мæлæтæн ма æрмæст йæ быдыргъ баззад», - 
Зæгъиккой, - цард дзы арф ныссагъта й’ арц. 
35. Бонтæ 
Кæрзы сыфтæртæ зæхмæ æрхауынц, 
Æмæ райгуырд мæ уды фæдис, 
Уæлдæф ризгæ ыссыгъта сæ рис, 
Се стъæлд бæллицтæ урс фæздæг калынц. 
Кæд, мыййаг, уый мæ бонтæ ызгъæлынц, 
Æмæ райдыдта рæстæг мæн цъист, 
Уый мæ царды рухс айсæфт, фæцис, 
Рауагъта мыл йæхи цæргæс-талынг. 
Уый мæ разы дзыназгæ хуыссынц, 
Бур сыфтæртæй мæ царды рухс бонтæ, 
Æз сæ фæстæ хъæрахст кæнын сонтæй: 
«Амæй фæстæмæ тондзынæн сындз, 
Хур мыл таудзæн æрхæндæг бæрзондæй, 
Мæн сæ фæттæй мысинæггæ ’хсынц. 

36. Фæнд 
Ды не ’рцæудзæ мæрдты бæсты æхсæвæй, 
Кæд фæивта йæ карз æгъдау адзал. 
Цæмæй у цæ, зыд рæстæг, конд дæ цалх, 
Дæ фæстæ уадзыс рис æмæ сæрсæфæн. 
Ды банызтай зæххонты туг æхсныфæй, 
Сæ фервæзынæн нæй бынтон мадзал, 
Фæлæ куы гуыры хуры фæрнæй цард, 
Уæ бастдзинадæн уæд куыд нæ ис сæфæн? 
Цæут, цæут уæ дард балцы æмцонг, 
Фæлæ фæстæмæ нал æссарут фæндаг, 
Ныууадзыс ыл уæддæр дзыназгæ ’рхæндæг, 
Фæлæ кæмæн æрхастай ды æхцон, 
Мæнгард рæстæг, нырризын æз дæ фæндæй, - 
Цæудзынæ искуы хурыл дæр комдзог. 
37.Аууæттæ 
Æнусмæ удæгасæй баззадтæ мæнæн, 
Зын мын куы вæййы уæд дæ аууонимæ дзурын. 
Мæ хъыг, мæ сагъæс мын æмбойны уый фæсуры, 
Æмæ мын калы уый зæрин хурау тæмæн. 
Уырны мæн фидарæй: дæ удæн нæй мæлæн, 
Цæры дæ аууонимæ стъалыты дзыгуыры, 
Ыскæнæг, æз дæуæй ныр иу хæрзиуæг курын, - 
Æввахс сæм ма бауадз мæлæты сау кæлæн. 
Æз уаин амæлæтмæ райгонд уæд мæ цардæй, 
Уыдзæнис мын æнцон адзалимæ хæцын. 
Æз уаин уæд æвыд, мæ мæгуырыл хъæцин. 
Тымыгътæ сау фыдтæй мæн хъахъхъæниккой уартау, 
Куы амæлон, уæд семæ райдаит хæтын 
Мæ аууон, æмæ дуне тавиккам нæ уарзтæй. 

38. Мысинæгтæ 
Уасæг-сæуæхсид ныууасыдис арвыл, 
Таргъуыз уæлмæрдыл зæрин зæлтæ ’ркалдта, 
Фæлæ, бецау, ды нæ равæййыс хъал дæр, 
Цавæр тыхджын у мæлæтæн йæ тар фын. 
Ризгæ армæй æз мæ цæссыг ныссæрфын, 
Арвмæ-иу кастæ сæурайсомæй хъалæй, 
Нуæзтай сæ уазал ыстъалыты халæн, 
Здæхæн дын нал ис ныр тар фурды арфæй. 
Ахæм у растдæр зæххон цард, йæ дзæнæт: 
Амонд-зæрин маргъы рацахсынц иутæ, 
Иннæтæ бахæрынц ууыл сæ хъиутæ. 
Дзæгъæлы, афтæ ыскарста ыскæнæг, 
Фæлæ куы амæлæм, не ’ппæтдæр иумæ 
Хъеллау мысинæгты рагъыл фæкæнæм. 
39.Хъызт 
Æз уæлмæрды сабырдзинадæй стъæлфын, 
0, ам æнусмæ бамыр ис æппæт. 
Нæй уыцы бæсты адæймаджы фæд, 
Дæлдзæх дунейы царды рис нæ тæлфы. 
Уæд та ныр уым куы ссудзит иунæг стъæлфæн, 
Ныггуыпп кæнид арт пиллонæй ’мæ уæд... 
Мæнæн æххæст æрцæуид уæд мæ фæнд, 
Фæлидзит тарстæй рухсы разæй талынг... 
Сым дæр нæ хъуысы уыцы бæстæй, ’васт 
Æгæнон дымгæ радымдта; мæ маст 
Хæлбурцъ кæны мæ риуы, къæвда уары, 
Тъæбæрттæй арвыл згъорынц мигътæ тарыл, 
Æрхауд мæ бæллиц, у йæ базыр саст. 
Мæн уад кæдæмдæр скъæфыныл фæлвары. 

40. Рис 
Дæ маст сæны нæ кодтай ды хуыдуг 
Кæйдæртау... Царды рис ныуæзтай 
Лæгау. 0, цас дыл баззадис ныуæстæ 
Йæ уæз дæуыл æруагъта, хохау, дуг. 
Фыддуг, йæ тымыгътæ дыл кодтой дугъ, 
Сæхи-иу дыл ныццавтой, мæстæй 
Сыгъдысты. Фæлæ-иу ныммæстæг 
Æндон алайнаг мæсыгау дæ уд. 
0, ды нæ фæсидтæ æххуысмæ 
Дæ тыхсты никуы никæмæ æппын, 
Сæрыстырæй дын бантыстис цæрын. 
Нæ калд адзалы карз рæхуыстæй 
Дæ сыг, нæ-иу цагъта дæ уд фæдис, - 
Дæ рис нæ кодтай никæимæ дих. 
41. Фæдис 
Кæрзбæлас дын фыдбылызау æмырæй 
Дæ ингæнмæ зыр-зыргæнгæ кæсы, 
Æркалдтон та дыл ногæй æз цæссыг, 
Ныццагъта тымыгъ ниугæйæ фæндырæй. 
Мæ сæры та рыст хъуыдытæ æмбырдæй 
Æнкъард мигътау æнæрынцой лæсынц, 
Мысинагау, æндзыг ихæн хæссынц, 
Кæй хъæр хъуысы мæ зæрдæйы къæмбыртæй? 
Нырма нæ дæ ды царды фурдæй тард, 
Йæ зарæг дын нæма кæны æдзæрæг 
Æмæ дæ уарзт йæ риуыл скæны арт, 
Фæлæ мæ уд цæгъды фæдис, дзæнгæрæг, 
Йæ номæй ма йын чи хæрдзæнис ард, 
Куы суа дæуæн дæр искуы хицау тар?» 

42. Ивгъуыды зæлтæ 
Цыма дын ногæй фехъуыстон дæ хъæлæс - 
Фæкаст мæнмæ, æндзыгæй æз лæууын... 
Æмыр у бæстæ, ’рмæст ыя тар цæуы, 
Фын уынын, æви мæм æртахт фыдкæлæн, - 
Æнхъæлдтон æз, дæ удæн нæй ыстъæлæн, 
Мæ бæллиццæн сæйраг нæ уыд дæ уынд, 
Æнæ дæу ныр куыд федзæрæг нæ уынг, 
Кæддæрау дзы æз нал лæууын ысхъæлæй. 
Æнæ дæу цард у ныр æнад мæнæн, 
Кæнын æнкъард, у тар æдзух мæ фысым, 
Фæлæ ивгъуыдæй ’хцон зæлтæ фæхъуысы. 
Æртыхсынц мыл дыдзы хурау фæлмæн, 
Æмæ уысмæн фæтæхы ’васт мæ цъыссым, 
Уый ивгъуыдæй фæрæвдауыс ды мæн. 
43. Рæстаг удтæ 
Дæуæн дæ цард æвæлхатт уыд, нæртон. 
Куы йæ фæцæрин афтæ æз рæстагæй, 
Нуæзтай дуджы тымыгътæй, фæздæгæй, - 
Нæ загътай никуы: - Æз уыдтæн хæстон. 
Кæйдæртау никуы батылдтай уæрдон 
Æмæ нæ давтай фиу дзыллæйы агæй, 
Æниу зыдтай - лæг конд у туг, ыстæгæй, 
Фæлæ быхстай, æййæфтай цух, ыстонг. 
Дæ цард ныр фестад ивгъуыды сæстæгтæ, 
Дæумæ æнусмæ нал бахуддзæн бон. 
Æвæлмон уæд дæ сабыр фын, мæрдон, 
Мæнг, чъиллон никуы ’рбауагътай хæстæгмæ... 
Куы бахус уой рæстаг удтæн сæ тæгтæ, 
Хур ахуысдзæнис, басур уыдзæн дон. 

44. Тыгъд удтæ 
Куы басур уой мæ хъуыдытæ дæу тыххæй, 
Сæрдыгон къададонау иухатт, æз тæрсын. 
Æнусбонмæ мæнæй куы ферох уа дæ зын, 
Дæ рухс фæлгонц куы æрхауа æдыхæй 
Мæ хъуыдыйы... Куы кæнон уæд ызныхæй 
Æз арт, куы йæ кæна фыдуаг дымгæ хуыссын, 
Дæ царды раз адзал куыд айтыгъта цъыссым 
Раст афтæ, уæддæр хæцдзынæн æз йæ ныхмæ... 
Кæддæр, зæры бонты куы асæтта мæ тых, 
Мæн уад куы аскъæфа ивгъуыды рох бæстæмæ, 
Уыдис уæддæр нæ фæхицæн рæстæгмæ, 
Нæ зæгъдзæнис мæ уд, фыдадзал ныл фæтых... 
Куыд кæсы ’нхъæлмæ хуыцауы уаз фыстæгмæ 
Не заманæй уырнон, нæ удтæ афтæ тыгъд. 
45. Дæ хъæлæс 
Мæнæн мæ цард æнæ дæу ссис хæрзафтид, 
Мæ бæллицтæ фæскъæвда мигътау пырх, 
Кæд лæвæрдтой æрвдзæф бæлæстæ дыргъ, 
Кæд нæ вæййы хæрзиунæг удæн рафтæн. 
Дæ фæстæ рисæн базыдтон йæ рæвдыд, 
Ныссадзы мæ сырдау йæ ныхтæ цыргъ. 
Адзалимæ мыл акалынц сæ пырх, 
Кæм вæййы стæй кæрон сæ цин, сæ кафтæн. 
Мæ разы айтынг комхæлиуæй рындз, 
Æввахсæй хъусын йе знæт уынæр фурдæн, 
Мæн сау хъуыдытæ фескъæфынц ныр уырдæм, 
Æбуалгъ нывтæ мæ цæсты раз ыстынц, 
Æваст дæ хъæлæс.ракæсынц мыл хуртæ: 
«Мæлæтмæ ма тырн, царды гуылфмæ тындз». 

46. Рох 
Райгуырд тарæй дæ цард, 
Уый æрвæрттывдау тары ныххаудта, 
Фæлæ рухс фæд йæ фæстæ ныууагъта, 
Батавы мæн дæ ард. 
Дæ зæххон уарзтæй тард, 
Ох-хай, уымæ адзал дæу нæ уагъта, 
Царды дæр дын йæ фæндырæй цагъта, 
Дæ йæм йеныр хæрздард. 
Ныр дыл ниуы фыдрæстæджы тымыгъ 
Уары сау рохы мит, 
Халы цардмæ рæухид. 
Уый дæ бонтæ тамакойау сдымы, 
Нал дын хъусын дæ сидт, 
Ихын уад мыл дзыназгæ ныддымы. 
47. Бонтæ 
Рæстæджы фурды къæмбыртыл 
Бонтæ уылæнтау сæхи 
Фехсынц, ныр хæлд у сæ хид 
Цардимæ, згъорынц æмбырдæй. 
Нал сæ райхъуысы сыбыртт дæр, 
Нал калынц раздæрау хид. 
Ивгъуыд кæны сыл æхситт, 
Садзы сæ уазал ыссыртæ. 
Басугуыхы тугмондаг сырд. 
Згъорынц æнæрлæугæ бонтæ, 
Зилынц æнæрынцой сонтæй 
Рæстæджы цалх уыдон цырд, 
Стъæлфæнтæ растдæр - рæузондты 
Афтæ тæхын кæны куырд. 

48. Зонд 
Ызнон куыд уыдтæн, нал дæн афтæ абон, - 
Фæивта мын ызнæт рæстæг мæ уд, 
Мæ бæллицтæ, ныллæгдæр ныр тæхут, 
Цæргæсау арвыл нал сурут ныр амонд. 
Мæ зæрдæ, цæй, кæддæрау зарæг самон, 
Ды ма ысу афтид быдыргъау тутт, 
Æгадмæ мын ды ма æруадз мæ худ, 
Зын рæстæджы мын рухсмæ фæндаг амон. 
Æрхæндæг бонтæ, ’рхастат уемæ тар, 
Цыма ныббадт мæ рыст удыл хæрæмигъ, 
Мæ зонд, тæхынмæ дæ цæттæ, нæрæмон, 
Дæ базыртæ ныххойыс, у дæм дард 
Дæ нысан, фæлæ ма ратт ком хæрамæн, 
Уæд рухс бæстæйæ не ’рцæудзынæ тард. 
49. Лабиринт 
Мæрдтæм фæндаг фыддæр у лабиринтæй, 
Бынтондæр ыл фæстæмæ здæхæн нæй, 
Дыдзы рухс æм нæ æрдардзæнис мæй, 
Цыма йæ ракодтой фыдæлгъыст зинтæ. 
Куы йыл сисит рухс дунемæ бырынтæ 
Йæ фазыл исчи, рацæуид ыл зæй. 
Уæд нал кæнид мæрдты бæстæ фынæй, 
Йæ фæдыл цардмæ лидзиккой уæд минтæ. 
Уый басгуыхид дыккаджы Прометей, 
Æрхæссид нын мæрдты сусæгты дæгъæл, 
Уæд дун-дуне ирвæзт уаид мæтæй, 

Зæгъит: - Мæлæты сау уд дæр фæдзæгъæл 
Æмæ хæтæд уый дунейыл куырмæй, 
Æмæ Хуыцауы марæт ныр фæздæгæй. 
50. Денджыз 
0, бацыдтæн æз тулдзбæлæсты къохмæ, 
Мæ хъустыл ауад уылæнты сæр-сæр, 
Цыма ныххойы къæмбыртыл йæ сæр 
Ызнæтæй денджыз, фыррыст, фырфыдохæй. 
Кæд уынæр гуыры уадтæ, тулдзты тохæй!!! 
Зæххон тымыгъты зилы-иу цæхæр, 
У иумæйаг сæ райгуырæн къæсæр, 
Нæ монцтæ, уарзт дæр афтæ сты раст махæн. 
Æмæ мæ уд - æрхæндæг фаст бæлас, 
Йæхи нывзылдта тымыгъæн йæ гуылфмæ, 
Цæмæй йыл сау арт бафтауа пыхс уылæн, 
Нытыхса та йыл уарзонау бæллæх, 
Цæмæй ыссара хаосæн йæ гуырæн, 
Ызнæт фурды ыссара уый мæлæт! 
51. Фæстаг æхсæв 
Цымæ дæ фæстаг сау æхсæв 
Кæй уыдтай ды дæ фыны? 
Æнусмæ демæ чи ’рфынæй, 
Цы рис уыдис, цы сагъæс? 
Мæлæт, гъе царды уазы ’хсæн 
Дæ уд куы ’нцад тæлфынæй, 
Æдде куыдта сæлфынæг, 
Нындзыг адзалы сахсæн. 

Æмæ куы цыдтæ сау балцы, 
Ныттызмæг арв, нырхæндæг, 
Дæ уаз царды пырхæнтæн 
Сæ рис дунейыл нал цыд. 
Нæ уагъта хур дæу цудын, 
Ныр схицау тар дæ удæн. 

ЗÆРИН БÆЛЛИЦ 
Зæрин хур дæ, мæ Ир, æнус нæ тавта, 
Дæ риуы уазал мин сындзау ныхстис, 
Хъызты зардмæ дæ талас уд рызтис, 
Йæ базыртæй дæ тар æнæвгъау цавта. 
Дæуыл цæсыгтæй уарыдис тæрккъæвда, 
Монголты бæхтыл дæм адзал лыгъдис, 
Хъæддаг уылæнты бардзау дыл тыхстис, 
Зыдæй дæ гуырдзы сæрсæфæнмæ скъæфтой. 
Фæлæ дæ уды рухсы тын ныррызт, 
Вулканау ’нхъызт, йæ уынæр дардмæ хъуыст, 
Нæ радта ком фыдгул æмæ мæлæтæн. 
Ыстыдта, хурау акалдта цæхæр, 
Цу амондмæ, Ир, мауал быхс æфхæрд, 
Йæ цалх ныссæтт цагъарады къæлæтæн. 
«и^н* 

ЦÆРГÆС 
Цъæх айнæгыл сæрыстырæй æрбадтис, 
Æмæ нымдзаст кæдæмдæр дард цæргæс, 
Ныммыр ис æрдз, цыма дзы дардта хæс, 
Йæ цæстыты æрвæрттывдтæ æрцардис. 
Кæлæн сæ сыгъд, сæ сау фыдæх нæ тадис, 
Æфтыдта мæргътыл, сырдтыл дæр фыдтас, 
Уыд уæлдæф дæр йæ хæрам кастæй нуæс, 
Йæ цæстытыл йæ тар амæттаг уадис. 
Йæ сæрмæ мигътæ не ’нцайынц сæ кафтæй, 
Æваст мæнмæ фæкаст цæмæндæр афтæ, 
Цæргæс нæу уый, у сау мигъты бындзыг. 
Ныннæрыд арв, уысмы бæрц маргъ нындзыг, 
Ыстæй... æвиппайд судзгæ арвмæ атахт, 
Дыккаджы раст нæртон Батрадзы фатау. 
'*<Е>;' 

ÆНУСОН РИС 
Оххай, рацæгис аргъау, - 
Хæхтæн бацайдагъ хæст, 
Хох ныннæрыдис арвау, 
Ракалд хъæуыл æваст. 
Фестад Хахет дæлдзæхы, 
Аныхъуырдта йæ тар. 
Судзгæ Ирмæ фæтæхы 
Сау фыдæлгъыстау, сар... 
Хахет, хурау дæ мысæм, 
Ссыгъд нæ зæрдæты мæт. 
Иры рухс уды ’нусмæ 
Тарæй риздзæн дæ фæд. 

ФÆД 
Цæхджын цæмæн у, Сау денджыз, дæ уылæн, 
Мæ фыдæлтæн сæ цæстысыгтæй кæд?! 
Дзыназы ам æнусбонмæ сæ фæд, 
Ысиу уæ сагъæс, рацæуы æмгуылфæй. 
Сæ ард, сæ рисæн нæй æнус ныгуылæн, 
Нæ уыдзысты дæ арфы, нæ, ныгæд, - 
Цæф арсау хатт æваст ныррыхы стæг... 
Йæ быны арт нæ æндзæрстой сæ гуылæн 
Кæйдæртау, хаста сæ фæйнæрдæм уад, 
Æндæр адæмтыл байтыдтой лæгдзинад, 
Нæ сæм разынд кæрæдзийæн уарзт, цинтæ... 
Сæ рис мын дарыс, денджыз ныр, - æруад 
Цъæхахст мæ хъустыл, уылæнтæ-æхсинтæ 
Бырсынц, сæ разæй хъуым - Сатана мад. 
*§-*3^и* 

РÆУХУР 
Гæбæраты Станиславæн 
Ныййардта дæу цæрынæн Иры æрдз, 
Ысхуыдта дæ йæ уды таг æгъуыстаг, 
Йæ тынтыл-иу дæ мæй æхсæв фæуызта, 
Нæ дæм уагътой бæлæстæ арвы нæрд. 
Дæ хъустыл уадис стъалыты уынæр, 
Дæ бæллицты къахвæндагыл сæм хъуыстай, 
Бæллыдтæ: «Сусæг фесаф ныр уæ хуызæй, 
Тæхуды, байгом кæн æрвон дыуар.» 
Лæбурдта Ирмæ сау фыдгул, фыдзæрдæ, 
Æмæ дæ фæндтæй нал аззадис мур, 
Ныффæлдæхтой сыл чъизи къухтæ дур. 
Дæ рухс сæнттæй хызтай Иры къæсæртæ, 
Æмæ бæлгæйæ басыгъдис дæ зæрдæ, 
Ызнагæн бантыст амарын рæухур. 
*;=<а>Ф 

ХАЛОН 
Ма уас афтæ æрхæндæгæй, халон, 
Ма ’фтау удыл фыдсагъæстæ, джих, 
Ма разын ды фыдызнаджы сих, 
Атæх, ма стыр кæн тарæн йæ аууон. 
Ирыл рагæй дæ сау зæлтæ хауынц, 
Бамбæрзынц æй, раст арвы цъæх мигъ, 
Цæй, ныр та ды фыдгулы ныууигъ, 
Базона уый дæр сау фыд ысхъауын. 
Бавзарид уæд йæ сау уд дæр тас, 
Бахоид ын фыдбылыз йæ рудзынг, 
Базонид уый бæллицтæ куыд судзынц, 
Байтауид ыл дæ цæстæнгас маст, 
Ферох кæнид æнусмæ уый худын, 
Бавдæрзид æй азарау дæ уаст. 
’ХЙ^' 

НÆРТОНУД 
Челехсаты Сергейæн (Хитъорæн) 
Мæ цæстытыл дæ хуыз фæуайы арæх, 
0, ахаста дæ рæстæджы фурд дард, 
Ныттыхстис дыл ныр хуры бæсты тар, 
Мæлæт дæ скодта сауæй фæлыст барæг. 
Ныр дыл кæны æнусондзинад таурæгъ, 
Цæуыл, кæуыл, кæй у афтид фын цард, 
Кæй нын судзы нæ бæллицтæ цъæх арт, 
Æрвон рухсæй зæрдæ дзæгъæлы дарæм. 
Нæртон æфсæрмæй ды æдзух сыгътæ 
Уæлон царды. Нæ-иу барстай хæрамæн, 
Фæлыгъдис дæ кæд уый тыххæй рæуамонд. 
Фæлæ фæхастай ингæнмæ сыгъдæг 
Дæ уд. Уæлзæхмæ скъæфынц дæу дæ сæнттæ, 
Дæу ног цæвынц зæххон хъыджы уылæнтæ. 
•Ф^^Ф- 

САГЪÆС 
Тъизгæ, æнусон фæндагыл 
Хъарм бæстæм цъиутæ тæхынц. 
Зæрдæйы фæндыры тагыл 
Тар зæлтæ митау кæлынц. 
Бæлæстæ тилынц сæ сæртæ, - 
Мæргътæн фæндараст зæгъынц, 
Мæргъты ахстæттæ æфхæрдæй 
Зæрдæйау ниуынц, кæуынц. 
Ног та, фыдæлтыккон сагъæс, 
Дидинæг рафтыдта ’васт, 
Ахæсс мæ дард бæстæм, ахæсс, 
Рагæй дæумæ у мæ каст. 
*НЗ$=Н* 

«ФИДИУÆГ»-æн 
Комæй-коммæ цæргæсау тæхыс, 
Фарны дзырдæй ныррухс кæныс Иры, 
0, дæ царды фыццаг уысм дæ риуы, 
Иры сагъæс зынг фатау нынныхст. 
Райгуырæнæй ды сурыс дард хъызт, 
Карзæй басудзы знаджы дæ лирæ 
Комулæфтæй, уый сау дуджы бирæ 
Иры мæтæй гæдыхъæдау рызт. 
Судз æнусмæ нæ бæстæн цырагъау, 
Сур нæ хæхтæй ыстъалытау тар, 
Батайын кæн нæ зæххыл хæрам, 
0, цыргъ ныхас фыдгулæн йæ рагъыл 
Ехсау ’руадз, тау нæ уæзæгыл хъарм, 
Уарзты арвæрттывд фехс ды æврæгътыл. 
*и^и* 

ДИДИНÆГ 
Дзабиты Гениадийæн 
Ныр Иры зæхх нылхъывта дæу йæ риумæ, 
Хъайтар, ды дæ мæрдон фынты ныгъуылд, 
Æййафыс знагау тарæй ды рæхуыст, 
Фæлæ ыстахт дæ кады ном Хъæриумæ. 
Дæ ингæныл дæ мад ныххаудис ниугæ, 
Фæлæ дæумæ æрмæст йæ рис ныххызт, 
Дæуæн уый загъта: «’Нусмæ у æгъуыст, 
Уыдзынæн ныр æдзух дæуимæ иумæ!» 
Нæ баззайдзæнис ингæны дæ уд, 
Уый дидинæй ыстондзæн Ирмæ, хурмæ, 
Æмæ та ногæй бафтдзæн царды фурдмæ. 
Нæ йын ракæндзæн ницы уады футт, 
Йæ тынтæ бафтдзысты æнусон рухсмæ, 
Дæ Ирæй тары сурдзæнис сæ худт! 
«ЙХ« 

ХЪÆД 
Нывæндыс, хъæд, æрхæндæгæй дæ зарæг, 
Фæдæн æрвдзæфау, æрдузы лæууын... 
Дæ бæлæстæ кæй хъысмæтыл кæуынц? 
Кæй нæ бахызтой, цымæ, уыдон сарæй, 
Кæд нал ис ныр йæ фæдæн дæр ыссарæн, 
Мæ хъуыдытæ æнæхъуаджы цæгъдынц 
Сæ базыртæ, æнæбонæй хъæрзынц, - 
Æрвæрттывдау фæтары ис йæ марæг. 
Йæ сау тынтæй сæ бамбæрзта фыдтар, 
Кæд хъусын æз ивгъуыд æнусты айзæлд, 
Зæгъынц мæнæн: «Ды нал фендзынæ райсом, 
Æваст быдыргъау ’рхаудзæнис дæ цард, 
0, махау ды мæлæты тар къух райсдзæ, 
Дæу басудздзæнис цингæнгæ йæ арт!..» 
-мæм- 

Верлибртæ 
'Хй>* 

мит 
Уары мит, 
Мæнмæ афтæ кæсы, 
Цыма уый мит нæ уары, 
Фæлæ арв худы 
Æмæ йæ худты зæлтæ 
Хауынц зæхмæ. 

УЫЦЫ ЧЫЗГ 
Чи нæ мысы йе ’взонджы бонтæ, 
Ахæм лæг, æвæццæгæн, нæй а-зæххыл, 
Æмæ никуыдæр уыди. 
0, мысын сæ æз дæр. 
Уыдон мын ахастой ме ’взонгад. 
Уыдон ахастой уыцы рæубазыр чызджы, - 
æнусмæ мæ зæрдæйы хъæдгом чи ссис. 
Быдыры æз фæцæйцыдтæн гъеуæд. 
Зарыдысты хуымтæ, зарыдис хур дæр 
Æмæ йæ тынтæ, зарæджы уаз мыртау, тахтысты зæхмæ. 
Зарыдысты кæрдæджы хæлттæ, 
буцæй сæ сæртæ зæххыл æруадзгæйæ. 
Æз цæуын, расыгау, цудтытæгæнгæ. 
Дымгæ мын мæ сæрыхъуынтæ фæйлауы, 
Мæнмæ та афтæ кастис, 
Цыма уыцы диссаджы симфонимæ мæ сæрыхъуынтæ 
кафгæ кодтой. 
Кæлæнгæнæг зæлтæм хъусгæйæ, æз афтæ адзæгъæл дæн 
Мæ хъуыдыты тæссар-мæссар уынгты, 
Æмæ нæ бафиппайдтон, урссæр зæронд лæг 
Æмæ æвзонг чызг мæ цурмæ кæй æрбахæццæ сты. 
Æз фестъæлфæгау кодтон. 
Зæронд мæм, дисгæнгæ, æрбакаст, 
Æвæццæгæн мæ расыг фенхъæлдта. 
Цæмæй зыдта, æз нозтæй расыг кæй нæ дæн, Фæлæ... 
Æрдз мын кæй бадардта йæ диссаджы ронг. 
Чызгæн йæ сау зæлдаг дзыккутæ хурмæ 
тæмæнтæ калдтой. 
Йæ сатæг-сау æрфгуытæ, зæрватыччытау, 
пæррæстытæ кодтой. 
Æрбакастис мæм - 
йæ цæстытæй мæм дыууæ цъæх арвы бахудтысты. 
Раст мыл цыма къæртайы дзаг хъарм хуры тынтæ 
æрбасæххæтт кодта, афтæ фæдæн. 
Адард ысты чызг æмæ зæронд лæг. 

Чызг ма мæм иу хатт фæкаст. 
Йæ цæстытæ зынгæрттывд фæкодтой. 
Бандзыг дæн мæ мидбынаты, 
Мæ зæрдæ, хуыдуггæнæгау, тыхулæфт кодта. 
Уæдæй нырмæ бирæ рæстæг рацыд, 
Фæлæ никуыуал сæмбæлдтæн уыцы чызгыл. 
Ныр мæм афтæ кæсы, 
цыма уый мæ тагъдивгъуыйæг амонд уыди, - 
Бахудтис мæм æмæ фæтары. 
Хъысмæт æй мæ фыдæнæн рарвыста уыцы бон, 
Цæмæй мæ æнусмæ ныппара катайы хуыдымы... 
1980 аз 
’ХВХ’ 

ДЕНДЖЫЗ ÆМÆ ХУЫМ 
Сæрдыгон бон. Цины мыртæй байдзаг ис дуне, 
Æвæццæгæн, æрдзмæ цины охыл цы уыдис æмбæхст, 
Уыдон йе ’фтауцдонæй иууылдæр ракалдта. 
Мæ разы хуымтæ, денджызы уылæнтау, фæйлауынц, - 
Сæ сæрмæ ныгъуылитæ зарынц хъалæй. 
Æз хатын цыдæр сусæг бастдзинад 
Хуымтæ, ныгъуылитæ, денджызтæ æмæ кæсагласты ’хсæн: 
Хуымты сæрмæ - ныгъуылитæ, 
денджызы сæрмæ - кæсагластæ. 
Диссаг! 
Куыд хорз зарынц денджызы уылæнтæ. 
Никуы сæм байхъуыстай, мæ хæлар? 
0, уæд ды бирæ фесæфтай! 
Зарынц урс-урсид уылæнтæ, фынккалгæ, 
Афтæ мæм кæсы, цыма, зарынц урсбоцъо ивгъуыд æнустæ. 
0, уыдон, æнæмæнг, уыдон æсдарынц 
сæ сæртæ рухс дунемæ, 
Фæнды сæ базонын цы цæуы зæххыл, 
Кæддæр хъал æмæ сæрыстырæй кæй сæрмæ тахтысты, 
уыцы зæххыл... 
Мах та сæ уылæнты фынчытæ ’нхъæлæм. 
Цæмæн мæм кæсы афтæ, цымауылæнты цыдæр фæнды 
зæгъын мæнæн. 
Цавæрдæр сусæг маст сæ ’вдæрзы æмæ сæ кæй не ’мбарын, 
Уый тыххæй хойынц мæстджынæй сæ сæртæ къæйтыл? 
0, тæхуды, базон уыдонæн сæ алæмæты æвзаг, 
Уæд сусæгдзинад нал баззаид денджызы хуылфы: 
Иууылдæр ысленк кæниккой уæлæмæ... 

ФÆЗЗЫГОН ТУЛДЗБÆЛАС 
Уад сбæгънæг кодта тулдзбæласы 
Зымæджы къæсæрыл. 
Йæ бур сыфтæртæ, карчы цъиутау, апырх сты зæххыл. 
Тулдз кæсы бынмæ 
Зæрдæрыст æмæ ’рхуымæй, 
Кæсы сæм зыдæй, 
Фæнды йæ, 
Цæмæй ма фæстаг хатт бафсæда сæ уындæй, - 
Зоны: 
Тагъд æрцæудзæн хъызт зымæг 
Æмæ сæ уæд нал фендзæнис бынтондæр. 
Фæлæ æрмæст тулдз нæ, - 
Æрдз æгасæйдæр нырхуым ис, - 
Æгæрыстæмæй, хур дæр, 
Цыма уый дæр зымæгæй фæтарстис, уыйау, 
Нымбæрзта йæхи мигъын хъæццулæй. 
Нæ ныууагъта фыдуагуад 
Арвы дæр æвыдæй, - 
Футтытæгæнгæ йæхи ныццавта мигътыл 
Æмæ сæ сфæйлыдта... 
Хур фæзындис... 
Уысммæ ныррухс ис бæстæ... 
Бæрæгæй разынд зæххыл 
Тулдзбæласы аууон. 
Сыфтæртæн сыхъуыст сæ сыбар-сыбур, 
Уыдон фенхъæлдтой, 
Цыма ногæй фестадысты 
Сæ ныййарæг мады къабæзтыл. 
1985 аз 

ДЕНДЖЫЗ 
Æз денджызы был лæууыдтæн, 
Уый уыдис сабыр, 
Раст цыма фынæй уыдис, 
Хуры тынтæ йын йæ уылæнтæн лæвæрдтой 
Цавæрдæр æнæфенгæ хуыз. 
0, сабыр уыдис денджыз, 
Фæлæ мæ сæры та ленк кодтой 
Цавæрдæр знæт, тæссаг хъуыдытæ, 
Æмæ мын нæ лæвæрдтой æнцой. 
Æваст мæм фæкастис, 
Цыма денджыз сызнæт ис: 
Стыр уылæнтæ, 
Цалдæр уæладзыгон хæдзарыйас уылæнтæ 
Æмбугæнгæ тахтысты ме ’рдæм, 
Былмæ ’ввахс ауыдтон иу чысыл нау, 
Уый йæ пæлæзтæ ныппака кодта, 
Афтæмæй тырныдта былгæронмæ. 
Гигантон уылæнтæ йыл сæхи цавтой, 
Кæфхъуындартау сæ дзыхтæ ныххæлиу кæнгæ, 
Цыма йæ ныхъхъуырынмæ хъавыдысты, уыйау, 
Хатт-иу мæм фæкаст, 
Цыма уылæнты бын фæцис, 
Фæлæ йыл цыма, бынийæ раст дæлимон хæцыдис, 
Уыйау та-иу фестадис сæ сæрмæ. 
Уалынмæ федтон: 
Чысыл науы кæй уыдис 
Æрмæстдæр иунæг адæймаг - 
Йæ бур сæры хъуынтæ йын 
Знæт дымгæ зулаив фаста. 
Йæ цæстытæ ныстыр сты, 
Фæкастис мæм, 
Цыма сæ асалдис цавæрдæр тас. 
Уый кастис ме ’рдæм 

Æмæ мæм, цыма, цыдæр хъæр кодта. 
Æз дæр æм ныхъхъæр кодтон: 
«Æввахс у былгæрон, 
Тæрсгæ мауал кæн». 
Фæлæ æваст æвирхъау гыбар-гыбур райхъуыст, 
Гигантон уылæн бамбæрзта науы, 
Афтæ мæм фæкаст, 
Цыма зæхх æмæ арв баиу сты, 
Цыдæр æнахуыр тых мын мæхи дæр фехста уæларвмæ, 
Суанг æврæгътæм, 
Сæрсæфæнæй чи фæцæйхауы, 
Уый фырадæргæй 
Кæрдæг ацахсыныл куыд фæлвары, 
Афтæ æз дæр хъавыдтæн æврæгъты ацахсынмæ, 
Фæлæ.. .мæ тъæпп зæххыл фæцыдис 
Æмæ ницыуал бамбæрстон, 
Æрмæст ма мæ хъустыл ауадис 
Цавæрдæр мынæг цъæхахст. 
Нæ зонын 
Цас фæхуыссыдаин 
Уадзыгæй. 
Ме ’муд куы ’рцыдтæн, 
Уæд акастæн денджызмæ, 
Уый раздæрау уыдис сабыр, 
Æмæ бамбæрстон, 
Уыцы ныв фынфенæгау 
Кæй ауадис мæ цæстытыл. 
Ахъуыды кодтон 
Цы уыдаид, ууыл. 
Чизоны мын денджыз ракодта 
Йæ æнæнымæц таурæгътæй иу, 
Кæннод та, чизоны, 
Ивгъуыд æнустæй сæ иу, 
Йæ тых кæмæн нæ басаст, ахæм 
Райхъал йе ’нусон фынæйæ 
Æмæ мæ аскъæфта ивгъуыдмæ йемæ, 

Равдыста мын 
Кæддæр ам, 
Денджызы был чи цардис 
Мæ уыцы фыдæлтæ алантæй 
Сæ иуы æвирхъау мæлæт... Мæ алфæмбылай 
Æппæт дæр уыдис сабыр, 
Æрмæст ма мæ хъусты зæлыдысты 
Цавæрдæр зæлтæ. Уый, æвæццæгæн, уыдис 
Ивгъуыды хъæлæсы айзæлд... 
»ХЙ» 

НАСЫÆППЫТÆ 
Цæхæрадоны фæцæйцыдтæн иу бон, 
Æваст цавæрдæр мынæг хъæлæстæ 
Фехъуыстон мæ къæхты бынæй. 
Кæсын: 
Нас ызмæлы, 
Дыууæрдæм кæны. 
Æрцавтон æй кардæй, 
Дыууæ дихы фæцис, - 
Йе ’ппытæ ныххæлиу кодтой сæ дзыхтæ 
Цъиуы лæппынтау: 
- Бузныг, 
Ныр цалдæр боны 
Нæ сæртæ хойæм къултыл, - 
Хъæр кæнæм, 
Цæмæй нæ исчи рауадза 
Нæ ахæстонæй... 
Бузныг, 
Дæ фæрцы мах райгуырдыстæм, 
Федтам рухс дуне... 
«ХЙ>Ф 

ÆЗÆМÆБÆРЗ 
Мæуарзонбæрз! 
Фæстаг хатт ма дæм æрцыдтæн. 
Сом æз цæуын дард бæстæм 
Æмæ бирæ рæстæджы дæргъы 
Нал фендзыстæм кæрæдзи, 
Æниу 
Хуыцау йæ зонæг, 
Чизоны тъымы-тъыматæм 
Мауал фенæм кæрæдзи, 
Фидæн æбæлвырд æмæ зын базонæн у. 
Адæймаджы зæрдæйау ын нæй базонæн, 
Нæй йæм ныккæсæн. 
0, куыд арæх дæ мысдзынæн! 
Дæ фæлгонц 
Уарзон адæймаджы фæлгонцау, 
Æдзух лæудзæнис мæ цæстыты раз удæгасæй. 
Мах дард уыдзыстæм кæрæдзийæ, 
Фæлæ дæм æдзух тæхдзынæн хъуыдыйы базыртыл. 
0, мæ уарзон бæрз, 
Цæй, фæстаг хатт ма дыл атыхсон, 
Фæстаг хатт ма дын ныпъатæ кæнон. 
0, цал хатты-иу схызтæн дæ уæлæ, 
Ды-иу мыл æрбатыхтай дæ къалиутæ, 
Цыма мыл тыхсынмæ хъавыдтæ, 
Уыйау. 
Тындзыдтон-иу дæм изæрмилты, 
Æмæ-иу мæ куы ауыдтай, 
Уæд-иу мæм нытылдтай дæ къабæзтæ, 
Райхъуыстис-иу дæ сыфтæрты 
Цинæйдзаг сæр-сæр. 
Сбырыдтæн-иу дæ саджилмæ 
Æмæ-иу мæйрухс æхсæв 
Нæ цæстытæ нæ истам арвæй, 
Кастыстæм-иу мæй æмæ стъалытæм. 

0, дæ хъæбысæй сæм цал хатты стахтæн 
Хъуыдыйы базыртыл, 
Цал амондджын сахаты арвыстон 
Уæларвон дунеты. 
Ды мын бауарзын кодтай 
Дæ ныййарæг мад-хъæды. 
Дæ хъæбысы-иу бадтæн æмæ йын хъуыстон 
Йæ минмырон сусæг зæлтæм. 
Дæ фæрцы æз базыдтон 
Хъæды сусæг æвзаг. 
Хæрзбон, 
Мæ бæрз! 
А-фæззæг та дын фыдуаг дымгæ куы скъæфа 
Дæ сыфтæрты, 
Уæд иумæ нал бацæудзыстæм карз тохы йемæ. 
Иумæ нал калдзыстæм нæ цæссыгтæ 
Алы сыфтæры фесæфтыл дæр. 
Уæд æз дард уыдзынæн дæуæй, 
Фæлæ-иу дæм тæхдзынæн мæ сæнтты, 
Мæ зæрдæ йæхи къултыл хойдзæнис, 
Фæлæ... 
Мæ хæлар, 
Ды дис кæндзынæ, 
Уыцы тыхст рæстæг 
Дæ цуры кæй нал уыдзынæн, 
Уый тыххæй... 
0, мæ уарзон бæрз, 
Æз дæр иу дæн дæ сыфтæртæй, 
Æз дæр фæхайджын дæн сæ хъысмæтæй... 
Мæнæ дæ къалиуæй фæхицæнис сыфтæр, 
Расхъиудта стъалыйы схъисау, 
Пиллон калгæ, 
Дæлгом-уæлгомгæнгæ, 
Фæтæхы зæхмæ, 
Сыфтæр не ’нцайы йæ хъæрзынæй... 
Рацæуы нымадуысмтæ 
Æмæ зæххыл æрбады. 
Фæлæ къалиу æмæ сыфтæрыл 
Уыцы уысмытæ ныддаргъ вæййынц 

Æнæхъæн æнусау. 
Къалиу æмæ сыфтæр 
Бирæ рæстæджы дæргъы 
Кæрæдзимæ фæивазынц сæхи, 
Фæлæ сын нал бантысы кæрæдзийыл атыхсын, 
Афтæ мах дæр фæхицæн уыдзыстæм райсом, - 
Æгъатыр хъысмæт-тыхдымгæ мæ аскъæфдзæнис 
Дæ къалиутæй 
Æмæ йæ чи зоны, 
Искуы ма сæмбæлдзыстæм кæрæдзийыл? 
Хæрзбон!.. 

ЗÆХХÆМÆМÆЙ 
Баталынгис. 
Рахызтæн уынгмæ, 
Æваст мыл æрхаудысты къæвдайы æртæхтæ. 
Арвмæ ыскастæн - 
Уый уыдис æгасæйдæр 
Сау-сауид мигътæй æмбæрзт. 
Фегуырд мæ сæры: 
Æнæмæнг уыдзæнис тæрккъæвда. 
Уалынмæ райдыдта уарын: 
Æртæхтæ уыдысты хъæрмуст 
Цæссыгтау... 
Æваст мæм фæкастис: 
Æвæццæгæн, мæйы цæссыгтæ сты, 
Мæйы фæнды фенын 
Зæххы, 
Фæлæ йæ сау мигътæ бамбæрзтой фыддæрадæн 
Æмæ згъæлынц йæ цæссыгтæ мæйæн,- 
Æмæ йæ цæссыгтимæ иумæ 
Æрвиты зæххæн 
Йе ’видигæ уарзондзинады æнкъарæнтæ 
Æмæ йæ уды рухс... 

ÆМДЗÆВГÆЙЫ ХЪАСТ 
Æмдзæвгæ ныффыстон 
Æмæ æваст 
Уый райдыдта загъд кæнын мемæ: 
- Ды мæ уæнгты 
Бауагътай цард, 
Дæ фæрцы 
Æз рухс дуне федтон мæ цæстæй... 
Фæлæ мын мæ уæнгтæ 
Цæмæн сбастай, хъадамантау, 
Кæдзгуытæ, тæппытæй. 
0, уый бæсты 
Радт мын сæрибар, 
Æз ыстæхдзынæн цæргæсау, 
Йæ диссаджы цъæх тыгъдамæ... 
-^^- 

* * * 
Хур зивæггæнгæ фæтулы ныгуылæнмæ, 
Раст æй цыма 
Йæ къæхтæ нæ хæссынц, - 
Фырфæлладæй кæны дыдæгътæ. 
Тулы иугъæдонæй 
Уыцы иу фæндагыл, 
Фæлæ диссаг, 
Куыд никуыма йыл раздæхт фæстæмæ. 
Кæд, мыййаг, уыцы бонимæ 
Ацæуы ивгъуыдмæ 
Адзалы фæндагыл, 
Кæд, мыййаг, 
Алыбон райгуыры ног хур, 
Кæд, мыййаг... 

НÆ АМОНДДЖЫН БОНТÆ 
Мах амондджын 
Цы бонты уыдыстæм, 
Уыдон раджы ацыдысты 
Ивгъуыды фæндагыл, 
Ды ныр уыдонæн дæр скъахтай сæ зæрдæ. 
Мæнæ сæм дзыназгæ, 
Фыдуацтæ хъæргæнгæ, 
Фæтæхынц ныры æрхуым бонтæ. 
0, зонын, 
Дард кæмдæр, 
Ивгъуыды æнусон фæндагыл, 
Æнæнымæц бæлццæттæ 
Азтæ æмæ бонты ’хсæнæй, 
Цæссыгкалгæ, дзыназгæйæ, 
Кæсдзысты махмæ. 

Поэмæтсе 
’ХЙХ’ 

ИРЫСТОН 
Сонетты быд 
1 
Мæ Ир, фыдæлтæй - ’нæнымæц дæ зынтæ! 
Уыд какосындзæй йемыдзаг дæ фæндаг. 
Ныууагътай йыл, уæддæр, дæ фæд æрфæнау, 
Фæлæ, бецау, уыдис æхсад цæссыгтæй. 
Æз бафæлладтæн рæстæджы фæрсынæй, 
Æдзух фæхæтын ивгъуыды æрфæнты. 
Дæ арвæй мæм нæ бахудтис æрвæрдын, 
Ныкъуырма дæн сынты уасын, хъæрзынæй. 
Сæ тасзæлтæй мæ зæрдæ тъизы, ризы, 
Мæ райгуырæн Ир, байдзаг уый дæ рисæй, 
Дæ цинæй афтæ баназ ныр, тæхуды! 
Уыд амондджын, дæу чи хъахъхъæдта риуæй! 
Æнусмæ дыл хъысмæт кæл-кæлæй худы, 
Цы нæ хинтæ æртыхстысты дæ удыл. 
2 
Цынæ хинтæ æртыхстысты дæ удыл, 
Мæнгард хъысмæт дæ ’гъатырæй æфхæрдта, 
Дæ фæндæгтыл - æрвæрттывдтæ, æрвнæрдтæ, 
Уæддæр æзнаг нæ ахъазыд дæ худæй. 
Дæ фыртты ’хсæн нæ разындис тæппудтæ, 
Сæ цæстытæй фыдгулыл калд цæхæртæ, 
Цымæ кæм ысты се ’рхæндæг уæлмæрдтæ?! 
Мыййаг, сæ кæд сæ быны ’мбæхсынц фурдтæ? 
0, быдыр, цæй, зæгъ мын алантæй исты, 
Æрцæуид кæд кæрон мæ хъыг, мæ ристæн. 
Мæ Ир, дæ фыдгул разындис æвдудон! 

0, уæлæ тар мигъ, де ’хсары æвдисæн, 
Мыййаг, кæд у дæ хъæбулты æртхутæг! 
Æнусдæргъы нæ райхъуыстис дæ худын. 
3 
Æнусдæргъы нæ райхъуыстис дæ худын... 
Зæххон дуртау æнæнымæц фыдгултæ 
Нæ федтой дæу, мæ нæртон Ир, сæркъулæй, 
Уынын: дæу тар йæ хъæбысы куыд тухы. 
0, федтон æз хъæхъхъаг тохы зыд фурды, 
Ысхæццæ сты Ирыстоны хъæбултæ 
Ызнæгтимæ, сырх тугæй сырæзт култæ, 
Фæлæ уæддæр алайнæгтæ нæ цудынц... 
Æхситт кæнынц æндон фæтты æрттигътæ, 
Кæдæмдæр лидзынц тарстæй арвыл мигътæ, 
Бецау, мæ Ир, нæ баззадтæ æвыдæй. 
Уæддæр дæ кодтой ’хсины лæгтæ дихтæ, 
Дæу й’ азарæй сыгъта хæрам цыфыддæр, 
Куыд æнæнцой уыдысты, куы, дæ фынтæ! 
4 
Куыд æнæнцой уыдысты, куы, дæ фынтæ! 
Дæ пырх сахартыл мигъау рох ныббадтис, 
Æнусбонмæ сæ мидæг цард ныссалдис, 
Ныххæлиу ысты дунейыл дзе фырттæ 
Æмæ сæ хъысмæт разындис цыфыддæр, - 
Кæйдæр тыххæй сæ туг æнæвгъау калдис. 
Бецау, мæ Ир, дæ мæсыг та ныххæлдис, - 
Фæцæуынц тармæ, оххай-гъе, дæ фæдтæ!.. 
Цыма сын скодтой хин, кæлæнтæ зинтæ, - 
Сæ иу дæр дзы нæ фæзындзæн дæ сидтмæ, 
Дæ бындур, Ир, ныр цал хатты ныззылдис. 

Нæ лæууы уад йæ ’нахъинон æхситтæй, 
Æвдæрзы дын адзал дæ уд фырзыдæй. 
Кæд а-дунемæ ’намондæй фæзындтæ! 
5 
Кæд а-дунемæ ’намондæй фæзындтæ! 
Уыдис æнусты де ’мдзæрин æрхæндæг. 
Мæ Ир,цæфтæй ма сирвæзтæ ды хæхтæм, 
Æрмынæг ис, фæцæйхуыссыд дæ зынг дæр. 
Дзæгъæлы уыд йæ зæрдиагуаст сынтæн: 
Ныррухс та ис дæ уаз уды пырхæндæг, - 
Ысхос кодтой дæ зæрдæйы æрхæмтæн 
Уæларвбæсты цъæх ирд æмæ зынг тынтæ. 
Цыдысты дыл фыдтухиты дæ бонтæ, 
Хынцыдта дæ мæнгард хъысмæт рын-сонæй, 
Уæддæр мæлæт нæ æртыхстис дæ удыл. 
Рæсугъд уыдтæ дæ зæрдæйæ, дæ зондæй, 
Фæдисы бон нæ зыдтой дæу тæппудæй, 
Сыхæгты дæр-иу никуы уагътай цудын. 
6 
Сыхæгты дæр-иу никуы уагътай цудын, 
Мæ Ирыстон, нуæзтай сын сæ рисæй, 
Æрсдонау-иу фæцæйбырстай фæдисæй, 
Сæ сæрвæлтау нæ ауæрстай дæ удыл. 
Ды хорз зыдтай: цæрын хъæуы хъæрмудæй, 
Лæгау-лæгтæн сырдты æгъдау нæй исæн. 
Æрмæстдæр зонд - зæххон царды фæлдисæг, 
Æнæуый та у дун-дуне æртхутæг... 
Фæлæ, зæгъгæ, фыдызнаг тоны ’взæрæй 
Дæ сыхæгты - хæцыдтæ-иу сæ сæрыл. 
Дæ хъæдгæмттæ ныртæккæ дæр фæдудынц. 

Зын у кæсын дард фидæны къæсæрмæ, 
Дæ сыхæгтæй зын у кæлæн æмбудын, 
Дæ армы сын сыгътай дæ зæрдæ будæн. 
7 
Дæ армы сын сыгътай дæ зæрдæ будæн 
Дæ сыхæгтæн, мæ Ир, уыдтæ æнæхин. 
Фыны ’гъдауæй ивгъуыдмæ æз фæтæхын, 
Цæразонæн фæкæнын карзæй бустæ: 
- Кæм ысты кæ, нæ цæхæрцæст лæппутæ, 
Сæ туг ныккалд, фæлæ цæмæн, кæй зæххыл? 
Сæ бæсты Ирмæ сау хъарæг ыздæхти, 
Дæхæдæг дæр цы цагътай арт дæ удæй? 
Сæ хъæстæ дæ æрдумæ дæр нæ дарынц... 
Мæ Ир, бецау, цы сау туг дыл фæуарыд, 
Уæдæй фæстæмæ нал суагътай зæрин тау. 
Дæ сæр фæхостай, маройгæнгæ, тары, 
Ныр та дæуыл æртыхстысты фыдхинтæ, 
Ныр та сыхæгтæ дæу фæливынц зинтау. 
8 
Ныр та сыхæгтæ дæу фæливынц зинтау; 
Мæ Ир, кæддæрау хъизæмæрттæ ’взарыс. 
Дæ быдыртæй цæссыгтæ, туг ысхъары, 
Йæ зæрдæ цинæй фескъуыйы зыд сынтæн. 
Дæ зæххæн дын кæнынц сæхи æфсинтæ, 
Æмæ сын уый йæ тæригъæдтæ хъары. 
Ныхъуынтъыз арв дæр, ис æдзухæй сары: 
0, уыдон раст тыхгæнæг гуннты сихтæ! 
Мæ Ир, дæ зæххыл сау æндæргтæ лидзынц, 
Æдзæстхиз у, мæлæтæй дæм æвзидынц, 
Ныссагътой дын сæ дæндæгтæ дæ риуы. 

Дæ лæггæдтæ дын тугæй, рондзæй фидынц. 
0, ды Хъæриумæ ма ысуадз æвдиуы... 
Дæуыл фыдадзал ныр ивгъуыдæй ниуы. 
9 
Дæуыл фыдадзал ныр ивгъуыдæй ниуы, 
Мæ Ир, кæддæрау уый бæллы дæ сæфтмæ, 
Æрхаста дын ног тугæйдзаг æхсæвтæ, 
Æмæ та ног танталы зынты джиуыс. 
Дæ сыхæгтæ мæстыйæ арвмæ схъиуынц 
Æмæ дæ разы айтыгътой сæрсæфæн. 
Æмцæф, дам, æй фæкæнæм мах - сæрсæттæн, 
Нæхи, дам, гъе уæд тухдзыстæм мах фиуы. 
0, цас дардтой сæ роны ’мбæхстæй дуртæ, 
Вæййы ма афтæ ауыгъд зæй æрдуйыл. 
Сæ гамхудтæ ныр арæцыгътой иууыл. 
Зыд сынтау дын дæ бæллицтæ рæдувынц, 
Бæллынц дæ сæфтмæ, стыр Хуыцаумæ кувынц, 
Æскæн ды уарт рæстдзинадæй дæ риуæн. 
10 
Æскæн ды уарт рæстдзинадæй дæ риуæн, 
Мæ Ир, дæ амонд ма бауадз ыстъæлын. 
Дзыназы арвыл де ’гъуыстаджы стъалы, 
Йæ ахуыссыныл бахордтой сæ хъиутæ. 
Сæ уд æскъуынынц тугмондаг æвдиутæ, 
Сæ фæнд - цæмæй дæ аныхъхъуыра талынг. 
Кæсагау цъелф кæной дæ туджы малы 
Æмæ ысхизой хъæлдзæгæй Хъæриумæ. 
Мæ Ир, дæ фыдгул хин фæндтæ нывæнды, 
Цæй, сис рæстдзинад ивгъуыды æрфæнæй! 
Йæ мæнгард цин кæд нал рафтауид дидин. 

Фыдæлтæй дын уый равдисдзæн дæ фæндаг, 
Истори у дæ рыст удæн æвдисæн, 
Бецау, мæ Ир, æвзонынц дын дæ фидæн! 
11 
Бецау, мæ Ир, æвзонынц дын дæ фидæн! 
Мæнгардæй дын кард бахастой дæ хурхмæ, 
Сыгъдвæздæгæй йæ цæст къахынц дæ хурæн, 
Пырхæй лæууынц дæ фидæнмæ рæухидтæ. 
Æнæнхъæл дæм сæ тугдзых бал æрмидæг, 
Сæ фыдмитæй æмбу кæнынц къæйдуртæ, 
Дæ сæрмæ та, бæзджын мигъау, æртхутæг 
Цæгъды фæдис, æххуысмæ уый фæсиды. 
Æнусон тох, нывгонд дын у хъысмæтæй, 
Фыдæлтæй дæ адзал æхста йæ фæттæй, 
Лыуары дын йæ тугтынтæ дæ риуыл. 
Æнæкъæм мæй, уый фескъуыйы дæ мæтæй, 
Мæ Ир, фыдгул нæ æрхудтис йæхиуыл, 
Ды мауал баууæнд макуыуал æвдиуыл! 
12 
Ды мауал баууæнд макуыуал æвдиуыл! 
Рæуæууæнчы фылдæр æфхæры цард дæр, 
Мæ Ир, æнус хъызты кæй тавтай артау, 
Гъе, уый дын ныр тъыссы йæ кард дæ риуы. 
Дыууынæм аз...уæд та дæ сафæг чи уыд? 
Кæй сау фæндæй дыл рацыдис уæд артзæй? 
Уæдæй дæ сагъæс хиты хæхты ’нкъардæй, 
Уæдæй дæ фæдис уады хуылфы ниуы... 
Дæ хур-зæрдæ кæй сау фæндæй фæдих и? 
Æртыхстис дыл дыууæ хицæнæй ихæн. 
Мæ Ир, фыдгул нæ байрайдзæн йæ митæй... 

Дзæгъæлы здухы хъæлдзæгæй йæ рихи, 
Нæ басудздзæнис тар арты дæ фидæн. 
Дæ уаз уд айтындз хæхты сæрты хидæн! 
13 
Дæ уаз уд айтындз хæхты сæрты хидæн, 
Дæ буц уарзт ыл цæмæй тæха дыууæрдæм. 
Мæ Ир, уый уаид диссаджы æрвæрдын, 
Ныррухс уаид зæрин хурау дæ фидæн. 
Æмæ дæм, уадз, адзал, фыдгул æвзидæд, - 
Ыскъуыйдзæнис æнæбонæй сæ зæрдæ. 
Нырриздзысты сæрибарæн йæ нæрдæй, 
Сæ удтæ йеуæд бастъæлдзысты зинтæн. 
Уæд фервæзис æнусыккон æфхæрдæй, 
Сæ ингæнтæй уæд растиккой нæ мæрдтæ! 
Мæ Ир, ды ма кæм дзыназис дæхиуыл! 
Ныхсид дын уæд сæрибары æхсæрдзæн 
Дæ хъæдгæмттæ, фыдгул фæуид зæрдæдзæф. 
Зонд, хъар дæхи дыууæ Иры ысиуыл. 
14 
Зонд, хъар дæхи дыууæ Иры ысиуыл, 
Цæхæртæ кал, тыхджын ныннæр рыст арвау. 
Ды сыхъал кæн, кæуыл æртыхст фын тарфæй 
Æмæ сæ бафтау Иры фарнæн зиуыл. 
Зыд сæрсæфæн кæд нал цæуид дæ риуыл, 
Æнусбонмæ фæуид сæрсæфты тар фæд. 
Фыдæлтыккон заманæн та йæ арфæй 
Уæд нал хъуысид фыдадзалæн йæ ниуын. 
Куырыхон зонд! Дæ сæр хъæуы, цы фæдæ? 
Фыдгулы фехс дæ хъуыдыты зынг фæттæй, 
Зын амонд уæд мах батавид йæ тынтæй. 

Фæзын ма, цæй, мах хус кæнæм уæлхъæдæй, 
Нæ удты нын фæрсудз, ыссудз дæ зынгæй... 
Мæ Ир, фыдæлтæй ’нæнымæц дæ зынтæ!.. 
15 
Мæ Ир, фыдæлтæй нæнымæц дæ зынтæ! 
Цынæ хинтæ æртыхстысты дæ удыл, 
Æнусдæргъы нæ райхъуыстис дæ худын, 
Куыд æнæнцой уыдысты куы дæ фынтæ. 
Кæд а-дунемæ ’намондæй фæзындтæ! 
Сыхæгты дæр-иу никуы уагътай цудын. 
Дæ армы сын сыгътай дæ зæрдæ будæн, 
Ныр та сыхæгтæ дæу æхсынынц зинтау. 
Дæуыл фыдадзал ныр ивгъуыдæй ниуы, 
Ыскæн ды уарт рæстдзинадæй дæ риуæн, 
Бецау, мæ Ир, æвзонынц дын дæ фидæн. 
Ды мауал баууæнд макуыуал æвдиуыл, 
Дæ уаз уд айтындз хæхты сæрты хидæн, 
Зонд, хъар дæхи дыууæ Иры ысиуыл! 
1991 азы тъæнджы æмæ æртхъирæны мæйтæ 
-ИЗ^М* 

НАРÆМÆКЪОСТА 
Лирикои поэмæ 
БАЦÆУÆН 
Къоста, дæ уаз ном дын æз ногæй арын 
Æмæ ыссыгъд мæ риуы пиллон арт, 
Бæргæ зын у дæ аккаг дзырдтæ ссарын, 
Бæргæ хæдгъуызæй куы айзæлид мæ зард. 
Дæ разы æз нæ уайн уæд къæмдзæстыг, 
Нæ ракæнин уæд рухс музæйæ хъаст, - 
Æдзух мæнмæ кæй кæсы уый мæрддзæстæй, 
Йæ хъомысæй кæй у мæ бæллиц фаст. 
Æмæ кæнын дзырдтимæ æз хъуырдухæн, 
Цыма цæвын ызныхæй æз ызных. 
Æмæ дзæгъæлы æз нæ кодтон тухæн, 
Ыстъæлфæнтæ нымд рæнхъыты ыссыгъд... 
Æмæ фæтахтæн ногæй æз ивгъуыдмæ 
Бæллицы рагъыл, февзæрдтæн æз уым, 
Фæндыры тагау ’васт ныттынг мæ хъуыды, 
Йæ руаджы хъуамæ басгарон дæ къуым. 
Æрзилон хъуамæ Наргомæн йæ фæхстыл, 
Æнæнхъæл дын æссарин кæд дæ фæд. 
Мæ зæрдæ ’рлæууид уæд фæдисы дзæхстæй, 
Мæ уд мын йеуæд нал æвдæрзид мæт!.. 
1 
Цæргæсау ’рбадтæ, уаз Нары хъæу, рындзыл, 
Æмæ фæлгæсыс дунемæ æнцад, 
Уыныс фæдисæй арвыл мигъ куыд тындзы, 
Куыд фæбырсы йæ тыгъды фурдау уад. 

Куыд ферттивы рæууылæнау йæ базыр... 
Йæ фæдыл джихæй уымæн ды кæсыс, 
У нæрæмон, æнахуыр сæнттæй расыг, 
Ивгъуыдмæ йе ’ккой рæстæджы хæссы... 
Цæмæн вæййы йæ фæндагуымæн Нарыл? 
Йæ сæрмæ уый цæмæн саразы хъазт? 
Æрдуйау свæййынц мигъты удтæ нарæг, 
Цъæх арвы риу вæййы йæ фæттæй фаст. 
Æваст дыл арв йæ цæссыгтæ æркалы, 
Йæ талас уд фыдуаг митæй у рыст, 
Дæ сæрмæ зилы сау халонау талынг, 
Йæ гæндзæхтæ цæгъды дæ сæрмæ хъызт! 
Æнусмæ афтæ хордта уый йæ хъиутæ, 
Нæ йын уыдис æрулæфт æмæ ’нцой. 
Йæ уылæнтæ дзынæзтой æмæ схъиугæ 
Сæхи бынмæ хæххон хъæуыл æхстой. 
Нæртон хъæу, Нар, æнкъардтай сын сæ уазал, 
Æрбадтис дыл чырсау æнусон их, 
Æрмæст дæ сæрыл сау куырой нæ разылд, 
Фæлæ адзал дæуыл æфтыдта джих. 
Цъæх арвы риуыл ды уыдтай кæлæнау 
Кæрæдзийы куыд ивтой тар, гъе, рухс, 
Куыд ыл цыдысты ризгæйæ уылæнтæй, 
Куыд ыл кодтой сæ таг-уидæгтæ хус. 
Йæ тыгъдыл-иу куыд ферттывта æрвайдæн, 
Цæхæртæ-иу куыд акалдта æваст, 
Куыд-иу æрзылдис дун-дунейыл райгæ 
Йæ рухс, тыдта йыл цыма раст йæ тафс. 
Æгæрон тыгъдыл тар куыд лыгъд йæ разæй, 
Йæ уæлвæд та куыд цыд уылæнтæй цин. 
0, афтæ хъарæг бамыр вæййы разæй, 
Йæ фæстæ зарæг свæййы царды ’хсин... 

Ды а-нывтæ уыдтай æнусты дæргъы, 
0, талас Нар, дæуæн уыдис фыдзын, 
Цæргæсау бадтæ айнæгæн йæ саргъыл, 
Цъæх арвы риумæ дæу фæндыд тæхын... 
Фæлæ уыдис дæ зæрин бæллиц аргъау, 
Йæхимæ дæу æлвæста арвы цъæх, 
Нæ йæм бацис дæ бон ыстæхын маргъау 
Æмæ дæ зæрдæ рухс фæндæй фæцъæх. 
Дзынæзтай афтæ айнæгыл æнкъардæй 
Æнусты дæргъы, кодтай ихæнриз, 
Нæ батавта дæу хурзæрин йæ ардæй, 
Йæ фарнæй арвæн ды уыдтæ æрмист. 
Дæ хъæстытæ-иу ракодтай ды зæххæн, 
Ызгъæлстай йыл æдзухæй ды цæссыг, 
Тæрккъæвдайау ыл калдысты сæх-сæхæй 
Æмæ йæ арфы пиллон арт ыссыгъд. 
Дæлзæххы фурдæн цыд йæ уынæр дардыл, 
Йæ уылæнтæ цæмæн уыдысты хъарм? 
Æви, мыййаг, кæд гуырдысты цъæх арты, 
Ысфæлдыста сæ кæд хуыцауы арм?! 
Æнусдæргъы нæ бамынæг йæ уынæр 
Нæрæмон фурдæн, срæмыгъта æваст, 
Кæрон æрцыд уысмæн æнусон фынæн, 
Хъандзал фатау ыстыдта рухсмæ раст. 
Йæ уылæнты хъамбулзæнг саби хъазыд? 
Нæртон Батрадзау ын лæвæрдтай тых? 
Аланты туг йæ дадзинты æнхъæвзта, 
Куырдалæгон ын сæрыдта йæ ных. 
Нæ йæм бахудт йæ чысылæй дæр амонд, 
Иæ авдæн ын нæрæмон уад уызта 
Йæ мады бæсты...Скодта ууыл саубон, 
Сæныккау уасыд... Мысыд æй Къоста. 

Куы нæрыд арв, куы-иу абухта тымыгъ, 
Иæ тыгъды-иу куы раивылдис фурд, 
Йæ сæнтты арвмæ саби уæд ысдымы, 
Бæллиц-иу ын уæд басгуыхтис æфсургъ. 
Куы-иу бырстой æрвон тыхтæ æрсдонау, 
Сыгъта-иу сын йæ уды лæппу буд, 
Нæ-иу тарст уый йæ гуылфæнты дæлдонæй, 
Батрадзау хъызты сæрыдис йæ уд. 
Йæ сабион цардæй нæ уыд уый разы, 
Нæртон Батрадз ын рухс хуызæгуыдис, 
Хæрз сабийæ йæ удмæ уыйау растдæр 
Арф бахаста Фыдыбæстæйы рис. 
Нæ уыдис гом уый цинæн, гъе, рæвдыдæн, 
Дзырдта йын Нар йæ зæрдæйы æрхуым 
Æмæ раст уыйау сагъæсы æвдылдæй 
Уыд сабийæн йæ фысым фурды хъуым... 
Æрвон фурд æй йæхимæ ’лвæста арæх, 
Ыстъалыджын арвыл йæ сæнтты цард, 
Уыдис йæ удæн сусæггаг йæ таурæгъ, 
Æрвон дуары йæ фæлмы ’мбæхста тар. 
Æмæ дзынæзта тырынæн йæ зæрдæ, - 
Кæй нæ йын кодта арв йæ дыуар гом, 
Уæддæр бæллыди стъалыджын изæртæм, 
Уæддæр æдзух йæ уд уыдис æргом 
Цъæх арвæн, дардта йæм æдзух йæ фæндаг, 
Уыдис йæ хæтæн стъалыты æхсæн, 
Зæрин зарджытæ райдыдта нывæндын, 
Ныфс ын лæвæрдта стъалыты тæмæн. 
Поэзийы дунемæ йæ фæндараст 
Уый кодта, æмæ йын æдзух цырагъ 
Йæ фæндагмæ уый пиллон калгæ дардта, 
Зындаид æм цæмæй Олимпы рагъ... 

Æрывæрдта йæ фад Олимпы рагъыл 
Æмæ ныррухс ис тырынæн йæ уд, 
Йæ цæстытæ уæлвонгæй хаста зæххыл, 
Æваст йæ былтыл асалдис йæ худт. 
Зæххон царды дагъытайладжы нывтæ 
Йæ цæстыты раз слæууыдысты ’васт, 
Хъысмæты карззæл сусæггаг хъæрнывтæ 
Тырыны удыл судзгæ фехстой фат. 
Æмæ ныррызтис лæппуйæн йæ зæрдæ, 
Ныххызт йæ уды арф йæ Иры рис, 
Уæддæр-иу хоста рухс арвы къæсæртæ, 
Нæ дзы уыдис йæ бæллаг уд æрмист. 
Фæкастис йеуæд лæппумæ фырдиссаг 
Кæй уыдис уаз ыстъалыты тæмæн, 
Сæ фылдæрæн та цард зæххыл уыд риссаг, 
Мæгуыр лæгæн уыдис йæ бæллиц мæнг. 
Кæй уыд паддзахы ’фсондзы бын Ирыстон, 
Цъæх арвмæ дæр кæй тылдта уый йæ арм 
Æххуысæнхъæл, нæ уыд кæрон йæ рыстæн, 
Фæлæ йæм нæ, нæ бахудт мидбыл арв. 
Кæм уыдис, кæм, цъæх арвыл дæр рæстдзинад, 
Æвæлмасæй мæгуыр Ирмæ уый каст, 
Цырагъы рухсæй агуырдта лæгдзинад 
Дунейыл Ир, уый кодта дурæн хъаст. 
Хъæрахст уый кодта, хъуыста йын йæ айзæлд, 
Æрмæст, æнус йæ уд нæ баис рухс, 
Иæ уаз хъæлæс нæ уыдис иу уысм райзæл, 
Йæ уæццæ тын ын бавгъау кодта хур... 
Къоста йæм каст æрхæндæгæй, сæркъулæй, 
Дыдзы рухс дæр йæ зæрдæмæ нæ каст, 
Йæ Ирæй йын фыдхъысмæт хъазыд хъулау, 
Дзыназгæ хъуыста сау халæтты уаст... 

Цъæх арвы риуыл федта мигъты лидзгæ, 
Сæ фæстæ ’нкъардæй бирæ уый фæкаст, 
Цыма ысты йæ сонт уды бæллицтæ - 
Цæмæндæр афтæ лæппу ’нхъæлдта раст. 
Æмæ ысдзырдта йеуæд уый æнкъардæй: 
- Зæгъын уын æз æнусбонмæ хæрзбон! 
Фæлыгъдыстут мæ удæй абон тардæй 
Æмæ йыл рацыд катайы æрсдон, 
Фæлæ мæнæн уый разынд иунæг амал, 
Цыдæр хъæлæс мæ сонт уды æрцард 
Æмæ мын дзуры: «Иры сæрыл амæл, 
0, уый тыххæй мæнæн ды бахæр ард!!!» 
Мæ сафæг у, мыййаг, кæд уыцы хъæлæс, 
Йæ сусæгæй мыл чи бафтыдта джих, 
Уæддæр цæмæндæр афтæ æз æнхъæлын: 
Нæ удты ’хсæн æрцыдис арæзт хид. 
Мæнмæ цæмæндæр афтæ уæд фæкастис, 
Цыма уыдис зæринбазыр рæузæд, 
Цъæх арвæй мæм хуыцауы фæндæй ’ртахтис, 
Цæмæй мæ удыл баззайа йæ фæд. 
Æнусбонмæ, цæуа йæ бар, йæ хъомыс 
Мæ цардыл, æмæ снывæнда мæнæн 
Æрдаг бæллиц, кæмæй кæнон æз сомы, 
Кæй сæрвæлтау мын ма уа зын мæлын. 
Æмæ та-иу мæнмæ куы фæзынд ногæй, 
Уæд-иу мын кодта иу хъуыды фæлхатт: 
«Ды бавзар алцы хъизæмарæй, стонгæй, 
Дзыназæт, уадз, дæуæн дæ уды таг. 
Дæ Иры тыххæй рис æнкъар йæ алфæн, 
Дæ уд цæгъдæт дзæнгæрджытæ, фæдис, 
Æнус дæ уарзтæн Ирмæ ма уæд рафтæн, 
Ысуæд дæуæн дæ амонд уый, дæ рис!!» 

Йæ дзырдтæн-иу ын хъуыстон æз сæ айзæлд, 
Ныннæрыдис-иу растдæр арвау ком, 
Цыма-иу арвыл ферттывта æрвайдæн, 
Цæхæртæ-иу ’васт акалдта йæ ком. 
Мæ цæстытыл-иу ауад Ир гæвзыккæй, 
Нæ баййæфта æнусдæргъы рæвдыд, 
Иæ фыртты цард - æхсаргарды æрцъыккæй, 
Йæ урс хæхтæ та сау туджы æвдылд. 
Мæ зæрдæйы ’васт райгуырдис тæригъæд, 
Цæдджинаг агау раст йæ былтæй калд, 
Ыстæй та йыл уылæнтæй рацыд ихæн, - 
Куы баййафа мæ рухс бæллиц ыстъæлд. 
Куы феста уый æнæнхъæлæджы ’взалы, 
Куы æруадзон æнæбонæй мæ арм, 
Цæрæнбонмæ куы ’вдæрза Иры залым, 
Мæ кой, мæ хъæр дзы ’рцæудзæн йеуæд тард. 
Къостайы сæрмæ арв æваст ныннæрыд, 
Уый фестъæлфыд, ныдздзынæзта йæ уд, 
Æнкъардæй хаста уаз цæстытæ Нарыл, 
«Ыскæнын хъæуы адæмы æмуд 
Фыццаг рады», - ’васт ферттывта йæ сæры, 
Æдзынæгæй фæлурс хæхтæм нымдзаст, 
Æмæ йæ уды цадæггай æвзæрыд 
Йæ Райгуырæны алфæн судзгæ маст. 
Уый хæхтæм каст, цæмæндæр афтæ ’нхъæлдта: 
Ис Иры стыр уд ам кæмдæр æмбæхст, 
Йæ хъуыды йæ цæхæркалгæ ыскъæфта 
Сæ цъуппытæм, цыма уыд раст зынг-бæх?... 
Сæ хъыг зæрдæмæ хæхтæн уый ныккастис, 
Ызмæлыдис æрдзæ сусæджы уым, 
Йæ хъæдгæмттæй æнæвгъау сау туг калдис, 
Рæумигъау дзы фæцæй ленк кодта ’рхуым, 

Фæлæ йын кæд Къоста йæ цавдмæ хъуыста, 
Уæддæр æм дзы нæ райхъуыстис хъæрзын, 
Уыдысты Иры уаз хæхтæ æгъуыстаг, 
Сæхæдæг-иу нынныхъхъуырдтой сæ зын. 
0, не ’вдыстой сæ хъæдгæмттæ æдтæмæ, 
Æруарыд-иу сыл раст æвдадзау мит, 
Æмæ-иу сыл æркалдта арв йæ тæмæн, 
Уæздан армæй-иу сыл æртыхта бинт... 
Йæ цæстæнгас ныр та æрынцад Нарыл 
Къостайæн, кодта йын фæстаг хæрзбон. 
Йæ сæрмæ арв æвиппайды ныннæрыд, 
Гуылфгæнгæ ууыл рацыдис æрсдон. 
Мыййаг, Къостамæ разынд кæд йæ фидæн, 
Йæ разы йын æй авæрдта хъысмæт, 
Иæ къухмæ райста саг-лæппу йæ рифтаг, 
Йæ мидæг та æнхъæвзæн кодта мæт. 
Ирон адæмы мæт йæ былтæй калдис, 
Уылæнтæкæнгæ сау зæххыл цыдис, 
Уый арты ’взæгтау растдæр пилон калдта 
Æмæ йæ зæлтæ кодтой хъæр, фæдис. 
Къоста йæ уæхскыл баппæрста йæ рифтаг 
Æмæ мылазон фæндагыл фæраст, 
Дзынæзта, ниудта зæрдæйæн йæ риссаг, 
Йæ развæндаг ын кодта рухс йæ уарзт. 
Йæ Ирмæ уарзт ын басгуыхтис ыстъалы, 
Лæвæрдта йын раст Бонвæрнонау ныфс, 
Нæ фестадис мæрдты дæр уый æвзалы, 
Æвæсмард æй ыскодта уаз хъæрныв!!! 

2 
Хæтыдис-иу дæ былгæрæтты арæх, 
Æхцон ын уыд дæ уылæнтæн сæ зард, 
Цыма йын кодтой рагфыдæлты таурæгъ 
Къостамæ афтæ уæд цæмæндæр каст. 
Æмæ цæмæндæр афтæ уый æнхъæлдта 
Æнусоныл æрывæрдта йæ арм, 
Ивгъуыд æнустæ йæм цæхæртæ калдтой 
Сæ уазал тынтæ йыл тыдтой сæ хъарм... 
Ныр ам Къостайæн агурын йæ фæдтæ, 
Дæ былгæрон æрхæндæгæй лæууын, 
Куы та æрбадын айнæджы дæлфæдтæм, 
Дæ уылæнтæн сæ хъазтмæ æз кæсын. 
Дæ бецыкк дын куыд ысурс кодта рæстæг 
Æппæтхъомысджын, у уæддæр дæ равг 
Кæддæрау хъæлдзæг, Лиа-дон, æврæгътæ 
Мысинæгтау нынныгъуылдысты арф 
Дæ доны, æви кæд мыййаг уый дуне 
Æнæзæххон æрлæууыдис æваст 
Мæ цæсты раз, æмæ Къостайы удæн 
Ыссис цæрæн, зæххон цардимæ баст... 
3 
0, айнæгты бардз, рисцарды фæлдисонд, 
Цæмæн вæййыс æдзух ды тар, æрхуым? 
Цы цаутæн уыдтæ ды æнус æвдисæн? 
Дæ уды рухс цæмæн æрцыдис хуыст? 
Мыййаг, кæд мысыс стъалыдзæст тырыны, 
Дæ рагъæй чи каст дунемæ æдзух?! 
Нæ хъазыд уый Батрадзау фат, æрдынæй, 
Тыдта-иу дыл тæмæнкал сисæй рухс. 

Дæуæй-иу саутар дардмæ уый фæсырдта, 
Дæ цъуппыл-иу æрлæууыдис йæ фад, 
Нымдæй-иу дын йæ хъыгтыл уый фæдзырдта, - 
Кæй йæ скъæфдзæн йæ Ирæй царды уад... 
Æмæ бæллыдис дард бæстæй йæ уындмæ, 
Иæ фынты-иу æм тахтис уый æдзух, 
Йæ удæн ын лæвæрдтой ’нцой рæуфынтæ, 
Нæ уыд сæ руаджы Иры уындæй цух... 
Ныр мæм цъæх арвæн бахуды йæ фæтæн, 
Дæрзæг æвзагæй сдæры уад мæ рус, 
Æмæ Къостайæн агурын йæ фæдтæ 
Цъæх айнæгыл, фæрсын æй, - уый ныхъхъус. 
Æмæ нæ дæтты дзуапп мæ уды фарстæн, 
Кæддæр Къоста йæ риуыл кодта ныв 
Цынæ сырдты æмæ, фæзæгъынц, арсæн 
Йæ цæсгом растдæр удæгасау зынд. 
Нæ сæ арын æмæ мæ уд дзыназы, 
Æруæз мыл кодта сагъæсты æрдонг, 
Нæ сæ арын, фыдгæнæг рæстæг разынд, 
Ныссæрфта сæ йæ дæрзæг арм бæстон. 
Мæ былалгъмæ ыссыд мæнæн мæ кæуын, - 
Куыд æгъатыр у рæстæджы рæхуыст, 
Мæ цæсты раз Къостайы фæлгонц слæууыд, 
Сырдта мын уый мæ зæрдæйы æрхуым... 
2009 аз, тъæнджы мæй 
*^зх> 

АННÆ ПОПОВА 
Лирикон поэмæ 
Бацæуæн 
Кæсын дын æз дæ стъалыгъуыз цæстытæм, 
Æрвон хъынцъым сæ мидæг ис æмбæхст, 
Сæ мидæг судзынц пиллонкал зынджытæ 
Æмæ сын расидтис кæд рæстæг хæст, 
Уæддæр кæддæрау гуылф кæны сæ тæмæн, 
Цъæх уылæнтау фæйлауæнтæ кæны, 
Кæсы мæнмæ: цъæх арвмæуый ыстæхдзæн, 
Сæуæхсидау мæнмæ уый раст зыны. 
Къостамæ уарзт дæ цæстыты æрцардис 
Æмæ уый тауы дунейыл йæ хъарм, 
0, уый кæддæр дæ буаримæ мардис, 
Фæлæ йæ ’нусмæ бавæрдта дæ къам. 
Дæ сурæтмæ дын æз кæсын ныр джихæй: 
Мæ разы ’рлæууыдис уæларвон зæд 
Æмæ йæ цæстыты зынггъуыз æрттигъæй, 
Уый дунейыл ныууадзы рухсæй фæд. 
Дæ цæсгомыл цæмæн ленк кæны сагъæс? 
Дæ уаз уд дын цæмæн æвдæрзы хъыг? 
Уылæнтæй ууыл рацæуы йæ саха, 
Æрлидзы йыл дæ судзаджы цæссыг... 
Мыййаг кæд фидæн ауадис дæ цæстыл, 
Дæумæ ныккодта разæнкъарæн хъæр: 
«Дæуæн дæ амонд ацæудзæн дæ рæзты, 
Æмбæлццон дын æнус уыдзæни сар!» 

Йæ мидбыл дæм нæ бахудт царды амонд, 
Дæ рухс бæллиц рæудидинау нымпылд, 
Æви куы райгуырдтæ раст йеуæд халон 
Дæ сæрмæ уасгæ рухс арвыл æрзылд. 
Кæд хъусын кодта дунейæн йæ уастæй 
Кæй уыдзæн ноггуырдæн йæ амонд стъæлд, 
Кæй уыдзæн рухс йæ цард æгъуыстагуарзтæй, 
Фæлæ йыл сар кæй æрывæрдзæн стъæлф?! 
Ды афтæ цардтæ, мысыдтæ Къостайы, 
Дæ цæсты раз æдзух лæууыд йæ хуыз, 
Лæгæн йæ ныфс æппынфæстагмæ тайы, - 
Фæстаг уысммæ йæ рухс нæ вæййы хуыст. 
Къостаимæ фæмысыдыстут афтæ 
Кæрæдзийы, раст мæй æмæ рæухур, 
Уæ дыууæйæн дæр уаз амонд уæ тæфтыл 
Нæ ацыдис, нæ уæм бахудтис мур... 
1 
Къоста хæцыдис Аннæйæн йæ къухыл 
Æмæ цыдысты Терчы ’рдæм сындæг, 
Йæ тынты сæ изæрæхсид ныттухы 
Сæ цæсгæмттæ цыма сты конд зынгæй. 
Æуыйау растдæр уыдон пиллон калдтой, 
Уыдысты сабыр, хъуыдыты ныгъуылд, 
Мыййаг æртыхст кæд се ’взонгудтыл катай, 
Æнæнцой цардæй баййæфтой рæхуыст?! 
Æрхæццæ сты Лæгъз Дурмæ.уыдон, ардæм 
Уыди сæ балц, сæ уарзондæр бынат 
Раст ам уыдис, цъæх уылæнтæн сæ зардмæ 
Фæхъусынц ам, тыхсы сыл ам рæууад. 

Æрбадтысты Лæгъз Дурыл æмæ скодта 
Къоста йæ каст цъæх арвмæ, уым цæргæс 
Йæ базыртæ фæдисгъуызæй ныххоста, 
Цыма уый кодта йе знæгты тæргæ. 
Æрвон тыгъды фæтæхы афтæ знæтæй 
Хъæрахстгæнгæ, Къоста йæ фæдыл каст. 
Иæ сæр æруагъта æмæ ’васт нырхæндæг, 
Йæ цæсгомыл уылæнтæ кодта маст. 
Стæй Аннæйæн тыхст хъæлæсæй уый загъта: 
«Куыд тынг кæнын цæргæсмæ æз хæлæг, 
Ыскæс-ма йæм, йæ базыртæ ысцагъта 
Æмæ фæтæхы хуры ’рдæм бæлгæ. 
Йæ бæллиц у фæтæхын мадæл-хурмæ, 
Йæ рухс дзидзийæн базонын йæ ад, 
Фæнды йæ уым алæмæттаджы рухсмæ 
Ысуадзын цъус йæ базырты фæллад. 
Сæрибармæ мæнау цæргæс кæм бæллы, 
У арвы тыгъд æгасæй уымæн сгæрст, 
Йæ фæндтæ уымæн чи бакæндзæн стъæлын 
Æвæсмарды тæфагæй уый у сæрст. 
0, ничи йын ис арвы тыгъды хицау, 
Нæ йыл разылдис ничи хинæй уым, 
Æмæ ныр та уæларвбæстæм æмхицæй 
Фæнды уый басгарын рæухуры къуым. 
Сæрибары рухсæй цъæх арвыл бафсæст 
Æмæ тæхы уæлдунемæ, тæхы, 
Нæ тæрсы уый куы йыл ыскæна асæст 
Куы йыл раппара сау мæлæт йæ хыз. 
Йæ рухс бæллиц æй фескъæфы йæ фæдыл 
Æмæ йæ зæрдæ адæргæй ысзынг, 
Æнхъæлы маргъ: фæцин кæндзæн тагъд мадыл, 
Нæ зоны уый кæй фестдзæнис фæнык... 

Мæ адæм дæр тырнынц æнусты, Аннæ, 
Сæрибармæ, уый се стырдæр æнхъæлц, 
Цымæ сæм уый кæцæй ’ртæхдзæн, цы ранæй? 
Бæллынц, сæ фæндтæ разынынц ыстъæлд. 
Æви, мыййаг, кæд не ’мбарынц кæй хъæуы 
Сæрибары сæрвæлтау карзæй тох, 
Сæ тар, мылазон бонтæ та нæ фæуынц 
Æмæ кæнынц æппынæдзух фыдох. 
Æмæ цæмæндæр афтæ æз æнхъæлын, 
Сæ фæндагмæ сын хъуамæ дарон рухс, 
Куы нæ бауа мæ бон, уадз уæд ныммæлон, 
Мæ рухсдæр бæллиц бауыдзæнис хус. 
Зын фæндагыл цæуын, кæсы мæм афтæ 
Цыма мæ разы тар сæрсæфæн ис, 
Æртыхсдзæнис мыл хъизæмар йæ тарфæй, 
Мæ уд та мын æвзондзысты хъыг, рис. 
Фæлæ йыл æз уæддæр фæцæуон хъуамæ, 
Мæнæн хъысмæтæй афтæ у нывгонд. 
Куы ныддарой мæнæн мæ риумæ хъама, 
Куы мæм æвзида сау фыдгулты ’рдонг. 
Нæ алæудзынæн æз уæддæр фæстæмæ, 
Мæлгæйæ дæр æз дардзынæн мæ арм 
Мæ адæмы фæндагмæ, уадз гæзæмæ, 
Фæлæ уæддæр уыдзæнис рухс сæ раз. 
Гъе, ахæм у мæнæн мæ уаздæр бæллиц, 
Ыстъалыйау мын калы уый тæмæн, 
Мæ разы сау цæлхдуртæ ’васт æркæлынц 
Йæ хъомысæй, йæ тын рæвдауы мæн. 
0, рухс Аннæ, мæ уды гага, бæлон, 
Ныр дын мæ зæрдæ байтом кодтон æз: 
Нæ уай кæд мемæ, уадзмæ уæд ныммæлон, 
Дæуæй мæ дард фæласдзæн сау пæлæз. 

Уыдзыстæм мах кæрæдзийæ уæд хицæн 
Цæрæнбонтæм, цы уыдзæнис мæ цард, 
Мæнæн мæ рыст аууон дæ фæдыл хитдзæн, 
Уæддæр дæуæн уый суыдзæнис дæ уарт... 
Нæ зæрдæтæ кæд ризой махæн иумæ, 
Зын фæндагыл мæм радтай кæд дæ арм, 
Нæ аууæттæ уæд нал кæндзысты ниугæ, 
0, батавдзæнис уыдон дæр нæ хъарм. 
Дæ дзуаппмæ дын æз кæсын æнхъæлмæ, 
Мæ уды гага, асур мын мæ зын, 
Кæнæ мæн арвмæ фехсдзæнис дæ хъæлæс, 
Кæнæ та мыл уый бафтаудзæн мæрдфын». 
Фæзылд æм Аннæ, - уыд йæ хъæлæс талас, 
Фæлæ йын фыртыхстæй гæзæмæ рызт, 
Ыстъæлфæн рахаудис йæ цæсты малæй, 
Йæ хъыг Къостайы зæрдæйы ныххызт. 
«Уæдæй нырмæ дæм æз дзыназгæ хъусын, 
Цæссыгау у сыгъдæг дæ уды фæнд, 
Æмбарын дын дæ зæрдæйæн йæ тухсæн, 
Дæумæ цъæх арвæй бахудæт Æрфæн. 
Ныууадз дæ фæд ды уыйау Иры зæххыл, 
Хуыцау зæгъæд, дæ номæй-иу дын ард 
Цы хæрой, дæу цы нымайой рæузæдыл, 
0, ма ныууæт нымæг дæ дзырды арт. 
Æнус-æнус уый хуры цæстау судзæт, 
Æмæ уый тауæд адæмыл йæ тафс, 
Уæд адæмæн уый хуры хуызæн суыдзæн, 
Фыдгулыл та æфтаудзæнис фыдтас. 
Æмæ дын дзуапп та ратдзынæн æз афтæ: 
«Куы судзой дæу чъырын арты, уæддæр 
Дæуæн лæудзынæн йеуæд æз дæ фарсмæ, 
Нывонд кæнын дæ рухс фæндтæн мæ сæр!!!» 

Æрталынгис, рæсугъд арвы тыгъдадыл 
Æфсæрмыгæнгæ раленк кодта мæй, 
Зæрин дæндæгтау стъалытæ та дардыл 
Тæмæнтæ калынц, нал ысты фынæй. 
0, иу уысммæ уæларвон дуне райгас, 
Къоста йæм джихæй каст æмæ зæгъы: 
«Зæххон цард дæр куы уаид афтæ райдзаст, 
Тæхуды, уæд дзæнæт уаид зæххыл...» 
Стæй Аннæимæ сахары ’рдæм араст, 
Сæ зæрдæты сыгъд пиллонæй цъæхуарзт, 
Йæ зардæй та сæ кодта Терк фæндараст, 
Цыма сын уый сæ ардбахæрдыл рад... 
2 
Цы маст кодта йæ рис лæппуйæн нуазын 
Кæдæмдæр ризгæ дурдзавдæй нымдзаст, 
Цыма æнæнхъæл бавзæрста уый сау зын, 
Йæ цæстæнгас æвдыста уыйау тас. 
Рис æмæ ’рхуым йæ цæсгомыл кæрæдзи 
Уысмæн ивд кодтой æмæ уыд йæ хуыз 
Фæлмæцыд, уый нæ бавзæрста нæргæ цин, 
Фæдисæй йæм йæ зæрдæйы гуыпп хъуыст. 
Иæхи æнхъæлдта лæппу тынг æнамонд, 
Йæхицæй цауддæр а-зæххыл нæ уыд. 
Æнхъæлдта афтæ: ’рхæццæ йæм и сау бон, 
Йæ разы Аннæ къул сæрæй лæууыд. 
Æфсымæр 
0, мах фæкодтам дæу фырбуцæй хъомыл 
Нæ мадимæ, æййæфтай нæ рæвдыд, 
Адзалæн ныл нæ цыд йæ бар, йæ хъомыс, 
Уыдыстæм уЫмæй мах æдзух æвыд. 

Мæ хо, уæдæ куыд рауадис ныр афтæ, 
Цæмæн ныххауд нæ мыды къусы къæм? 
Нæ къахвæндаг цæмæн фæцæуы сæфтмæ? 
Мæ зæрдæ мын цæмæн кæныс æрхæм? 
Кæй бауарзтай, уый нæу дæуæн дæ аккаг, 
У бунтгæнæг, нæ паддзахæн у знаг, 
Æмæ дæ лæг куыд ысуыдзæн æнаккаг? 
Нæ мыггагыл куыд бабæтдзæн йæ таг? 
Дæхицæн уый куы равзарай æмкъайæн, 
Дæ уаз уд ын куы бакæнай лæвар, 
Дæуыл уæд адæм худдзысты æррайæ, 
Уæд уæздæттæ фæсурдзысты дæу дард. 
Ды мын зæгъыс: йæ райгуырдæй уæздан у, 
Уыдис паддзахы афицер йæ фыд, 
Фæлæ паддзахы емыджыр гырдан у, 
Æрмæстдæр ын æрхæсдзæнис уый фыд. 
Цæмæн дæ фæнды ды æсуай хуыцауæн 
Цыфыддæр æзнаг, уай æнус æлгъыст? 
Нырма нæ.уыд дæ иунæг мийæн фауæн, 
Ды уый охыл æрмæст æвзæрстай рыст. 
Мæ уаз хо, Аннæ, байхъус мын мæ зондмæ, 
Æндæра ды фæкæндзынæ фæсмон. 
Æз не ’мбарын ныллæг ранмæ бæрзондæй, 
Куыд бауыдзæн æрхизын, куыд, дæ бон?! 
Æвзонг дæ ды нырма æмæ æвæлтæрд, 
Хуыздæр амонд фæуыдзæнис дæ хай, 
Æмæ уæдæ фæтагъд кæныны фæлтау 
Æнхъæлмæ кæс æмæ хъысмæты сай. 

Аннæ 
Мæнæн, ныббар, фæстæмæ дæм кæй дзурын, 
Æниу кæд уыд дæ цъæх хо та къæйных?! 
Чысылæй дæр хуыдтай ды мæн чызг-хурын, 
Нæ-иу мын хъуыдис бакъуырын мæ ных. 
Фæлæ ныр та рæстдзинады сæрвæлтау 
Зæгъдзынæн æз дæ хъуыдыйы ныхмæ, 
0, раст дæ уым, нырма æз дæн æвæлтæрд, 
Нæ зонын æз цы ’рцæудзæни сæумæ. 
Фæлæ уæддæр æвзæрæй хорзы ’взарын, 
Æмæ зæгъын: ыстыр хуыцауы бын 
Къостайæ хуыздæр а-бæстыл нæ арын, 
У зондджын уый, сыгъдæг, раст хуры тын. 
0, ма зæгъ ды, мæ хо фыдзыкъуыр разынд, 
Фæлæ дын æй зæгъдзынæн æз æргом, 
Къостайы æз сыгъдæг зæрдæйæ уарзын, 
Æнусмæ йын мæ уды дуæрттæ - гом. 
Æмæ уæдæ уыдзæнис тугтæригъæд, 
Кæрæдзийæ куы фæхицæнтæ уæм, 
Æнусбонмæ мæныл æртыхсдзæн ихæн, 
Йæ мидбыл мæм арв нал бахуддзæн, уæд. 
Æрмæстдæр иу хатт бауарзын у царды 
Мæнæн мæ бон, куы ’рцæуа хуры фырт 
Нæ йын ратдзынæн ком, уыдзынæн сары 
Æнусмæ, ды куы нæ аивай дзырд. 
Кæнын æз дис: куы нæ зоныс Къостайы, 
Куыд ын хæссыс уæд афтæмæй тæрхон, 
Ис бирæтæн сæ былалгъыл та сайын, 
Йæ ныхмæ ис фæлитойты æрдонг. 
Æз бакæнин Къостаимæ дæу зонгæ, 
Бæргæ, фæлæ куы нæ бафæнда дæу. 
Уæд базонис кæй у рæстаг, хæдзонд лæг, 
Æмæ æз дæр дæ разы раст кæй дæн. 

Æфсымæр 
Куыд кæсын, афтæ бахъæудзæн Тифлисмæ 
Фæцæуын мах, æндæр гæнæн дзы нæй, 
Цæгъды мæ уд дзæнгæрджытæ фæдисæй, 
Мæ тыхстæй ма улæфын æз зынæй. 
Куы нæ бакæнон афтæ, уæд æнусмæ 
Цæрдзынæн æз мæстæлгъæдæй зæххыл, 
Нæ тавдзынæн мæхи хуыцауы рухсмæ, 
Æмæ уыдзæн мæ царды бындур зылд. 
Бæрзондыл бадæг, уаз хуыцау Чырысти, 
Цы ракодтон, цæмæн мæ ’фхæрыс ды? 
Æдзух дæуæн куы кайын æз дæ рыстæй, 
Куы бацæуын дæ сæрвæлтау хæсты 
Дæлимонимæ æз, æмæ мæлæтмæ 
Куы дæн цæттæ æрвылуысм, уæд мæ уд 
Цæмæн æвзары хъизæмар, цы зæдмæ 
Фæкæсы хъыг мæ чъызгæ цин, мæ худт?! 
Цæмæн æвзарын æз Танталы зынтæ? 
0, чи ратдзæн мæ уды хъæрæн дзуапп? 
Ыссыгътон æз цырагъ хуыцауы зынгæй, 
Фæлæ мæ хъæры айзæлд разынд уац... 
0, ма мæм кæс фыдæх цæстæй ды, Аннæ, 
Нырма æвзонг дæ, не ’мбарыс ды цард, 
Хуыцау дæуыл æркалдзæн арвæй маннæ 
Æмæ хæрдзынæ ды мæ номæй ард!!!» 
Къостайы монолог 
Мæнæн мæ зæрдæ фырмæстæй ныддæнгæл, 
Цæмæн мæ афтæ бафхæрдтай, хуыцау? 
Фæдæн та æз мæ рухс фæндæй фыдæнхъæл, 
Æмæ та мын фыдсар æссис хуындзау. 

0, рухс Аннæ, куыд цæрдзынæн æнæ дæу? 
Куыд цæудзынæн мæ зын фæндагыл ныр? 
Дæумæ хæсдзысты мæн æрмæст мæ сæнттæ, 
Дæ хъæлæсæн та ардзынæн йæ мыр 
Йæ уынæры рæууадæн, ныр мæ царды 
Æнæ дæу æз æййафдзынæн рæхуыст, 
Мæ бæллицыл ма æз мæ зæрдæ дарын, 
Нæ мын уыдзæн æхсæв, гъе, бон æрхуыст. 
Æмæ хæрдзынæн æз æдзух мæ хъиутæ 
Йæ сыххæсты алфæн, о, уæд сæ зын 
Фæрогдæр уаид адæмæн, сæ риуæй 
Æз уыдонæн кæд нал хъусин хъæрзын. 
Ныххæццæ уаид цины уац дæумæ дæр, 
Æмæ нымæгдæр бауид кæд йæ рыст 
Дæ зæрдæйæн, нæ бæллиц та тæмæнтæ 
Уæд акалид, уый фидæнмæ æрвыст. 
Аннæйы монолог 
Мæ бындур разылд, байсæфтæн æмбойны, 
Къоста, куыд цæрдзынæн æнæ дæу æз? 
Куы мын уыдис æдзух дæ уындæй дойны, 
Ныр мын мæ цæст æхгæны тар пæлæз. 
Ныр баззадтæн æнæ дæу æз цæргæйæ, 
Мæ фидæнмæ кæсын æз тарст, рыгъдæй. 
Цæрдзынæн ныр дæ уындмæ дын бæлгæйæ, 
Мæ уд - зæхх æмæ арвы ’хсæн тыгъдæй 
Лæудзæнис æмæ хъизæмар æмбæлццон 
Æнусмæ, ниугæйæ, уыдзæн мæнæн, 
Сæумæйæ ма сæуæхсидыл цы ’мбæлон, 
Нæ мын калдзæн уый раздæрау тæмæн. 

Кæсдзынæн ма æз уымæ ’рхуым, æргъæвстæй, 
Йæ уылæнты нæ найдзынæн мæхи, 
Къостаимæ нæ фæхицæны фæстæ 
Мæн æмæ йе ’хсæн фехæлдис рæухид. 
Хæрзбон, Къоста, куыд тагъд нæ алыгъд амонд, 
Мæ царды бонтæ-тугæйдзаг, æрхæм, 
Мæрдты уыдзæнис рухсæй дзаг мæ аууон, 
Мæ сыгъдæг удыл не ссардзынæ къæм. 
Аннæйы ингæны уæлхъус 
Дæ рох ингæны цур лæууын сæркъулæй, 
Зæдæнвиц чызг, ды ам æнус хуыссыс, 
Тызмæг рæстæг дыл фехсы ныр йæ улæн, 
Фæлæ йын не ’нкъарыс йæ футт, рæхуыст. 
Куыд рухс æмæ тæмæнкал уыд дæ уалдзæг, - 
Нæ Иры арвыл тахтæ ды зæдау, 
Цæмæн разынд дæ царды бæлас калцæг? 
Цæмæннæ суагъта тулдз бæласау тау? 
Цæмæн разындтæ ды адзал, æгъатыр? 
Сæ уарзтыл сын цæмæн ауагътай дон? 
Сæ фырт уыдаид чизоны бæгъатыр 
Æмæ уыдаид зондæй дæр ифтонг, 
Къостайау Ирæн суыдаид йæ балхон... 
Дæ ингæныл æртыхстис ныр æмыр, 
Йæ сæрмæ хатт æрзилы уасгæ халон, 
Кæны уæлдæфы хъæдабæ зыр-зыр. 
Дæ ингæнæн æнусмæ ’рцыд йæ тары 
Дæ пиллонкал зæрин бæллиц ныгæд, 
Ысхизыны амал дзы уый нæ ары, 
Рæвдауы йæ гыццийау сусæг кæд?! 
2009 аз, Сусæны мæй 
*ИЗ$М* 

ГЫЦЦИ-2 
Сонетты быд 
1 
Мæхи гыцци, цæрын æнæ дæу ныр, 
Æмæ мæныл фыдбылызтæ æртыхсынц, 
Фæсидын дæм кæддæрау æз мæ тыхстæй, 
Фæлæ дæумæ нæ фехъуысы мæ дзырд. 
Мæрдты бæстæм нæ хæццæ кæны мыр, 
Ысгуыхтытыл уым хурау тар ныттыхсы, 
Йæ тынтæй сын сæ хъæдгæмттæ æрыхсы, 
0, нал вæййы фыдмæлæт дæр уым сырд. 
Нæ йын æрлæууы цард йæ зæххыл фадæй, 
Æгæнон уад нæ ныккæны уым футт, 
Йæ уылæн дзы нæ фехсы арвмæ фурд. 
Цъæх арвæн лæг нæ бары уым йæ фæтæн, 
Уæддæр дæумæ ныхъхъæр кæны мæ уд: 
«Тæхын кæддæрау фидæнмæ рæуфатау!» 
2 
«Тæхын кæддæрау фидæнмæ рæуфатау!» 
Æниу æнæмонц у мæнæн мæ тахт, 
Гыцци, мæ зæрдæсæр мæнæн ныссагъд 
Фыдрисы фат æмæ нæ комы ’фтауын. 
Дæн царды рыгъд, æдзух мæхи æз фауын, 
Мæ рухс бæллицтæ сты мæнæн бындзагъд, 
Куы ацыдтæ, ныууагътой мæн уæд тагъд 
Æмæ адзал йæ кард мæнмæ ныр дауы. 
Æнæ дæу æз нæ нымайын æнтыст, 
Ды мын рухс кодтай цингæнгæ мæ фæндаг, 
Цæрын дæ фæстæ ’нæ ныфсæй, æвæндæй. 

«Цæргæсау бырс, фæсур дæхицæй рыст!» 
Бæллын, фæлæ мæ риуы сытынг хъызт, - 
Нæ уадзын æз мæ фæстæ фæд Æрфæнау. 
3 
Нæ уадзын æз мæ фæстæ фæд Æрфæнау, 
Мæн уый тыххæй æвдæрзы арæх хъыг, 
Кæддæр нæ зæххыл фестдзынæн æз рыг 
Æмæ мын ничи равзардзæн мæ фæндаг. 
Мæнæн æуымæн царды цинаг фенад, 
Фæкалын æз æрхæндæгæй цæссыг. 
Кæй ныккалдис мæ рухс фæндты мæсыг, 
Кæй мын нæ уыдзæн фидæны дæу фенæн. 
Дæ фæлгонц уырдæм н’ахæсдзæн фæндыр, 
Æгæр æнæбон разындис мæ лирæ, 
Пегас-æфсургъ æй не скъæфдзæни сиргæ,- 
Цъæх арвы риумæ не стæхдзæн мæ дзырд. 
Нæргæ ныфсы хос не суыдзæнис Ирæн, 
Кæны мæ уд нымд кæрдæгау зыр-зыр. 
4 
Кæны мæ уд нымд кæрдæгау зыр-зыр, 
Æмæ нæ хъуысы никæмæ йæ уынæр, 
Нæ йæм æрцæуы иу лæг дæр ныфсывæр, 
Нæ фесхъиуы йæ уынæргъынæй сырд. 
Фыррыстæй дæр йæхинымæр хъæрзы, 
Фæзыны афтæ, цыма у мæрдвынæй, 
Нæ йыл басадзы базыртæ æрвынæрд, 
Æмыр куы ’суа йæ хицау - æз тæрсын. 
Æндæр хъæбул, гыцци, дæ цæстыл уадис, 
Дæ фæндиаг нæ разындис дæ фырт, 
Хъæргæнгæ уый нæ тæхы царды уадау. 

Нæ йыл кæнынц бæгуы лæгау æмбырд. 
Адзал мæныл, æгуыдзæгыл, фæради, 
Нæ фесгуыхтæн, мæ фæндыр у æмыр! 
5 
Нæ фесгуыхтæн, мæ фæндыр у æмыр, 
Фæззæг куы тæхынц мæргътæ Иры бæстæй, 
Фæкæсын æз æнкъардæй уæд сæ фæстæ, 
Зæгъын: - Тæхуды, атæх уемæ ныр. 
У се ’ндæвдад мæ рыст удыл ыстыр, 
Æнкъард зæлтимæ баззайы уый бастæй, 
Зынтæ æвзаргæ, цыма семæ бастад, 
Гъе, уыйау дзы кæуы, дзыназы мыр... 
Фæлæ нæ комы ратæхын мæ сæнттæй, 
Цыма у ’нусмæ денджызы дæлдон, 
Æртыхстис ыл уым уылæнты æрдонг. 
Æвирхъауæй йæ сау тыхæй ыссæндынц, 
Нæ йæ уадзы нырдиаг кæнын дон. 
Дæ бæллиц: ленк кæнон æз фурды ’рфæнты. 
6 
Дæ бæллиц: ленк кæнон æз фурды ’рфæнты - 
Нæ сæххæст, æз нæ басгуыхтæн нæртон, 
Æмæ мын царды ницы у æхцон, 
Æгъуыз, фæлвыхæй фенын æз мæ фæндаг. 
Дæ фырт хонын, гыцци, мæхи нæ уæндын, 
Æртыхсы мыл уæд хъизæмар, зындон, 
Æниу мæ сæнтты æз æдзух уыдтон: 
Дæ уаз удыл дын таудзынæн æрхæндæг. 
Бæллын: мæ царды ма уон æз æдых, 
Мæ фæндырæн нæ айвазын йæ тæнтæ, 
Мæ зарды зæлтæ н’ акалынц тæмæнтæ, 

Цыма хъæддаг дæн, хойын зныхыл зных, 
Нæ гуыры арт, мæнæй нæ лидзы тыхст... 
Æрхауынц зæхмæ ризгæйæ мæ фæндтæ. 
7 
Æрхауынц зæхмæ ризгæйæ мæ фæндтæ, 
Мæ бæллицæн хæрзбон фæзæгъын æз, 
Æртухы мыл æхсæв йæ сау пæлæз, 
Йæ уацары мæн бакæны фыдæндæрг. 
Мæ балцы уый æмбалау мемæ сбæндæн, 
Æрмист уон рухсæй, уый у ’рмæст йæ хæс, 
Мæнæн мæ царды расидтис уый хæст, 
Мæн бадомдта, мæн хурх кæны йæ бæндæн. 
Дæумæ сидын, цæхæр ыскал, мæ дзырд, 
0, басудз, цæй фыдталынгæн йæ хинтæ, 
Уый нал фехалид рухс цардмæ уæд хидтæ. 
Æнусбонмæ дзы уæд æрцæуид сырд, 
Гыцци, мæ хъысмæт æз æдыхæй ’лгъитын, 
Зыны дæуæн нæ самайдзынæн цырт. 
8 
Зыны дæуæн нæ самайдзынæн цырт, 
Уый нал кæсы мæнмæ бынтондæр диссаг. 
Фæлæ уæддæр мæ удæн у йæ риссаг, 
Кæсын мæхимæ ницæйаг, æдзыт. 
Кæнын æз дис: куыд лæууынц иутæ цырд, 
Фæринк кардау сты дургуыбыны хизаг, 
Мæ мæгуыр уд, ды та æнæнтыст, ризаг, 
Фæзындтæ уæд, куы нæ хъуыд лæг æрдзы. 
Мæ фæндагыл цæудзынæн афтæ сонтæй, 
Цы гæнæн ис, мæн бахъæудзæн хъæцын 
Мæгуыр цардыл, мæн бадомдзæн мæ зын, 

Нæ бафæрсдзынæн хъалты уæддæр зондæй. 
Кæд царды искæй батавид мæ зынг, 
Æдых сыфтæрау тондзынæн мæ бонтæ. 
9 
Æдых сыфтæрау тондзынæн мæ бонтæ, 
Æз уыйау уадмæ риздзынæн æдзух, 
Зæрин хурæн мæ нал тавдзæн йæ рухс, 
Ныууагътой мæн мæ уаз бæллицты монцтæ. 
Кæм бацагурон æз сымах, æрвонтæ? 
Уæ рæвдыдæй кæд дæн æнусмæ цух, 
Кæд баистут æнкъард ивгъуыды хус, 
Кæмæй ма уын уæд райсон æз уæ мондаг? 
Мæрдты бæсты кæм ысхæсдзыстут рæз? 
Гыццийау уыл æртыхстисуым хуыдалынг, 
Мæ уаз сæнттæ, мæ зæрдыл уæ æз дарын, 
Уæ раздахынæн нал ис, нал фæрæз. 
Мæ бæллиц - стъæлд, кæй ныууадзон бындарæн, 
Зæххон тымыгъты фырт, мæгуыр дæн æз! 
10 
Зæххон тымыгъты фырт, мæгуыр дæн æз, 
Куы фенын арвыл ленкгæнгæ рæумигътæ, 
Нæ сæ исын мæ цæст, фæкæнын джихтæ, 
0, уый ивгъуыдмæ кæд кæнынц тæррæст. 
Мæ зæрин бонтæ мемæ сты ныр уæрст, 
Мæ цард уыдзæн нырæй фæстæмæ дихтæ, 
Фæлыгъдис хъарм, ныр мын у хицау ихæн, 
Зымæг - мæ цин, æцæгæлон мын - сæрд. 
Йæ уазал улæфтæй мæ судзы фидæн, 
Æвзиды мæм дæрзæг армæй мæлæт, 
Хатт фехъусын æваст æбуалгъ хъæлæс. 

Йæ тар арфæ мæм кæд адзал æрвиты, 
0, зонын æз, нæ уыдзæн не ’хсæн фидыд, 
Мæ уæлæ ис Гарольды скъуыд пæлæз!!! 
11 
Мæ уæлæ ис Гарольды скъуыд пæлæз, 
Æмæ кæсын мæ фидæнмæ æз тарстæй, 
Куыд кæнон ныр, цы ма фендзынæн цардæй? 
Кæд-иу мæм схуда хатт æрвон цъæх фæз. 
Ысхæсдзынæн-иу дидинау уæд рæз, 
Уадз, цин уылæнтæ мæ рæвдауæнт дардæй, 
Нæ зæгъдзынæн: - Æз рухс бæстæйæ тард дæн, 
Мæ амондмæ-иу не ’рхæсдзынæн лаз. 
Мæнæн у фаг дыдзы цин, уадз, æрвон дæр, 
Фæлæ мыл кæд йæ дуар ныхгæна арв, 
Мæ сагъæсты ныгъуылд уыдзынæн тарф. 
Æмæ мын тар æрхæсдзысты мæ бонтæ, 
Зæгъдзынæн æз: - Нызгъæлæнтæ мæ уарт, 
Лæзæрд мæ цард, кæсын мæлæтмæ сонтæй! 
12 
Лæзæрд мæ цард, кæсын мæлæтмæ сонтæй! 
Цы мын у уаз, кæнын сын æз хæрзбон, 
Мæн тар бæстæмæ ахæсдзæн æрсдон 
Адзалы ’рвыст, ныфс нал æвæрын зондæй. 
Фæпæртт-фæпæртт ма уый кæны æхсонау, 
Мæхиау уый дæр фестадис æбон, 
Мæ удæн арвмæ стæхын нæу йæ бон, 
Дывæрæй маст мæн уый тыххæй æвзоны. 
Нæ дунейы та чи уыдзæн ирвæзт 
Фыдадзалæй, æндæр сагъæс мæ домы, 
Тæхынæввонг, зæххон рæхыстæ тонын, 

Æвæсмардыл æз уаин йеуæд хæст. 
Уæларвбæсты зæрин фæткъуы куы ’ртонин. 
Нæ бафыстон, мæ мад, дæуæн дæ хæс. 
13 
Нæ бафыстон, мæ мад, дæуæн дæ хæс, 
Куы ныссæттин уæззау зæххон къæлæттæ, 
Æнусбонмæ æз фервæзин мæлæтæй, 
Фæхæссин дын дæ фæлгонц мемæ æз 
Уæларвмæ, уым нын хур йæ тынтæй къæс 
Æрцаразит, нæ уаиккам хæлæттаг, 
Нæ уаид уæд æнусон цард нæ мæтаг, 
Цæуид адзалы дæндæгты къæс-къæс. 
Ныр уый тыххæй кæны мæ зæрдæ тонгæ, 
Кæй не ’рцæудзæн мæ рухс бæллиц æххæст, 
Кæй мыл байтаудзæн сау мæлæт йæ хыз. 
Цæй, балвасон Пегасы уаз æхтæнгтæ, 
Кæд уаиккам йæ руаджы тарæй хызт. 
Фæсмон мæ ’вдæрзы сау фыдгулты ’рдонгау. 
14 
Фæсмон мæ ’вдæрзы сау фыдгулты ’рдонгау, 
Мæхи æнхъæлын базырсаст цæргæс, 
Мæ уды комы ацæуы нæргæ 
Мæ хъæрахст, фæлæ иу лæгæн дæр зонгæ 
Нæу ме стыр маст, кæны æдтæмæ тонгæ, 
Фæлæ йæм цыма дуне у тæргай, 
Ысхъиуы дзы æрмæст мæ уд тæркæй, 
Айдагъ уымæй ма баззад уый ифтонгæй. 
Тымыгъты футтмæ æз кæнын зыр-зыр, 
Пегас мæ скъæфы, фынк кæлы йæ комæй, 
Нæ кæсы уый æппын мæнæн мæ коммæ, 

- Хæсс мæ ивгъуыдмæ, - ахæм уыд мæ дзырд, 
Фæлæ мæ скъæфы фидæнмæ йæ хъомыс. 
Мæхи гыцци, цæрын æнæ дæу ныр! 
15 
Мæхи гыцци, цæрын æнæ дæу ныр, 
Тæхын кæддæрау фидæнмæ рæуфатау, 
Нæ уадзын æз мæ фæстæ фæд Æрфæнау, 
Кæны мæ уд нымд кæрдæгау зыр-зыр. 
Нæ фесгуыхтæн, мæ фæндыр у æмыр, 
Дæ бæллиц: ленк кæнон æз фурды ’рфæнты, 
Æрхауынц зæхмæ ризгæйæ мæ фæндтæ, 
Зыны, дæуæн нæ самайдзынæн цырт. 
Æдых сыфтæрау тондзынæн мæ бонтæ, 
Зæххон тымыгъты фырт, мæгуыр дæн æз, 
Мæ уæлæ ис Гарольды скъуыд пæлæз. 
Лæзæрд мæ цард, кæсын мæлæтмæ сонтæй, 
Нæ бафыстон, мæ мад, дæуæн дæ хæс, 
Фæсмон мæ ’вдæрзы сау фыдгулты ’рдонгау!!! 
-и^и» 

СÆФТАМОНД 
Сонетты быд 
Бекъойты Заирæйæн 
1 
Лæууыдыстæм мах рухс аргъуаны фарсмæ, 
Æхста ныл уаз уылæнтæ уарзты фурд, 
Уыдис изæр, фæлыгъдис дардмæ хур, 
Æвæрдтам ныфс уæддæр зынг мæйы хъармæй. 
Йæ тынтæ-иу ын арæх ахстам армæй, 
Уыдысты махæн арвмæ хид-æрду, 
Иæ мидбыл-иу нæм худт нæ фидæн-дур, 
Æнхъæлдтам афтæ: нæй фæуæн нæ цардæн. 
Фæлæ кæддæрау нал райхъуыст нæ зард, 
Дзæгъæлы ’вæрдтам ныфс æрвон æнхъæлцæй, 
Фæлæ уæддæр нырма уыдыстæм хъæлдзæг, 
Æниу нæ удты суагъта рис æвзар. 
Нæма зыдтам: нынцъылд нæ уарзты уалдзæг, 
0, ризгæ ныл æхсæв тыдта йæ тар! 
2 
0, ризгæ ныл æхсæв тыдта йæ тар! 
Фæлæ нын рис нæма ’вдæрзта нæ удтæ, 
Рæууон уысмтæ ныл тахтысты хъæрмудæй, 
Нæма æрцыдис сау æрхуымы рад. 
Æнæлаз уыд нырма нæ цины уарт, 
Фыдадзал ыл нæма тылдта йæ дуртæ, 
Нæ зæрдæты нырма сыгъдысты хуртæ, 
Йæ уылæнтæй сыгъта нæ рустæ уарзт. 

Цъæх пиллон-иу ыскалдтой ’васт нæ былтæ, 
Æмæ-иу айхъуыст судзгæ пъаты зард, 
Сæ зæлтæ тахтысты сæутары раст 
Зынджы стъæлфæнтау, рухс монцты æвдылдæй. 
0, дун-дунейыл-иу мæ сæнтты ’рзылдтæн, 
Уыдысты арвæй уаз стъалытæ тард. 
3 
Уыдысты арвæй уаз стъалытæ тард, 
Æнæнцойæ йыл цоппай кодтой мигътæ, 
Æваст-иу ныл йæ фат æрыхста ихæн, 
Йæ тарæй ныл æфтыдта арв æнкъард. 
Ныббогъ кодта уæйыгау ’васт æрвнæрд, 
Æрвæрттывдтæ - егъау кæлмыты сихтæ, 
Фыдсау æврæгътæн баууылдтой сæ тигътæ, 
Ысдæрдта зæххы йе ’взагæй сæ арт. 
Кæй нæ рацæудзыстæм комдзог нæ уарзтыл, - 
Мах бæласы бын бахордтам уæд ард. 
Тæрккъæвда ныл йæ ихын ехсæй ’руад, 
Уæддæр фыдæхсæв срухс кодта нæ зæрдæ, 
Йæ зæлтæ йын ыскъæфта дымгæ дард. 
Цыдис йæ къæс-къæс урс хæрисæн тарстæй. 
4 
Цыдис йæ къæс-къæс урс хæрисæн тарстæй, 
Цыма йæ цæстытыл нæ фидæн уад, 
Йæхи-иу ыл ызнæтæй фехста уад, 
Æви æртахти сомбонæн йæ тарæй 
Фыдбылызы улæфт, цæмæй нæ цардыл 
Ныууадза уый фыццаг æрхуымы фæд?! 
Æрлæууа нын нæ бæлицыл йæ фад, 
Ыстæй нын дон уый ауадза нæ артыл. 

Фæлæ кæй уыдис махмæ сар æввахс, 
Нæ зыдтам уый, æрцæй нæм тахтис дардæй, 
Цæмæй ныл джих уый бафтауа йæ нæрдæй, 
Ныккала ныл йæ цæхæртæ æваст. 
Цæмæй нæ зæрдæтæ уой ’нусмæ фаст. 
Нæ сонт удтæ уыдысты хъарм зынг уарзтæй. 
5 
Нæ сонт удтæ уыдысты хъарм зынг уарзтæй, 
Йæ уылæнтæ нырма рæвдыдтой мах, 
Цыренæй нын нырма сыгътой цырагъ, 
Йæ фæсдуар нæ лæууыдысты тардæй. 
Цæуыл уыдис йæ сагъæс та тæркуардæн, 
Мæстыйæ нын цæмæн хоста нæ рагъ? 
Фæлæ уæддæр йæ хъул нæ абадт сах - 
Тыдтой ныл рухс ыстъалытæ сæ зардæй. 
Тæрккъæвда хаста йемæ махæн сар, 
Дзæнгæрджытæ та цагътой рухс æртæхтæ, 
Æмæ ныл уарыд уаз зæлланг сæ тахтæй!!! 
0, чи дын ратдзæн дзуапп æнахуыр фарст? 
Мæ зæрдæйы рæуфатау ды ныссагътæ. 
Нæ зыдтам мах кæй уыд нæ амонд дард. 
6 
Нæ зыдтам мах кæй уыд нæ амонд дард. 
Цæмæн æнхъæлдтам рухс уыдзæн нæ фидæн? 
Фылдæр хатт мах нæ тар ивгъуыд æлгъитæм, 
Нæ сомбонæй æдзух фæхæрæм ард. 
Ныррухс нын кæндзæн суинаг бон нæ цард, 
Æмæ нæ фарнæн уый уыдзæн æвдисæн 
Кæсы нæм, æмæ цинуысмтæ æрвитæм, 
Æртæхы нæм æмæ ныл тауы тар. 

Нæ ныл узæлыд рох дзæнгæрæг дзингæй, 
Иæ уаз хъæлæсы бацардис æнкъард, 
Йæ мæлгъæвзаг ын ралыг кодта кард, 
Æмæ йæ риу нæ абухта фырцинæй. 
0, ног рæстæг ыл рацыдис фырхинæй. 
Нæ къæсы иумæ не скæндзыстæм арт. 
7 
Нæ къæсы иумæ не скæндзыстæм арт, - 
Æрхаудысты цæф цæргæсау æнхъæлцтæ, 
Цæмæн кастыстæм амондмæ æнхъæлмæ? 
Цъæх арвæн æй нæ ныррухс кодта й’ард. 
Дæ хæрзиуджытæ ныр æндæртыл уар, 
Хъысмæт, мæныл дæ цæхæртæ æркæлæд, 
Мæ удæн мын ысхай кодтай фыдкæлæн, 
Мæ рухс бæллицтæ тагъд уыдзысты мард. 
Нæ фидæнæй мах рухс аргъуаны фарстам, 
Фæлæ уыдис æнкъард æмæ æмыр, ^ 
Йæ къултæ кодтой сау фатау зыр-зыр, 
Цыма дзырдта: лæвæрд уын амонд барстæй. 
Нæ фæстаг фембæлд: зарыд ма фæндыр... 
Фыдсар мæнмæ æнхъæлмæ кастис разæй. 
8 
Фыдсар мæнмæ æнхъæлмæ кастис разæй. 
Фæстаг хатт ма рæвдыдта мæн дæ уынд, 
Нæ фидæн нæм цæхæркалгæйæ зынд, 
Фæлæ нæм тары риссаг фурд фæразæй. 
Æрвон уарзты зынтæн хъæуы фæразын, 
Фæлæ йæ базыртæ куы ’рцæуой тынд 
Цæргæсæн, о, уæд дзы фæхъазы сынт. 
Фæйлауынц тар уылæнтæ ныр мæ разы. 

Мæ уаз амонд мын адавта хуыснæг, 
Æрвдзæф тулдзау лæууын сæргуыбыр, джихæй, 
Йæхи мыл аууонау æруагъта ихæн. 
Цæмæн мæ хуыдтай ды уæзданæй саг? 
Ныппæррæст кодтай ’васт рæузæды сихау. 
Нæ удтæн чидæр разындис ызнаг. 
9 
Нæ удтæн чидæр разындис ызнаг, 
Æваст нæ сыгъдæгуарзты къæм ныххаудта, 
Рæсугъд арвмæ æрхæссынц афтæ уадтæ 
Кæцæйдæр дардæй мигъты бардз, тызмæг. 
Мæ цард ныттар, ыскодта мыл зымæг, 
Лыгъдтæ мæ дард, о, февæрдтай мыл фаутæ, 
Дæу мысыдтæн, мæ цæстытыл ма уадтæ, 
Мæ уарзтыл уарыд сау къæвда сындæг. 
Мысинæгтæн ысбадтæ ды сæ рагъыл 
Æмæ мæнæй нымбæхста дæу сæ хъæд, 
Тыхстæй ма дын æз агуырдтон дæ фæд. 
Сырдтон мæ сæнтты дæу æфсургъ-æврагъыл, 
Мæ цардæй ды фæтары дæ, рæузæд. 
Фæхаста нæ фæйнæрдæм уадау хахуыр!!! 
10 
Фæхаста нæ фæйнæрдæм уадау хахуыр, 
Дæ уындмæ дын æдзух бæллыдтæн æз, 
Фæлæ дæм не хъуыст ме ’рхæндæг хъæлæс, 
Æййафын æз мæ цардæй ’рмæст фыдрæхуыст. 
Æмæ мæ уарзт йæ тар фæндагмæ бахызт, 
Æруагътой йыл уæззау мигътæ сæ уæз 
Æмæ йыл талынг рауагъта пæлæз, 
Фыдхал хъысмæт кæд хæлдта, кæ, йæ ахуыр?! 

Рæуфурд, дæуæн-иу кодтон æз мæ хъаст, 
Лæгъстæ дын кодтон: «Ахæсс æм мæ сагъæс, 
Мæ зын фæрог уа, дудгæ рис мыл сагъуыд, 
Уæддæр мæнмæ йæ мидбыл худтис маст, 
Нæ сæндидздзæнис рисдомд зæрдæ, фаст, 
Мæ цард мæнæн фæлмæй æнусмæ сахуырст. 
11 
Мæ цард мæнæн фæлмæй æнусмæ сахуырст, 
Æнкъард бонтæн куыд ныддаргъи сæ рæгъ, 
Фыдсар мын схицау, нал мæ уагъта уæгъд, 
Мæ уд дзынæзта, цинуынæр æм нал хъуыст. 
Фæлæ ыссис уый уаз музæйæн агъуыст, 
Куыд ын æвдыста уый йæ рис, йæ уæх, 
Йæ хъизæмæрттæ ’вдисынмæ йын рæхст 
Хæрздиссаг, дардыл-иу йæ хъыгзард айхъуыст. 
Мæ уд уæдæй нæ фæивта йæ уаг, 
Рæумузæимæ сфидари сæ цæдис, 
Ыстахтис-иу бæрзонд арвмæ сæ фæдис. 
Æврæгътæм æй ыскъæфта уад, фыдуаг, 
Мæ уарзты рис æфтыдта æрдзыл дис. 
Ныр мæн уырны: мæрдтæм хуынкъ кæны ’взаг. 
12 
Ныр мæн уырны: мæрдтæм хуынкъ кæны ’взаг, 
0, цал уарзтæн дон ауагъта сæ артыл, 
Цыма мæныл дæр уыд хæйрæджы ардыд, 
Йæ маргæй фат мæ зæрдæйы ныссагъд. 
Мæ номы алварс дам-думтæ æрзад: 
Йæ хыз, дам, фехсы уый чызджытыл дардыл 
Æмæ, дам, сæ ыстæй ныууадзы сары. 
Дæу бауырныдта ацы хины загъд. 

Чызгай, дæуæн цæст нал хæцыд дæ тахтыл, 
У амондджын, мæнæн мæ фæнд фæсыкк, 
Фæлæ мæ уарзтæн н’ ахуыссыд йæ зынг. 
Æцæг мæ зæрдæ баззад ’нусмæ къахыр, 
Цæмæн нæй здæхæн - калын ыл цæссыг. 
Мæ царды нал ыслæууыдтæн мæ къахыл! 
13 
Мæ царды нал ыслæууыдтæн мæ къахыл, 
Дзырдтой-иу мын: - У афон, скæн сæрфат, 
Ныййарджытæ, мæ хæлæрттæ, æрвад, 
Æдзух-иу мемæ схæцыдысты загъдыл. 
Лæугæйæ-иу æз баззадтæн уæд сагъдæй, 
Æмæ-иу уаз ивгъуыд мæ цæстыл уад, 
Мæ уды арф ныссагъд чызгайы фат. 
Æниу мын уый мæ зæрдæ тынг ыскъахта. 
Фæлæ мын уыд уæддæр зынаргъ, æрдаг, 
Мæ зæрдæ уарзты уаз пиллонæй басыгъд, 
Нырма уыдтæн йæ рухс уылæнтæй расыг. 
Йæ хызы стыхстæн, нал ардтон фæндаг. 
Бынат мæ риуы ’ндæр чызгæн нæ разынд. 
Нæ удты ’хсæн дзыназы скъуыдæй таг! 
14 
Нæ удты ’хсæн дзыназы скъуыдæй таг, 
Мæ цæстытыл æдзух дæ фæлгонц уайы, 
Дæ агурæг хъуыды-æфсургъыл уайын, 
Ыстæртæ, балцты рафтыдтон дæндаг. 
Нæ фенын дæу, нæ дæм арын фæндаг, 
Хъæр дæм кæнын - мæ уды рис нæ тайы, - 
Йæ уылæнты хæххон айзæлд мæн найы, 
Дæу бамбæхста мæнæй æнусмæ тар. 

Фæкодта мын хъысмæт мæ цин мæ фарсæй, 
Фæлæ мæ бæллиц нæу кæронмæ хуыст, 
Ивгъуыды мæн фæрæвдауы дæ хуыз, 
Зæрин мысинаг бахизы мæн сарæй, 
Уыдзынæ мын йæ руаджы ды æгъуыст. 
Лæууыдыстæм мах рухс аргъуаны фарсмæ!!! 
15 
Лæууыдыстæм мах рухс аргъуаны фарсмæ, 
0, ризгæ ныл æхсæв тыдта йæ тар, 
Уыдысты арвæй уаз стъалытæ тард, 
Цыдис йæ къæс-къæс урс хæрисæн тарстæй. 
Нæ сонт удтæ уыдысты хъарм зынг уарзтæй; 
Цæмæй зыдтам кæй уыд нæ амонд дард, 
Нæ къæсы иумæ не скæндзыстæм арт, 
Фыдсар мæнмæ æнхъæлмæ кастис разæй. 
Нæ удтæн чидæр разындис ызнаг, 
Фæхаста нæ фæйнæрдæм уадау хахуыр, 
Мæ цард мæнæн фæлмæй æнусмæ сахуырст. 
Ныр мæн уырны: мæрдтæм хуынкъ кæны ’взаг, 
Мæ царды нал ыслæууыдтæн мæ къахыл, 
Нæ удты ’хсæн дзыназы скъуыдæй таг!!! 
1987 аз. Тъæнджы æмæ æршхъирæны мæйшæ 
*^=3&=<' 

гыцци-з 
Сонетты быд 
1 
Нæ цард мæнгард у, зонын уый, гыцци, 
Æрсæрфта-иу мæныл йæ базыр талынг, 
Нæ-иу мын уагътай ды мæ рухс ыстъæлын, 
Йæ гуырдзы-иу мæ хъизæмар фæцис. 
Мæ уды-иу нæ бамынæг фæдис, 
0, райдыдтай-иу ыл ды цинтæ тауын, 
Ыссыгъдис-иу мæ риуы арвау стъалы, 
Æмæ та-иу йæ тынтæй уый ныцъист. 
Ныр базыдтон: мæнмæ-иу фидæн разынд, 
Уыдис æцæг, нæ-иу федтон æз фын, 
Кæй нæ уыдзынæн æз кæддæр æвыд. 
Цыдæр-иу мын уый авæрдта мæ разы, 
Фыдбылызы сих-иу æртахт, тæлфыд, 
Хъысмæты цæфæй нæй лæгæн ирвæзæн. 
2 
Хъысмæты цæфæй нæй лæгæн ирвæзæн, 
Æнæнхъæл ныл ысуадзы уый йæ фат, 
Нæма банкъардтон а-цардæн йæ ад, - 
Цæссыгты зæй мæн бахъуыдис ныссæрфын. 
Лæгæн æнцон у а-дунейы сæфын, 
Мæрдтæм цæуынæн чи ыскодта рад, 
Ныллæуыдис йæ фæндагыл дæ фад 
Æмæ дæ тар йæ бæстæмæ ыскъæфы. 

Нæ царды ис уырдгуытæ æмæ хæрд, 
Æййафæм цин, фылдæр ныл маст æртæфсы, 
Вæййы йæ зарæг рисæй йедзаг хæфсæн, 
Зындоны зæлтæй конд вæййы æрвнæрд, 
Лæг цас цæрид, куыннæ ’ййафид æфхæрд?! 
0, ацы дуне нæу мæнæн ирхæфсæн! 
3 
0, ацы дуне нæу мæнæн ирхæфсæн, 
Мах бахъæуы нæ фыццаг бонтæй тох, 
Ысвæййы нын фыдæмбæлццон фыдох, 
Æмæ кæронмæ йемæ кæн утæхсæн. 
Мæлинаг, царды уый дæуæн æрхæсдзæн, 
Цæссыгтæ, рис, кæндзынæ галау богъ, 
Ыстæй мæлæт, æруадздзæнис дыл рох. 
Йæхи цæргæсау, тар арв дыл ныннæрдзæн. 
0, ахæм у нæ уæвынады дин, 
Ысвæййы нын хатт сау ингæн æмбæхсæн, 
Фæлæ уый у кæройнаг тæпп, æмбæрзæн, 
Дзыназгæ ныл æртыхсы ’нусон фын, 
Мæрдтæй зын цардмæ нæй фæндаг нæ бæхæн, 
Лæджы сындзау фæныхсы хатт рæуцин. 
4 
Лæджы сындзау фæныхсы хатт рæуцин, 
Куы нæ лæууа дæ фарсмæ уд рæвдауæг, 
0, уый фæтавы хурау мах рæдауæй, 
Нæ уадзы махмæ ’ввахс кæлæнтæ, хин. 

Гыцци, мæнæн ысдæ æнус æхсин, 
Мæ царды мыл куы фæуарынц къæвдатæ, 
Мæ ристæ мын уæд айсафы æвдадзау 
Дæ уарзт, о, уымæн ахæм у йæ дин. 
0, уымæй чи у зæрдæмæ хæстæгдæр, 
У хурæмдых, ныхъхъуыры мын мæ зын, 
Мæлгæйæ дæ нæ райхъуыстис хъæрзын, 
Цыма нæ уыдтæ туг æмæ ыстæгæй, 
Æз демæ баст æнæаскъуыйгæ тæгтæй... 
Зынты ныхмæ мах бахъæуы хæцын. 
5 
Зынты ныхмæ мах бахъæуы хæцын, 
Фæвæййы хатт æваст нæ царды уалдзæг, 
Æнхъæлæм: уый æнус тæмæнтæ калдзæн, 
Ныппæррæст ласы, раст цыма у фын. 
Æртахтис мæм изæрæхсиды тын 
Æмæ мын дард фæсырдта уый мæ хъæлдзæг, 
Мæ уд нырризы саудалынг æнхъæлцæй: 
Фыдзымæг мын кæндзæн мæ зынг хуыссын. 
0, хуры рухсмæ раздæрау нæ тæфсын, 
Тымыгъты хъæлæс айзæлыд æваст, 
Æмæ ыссис ныр ме ’мдзæрин фыдмаст, 
Гыцци, мæн та ды бахъуыдтæ уæлдæфау, 
Мæ уд мæрдтæм зынг бæллицтыл фæраст. 
Фыдбылызтæ мæлинæгтыл æртæфсынц. 

6 
Фыдбылызтæ мæлинæгтыл æртæфсынц, 
Æнæуынон ын уæд ысвæййы цард. 
Рæубæллицтæ дзы атæхынц фыддард, 
Æмæ йæ зæрдыл тар мæлæт æрæфты. 
Дæ уарзт æй, гыцци, не ’руадзы мæ тæфтыл, 
Мæнæй æрцæуынц сау хъуыдытæ тард, 
Хъæбыс-хъæбыс фæтахти семæ сар 
Æмæ нæ феради адзал мæ сæфтыл. 
Нæ уыдзынæ мæнæн ды никуы мард, 
Мæ удхæссæг мæнæн уыдис фынафон, 
Куы ’рцæуы ныр, мæ бæллицтæ ыскафынц, 
Æрлæууы уæд нæ фембæлынæн рад, 
Æртæхыс мæм мæрдты бæстæй, мæ мад, 
Æрывæры мыл сау адзал йæ æфсондз. 
7 
Æрывæры мыл сау адзал йæ æфсондз. 
Æмæ мын свæййы ’нахуыр хæстæг рис, 
Бынтондæр ууыл нал фæкæнын дис, 
Кæй нал фæхъæуы йе ’рцыдæн мæнгæфсон. 
Куыд ралæууы хъызты фæстæ æнтæф бон 
Æрцæуы афтæ, мæн фæкæны цъист, 
Кæддæрау æз нæ кæнын хъæр, фæдис, 
Мæн бафæнды йæ джих-къусæй æргъæвсын. 
Æцæгæлон мæнæн ысвæййы цин, 
Æрра лæгау дзы æз мæхи æмбæхсын, 
Уый нал нымайын раздæрау дзæбæхыл, 

Æнæ дæу мæн уый нал хъæуы, гыцци, 
Æнæ дæу ын æз нал бадын йæ бæхыл, 
0, хур-дзæнгæрæг нал ныккæны дзинг. 
8 
0, хур-дзæнгæрæг нал ныккæны дзинг, 
Куы ленк кæнын дæу тыххæй рисы фурды. 
Кæсы мæнмæ: мæ царды ныфс ныммуртæ, 
Цы дзы уыд рухсæй, демæ уый фæцис. 
Мæ цæф нæ байгас, туджы æз мæцын, 
Хъысмæт мæныл тыхджындæр тулы дуртæ, 
Кæм-ма кæсынц мæныл кæддæрау хуртæ, 
Зындоны арты æз, гыцци, фыцын. 
Цæуын æнæ дæу тар фæндагыл абон, 
Мæнмæ фæкæсы дæн быдыргъау тутт. 
Мæ къæхты раз-иу айтыгътай дæ уд. 
Цæмæй дæлдзиныг искæй раз æз ма уон, 
Фæлæ мæ цинæй н’ айзæлыд дæ худт, 
Дæуæн адзал ыснывæзта фыдамонд. 
9 
Дæуæн адзал ыснывæзта фыдамонд, 
Куыд арæх дзы æййæфтай, гыцци, цæф. 
Æдзухæй уад йæ цæстытыл дæ сæфт, 
Кæд байсысдзæн дæ уаз царды сыуадон. 
Æнхъæлмæ каст, кæд æрлæудзæн дæ сау бон, 
Фæлæ та-иу нæ фæрæстмæ йæ фæнд, 
Фыдбылыз-иу дæуыл ныууагъта фæд, 
Уæддæр-иу дæу нæ фестын кодта аууон. 

Нæ-иу бацис дæ уды уидаг хус, 
Йæ базыртæ-иу не ’ркалдта дæ бæллиц, 
Бæллыдтæ-иу: тæхуды мæ ысфæлындз 
Дæхи тæмæссаг уаз тынтæй рæсугъд, 
Мæ цард уæд тарæн нал бакомид стъæлын. 
Йæ хъæбысы нæ ныккодта дæу рухс. 
10 
Йæ хъæбысы нæ ныккодта дæу рухс, 
Фæлæ дæуæн дæ ныфс уæддæр нæ састис, 
Æдзух-иу дæм цæмæндæр афтæ кастис, 
Нæ разындзæн дæ сом æгъуыз, фæлурс. 
Æмæ дын цавта тар тымыгъ дæ рус, 
Дæ зæрдæ никуы ссæрибар фыдмастæй, 
Дæ уд-иу барызт сау халæтты уастæй, 
Ивгъуыдмæ дæу ыскъæфта карз æнус. 
Ныфс дын лæвæрæдтой цавæрдæр æнхъæлцтæ 
Æмæ дзырдтай: «Мæ хъысмæт разынд змур, 
Уæддæр дæхицæй сау хъуыдытæ сур 
Мæнæйуый, никуы суыдзынæ ды хъæлдзæг, 
Мæ цæсгомæй тæмæнтæ амонд калдзæн.» 
Фæсмигъты-иу дæуæй æмбæхстис хур. 
11 
Фæсмигъты-иу дæуæй æмбæхстис хур, 
Йæ базыртæ-иу дыл æруагъта талынг, 
Фæлæ-иу дæм цъæх арвæй ’рттывта стъалы 
Æмæ та-иу дæ удæй ахауд дур. 

Æртахтис-иу дæумæ йæ тын сæнтурс, 
0, райдыдта-иу хъарм уылæнтæ тауын 
Дæуыл, æмæ дæ уды ихтæ тайын 
Дæ цæст-иу рухсæн йе ’ртахтмæ ныуурс. 
Æмæ та-иу дæ разы айтынг хаос, 
Дæуæн нæ бацис арвы дыуар гом, 
Нæ лæвæрдтай уæддæр адзалæн ком, 
Нæ йын куымдтай ды сæрсæфæнæй хауын, 
Уыдтæ кæддæрау ’нæхин æмæ ’ргом. 
Нæ федтай цин, æртахтис-иу дæм й’ аууон. 
12 
Нæ федтай цин, æртахтис-иу дæм й’аууон. 
Дæу де стъалы нæ батавта æппын, 
Фæлæ сыгъдис дæ уаз уды рæбын 
Цыренæй уарзт, нæ уагъта уый дæу руайын. 
Нæ дын уагъта дæ зын хъысмæты фауын, 
Нылхынцъ ис кæд дæ цард, цыма тæбын, 
Нæ уыдтæ ’нхъæл, ысзындзæнис йæ бын, 
Дæ сæнтты-иу уыдтай ды бон, рæусæууон. 
Ды сабитыл фæтыдтай, гыцци, рухс, 
Фæлæ нæ кодтай никуы кады рудзынг, 
Кæд-иу дын загъта искæд исчи: «Бузныг!» 
Дæу тар бæстæмæ скъæфта сау æфсургъ. 
13 
Дæу тар бæстæмæ скъæфта сау æфсургъ, 
Уæддæр ма дын дæ бæллиц тых лæвæрдта, 
Цыдæр ныфс ма, гыцци, мæнæй æвæрдтай, 
Дæ цæсгом кодта уыцы ’нхъæлцæй рухс. 

Дæ зæрдæ дын нæ барухс кодтон мур, 
Æз урс тымыгъты ’хсæн цæуын æвæстаг, 
Мæ къахвæндаг кæд баззайа æвæдæй: 
Мæрдты ныл уæд дывæр ныгуылдзæн хур. 
Кæнын хъуыдытæ æз æдзух: «Куыд бауон? 
Æхсы мæныл йæ уылæнтæ зыд фурд. 
Куыд бауромон рæстæджы лæбурд?» 
Дæ бæллиц дын куы бауадзон æрхауын, 
Мыййаг, мæнимæ уый ысуа кæд дур, 
Æнусмæ дын уыдзæнис хицау сау бон?! 
14 
Æнусмæ дын уыдзæнис хицау сау бон, 
Нырризын ацы тар хъуыдыйæ ’васт. 
0, уый тыххæй вæййы мæ хъару саст, 
Æдзух æрмæстдæр рис уылæнтæ нуазын. 
Цæмæн мæ ’взоны сау халæтты уасын? 
Кæд не хъуысы хуыцаумæ дæр мæ хъаст. 
Кæй уындзынæн æз фидæны дæр маст, 
Цæмæндæр уый мæнæн мæ цæстыл уайы. 
Мæнæй фыдтымыгъ суры дардмæ цин. 
Æмæ рæумитау атайынц мæ тыхтæ. 
Уæддæр дын хос кæндзынæн æз дæ тыхтæн, 
Зæгъдзынæн дын: - Дæ тухсæн ныр фæцис, 
Æнусон æхсæв мыл дæуау куьГртыхса. 
Нæ цард мæнгард у, зонын уый, гыцци! 

15 
Нæ цард мæнгард у, зонын уый, гыцци! 
Хъысмæты цæфтæй нæй лæгæн ирвæзæн. 
0, ацы дуне махæн нæу ирхæфсæн, 
Лæджы сындзау фæныхсы хатт рæуцин. 
Зынты ныхмæ мах бахъæуы хæцын, 
Фыдбылызтæ мæныл æваст æртæфсынц, 
Æрывæры мыл сау адзал йæ æфсондз, 
0, хур-дзæнгæрæг нал ныккæны дзинг. 
Дæуæн адзал ыснывæзта фыдамонд, 
Йæ хъæбысы нæ ныттыхта дæу рухс, 
Фæсмигъты-иу дæуæй æмбæхстис хур. 
Нæ федтай цин, æртахтис-иу дæм аууон, 
Дæу тар бæстæмæ скъæфта сау æфсургъ. 
Æнусмæ дын уыдзæнис хицау сау бон! 

±селмацтæ 
■><!!>:■ 

Алыксандр Пушкин 
БАХЧИСАРАЙЫ ФАНТАН 
Поэмæ 
Бирæтæ, мæнау, цыдысты ацы фантанмæ, 
фæлæ сæ иутæ аивгъуыдтой уыцы бæстæм, 
иннæтæ дарддæр кæнынц сæ балц. 
Гирей уæнгуагъд, æрхуымæй бадт: 
Йæ дзыхы дзиндзи пилон калдта; 
Тызмæг ханы алварс æнцад 
Лæууыдысты тыгуырæй хъалтæ. 
Æппæт дæр галуаны - æмыр: 
Табугæнгæ йын алчи касти, 
Йæ цæсгомыл куыд кодтой масты 
Нысæнттæ ’нæрынцой зыр-зыр, 
Фæлæ сæм хан йæ цæст æсзылдта; 
Йæ арм æнæрхъæцæй фæтылдта: 
Сæркъулæй федде сты æваст. 
Æрмæст ма баззад йемæ маст, 
Фæлæ æнцондæрæй улæфы, 
Йæ тæрныхыл зыны хуыздæр 
Йæ зæрдæйы цы маст æнхъæвзы, 
Раст афтæ мигъты дон ыскъæфы 
Йæ авгыл акалынц цæхæр. 
Цымæ цæуыл тыхсы йæ хъал уд? 
Цавæр хъуыды дзы ис æмбæхст? 
Кæд Польшæйæ уый домы хъалон, 
Уырысæн сиды ногæй хæст, 
Æви йæ маст исынмæ хъавы. 
Фыдвæнд ын йе ’фсæдтæ хæссынц. 
Кæд хохаг адæмтæ хъызынц 
Кæнæ Генуя хинтæ уафы? 

Фæлæ нæ, хæст уый нал æндавы, 
Ныффæлладис йæ тызмæг арм; 
Йæ хъуыдытæ сты хæстæй дард. 
Мыййаг йæ гаремы ыссардта 
Бынат фæлывд ми, уым æрцард, 
Йæ зæрдæ кæд джауырæн радта 
Мæгуыр рæвдыдцух чызг, мæнгард? 
0, нæ, йæ устытæ къуыдтытæ 
Кæм ма кæнынц фæндтæ, хъуыдытæ, 
Сæ бонтæ таргъуызæй тæхынц; 
Къæрцхъус сæ хъахъхъæнджытæ, гъатыр, 
Сæ хатæнты æнкъардæй бадынц. 
Æцин, æнæхинæй цæрынц, 
Сæ талынг ахæстоны къуымты 
Сæ рæсугъддзинад у æмбæхст: 
Нæ рæвдауынц раст афтæ цæст 
Хъæрмуаты дидинтæ æрхуымæй. 
Æнкъардæй уыдоныл тæхынц 
Рæубонтæ, мæйтæ æмæ азтæ. 
Сæ фæдыл сабыргай хъуызынц 
Æвзонгад, уарзондзинад, мастæн 
У иугъæдон сæ алы бон, 
Куыд сабыргай цæуы сæ рæстæг. 
У цардæн зивæг ам сæрбос; 
Ыстæм хатт хойы цин сæ къæсæр, 
Хатт-иу йæ устытæ æвзонг 
Сæхи фæсайыны æфсон, 
Сæ кæркæ-мæркæ дарæс ивынц, 
Ныхас кæнынц, рæстæг æрвитынц, 
Кæнæ цæугæдоны сæр-сæрмæ, 
Сыфтæрджын урс тæгæртæн се ’хсæн 
Фæкæнынц къордтæ-къордтæй тезгъо. 
Вæййы мæсты евнух дæр уым, 
Нæй уымæй алидзæн бынтондæр: 
Уый у зæрдæхсайгæ, æрхуым, 
Йæ цæст сæм дары ’хсæв дæр ,бон дæр. 
Уый сæвæрдта æнусон фæтк - 
Æрмæст ыстыр ханæн йæ фæнд 

Йæ иунæг закъоныл нымайы; 
Хъуыраны бацамынд сыгъдæг 
Йæ фæдыл афтæ уый нæ сайы. 
Æппын нæ домы уарзт йæ уд; 
Цыма, гуымырийау, у тутт, 
Æввахс йæ зæрдæмæ нæ исы 
Айуантæ, уайдзæфтæ, æлгъыст, 
Хъыгтæ, æнæфсармдзинад, тъизын, 
Хъуыр-хъуыр, кæнæ ныхас рæхуыст. 
Зыдта сылгоймагæн йæ ахаст; 
Йæхиуыл сфæлтæрдта йæ хин 
Уæгъдкалд сæ рæудзыккутæ уаз, 
Æвзонгуацайрæгтæ фæцæуынц 
Æнтæф бон цæугæдонмæ раст, 
Æмæ цъыллынджытæ фæкæнынц 
Йæ дæтты, айсæфы сæ маст, 
Ныр дæр сæ хъахъхъæнæг æвæлхатт. 
Æввахс ис ам, йæ цæст æвæлмаст 
Бæгънæг рæсугъдтыл уый хæссы; 
Æхсæвы тары уый æсым 
Фæзилы гаремыл æвæллад; 
Уый гауызтыл сабыр цæуы, 
Фæхъуызы коммæгæс дыуæрттæм, 
Фæхизы иу уатæй æндæрмæ; 
Йæ зæрдыл иу хъуыддаг лæууы 
Уый ханы устытæн æнусмæ 
Сæ фын дæр хъахъхъæны къæрцхъусæй 
Сæ сусу-бусутæ æхсæв; 
Сæ улæфт, тугдадзинты цæф, 
Æппын дзы ницы кæны сусæг; 
Æмæ мæгуыр уыдзæн йæ бон 
Кæйдæр ном чи зæгъа æнæнхъæл, 
Æмбалæн чи амона зонд 
Зыгъуыммæ, уый уыдзæн фыдæнхъæл! 

Уæдæ Гирей цæмæн у ’рхæндæг? 
Йæ къухы у йæ лулæ хуыст; 
Æмыр, улæфын дæр нæ уæнды, 
Мæгуырæг евнух, тæсæй рызт. 
Хъуыдытæгæнгæ сыстад хицау, 
Æваст йæ разы дуæрттæ гом, 
Цæуы йæ устытæм, бæллиццаг 
Сæ уынд ма уымæн уыд æзнон. 
Йæ алыварс рæсугъд фантанæн 
Æнхъæлмæ кастысты уым ханмæ 
Æвæлмасæй, тыгуырæй уыдон, 
Сæ быны гауызтæ зæлдаг. 
Йæ мармæр быны донæн суыдтой, 
Рæвдзæй куыд ленк кодта кæсаг, 
Сæ цинтæ сабийау æвдыстой. 
Æмæ йæм барæй ’хстой бынмæ 
Зæрин хъусцæджытæ нымдæй. 
Фæлæ лæггадгæнæг чызджытæ 
Шербет æрбахастой уæдмæ 
Æмæ зæлланг зарæджы мыртæ 
Ленк кодтой гаремы хæрдмæ: 
Тæтæйраг зарæг 
1 
«Лæгæн йæ цæссыгтæн, бæллæхтæн 
Лæвар кæны хæрзивæн арв: 
Фæрнджын факир, Моккайы ’врæгътæм 
Зæрондæй чи фæкæсы тарф. 
2 
Фæрнджын у уый, Дунайы былыл 
Йæ цардæн чи ссары кæрон: 
Нæ фæуыдзæнис уый æмбылды, 
Тæхдзæн йæ размæ зæд-æрвон. 

3 
Фæлæ фæрнджындæр у Заремæ, 
Сабыр цард чи уарзы, узæлд, 
Дæу, уардийау, сабыр гаремы 
Æдзухæй чи рæвдауы, зæд». 
Нæрыд сæ зард. Кæм ис Заремæ, 
Йæ фидыц, йе стъалы гаремæн? 
Уый у æрхуым æмæ фæлурс, 
Йæ зæрдæмæ нæ кæлы рухс. 
Цыма тæрккъæвдайы саст пальмæ - 
Бынмæ æруагъта чызг йæ хъал сæр. 
Нæ хæлы йе ’рфгуыты æлхынцъ: 
Гирейæн ссис йæ цæсты сындз. 
Æндæр у ныр æхцон йæ удæн, 
Гуырдзиаг, чи дæ у рæсугъддæр? 
Кæм калы уаз тæрных цæхæр, 
Дæ дзыкку ’ртыхтай уым дывæр, 
Дæ диссаг цæстытæ æд хаутæ 
Сты ирддæр бонæй, ’хсæвæй саудæр; 
Кæй хъæлæс равдисдзæн хуыздæр 
Фæндиæгтæ, удты цæхæр? 
Цымæ кæй пъа уыдзæн æхцондæр 
Дæ нæрæмон пъатæй уæлмонцдæр? 
Цы зæрдæ йедзаг у дæуæй, 
Æндæр куыд фездахдзæн, цæмæй? 
Фæлæ æвæлмас, гъе, æгъатыр, 
Гирей ныууагъта дæу, рæсугъд, 
Æхсæвыгон вæййы йæ уд 
Хæрзиунæг, хус кæны йæ уаты, 
Куы фæзынд полыпæйаг æхсин - 
Йæ гаремæй фæлыгъдис цин. 
Æрæджы ’взонг Мария мастæн 
Æцæгæлон арвмæ ыскастис. 
Æрæджы хъал æмæ рæсугъд 
Мызтис йæ уæзæджы йæ буд. 

Йæ урссæр фыд дзы уыд сæрыстыр, 
Уыдис йæ цин дæр уый, йæ рыст дæр, 
Зæронд лæгæн закъонау уыд 
Чысыл чызгæн йæ алы бардзырд, 
Йæ зæрдыл иу хъуыддаг лæууыд: 
Йæ уарзон чызгæн хъуамæ царды 
Æппæт уа ирд бонау, рæсугъд, 
Цæмæй уысмы бæрц дæр мæстытæ 
Йæ удыл ма кæной тыхстытæ, 
Цæмæй чындзыцыдæй æдзух 
Лæууой-иу хъæлдзæгæй йæ зæрдыл 
Йæ чызгон рæстæг, бонтæ хъал, 
Тæха сæм иудадзыг йæ сæнтты. 
Нæ йын уыд ницæмæй æмбал, 
Йæ фезмæлд цырд, сабыр йæ ахаст, 
Йæ цъæх цæстыты ’мбæхст зынг саха. 
Цы йын уыд æрдзæй уаз лæвар 
Уый аивадæй чызг фæлыста; 
Йæ арфайыл цагъдæй дзæвгар 
Цæрдгъуыздæр минастæ уыдысты; 
Хъæздыг,уæздан æлдæртты бардз 
Марияйыл сæ хъиутæ хордтой, 
Æмбæхстой лæппутæ сæ уарзт, 
Сæхимид ыл мæтмæрдтæ кодтой. 
Фæлæ йæ уд нæ зыдта маст, 
Нырма йæ уарзты рис нæ хордта, 
Йæ фыды мæсыджы рæстæг 
Æрвыста йе ’мбæлтты æхсæн, 
Йæ сомыл уый хъуыды нæ кодта. 
Кæд уыдис? Карз тæтæры ’фсад 
Ныббырстой Полынæмæ рæуфурдау: 
0, ахæм цырд, тыхджын лæбурдæй 
Хуымыл дæр не ссæуы цъæх арт. 
Хæст дурыл нал ныууагъта дур дæр, 
Фæсидзæр дидинкал уæзæг; 
Хъазт, цинæн нал уыдис сæ фæд дæр; 
Нынкъард сты хъæутæ æмæ хъæдтæ, 

Фæсидзæр ис хъæздыг мæсыг. 
Марияйæн сабыр йæ хатæн... 
Хæдзарон аргъуаны дæрдтыл 
Кæм æртыхст табæттыл мæрдфын, 
Гъе, уым та ног зæппадз фæзынд, 
Коронæ, къниазы герб ыл - кадæн... 
Фыд ингæны, уацары - чызг, 
Чъынды бындар мæсыгæн схицау, 
Хъæздыг цард арæзта йæхицæн, 
Мæгуыртæн та сæ чъиухид мызт. 
Бецау, Бахчисарайы кæнты 
Æмбæхст æрыгон æхсин уыд. 
Нымпылд, цæрын дæр уый нæ фæндыд, 
Мария ’нкъард кæны. Кæуы. 
Тæригъæд ын Гирей кæны. 
Йæ маст, йæ хъæрзын, гъе, цæссыгтæ 
Æнæнцой ханы фын кæнынц, 
Уæд уый гаремы карз уаг тынг 
Фæивта - суæгъд уа чызг цъыссымæй. 
Нæ йæм бацæуы ’хсæв уа, бон 
Гаремы хъахъхъæнæг бынтондæр; 
Йæ аудæг армæй йæ ’хцон 
Нæ хоны сынтæгмæ рæузондæй. 
Нæ йæм фæуæнды уый æппын 
Йæ хæрам цæстытæй кæсын. 
Уый сусæгхинайæны иумæ 
Вæййы йæ искæйон чызгимæ; 
0, йе ’нкъард æнцой йын хæссын 
Æгæрыстæмæй хан тæрсы; 
Гаремы ’ппæтæй дарддæр къуымы 
Уый уадзынц иунæгæй цæрын: 
Æмæ зыны, цыма æрхуымæй 
Нымбæхст уым цавæрдæр æрвон, 
Уым бонæй, ’хсæвæй цырагъ судзы 
Чызг-зæды нывы раз æхцон; 
Йæ рыст удæн ын йе ’рхуым суры, 
Сæрныллæг динимæ йæ ныфс 
Кæнынц æнæсымы уæвынад, 

Æмæ йæ цæсты раз рæуфынау 
Ивгъуыды уаз нывтæ тæхынц; 
Йæ цæссыгтæ уым чызг æзгъалы 
Йæ хæлæг æмбæлттæй хæрз дард; 
0, афтæмæй йæ алварс цард 
Æрра рæвдыды дидин калы. 
Æрмæст ма иу зæдæнвиц стъалы 
Вæййы ирвæзт къуымы æмбæхст. 
Рæдыды амæттаг - зæрдæйы 
Мæнг æнхъæлцты æхсæн фæвæййы, 
Амынæт афтæ ’вæрд дзæбæх, 
Хуыцауысконд иунæг æнкъарæн... 
Æхсæв: Тавридæйы быдыртæ 
Сты мигъау аууонæй æмбæрзт; 
Æз хъусын уаз зарæджы мыртæ, 
Уым лаврты булæмæргъ æмбæхст; 
Мæй стулы стъалыбардзы фæстæ; 
Æнæмигъ арвæй уый бынмæ 
Æрвиты имонау тæмæн 
Къуылдымтæ, хъæдтæ æмæ фæзтæм. 
Æмæ урс мигъвæлмæй æмбæрзт, 
Фæзынынц рог аууæттау растдæр, 
Бахчисарайы уынгты ’вастæй 
Къæсæй-къæсмæ кæнынц тæррæст 
Мæгуыр тæтæйрæгты устытæ. 
Кæнынц кæрæдзийæн хъæстытæ. 
У кæнт æмыр; гарем фынæй, 
Æртыхстис ыл æвæлмон талас, 
Нæ хæлы иунæг иу зæлæй 
Æхсæвы сабыр. Æмæ хъалæй 
Æрзылдис гаремыл евнух. 
Фынæй у ныр; фыртасы малы 
Фæдисæй фесхъиуы æдзух, 
Æдзух гадзрахатæй кæй тæрсы 
Нæ дæтты уымæн уый æнцой. 
Йæ хъустыл уайынц мæнг æнхъæлцтæ, 
Нæ уадзынц уымæ фын æхцон; 
Мæнгæнхъæлцтæ йыл зилынц сайдæй, 

Уый фехъалис æмæ ныррызт, 
Фæхъил кодта йæ хъустæ уайтагъд... 
Фæлæ сым иунæг дæр нæ хъуыст; 
Æрмæст æхцонзæлджын фантантæ 
Мармæр ахæстонæй тæхынц, 
Æмæ рæсугъд уардиты кадæн 
Бул-булты хъæлæстæ нæрынц, 
Евнух сæм бирæ рæстæг хъуыста, 
Ыстæй фæстæмæ уый ныххуыссыд. 
Ысты æхцон æмæ рæсугъд 
Æгъуыстаг Скæсæны æхсæвтæ! 
Кæны сæ рæстæг райгæ дугъ 
Пехуымпары уарзæттæн сæнтты! 
Сæ хæдзæртты цæй рæвдыд ис, 
Сæ фаг дыргъдæтты дæр фæцис 
Æмæ æдас гаремты къуымты, 
У мæйы æндæвдад ыстыр, 
У йедзаг сусæгæй æмыр 
Æмæ уæлмонц зæлтæй æрхуымтæ! 
Нæу устытæй сæ иу фынæй. 
Ысты, улæфы ма зынæй; 
Фæцæуы ’нæрхъæцæй, йæ къухæй 
Уый дыуар бакодта æваст, 
Рæувадæй ’хсæвтары фæраст... 
Уыны: йæ тар фынты хъуырдухæн 
Кæны зæронд евнух тыхстæй. 
0, уымæн у йæ зæрдæ ’гъатыр: 
Вæййы æдзух къæрцхъус фынæй!.. 
Йæ фæрсты ус æндæргау ахызт. 
Йæ разы дыуар, ризгæ армæй 
Гуызавæйæ æмæ рыгъдæй 
Æвналы гуыдырмæ тыхстæй... 
Уый бахызт, дисæй ’нцой нæ ары... 
Йæ зæрдæ фыртасæй ныррызт. 
Цырагъы хибар рухс æвæлмон 
Кивот æм разындис æрхуымæй 
Зæд-чызджы коммæгæс рæухуыз, 

Дзыуар, уарзтнысæнттæн сæ хуыздæр: 
Гуырдзиаг! Адонæй дæ уд 
Æхцон мысинагæй ныр байдзаг, 
Ивгъуыд бонтимæ ног хъæрмуд 
Сæ зæлтæн хъусыс ды сæ айзæлд. 
Улæфыдис йæ разы ’хсин, 
Æмæ чызгон зæрдæхцон фын 
Зындис йæ цæсгомыл цæхæрæй. 
Фæзындис-иу цæссыгты фæд, 
Сæ уæлвæд мидбылхудт æрдхæрæн. 
Раст афтæ къæвдайы уæлвæд 
Мæйрухсмæ скалы хуыз æппæт. 
Дзæнæты фырт цъæх арвæй ’ртахтис, 
Æмæ зындис, улæфы зæд, 
Цыхцырæгау йæ цæссыг тагъдис, 
Мæгуыр уацайраг чызг - йæ мæт... 
Заремæ, ныр дæуыл цы ’рцыд? 
Тыхджын мæтæй йæ хуыз фæцыд, 
Кæнынц йæ уæрджытæ дыдæгътæ, 
Уый загъта: «Ма разын фыдсыл, 
Чысыл дæм бахъарæд мæ лæгъстæ!..» 
Йæ дзырдтæ, йе змæлын, хъæрзын 
Фæсырдтой чызджы ’вæлмон фын. 
Æмæ тæрсгæйæ ’хсин йæ разы 
Æнæзонгæ чызджы уыны; 
Ыстыхст, уæддæр æм хъару разынд 
Йæ къухтылдæй йæ стын кæны, - 
Зæгъы йын: «Чи дæ?.. 'Хсæвæй, ’нафон, - 
Цæмæн дæ ам?» - «Цыдтæн дæумæ, 
Мæ хъысмæт у æмбæрзт фæлмæй 
0, курын, ма сфæнд кæн мæн сафын... 
Мæ зæрдæ амондджынæй кафыд, 
Дзæвгар рæстæгуыдтæн æз хъал... 
Мæ амонд ныр ивгъуыдмæ афтыд, 
Тæры мæлæтмæ мæн адзал. 
Æрбайхъус, райгуырдтæн æз дард ран, 
Фæлæ... ивгъуыд бонтæ лæууынц 
Мæ зæрдыл, аууæттау цæуынц 
Мæ разы алыхатт æнкъардæй, 

Мæ зæрдыл хохрындзтæ лæууынц, 
Сæ фæхстыл хъарм дæттæ тæхынц, 
Сæр-сæр кæнынц æхцонæй хъæдтæ, 
Æндæр æгъдæуттæ, ’ндæр закъæттæ; 
Фæлæ цы хъысмæты фæндæй 
Ныууагътон райгуырæн рæстæй, 
Нæ зонын, гъе, фæлæ цъæх денджыз, 
Пæлæзты сæрмæ иунæг лæг 
Мæ сæнтты тынг арæх æз фенын, 
Хъысмæт нæ уыд мæнмæ тызмæг. 
Нырма нæ зыдтон тас, гъе, мæт; 
Гаремы дидинæг æфтыдтон, 
Фыццагуарзты æрцыдмæ æз 
Мæ сæнтты ’вæлмонæй бæллыдтæн. 
Мæ сусæг бæллицтæ æххæст 
Æрцыдысты. Гирей ныууагъта 
Сабыр царды тыххæй йæ хæст, 
Иæ кардуый кæрддзæмы ныссагъта, 
Йæ гареммæ æрдардта цæст. 
Æмæ æрлæууыдыстæм ханæн 
Æнхъæлцауæй йæ разы мах, 
Æмырæй мæм нымдзастис хъалæй 
Æмæ мæ хъул уæд абадт сах. 
Фæдзырдта мæм æмæ фырхъæлдзæг 
Нæ бонтæ ’рвыстам мах уæдæй, 
Нæ уыд нæ амондæн ыстъæлæн, 
Нæдæр зæрдæхсайд, нæ фыдкæлæн, 
Нæ уарзтыл бадтысты къæмæй. 
Мария! 'Рлæууыдтæ йæ разы... 
Æмæ фæивта тынг йæ уд, 
Уæдæй нæ уарзты бындур разылд! 
Гирей цыма раст фестад дур, 
Мæнæн мæ уайдзæфтæм нæ хъусы 
Фæлмæцы зæрдæйы хъæрзтæй; 
Кæддæры ’нкъарæнтæ ныхъхъус сты, 
Йæхи мыл тигъ кæны уæдæй, 
Фæлæ дæуæн кæй ис сыгъдæг уд, 
Уый зонын æз, дæу аххос нæу... 
Æрбайхъус мæм: дæн æз фыдрæсугъд, 

Гаремы иунæг-иу дæуæн. 
Йæ хуыз мæ цæсты раз нæ хуыссы; 
Фæлæ æз гуырд уæлмонцæн дæн! 
Дæ бон нæ бауыдзæн мæ хуызæн; 
Уæдæ дæ фидыцæй цæмæн 
Лæмæгъ уды æппарыс хызы? 
Мæн у, Гирейы радт мæнæн. 
Мæн судзынц, йе ’нæрæмон пъатæ, 
Мæнæн калдта йæ уарзт тæмæн, 
Иæ хъуыдыты мæм тахт æхстуадæй, 
Йæ гадзрахат - кæрон мæ цардæн... 
Кæуын, мæ зонгуытыл æрхаудтæн 
Сæргуыбырæй дæ разы ныр, 
Дæу аххосджын кæнын нæ уæндын, 
Фæсур мын, курын дæ, мæ рын, 
Гирейы бафтау ног мæ фæндыл. 
0, у мæнимæ ды æмзонд! 
Мæн у! Дæуæй æрмæст уый бакуырм, 
Дæхицæй исчердæм уый аскъуын. 
Æрымыс уый тыххæй æфсон. 
Ард бахæр...(раст у, Алхъуыранæн 
Йæ цагъайрæгты æхсæн ханæн, 
Ныррох кодтон ивгъуыды дин;) 
Фæлæ мæ мады дин уыдис 
Дæ дин, о, ард мын уымæй бахæр, 
Кæй дæ фæнды Гирейы здахын... 
Æрбайхъус: мæн куы хъæуа сæр 
Дæуæн... дæн хъамайыл æз ахуыр, 
Кавказмæ ’ввахс æсхастон рæз». 
Уый загъта афтæ æмæ ахызт, 
Фыдтасæй æхсин уыд æргъæвст. 
Æназым чызг зынтæй æмбæрста 
Уæлмонцты хъизæмар æвзаг. 
Æрмæст сын цъус сæ хъæлæс ’взæрста: 
Æбуалгъ, æнахуыр æм уый каст. 
Цавæр лæгъстæтæ, гъе цæссыгæй 
Ирвæзт уыдзæнис уый йæ хъыгтæй? 

Цы йæм кæсы?Æви æцæг 
Йæ тар бонты фæудмæ уыдзæн 
Мæгуыр, тæригъæддаг уацайраг? 
Хуыцау! Уæд та мæгуыр чызгæн 
Гирей йæ ахæстон адзайлаг 
Куы фæкæнид æнусмæ рох, 
Кæнæ æнамонды сæр сайраг 
Куы фæуид, не ’ркæнид фыдох, - 
0, гъеуæд цингæнгæ Мария 
Ныууадзид а-дуне мæнгард! 
Йæ царды цинуысмты кæри йын 
Ныффæйлыдта хæрз раджы уад! 
Афтид дунейы йæ цы хъæуы? 
Рæстæгу; ’нхъæлмæ йæм кæсынц 
Æмæ рæсугъд арвы цъæх нæууыл 
Хъылдым йæ бæллицтæ кæнынц. 
Цыд рæстæг, уаз Мария нал ис, 
Æртахтис æм æваст мæлæт. 
Зæдау уый ныр тæмæнтæ калы 
Йæ ног бæсты, фæлыгъд йæ мæт. 
Фæлæ цæмæй аскъуыд йæ цард? 
Кæй йæ фæцис хъысмæт фыдналат, 
Æви æдзух кæй уыд æнкъард, 
Уый чи зоны, Мария нал ис! 
Хъуынтъыз галуан афтид у ныр: 
Нæуæгæй йæ Гирей ныууагъта; 
Тæтæры бардзимæ та цырд 
Йæхи кæйдæр зæххыл ныццавта; 
Хæстон тымыгътыл ног фæхæст: 
Фæлæ йæ зæрдæйы æмбæхст 
Æндæр монцты пиллон исуымæн. 
Уый хатт, куы сцырын вæййы хæст - 
Бæрзонд йæ æхсаргард фæхæссы: 
Æваст нындзыг вæййы æрмæст, 
Йæ алыварс хæссы йæ цæст 
Æррайау, раст цыма фæтæрсы, 
Ысдзуры сабыргай цыдæр, 
Йæ цæссыгтæ кæнынц гæр-гæр. 

Æнæуынон æмæ бынтон рох, 
Гарем æй нал федта æппын; 
Уым хъизæмаргæнгæ зындоны 
Дзæдæл лæджы хъусдарды бын 
Йæ устытæ сæ бонтæ тонынц. 
Гуырдзиаг чызг дæр нал ис, уый 
Гаремы хъахъхъæнджытæ доны 
Ныппæрстой, бавдæрзта йæ хъуым, 
Æхсин куы амард, уæд цъысым 
Иæ удыл дæр æртыхст, мæгуырæг. 
Йæ азым кæд нæ уыд чысыл, 
Уæддæр, йæ æфхæрд уыд æгъуыстаг! 
Куы бафтыдта уый карзæй зынг 
Кавказмæ ’ввахс бæстæтыл тынг 
Æмæ Уырысы сабыр хъæутыл, 
Тавридæмæ æрыздæхт хан, 
Марияйы мысынæн нæууыл 
Мармæрæй сарæзта фантан, 
Лæууы йæ хибар къуымы кæнтæн. 
Зыны йæ сæрмæ дзуарау раст 
Пысылмон мæй, кæны йыл маст 
(Æнæмæнг у символ-фыруæндон 
Æнæзонынадимæ баст). 
Йæ уæлæ фыст: нæ бацис азтæн 
Нырма йæ ныссæрфын сæ бон. 
Æмæ йæ тæккæ фæстæ растдæр 
Хæл-хæл кæны мармæры дон, 
Кæлынц йæ цæссыгтæ фырмæстæй, 
Нæ ныссабыр вæййы бынтон. 
Раст афтæ мад кæуы фыдбонты 
Фыдхæсты амæлæг фыртыл, 
Лæууыдис чызджыты зæрдыл 
Фыдæлтыккон таурæгъ фырзондджын 
Æмæ ысхуыдтой тар цырты 
Цæссыгты уаз фантан рæузондтæ. 
Æмæ куы ныууагътон цæгат, 
Куы ферох кодтон цæл-минастæ, 
Бахчисараймæ ’рцыдтæн, кастæн 

Уым, рох, фынæй кæнтмæ æнцад. 
Æмæ æз федтон уыцы фæзтæ 
Тæтæйраг сонт кæм кодта цæл 
Æмæ æбуалгъ ныббырсты фæстæ 
Кæм хъуыста фантаны хæя-хæя. 
Æмæ цыма ныллæууыд рæстæг 
Æхцон у дыргъдæтты нырма: 
Сæ сæр-сæр дæттæн, уарди фидыц, 
Ысты сæнæфсиртæ гуырвидыц, 
Зæрин ма’рттивы къултыл ам. 
Зæронд ызгъæрхызтæ æз федтон, 
Сæ фале цардуалдзæг æнцад, 
Æрвыстой устытæ æвæндæй. 
Сæ уаз рæстæг æрхуымæй уад. 
Æз федтон хантæн ам сæ уæлмæрд, 
Фæстаг кæнты хуыссынц æвæлмон. 
Уæлингæн цæджындзтæм кæсын. 
Сæ уæяæ конд мармæр сарыхътæ 
Фæкаст мæнмæ ’цыма кæсынц 
Хъæрæй хъысмæты карз рæнхъытæ. 
Æппæт дæр сабыр у, æмыр, 
Кæм ис гарем, кæм ысты хантæ? 
Фæивта алцы...фæлæ стыр 
Нæ уыд мæ зæрдæ уымæй ’рхæндæг. 
Мæныл æфтыдтой гъеуæд рох 
Фантантæ, уардитæн сæ сулæфт, 
Æмгæрон мæм нæ цыд фыдох 
Æзнæтæй кодта зонд бæгъдулæг, 
Тæхгæ аууонау, уым цæрдудæй, 
Æнахуыр чызг мæ цæстыл уад!.. 
Цымæ, кæй аууон федтон æз? 
Кæй талас фæлгонц уыд, хæлæрттæ, 
Кæй ’гъуыстаг, диссаджы æнгас? 
Ныр дæр нæ рох кæны мæ зæрдæ?! 
Æви Марияйы уаз уд 
Фæзынд мæнмæ, кæнæ Заремæ 
Зæрдæхсайгæйæ кодта дугъ, 
Йæ къуымты тар афтид гаремæн? 

Раст ахæм диссаджы æнгас 
Æмæ рæсугъддзинад мæ зæрдыл, 
Мæнæн лæууынц, тæхын сæм æз, 
Æдзух æй мысын æз мæ тарды... 
Æгъгъæд дын у, æрра, æрлæуу, 
Дæ маст ды ма цæрдгъуыз кæн ногæй, 
Дæ фынты ’намонд уарзтмæ рогæй 
Ды тахтæ, уый æгъгъæд дын нæу? 
0, ахæст имонау, æрæмбар, 
Кæдмæ хæсдзынæ ды къæлæт, 
Æви дæ сонт митыл цæрæнбон 
Нæрдзæн дæ лирæйы хъæлæс?.. 
Сабырад, музæтæн сæ уарзæг, 
Æз ферох кодтон уарзт, гъе, над, 
Сымах та фендзынæн æз тагъд, 
Салгиры хъæлдзæг былтæ, мардзæ! 
Æз сусæг мысинæгтæй дзаг, - 
Тындздзынæн денджызбыдмæ, хæхтæм, - 
Æз ног, тавры уылæнты цъæхмæ 
Зыдæй фæкæсдзынæн мæ фаг. 
0, диссаг къуым! Цæстыты цинаг. 
Цæрдгъуыз дзы ’ппæт: къуылдымтæ, хъæд, 
Сæнæфсиры налхъуыт, гъе, дзиндзи, 
Кæнæ рæсугъд уæлвæзтæ, уæд, 
Уылæнтæ, бæлæстæн сæ сатæг... 
Бæлццонæн се ’ппæт дæр æхцон, 
Æвæлмон райсомæй рæувадæй, 
Уый хæхты, донбылтыл рæуфатау, 
Куы тæхы йе ’фсургъыл, тæркзонд. 
Цæхæркалгæ йæ разы дæттæ 
Тæхынц сæр-сæргæнгæ, дыргъдæттау 
Аю-дагъы рæгътæм бæрзонд... 

ТАЗИТ 
[поэмæ) 
Ныхас кæнын, гъе, цины куывдмæ, 
Кæнæ сæуæхсиды æрттывдмæ 
Ыстæрыл дзурынмæ, æмгуыр, 
Нæ искæй бастъигъыны алфæн 
Зæронд Гасубы кæрты сау фæнд 
Ныккæной, не сты уым тыгуыр 
Адыгъæгтæ, йæ фырт Гасубæн 
Æрцыд ызнаджы къухæй мард 
Иæ хæлддзæгты цур Тæтæрттуппæн. 
Йæ фыды къæсы у æвæрд, 
Ныр ын кæнынц хæрзбон æгъдауыл, 
Зæлы хадзыйы зард æнкъард, 
Уæрдоны ’фтыгъд галтæ уæнгуагъд 
Сты къæсы раз, мæтъæл æфтауынц. 
У адæмæй хæрзйедзаг кæрт, 
Сæ ниуын хъуыст, фыдохы хъæр 
Æмæ цæвынц сæ риутыл згъæртæ, 
Нæу тохмæ сидт ацы уынæр, - 
Кæнынц мыр-мыр ызнæтæй бæхтæ. 
Кæсынц æнхъæлмæ. Мæнæ ’васт 
Æдтæмæ рахызт фыд, уæнгуагъд, 
Дыууæ лæппуйы йын йæ фæдыл 
Мард рахастой. Мæрддзыгой бардз 
Фыдохы у ныгъуылд æрвадыл, 
Сгуыхт уæрдоныл æрцыд æвæрд, 
Сты йемæ уым йæ хæстон гæрзтæ: 
Йæ топп хæстæввонгуыд, ифтыгъд, 
Æрдын, гъе, фат, йæ хъама хæрзтæй, 
Иæ æхсаргарды ком ыссыгъд, - 
Йæ ингæн уа цæмæй хæстæмхиц, 
Хъæбатырæн уа уый аккаг, 
Цæмæй дзы раста ’васт фæстæмæ 
Азраилы сидтмæ лæг-саг. 

Цæттæ у мæрддзыгой ныр балцмæ, 
Фæцæуы сау уæрдон рыгъдæй, 
Адыгъæгтæ сæ бæхты барцмæ 
Æвналынц, сабыргай тыхстæй 
Цæуынц йæ фæдыл, раст зæрæхсид 
Хуыссыныл уыд, æмæ йæ рухс 
Зæрингъуыз хъазыд хæхты фæхстыл, 
Гъе уæд сабыр галтæ, фæлурс 
Дæлвæзы ’рлæууыдысты фадæй. 
Уым бастъæлд лæппуйæн йæ зынг, 
Æнусмæ йын уым кадæй, радæй 
Уыдзæнис тар ингæн фысым... 
Мард бавæрдтой, æрмæст ма адæм 
Фæстаг хатт скæнæгмæ куывтой, 
Цæмæй йæ цард мæрдты уа адæн. 
Сæ разы стыр дисæн уыдтой: 
Зæронд лæг, иу лæппу гуырвидыц 
Дæттынц æрцæуæгæн фæндаг 
Æмæ зæронд фыдæн бæзнаг 
Нывæнды уый йæ дзырды фидыц! 
«Нæ рацыд цъус рæстæг уæдæй, 
Куы ’рцыдтæ махмæ дард хъæуæй, 
Куы бакодтай мæ бæрны саби, 
Цæмæй дзы сарæзтаин æз 
Цæцæйнаг, зонды къуыбар, тауби. 
Фæцудыдта дæуæн дæ къæс, 
Дæ фырттæй иуы ды ныгæныс, 
Гасуб, хъысмæты раз дæ сæр 
Æркъул кæн, мауал кæн ды сар, 
Бындур дын иннæ фырт уыдзæнис, - 
Дæу хъахъхъæндзæн фыдгулæй й’ арм, 
Дæуæн уый басгуыхдзæнис уартæй, 
Мæ куыстæн саргъ кæндзынæ уарзтæй, 
Æппæлын мæм нæ кæсы раст». 

Ныммыр. Йæ лæппумæ фыртыхстæй 
Гасуб нымдзасти, ’мæ Тазит 
Йæ сæр æркъулгæнгæ æдыхстæй 
Нæ фехъуыста йæ фыды сидт. 
Гасуб дзы знæтæй цæст нæ исы, 
Цыдæр рухс рауылæн йæ рисыл, 
Æрбалхъывта йæ риумæ ’васт, 
Стæй ахуыргæнæджы рæвдауы, 
Йæ лæггады тыххæй йæ стауы, - 
Фæрог ын кодта уый йæ маст. 
Стæй йемæ талынг къæсмæ бараст, 
Кæны уый уазæгæн лæггад, 
Ыскодта йын ыстыр цыт, кад, 
Хуынтимæ йæ кæны фæндараст, 
Мæгуыр фыды ныр бацыд ныфс: 
Фæзынд ын фарнхæссæг, хæрзгæнæг, 
Фæрæстмæ уаид кæд йæ фын, 
Ныр ын ис тугисæг, ныгæнæг. 
* * * 
Цыдис рæстæг. Гасубы уды 
Æрфынæй маст, фæлæ Тазит 
Кæны æнæмæтæй æхситт, 
Бынтон æфсымæрыл нæ дуды. 
Цыма æцæгæлон у раст - 
Йæ рæстæг хæхты уый æрвиты 
Хæрзиунæг, мадзурайæ ’рмæст, 
Æрмахуыр сагау æрдзмæ сиды, 
Куы схизы хохцъуппмæ æваст, 
Тæссар къахвæндагыл ысбыры 
Æмæ тымыгъты ниуд, хъæрахст 
Уылæнты хылмæ хъусы тырын. 
Æмбисæхсæвмæ бирæ хатт 
Уæлхох æнкъардæй уый фæбады, 
Нымдзаст вæййы кæдæмдæр дард 
Æмæ йæ армыл сæр æруадзы. 

Цæмæ фæтырны уæд йæ зонд? 
Цы хъуыдытæ зилынц йæ сæры? 
Мыййаг æй сисынц кæд бæрзонд 
Йæ сæнттæ стъалыты къæсæрмæ?! 
Уый чи зоны? Сты удтæ арф, 
Хæдбар сты тырыны бæллицтæ 
Дымгæйау арвыл, фæлæ тарст 
У фыд, фæлыгъдысты йæ цинтæ. 
Уыд джитæнты: Кæм ысты ныр 
Мæ фырты ’хсар, йæ фердæхт, хинвæнд, 
Йæ тых æмæ йæ зонды цыргъ? 
У уый ’рмæст магуса ’мæ хивæнд. 
Кæнæ ныкъуымых и мæ зонд, 
Кæнæ фæсайдта мæн зæронд. 
* * * 
Уæд иу бон рæгъауæй йæ бæхы 
Фырт ракодта æмæ фæздæг 
Ыскалгæ комырдæм фæтæхы, 
Фæзынд æртæ боны фæстæ. 
Фыд 
Кæм уыдтæ, фырт? 
Фырт 
Уыдтæн æз сакъадахты комы, 
Кæм фæлыг вæййы дурджын был, 
Дайранмæ фæндагуым ныззылд. 
Фыд 
Ды дарыс уырдæм бар, гъе, хъомыс? 
Фырт 
Æз Теркмæ хъуыстон, уым дæн хъомыл. 
Фыд 
Уырыссæгты нæ федтай уым, 
Кæнæ гуырдзыйы? 

Фырт 
Æз федтон уым товаримæ 
Тифлисаг сомихаг цыдис. 
Фыд 
Уыдис ын хъахъхъæнджытæ? 
Фырт 
Йæ иунæгыл ын кодтон дис. 
Фыд 
Къæдзæхы цъуппæй йыл раст уари 
Дæхи цæмæннæ фехстай ды, 
Цæмæннæ йæ бафтыдтай сарыл? - 
Тазит ныккастис зæхмæ ’фсæрмæй, 
Нæдæр æй дзуапп кæнын фæндыд. 
* * * 
Тазит та мæнæ сбадт йæ бæхыл, 
Дыууæ боны фæхатти хæхты, 
Иæ къæсмæ та фæзынд ыстæй. 
Фыд 
Кæм уыдтæ? 
Фырт 
Урс хохы фæстæ. 
Фыд 
Кæй федтай уым? 
Фырт 
Хохбæрзæндыл 
Нæ лыгъдон цагъары рыстæй. 

Фыд 
Мæ уд мын барухс кæн, хъысмæт! 
Лыгъдоны не ’рластай йæ уæнтыл, 
Нæ кæны додой æмæ сар? - 
Тазит та ’ркъул кодта йæ сæр. 
Гасуб ныхъуынтъыз и æмырæй, 
Фырмæстæй нал æнцад зыр-зырæй. 
Хъуыды кæны: - Мæмæгуыр фырт, 
Нæ раивдзæнис дæу æфсымæр, 
Мæнг разынд зæрондæн йæ дзырд, 
Ирвæзт нæуыдзынæн цъысымæй 
Йæ руаджы æз, æрмæст мæ ис 
Фæуыдзæнис дывæр къæрис. 
Æвæлмасæйуый зоны ’рмæст 
Кæсын ыстъалытæм, уылæнтæм. 
Нæ йæ ’ндавы бынтондæр хæст 
Ызнагмæ бабырсын, кæлæнтæй 
Йæ фосы ратæрын, тæлæтæй 
Дывæр фырцинæй схæссын рæз!! 
Тазит та мæнæ сбадт йæ бæхыл, 
Дыууæ боны фæхатти хæхты, 
Æртыккаг бон мæрдон фæлурс 
Æрыздæхт, фыды цæст ныуурс 
Æнхъæлмæ кæсынæй, дзæлгъæды... 
Фæрсы та йæ: «Кæм уыдтæ, кæ?» 
Фырт 
Хъубаны хъæуты фарс, 
Раст стыр хъæдмæ æввахс. 
Фыд 
Кæй дзы федтай? 
Фырт 
Фыдгулы. 

Фыд 
Кæй федтай уым? 
Фырт 
Уыдис нæ туджджын уым сæркъулæй. 
Фыд 
Мæ фырты марæгæн фысым 
Фæдæ?! Фæсур мæ тагъд æрхуым, 
Тазит!.. Кæм и йæ сæр, йæ къуыдыр? 
Йæ уындæй бафсæда мæ цæст!.. 
Фырт 
0, марæг уыд 
Хæрзиунæг, цæф æмæ хæрзкъуыдты... 
Фыд 
Дæ зæрдыл туг исын лæууыд!.. 
Ды знаджы афæлдæхтай зæххыл, 
Æхсаргард сластай ’мæ фыдæхæй 
Ныллыг кодтай æваст йæ хурх 
Æмæ йыл баталынг йæ хур, 
Йæ хъæрзынмæ йын райгæ хъуыстай, 
Уыдтай куыд ныкъæдзтæ фыррыстæй... 
Йæ сæр мын равдис тагъддæр, цæй...» 
Фæлæ лæууыдис фырт сæркъулæй, 
Хъысмæт Гасубæй хъазыд хъулæй, 
Ныббогъ ыл кодта ’васт тыхстæй: 
«Мæ фырт нæ дæ, дæхи айс дард, 
Зæронд ус дæ, нæ дæ цæцæйнаг, 
Тæппуд дæ, сомихаг мæнгард, 
Дæ ном æлгъыст, фæу ды сайраг, 
Тæрсаг, дæ кой, дæ хъæр уæд сæфт. 
Тæссаг фембæлдмæ кæс æнхъæлмæ, 
Дæ мæгуыр æфсымæр дын хъалæй 
Гæдыйау ракъахæт дæ цæст. 
Сæрсæфæнмæ дæ сурæт тарстæй, 
Зыр-зыргæнгæ, цæф сагау, лидз, 

Тæрсын кæн адæмы хъæрахстæй, 
Дæуæй фæлидзæт дард бæллиц, 
Æмæ бæндæнтæй дæу æрцахсæнт 
Уырыссаг сабитæ, сæ сахсæн 
Æрбаскъуынæт дæуæн дæ цард, 
Мæ разæй фесæф, бамбæхс дард!» 
Уый загъта æмæ ’рхуыссыд зæххыл, 
Æрхуымæй фембæлдис æхсæвыя. 
Æмæ куы рабадтис уæнгмард, 
Цъæх арвы бамбæрзтауæд тар, 
Фæлæ цæхæртæ скалдта ’васт,- 
Мæй ферттывта-бæллиц æрмахуыр, 
Тызмæг хæхтæ йæ рухсæй ахуырст. 
Тазитмæ ’ртæхатты фæсидт, 
Æрмæстдæр хъуыстауады ’хситт... 
* * * 
Хæххон кæмтты цæрджытæ мæнæ 
Сты ирд бон дæлвæзы тыгуыр - 
Æхсарæн, тохæн ысты гуырд 
Цæцæйнæгтæ. Æваст тæмæнтæ 
Ыскалынц, хъал бæхтыл тæхынц, 
Сæ фæттæй уыдон фехсынц худтæ 
Æмæ сæ акæнынц цæрдхуынкъ. 
Кæнæ та гауызтæ æртхутæг 
Ысвæййынц иунæг цæфæй ’васт, 
Куы кафынц, рахæцынц, куы хъалæй 
Чызджытæ зардæй сурынц маст, 
Фæхъуысы дардмæ цины айзæлд. 
Фæлæ сæ хъал лæппутæй иу 
Нæ исы цинхъæзтыты хайад, 
Нæ дары уады футтмæ риу, 
Нæ фатæн йе ’хситтæй фæрайы. 
У чызджытæй дæр иу фæлурс, 
Йæ зæрдæмæ нæ кæлы рухс. 

Лæууынц, сæ комы хус сæ дзырдтæ, 
Цыма сыл растдæр мард æрцыд, 
Лæппуйы дард йæ фыд фæсырдта, 
Рæсугъд чызг та йæ уарзон уыд... 
Цыдис рæстæг!.. .Чызгимæ хæхты 
Æмбæлдис аивæй лæг-саг. 
Йæхи-иу надта уарзты ’ртæхты, 
Йæхимæ-иу фæкасти сахъ, 
Йæ аив ныхас ын куыд уарзта, 
Йæ рæсугъд цæстыты æрттывд, 
Цъæх арвыл-иу сæ уый куы хаста, - 
Сæуæхсидау йæ цæсгом сыгъд, 
Кæнæ-иу ’хсæрдзæнæн йæ цуры 
Куы лæууыд мадзурайæ чызг, 
Куы-иу ын æхсадта йæ дурын 
Зæллангуылæн-цæстыты сыг. 
Лæппуйы уды сыстад тымыгъ, 
Йæ фыдмæ чызгæн уый ныддымы, 
Цæмæй æрсабыр уа йæ рыст 
Æмæ йын дзуры: «Рагæй уарзын 
Дæ чызджы. Иунæгмæ ды разын 
Зæрдæхæлар. Æри дæ арм. 
Æцæг, мæгуыр дæн, фæлæ хъомыс 
Мæ уæнгты ’хсиды æмæ хъарм 
Нæ къæсыл байтаудзынæн, сомы 
Кæнын, кæй дзы æрцæрдзæн фарн. 
Дæуæн æз фырт, хæлар уыдзынæн, 
Дæ фырттæн - аудæг æмгар, 
Цы мын зæгъай æуый кæндзынæн, 
Дæ чызджы тавдзæни мæ уарзт». 
Зæронд æм мадзурайæ хъуыста, 
Йæ сæр мæстыйæ стæй нынкъуыста, 
Уыдис æлхынцъæрфыг, тызмæг 
Æмæ йын радта дзуапп сындæг: 
«Тæппудау чи ралыгъди тохæй, 
Тых æмæ зондæй та - лæмæгъ, 
Йæ мæгуыр æфсымæр фыдрохæй 
Кæмæй баззад, чи у сæрхызт, 

Хъысмæтæй чи разынд æлгъыст... 
Æуымæн чи ратдзæн æррайау 
Йæ уарзон чызджы, сар йæ сæр! 
Æви хынджылæг кæныс сай-май, 
Кæнæ æнхъæлыс мæн сæлхæр, 
Ныууадз мæ тагъддæр, цæй, мæ адыл». 
Нæргæ йыл цыма арв æркалди 
Æрыгон лæппу афтæ раст 
Фæцис. Тазит фæтары ’васт. 
Уæдæй уый мадзурайæ хиты 
Хæххон чызджы æрдæм нæ каст, 
Уый карзæй сау хъысмæты ’лгъиты. 
-Ф^И- 

Михаил Лермонтов 
СЫФТÆР 
Фæхицæн ис райгуырæн къалиуæй тулдзæн йæ сыфтæр, 
Уый быдырмæ атылдис, уырдæм æй карз уад фæсырдта, 
Уый бахусис, бампылдис уазал, фыртæвд æмæ мæтæй, 
Стæй Сау денджызмæ уый ныттылдис фæстагмæ куыддæртæй. 
Йæ былыл уым денджызæн хъалæй æрыгон тæрс зайы, 
Кæны йын сусу-бусу дымгæ, йæ цæнгтæй йын хъазы, 
Дзæнæты хъал мæргътæ цъæх къалиутыл райгæйæ бадынц, 
Цъæх денджызы ’хсин-чызгæн хъæлдзæгæй уыдон фæзарынц. 
Бæрзонд тæрсы уидагмæ бæлццон йæхи уæд нылхъывта, 
Рæстæгмæ йæ бавæра уый тыххæй ’нкъардæй фæкуывта, 
Лæгъстæйæ уый дзуры: «0, тулдзы мæгуыр сыфтæр дæн æз, 
Мæ карз фыдыбæсты æз байрæзтæн растдæр фыдæнæн. 
Æз дунейыл рагæй æдзæлгъæды иунæгæй хитын, 
Ныххус дæн æз хурмæ, мæ бонтæ æмпылдæй æрвитын, 
Дæ дзæнхъа сыфтæртæн æнувыд хæлар æз уыдзынæн, 
0, бавæр мæ, таурæгътæ диссаг дæуæн æз кæндзынæн». 
«Цы хъавын дæуæй æз?» - йæ рады йæм æвзонг тæрс дзуры, - 
Ды рыг æмæ бур дæ, - мæ фырттæн цы дæ ды сæ цуры? 
0, федтай ды бирæ - нæ дæн æз дæ таурæгътæ хъаджджын, 
Дзæнæты мæргътæн дæр сæ зардæй фæлмæцыд дæн раджы. 
Цу дарддæр дæ фæндагыл, бæлццон! 0, дæу æз нæ зонын! 
Æз дидинæг хурæн æфтауын, йæ уарзон мæ хоны, 
Мæ къалиутæ айтыгътон дардыл цъæх арвы кæрæттæм, 
Æхсынц мын мæ уидæгтæ уазал денджызæн йæ дæттæ. 

ПÆЛÆЗ 
Зыны цъæх денджызæн йæ фæлмы 
Хæрзиунæг урс пæлæз тыгъдæй!.. 
Цымæ уый дард бæсты цы ’нхъæлы? 
Кæнæ цы уадзы ам тыхстæй? 
Фæйлауынц дæттæ - уады ’хситтæй. 
Æнкъуысы нау, кæны къæс-къæс... 
0, нæ, уый амондмæ нæ сиды, 
Нæ лидзы амондæй пæлæз! 
Йæ бынмæ ис æрвæрдын доны, 
Йæ сæрмæ хурзæрин æхцон... 
0, уый та сонтæй тымыгъ домы, 
Цыма ис тымыгъты æнцой! 
•Р^^^^-3* 

Алыксандр Пушкин 
ÆРХУЫ БАРÆГ 
Петербургаг уацау 
Разныхас 
Ацыуацмысы цы хабары кой кæнæм,уый æцæг æрцыд. Донракæлды 
тыххæй лæмбынæг зонæнтæ систамуæды журналтæй. 
Ацы цаумæ ма цымыдис чи кæны, уыдонæн сæ бону базонгæ 
уой Берг В.К. кæй ныффыста,уыцыуацхъуыдимæ. 
Бацæуæн ныхас 
Хæдтулгæ фурды был уырдыг 
Лæууыд уый - уаз фæндтæй фæрныг, - 
Æмæ каст дард ранмæ, йæ разы 
Фæйлауы фурд, кæны йын лыг 
Йæ уылæн иу бæлæгъ æдасæй. 
Уым донбыл зæхх - цъыфдзаст, ызмис, 
Уæддæр ыл иугай къæстæ ис, 
Мæгуыр чухойнаджы цæрæнуат. 
Уым хъæд/фæсмигъ хурæй æрмист 
Нæ кæны аууоны сæрæнау. 
Æмæ хъæрзы. Уый кодта фæнд: 
Мах хъуамæ ардыгæй æвзидæм 
Ысхъæлсæр шведмæ. Ам æвæрд 
Æрцæудзæн сахар. Уадз æхсида 
Сæ маст. Æрдзæй нын у нывгонд, - 
Фæндаг Европæмæ лыггонд, 
Лæууæм ам денджызгæрон. Ардæм 
Æппæт бæстæты наутæн уæд 
Цæудзæни мах бæстæм сæ фæд 
Æмæ куывдтæ кæндзысты н’ адæм. 
Цыд рæстæг, иу æнусмæ ам 

Цъыфдзастæй, талынг хъæдæй сахар 
Фæцыд бæрзонд, кæнынц ыл дам - 
У диссаг, сахы рæсугъд, сахы! 
Кæсагахсæг, мæгуыр лæг, финаг, 
Æрдзы æрхуым, æнамонд фырт 
Кæм хæтыди, кæм ардта цинаг, 
Кæм æппæрста зæронд æнгуыр 
Дзæгъæйлагуылæнтæм,уым мæнæ 
Рæуфурды цардæгас былтыл 
Ныр калынц галуантæ тæмæнтæ, 
Æмæ кæрæдзийы фæдыл 
Зæххы æппæт кæрæттæй наутæ 
Хъæздыг æрлæууæнтæм тырнынц 
Нева-гранит хæдоны, науæд 
Йæ сæрмæ ауыгъдæй лæууынц 
Рæухидтæ, тарцъæх сыф дыргъдæттæ 
Хъырнынц сæ уаз сæр-сæрæй дæттæн, 
Кæстæр столицæйæн йæ размæ 
Зæронд Мæскуы нырхуым, ныттар, 
0, афтæ ног æхсины фарсмæ 
Фæлурс идæдз фæкæны сар. 
Дæу уарзын, Петыры фæлдисонд, 
Дæ диссаг хуыз мын у æхцон: 
Невайы цыд гуылфгæнгæ ’мбисонд, 
Йæ кæрæтты гранит-æмбонд, 
Цæнгæт кауты рæсугъд нывæфтыд, 
Йæ урс æхсæвтæн се ’рхуым тар 
Сæ уаз æрттывд мæ зæрдыл ’рæфты - 
Мæ хатæнæй фæлыгъд мæйдар, 
Фыссын, кæсын æнæцырагъæй, 
Нымæт урс адардтой æврагъау 
Афтид уынгтæ, æмæ у рухс 
Нæ наудзуты хæдзары цъупп. 
Æмæ цæмæй зæрингъуыз арвмæ 
Æхсæвы фæндаг уа æхгæд, 
Фæвæййы иу сæуæхсид, тарфæй 
Æндæр цæуы йæ фæд-йæ фæд. 

Дæ карз хъызтæн йæ ихæн уарзын, 
Йæ сабыр, суруазал уæлдæф, 
Куыд быры дзоныгъ фурды фарсмæ, 
Чызджыты цæсгæмтты хæрздæф, 
Йæ хъæлæба, йæ æрттывд хъазтæн, 
Куы сцырын вæййы цæл-минас, 
Фынккалгæ агуывзæтæн растдæр 
Сæ сæны пиллонкал æнгас. 
Æз уарзын Марсы даргъ быдыртæн 
Сæ хæстмондаг, сæ райгæ каст: 
Хæстонтæн, хæсты рогвад фырттæн 
Сæ рæсугъддзинад сафы маст 
Уæд се ’лвæст иугъæдон рæнхъытæ, 
Нæмыгдзæф, цъуп-худты æрттывд 
Æмæ тырысайы æскъуыдтæ, 
Сты тохы джебогъæй рæдывд. 
0, уарзын æз, хæстон столицæ, 
Дæ фидæртты фæздæг, нæрын: 
Куы радты ус-паддзах бæллиццаг 
Паддзахæн ног бындар, тырын, 
Кæнæ фыдызнаджы дæрæн 
Нысан куы фæкæны Уæрæсе, 
Кæнæ - Нева йæ их сæтты 
Æмæ йæ денджызæн дæтты, 
Фæзары уалдзæджы хъæлæсæй. 
Рæсугъдæй, Петры сахар лæуу, 
Уæрæсейау, ныфсджын, хъæддыхæй: 
Æрдз агурæд фидыдмæ дæу, 
Кæнæ лæууæд дæ разы ’дыхæй. 
Уадз финаг уылæнтæй уæд рох 
Сæ уацар - сæфт ивгъуыды тары - 
Æмæ сæ зæрды ма уæд тох, 
Паддзахы ’нусон фын хъыг дарын! 
Мылазон, тасы рæстæгуыд, 
Уый адæмæн лæууы сæ зæрдыл... 
Мæн гъеныр уый тыххæй фæнды 
Æрхæссын иу таурæгъ, хæлæрттæ, 
Æрмæст-иу ма риссæд уæ зæрдæ. 

Фыццаг сæр 
Ноябрь сахары уæлæрвты 
Фæззыгон уазалæй улæфыд? 
Гæрæны кæрæттыл æхста 
Цæллахъхъгæнгæ йæ уазал уылæн. 
Нева хъæрзыдта, афтæ раст 
Æууилы тарф рынчын йæ хуыссæн. 
Æнафон æмæ талынгуыд; 
Æртæхтæ кодтой авг къуырцц-къуырцц, 
Дымдта дымгæ, æнкъардæй ниудта, 
Раст уæд æвзонг Евген æрцыд 
Сæхимæ - уазæгуаты уыд... 
Нæ хъайтар афтæ хуынд. Æниу та 
Мæнæн у ацы ном бæззон, 
Йæ айзæлд мын вæййы æхцон; 
Мæ фыссæн сисимæ хæлæрттæ 
Сты рагæй, гъе, фæлæ, æмгæрттæ, 
Нæ йыл кæндзыстæм мах фырдзырд, 
Зындгонд уыд чизоны ивгъуыды 
Æмæ нæ таурæгътæм æрцыди 
Карамзины сисы фæрцы; 
Фæлæ ныр дунейæ у рох. 
Уый цард Коломнæйы, нæ хъайтар 
Нæ уарзта уæздæтты, фыдох 
Нæ кодта уый нæдæр ивгъуыдыл, 
Нæдæр йæ мад æмæ йæ фыдыл, 
Евген йæ хæдзармæ куы ’рцыдис, 
Уæд тагъд æрцагуырдта йæ уат, 
Фæлæ хæццæ хъуыдыты хатт 
Æмæ йæ бон фынæй нæ уыдис. 
Цымæ цæуыл кодта хъуыды? 
Кæй уыд мæгуыр, æрмæст куысты 
Кæй уыди уæд йæ бон ыссарын 
Фæрæзтæ цардæн æмæ рад: 
Бæгуы, гæнæн уыдис, хуыцау ын 
Хуыздæр ыснывæзтаид цард: 
Зыдта: ис амондджынтæ, ахæм 

Рæузондтæ сты æмæ фыдахин, 
Уæддæр сæм худы мидбыл цард! 
Нырма дыууæ азы и куысты: 
Йæ сæр фæдисгъуызæй æнкъуыста, 
Кæй фæтынгдæр къæвдайы уард, 
Нева та ивылддæр кæй кодта, 
Фыдуавæр хидтæ сисын домдта 
Æмæ æртæ боны æвæд 
Парасæмæ уыдзæнис уæд. 
Евген ныуулæфыд бынозæй 
Поэтау райдыдта бæллын: 
«Ус ракурин? Уыдзæн мын зын; 
Æниу кæд уыд æнцондзард хорзæн, 
Фæлæ æнæниз дæн, æвзонг, 
Куысты нæ фæллайдзæн мæ цонг; 
Мæхицæн сараздзынæн цадæг 
Æнцой æмæ хуымæтæг цард, 
Цæрдзынæн ме ’мкъаимæ адæн. 
Бæрæг азты фæстæ мæ рад 
Æрлæудзæн, чизоны бынатæн 
Ыскæнон хос, мæн тавдзæн арт. 
Мæ хъæбултæм кæсдзæни фарн,- 
Уыдзысты ме ’мкъайы дæлбар... 
Гъе, афтæ тондзыстæм нæ бонтæ, 
Нæ дыууæ дæр æмуд, æмзондæй, 
Адзалы бон-зæйцæй рæвдыд! 
Бæллыди уый, фæлæ æнæуи 
Тыхстис цæуылдæр, уый фæндыд: 
Чысыл йæ ниудæй уад куы ’рлæууид, 
Куы уаид къæвдайæ æвыд, - 
Æмæ куы нæ уарид... мæтъæлæй 
Чысыл æрфынæйау. Æмæ 
Фæлыгъд хъызт æхсæвæн йæ талынг, 
Фæлурс бон ралæууыд уæдмæ... 
Æвирхъау бон! Фыдæхсæв фурд 
Тырныдта денджызмæ. Йæ ныхмæ 
Ныллæуыд уад æмæ йæ лæбурд 
Нæ уагъта дон цæуын хъæддыхæй... 

Сæурайсом цæугæдоны былтыл 
Æрæмбырд адæм бирæ, бардз; 
Фынккал, æрра дæтты хъылдымтæй 
Сæ сæры хил лæууыдис барц. 
Фæлæ фыдуаг дымгæ Невайы 
Нæ уагъта денджызмæ æввахс, 
Æмæ цыд уад фæстæмæ ’ррайау, 
Ныгæдта сакъадахты ’васт. 
Тыхджындæр боныгъæд ыскарзи, 
Нева ныддымст, рыхыд, цæф арсау, 
Пæлхъ кодта, цуайнагау фыхтис, 
Æваст, хъыхъхъаг сырдау, фæцис; - 
Фæбырсы сахармæ. Йæ разæй 
Лыгъдысты иууылдæр фыртасæй: 
Ысафтид доны был æваст, - 
Ныккæндтæ байдзаг ысты донæй, 
Къанаутæ та сæ тых сæ бонæй 
Ныккалдтой гæрæнтыл сæ маст, 
Петрополь сленк кодта тритонау, 
Дон й’ астæуыл æрбаста ронау... 
Æрхъула! Бырст! Хъыхъхъаг уылæнтæ, 
Фæбырсынц фæрсæгты хуыснæгтау; 
Бæлæгътæ рудзгуытæ сæттынц, 
Лотоктæ доны бын кæнынц, 
Хæдзары цъæлтæ, къултæ, цартæ 
Гъе, базаргæнджыты товартæ, 
Мæгуыры цауд муртæ, бæркад; 
Цы хидтæ сфæлдæхта тæрк уард, 
Уæлмæрдæй ласт табæттæ - зæрдæ 
Сæ уындæй рызт! 0, загътой уæд: 
«Хуыцау нæ ралгъыста уый кæд». 
Æппæт дæр сæфы, хæлц, хæдзæрттæ! 
Кæм сын и ссарæн: - кодтой мæт. 
Уæд-ма Уæрæсейæн йæ хицау 
Дзæнæттаг кадджын паддзах уыд, 
Æппæт дæр æм фæкасти хинау, 
Æнкъардæй тыргъыл уый лæууыд 
Æмæ дзырдта: «Уæларвы тыхтæн 
Цы у зæххон паддзахты бон?» 
Ысбадт æмæ æрхуым цæстытæй 

Уыдта, куыд сæфта алцы дон. 
Ысцæдтæ сты уæд донæй фæзтæ, 
Цыди сæм уынгтæй дон ызмæстæй 
Раст фурдау, сакъадахау раст. 
Уым се ’хсæн паддзахбадæн каст 
Æмæ сæ сæфтыл марди дисæй. 
Уæд паддзах бардзырдмæ фæцырд 
Æмæ æппæт уынгтæм фæдисæй 
Йæ инæлæртты къорд фæцыд: 
Ирвæзт æрцæуой адæм рисæй, 
Сæ разы ахæм хæс лæууыд. 
Раст йеуæд Петыры фæзуатыл, 
Кæм ныззылд ног бæстыхай адыл, 
Уæлвонг тыргъы сæрмæ хъæллæкк,- 
Дзæмбыхъилæй, цыма æгастæ, 
Лæууынц дыууæ домбайы, бастау, 
Æмæ дын дур сырды уæлæ 
Æдзæм, æнæхудæй, фæлæ 
Бынтон фæлурс æмæ æндыгъдæй 
Евгени бадт мæсты, хъуынтъызæй; 
Æрмæст йæхицæн уый нæ тарст; 
Нæ йæм хъуыст - бур уылæн, мæнгард, 
Уæлдæр-уæлдæр йæхи кæй иста 
Æмæ йæ фадхъултæм кæй калд; 
Тæрккъæвда йæ кæй надта,уисау, 
Кæй йын айста йæ худ фæдисæй; 
Йæ тарст, йæ удуæлдай кæстытæ 
Уыдысты иунæг раныл баст, 
Нæ дзы иста фæллад цæстытæ. 
Уым, доны арфæй, хæхтау раст 
Цыдысты арвмæ сонт уылæнтæ: 
Уым ниудта уад, цъæлтæ-кæлæнтæй 
Зылдысты хæлддзæгтæ! Раст уым - 
Бынтон æввахс сæм уыд цъыссым, 
Уым денджызы былæн йæ фарсмæ 
Æгъуыз къæс: уым уыдзысты ныр, 

Идæдз, йæ чызг, йæхи Парасæ, 
Йæ бæллиц... æви уый уыны 
Æвирхъау фын? Æви æгасæй 
Нæ цард у ницæйаг фынау, 
Ыскодта нæ уæларв айуан? 
Цыма йын хин ысчынд, кæлæнтæ, 
Гъе, баст у мармæрыл бæндæнтæй, - 
Нæ хызт бынмæ! Иæ алварс ис 
Æрмæстдæр дон æмæ фæдис! 
Уым йе ’рдæм уыд ыздæхт фæсонтæй, 
Фæцыд сæрыстырæй уæлвонг 
Йæ сæрмæ знæт Нева-рæузондæн, 
Лæууы, ныхъхъил кодта йæ цонг 
Æрхуы барæг, йæ зæронд зонгæ. 
Дыккаг хай 
Нева фæпырх кодта, фæхъазыд, 
Ыстæй йæ сонт митæй фæллад, 
Йæ донвæдмæ фæстæмæ уад, 
Йæ хыл, лæбурæн митæй разы. 
Йæ амæттагæй хъал, рæувадæй 
Фæлыгъд, фыдгæнæг афтæ раст 
Йæ карз балимæ хъæумæ ’васт 
Ныббырсы, пырх кæны, æргæвды; 
Къæс-къæс, дæрæн, хъæрахст, ыскъæфын, 
Тыхми, æлгъыст, фæдис, гъе, ниуд! 
Æмæ сæ давæггæгтæ семæ, 
Фæллад, фæдисæй тæрсгæ, чемыл 
Тындзынц сæхимæ, хойынц риу, 
Фæкæлы фæндæгтыл сæ тæлæт. 
Дон акалдис æмæ та дæлæ 
Уынг разынд астæрдмæ, Евген 
Тындзы, уый адæргæй фæмæлы, 
Ыслæууыди йæ сæрыл хъен, 

Уый февзæрд знæт фурдæн йæ былыл. 
Сæ уæлахизæй расыг, карз, 
Уыдысты уылæнтæ сæ хылыл, 
Цыма сыгъдис сæ быны арт, 
Нырма æмбæрзт уыдысты фынкæй. 
Нева уæззау улæфыд, сзынги, 
Раст хæстæй ралидзгæ бæхау. 
Кæсы Евген: бæлæгъ æсуыдта 
Ызгъоры йæм, хуыцаумæ скуывта, 
Кæсы йæм алцыдæр фынау, 
Фæдзырдта ласæгмæ, æмæ 
Æнæмæт ласæг иннæ былмæ, 
Уылæнты ниуын æмæ хылмæ 
Уый ласы суарийыл рæстмæ. 
Æмæ уылæнтимæ йæ хъиутæ 
Кæд хордта наутæрæг, уæддæр 
Æрвылуысм фурды тæссаг ниудмæ, 
Йæ къæйных бæлццæттимæ иумæ 
Дæлдонмæ бæлæгъ уыд цæттæ. 
Ныр былмæ бахæццæ. Æнамонд 
Йæ зонгæ уынгты радта лыгъд, 
Йæ зонгæ бынæттæм æвзыгъд. 
Фæлæ цы ныв уыны... Æрра дон 
Цы бакуыста, æппæт дæр пырх, 
Цъæлтæй йæ разы сты æмбырд, 
Уыны зылын къæстæ, æндæртæ 
Дæрæн, сæ бынæттæй æккуырст, 
Цыма хæсты быдыры уыд, 
Йæ алыварс фæлдæхтæй мæрдтæ. 
Æппæт дæр ферох кодта ’васт, 
Фыдхъизæмарæй рыст йæ зæрдæ 
Æмæ ныййарц ис уырдæм раст, 
Бæлвырд æм уым æнхъæлмæ каст 
Хъысмæт йæ цин æви рыстимæ, 
Цыма мыхуырæвæрд фыстимæ. 
Ныр хъæугæрон уый систа лидзын, 
0, мæнæ бакæлæн, сæ къæс... 
Æрлæууыд, уый цы уыны цæст? 
Цæуы, фæлæ нæ ары ницы. 

Ам, ацы ран мæгуыр къæс и, 
0, мæнæ хæрис. Ам уыд кулдуар - 
Фæци уый донласт. Къæс кæм ис? 
Хъысмæт кæд махæй хъазы хъултау? 
Йæ рыст зæрдæ цæгъды фæдис. 
Дзырдта йæ миднымæр уый тарстæй - 
Йæ ных æваст ныццавта армæй 
Æмæ ныххудт! Æхсæвы тар 
Æрбадти сахарыл сынтау. 
Фæлыгъдис цæрджытæн сæ хуыссæг. 
Сæ дзолгъо-молгъо дардмæ хъуысы. 
Хур ракаст райсомы сæууон тын - 
Фæллад, фæлурс æврæгъты ’хсæнæй, 
Нырттывта сахарæн йæ сæрæй, 
Æмæ цыма уыдис рæуфын, 
Гъе, уыйау не ссардта йæ фæдтæ 
Ызноны бæллæхæн, йæ фæттæй 
Ныффæлдæхта фыдмийыл дур. 
Æмæ та ног сæрибар уынгтыл, 
Хъæбæрзæрдæ адæм цæуынтæ 
Дыууæрдæм систой. 
Ныр сæ уынгæг æрбайрох. 
Æмæ сæ лæууæндон 
Ныууагътой, сæудæджер фæстæмæ, 
Цы ныггæнд бастъыгъта ызнон 
Нева уый гом кæны бæстон. 
Цы зиан ыл æрцыд, фæстæдæр 
Уый хъавы хионæй, хæстæгæй 
Ысцъуй кæнынмæ. Иутæ та 
Бæлæгътæ ластой. Уæд уæздан 
Хвостов, поэт, уæлæрвты уарзон 
Уæлмонц æмдзæвгæтæ фыста, - 
Невайы сонт фыдмитыл зарыд. 
Фæлæ Евгенæн рыст йæ зæрдæ, 
Нæ бафæрæзта йе знæт зонд 
Хъысмæты ацы карз æфхæрдæн, 
Æнæнцойæ æхсæв уа, бон 
Невайы уады уынæр хъуыста, 
Йæ тасæн нал уыди кæрон. Мæгуыр, 

Йæ зæрдæмæ ныхъхъуыста. 
Цавæр фыдфынæй мастыл уыд, 
Мæйдæргъы хæдзармæ нæ цыд, 
Иæ бонтæ ’ндæр кæмдæр æрвыста. 
Йæ афтид къуым ын хицау уæд, 
Куы базыдта бæстон æппæт, 
Мыздыл мæгуыр поэтæн радта. 
Йæ мур^тæ хæссынмæ нæ цыд 
Евген. Йæхи дæр нал нымадта 
Уый адæмыл. Бон балцы уыд, 
Фынæй та наулæууæны кодта, 
Мæгуыргуры къæбæртæ хордта, 
Йæ зæронд пысултæ бынтон 
Ныскъуыдтæ сты. Фыдуаг лæппутæ 
Йæ фæстæ хъалæй дуртæ ’хстой, 
Бæхтæрджытæ-иу ыл æмудæй 
Сæ ехсæй ’рызгъæлстой, æппын, - 
Йæ развæд не ’взæрста фыдкуырмау, 
Нæ хатыд ницы, афтæ зынд, 
Йæ уды мидмастæй ныкъуырма, 
Фæлæ дзы не хъуысти хъæрзын. 
Гъе, афтæ йе ’намонд рæстæг 
Æрвыста, нæ сырд уыд, нæ лæг, 
Нæ, нал уыд а-царды æрдыгон, - 
Уæлхъæдæй мард... Уæд дын фынæй 
Уыд наулæууæны. Дуг сæрдыгон 
Фæкъулис фæззæгмæ, хъуынтъыз уылæнтæ 
Бырстой æрлæууæнмæ зыдæй, 
Сæ сæртæ хостой дур къæпхæнтыл, 
Мæнгæнхъæл хъастгæнæгау раст 
Фыдзæрдæ тæрхондоны раз. 
Мæгуыр лæг райхъал. Талынг. Иууыл... 
Къæвда, ныхъхъæрзы уад, нынниуы 
Æмæ сын цыма уыд цæдис, - 
Хъуыст дард хъарагъулы фæдис... 
Евген фæгæпп кодта, йæ зæрдыл, 
Цы куырой разылдис йæ сæрыл, - 

Уый ’рыфтыд. Фестадис, æваст 
Фæцæуæп Аджихи. Фыдтас 
Фæзынд. Йæ цæст фæйнæрдæм зилы... 
Уый февзæрд иу галуаны раз. 
Йæ тыргъы сæрмæ, дзæмбыхъилæй 
Цæрдæгасау, ысхъæл къæдзилæй 
Æфтыдтой тас сæ ызнæт кастæй, 
Лæууыд дыууæ домбайы бастау, 
Йæ разы айнæджы сæрмæ та, 
Тæккæ фæлмæй æмбæрзт бæрзæнды, 
Йæ цонг бæрзонд сисгæ, фыр зæнджын 
Æрхуы барæг йæ бæхыл бадт. 
Евген уæ^фестъæлфыд, æрцахста 
Йæ зонд. Иæ хъуыдытæ дзæнхъирд. 
Уый базыдта бынат, йæ хъиу 
Кæм хордта донхъаймæт, кæм хастой 
Йæ ныхмæ уылæнтæ фыдвæнд; 
Фæзуат, домбæйттæм хъуыды здæхы, 
Уыны æгъуыстаджы бæрзæнд, 
Уым бадт æрхуы барæг йæ бæхыл; 
0, уый сæры фæзынди фæнд, 
Цæмæй уа сахар фурды цъæхыл... 
Æхсæв фыддæр-йæ тас, йæ ард, 
Ыстæй цы сагъæс ис йæ ныхыл! 
Æвирхъау тых йæ уæнгты ’рныгъуылд, - 
Йæ бæх та - диссаджы цъæх арт! 
Кæдæм тæхыс, æфсургъ дæвдæгæй, 
Кæм æрхойдзынæ зæхх сæфтæгæй? 
0, ды, хъысмæты карз æлдар! 
Бæхау, ды сæрсæфæны рагъыл 
Уырысы слæууын кодтай къахыл 
Æфсæйнаг идонæй æваст! 
Æрра, мæгуыр лæппу фæрастис, 
Кумиры алыварс æрзылд, 
Цыма йæ сфæнд кодта тæрсын, 
Иæ хъоппæг цæстæй йæм нымдзастис. 
Йæ зæрдæ суынгæгис. Йæ ных 
Æруагъта уый æфсæйнаг хызыл, 

Цыдæр фæлм цæстытыл æртыхст, 
Йæ риуы пиллон арт ысхъызыд, 
Йæ туг æхсыст. Уыд цæсгом тар, 
Гуымиры раз лæууыдис афтæ, - 
Нылхъывта дæндæгтæ, йæ арм, 
Цыма йæм сау тыхтæ æрбафтыд: 
«0, хинзонд аразæг, фæлæу! - 
Ныррызт, фыдхæрамæй ысдзырдта, - 
Æз дын!..» Цыма йын раст кæлæн 
Ысчынд, - фæтæхы уырдæй цырддæр. 
Фæкастис æм, цыма æваст 
Тызмæг паддзахы цæсгом мæстæй 
Ыссыгъд, сындæггай йæм ныккаст... 
Лыгъдис афтид фæзуаты ’ргъæвстæй, 
Æмæ йæм афтæ зынд, - йæ фæстæ 
Цыма уæларв нæргæ цыдис, 
Уæззау зæлланг тъæбæртт, фæдис, 
Кæм-ма æнцадис уынг йæ хъæрзтæй, 
Сыгъта йын тары мæй цырагъ, 
Йæ арм бæрзонд хæсгæ æлвастæй 
Æрхуы барæг йæ фæдыл тахт 
Зæлланг тъæбæртгæнæг æфсургъыл. 
0, тынг фæндвидарæй йæ суры. 
Йæхи æгас æхсæв, мæгуыр, 
Цынæ, цынæ ранмæ æппæрста, 
Уæддæр æм сау Барæг Æрхуы, 
Уæззау тъæбæртгæнгæ, æфсæрста. 
Кæд ма-иу ардæм уый фæзылд, 
Куы-иу æй бахастой йæ сæнттæ, 
Уæд-иу йæ цæсгомыл фæзынд 
Æрхуымы, катайы нысæнттæ, 
Нылхъывта-иу йæ армæй зæрдæ, - 
Фæуаид кæд йæ рыст нымæгдæр. 
Иæ дæрдджын худ-иу систа сæрæй, 
Йæ цæстытæ æмбæхста ’фсæрмæй. 
Фæзылд-иу иннæ ’рдæм. Зындис 
Чысыл сакъадах былмæ. Дис 

Æфтыдта. Хатт-иу æм æвæндæи 
Ыскодта кæсагахс йæ фæндаг, - 
Мæгуыр æхсæвæрыл-иу рад. 
Кæнæ озаугæнгæ бæлæгъыл 
Нæ уыд иппæрд раныл уæлæхох 
Чиновник, бонгуыстæй фæллад. 
Æниу уым хиталæг нæ зад, 
Уыд сакъадах афтид, æдзæрæг, 
Ивылд дон æм кæддæр йæ сæрыл 
Зæронд къæс баласта, уый зынд 
Уым, сау къутæрау, былыл тарстæй. 
Ивгъуыд уалдзæг æм нау фæзынд, 
Къæс разынд пырх, афтид, йæ разы 
Ыссардтой ме’ррайы дæр уæд 
Æмæ ыстыр хуыцауæй разы,- 
Æрцыдис мæгуыр уым ныгæд. 
Уый карзæй сау хъысмæты ’лгъиты. 

1828АЗЫ26-æмМАЙЫ 
Фарн æнæхъуаджы, æвæндон, 
Цард, цæмæн мын дæ лæвæрд. 
Гъе, хъысмæты сусæг фæндæй 
Ды куыд уыдзынæ лæзæрд? 
Уый цы сау фыдгулы тыхтæ 
Рыгæй растын кодтой мæн? 
Уды монцты рухс ыссыгътой, 
Зонды калы рис тæмæн. 
Нæй нысан мæнæн мæ царды, 
Зæрдæ тутт у, зонд фынæй, 
Судзы мæн фыдмасты арты 
Царды иугъæдон уынæр. 
Æз уарзтон дæу, мæ уарзт нырма мæ уды 
Нæ ахуыссыд, æвæццæгæн, бынтон, 
Фæлæ уый дæу ныр мауал кæнæд дудын, 
Нæ фæнды мæн, хæсса дын уый рын, сон. 
Æз уарзтон дæу, æнæныфсæй, æмырæй, 
Мæ удыл тас, зæрдæхсайд уагътой фæд, 
0, афтæ талас, зæрдæйы зыр-зырæй, 
Æндæр цы уарза дæу, хуыцау зæгъæд! 

БАРИС ГОДУНОВ 
Драматикон поэмæ 
Ацы куыст ныффысынмæ мæн кæй гени сразæнгард кодта, 
æмæ уырыссаг адæмы мысынады æнусмæ чи цæрдзæнис, уыцы 
Николай Михаилы фырт Карамзины рухс ном дзы арын. 
Алыксандр Пушкин 
КРЕМЛЫ ГАЛУАНТÆ 
(1598 аз, 20-æм февраль) 
Къниазтæ Шуйский æмæ Воротынский 
Воротынский 
Уæ хъус, дам, сахармæ сымах фæдарут, 
Æдзæлгъæды, кæмæ дарæм нæ хъус: 
Мæскуы - афтид, йæ фæдыл патриархæн 
Ныххæрæтт кодтой моладзандонмæ 
Æгасæй адæм, цæй, куыд у уæ хъуыды? 
Цæуыл фæуыдзæн фæдис? 
Шуйский 
Цæуыл фæуыдзæн? 
Йæ базонын зын нæу: 
Фæниудзысты, фæкæудзысты ма адæм, 
Куыд фæкæны сæн баназыны размæ 
Фыднозтгæнæг, 
Барис йæхи æнцъулдзæн 
Раст афтæ, стæй ыскæндзæнис йæ уæлæ 
Паддзахы худ æмæ та нын кæддæрау 
Уыдзæнис хицау. 
Воротынский 
Фæлæ ныр иу мæй рацыдис уæдæй 
Куы сæхгæдтой йæ хоимæ сæхиуыл 
Йæ дуæрттæ моладзандонæн æмæ 
Цыма хæрзбон дунейæн уымæй загътой. 

Лæгъстæ йын кодтой патриарх, бояртæ, 
Фæлæ сынуый нырма нæ радта ком, 
Сæ цæссыгтæ сын мурмæ уый нæ дары, 
Æгас Мæскуыйы ’рдиаг æм нæ хъары, 
Нæдæр ыстыр Аргъуаны уаз хъæлæс. 
Æнæхъуаджы лæгъстæ кодтой йæ хойæн, 
Цæмæй Барисы сразы кæна уый 
Паддзахы стыр ном райсыныл, фæлæ 
Нæ кæны успаддзах æууыл уисæн, 
Æви йæ сардыдта Барцс йæхæдæг; 
Кæд чизоны æцæгæйдæр фæцъæх ис 
Паддзахады уæззау хъуыдæгтæй уымæн 
Йæ зæрдæ, йæ къух æмбойны систа 
Уый къæлæтджыныл, цы зæгъдзынæ ды ууыл? 
Шуйский 
Зæгъдзынæн, дзæгъæлы кæй ныккалд 
Йæ туг сывæллонæн, паддзахы фыртæн; 
Кæд афтæ у, нæ хъуыд Димитры марын. 
Воротынский 
Æбуалгъ фыдракæнд! 
Фæлæ, цыма, раст у, 
Паддзахы фырт 
Барисы къухæй бабын? 
Шуйский 
Æндæр та чи уыд? 
0, чи балхæдта уæдæ Чепчуговы? 
Кæнæ æмбойны чи арвыста уырдæм 
Битяговскиты? Кæнæ Качаловы? 
Мæн та фæстæдæр 
Угличмæ æрвыстой, 
Цæмæй бынаты рафæлгъауон алцы: 
Æмæ мын бантыст базонын æппæт дæр; 
Фыдмийæн уыд æгас сахар æвдисæн; 
Йæ цæрджытæ нæ сусæг кодтой ницы; 
Куы раздæхтæн, мæ бон уыд иунæг дзырдæй 
Фыдгæнæджы рæсттæрхонæн йæ разы 
Æрлæууын кодтаин. 

Воротынский 
Уæдæ цæмæннæ бакодтай ды афтæ? 
Шуйский 
Æз, раст зæгъгæйæ, фергъуыйау дæн уæд, 
Æнæнхъæл æй æвæлмасæй куы федтон, 
Мæ цæстытæм мын раст лæгау уый кастис: 
Мæн алы лыстæг хъуыдæгтæй уый фарста - 
Æмæ мæнæй уæд ахæм цыдæр сирвæзт, 
Йæхæдæг мын кæй бауырнын кодта. 
Воротынский 
Уый хорз нæу, къниаз. 
Шуйский 
Цы гæнæн мын уыдис? 
Зæгъæм, æппæт дæр загътон Феодорæн. 
Фæлæ уый тынг æууæндыд Годуновыл, 
Йæ дзырдмæ гæсгæ арæзта æппæт дæр: 
Нæ байхъуыстаид уый мæнæн мæ зондмæ. 
Барис æй уадид скодтаид мæ ныхмæ, 
Мæн ахæстоны бакодтаид паддзах, 
Æмæ æз раст мæ фыды æфсымæрау 
Мæ царды бонтæ батыдтаин ахстæй. 
Куы мæ бахъæуа сæр, нæ дæн æппæлой, 
Мæлæты раз æз не ’ркæндзынæн зоныг. 
Нæ дæн тæппуд, фæлæ нæ дæн æрра дæр, 
Мæлæты къух нæ райсдзынæн мæхæдæг. 
Воротынский 
Æбуалгъ фыдракæнд. 
Байхъус мæм, æнæмæнг, 
Лæгмарæгæн фæсмон æнцой нæ дæтты: 
Æви æназым тырынæн йæ туг 
Хъыг дары уый къæлæтджыныл æрбадын. 
Шуйский 
Æрбаддзæнис, Барис тæппудтæй нæу! 
Цы кад у махæн, кæнæ Уæрæсейæн! 

Ызноны цагъайраг æмæ тæтæйраг, 
Малютæйы сиахс, удмары сиахс, 
Иæхæдæг дæр йæ мидзæрдæйы удмар, 
Йæ сæрыл Мономахы худ æркæндзæн... 
Воротынский 
Зынгæ мыггагæй нæу, мах стæм зындгонддæр. 
Шуйский 
Уыйафтæу. 
Бæлвырд у Шуйский, кæнæ Воротынский... 
Сты се ’рдзыгъæды равзæрдæй къниазтæ. 
Шуйский 
Æрдзыгъæдæй, стæй Рюрикæн йæ тугæй. 
Воротынский 
Æрбайхъус, къниаз, æвæдза бар ис махæн 
Феодоры бындартæ ысуæм. 
Шуйский 
Годуновæй 
Фылдæр бартæ ис махæн. 
Воротынский 
Æцæгæйдæр, уый афтæ у! 
Шуйский 
Уæдæ! 
Барис ма дарддæр хинмитæ куы кæна, 
Уæд адæмы мах сызмæнтын хъæуы, 
Ныууадзæнт, цæй, йæ адыл Годуновы, 
Сæхи къниæзтæ сын бирæ ис æмæ 
Кæйфæнды дæр дзы равзарæнт паддзахæй. 
Воротынский 
0, не стæм цъус, йæ бындартæ варягæн, 
Фæлæ зын у кæрдотæ цæгъдын йемæ 
Годуновæн, мах ферох кодтой адæм, 

Сæ рагхицæутты , нал ыстæм нымады, 
Нæ ис, нæ бис дæр фесæфтам мах раджы, 
Сæ дæлбар рагæй баистæм паддзæхтæн, 
0, уый та-иу цыдæр хинмитæ, уарзтæй, 
Кæлæйнаг тыхæй адæмыл æндæвта. 
Шуйский (кæсы рудзынгæй). 
Ныфсджын у махæй хъауджыдæр. 
Æгъгъæд у. Кæс, адæм апырх сты, фæстæмæ здæхынц - 
Цом, базонæм, цы уынаффæ та райстой. 
СЫРХФÆЗУАТ 
Адæм 
Фыццаглæг 
Нæ уисæн кæны! Асырдта йæхицæй 
Сыгъдæг лæгтæ, бояртæ, патриархы, 
Æнæхъуаджы йæ разы ’ркодтой зоныг; 
Фæтарстисуый къæлæтджыны æрттывдæй. 
Дыккагяæг 
Хуыцæутты хуыцау, чи нын уыдзæн хицау? 
0, сау бон ныл ыскодта! 
Æртыккаг лæг 
Сæйраг сауджын нæм рахызт, 
Зæгъдзæнис нын уый Сагъæсдоны хъуыды. 
Адæм 
Ныссабыр ут, цæй, Сагъæсдоны сауджын 
Цы дзуры, уымæ байхъусут! 
Щелкалов [Сырх тыргъæй) 
Собор уынаффæ рахаста, 
Цæмæй ма ноджы бахатæм фæстаг хатт, 
Нæ хицауы æрхæндæгудмæ мах, 
Тæккæ райсом сыгъдæг патриарх ногæй, 
Цытджын уавæры Кремылы æскувдзæн 
Йæ разæй йын хоругвитæ хæсдзысты, 

Владимир, Доны сыгъдæгдзуæртты нывтæ, 
Уыдзысты йемæ бояртæ, синклит, 
Æлдæртты къорд æмæ æндæр уæздæттæ, 
Чырыстон адæм ма цæудзысты уырдæм, 
Мах бацæудзыстæм йемæ, 
Мах бацæудзыстæм успаддзахмæ ногæй, 
Кæд æм нæ лæгъстæ бахъарид æмæ 
Фæтæригъæд кæнид мæгуыр Мæскуыйæн, 
Паддзахы рохтæ радтит уый Барисмæ, 
Уæдæ фæрнæй уæ хæдзæрттæм фæцæут, 
Ыскувут-иу хуыцаумæ æмæ кæд 
Уæ лæгъстæ уымæ фехъуысид æмбойны. 
Адæм апырх ысты. 
ЧЫЗДЖЫТЫ БЫДЫР. 
НОВОДЕВИЧИЙ МОЛАДЗАНДОН 
Адæм. 
Фыццаглæг 
Ныр успаддзахы хатæны сты уыдон, 
Сты семæ уым Барис, гъе, патриарх дæр 
Боярты бардзимæ. 
Дыккаг яæг 
Цы хъуысы? 
Æртыккаг лæг 
Нырма 
Нæ разы кæны, фæлæ ныфс æвæрæм. 
Сылгоймаг 
(сывæллонимæ) 
Æгъгъу! Цæй, ма ку, ма ку, мæнæ рувас 
Дæу аскъæфдзæнис, ма ку, цæй, æгъгъи! 
Фыццаглæг 
Куыд дæм кæсы, куы бахизиккам кауыл? 

Дыккаглæг 
Нæй уый гæнæн. Кæдæм! У йедзаг быдыр, 
Æниу канд быдыр нæ, æнæхъæн Мæскуы 
Æрымбырд ам, кæс, уæлхæдзæрттæ, каутæ, 
Кæнæ соборы дзæнгæрджытæ иууыл, 
Йæ цъуппытыл æмæ дзыуæрттыл дæр 
Æрцауындзæг сты адæм. 
Иу чидæр 
Уый диссагу! 
Фыццагяæг 
Цы хъæлæба у уый? 
Дыккагяæг 
0, айхъус ма! Цы ’рцыдис уым? 
Нынниудтой адæм, уым уылæнтау ’рхаудтой, 
Рæнхъæн йæ фæдыл рæнхъ, о, ноджы, ноджы, 
Æрзоныг кæнæм, ныр нæ рад у, ’фсымæр! 
Адæм 
(Зонгуытыл, хъуысы сæ куыд æмæ сæ ниуын) 
Нæ фыд, фæтæригъæд кæн, у нæ хицау! 
Нæ фыд æмæ нæ паддзах ды ысу. 
Фыццагяæг [сабыргай) 
Уым цæуыл кæуынц? 
Дыккагяæг 
Кæцæй йæ зонæм? Уый бояртæ зонынц, 
Цы стæм сæ цуры мах. 
Сыягоймаг (сывæллонимæ) 
Куы хъæуы ныр кæуын, 
Ныссабыр уæд! Æз дын! Фæзындис мæнæ! 
Къæбæда, ку! 
(Æрыппæрста йæзæхмæ. Сывæллон хъыс-хъыс кæны) 
0, афтæ, гъе! 

Фыццагяæг 
Кæуынц се ’ппæт дæр. 
Ыскæуæм мах дæр, цæй. 
Дыккаглæг 
Æфсымæр, æз фæлварын, 
Фæлæ мæ бон нæ цæуы. 
Иу чидæр 
Мæ бон дæр нæу, хъæдындз уæм нæй? 
Нæ цæстытæ дзы аууæрдæм æмæ... 
Дыккаглæг 
Нæ, мæ туйæ сæ æз сахурдзынæн, 
Цы хабар ма у? 
Иу чидæр 
Хæйрæг сæ базонæд! 
Адæм 
Ыспаддзахуый! Æппынфæстаг ысразы! 
Барис нæ паддзах! Æгас цæуæд Барис! 
КРЕМЛЫ ПАЛАТÆТÆ 
Барис, патриарх, бояртæ 
Барис 
Нæ фыд патриарх, ды æмæ бояртæ, 
Мæ уд уæ разы байтыгътон æгасæй: 
Сымах уынут ыстыр хицауы рохтæ 
Тæрсгæ-ризгæ, сæркъулæй æз кæй исын. 
Мæ уæхсчытыл цæй ыстыр уæз æрынцад! 
Тыхджын Иоаннтæн кæд сæ бындар сдæн - 
Уæд зæд-паддзахæн дæр йæ бындар дæн!.. 
Мæ уæларвон рæстаг фыд! 0, пехуымпар! 
Ды арвæй ’ркæс дæ адæмы цæссыгтæм 
Æмæ кæй уарзыс, уыцы ’ххуырстæн ды 
Цы уаздæр хорзæх ракодтай, гъе, уый алфæн 

Зæрдиаг арфæ ракæн, цæй, уæлвонгæй: 
Цæмæй рæстагæй адæмæн уон хицау, 
Цæмæй дæуау фæрнджын, гъе, кадджын уон 
Æвæрын ныфс æз уе ’ххуысæй, бояртæ, 
Мæнæн дæр уыйау раст лæггад кæнут, 
Æз-иу æфсондзы бын уыдтæн уæд уемæ, 
Сæ хорзæх мыл нæма бафтыдтой адæм. 
Бояртæ 
Нæ рацæудзыстæм мах комдзог нæ ардыл. 
Барис 
Ныр та цæуæм, æркъул кæнæм нæ сæртæ 
Нæ мард паддзæхты ингæнты уæлхъус, 
Ыстæй та куывдмæ адæмы фæхонут, 
Æлдæрттæй суанг куырм мæгуырты онг; 
Мæнæн ысты зынаргъуазджытæ иууыл. 
(Ацæуы, йæ фæдыл ацæуынц бояртæ дæр) 
Воротынский 
[æрлæууын кодта Шуйскийы) 
Ды бамбæрстай? 
Шуйский 
Цы? 
Воротынский 
Цы ’рцыдис ам, 
Лæууы дæ зæрдыл? 
Шуйский 
Нæ, нæ хъуыды кæнын ницы, 
Воротынский 
Чызджыты быдырмæ цыдысты адæм, 
Ды дзырдтай... 

Шуйский 
Ныр уымæн нæу йæ мысыны рæстæг, 
Хатт ферох кæнын дæр æвзæр нæ вæййы. 
Æниу дын уæд йæ фыдгой кодтон уымæн 
Цæмæй дæ бафæлвæрдтаин æрмæст, 
Дæ сусæг хъуыдытæ фæндыд мæн зонын; 
Кæс - адæм ныр кæнынц паддзахæн арфæ - 
Куы базоной, мыййаг кæй нæ дæн уым - 
Цæуын йæ фæдыл. 
Воротынский 
Падзахы хинæйдзаг фæсдзæуин! 
Æхсæв. 
ЧУДЫ МОЛАДЗАНДОНЫ ХАТÆН (1603 азы) 
Фыд Пимен, Григори фынæйæ 
Пимен 
(фыссы цырагъы рухсмæ) 
0, иу аргъау ма мæнæ, фæстаг аргъау 
Æмæ фæуыдзынæн азфыст ууыл, 
Тæригъæддаг, хуыцауы раз мæ хæс 
Æз бафыстон, æуый тыххæй мын радта 
Ыскæнæг даргъ цæрæнбон, стæй курдиат; 
Кæддæр куыстуарзаг моладзан ыссардзæн 
Мæ куыст мæнæн, æнæном æмæ уаз, 
Æхсæв мæнау ыссудздзæнис йæ цырагъ - 
Ныссæрфдзæнис æнусты рыг æмæ 
Рæстаг аргъæуттæ рафысдзæнис ногæй, 
Цæмæй чырыстонты фæдонтæ зоной 
Сæ райгуырæн зæххы ивгъуыд хъысмæт, 
Æмæ сæ паддзæхтæн сæ нæмттæ мысой 
Сæ зæрдыл сын сæ кад, гъе, се сгуыхт дарой - 
Сæ сау митæ, сæ тæригъæдты тыххæй 
Та-иу хуыцаумæ уадз сæркъулæй скувой, 
Зæрыбонты та ногæй æз цæрын, 
Фæленк кæны ивгъуыд мæ рæзты мæнæ - 

Цымæ уый рагæй тахтис, цаутæй йедзаг, 
Ызнæт денджызау, уылæнтæ фæйлаугæ? 
Ныр уый сабыр æмæ æвæлмон у, 
Мæ цæстыл ма цыдæр цæсгæмттæ уайынц, 
Цыдæр дзырдтæ ма ацахсынц мæ хъустæ, 
Æппæт иннæтæ фесæфтысты ’нусмæ... 
Фæлæ кæны бон дзир-дзур, хуыссы цырагъ - 
Куы ма ныффыссин иунæг, фæстаг аргъау. 
[Фыссы) 
Григори 
(Хъал кæны) 
Куыд ис гæнæн, ныр æртыккаг хатт, иу фын?! 
Æлгъыстаг фын!.. Уæддæр цырагъы рухсмæ 
Æнæнцой зæронд бады ’мæ фыссы, 
Нæ бакуымдтой йæ цæстытæ цъынд кæнын 
Æгас æхсæв, æвæццæгæн, æмæ... 
Йæ сабыр хуыз æз зæрондæн куыд уарзын, 
Вæййы йæ уд ивгъуыды уæд ныгъуылд 
Æмæ фыссы йæ азфыст ризгæ армæй; 
Цæуыл фыссы, мæн-иу фæндыд йæ зонын? 
Куы байтыдтой тæтæр уырысыл саутар? 
Гъе, карз Иуане адæмы куы цагъта? 
Новогороды вечейы тымыгътыл, 
Æви фыдыбæстæйы кадыл? Нæй 
Нæдæр йæ бæрзонд ныхыл, нæ йæ цæстыл, 
Нæй бакæсæн йæ сусæггаг хъуыдытæн; 
Йæ хуыз у уыцы сæрыстыр, æвæлмон. 
0, афтæ ма зæронд сауджын, æнæмаст, 
Æвæлмас цæстæй адæммæ фæкæсы, 
Фыд æмæ фарн нæ февзары бынтондæр, 
Уый нал фæкæны цин æмæ мæсты дæр. 
Пимен 
Æфсымæр, райхъал дæ? 
Григори 
Рæстаг фыд, мæн бафæдзæхс хуыцауыл. 

Пимен 
Хуыцауы фæдзæхст у 
Ныртæккæ, стæй æмæ æнус-æнусты. 
Григори 
Фыстай æдзух æмæ дыл не ’рхæцыд хуыссæг, 
Мæнæн та байстой хæйрæджытæ ме ’нцой, 
Хæццæ мын кодта сау ызнаг мæ зонд. 
Цыма мæн кодта мæсыгæн йæ цъуппмæ 
Зылын-мылын асин уыдтон мæ фыны, 
Мæлдзыджыты губаккау мæм зындис 
Мæскуы уæлвонгæй, æмызмæлд кодтой адæм 
Æмæ мæм амыдтой сæ къухтæй, 
Æз фырхудинаг, фыртасæй рызтæн - 
Æваст-иу рахаудтæн, æмæ-иу фехъал дæн... 
Æртæ хатты æз уыцыиу фын федтон. 
Уый диссагнæу? 
Пимен 
Æрыгон туг уый хъазы; 
Ды кув хуыцаумæ æмæ мархо дар, 
Æмæ дæ фынтæ цинæйдзагуыдзысты. 
Æваст мæныл куы фæтых вæййы фын, 
Хуыцаумæ мын куы нæ бантысы скувын, - 
Мæ зæры бонты фын нæ вæййы сабыр, 
Куы февзæрын цыдæр куывдты æваст, 
Куы тугкалæн тохты фæисын хайад, 
Æвзонджы бонты ’рра хъæзтыты фестын! 
Григори 
Ды де ’взонгад куыд хъæлдзæгæй арвыстай! 
Хъазаны бын ды тохы хайад истай, 
Æмæ хæцыдтæ Шуйскийы рæстæджы 
Литвæйы ныхмæ, хъæлдзæгæй ды цардтæ 
Иуанейы галуаны, цин дзы ’взæрстай! 
Ды амондджын дæ, æз мæ сабибонтæй 
Фæдæн хæтæнхуаг, хъеллау кодтон иууыл! 
Цæмæннæ ифхæрстон мæхи æз тохты, 
Кæнæ минас паддзахы фынджы фарсмæ 

Цæмæннæ кодтон, зæрыбонтæм дæуау? 
Мæхи дунейæ айстаин æз дард, 
Ысуыдаин æз моладзан дæуау, 
Дыуарæхгæдæй цардаин мæхицæн. 
Пимеи 
Кæй ныууагътай тæригъæддаджы дуне 
Ды раджы, уымæй ма хъаст кæн, æфсымæр. 
Кæй дын схай кодта цъус хуыцау йæ цинтæй 
Мæт ма кæн ууыл, баууæнд ды мæныл: 
Йæ мидбыл нæм ныххудынц дардæй кад, 
Хъæздыгдзинад, сылгоймаджы мæнгард уарзт. 
Фæцардтæн бирæ, бавзæрстон æз цинтæ; 
Фæлæ ыссардтон дзагамонд æрмæст 
Хуыцау мæн моладзандонмæ куы ’ркодта. 
Мæ фырт, зæгъæм, ыстыр паддзахты сисæм, 
У иунæг хуыцау уыдонæй уæлдæр. 
Сæ ныхмæ рацæуын кæй бон у? Никæй. 
Паддзахы зæрин худы бын-иу уыдон, 
Уæддæр ныггуыбыр сты, цыдис сæ хъæрзын. 
Ыссардта-иу ыстыр паддзах Иуане 
Æнцой æрмæст моладзанты фæзмгæйæ. 
Уыд адæмæй йæ галуан уымæн йедзаг, 
Дыккаджы-иу уый моладзандон ссис: 
Йæ дæлдæртæ-иу моладзанты хуызы 
Фæзындысты, Иуане-иу йæхæдæг 
Сæркъул игумены хуызы æрбацыд. 
Æз æй раст ацы хатæны уæд федтон. 
(0, гъеуæд Кирилл мæгуырæг цардис, 
Рæстаг адæймаг. Хуыцауы руаджы уæд 
Æз бамбæрстон нæ дунейы ницæйаг), 
Ам уыцы заман паддзахы æз федтон, 
Уыдис фæллад уый рисхæццæ хъуыдытæй. 
Сабыр, æдзынæг бадтис не ’хсæн 
Грозный. Лæууыдыстæм æдзæмæй мах йæ разы, 
Сабыргай уый ныхас нывæзта немæ. 
Игумен æмæ ’фсымæртæн дзырдта: 
«Мæ фыдтæ, зонут, ахæм бон æркæндзæн, 
Æххуысæнхъæл æрлæудзынæн уæ разы. 

Ды, Никодим, ды, Сергий, ды, Кирилл, 
Уæ разы уæд æз монон ард хæрдзынæн: 
Æрцæудзынæн уæм уæд æз - стыр фыдгæнæг, 
«Æмæ уæ цуры ’рлæудзынæн сæркъулæй, 
Дæ разы ’ркæндзынæн , сыгъдæг фыд, зоныг». 
0, афтæ стыр паддзах дзырдта уæд махæн, 
Æмæ йæм мах куыд æхсызгонæй хъуыстам, 
Ыскуыдта уый. Цæссыгкалгæйæ мах та 
Куывтам, хуыцау ын байтауæд йæ уарзт 
Йæ æнæнцой, фыдхъизæмайраг удыл. 
«Æмæ йæ фырт Феодор та? Паддзахæй 
Уый моладзаны цардмæ тынг бæллыдис. 
Йæ галуан фестын кодта уый æгасæй 
Æнцой бынат, куывта-иу дзы хуыцаумæ; 
Æмæ-иу уым фыдыбæстæйы мæт 
Нæ цыд æввахс йæ рыст удмæ бынтондæр. 
Гъе, уый тыххæй йæ бауарзта хуыцау, 
Йæ рæстæджы уыдис Уæрæсе кадджын 
Æмæ æвæлмон, йæ мæлæты сахат 
Куыд зæгъынц афтæ стыр диссаг æрцыдис: 
Кæм хуыссыдис, æрбацыдис æм уырдæм 
Иттæг рæсугъд, тæмæнкалæг нæлгоймаг, 
Нæ йæ уыдта паддзахæй дарддæр ничи? 
Феодор æм нымдгæнгæйæ ысдзырдта, 
Ысхуыдта йæ сыгъдæг стыр патриарх. 
Æваст уæд адæм бахаудтой фыртасы 
Æрвон фæлдисонд фенгæйæ æнæнхъæл, 
Нæ уыдис аргъуаны сыгъдæг фыд 
Паддзахы фарсмæ, уый куыд нæ у диссаг. 
Куы амард паддзах, хатæнтæ уæд иууыл 
Тæмæссаг тæфæй байдзаг сты æмбойны, 
Æрттывта мæгуырæн йæ цæсгом хурау - 
Мах ахæм паддзах нал фендзыстæм никуы. 
Цы карз, цы стыр фыдбылыз ныл æрцыдис! 
Хуыцауы раз ыстыр рæдыд æруагътам: 
Паддзахы марæджы нæхицæн скодтам 
Фыдбоны хицау. 

Григори 
Рæстаг фыд, рагæй 
Мæн бафæрсын фæндыдис дæу, цы хуызы 
Фæмард паддзахы фырт Димитр, уæд, 
Зæгъынц, ды Угличы уыдтæ. 
Пимен 
Лæууы мæ зæрдыл! 
Фыдракæнд æз хуыцауы фæндæй федтон, 
Æбуалгъ хъуыддаг. Æз дард Угличмæ гъеуæд 
Уыдтæн æрвыст цыдæр хъуыддаджы фæдыл; 
Æхсæв ныххæццæ дæн. Сæумæрайсомæй 
Æваст ныццагътой дзæнгæрæг. 
Фæдис ныхъхъæр кодтой, хъæртæ, хъæлæба. 
Йæ галуанмæ успаддзахæн лыгъдысты. 
Тындзын сæ фæдыл - адæмæй уый байдзаг. 
Уынын: æргæвстæй паддзахы фырт зæххыл; 
Йæ мад - успаддзах уадзыгæй йæ уæлæ, 
Йæ дзыккутæ дыджызæ мæстæй тоны, 
Мæсты адæм та ралас-балас кодтой 
Æнæхуыцау уæйгæнæг ус-æххуырсты... 
«Æваст фæзынд мæстыгъуызæй, фæлурсæй 
Иудæ Битяговский дæр кæцæйдæр. 
«Фыдгæнæг, мæнæ!» - райхъуыстис сæ хъыллист 
Уæд адæмæн, æмбойны йæ ныммардтой. 
Æртæ марæджы асырдтой йæ уæлвæд; 
Ыссардтой ’мæ сæ ’рбакодтой фæстæмæ 
Æбуалгъæй мард сывæллонæн йæ цурмæ, 
Æрцыд уæд диссаг - мард саби ныррызтис - 
«Цæй, басæттут!» - ныхъхъæр сыл кодтой адæм: 
Æмæ фыртасæй басастысты уыдон, 
Фæрæты бын Барисы ном уæд загътой. 
Григори 
Цы кары уыдис паддзахы мæгуыр фырт? 
Пимен 
Цыдаид ыл уæд авд азы; ныртæккæ 
(Уæдæй дæс азы рацыд...нæ, фылдæр: 

Дыууадæс азы) - ныр дæ цахъхъæн уаид 
Паддзахиуæг кæнид, фæлæ хъысмæт... 
Кæнын æз фæуд ныр ацы ’нкъард уацауæй 
Мæ азфыст; æз мæхи уæдæй нæ тъыстон 
Нæ царды хъуыддæгты. Григори, ’фсымæр, 
Ды сахуыр кодтай, бауыдзæн дæ бон, 
Æмæ дæ курын, дарддæр кæн мæ хъуыддаг. 
Куыддæр-иу дын рæстæг фæуа, 
Уæд-иу рæстагæй равдисыныл архай 
Цыдæриддæр уынай дæ царды, уый: 
Фидыдад, хæст, паддзæхты фыдуаг митæ, 
Гъе, дингæнджыты уаз, сыгъдæг тæмæстæ, 
Ыстыр хуыцауы, уаз æрвон хъуыддæгтæ - 
Мæнæн у ныр улæфыны рæстæг, 
Хуыссын кæнын цырагъ... Фæлæ ныццагътой 
Хуыцаумæ скувын райсомæй уый сидынц... 
Хуыцау, дæуæй дæ цагъартæ фæдзæхст!.. 
Æрис ма мын мæ лæдзæг, цæй, Григори. 
(Ацæуы) 
Григори 
Барис, зыр-зыр кæнынц дæ разы иууыл, 
Кæй бон у ’рлæууын дын кæна дæ зæрдыл 
Æнамонд сабийы æнкъард хъысмæт, - 
0, афтæмæй дыл иу моладзан гъеныр 
Дæ тæригъæдты алфæн хъаст фыссы: 
Ирвæзæн дын нæй адæмы тæрхонæй, 
Хуыцауы азар басудздзæни дæу. 
ПАТРИАРХЫ ГАЛУАН 
Патриарх, Чуды моладзандоны игумен. 
Патриарх 
Æмæ уый алыгъд, фыд игумен? 
Игумен 
Алыгъд, сыгъдæг хицау. 
Ныр æртыккаг бон у. 

Патриарх 
Æнаккаг тырын! Чи у йæ равзæрдæй? 
Игумен 
Мыггагæй Отрепьев у, галицкаг боярины лæппу. 
Хæрзæвзонгæй ацыдис моладзандонмæ, фæлæ кæм, уый 
бæлвырд нæу, фæстæдæр цардис æмæ хъеллау кодта иу 
моладзандонæй иннæмæ, æппынфæстаг æрбынат кодта 
мæ Чуды моладзандоны, æз, куы федтон, нырма æвзонг 
æмæ æнæмбаргæ кæй у, уый, уæд æй бакодтон фыд 
Пимены бæрны, уый у сабыр æмæ æгъдауджын адæймаг; 
лæппу разындис тынг ахуыр: кастис нын нæ азфыстытæ, 
нæ сыгъдæг адæймæгтæн нын фыста канонтæ; фæлæ 
куыд разындис, афтæмæй йæ зонындзинæдтæй 
хуыцауæн пайда не ’рхаста... 
Патриарх 
Ацы ахуыр адæймæгтæ! Мысгæ та йæ куыд æркодта! 
Уыдзынæн паддзах Мæскуыйы! Хæйрæджы лæппын! 
Фæлæ паддзахæн уый тыххæй нæ хъæуы хъусын кæнын, 
æнæхъуаджы йæ цæмæн тыхсын кæнæм? Фагу йæ алыгъды 
тыххæй йын дьяк Смирнов, кæнæ дьяк Ефимьевæн куы 
фехъусын кæнæм,уæд; цы йæ ’рфæндыди! Мæскуыйы, дам, 
паддзахуыдзынæн!.. Æрцахсын æй хъæуы æмæ йæ хъæуы 
Соловецкы моладзандонмæ арвитын, цæмæй æнусмæуым йæ 
тæригъæдтæ фида. Уый хуыцауы ныхмæ нæу, фыд игумен?! 
Игумен 
Хуыцауы ныхмæ у, сыгъдæг фыд, хуыцауы ныхмæ. 
ПАДДЗАХЫ ГАЛУАН 
Дыууæ стыр хицауы. 
Фыццаг 
Кæм и паддзах? 
Дыккаг 
Иæ улæфæн хатæны, 
Цыдæр хингæнæджы йæхимæ райста, 
Кæнынц цæуылдæр сусæгæй ныхас. 

Фыццаг 
0, тынг уарзы ныхас кæнын уый семæ: 
Æдзух æм хингæджытæ, дæснытæ вæййынц - 
Рæсугъд чызгау дæсны фæрсын уый уарзы. 
Цæмæ кæны цымыдис, æммыст, базон? 
Дыккаг 
Фæнды дæ? Бафæрс æй. Æрбацæуы. 
Фыццаг 
Куыд æрхуым у! 
Ацæуынц 
Паддзах (æрбахызт) 
Паддзах суæвын мын бантыст; 
Ныр æхсæзæм аз паддзахиуæг кæнын 
Æвæлмасæй, уæддæр нæ федтон амонд. 
Æвзонджы бонты бауарзæм раст афтæ 
Æмæ фæбæллæм уарзты цинтæм, фæлæ, 
Зæгъгæ, нæ къухты бафтыдис æнтыст, 
Æваст уæд мах къæссафæлдæхт фæвæййæм, 
Æруазал вæййæм,уарзты зынг ныххуыссы?... 
Кæд мын кæлæнгæнджытæ ныфс æвæрынц, 
Дæргъвæтин цардæй, амондæй кæронмæ, 
Уæддæр мæ удмæ рухсы цъыртт нæ кæсы; 
Тæрсын æрвнæрдæй, стыр мастæй æдзух. 
Æз амондджын нæ дæн, æнхъæлдтон афтæ, - 
Куы байтауон мæ адæмыл æз фарн, 
Кæндзысты цин, зæрдæрайгæ цæрдзысты, 
Æмæ мæнæн дæр арфæтæ кæндзысты - 
Мæнгæнхъæлц разынд, æз фæдæн фыдæнхъæл: 
Нæ уарзынц адæм удæгас хицæутты, 
Фæкæнынц цыт æрмæстдæр уыдон мæрдтæн. 
Вæййæм æрра мах, адæмæн сæ цъæхахст 
Нæ зæрдæмæ æввахс кæй айсæм, уымæй! 
Хуыцауы фæндæй стонг ысфысым зæххæн, 
Нынниудтой адæм, мардысты æрдзæтæй; 
Мæ къæбицмæ сæ бауагътон, сыгъзæрин 
Æз уыдонæн фæуæрстон, дæттон сын куыст - 

Фæлæ уæддæр мæн уыдон знæтæй ’лгъыстой! 
Сæ хæдзæрттæ сын басыгъта зынгсирвæзт. 
Нæуджытæ сын æз сарæзтон æмбойны. 
Зынгсирвæзт мын уæддæр мæ аххос кодтой! 
Сæ тæрхон уый, ныр сын сæ уарзт ды агур. 
Æнхъæлдтон, æз мæ бинонтæ мын амонд 
Æрхæсдзысты, мæ чызг чындзы цыдис - 
Мæлæт ын уадау аскъæфта йæ мойы... 
Уæд райдыдтой æлгъаг дам-думтæ уадзын, 
Æмæ мæ чызг кæй фесæфта йæ лæджы, 
Фæкодтой уый сæйраджыдæр мæ аххос!.. 
Сæ сусæг марæг разынын æз мæрдтæн: 
Фæцырддæр кодтон Феодоры мæлæт, 
Мæхи къухæй марг бадартон мæ хойæн 
Сабыр моладзан, успаддзахæн...æз! 
Æз хатын: нæй ирвæзæн ацы царды 
Хъыгтæй, мæнæн дзы нæй æнцой ыссарæн, 
Рæстдзинадæй ма æз æвæрын ныфс. 
0, иунæг уый ма рамбулдзæн хæрамы, - 
Фæлæ йыл къæм кæд абада æнæнхъæл, 
Уæд иунæг къæм æрмæст, уæддæр фыдбылыз 
Æрцæудзæнис! Уæд емынæйы арты 
Уд басудздзæнис, аскъуыйдзæнис зæрдæ, 
Мæнæн мæ уд æдзух æвзоны уайдзæф, 
Мæ зæрдæ риссы, разилы мæ сæр, 
Мæ цæстытæ кæнынц фырмæстæй тары... 
Фæлидзин дард, фæлæ кæдæм...нæ зонын! 
Йæ цæсгом лæг куы бахæры - куыд зын у. 
ДУКАНИ ЛИТВАЙЫ АРÆНЫЛ 
Мисаил æмæ Варлаам, хæтæнхуæгтæ - моладзантæ; Григори 
Отрепьев, хъæууон цæрæг; æфсин. 
Æфсин 
Рæстаг зæрæдтæ, цæмæй уæ суазæг кæнон? 
Варлаам 
Хуыцау цы радта, уымæй. Сæн дæм нæ разындзæнис? 

’фсин 
уыд нæ мæм ис, мæ фыды хай! Ныртæккæ ’рбахæсдзынæн. 
щæуы) 
’исаил 
æлар, куыд тынг æрынкъард дæ? 
[æнæ дын уый та Литвайы арæн, афтæ тынг кæмæ 
æлл ыдтæ. 
ригори 
.алынмæ Литвайы уон, уæдмæ æнцой не ссардзынæн. 
арлаам 
[авæр уарзт бакодтай Литвайы? 
1æнæ мах, фыд Мисаил æмæ æз, тæригъæдджын, куыддæр 
юладзандонæй ралыгъдыстæм, афтæ æппæт дæр ферох 
одтам. Литва æви Уæрæсе, фæндыр æви гуымсæг: куыдзы 
ъуыды дæр никæй кæнæм, æрмæст нын сæн уæд... Мæнæ 
ый дæр фæзынд!.. 
1исаил 
"ынг хорз загътай, фыд Варлаам. 
Ефсин (æрбахызт) 
Лæнæ уын, мæ фыды хай, сæн. 
Линас кæнут уæ зæрдæйы фæндиаг. 
У1исаил 
Зузныг, зынаргъ æфсин, хуыцау дын раарфæ кæнæд. 
Моладзантæ нуазынц; Варлаам зарæг ныцæлхъ кодта: 
Уæдæ цы ’рцыдис Хъазаны сахары... 
Зарлаам (Григорийæн) 
Цæмæннæ зарыс, кæнæ цæмæннæ нуазыс? 
Григори 
Нæ мæ фæнды. 
Мисаил 
Дæ бар дæхи... 

Варлаам 
Расыг лæг дзæнæты вæййы, фыд Мисаил! Цæй, фæйнæ сыкъ; 
та баназæм... Фæлæ, фыд Мисаил, æз куы нуазын, уæд æрвонгп 
нæ уарзын; иу хъуыддаг нозт кæнын у, иннæ хъуыддаг та хи 
схъæлæй дарын: кæд дæ мах куыд цæрæм, афтæ цæрын 
фæнды, уæд табуафси, кæд нæ, уæд фесæф ардыгæй: хъæзды; 
æмæ мæгуырæн сæ фæндаг иу кæд вæййы. 
Григори 
Нуаз æмæ дæхинымæр хъуыды кæн, фыд Варлаам! Куыд 
уыныс, афтæмæй æз дæр хатт хорз зæгъын базонын. 
Варяаам 
Æмæ мæхинымæр та цæуыл хъуыды кæнон? 
Мисаил 
Ныууадз æй, фыд Варлаам. 
Варлаам 
Æмæ уæдæ мархо цы дары? Йæхæдæг нын куы сæмбал кодта 
йæхи, чи у, кæцон у, уый дæр куы нæ зонæм, - æмæ ма нæ йæ 
сæрмæ дæр куы нæ хæссы; чизоны, ефсмæ басмыста... 
[Анызта æмæ та базарыд: Æвзонг моладзан йæхи алвыдта...) 
Григории (æфсинæн) 
Кæдæм цæуы ацы фæндаг? 
Æфсин 
Литвамæ, мæ хур, Луёвы хæхтæм. 
Григори 
Æмæ ма Луёвы хæхтæм бирæ хъæуы? 
Æфсин 
Дард не сты, изæрмæ бахæццæ уаис, паддзахы 
арæнхъахъхъæнджытæ æмæ дæ хъахъхъæнæг 
пъырыстъыфтæ куы нæ бахъыгдариккой,уæд. 

оигори 
æй арæнхъахъхъæнджытæ! Цы нысан кæны уый? 
\фсин 
идæр ралыгъд Мæскуыйæ æмæ бардзырд радтой, цæмæй 
æндаггонты уромой æмæ сгарой. 
оигори (йæхицæн) 
1уый дын диссæгтæ, гъе. 
арлаам 
й, мæ хæлары къуындзих! Куыд кæсын, афтæмæй ды 
•фсинимæ слымæн дæ, сылгоймаг дæ ’рхъуыдис; уый, 
!фсымæр, æвзæр нæу! Алчи дæр йæ хъуыддаг хуыздæр зоны; 
:æн æмæ фыд Мисаилы та æндавы æрмæст иу хъуыддаг: 
æнæм быннозт, куы баназæм, уæд сыкъа фæзилæм æмæ 
ын йæ бын бахойæм. 
\исаил 
орз загътай, фыд Варлаам... 
’ригори 
Емæ кæй агурынц? Чи ралыгъд Мæскуыйæ? 
Чфсин 
уыцау йæ зонæг, къæрных у, æви абырæг - фæлæ ауылты 
.зæбæх адæймæгтæн дæр æдæрсгæ цæуæн нал ис - æмæ дзы 
,ы рауайы? Ницы. Никæй æрцахсынц. Цыма Литвамæ 
оствæндаг йедтæмæ нæй æндæр фæндаг! Зæгъæм, мæнæ ам 
>æзил галиуæрдæм, стæй къохы къахвæндагыл ацу 
ргъуаны онг, уый Чеканы къададоны цур ис, уым 
[ъыфдзастыл ахиз Хлопиномæ, уырдыгæй Захарьевомæ, уым 
[æ алы лæппыз дæр бахæццæ кæндзæнис Луёвы хæхты онг. 
щы пъырыстъыфтæ æрмæст уынгæджы кæнынц 
1æлццæтты æмæ стъигъынц мах, мæгуырты. 
’ъуысы хъæлæба. 
\ы та ’рцыдис? Кæсыс, уыдон та сты, æнаккæгтæ! Кæйдæр та 
1гурынц. 

Григори 
Æфсин, хæдзары æндæр хатæн нæ разындзæнис? 
Æфсии 
Нæй, мæ хур. Мæхæдæг дæр бæргæ бамбæхсин. 
Æрбафсæрынц æмæ сын дзул æмæ сæн æрхæсс æмæ ма цы 
нæ ’рдомынц - се сæфт фенон уыцы æнаккæгтæн! Уадз æмæ 
Æрбацыдысты пъырыстъыфтæ. 
Пъырыстъыф 
Байрай, æфсин! 
Æфсин 
Æгас цæут, зынаргъ уазджытæ, табуафси, саккаг нæм кæнут. 
Иннæ пъырыстъыф (иннæмæн) 
А-а! Ам минас куы кæнынц: нæ хъул сах абадт. 
(Моладзантæн) 
Сымах чи стут? 
Варлаам 
Мах хуыцауы адæймæгтæ стæм, сабыр моладзантæ, хъæуты 
зилæм æмæ чырыстон æфтиæгтæ æмбырд кæнæ 
моладзандонæн. 
Пъырыстъыф (Григорийæн) 
Ды та? 
Мисаил 
Не ’мбал у... 
Григори 
Цæрын сахаргæрон; зæрæдты ахизын кодтон арæны онг, ны 
здæхын фæстæмæ. 
Мисаил 
Уæдæ дæ фæнд фæивтай... 

григори (сабыргай) 
Чацы дзур. 
Пъырыстъыф 
Æфсин, æрхæсс ма ноджы сæн - мах хъуамæ зæрæдтимæ 
эаназæм æмæ аныхас кæнæм. 
Иннæ пъырыстъыф (сабыргай) 
Куыд зыны, афтæмæй лæппу мæгуыр у, уымæй ницы 
разгъæлдзæн; фæлæ уыйхыгъд зæрæдтæ... 
Фыццаг 
Басабыр у, ныр нæ къухы сты. Уæдæ, мæ фыды хай, куыд 
цæуы уæ хъуыддаг? 
Варлаам 
Мæгуырау, хъæбул, мæгуырау! 
Ныр чырыстон адæм тынг счъынды сты; æхца уарзынц, æхца 
æмбæхсынц. Хуыцауæн цъус дæттынц. 
Зæххон тæригъæдтæ сбирæ сты. Иууылдæр базарыл 
ныххæцыдысты; сæхи схъæздыг кæныныл архайынц, сæ удтæ 
фервæзын кæныныл нæ тыхсынц. Зилыс сыл, лæгъстæ сын 
кæныс; фæлæ хатт æртæ боны дæргъы æртæ сомы не ’рымбырд 
кæндзынæ. Тæригъæддаг хъуыддаг! Иу къуыри рацæудзæнис, 
иннæ, æркæсдзынæ æхцадонмæ, фæлæ дзы афтæ цъус разыны 
æмæ лæгмæ худинаг æркæсы моладзандоны хи равдисын; цы 
гæнæн и? Фырмæстæй уыцы мæгуыры къапеччытæ дæр 
баназдзынæ; æндæр ницы зæгъæн ис. Мæгуырау хъуыддаг, 
бæллæх, æвæццæгæн, нæ сæфты рæстæг æрцыдис... 
Æфсин (кæуы) 
Хуыцау, ныббар нын, фервæзын нæ кæн! 
Варлаам куы дзырдта,уæд фыццаг пъырыстъыф 
æдзынæг ньшдзастис Мисаилмæ. 
Фыццаг пъырыстъыф 
Алеха! Паддзахы указ дæумæ ис? 

Дыккаг пъырыстъыф 
Мæнмæ ис. 
Фыццаг пъырыстъыф 
Ардæм ма йæ æри. 
Мисаил 
Ахæм каст мæм цæмæн кæныс? 
Фыццаг пъырыстъыф 
Цæмæн куы зæгъай, уæд Мæскуыйæ фæлыгъдис цавæрдæр 
фыдзонд æнæхуыцау Гришка Отрепьев, уый фехъуыстай? 
Мисаил 
Нæ фехъуыстон. 
Пъырыстъыф 
Нæ фехъуыстай? Хорз. Æмæ уыцы æнæхуыцау лыгъдон 
паддзахы бардзырдæй хъæуы æрцахсын æмæ ’рцауындзы 
Ды уый зоныс? 
Мисаил 
Нæзонын. 
Пъырыстъыф (Варлаамæи) 
Кæсын зоныс? 
Варлаам 
Æвзонгæй зыдтон, фæлæ ныр нал зонын. 
Пъырыстъыф (Мисаилæн) 
Ды та? 
Мисаил 
Æз дæр нæ зонын. 
Пъырыстъыф 
Уæдæ дын мæнæ паддзахы указ. 

Мисаил 
Цы дзы кæнын? 
Пъырыстъыф 
Мæнмæ афтæ кæсы, цыма уыцы æнæхуыцау лыгъдон, 
къæрных ды дæ. 
Мисаил 
Æз? Дæ хуыцаумæ скæс! Цытæ дзурыс? 
Пъырыстъыф 
Æрлæуу! Хæц дуарыл. Ныртæккæ мах æппæт дæр 
рафæлгъаудзыстæм. 
Æфсин 
Ехх, æнаккæгтæ! Зæронд лæджы дæр йæ адыл нæ 
ныууадздзысты! 
Пъырыстъыф 
Ам кæсын чи зоны? 
Григори (размæ ралæууыд) 
Æз зонын. 
Пъырыстъыф 
Диссæгтæ! Æмæ дæ чи сахуыр кодта? 
Григори 
Нæ сауджын. 
Пъырыстъыф (дæтты йæмуказ) 
Бакæс æй хъæрæй. 
Григори (кæсы) 
«Чуды моладзандоны æнæгъдау моладзан Григори, Отрепьевы 
мыггагæй, йæ зæрдæ хуыцауыл сивта æмæ райдыдта 
моладзанты алыгъуызон æнæгъдау хъуыддæгтыл ардауын. 
Куыд рабæрæг, афтæмæй уыцы æнаккаг Гришка алыгъдис 
Литвайы арæны ’рдæм...» 

Пъырыстъыф (Мисаилæн) 
Уый ды нæ дæ? 
Григори 
«Паддзах бардзырд радта, цæмæй йæ ’рцахсой...» 
Пъырыстъыф 
Æмæ йæ ’рцауындзой. 
Григори 
Ам æрцауындзыны кой нæй. 
Пъырыстъыф 
Сайыс: алы дзырд фыст нæ цæуы. 
Кæс: æрцахсой æмæ йæ ’рцауындзой. 
Григори 
«Æмæ йæ’рцауындзой. Къæрных Гришкайыл азтæ та 
[цæуы...Варлааммæ кæсгæйæ) фæндзайæ фылдæр. Асæй у 
рæстæмбис: йæ сæр у лæгуын, боцъотæ сты урс, хытъын 
стыр...» 
Иууылдæр ныккастысты Варлааммæ. 
Фьщцаг пъырыстъыф 
Лæппутæ! Ам ис Гришка! Æрцахсут, сбæттут æй! Чи ахъуыды 
кодтаид? 
Варлаам (раскъæфта гæххæтт) 
Ныууадзут мæ, куыдзы фырттæ! Цæй Гришка дæн æз? Куыд? 
Кæм уыныс 50 азы, урс боцъо, стыр хытъын? Нæ, æфсымæр! 
Нырма æвзонг дæ, нæ мæ ахынджылæг кæндзынæ. Æз рагæй 
ницыуал бакастæн æмæ дамгъæтæ рæстмæ не ’взарын, фæлæ 
хъуыддаг кæд ауындзæнмæ цæуы, уæд сæ равзардзынæн! 
(Цъæррæмыхстытæй кæсы). «Азтæ та йыл цæ-уы ...») - Куыд, 
æфсымæр? Кæм уыныс ам 50? 20. 
Дыккаг пъырыстъыф 
Раст у, мæ зæрдыл дæр дыууын лæууы. Афтæ нын загътой. 

Фъщцаг пъырыстъыф (Григорийæн) 
Æфсымæр, куыд кæсын, афтæмæй хынджылæг кæнын 
уарзыс. 
Варлаам гæххæтт куы каст,уæд Григори лæууыдис сæркъулæй, 
йæ къух йе тары батъыста, афтæмæй. 
Варлаам (дарддæр кæсы) 
«Асæй у ныллæг, йæ иу къух у иннæмæй цыбырдæр, ис ын 
цъæх цæстытæ, йæ сæрыхил у бур, йæ русыл бызычъи, йæ 
ныхыл та æндæр». Æфсымæр, уый ды нæ дæ? 
Григори æваст хъама фелвæста; иууылдæр фæстæмæ 
алæууыдысты,уый рудзынгæй агæпп кодта. 
Пъырыстъыфтæ 
Хæцут ыл! Хæцут ыл! 
Иууылдæр схъомпал сты, афтæмæй фæлидзынц. 
МÆСКУЫ. ШУЙСКИЙЫ ХÆДЗАР. 
Шуйский, бирæ уазджытæ. Хæрынц æхсæвæр. 
Шуйский 
Сæн ма нын ноджы! 
Сыстад, иннæтæ дæр сыстынц. 
Зынаргъ уазджытæ, цæй, 
Фæстаг гаджидау! Лæппу, бакæс куывд. 
Лæппу 
Уæларвон паддзах, кæмдæриддæр дæ ды, 
Нæ куывд, нæ лæгъстæ фехъуысæд дæумæ: 
Нæ паддзахы тыххæй цæй мах ыскувæм, 
Ды йæ равзæрстай, фарнхæссæгу уый, 
Æгас чырыстон адæмы паддзах у. 
Уа хæдзары, æви хæсты быдыры, 
Гъе, фæндагыл, гъе, ’хсæвиуат кæна, 

Фыдбылызæй йæ бахиз ды кæмдæрид. 
Кæнæд дæ фæндæй знагыл уый уæлахиз. 
Иæ кады ном æгас дунейыл хъуысæд, 
Иæ бинонтæ æнæниз уæнт, цæрæццаг, 
Йæ къабæзтæ дунейæн уæнт зындгонд. 
0, махмæ та, йæ цагъартæм æдзухдæр 
Быхсон уый уæд, уый хорз цæстæй кæсæд, 
Æвидигæ æмæ у стыр йæ зонд, 
Æмæ йæ тынтæй, хурау мах уый тавæд; 
Цæй, уый тыххæй нуазæнтæ мах сисæм, 
Уæларвон паддзах, мах дæумæ ныр кувæм. 
Шуйский (нуазы) 
Уæдæ, ыстыр паддзах æгас цæуæд! 
Зынаргъ уазджытæ, стыр хатыр уæ курын; 
Мæ цæхх-кæрдзын кæй бахастатуæ сæрмæ 
Зæгъын уын бузныг уый тыххæй. Хæрзæхсæв. 
Пушкин 
Тыххæй сæ фервæзтыстæм; къниаз Уасил Иваны фырт, 
æз æнхъæлдтон æмæ нæ бон аныхас кæнын дæр нæ 
бауыдзæнис. 
Шуйский (æххуырстытæн) 
Сымах та уæ дзыхтæ цы ныххæлиу кодтат? Æдзух уæ 
фæнды æлдæрттæм сусæгæй хъусын. Фынгтæ бафснайут 
æмæ цæугæ ардыгæй. Цы хабар у, Афанаси Михаилы 
фырт? 
Пушкин 
Диссаджы хабæрттæ. Мæнмæ фæдисон Краковæй 
æрхæццæ Гаврила Пушкинæй, мæ хæрæфыртæй. 
Шуйский 
Цæй охыл? 
Пушкин 
Æнахуыр ног хабар мæм уый фыссы: 
Йæ фырт, дам, Грозныйæн.. фæлæу. 
[Дуармæ бацыд æмæ акæстытæ кодтг.) 

Паддзахы тырын, 
Барисы фæндæй чи æрцыдис мард... 
Шуйский 
Æмæ уый ног хабар куы нæ у. 
Пушкин 
Фæлæу: 
Сæрæгас у Димитр. 
Шуйский 
Гъе, уый хабар у, гъе! 
У диссаг уый! Паддзахы фырт æгас у. 
Æндæр ма цы? 
Пушкин 
Кæронмæ байхъус. 
Уæд чи фæнды дæр уый, паддзахы фырт 
Æцæгæйдæр чи фервæзт, кæнæ та 
Цавæрдæр зæд, йæ хуыз чи райста уымæн, 
Кæнæ фæлитой, иу чидæр æдзæсгом, 
Фæлæ уæддæр Димитр уым фæзындис. 
Шуйский 
Нæй уый гæнæн. 
Пушкин 
Йæхи цæстæй йæ федта Пушкин, 
Фыццаг хатт галуанмæ куы ’рцыдис уæд 
Уый комкоммæ Литвæйаг панты ’хсæнты 
Йæ сусæг хатæнмæ къаролæн бацыд. 
Шуйский 
0, чи у уый? Кæнæ кæцон у? 
Пушкин 
Уый ничи зоны. 
Æххуырстæй Вишневецкимæ уыдис 
Æрмæст уый зонынц æмæ, дам, рынчынæй 
Уый раргом кодта сауджынæн йæ сусæг, 

Куы базыдта сæрыстыр æлдар уый, 
Уæд æм зылдис, ысдзæбæх æй кодта 
Æмæ, дам, йемæ Сигизмундмæ ацыд. 
Шуйский 
Æмæ цы дзурынц уый тыххæй ныр адæм? 
Пушкин 
Куыд зæгъынц, афтæмæй сæрæн у, зондджын, 
Цæуы сæ зæрдæмæ. Мæскуыйаг лыгъдæттæн, 
Дам, у сæ уд - сæ дзæцц. Ысты, дам, йе ’вварс 
Латынаг сауджынтæ. Рæвдауы йæ къарол 
Æмæ, дам, ын æххуысæй ныфс æвæры. 
Шуйский 
Æфсымæр, уый бынтон куы схæццæ хъуыддаг, 
Лæджы сæрæн дзы ’нæ разилгæ нæй. 
Гуызавæ æз нæ кæнын: у фæлитой, 
Фæлæ уæддæр ыстыр тас уый хæссы. 
У тынг ахсджиаг ногдзинад æмæ 
Куы байхъуыса уый адæммæ, тæрсын уæд 
Ыстыр бæллæх куы расайа. 
Пушкин 
Уый ахæм бæллæх расайдзæн йæ фæдыл 
Æмæ нын хицау нал уыдзæн Барис, 
Йæ кады худ йæ зондджын сæрæй ’рхаудзæн, 
Хъæуы йын афтæ, паддзах Иуанейау 
(Йæ ном уæд авддæлдзæх) кæны уый махæн 
Паддзахиуæг, о, раст у уый нæ кæны 
Цæгъдæнтæ уыйау адæмы, нæ садзы 
Сæртæ уый михыл, æмæ мах нæ кувæм 
Чырыстимæ æрвылбон уый сæраппонд, 
Уæдау мах фæзуæтты нæ судзынц, паддзах 
Йæ лæдзæгæй кæм ызмæнты цæхæр! 
Æрвылбон дæр кæсæм бæллæхмæ ’нхъæлмæ, 
Нырризæм ахæстон, Сыбыры койæ, 
Куы ссарæм уым адзал, тæрсæм мах уымæй. 
Кæм ысты кæ нæ зынгæдæр мыггæгтæ? 
Кæм ысты Сицкий къниазтæ, Шестуновтæ? 

Романовтæ, нæ бæстæйы ныфсытæ? 
Фыдмæлæт хасты баййæфтой æмбойны. 
0, чи зоны нæ хъысмæт ахæм нæу? 
Нæхимæ стæм, фæлæ Литва æртхъирæн 
Нæ кæны махмæ, стæм сæ мах æдас. 
Ныууæй кæнынæй? Нæу нын уымæй тас? 
Мах не ’ххуырстыты æфхæрын нæ уæндæм, 
Тæрсæм куы нын расайа уый бæллæхмæ. 
Ныр Юрьев бон ыскуынæг кæнын ис 
Йæ зæрды, не стæм мах нæ хъæуты хицау. 
Нæу магусайы асурын нæ бон! 
Фæнда, нæ фæнда, хъуамæ йæ ды дарай; 
Дæхимæ кусæг расайдтай, уæд дыл 
Хъаст бацæудзæн æххуырстыты Приказмæ. 
0, ахæм диссаг чи фехъуыста, чи 
Иуанейы рæстæджы дæр, мæ боныл? 
Мыййаг, кæд ис нæ адæмæн æнцой цард? 
Цæй, бафæрсæм сæ: Кæд сын ныр фæлитой 
Ныфс бавæра зæронд Юрьевы бонæй, 
0, гъеуæд дзы уыдзæнис, гъе, хъуыддæгтæ. 
Шуйский 
Ды раст дæ, Пушкин. 
Фæлæ мах хъæуы хæцын нæ дзыхтыл. 
Не ’рлæууыд нæ рæстæг. 
Пушкин 
Ды раст дæ уымæй, 
Хæц нырма дæ дзыхыл. 
Ды зондджын лæг дæ; 
Æхсызгон мын вæййы дæуимæ дзурын, 
Куы фæтыхсын æз истæйы тыххæй 
Мæ бон æй бамбæхсын дæуæй нæ вæййы. 
0, уымæйдæр дæ диссаджы бæгæны 
Æмæ дæ мыд мæн сдзурын кодтой гъеныр... 
Хæрзбон у, къниаз. 
Шуйский 
Хæрзбон, æфсымæр, фенынмæ. 
[Хизын кæны Пушкины) 

ПАДДЗАХЫ ГАЛУАН 
Паддзахы фырт, хæххытæ кæны географион картæ, 
паддзахы чызг, паддзахы чызджы дыджызæ 
Ксения (пъа кæны портретæн) 
Мæ уæздан мойаг, рæсугъд къаролы фырт, ды мæн нæ 
бадæ, дæ усаджы, фæлæ æцæгæлон зæххыл тар ингæны. 
Зæрдæнцой никуы ссардзынæн, æнусмæ дыл кæудзынæн. 
Дыджызæ 
Цæй, мæ хур! Чызджы куыд æртæхы ’рхаудæй хъауджыдæр 
нæу; хур скæсдзæнис æмæ æртæхы басур кæндзæнис. 
Уыдзæнис дын æндæр мойаг, рæсугъд æмæ æгъдауджын. 
Бауарздзынæ йæ, мæ рæсугъд сывæллон, æмæ ферох 
кæндзынæ ды къаролы фырты. 
Ксения 
Нæ, дыджызæ, мардæй дæр ыл æз мæ зæрдæ нæ 
ысивдзынæн. 
Æрбахызт Барис 
Паддзах 
Мæ уды гага, Ксения, цы кæныс? 
Ды усагæй æнкъард идæдз ысдæ! 
Дæ мард мойагыл ды кæуыс æдзухæй. 
Мæ хъæбул, нæй, нæ бафæндыд хъысмæты, 
Цæмæй сымахæн федтаин уæ амонд. 
Мыййаг, кæд смæсты кодтон æз уæларвы, 
Æмæ дæ амонд бабын ис мæн тыххæй. 
Æнæазым, цæмæн дыл æрцыд стыр фыд? - 
Мæ фырт, ды та цы кусыс уым? Цы у уый? 
Феодор 
Нæ бæстæйы хахныв кæрæй кæронмæ. 
Уыныс: Мæскуы дын, Новгород дын мæнæ, 
Мæнæ дын Астраханъ, мæнæ дын денджыз. 
0, мæнæ Пермы тар æгæндæг хъæдтæ, 
Мæнæ Сыбыр дæр. 

Паддзах 
Мæнæ уый та нывæфтыды хуызæн цы у? 
Феодор 
Уый Волгæ у. 
Паддзах 
Куыд хорз у! Уый у ахуыры фæстиуæг! 
Цыма кæсы уæларвæй, афтæ растдæр 
Дæ разы айтынг худæвæрдæй бæстæ: 
Йæ арæнтæ, йæ сахартæ, йæ фурдтæ. 
Мæ фырт, дæ зæрдæ ахуырыл ды хъар, 
Нæ мæнгцарды æххуыс у махæн зонад - 
Кæддæр, æниу рæхджы дæр ис гæнæн, 
Ды гæххæттыл кæй ысныв кодтай аив 
Æуыдонæн ысуай æваст сæ хицау. 
Кæн ахуыр, мæ фырт, гъеуæд дын æнцондæр 
Уыдзæн бæстæйæн разамынд кæнын. 
Æрбацыд Семеи Годунов. 
Цы мын зæгъдзæнис, цымæ, Годунов? 
(Ксенияйæн) 
Мæ хур, цæй ацу ныр дæ хатæнмæ; 
Ныббар, мæ хæлар. Хуыцауы фæдзæхст у. 
Ксения дыджызæимæ ацæуынц. 
Цы зæгъдзынæ, Семен, дзæбæхæй? 
Семен Годуиов 
Сæумæрайсомæй Пушкины æххуырст 
Æмæ къниаз Уасилы хъуыддагдар 
Мæнæн сусæгæй рахабар кодтой. 
Паддзах 
Цы дам? 
Семен Годунов 
Нырма мын загъта Пушкины æххуырст, 
Ызнон, дам, хæдзармæ æрцыдис махмæ 

Фæдисон Краковæй - сахаты фæстæ 
Уый арвыстой æнæ гæххæтт фæстæмæ. 
Паддзах 
Фæдисоны æрцахсут. 
Семен Годунов 
Фæсурынц æй фæстыйæ. 
Паддзах 
Цы хъуысы Шуйскийæ? 
Семен Годунов 
Ызнон изæрæй 
Фæхуыдта уый йæ хæлæртты йæхимæ, 
Уыдысты дыууæ Милославскийы, 
Бутурлинтæ, Михаил Салтыков, 
Æндæртимæ ма хуынды уыдис Пушкин; 
Фæцыдысты æнафоны, æрмæст ма 
Фысыммæ баззад иунæг Пушкин, уыдон 
Лæгæй-лæгмæ фæныхас кодтой бирæ. 
Паддзах 
Ныртæккæ арвит Шуйскимæ. 
Семен Годунов 
Паддзах, уый ам ис. 
Паддзах 
Фæдзур æм ардæм. 
Годунов ацæуы. 
Литваимæ сты баст! Цы уыдзæн уый?.. 
Мæ удхæссæг у Пушкины знæт мыггаг, 
Нæй Шуйскийыл дæр иу мисхал æууæндæн; 
У хин, ныфсджын, хатт асайын дæр зоны... 
Æрбацыд Шуйский. 
Мæн, къниаз, дæуимæ адзурын фæнды, 

Фæлæ хъуыддаджы фæдыл дæ дæхæдæг: 
Æмæ уал байхъусон нырма дæумæ. 
Шуйский 
Паддзах, мæнмæ ис ахсджиаг хабар, 
Зæгъон дын æй, нымайын уый мæ хæсыл. 
Паддзах 
Дзур, хъусын дæм. 
Шуйский (сабыргай ацамыдта Феодоры ’рдæм) 
Фæлæ, паддзах... 
Паддзах 
Цы зæгъай,уый паддзахы фыртæн нæ уыдзæн сусæг. 
Дзур. 
Шуйский 
Æрыхъуыст нæм Литвайæ, паддзах, хабар.. 
Паддзах 
Ызнон фæдисон Пушкинмæ кæй ’рхаста 
Æуыцы хабар? 
Шуйский (Æппæт дæр зоны) 
- Æз æнхъæлдтон, паддзах, 
Æмæ нырма ды уый тыххæй нæ зоныс. 
Паддзах 
Нæ хъæуы, къниаз, ныр уыцы уацыл æз 
Хъуыды кæнын, куыд базонæм рæстдзинад? 
Шуйский 
Æрмæстдæр зонын, 
Цыдæр фæлитой Краковы фæзындис, 
Хæцынц, дам, йе ’вварс къарол æмæ пантæ. 
Паддзах 
Цы дзурынц? Чи у уыцы фæлитой? 

Шуйский 
Нæ зонын. 
Паддзах 
Фæлæ... Цæмæй тæссаг у? 
Шуйский 
0, раст у, паддзах, у тыхджын дæ бæстæ, 
Дæ фæлмæнæй, дæ фарн æмæ рæдауæй, 
Дæ цагъартæн сæ зæрдæ ды æссардтай, 
Фæлæ ды зоныс: сау адæм кæй ысты 
Мæнгуырнæгтæ, ызмæнтынмæ æмхиц, 
Æмæ вæййынц мæнгæнхъæлцтыл æнувыд, 
Цы фехъусынц, æууæндаг вæййынц ууыл, 
Нæ сæм фæхъары бирæ хатт рæстдзинад, 
Фæкæсынц сæм æмбисæндтæ хуыздæр. 
Фæцæуы хатт сæ зæрдæмæ æдзæсгом, 
Мыййаг, ныр ацы ницæйаг дзæгъæлдзу 
Куы ’рбафсæра Литвайы бæстæй махмæ, 
Æмæ йæ фарс куы ахæца æрра бардз 
Димитыры ном фехъусгæйæ, ’мбойны. 
Паддзах 
Димитыры!.. куыд? Уыцы сывæллоны! 
Димитыры!.. Мæ фырт, ды ацу, цæй. 
Шуйский 
Ныссырх ис: у ныр тымыгъæй тæссаг!.. 
Феодор 
Паддзах, бар мын радт... 
Паддзах 
Мæ фырт, нæй уый гæнæн, цæугæ. 
Феодор (ацæуы) 
Димитыры!.. 
Шуйский 
Уый ницы зыдта. 

Паддзах 
0, байхъус, къниаз: ныртæккæ радт ды бардзырд; 
Цæмæй Литва ’мæ Уæрæсейы ’хсæн 
Æвæрд æрцæуой хъахъхъæнджытæ тагъддæр 
Æмæ дзы не ’рдæм ма рахиза иу лæг; 
Цæмæй тæрхъус дæр ма ралидза не ’рдæм, 
Краковæй нæм ма ’рбатæха халон. 
Шуйский 
Цæуын. 
Паддзах 
Фæлæу, æнæбары 
Дæумæ нæ кæсы ацы уац? Кæд федтай 
Ды уыцы бæстæй мæрдты цардмæ здæхгæ, 
Цæмæй кæной æцæг паддзæхтыл фарста, 
Кæй равзæрстой, кæй снысан кодтой адæм, 
Кæуыл саргъуыдта стыр патриарх, ууыл? 
Нæу худæг? Куыд? Цæуылнæ худыс ды? 
Шуйский 
Æз, паддзах?.. 
Паддзах 
0, байхъус, къниаз Уасил: 
Куы базыдтон æз уыцы тырыны... 
Цыдæргъуызы кæй фæмард уыцы тырын, 
Æмбойны ды æрвыст æрцыдтæ уырдæм; 
Ныр æз хуыцау æмæ дзуары номæй курын, 
Цæмæй мæнæн рæстдзинад ды зæгъай: 
Ды мард тырыны базыдтай, æви 
Уый баивтой? Кæсын æнхъæлмæ дзуаппмæ. 
Шуйский 
Хæрын дын ард... 
Паддзах 
Нæ, Шуйский, ма хæр ард, 
Фæлæ мын зæгъ: уый паддзахы фырт уыд? 

Шуйский 
Уый уыд. 
Паддзах 
Къниаз, ахъуыды кæн. 
Барст дæуæн уыдзæнис, 
Цыд хъуыддаджы тыххæй кæй загътай мæнг 
Дæу уый тыххæй нæ бафхæрдзынæн, фæлæ 
Кæд гъеныр ды мæн сайыс, уæд æз ард 
Хуыцауы раз хæрын мæ фырты номæй 
Дæу ахæм мæлæт баййафдзæн æмæ 
Паддзах Иуане табæты нырриздзæн 
Фыртасæй. 
Шуйский 
Мæлæтæй нæ, дæ хæрамæй тæрсын; 
Куыд ракæндзынæн æз дæуæн мæнг ныхас? 
Куыд фæсайды уыдаин афтæ æз 
Æмæ Димитры ма базонон? Кæд 
Æртæ боны æз аргъуаны уыдтæн 
Йæ марды уæлхъус адæмимæ иумæ 
Æртындæс марды й’ æлфæмблай уыд, 
Фыдмард сæ адæм акодтой æмæ 
Уыдис бæлвырд кæй райдыдтой æмбийын, 
Фæлæ уыд ирд паддзахы фырты цæсгом, 
Уыдис æвæлмас, раст фынæйау зынд; 
Йæ арф хъæдгом нæ байгас ис æрмæст, 
Фæлæ нæ фæивта йæ цæсгом мур дæр, 
Нæ, паддзах, нæу гуырысхойаг бынтондæр 
Кæй æрцыдис Димитр мард. 
Паддзах (сабырæй) 
Хорз, ацу ныр. 
Шуйский ацыд. 
Куыд зын мын у!.. æрцæуон ме ’муд цæй... 
Æз банкъардтон, куыд ныссырх ис мæ цæсгом 
Мæ фыртыхстæй - ныррызтæн-иу æз мæстæй, 

Гъе, уымæн уыдтон æз æртындæс азы 
Мæ фынты мард сывæллоны æдзухæй! 
0, уый тыххæй - æз æй æмбарын йеныр. 
Фæлæ мæ фыдгулы ныр, æммыст, базон? 
Куыд мæм æвзиды аууонæн йæ номæй? 
Мæ къæлæтджынæй рахсдзæнис мæн аууон?! 
Æви мын зæл мæ сывæллæтты бынтæ 
Æрисдзæнис? Цæмæй тæрсын? Æрра дæн! 
Ныффу кæн уыцы æндæргыл æмæ 
Фæтары уа, уæдæ тæрсын нæ хъæуы, 
Фæлæ уæддæр къæрцхъус уæвын æмбæлы... 
Куыд уæззау дæ, куыд, Мономахы худ! 
КРАКОВ, ВИШНЕВЕЦКИЙЫ ХÆДЗАР 
Фæлитой æмæ РаЬег Черниковский 
Фæлитой 
Мæ фыд, цæлхдуртæ не ’рлæудзæн нæ разы, 
Мæ адæмы мон тынг хорз зонын æз; 
Фырæнувыд дæр не сты уыдон диныл: 
Кæнынц табу сæ паддзахæн тыхджындæр, 
Æвæлмас ахаст равдисдзысты уымæ. 
Дыууæ азы нæ рацæудзæнис афтæ 
Æгас цæгаттаг аргъуан æмæ м’ адæм 
Уыдзысты Петры бындары дæлбар, 
Дæттын дын уымæй дзырд. 
РаЬег 
Æххуысгæнæг дын уæд сыгъдæг Игнати, 
Куы ралæууой æндæр замантæ, уæд. 
Уæдмæ уал дар дæ уды ды æмбæхстай, 
Паддзахы фырт, уæларвон фарны гуырдз. 
Æфсон кæнын нæ хаттæй-хатт фæхъæуы 
Дунейы раз, нæ нын вæййы гæнæн; 
Дæ хъуыддæгтæн тæрхонгæнæг сты адæм, 
Дæ фæндтæ дын æрмæст хуыцау уыны. 

Фæлитой 
Уæд оммен. Чи дæ? 
Æрбахызт æххуырст 
Æрбауадз сæ 
Байгом сты дуæрттæ; æрбахызтис 
уырыссæгтæ æмæ полякты бардз 
Мах стæры райсомæй цæуæм, æмбæлттæ, 
У Краковæй нæ фæндаджы райдайæн. 
Фæуыдзынæн дæм Самборы æз, Мнишек 
Æртæ боны, дæ уазæгуарзаг мæсыг 
Йæ фыр фарнæй цæхæртæ калы дардмæ, 
Кæны ма йæ æрыгон æхсин кадджын - 
Кæй фендзынæн Маринæйы рæсугъды 
Æз мæсыгы, æвæрын уымæй ныфс. 
Мæ хæлæрттæ, Литва æмæ Уæрæсе, 
Цæут сымах фыдызнаджы ныхмæ 
Æфсымæрон тырысатæн сæ быны, 
Мæ цæсты сындзы мын ныссæндат хъуамæ, 
Славянты фырттæ, тагъд уын æз кæндзынæн 
Уæ тасæфтау дружинæты фыдтохмæ, 
Фæлæ уын ногдзауты уынын æз уе ’хсæн. 
Гаврила Пушкин 
Дæуæй сты уыдон, паддзахы фырт, курæг, 
Цæмæй сæ айсай службæмæ дæхимæ. 
Фæлитой 
Æхсызгонæй, мæ хуртæ. 
Мæхимæ уæ æз исын. 
Фæлæ, Пушкин, 
Зæгъ-ма мын, чи у ацы рæсугъд лæппу? 
Пушкин 
Къниаз Курбский у. 
Фæлитой 
Зындгонд ном у! 
(Курбскийæн) 
Ды Курбский дæ, хъазайнаг хъайтарæн йæхицон? 

Курбский 
Иæ фырт дæн æз. 
Фæлитой 
Сæрæгас ма у уый? 
Курбский 
Нæ, амард. 
Фæлитой 
Куырыхон лæг! Цæвиттон уыд йæ тыхæй! 
Фæлæ бырсын йæ маст райсыны охыл 
Куы райдыдта уый Олгины сахармæ 
Литвайæгтимæ иумæ тынгæй-тынгдæр, 
Уæдæй фæстæмæ нал райхъуыст йæ кой. 
Курбский 
Мæ фыд 
Волынийы тыдта йæ зæры бонтæ, 
Баторий йын кæй балæвар кодта 
Æуыцы хъæуты, хибарæй, сабырæй, 
Фæстагмæ ссардта зонады æнцой 
Фæлæ æхцон сабыр куысты нæ ардта: 
Йæ райгуырæн бæстæ дзы рох нæ уыдис 
Фæстагуысммæ йæ мысыдис, мæгуыр. 
Фæлитой 
Куыд цæхæртæ калдта, æнамонд фæтæг, 
Дæуæн дæ карз царды зæрин сæуæхсид. 
0, тынг цин кæнын æз, уæздан бæгъатыр, - 
Йæ уæзæгыл кæй у йæ фырт æнувыд. 
Фыдты азым зæрдыл дарын нæ хъæуы; 
Дзæнæты бадæнт! Рацу ма мæм, Курбский! 
Дæ къух мæм радт! Æнахуыр хъуыддаг нæу, 
Фæкæны Курбскийы фырт къæлæтджынмæ, 
Кæй? Куы зæгъай уæд йæ фырты Иоаннæн... 
0, ме ’вварс ысты адæм дæр, хъысмæт дæр. - 
Ды чи дæ? 

Поляк 
Собаньский дæн, сæрибар шляхтич. 
Фæлитой 
Сæрибары фырт, кад æмæ дын цыт! 
Цæй, радтут ын йæ мызды æрдæг раздæр. 
Сымах та чи стут? Кæд, мыййаг, рæдийын - 
Нæхиуæтты хуызæн мæнмæ кæсут. 
Хрущев 
Нæхи паддзах, нæ хæрзгæнæг, нæ фыд 
Дæ цагъартæ лæууынц дæуæн дæ разы. 
Æфхæрд ыстæм, фæлыгъдыстæм Мæскуыйæ 
Дæумæ, нæ паддзах, æмæ стæм цæттæ 
Дæ сæрвæлтау мæлæтмæ дæр, нæ мæрдтæ 
Дæуæн, уадз, суæнт къæлæтджынмæ къæпхæнтæ. 
Фæлитой 
Æхсарджын ут, æнæазым æфхæрдтæ - 
Мæскуыйы онг æз бацæуон æрмæст, 
Уæд бафиддзынæн алкæмæн йæ хæстæ. 
Ды чи дæ? 
Карела 
Хъазахъхъаг. Донæй дæн дæумæ æрвыст 
Хæдбар æфсад, хъæбатыр атамантæй, 
Мæн рарвыстой æмгуырæй уыдон ардæм, 
Цæмæй дæ разы, стыр паддзах, æрлæууон 
Æмæ дын акувон ныллæг сæ номæй. 
Фæлитой 
Æз дойнæгты зыдтон. Уырныдта мæн 
Тыхсты сахат кæй уыдзысты мæ фарсмæ, 
Æмæ кæнын æз хъазахъхъæгтæн арфæ. 
Æз зонын хъазахъхъæгтæ сты ныртæккæ 
Æнæрастæй æфхæрд, сæ бæстæй сырд; 
Хуыцауы фæндæй бауа кæд мæ бон 
Мæ фыдæлты къæлæтджыныл æрбадын, 
Уæд таудзынæн хæрзиуджытæ сымахыл. 

Поэт [æрбаввахс, ныллæг кувы йæ сæрæй æмæ 
Гришкæйæн æрцахста йæ фæдджи) 
Дæ бæрзонддзинад паддзахы фырт, стыр принц! 
Фæлитой 
Цы хъæуы дæу? 
Поэт [балæвæрдта йæм гæххæтт) 
Дæ хорзæхæй, о, ма мын бафау ды 
Мæ ацы ’мдзæвгæ, у нывæзт дæу тыххæй. 
Фæлитой 
Цы уынын уый? Кæд сты латинаг стихтæ! 
Сæдæ хатты уæд арфæйаг уæ цæдис 
0, лирæ æмæ цирхъ, æртыхст уыл иумæ, 
Йæ буд калгæ, рæсугъд лавры дидинæг. 
Æз райгуырдтæн æрдæгталынг арвы бын, 
Фæлæ мæнæн у хорз зонгæ йæ хъæлæс 
Латинаг музæйæн, æз уарзын тынг 
Парнассаг дидинджытæ, мæн уырны 
Кæй ысты уаз пахуымпартæ поэттæ. 
Æнæхъуаджы нæ судзы арт сæ риуты, 
Кæнынц мæн дæр ныр разæнгард ысгуыхтмæ! 
Æрбаввахс у, хæлар. Зæрдылдарынæн 
Ды ацы лæвар айс. 
[Дæтты йæм къухдарæн) 
Куы сæххæст кæнон æз 
Хъысмæты фæдзæхст, куы ’ркæнон æз мæ сæрыл 
Паддзахы худ, уæд æз æвæрын ныфс 
Кæй фехъусдзынæн ногæй гимн, дæ хъæлæс 
Мига §1опат согопа!:, §1опа§ие тихат1. 
Хæлæрттæ ’фенынмæ, хæрзбон уал раут. 
Се ’ппæт дæр 
0, балцмæ ныр! Уæлахиз уæд Димитр, 
Уæлахиз уæд ыстыр Мæскуыйаг къниаз! 
1 Музæ дзуар æфтауы, кад та - музæйыл (лат.). 

САМБОРЫ ÆФСÆДДОН БАЛХОН. МНИШЕКЫ МÆСЫГ 
Рухс кæлы цалдæр хатæнæй, музыкæ. 
Вишневецкий, Мнишек 
Мнишек 
Уый дзуры ’рмæст мæхи Маринæимæ, 
Кæны æрмæст Маринæйыл хъуыды... 
Цыма чындзæхсæвæй фæуыдзæн хъуыддаг 
Кæсы мæм афтæ; басæтт, Вишневецкий, 
Дæ фæсонæрхæджы дæр уыд дæуæн 
Кæй уыдзæн успаддзах мæ чызг кæддæр? 
Вишневецкий 
Уый диссаг у. Хъуыды кодтай ды, Мнишек, 
Кæй уыдзæнис Мæскуыйы паддзах ме ’ххуырст? 
Мнишек 
Æниу, куыд сæрæн у мæхи Маринæ? 
Æз ын æрмæстдæр загътон: лæуу цæрдæг! 
Куы дын аирвæза, мыййаг, Димитр 
Æмæ уый мæнæ бахаудта йæ хызы. 
Ныццагътой Полыиæйаг музыкæ. 
Фæлитой æмæ Маринæ кафынц æмæ цæуынц æппæты разæй 
Маринæ (сабыргай Димитрæн) 
Изæрæй сом æз иуæндæс сахатыл 
Уыдзынæн фонтаны цур сусхъæдтæм æввахс. 
Фæхицæн сты. Æндæр къай. 
Кавалер 
Цæуæм, хæлар, уый хорз у. 
Æхсин 
Цытæ дзурыс? 
Кавалер 
0, мармæрæй нимфæ у: 
Бынтондæр у мæрдонвæлурс йæ цæсгом... 

Ног къай 
Æхсин 
Кæд цæуынц стæры? 
Кавалер 
Кæд радта паддзахы фырт бардзырд, уæд, 
Цæттæ стæм мах, фæлæ нырма Димитр 
Æмæ йæ уарзон Мнишекы аххосæй 
Мах баззайдзыстæм уацары. 
Æхсин 
Æхцонуацарууый... 
Кавалер 
Кæй зæгъын æй хъæуы, кæд æмæ ды... 
Ацыдысты. Хатæнтæ сафтид сты. 
Мнишек 
Зæрæдтæ стæм, ныртæккæ ма кæм кафæм, 
Кæм-ма ’лвасы æхцон музыкæ мах, 
Рæсугъд къухтæн кæддæрау пъа нæ кæнæм - 
Нæу хуыст уæддæр мæ рагбоны цырагъ 
Мæ уды! Фæлæ раздæрау ныр нал у: 
Ныр махау нал сты фæсивæд ныфсхаст, 
Рæсугъдзинады ’взоны тынгдæр маст 
Мæ хæлар, тынгдæр нæм æрхуым æвналы 
Йæ армæй; фæлæ, ме ’мбал, мемæ цом, 
Æмæ нæ удтæ ракæнæм æргом 
Кæрæдзийæн, ысбадæм искуы къуымы, 
Æрхæссын кæнæм венгриаджы авг 
Æмæ æхцон сæн баназæм æрхуымæй, 
Фæхуыздæр уаид уымæй кæд нæ равг. 
Цæуæм, æфсымæр. 
Вишневецкий 
Цæуæм, хæлар, уый хорз у. 

ÆХСÆВ. ДЫРГЪДОН. ФАНТАН 
Фæлитой (æрбахызт) 
Мæнæ фантан; уый ’рбацæудзæнис ардæм. 
Æнхъæлын æз, тæппуд гуырдтæй нæ фæдæн; 
Хæрзæввахсмæ æз сау мæлæты федтон, 
Фæлæ мæ уд нæ ныррызтис йæ хуызæй. 
Фæцæйсæфтон мæ сæрибар æнусмæ, 
Сырдтой фæстыйæ мæн, фæлæ уæддæр 
Мæ ныфсы руаджы фервæзтæн цъыссымæй. 
Фæлæ мын ныр цы æлхъивы мæ улæфт? 
Цæмæн афтæ зыр-зыр кæнынц мæ уæнгтæ? 
Æви уый у мæ мондæгты фæстиуæг? 
0, нæ, уый тас у, ’нæхъæн бон æнхъæлдтон 
Кæй мæм фæзындзæн сусæгæй Маринæ, 
Цы йын дзурдзынæн, кодтон сагъæс ууыл, 
Йæ хинзонд ын куыд æртасын кæндзынæн. 
Куыд рахондзынæн уый мæскуыйаг æхсин, - 
Æрлæууыд уысм - æз ферох кодтон алцы. 
Фæтары сты мæ райстбавæрд ныхæстæ; 
Ысхæццæ ис мæ зонд бынтондæр уарзтæй... 
Фæлæ уый ’васт мæ цæстытыл цы ауад... 
Цыдæр сыр-сыр... сабыр... кæд мæйы рухс у... 
Йæ базыр мыл уый асæрфта кæд уадымс. 
Маринæ (æрбацыд) 
0, паддзахы фырт! 
Фæлитой 
Æхсин!.. Мæ туг ныууазал ис æваст.. 
Маринæ 
Димитр! Уый ды дæ? 
Фæлитой 
Алæмæттаг, æхцон хъæлæс! 
[Фæцæуы йæм) 
Кæй фæзындтæ, нæма уырны уый мæн, 
Æхсæвы тары уый ды дæ ныр мемæ? 

0, ацы бон куыд сабыргай ивгъуыдта! 
Изæрæхсид куыд сабыргай ныххуыссыд! 
Æхсæвы тары æз куыд бирæ кастæн 
Дæумæ æнхъæлмæ! 
Маринæ 
Ивгъуыйы рæстæг, уый мæнæн зынаргъ у - 
Дæуæн æз ам ыснысан кодтон фембæлд 
Æуымæн нæ, цæмæй дын гъеныр хъусон 
Дæ талас дзырдтæм рухс уарзты сæраппонд. 
Кæй уарзыс мæн, æз баууæндыдтæн ууыл, 
Фæлæ мæм байхъус - разы дæн мæ хъысмæт 
Дæ хъысмæтимæ баиу уа æмбойны. 
Кæй у дæ фæндаг зын, дæуццаг, уый зонын. 
Æуый тыххæй мæнæн ис бар æрдомон 
Дæуæй, Димитр, - раргом кæнай хъуамæ 
Мæнæн дæ уды сусæггаг хъуыдытæ, 
Дæ фæндтæ, ’мæ цæмæй тæрсыс, æуый дæр; 
Дæларм-уæларм цæмæй ныфсджынæй демæ 
Æз араст уон, цæмæй йæ гуылфмæ цардæн 
Æз ма бахауон сабийау куырмæджы, 
Мæ лæджы фæндты уацайраг æз ма уон, 
Кæнæ дæуæн дæ цагъайраг, æмыр, 
Фæлæ дæуæн аккаг къайаг ысуон, 
Æххуысгæнæг дæ паддзахы хъуыддæгты. 
Фæлитой 
0, радт мын фадат иунæгуысм æрмæст, 
Фæкæнон рох мæ хъысмæтæн йæ зынтæ! 
Паддзахы фырт кæй лæууы ныр дæ разы 
Фæкæн уый рох, Маринæ! Банхъæл мæн 
Дæ уарзон, цæй, кæй равзæрстай дæхæдæг, 
Дæ иу уындæй кæмæ бахуды амонд. 
0, байхъус мын мæ уарзты уаз хъæлæсмæ, 
Мæ зæрдæйы фæндийæгтæ зæгъынæн 
Мæнæн ды фадат радт. 
Маринæ 
Нæу уый рæстæг. Æгæр сындæг архайыс, 
Дæ фарсхæцджыты удты монцтæ сæлынц, 

Уысмæй-уысммæ кæны тæссагдæр уавæр, 
Æмæ, мыййаг, куы фæдывæр уой зынтæ. 
Фæйнæрдыгæй цынæ дам-думтæ хъуысы, 
Æваст сæ иуты раивынц æндæртæ: 
Цыдæр хинты хыз уафы Годунов дæр... 
Фæлитой 
Цæй Годунов? Цы бар дары Барис та 
Дæ уаз уарзтмæ, мæнæн хæссы уый стыр цин? 
Нæ, нæ. Ныр æз æвæлмасæй кæсын 
Йæ кады ном, йæ къæлæтджынмæ уымæн. 
Дæ уарзт.. .Цы у мæнæн мæ цард æнæ уый. 
Цы кæнын кадæй, стыр паддзахы номæй? 
Æдзæрæг ран, мæгуыр къæсы куы фестис, 
Паддзахы номæй мын ды уаис уаздæр, 
Уæддæр... Дæ уарзт... 
Маринæ 
0, худинаг дын уæд! 
Дæ бæрзонд, уаз нысан ды ма кæн рох: 
Дæуæн дæ ном зынаргъдæр хъуамæ уа 
Нæ цардæн йе ’ппæт цинтæ ’мæ тæмæстæй, 
Ды уый бынтондæр мацæимæ бар. 
Зон: кæй радтон цингæнгæ мæ зæрдæ æз, 
Мæскуыйы стыр паддзахады бындарæн, 
Паддзахы фыртæн, чи фервæзт мæлæтæй 
Хъысмæты руаджы, фæлæ йæ нæ радтон 
Æз сонт лæппуйæн, чи мæ уарзы ’ррайау, 
Мæ рæсугъдæн йæ уацары чи бахауд. 
Фæяитой 
Цæмæн мæ марыс хъизæмарæй гъеныр, 
Рæугъд Маринæ, ныр куыд загътай афтæ, 
Мæнæн мæхи нæ, равзæрстай мæ ном. 
Куыд байдзаг ис мæ зæрдæ уымæй рисæй, - 
Æваст мыл джитæн байтыдта йæ хыз! - 
Зæгъ-ма, куы нæ уыдаин æз хъысмæтæй 
Æрвгъуыз тугæй, сæ мыггагæй паддзæхтæн; 
Куы нæ уаин Иуанейæн йæ фырт, 

Æуыцы тырын, дунейæ фыдрохгонд, 
Уæддæр... уæддæр ды бауарзтаис мæн? 
Маринæ 
Æндæргъуызон уæвæн дын нæй, Димитр; 
Нæу бауарзын мæ бон æндæры. 
Фæяитой 
Нæ! Æгъгъæд у: 
Нæ фæнды мæн, цæмæй æз дарон мардæн 
Йæ уарзон чызгмæ иучысыл дæр бар. 
Нæ, мæн нал фæнды æфсон кæнын, зæгъдзынæн 
Рæстдзинад æз, уæдæ ныр зон: фæмардис 
Дæ Димитр кæддæр, æмæ йын здæхæн 
Мæрдтæй ныр нал ис, нал райгасуыдзæнис; 
Æз чи дæн, уый дæу базонын фæнды? 
Зæгъдзынæн дын æй: дæн мæгуыр моладзан; 
Æз кодтон моладзандоны æнкъард, 
Æнæнхъæлæджы дзы фæлыгътæн иу бон 
Украинæгтæм, æмæ уым сæ хъæуты 
Бæхыл бадын, æхсаргардæй хæцын 
Æз сахуыр дæн; фæцыдтæн стæй сымахмæ; 
Мæхи Димитр рахуыдтон æмæ 
Мын бантыст рогзонд полякты фæсайын. 
Ныр, хъал Маринæ, уый тыххæй цы зæгъдзæ? 
Кæй басастæн, нæ дæ кæд уымæй разы? 
Куыд ныхъхъус дæ? 
Маринæ 
Мæ арт бауазал! Худинаджы хъуыддаг! 
Фæлитой (сабыргай) 
Цы зын уавæры бахаудтæн мæ тыхстæй! 
Зынтæй мæм бахудтис йæ мидбыл амонд, 
Куы бабын уа мæхи фыдæй, мыййаг. 
Æрра, цы бакуыстон мæхицæн? 
(Хъæрæй) 
Куыдзыны афтæ: 
Мæгуыры уарзтыл тигъ кæныс дæхи. 

Уæдæ мын зæгъ адзайладжы ныхæстæ; 
Дæ къухы ис мæнæн мæ хъысмæт ныр, 
Тæрхон мын рахæсс. 
[Йæ зонгуытыл æрхаудис) 
Маринæ 
Уæлæмæ сыст, мæгуыр фæлитой. 
Дæ зонгуытыл кæй æрлæууыдтæ, уымæй, 
Ды, чизоны цæмæндæр ныфс æвæрыс 
Лæмæгъ, æууæндаг чызджы цытуарз зæрдæ 
Æрфæлмæн кæнынæй? Хæлар, рæдийыс! 
Æз-иу мæ разы зоныгуылæй федтон 
Уæздан графтæ, ’мæ сахъ рыцарты арæх; 
Нæ сын дардтон æз мурмæ дæр сæ лæгъстæ, 
Æуымæн нæ, цæмæй лыгъд моладзаны... 
Фæлитой (сыстад) 
Ды ма кæн æлгъ фæлитойыл; 
Уæд та йæм разынд ахæм æвзыгъддзинад 
Æмæ ысуа паддзахы номы аккаг, 
Ысуа дæуæн дæ сыгъдæг уды аккаг... 
Маринæ 
Æрвæдзæгы аккаг, дæрзæг, уыдзынæ! 
Фæлитой 
Дæн аххосджын; мæ фырсæрыстырæй 
Хуыцауы æмæ паддзæхты фæсайдтон, 
Æрмæстдæр дæу нæ сайын æз, Маринæ, 
Нæ хъæуы марын мæн; дæ разы раст дæн. 
Нæ, дæ фæсайын нæ уыд мæнæн мæ бон. 
Мæ иунæг зæд мæнæн æрмæст ды уыдтæ, 
Дæу фæливын мын у мæлынау зын. 
Зæрдæхсайгæ æмæ куырм уарзондзинад, 
Мæн иунæгуарзт ысразæнгард кодта, 
Цæмæй æппæт дæр загътаин. 
Маринæ 
Цæмæй у цæ сæрыстыр ацы сæрхъæн? 
Цымæ цæмæн раргом кодтай дæ сусæг? 

Кæд бантыстис дæуæн, æнæном хæддзу, 
Дыууæ адæмы асайын æмбойны, 
Уæд разындаис хъуамæ ды æнæмæнг 
Дæ ахæм стыр æнтысты аккаг, æмæ 
Ды тарстаис æрхауын уымæн авгау, 
Дæ риуы ’нусмæ бавæрдтаис сусæг. 
Зæгъ-ма, куыд хъуамæ баууæндон дæуыл, 
Мæ уæздан мыггаг, гъе, мæ чызгон æфсарм 
Куыд байрох кæнон æмæ ныр мæ хъысмæт 
Рæуæууæнкæй куыд радтон æз дæ къухмæ? 
Кæд æмæ ды хæрзæнцонæй дæхæдæг, 
Дæ сусæгтæ мæнæн фæдзырдтай абон? 
Мæ фыруарзтæй, дам, бакодтон æз афтæ! 
Æз дис кæнын: хæлардзинады охыл 
Куыд нæ радзырдтай алцыдæр мæ фыдæн. 
Кæнæ нæ къаролæн фырцинæй ризгæ, 
Æмæ ма Вишневецкийæн дæр ноджы 
Куыд нæ раргом кодтай нырмæ дæ зæрдæ. 
Фæяитой 
Хæрын дын ард, мæ зæрдæйæн йæ сусæг 
Кæй базыдтаис иунæг ды æрмæст. 
Хæрын дын ард, кæм фæнды ма уон æз, 
Цæлы фынгыл куы фæуон æз фыдрасыг, 
Кæнæ ныхас хæлæрттимæ куы кæнон, 
Уон карды бын, гъе, хъизæмæрттæ ’взарон, 
Нæ ракæндзынæн а-сусæгтæ ’ргом 
Маринæ, æууæндон дыл æз хъуамæ, 
Ды ард хæрыс, Маринæ, 
Æууæндын дыл! фæлæ фæнды мæн зонын. 
Марииæ 
Цæмæй бахордтай ард? Хуыцауы номæй, 
Иезуитты фарс кæй хæцыс, уымæн? 
Æви? Мыййаг, кæд паддзахæн йæ номæй, 
Куыд паддзахы фырт афтæ, дзур-ма? Цæй! 
Димитр (сæрыстырæй) 
Мæнæй фырт загъта Грозныйæн йæ аууон, 
Мæн табæтæй Димитыр уый ысхуыдта, 

Ысхæццæ кодта адæмты мæ алварс 
Æмæ Барисы м’ амæттаг ыскодта - 
Паддзахы фырт дæн æз, æмæ мæнæн 
У худинаг, кæй кæны мæн дæлдзиныг 
Сæрыстыр полькæ. У хæрзбон æнусмæ. 
Æвæрын ныфс: нæрæмон хæсты хъазт, 
Мæ хъысмæт мыл цы ’рра уылæнтæ фехсы, 
Мæ уарзты рис нымæг кæндзысты уыдон. 
Мæнæн ды тынг мæ удхæссæг уыдзынæ, 
Куы ныххуысса мæ ыстыр уарзты зынг! 
Ныр æз цæуын - адзал æви фыркад 
Мæнмæ кæсынц æнхъæлмæ уым Уырысы, 
Адзал хæстонау ссардзынæн фыдтохы, 
Æви мын фæзы ракæндзæн мæ сæр 
Фыдгæнæгау сæркъуыр, уæддæр мæ фарсмæ 
Нæ уыдзынæ, ды ме ’нувыд æмбалау, 
Мæ хъысмæтæй дæуæн нæ уыдзæн хай; 
Фæлæ фæсмон ды чизоны фæкæнай 
Дæхи мæныл кæй атигъ кодтай, уымæй. 
Маринæ 
Куыд кæндзынæ, куы ныхъхъæр кæнон алкуы 
Дæ æбуалгъы гæды мийы тыххæй? 
Фæлитой 
Дæуæй тæрсын, мыййаг, кæд афтæ ’нхъæлыс? 
Æви уырыссаг паддзахы фыртæй 
Дæуыл, æнхъæлыс, баууæнддзысты тынгдæр? ; 
Æнхъæлыс ды, мæ ныхæсты рæстдзинад 
Æндавы къарол, папа, æлдæртты. 
Димитр дæн, æви æндæр чидæр, 
Цы хъауджыдæр у уыдонæн. Æз дæн 
Йæ аххосаг мидхъаугъатæ ’мæ хæстæн. 
Гъе, уый аразы уыдонæн сæ къух, 
Куы сызмæнтай, дæу басуддзæнис азар. 
Хæрзбон. 
Маринæ 
Паддзахы фырт, фæлæу. Фæстагмæ 
Тырынмæ нæ, æцæг лæгмæ æз хъусын, 

Кæны дæуимæ, къниаз, мæн уый фидауын. 
Дæ æнæхъола ми мæнæй ныр байрох, 
Мæ разы та Димитыры æз федтон. 
Фæлæ мæм байхъус, мауал кæн фæстиат: 
Ныббырс Мæскуымæ де ’фсадимæ тагъддæр - 
Ды бацахс Кремль, ысу Мæскуыйаг паддзах, 
Мæнмæ ды уæд дæ минæвары рарвит; 
Фæлæ хæрын хуыцауы номæй ард, 
Ды цалынмæ къæлæтджыныл не ’рбадай, 
Нæ дзы равзилай паддзах Годуновы, 
Дæ уарзт мæнмæ нæ бахъардзæн уæдмæ. 
(Ацæуы) 
Фæлитой 
У Годуновимæ хæцын æнцондæр 
Мæнæн, кæнæ иезуитты сайын, 
Сылгоймæгтимæ архайынæй, уадз, 
Хæйрæджыты амæттаг уыдон бауæнт. 
Уый цъелф кæны, хæцы, кæны æртхъирæн, 
Фыдкалмау раст, æнæхъуаджы нæ рызтæн. 
Фæцæйсæфтæн йæ бархъомысæй ’нæнхъæл. 
Тæккæ райсом цæуын æдæфсад стæры. 
Мæ фæндон конд у. 
ЛИТВАЙЫ АРÆН (1604 аз,16-æм октябрь) 
Къниаз Курбский æмæ Фæлитой, дыууæ дæруæлбæхæй. 
Полктæ æввахсдæр кæнынц арæнмæ. 
Курбский 
(æрбахæццæ иннæтæй раздæр) 
0, мæнæ уый у Уæрæсейы арæн! 
Зæдæнгас Уырыс, Фыдыбæстæ! 
Дæу дæн! Æцæгæлон бæстæйы рыг цæгъдын 
Мæ дарæсæй, зыдæй дæ уæлдæф нуазын: 
Куыд уарзон мын у, о, ныр уым, мæ фыд, 
Мæрдты бæсты дæ уд æнцой ыссардзæн, 
Дæ мæгуыр стджытæ цин кæндзысты ныр! 
Нырттывта ’васт нæ фыдæлты æхсаргард, 

Уый кадджын у, Хъазан дзы тарст кæддæр, 
Мæскуыйаг паддзæхты сæрыл хæцыдис! 
Ныр дæр æнцой уый нал ыссардзæн тохы, 
Йæ паддзахы сæрыл хæсты быдыры!.. 
Фæлитой 
(сæргуыбырæй цæуы сабыргай) 
Куыд хъæлдзæг у æмæ йæ сыгъдæг уд 
Куыд æрттивы, куыд калы уый цæхæртæ! 
Мæ бæгъатыр. Дæумæ кæнын хæлæг, 
Ды Курбскийы фырт, хасты ’рцыдтæ хъомыл, 
Фæлæ дæ фыды ’фхæрд фæкодтай рох, 
Йæ аххостæ йын бафыстай æххæстæй 
Æмæ фæнды ныккалын дæу дæ туг 
Иоанны фырты сæрвæлтау æмбойны; 
Дæу раздахын Уырысæн ныр фæнды 
Æцæг паддзахы... æмæ раст дæ уымæй, 
Кæй калы цинæй ныр дæ уд цæхæртæ. 
Курбский 
Дæуæн цæмæннæ цин кæны дæ уд? 
Уæрæсе мæнæ, уый дæу у, нæ паддзах. 
Æнæрхъæцæй дæм уым кæсынц æнхъæлмæ: 
Дæ паддзахад, дæ Кремль, дæ Мæскуы. 
Фæлитой 
Мæхи Курбский, уырыссаг туг ныккæлдзæн! 
Сымах сыгъдæг стут, паддзахы сæрвæлтау 
Хæцут. Æз уæ æфсымæрты ныхмæ 
Кæнын; æмæ фæхуыдтон æз Литвайы 
Уæрæсемæ, æз амонын фæндаг 
Сырх Мæскуымæ нæ фыдызнæгтæн мæнæ!.. 
Мæн ма басудз, мæ тæригъæды азар - 
Дæ цæхæртæ паддзахмарæг Барисыл 
Ныккал! - Цæугæ-ут размæ! 
Курбский 
Цæй, размæ! Скæнæм Годуновæн маст! 
Цæуынц тъæбæрттæй. Полктæ ахызтысты арæныл. 

Паддзахы сагъæсдон. Паддзах, патриарх æмæ бояртæ. 
Паддзах 
Ис уый гæнæн? 
Дзæгъæлзад лæппу, лыгъдон, 
Кæны нæ ныхмæ змæнтджыты æфсæдтæ. 
Æртхъирæнтæ нæм фыстæджыты ’рвиты! 
Хъæуы æрхæцын æррайæн йæ рохтыл! 
Фæцæут тагъддæр, Трубецкой, Басманов! 
Мæ хорз балхонтæ бахаудтой цъыссымы. 
Черниговæн æртыхстысты йæ алварс 
Ызмæнтджытæ, кæсынц æнхъæлмæ ’ххуысмæ 
Йæ цæрджытæ. 
Басманов 
Мæ паддзах, 
Æртæ мæйы нæ рацæудзæн æххæст 
Æмæ йæ кой дæр нал уыдзæн мæнгардæн. 
Сырдау æй мах æрласдзыстæм Мæскуыйæ 
Æфсæйнаг хызы, уымæй ард хæрын 
Дæуæн хуыцауæй. 
(Ацæуы Трубецкоимæ) 
Паддзах 
Свеййаг паддзахы 
Цæдис саразын бафæндыдис мемæ: 
Фæлæ цæмæн бахъуыди се ’ххуыс мах; 
Нæхимæ разындзæнис фаг тыхтæ, цæмæй 
Фæсурæм дард уæйгæнджытæ ’мæ ляхты. 
Нæ радтон ком, Щелкалов! Тагъддæр арвит 
Фæйнæрдæм бардзырдтæ мæ балхонтæм, 
Æвæстиатæй, уадз, фæзыной уыдон 
Гæрзифтонгæй сæ адæмимæ ардæм; 
Зæгъ, моладзандонты дæр равзарой цæмæй 
Хæстхъом адæймæгты, кæддæр сæхæдæг 
Æнæ дæлæ-уæлæ цыдысты тохмæ 
Нæ моладзантæ сæрбахъуыды рæстæджы, 
Æниу ныууадзут уыдон ныр сæ адыл, 
Нæ уæлахизæн уадзмæ кувой уыдон, 

Мæ бардзырд у уый, æлдæрттæн сæ фæндон, 
Ныр та мах асджиаг фарстыл æрдзурæм: 
Куыд зонут, афтæмæй мæнгард дыдзæсгом 
Æлгъаг дам-думтæ апырх кодта дардыл; 
Йæ фыстæджытæ байтыдтой кæмдæрид 
Фæдис æмæ гуырысхойы хъуыдытæ; 
Нæ фæзуæтты мæсты хъæлæстæ зæлынц. 
Ныццæхæр калынц адæмы зæрдæтæ... 
0, уыдон хъуамæ ’руазал уой æмбойны; 
Нæ мæ фæнды, цæмæй æрцæуа тугкалд, 
Фæлæ цы хуызы, куыд? Æрдзурæм ууыл, 
Сыгъдæг фыд, райдай, цæй, зæгъ нын дæ хъуыды. 
Патриарх 
Табу хуыцауæн, уый руаджы æрцардис, 
Хæрзуаг æмæ сабыры рухс дæ уды, 
Нæ ыстыр паддзах, æмæ ныр быхсыс; 
Тæригъæдджынæн йе сæфт дæу нæ фæнды, 
Æвæрыс ныфс - уый бамбардзæн йæ рæдыд 
Æмæ рæстдзинады æнусон хур 
Нæ удтæй талынг асурдзæнис уадид, 
Дæу тыххæй арæх чи кувы хуыцаумæ 
Æуый, кæд цардæн ницы ’мбары уыйбæрц, 
Дæуæн зæгъдзæнис уый тыххæй йæ хъуыды, 
Хæйрæджы фырт, æнаккаг лæг, дыдзæсгом, 
Иæхи Димитр рахуыдта мæнгардæй, 
Паддзахы фырты ном йæ уæлæ скодта 
Æдзæсгомæй уый ризæйау, фæлæ 
Куы райгом уа чысыл; - йæ сæр ныххойдзæн 
Фырхудинагæй йеуæдуый æмбойны. 
Хуыцау нын уый алфæн мадзал æрвиты: 
Æхсæз азы уæдæй, мæ паддзах, рацыд - 
Раст уыцы аз хуыцауы фæндæй ды 
Нæ бæстæйы хъысмæт дæ къухмæ райстай, - 
Изæрыгон мæнмæ æрцыдис иу хатт 
Хуымæтæг фыййау, тынг зæронд уый уыд, 
Æмæ мын раргом кодта диссаг-сусæг. 
«Æвзонгæй бадæн саугуырм, - уый мын загъта, - 
Уæдæй нырмæ хур, бон æз нал æвзæрстон 

Зæрыбонмæ, цынæ хостæ фæкодтон, 
Цæмæй-иу сæ нæ байсæрстон, о, кодтой 
Хуыздæр дæснытæ арфæтæ мæнæн, 
Æнæхъуаджы-иу арæх æз фæцыдтæн 
Сыгъдæг аргъуанты уаздæр хосгæнджытæм, 
Мæ цæстытæ мын-иу ныхсадтой уыдон 
Æвдадзы донæй, фæлæ, марадз зæгъ, 
Цыма уыдтæн хуыцауы ’лгъыст æз растдæр. 
Фæстагмæ нал уырныдта мæн бынтондæр 
Кæй ма фендзынæн хуры рухс, æз тарыл 
Æрцахуыр дæн, мæ фынты дæр нæ уыдтон 
Кæддæры зонгæ дзаумæттæй æз иу дæр. 
Мæ фынты-иу зæлтæ федтон æрмæстдæр. 
Уæд иу хатт æз æваст фынæйæ хъусын, 
Цыдæр хъæлæс, цыдæр саби мын дзуры: 
- 0, сыст, дада, фæцу Углич-сахармæ, 
Преображены аргъуанмæ уым бацу 
Æмæ мæ ингæны уæлхъус ды акув, 
Ныббардзынæн дын æз хуыцауы руаджы - 
- Зæгъ-ма, ды чи дæ? - бафарстон æз хъæлæс. 
- Паддзахы фырт Димитр дæн, дада 
Уæларвон паддзах мæ йæ зæд ыскодта, 
Алæмæты тыхæй æз хайджын сдæн. 
Цæй, цу, зæронд. - Уæд райхъал дæн æмбойны, 
Хъуыды кæнын: кæд мын ыстыр хуыцау, 
Æппынфæстагмæ, фехъуыста мæ лæгъстæ, 
Æмæ цæстæй зæрыбонты ыскæсон. 
Æвæстиатæй араст дæн æз балцы. 
Ныххæццæ дæн æз Угличмæ æмæ 
Сыгъдæг аргъуанмæ скодтон æз мæ фæндаг, 
Æмæ уым сауджыны аргъуыдмæ хъусын, 
Мæ зæрдæ афтæ суынгæги æмæ 
Фæстагмæ райдыдтон кæуын хæкъуырццæй, 
Æмæ æз афтæ цингæнгæ куыдтон, 
Цыма мæ цæссыгтимæ лыгъд æдтæмæ 
Мæ цæстыниз. Куы райдыдтой цæуын 
Æдтæмæ адæм, загътон æз мæ фыртæн:- 
- Иван, паддзахы фырт Димитыры ингæнмæ 
Мæн акæн. Бакодта мæн уырдæм лæппу 
Æмæ куыддæр æз сабыргай ыскуывтон 

Йæ уæлмæрды цур, ракастæн мæ цæстæй: 
Æз федтон хур, мæ лæппуйы, стæй ингæн». 
Гъе, уый мын радзырдта, мæ паддзах, зæронд. 
Иууылдæр фæкъæмдзæстыг сты. Патриархмæ хъусгæйæ, 
Барис цалдæр хатты асæрфта йæ цæсгом кьухмæрзæнæй. 
Æз Угличмæ уæд арвыстон кæйдæрты, 
Уым рабæрæг ис, зæрондау æндæртæ 
Кæй сдзæбæх ысты уаз ингæны руаджы. 
Мæнæн мæ хъуыды уый алфæн у ахæм: 
Хъæуы хæссын сыгъдæг дзаумæттæ Кремлмæ, 
Архангельскы аргъуаны хъуамæ уыдон 
Æвæрд æрцæуой, бамбардзысты адæм 
Бæлвырдæй гъеуæд цъаммарæн йæ митæ, 
Ысуыдзæн рыгуæд хæйрæджыты хъомыс. 
Иууылдæр ныммыр сты. 
Къниаз Шуйский 
Сыгъдæг фыд, чи зоны йæ фæндæгтæ 
Хуыцауæн? Цы у мæнæн мæ бон зæгъын? 
Æвæсмард фын, алæмæттаджы тых 
Гæнæн ис радта сабийы ыстджытæн. 
Фæлæ хъæуы мах адæмы дам-думтæ 
Рæстаг æмæ биноныгæй иртасын; 
Фæлæ цыма ацы хæццæ рæстæг 
Нæ бон бауыдзæн а-хъуыддаг бакæнын? 
Мыййаг куы зæгъой ахæм уаз хъуыддагмæ 
Кæй бавнæлдтам гуымир æгъдауæй мах? 
Æнæуыи дæр хæццæ сты гъеныр адæм. 
Дзыхæй-дзыхмæ цыдæр дам-думтæ скъæфынц: 
Æмæ сæ нал хъæуы фыддæр ызмæнтын 
Æнæнхъæлæджы ахæм ног хъуыддагæй. 
Æмбарын æз: хъæуы кæрон ыскæнын 
Æнаккагæн йæ дам-думтæн рæстæгыл, 
Фæлæ исуый тыххæй æндæр фæрæзтæ, 
Хуымæтæгдæр. Мæ паддзах, кæд фæнды дæу, 
Ныццæудзынæн уæд адæмон фæзуатмæ, 
Ыскæндзынæн æрра митæн кæрон, 
Хæддзуйы митæ ракалдзынæн хурмæ. 

Паддзах 
Уæд афтæ! Цæй, нæ хицау патриарх, 
Мæ фæдыл рацу палатæмæ тагъдыл: 
Мæн демæ абон адзурын фæнды. 
Ацæуынц. Сæ фæдыл ацыдысты бояртæ се ’ппæт дæр 
Иу боярии (загъта сабыргай иннæмæн) 
Куыд ныффæлурсис паддзах, уый нæ федтай, 
Йæ цæсгомыл хид къадатæй куыд цыдис? 
Æидæр боярии 
Сæттын - нæ йæм бауæндыдтæн кæсын, 
Мæ бон нæ бацис сулæфын, ызмæлын. 
Фыццаг боярии 
Бæдæйнаг, Шуйский. Рараст кодта уавæр! 
БЫДЫР НОВГОРОД - СЕВЕРСКИМÆ ÆВВАХС 
(1604 аз, 21-æм декабрь) 
Хæст. 
(Хæстонтæ хæццæйæ лидзынц) 
Бæллæх, бæллæх! Паддзахы фырт! Ляхтæ! Мæнæ сты! 
1æнæ сты! 
Æрбацыдысты капитантæ Маржерет æмæ Вальтер Розен. 
Маржерет 
Кæдæм, кæдæм? АИопз...1 Цæугæ фæстæмæ! 
Лыгъдæттæй иу 
Дæхæдæг ацу, кæд дæ фæнды, уæд, æнаккаг басурман. 
Маржерет 
Сио1 ? (\\хо'\12 
1 Цæй... 
2 Цы? Цы? 

Иннæ лыгъдон 
Ква! Ква! 
Дæуæн æхсызгон у фæсарæйнаг 
Хæфс, уырыссаг паддзахы фыртыл уасын; 
Фæлæ мах чырыстон диныл хæст ыстæм. 
Маржерет 
Си ’езС-се ’а сИге ргауо51ауш.. \ 
Засгез §иеих, сараЛез! МогсИеи,тет Ьегг, 
]'епга§е: оп сИгак §ие са п’а ра5 с!е1 Ьгаз роиг (гаррег, 
са п’а дие йез ^атЬез роиг Гоп1хе 1е сатр.2 
В. Розен 
Ез 1511Ьапс1е.3 
Маржерет 
Уеп1ге-5ат1:-§П5! 1еп е Ьоп§е р1и5 сГип ра5-рш-5§ие 1е VI пе51 
йге, П Гап*1е Ымге. Ап’еп с1Н:е5-уои5, тет Ьегг?4 
В. Розен 
5\е ЬаЬеп КесЬ1. 
Маржерет 
Тийиеи, П ГаИ сЬаис!! Се сЬаЫе с1е 5ато2уапе!:5, сотте П5 е 
арре1еп1:, е51 ип §ш а с!ир оП йи си1. Ап ’еп реп5ег уои5, теи 
Ьегг? 
В. Розен 
ОЬ,]'а!5 
1 Цы нысан кæны чырыстонтæ? 
2 ..Æнаккаг мæгуыртæ, æлгъыст ницæйæгтæ! Раст зæгъгæйæ, тын 
смæсты дæн: цыма сын хæцынæн къухтæ нæй, фæлæ сын цыма æрмæстдæ] 
къæхтæ ис алидзынæн, афтæ зыны. 
3 Стыр худинаг. 
4 Хæйрæджыты холы фæут! Æз ардыгæй иу къахдзæф дæр нг 
фезмæлдзынæн - кæд райдыдтам хъуыддаг, уæд æй фæуæм. Цы зæгъдзыне 
ды уый тыххæй, ме ’лдар? (фр.) 
5 Афтæ у (нем.] 

Маржерет 
Не! Уо]ет. с!оп5, УО]ез <Зоп$! Ь ’асйоп 5'еп§а§е Гиг 1е5 йегпегез 
йе Геппегш. Се <ЗоИ е1ге 1е Ьгауе Ва5тапо(Т, §ш дитгИ ГаЛ ипе 
Гогйе.1 
В. Розен 
1сЬ §1аиЬе йаз.2 
Æрбацыдысты немыцæгтæ. 
Маржерет 
На,Ьа! Уо1п по5 А11етапс15,-МеШег5!..Мет Ьегг, сШез 1еиг 
с1оп5 йе 5е хга1Нег е1, ЗасгеЫеи, сЬаг§еоп5!3 
В. Розен 
5еЫ еи*. Нак!4 
Немыцæгтæ слæууыдысты рæнхъыстады. 
Маг5сЬ.5 
Немыцæгтæ (цæуынц) 
ННГ СоК. 
Тох сцырын. Уырыссæгтæ та ногæй лидзынц. 
Ляхтæ 
Уæлахиз! Уæлахиз! Æгас цæуæд паддзах Димитыр! 
Димитыр (уæлбæхæй) 
Ныццæгъдут трубæтæй, цæмæй æрлæууой! 
Мах фæуæлахиз ыстæм Фагу: бацауæрдут уырыссаг тугыл. 
Æрлæуут. 
Цæгъдынц трубæтæ æмæ гуымсæгтæй. 
1 Кæс-ма, кæс! Тох сцырын знаджы фæсчъылдымы. Æвæццæгæн сæ 
ныццавта Басманов, бæдæйнаг фæуа (фр.) 
2 Мæнмæ дæр афтæ кæсы. 
3 Мæнæ нæхи немыцæгтæ дæр. - Хуыцау!.. Ме ’лдар, бардзырд сын радт, 
цæмæй рæнхъыстады слæууой æмæ размæ абырсæм! (фр.) 
4 Тынг хорз. Рæнхъыстады слæуут! (нем.) 
5 Цæугæ. 

ФÆЗУАТ АРГЪУАНЫ РАЗМÆ МÆСКУЫЙЫ 
Адæм. 
Иулæг. 
Тагъд рацæудзæнис паддзах аргъуанæй? 
Дыккаглæг 
Ныртæккæ кувын райдыдтой. 
Фыццаглæг 
Уæдæ куыд? Уый ’лгъитын райдыдтой? 
Æндæр лæг 
Æз мидæгæй уыдтæн æмæ фехъуыстон диакъоны 
цъæхахст: «Æлгъыстуæд Гришка Отрепьевы ном! 
Фыццаглæг 
Уадз æмæ йæ ’лгъитой; паддзахы фырты цы хъуыддаг 
ис Отрепьевмæ. 
Æндæр лæг 
Паддзахы фырты тыххæй та дзурынц рухсаг, дам, уæд. 
Фыццаглæг 
Удæгас лæгæн рухсаг зæгъынц! Исты ’рцæудзæнис 
уыцы æнæхуыцæуттыл. 
Æртыккаглæг 
Цыдæр хъæлæба хъуысы. Паддзах ма уа? 
Цыппæрæм лæг 
Нæ; уый æрра у. 
Æрбахызт æрра. Йæ сæрыл æфсæн худ, йæуæлæ бибитæ, йемæ 
лæппутæ, афтæмæй. 
Лæппутæ 
Николка, Николка - æфсæйнаг худ!..тр-р-р-р-р... 

Зæрондус 
Хæйрæджы лæппынтæ, ныууадзут æй йæ адыл - мæ 
тæригъæддаг уды тыххæй скув, Николка. 
Æрра 
Радт мын, радт мын æхца. 
Зæрондус 
Мæнæ дын æхца; мæн тыххæй скув. 
Æрра (зæххыл æрбадт æмæ зары) 
Мæй кæсы, 
Гæды кæуы, 
Æрра, сыст уæлæмæ 
Æмæ хуыцауæн акув! 
Лæппутæ йыл ногæй æрхъула кодтой. 
Сæ иу 
Дæ бон хорз, Николка! Дæ худ та цæуылнæ исыс? 
(Бакъæрцц ын кодта йе ’фсæн худ) 
Куыд тынг зæлланг кæны! 
Æрра 
Мæнмæ æхцатæ куы ис. 
Лæппу 
Гæды ныхæстæ кæныс! Уæдæ ма нын сæ фенын кæ. 
[Аскъæфта æхца æмæ алыгъд). 
Æрра (кæуы) 
Аскъæфтой мын мæ къапекк; хынджылæг мæ кæнынц! 
Адæм 
Паддзах, паддзах æрбацæуы. 
Паддзах рахызт аргъуанæй. Боярин цæуы йæразæй 
æмæ мæгуыргуртæн æхца дæтты. Бояртæ. 
Æрра 
Барис, Барис! Николкайы сывæллæттæ нæуадзынц. 

Паддзах 
Радтут ын исты. Цæуыл кæуы? 
Æрра 
Николкайы гыццыл сывæллæттæ нæуадзынц... 
Аргæвдын сæ кæн, гыццыл паддзахы фырты куьц 
аргæвстай, афтæ. 
Бояртæ 
Фесæф ардыгæй, æрра! 
Æрцахсут сæлхæры! 
Паддзах 
Ныууадзут æй, ыскув мæн тыххæй, мæгуыр Николка. 
{Ацæуы) 
Николка (йæ фæстæ) 
Нæ, нæ! Паддзах Ироды тыххæй кувын нæ фæччы - 
хуыцау бар нæ дæтты. 
СЕВСК 
Фæлитой, йæ алыварс йæхиуæттæ. 
Фæлитой 
Кæм ис уацайраг? 
Лях 
Ам. 
Фæлитой 
Мæнмæ йæ ’рбакæнут. 
Æрбахызт уырыссаг уацайраг. 
Ды чи дæ? 
Уацайраг 
Мæскуыйаг æлдар дæн, Рожнов. 
Фæлитой 
Æфсады рагæй дæ? 

Уацайраг 
Мæйы бæрц дзы уыдзынæн. 
Фæлитой 
Рожнов, цымæ дæм худинаг нæ кæсы, 
Куыд рацыдтæ мæ ныхмæ? 
Уацайраг 
Цы бакæнон, мæнæй кæнгæ уый нæу. 
Фæлитой 
Хæцыдтæ ды Севскы цур? 
Уацайраг 
Дыууæ къуырийы фæстæ 
Мæскуйæ ’рцыдтæн æз, йæ уæлвæд тохæн. 
Фæлитой 
Цы аразы Годунов? 
Уацайраг 
Кæй фæхæрд ис, уый тынг маст кодта ууыл, 
Стæй кæй фæцæф ис Мстиславский, ууыл дæр, 
Æвæстиатæй Шуйскийы ыскодта 
Æфсæдты командæгæнæг. 
Фæлитой 
Æмæ Басмановмæ 
Цæмæн фæсидтис тагъдыл уый Мæскуымæ? 
Уацайраг 
Басмановæн сыгъзæрин радта паддзах 
Йæ лæггæдты тыххæй, ныр бады уый 
Паддзахы Сагъæсдоны. 
Фæлитой 
Йæ сæр æфсады тынгдæр хъуыд. 
Мæскуыйы та цы цæуы? 
20* 

Уацайраг 
Хуыцауы руаджы уым сабыр у ныр. 
Фæлитой 
Куыд у? Æнхъæлмæ мæм кæсынц? 
Уацайраг 
Хуыцау йæ зонæг; ныр 
Дæу тыххæй уым ныхас кæнын кæм уæндынц. 
Кæмæн уый тыххæй ралыг кæнынц йе ’взаг 
Кæмæн йæ сæр, о, ахæмтæ цæуы уым! 
Æрвылбон мард. Сты ахæстæттæ йедзаг. 
Зæгъгæ, æртæйæ фæзуаты лæууынц, 
Сæ алварс, халонау, дзырдхæссæг зилы, 
Паддзахæн та куы февдæлы йæхи, 
Уæд бафæрсы дзырдхæсджыты йæхæдæг. 
Тæрсынц бæллæхæй, ’мæ хæцынц сæ дзыхыл. 
Фæлитой 
Барисы адæмы цард у хæлæггаг! 
Куыд ысты ’фсад та? 
Уацайраг 
Цы сын у? Конд сты, ’фсæст, Æппæтæй разы. 
Фæлитой 
Æмæ бирæ сты? 
Уацайраг 
Хуыцау йæ зонæг. 
Фæлитой 
Иу æртын мины уыдзысты? 
Уацайраг 
Гæнæн ис уой фæндзай дæр. 
Фæлитой ныхъхъуыды кодта. 
Йæ алыварс чи исуыдон кæрæдзимæ кæсынц. 

Фæлитой 
Уæдæ мæн тыххæй уе ’фсады цы дзурынц? 
Уацайраг 
Дæ бæрзонддзинады тыххæй цы дзурынц, 
Ды, дам, (мæсты мæм ма су) дæ къæрных, 
Фæлæ бæдæйнаг. 
Фæлитой (худгæйæ) 
Æз сын хъуыддаджы уый 
Ысбæлвырд кæндзынæн, мах Шуйскиимæ 
Хæлæрттæ, нал кæсæм æнхъæлмæ, цæй, 
Уыдзæнис райсом тох æмæ йæ охыл 
Кæнын сымахæн арфæ. {Ацæуы) 
Иууылдæр 
Æгас цæуæд Димитр! 
Лях 
Уыдзæн тох райсом! 
Фæндзай мины сты уыдон, 
Æдæппæт мах фынддæс мины уыдзыстæм. 
Æрра ыссис. 
Иниæ 
Хæлар, уымæн цы у? 
Ис фондзсæдæ уырыссаджы фаг хъомыс 
Æрмæстдæр иу полякмæ. 
Уацайраг 
Зæгъыс ды афтæ, фæлæ хъуыддаг тохмæ 
Куы ’рцæуа, уæд нæ бауæнддзынæ уымæ. 
Лях 
Къæйных уацайраг, куы дæм уаид æхсаргард, 
Уæд дын æз амæй [амоны йе 'хсаргардмæ)сæхгæнин 
дæ дзых. 

Уацайраг 
Уырыссаг та æхсаргардæй цы кæны: 
Æз дын æуымæй дæр 
(амоны йæ тымбылкъухмæ) 
фæуыдзынæн дæ фаг, 
Æнæсæр! 
Лях æм сæрыстырæй кæсы æмæ æнæдзургæйæ ацæуы. 
Иууылдæр худынц. 
ХЪÆД. МÆНГДИМИТР, ПУШКИН. 
Фалдæр хуыссы мæллæг бæх. 
Мæнгдимитр 
Мæ мæгуыр бæх, куыд рæвдзæй тахтис абон 
Йæ фæстаг тохмæ, базыртæ йыл цыма 
Æваст æрзад, цæфæй дæр мæ ыскъæфта 
Мæ мæгуыр бæх! 
Пушкин (сабыргай) 
Цæуыл тыхсы! Йæ бæхыл! 
Æмæ не ’фсæдтæ та афтæмæй бынтондæр 
Æрцыдысты дæрæн! 
Фæлитой 
0, байхъус, чизоны, 
Уæззау цæфæй сæццæ фæцис æрмæст 
Æмæ кæны улæфгæ. 
Пушкин 
Цытæ дзурыс! Мæлгæ кæны. 
Фæл итой (фæцæуы йæ бæхмæ) 
Мæ мæгуыр бæх!.. Цы гæнæн ис? Йæ идон 
Æмæ йын йе ’гъдæнцой куы сисин. Уадз, 
Сæрибарæй ыссара уый йæ мæлæт. 
(Райхæлдта бæхæн йæ саргъ, идон æмæ æгъдæнцой). 

Æрбацыд цалдæр яяхы. 
Уæ бон хорз, уæздæттæ! 
Цæмæннæ уынын Курбскийы æз уе ’хсæн? 
Æз федтон абон тохы гуылфæнмæ 
Йæхи уый фехста, ’хсаргæрдтæ йæ алварс 
Тæмæнтæ калдтой, гъе, фæлæ уæддæр 
Бæрзонддæрæй-иу йе ’хсаргард фæзындис, 
Тыхджындæр иннæтæй нæрыд йæ хъæлæс, 
Кæм ис мæ бæгъатыр? 
Лях 
Уый тохы быдыры фæмард. 
Фæлитой 
Йæ ном уæд кадджын, уæд æнцой йæ удæн! 
0, иугæйттæ ма аирвæзтис махæй. 
Уæйгæнджытæ! Запорожаг налаттæ, 
Æлгъыст уæ ном! Сымах нæ бабын кодтат - 
Сæ бон нæ бацис ’ртæ минуты ’рлæууын 
Сæ ныхмæ! Багъæцæт! Фæлæууæтуыдон! 
Сæ алы дæсæммæ дæр ауындзæн æнхъæлмæ 
Кæсы. Абырджытæ. 
Пушкин 
Кæй фæнды аххос ма уæд, 
Уæддæр æрцыдыстæм дæрæнгонд мах, 
Куынæггонд. 
Фæлитой 
Уæлахиз, афтæмæй уыдис нæ къухы; 
Сæ раззæгты фæцæй цъист кодтон æз - 
Фæлæ нын немыц тынг ныхкъуырд лæвæрдтой; 
Хуыцауыстæн, бæдæйнæгтæ сты уыдон, 
Æмæ сæ сараздзынæн æз фæстæдæр 
Мæхицæн кадджын дружинæ æнæмæнг. 
Пушкии 
Æхсæвиуат кæм æркæндзыстæм абон? 

Фæлитой 
Йæ астæу хъæдæн. Ам цæмæй æвзæр у? 
Сæумæцъæхæй мах ацæудзыстæм Рыльскмæ. 
Хæрзæхсæв ут. 
(Æрхуыссыд зæххыл, йæ сæры бын бакодта саргъ æмæ бафынæй). 
Пушкии 
Хæрзфынтæ, паддзахы фырт! 
Дæрæн æрцыд, йæ къæхты фæрцы фервæзт, 
Фæлæ у сабийау бынтон æвæлмас; 
Хъысмæт æй хъахъхъæны æнæгуызавæ; 
0, мах дæр бахъæудзæн фæлæууын фидар. 
Мæскуы. Паддзахы палатæтæ. 
Барис, Басманов. 
Паддзах 
Уый фембылды, цы пайда нын исуымæй? 
Нæ къухы бафтыд ницæйагуæлахиз. 
Æрымбырд кодта ног йæ пырх æфсæдтæ 
Æмæ нæм ныр Путивлы ’рдыгæй ’взиды. 
0, уыцы дуг нæ хъайтартæ цы кусынц? 
Лæууынц Кромы цур, уым армыдзаг хъазахъхъ. 
Кæл-кæлæй худынц, уыдоныл дзыхы дзаг. 
Уый диссаг нæу! Æппын сæ нæ дæн разы, 
Дæу уыдонæн ыскæнон хъуамæ хистæр; 
Мыггаг нæ, скæнон зонды хъуамæ балхон; 
Сæ хъал сын мурмæ дæр нæ хъæуы дарын; 
Нæ уыдзысты мæнæй, æз зонын, разы, 
Мæн бахъæудзæни се ’гъдау скуынæг кæнын, 
Мæлæтхæссæг у уый. 
Басманов 
Цæрæнбонты разрядон чингуытæ 
Нæ адæмæн æдзух ыстыр маст хастой: 
Сæ иутæ уæлдæр иннæтæй æвæрдтой 
Сæхи, æмæ цы бон басудзой арты, 
Уыдзæн уый арфæйаг æнусмæ. 

Паддзах 
Нæу уыцы бон ныр дард; 
Нырма уал адæмы æрсабыр кæнон æз, 
Стæй фендзыстæм. 
Басманов 
0, уыдонмæ цæмæн хъæуы кæсын? 
Ызмæстытæм æмхиц сты рагæй адæм: 
Иæ къæбæлтæ бæх сираг афтæ ’хсыны; 
Йæ фыдмæ хатт тырын фырмæстæй ’взиды; 
Фæлæ уæддæр фæтæхы барæг бæхыл, 
Йæ фыды коммæ бакæсы тырын. 
Паддзах 
Иæ барæджы хатт рарæцугъы бæх, 
Йæ фыды дæлбар фырт нæ вæййы ’нусмæ. 
Ис карз мадзæлттæй адæмæн æрхæцæн 
Æрмæсг сæ рохтыл, дзырдта-иу Иоанн, 
Йæ бындар дæр хъуыды кодта раст афтæ. 
Нæ, адæм хорз нæ базондзысты никуы: 
Нæ зæгъдзысты дæ хорз ракæндæн бузныг; 
Ыстъигъ сæ, мар сæ - ’взæрдæр дын нæ уыдзæн. 
(Æрбахызт боярин) 
Цы ’рцыдис? 
Боярин 
Æрбакодтой фæсарæйнаг уазджыты. 
Паддзах фæгæдзæ кæн. 
Цом, райсон сæ, Басманов, 
Æрлæуу мæм ам, фæнды ма мæ дæуимæ 
Ныхас кæнын. 
(Ацыдис) 
Басманов 
Нæ паддзах у ыстыр уды хицау. 
Хуыцау зæгъæд æмæ цы ныцъист кæна 
Æлгъаг Отрепьевы æмбойны уый, 
Нырмауый хорзæй бирæ сараздзæнис 
Уæрæсейæн, цы стыр фæнд æм фæзынд. 

Хъæуы йæ ноджы сцырын кæнын тынгдæр, 
Цæмæй æрцæуа уыцы фæнд æххæст. 
Цытæ бафтдзæнис уæд мæнæн мæ къухы, 
Куы асæтта бояртæн уый сæ сыкъа! 
Кæм ис мæнæн ныхмæлæуджытæ тохы; 
Йæ фыццаг хæлар паддзахæн уыдзынæн... 
Цы нæ вæййы...Цы хъæлæбаууый? 
Ныхъхъæр кодтой фæдис, паддзахы фæсдзæуинтæ сæмтъеры сты, 
ралидз-балидз кæнынц, æрлæууынц æмæ сусу- бусу райдайынц. 
Сæ иу 
Тагъддæр дохтырмæ! 
Иннæ 
Патриархмæ тагъддæр! 
Æртыккаг 
Йæ фыртмæ, йæ фыртмæ дзуры! 
Цыппæрæм 
Сауджынмæ фæсидут! 
Басманов 
Цы ’рцыдис? 
Фæндзæм 
Паддзах фæрынчын. 
Æхсæзæм 
Паддзах мæлы. 
Басманов 
0, хуыцау! 
Фæндзæм 
Уый къæлæтджыныл бадт æмæ æрхаудта - 
Туг рацыдис йæ дзых æмæ йæ хъустæй. 
Паддзахы рахастой бандоныл; йæ цуры сты паддзахы бинонтæ æмя> 
бояртæ иууылдæр. 

Паддзах 
Мæ фыртимæ мæн иунæгæй ныууадзут, 
Цæугæут иннæтæ. 
Иууылдæр ацыдысты. 
Мæлын; 
Ныттыхсон дыл, хæрзбон, мæ фырт, ныртæккæ 
Райдайдзынæ паддзахиуæг кæнын... 
Хуыцау, ныртæккæ ’рлæудзынæн дæ разы, 
Фæлæ ма, цымæ, ис мæнæн рæстæг 
Цæмæй мын барст мæ тæригъæдтæ ’рцæуой?! 
Фæлæ, мæ фырт, мæнæн ды дæ зынаргъдæр 
Мæ уд ирвæзын кæнынæй...уæд афтæ! 
Æз паддзахæн йæ дæлдæрæй гуырд дæн 
Æмæ мæлгæ дæр акодтаин хъуамæ 
Æз ахæмæй, фæлæ ысдæн паддзах, 
Цы хуызы? Уымæй ма бафæрс ды мæн? 
У фаг; кæй дæ уæрыккау ды æназым, 
Æмæ рæстагæй суыдзынæ паддзах. 
Æз иунæгæй дзуапп ратдзынæн хуыцауæн... 
Мæ фырт, мæнг ныфсытæ дæхицæн ма ’вæр, 
Æнæхъуджы дæхи дæхæдæг ма сай - 
Хæццæ дуджы паддзахы рохтæ райстай: 
У ацы ’нахуыр фæлитой тæссаг гуырд, 
Æбуалгъ æндæрг ын рухс кæны йæ фæндаг... 
Æз разамынды хъуыддæгты фæлтæрд дæн 
Мæ сабибонтæй фæстæмæ æмæ 
Ныцъист кодтаин змæнтджыты æнæмæнг; 
Рызтысты-иу мæ койæ дæр фыртасæй; 
Хъæрæй дзурын нæ уæндыдысты уыдон. 
Фæлæ æвзонг дæ ды нырма, æвæлтæрд, 
Хæццæ дуджы куыд кæндзынæ бæстæйæн 
Ды разамынд, куыд халдзынæ сæ хинтæ? 
Ыстыр хуыцау, уый базыртæ ныссадзы 
Æвзонгадыл, æдыхæн та тых дæтты... 
Мæнмæ ды байхъус, равзар ды дæхицæн 
Уынаффæгæнæг, уæд зæронд, куырыхон, 
Фæлæ бояртæй, адæмы ’хсæн кадджын, 
Зæгъæм, уæд Шуйский. Бахъæудзæн дæ ’фсадæн 

Фæлтæрд балхон. 0, хорз уаид Басманов, 
Уыдзæн бояртæн хъыг, фæлæуу сæм фидар. 
Ды-иу мæ фарсмæ сагъæсдоны бадтæ 
Гыццылæй дæр, ды хъуыддæгтæ æмбарыс; 
Мæ фæстæ сæ кæн дарддæр, ма сæ фæив, 
Æмæ нæ фæцуддзæнис уæд нæ бæстæ. 
Æз хъуамæ ’фхæрын райдыдтаин ногæй 
Æгоммæгæсты, айв мын мæ бардзырд 
Æмæ дæуæн дæр уæд кæндзысты арфæ 
Дæ хицонау, куы ссис паддзах йæ фæстæ 
Уый Грозныйæн, уæд æй уæларвмæ систой. 
Куыд цæуа рæстæг, цадæггай ды афтæ 
Дæхимæ ’рбалвас паддзахады рохтæ, 
Ныр сæ цъус ауадз, фæлæ сæ уæгъд ма скæн... 
Æндæрбæстæгтæм хорз цæстæй ды ракæс, 
Æууæнд сыл, аргъ сын се службæйæн кæн. 
Йæ фæткойтæ ды динæн карзæй хъахъхъæн; 
У мадзура, æнæхъуаджы йæ хъæлæс 
Ыстыр паддзахæн ма хъуамæ айзæла; 
Уый раст сыгъдæг дзæнгæрæджы зæллангау 
Бæрæгбонты, гъе, масты бонты хъуамæ 
Æрмæстдæр хъуыса. Дæу рæхджы йæхимæ 
Сылгоймаджы хуыз райдайдзæн æлвасын. 
Фæдзæхсын дæ: дæ сыгъдæгдзинад хъахъхъæн, 
Дæ цæсгомыл ды макуы рацу комдзог, 
Куы ныссæдзай фыдхъуыддæгты æвзонгæй, 
Уæд тарæрфыг, гъе, тугмондагуыдзынæ 
Зæры бонты, æмæ уыдзынæ зондцух. 
Дæ бинонтæн ды къухдариуæг кæн; 
Нымай дæ мады, у дæхицæн хицау - 
Паддзах æмæ лæг дæ; дæ хойы уарз, 
Йæ сæрыл хæцæг иунæг ды дæ гъеныр. 
Феодор (Йæзонгуытыл æрлæууыд) 
Нæ, цæр, æмæ паддзахиуæг æнусмæ 
Ды кæн, æнæ дæу фесæфдзыстæм мах. 

Паддзах 
Мæ цард фæуы - ’ныббадтис фæлм мæ цæстыл, 
Мæрдон уазал мыл ихæнриз æфтауы... 
Æрбацыдысты патриарх, сауджынтæ, сæ фæстæ бояртæ. Успаддзахæн 
хæцынц йæ къухыл. Паддзахы чызг хæкъуырццæй кæуы. 
Уым чи ис? 
А! Схима ...æлвынынмæ мæ хъавут... 
Æрцыд рæстæг, ысуыдзынæн моладзан - 
Æмæ мын хатæн сау табæт уыдзæнис... 
Фæгæдзæ кæн, нæ хицау патриарх, 
Нырма паддзах дæн, байхъусут, бояртæ: 
Мæ хъæбулæн ныууагътон æз паддзахад; 
Æмæ Феодорыл бафтаут ныр уе ’ууæнк, 
Мæ хæлæрттæ... Басманов...æз уæ курын, 
Цæмæй йыл уат сымах æнусмæ ’нувыд! 
Нырма уый тынг æвзонг æмæ сыгъдæг у... 
Хæрут мын ард? 
Бояртæ 
Хæрæм! 
Паддзах 
Æз разы дæн сымахæй. 
Ныббарут мын мæ тæригъæдтæ, хъыгтæ, 
Мæ хъал æмæ мæ сонт митæ, мæ зылын.. 
Сыгъдæг фыд, ныр æрбаввахс у, цæттæ дæн. 
Райдыдта моладзанмæ æлвынны æгъдау. 
Сылгоймæгты уадзыгæй ахæссынц. 
СТАВКÆ 
Басманов æрбакодта Пушкины 
Басманов 
Цы дæ ’рбахаста, хъусын дæм лæмбынæг. 
Уæдæ мæнмæ дæу уый ’рбарвыста, зæгъыс? 

Пушкин 
Фæнды йæ, ды цæмæй ысуай йæ хæлар, 
Фыццаг министр скæнынмæ дæ хъавы. 
Басманов 
Ыстыр бынат мын радта Феодор дæр, 
Мæн сæвæрдта уый йе ’фсæдты балхонæй, 
Мæн тыххæй ницæмæ ’рдардта уый чинтæ 
Æмæ боярты хъыг дæр. Ард бахордтон 
Æнувыд ыл кæй уыдзынæн æз уымæй. 
Пушкин 
Ард бахордтай ды паддзахы бындарæн, 
Закононæн, кæй зæгъын æй хъæуы, 
Фæлæ ныр уымæй законондæр чи у, 
Кæд уый ныртæккæ у сæрæгас, уæд. 
Басманов 
Æгъгъæд у, Пушкин, цæй, 
Æнæхъуаджы ныхæстæ мын ды ма кæн, 
Æз зонын чи у уый. 
Пушкин 
Литва æмæ Уæрæсе 
Димитырыл уый банымадтой раджы, 
Æниу æз уый тыххæй цы хъуамæ зæгъон. 
У чизоны, æцæгæйдæр, Димитыр, 
У чизоны фæлитой дæр, хуыцау 
Йæ зонæг, фæлæ уæддæр бæлвырд у, 
Кæй бахъæудзæн Барисы фырты радтын 
Мæскуыйы уымæн. 
Басманов 
Æз цалынмæ æвзонг паддзахы фарс уон, 
Уæдмæ æнæмæнгуый паддзах уыдзæнис; 
Хуыцауæн табу, ис нæм фаг æфсæдтæ! 
Æз сын кæндзынæн фидардæр сæ ныфс, 
Сымах та ныфс кæмæй æвæрут цымæ? 
Мнишекæй, хъазахъхъаг Карелайæ? 

Æниу æдæппæт аст мины йедтæмæ 
Куыннæ стут. 
Пушкин 
Фæрæдыдтæ: о, уыйбæрц дæр мах не стæм - 
Зæгъдзынæн дын æй, ницæйагу не ’фсад, 
Нæ хъазахъхъæгтæ ’рмæстдæр хъæуты стъигъынц, 
Сæхицæй ’ппæлынц поляктæ, ’мæ нуазынц, 
Цы ис зæгъæн уырыссæгтæй та...ницы... 
Нæ бамбæхсдзынæн æз дæуæй рæстдзинад; 
Фæлæ цæмæй ыстæм тыхджын, Басманов? 
Æфсæдтæй, кæнæ полякты æххуысæй, 
Бынтондæр нæ, ’рмæст адæмы хъуыдыйæ, 
Димитыры æнтыст лæууы дæ зæрдыл, 
Куыд-иу бацахста æнæ иунæг гæрахæй 
Уый сахартæ, куыд-иу ысбастой адæм 
Æгоммæгæс балхонты, уый нæ уыдтай, 
Кæнæ нырма Барис куы уыд сæрæгас, 
Уæддæр куыд кодтой уе ’фсæддонтæ зивæг 
Йæ ныхмæ схæцынмæ! Ныр та куыд уыдзæн?.. 
0, басæтт ыл, Басманов, у æрæджы, 
Ныр нал хъæуы хæсты быдыры ’змæнтын 
Афтид фæнык: дæ бархъомыс, дæ зондæй 
Нæ фæуыдзынæ махыл ды уæлахиз, 
Æмæ уæдæ хуыздæр фæндаг ды равзар, 
Хъæуы Димитры расидын паддзахæй, 
Уæд балхæндзынæ уымæн ды йæ зæрдæ? 
Дæ хъуыды зæгъ. 
Басманов 
Уый сом бæрæг уыдзæнис. 
Пушкин 
Ь1сразы у. 
Басманов 
Хæрзбон. 
Пушкин 
0, ма стагъд кæн, Басманов. (Ацæуы) 

Басманов 
Уый раст у, рацæудзысты мыл комдзогæй - 
Цы гæнæн ис? Æви мæн дæр æнæмæнг 
Ысбæдтой змæнтджытæ, æмæ мæ радтой 
Отрепьевæн йæ къухмæ? Нæу хуыздæр 
Фæуон æз ацы хъуыддæгтæн сæ разæй 
Æмæ мæхæдæг... Куыд фæсайон мæ ард! 
Æнус-æнус цæудзæн æгад мæ фæдыл! 
Куыд фæсайон æвзонг паддзахы æууæнк, 
Æбуалгъæй йæ куыд ныууæй кæнон гъеныр. 
Нæ вæййы зын лыгъдонæн хинтæ уафын... 
Фæлæ уыдтæн æз паддзахæн йæ уарзон... 
Фæлæ мæлæт.. .гъе, адæмы бæллæхтæ... 
(Хъуыдыты аныгъуылд) 
0, ардæм! Чи ис уым? 
(Ныхситт кодта) 
Бæх мын! 
Фæдис ныццæгъдут. 
АУЫНДЗÆН БЫНАТ 
Пушкин рацæуы, адæм йæ алыварс, афтæмæй. 
Адæм 
Паддзахы фырт нæм боярины рарвыста. 
Цымæ цы хъавы уый зæгъынмæ? 
0, ардæм! ардæм! 
Пушкин (амвоиæй) 
Мæскуыйаг æмбæстæгтæ, 
Паддзахы фырт мын ахæм бардзырд радта: 
Мæ номæй, дам, сын акув ды дæ сæрæй. 
(Кувы сын) 
Зындгонд уын у: ыстыр хуыцауы руаджы 
Паддзахы фырт куыд фервæзтис мæлæтæй; 
Йæ фыдгулы марынмæуый цыдис, 
Фæлæ йæ бæсты бафхæрдта Барисы 
Хуыцау. Ыссис Уæрæсейæн йæ хицау 
Димитыр; сæркъулæй йæм æркодта йе ’фсад 
Басманов дæр, кæй йыл уыдзысты ’нувыд 

0, бахордтой йын уый сæраппонд ард. 
Ыстыр уарзтимæ уæм цæуы Димитр. 
Уæдæ ныр Годуновы фырты сæрыл 
Сымах рахæцдзыстут, сисдзыстут уæ арм 
Закъонон паддзахмæ, ыстыр Мономахæн 
Йæ бындармæ? 
Адæм 
Нæй, ницæй тыххæй! 
Пушкин 
Мæскуыйаг æмбæстæгтæ! 
Цыдис сымахыл стыр фыдтæ кæддæрид 
Æрцæуæггаджы бархъомысы алфæн: 
Фыдмард уæ кодтой, хъизæмар, æххормаг, 
Фыргуыст, æгад - æппæт адæттæ ’взæрстат. 
Димитыр та хæрзиуджытæ кæндзæнис 
Бояртæ, ’лдæрттæ, хæстонтæ, мæгуыртæн, 
Сæудæджертæ, æгас адæмæн иууыл. 
Зæгъут-ма, не стут ахæм цардыл разы, 
Æмбойны дардмæ алидздзыстут уымæй? 
Йæ фыдæлты къæлæтджынмæ уый ’рцæуы 
Фæндвидарæй, ыстыр тыхтæ ис йемæ. 
Уæдæ паддзахæн ма ссарут йæ фыдæх 
Ыстыр хуыцауæн та йæ азар æмæ 
Æцæг паддзахæн райсдзыстут йæ хорзæх; 
Сымах сæркъулæй арвитут æмбойны 
Димитырмæ митрополит, бояртæ, 
Æвзæрст лæгты, уæд дъяконтæ дæр семæ, 
Æмæ паддзахыл бафтауæд уым се ’ууæнк. 
(Æрхызтис) 
Хъуысы адæмы хъæлæба. 
Адæм 
Цæуыл дзурæм? Боярин тынг раст загъта. 
Уæлахиз уæд паддзах Димитр, нæ фыд! 
Зæхкусæг амвоныя 
0, адæм! Кремлмæ! Паддзахы галуанмæ! 
Цæуæм! Барисы къæбылайы сбæттæм! 

Адзгм (фæлидзынц æмгуырæй) 
Ысбæттæм æй, ’мæ йæ нывзилæм фурды! 
Æгас цæуæд нæ фыд, паддзах Димитыр! 
Дæ хай мæлæт уæд, Годуновы мыггаг! 
КРЕМЛЬ. БАРИСЫ ГАЛУАН 
Тыргъы цур хъахъхъæнджышæ. 
Федор рудзынджы цур. 
Мæгуыргур 
Чырыстийы алфæн, исты ма мын радтут! 
Хъахъхъæнджытæ 
Дæхи айс, ахстытимæ дзурыны бар нæй. 
Феодор 
Ацу, зæронд лæг, æз дæуæй мæгуырдæр дæн, ды 
сæрибар уæддæр дæ. 
Ксения пæлæзы бацæуы рудзынгмæ. 
Адæмæй иу 
Æфсымæр æмæ хо! Мæгуыр сывæллæттæ, раст 
къалатийы цъиуты хуызæн. 
Æндæр 
Кæмæн тæригъæд кæнай,уый ссардтай! 
Æлгъыст мыггаг! 
Фыццаг 
Сæ фыд уыдис фыдгæнæг, сывæллæттæ æнæазым ысты. 
Æндæр 
Фæткъуы фæткъуыбæласæй дард не ’рхауы. 
Ксения 
Ме ’фсымæр, ме ’фсымæр, цыма нæм бояртæ ’рбацæуынц! 
Феодор 
Мæнæ Голицын, Мосальский. Иннæты нæ зонын. 

Ксения 
Ах, æфсымæр, мæ зæрдæ нырризы! 
Голицын, Мосалъский, Молчанов æмæ Шерефединов. 
Сæ фæстæ æртæ хæстоны. 
Адæм 
Рауадзут сæ, рауадзут. Бояртæ ’рбацæуынц. 
Бацыдысты хæдзармæ. 
Адæмæй иу 
Цæмæ ’рбацыдысты? 
Иннæ 
Æвæццæгæн, Феодор Годуновæн паддзахы алфæн ард хæрын 
кæнынмæ. 
Æртыккаг 
Æцæг афтæ у? - Хъусут, цы хъæлæба хъуысы хæдзарæй! 
Фæдис, хыл кæнынц... 
Адæм 
Хъусут? Хъыллист! - Уый сылгоймаджы хъæлæс у - бацæуæм! - 
Дуæрттæ ’хгæд сты - хъæртæ нал хъуысынц. 
Байгом сты дуæрттæ. Мосалъский рахызт тыргъмæ, 
Мосалъский 
Адæм! Мария Годунова æмæ йæ фырт Феодор марг банызтой. 
Мах сын федтам сæ мæрдтæ. 
Адæм фыртыхстæй ницы дзурынц. 
Цæмæннæ исты дзурут? Ныхъхъæр кæнут: æгас цæуæд 
Димитр Иваны фырт! 
Адæм æдзынæгæй лæууынц. 
Кæрон 
1825 аз. 

Иван Бунин 
СЫФТÆРЫЗГЪÆЛÆН 
Хъæд, растдæр аргъæутты гæнах, 
Зæрингъуыз, бур æмæ сырх-сырхид 
Лæууы, кæлæнгæнæг цырагъ 
Йæ сæрмæ æрдузæн ыссыгъди. 
Бæрзытæ бур-бурид рæгъæй 
Æрвон цъæхы тæмæнтæ калынц. 
Мæсгуытау нæзытæ - фынæй, 
Гæзæмæ сыл æртыхсти талынг, 
Тæгæрты ’хсæн зынынц цъæхæй 
Гæппæлтæ-рухсдзæуæнтæ, афтæ, 
Цыма сты рудзгуытæ, цæмæй 
Кæсой сæ сыфтæртæ цъæх арвмæ. 
Хъæд назы тулдзы тæф кæны, 
Сæрддæргъы бахус ис зынг хурмæ, 
Идæдзау, ’рхуым фæззæг фæзынд, 
Йæ хъулон гæнах ссардта рухсæй. 
У æрдуз ныр афтид, æмыр, 
Æрмæст уæрæх кæртæн йæ астæу 
Рæууддзæфмæ кæны зыр-зыр, 
Рæутын, æвзистау ’рттивы растдæр. 
0, абон хъæлдзæгæй гæлæбу 
Йæхицæн кæрты фаг фæхъазыд, 
Фæлæ ныффæлладис йæ базыр 
Æмæ рæсугъд æрдзæн йæ хъæбул 
Рæутыныл, дидинсыфау, бамыр, 
Цыма хæлуарæгау тын уафы, - 
Йæхи уый хуры хъарммæ тавы, 
У алфæмбылай абон рухс, 
Мæрдон сабыр сты хъæд, цъæх бæрзæнд. 
Гæнæн ис уымæ гæсгæ хус 
Сыфтæрæн фехъусай йæ сæр-сæр. 
Хъæд, растдæр аргъæутты гæнах, 
Зæрингъуыз, бур æмæ сырх-сырхид, 

Æрдузы сæрмæ - раст паддзах, 
Лæууы, æнæсым ыл æртыхсти. 
Сыфтæртæ бæлæсты æхсæн 
Кæм калынц, дзиндзийау, тæмæн; 
Нæ ары уым йæ къæс йæ мæра, 
Уæдæ тæхгæ-тæхын цæмæн 
Ныууасыдис тыхстæй гæркъæраг? 
Фæзынынц, хъазгæ, арвыл хатт 
Пырхытæй сауцъиутæ.-.Хъæлæстæ 
Зæллангæй айзæлынц æваст, 
Æмæ та ног ныссабыр бæстæ. 
0, амонды фæстагуысмытæ 
Бæгуыдæр, ныр æнкъары фæззæг, 
Куы вæййы афтæ сабыр уæзæг, 
Уæд бирæ ахæссынц хъызтытæ. 
Уыдис æнахуыр сабыр хъæд, 
Изæрæхсид ыссыгъдис уæд 
Æмæ йæ зæрингъуыз сырх артæй 
Ныррухс æгасæй гæнах уартæ, 
Ыстæй уый баталынг, хъуынтъызæй 
Ыстулы мæй, æмæ æртæхынц, 
Æрбадынц аууæттæ æртæхыл... 
Ысуазал. Фидиуæг хъызтытæй 
Фæзынд, уый æрдузы æрцард, 
Мæрдонгъуыз тар хъæд ын - хæдзар, 
Æмæ сабыр æхсæвы тары 
Тас фæззæг иунæгæй æнкъары. 
Æндæр у сабырдзинад ныр: 
0, байхъус æм - уый цадæг рæзы, 
Фæтулы мæй æгæрон фæзы, 
Кæны йæ фæлурсæй тæрсын. 
Фæкодта аууæтты цыбыр, 
Æрытыдта уый фæздæг хъæдыл, 
Бæрзонд арвæй нымдзастис ныр 
Æмæ хæссы йæ цæст дæ фæдыл. 
Фæззыгон æхсæвы мæрдон фын! 
Тæссаг уысм, диссæгты рæутæлфын 

Уымæл æвзистгъуыз мигъ ныббадти, 
Ныррухс ис æрдуз ныр, ысафтид. 
Хъæд рухсмæ ферттивы фæрдыгау, 
Йæ рæсугъддзинады æндзыгæй, 
Цыма йæ мæлæт раздæр зоны; 
Ныммыр, цæмæйдæр уыг тæрсы, 
Хъуынтъызæй къалиутæй кæсы, 
Цыдæр маст æй бæрæг æвзоны, 
Ныккæны хатт хъæддаг худт сонтæй, 
Иæхи уый раппары бæрзондæй, 
Йæ фæлмæн базыртæ ысцæгъды, 
Æрбады къутæрыл æхцонæй, 
Æмæ йыл раст цыма нындæгъди, 
Йæ сæр ныттилы уый фæдисæй, 
Йæ цæстытæ фæйнæрдæм зилы, 
Цыма йын рахауынц фырдисæй; 
Хъæд бандзыгау, йæхимид ризы, 
Уый байдзаг рог, фæлурсгъуыз фæлмæй, 
Рæусыфтæрты сымæр уымæлæй... 
Æнхъæлмæ ма кæс: райсом хур 
Нæ хъаздзæн арвыл. Фæлм, къæвдатæ 
Нæ уадзынц хъæдмæ рухсы мур, 
Сæхæдæг ын кæнынц ныр пъатæ, 
Дзæгъæлы ацы ’хсæв нæ ацыд! 
Йæ риуы фæззæг арф нымбæхсдзæн, 
Æгомыг æхсæвы цы рацард, 
Гæнахмæ иунæгæй фæтæхдзæн, 
Йæхиуыл дыуæрттæ ныхгæндзæн: 
Уадз, абухæд къæвдамæ тар хъæд, 
Тæхæнт æхсæвтæ уазал, тарстæй 
Æрдузы бирæгъы цæстытæй. 
Æрттивæнт, рухсгæнгæ, зынджытæ. 
Цыма дзæгъæл гæнах у хъæд, 
Ныттар ис уый, йæ хуыз фæивта, 
Фæзылдис дзы сентябрь кæд, 
Йæ цар ын ранæй-рæтты систа, 
Уымæл сыфтæртæ ’ркалдта зæххыл, 
Æруарыд чырс æхсæвы цъæхыл, 
Уый алцы амардта, ныр тайы... 

Сыкъатæй уасынц дард быдырты, 
Сæ æрхуы зæлтæ хъустыл уайынц, 
Цыма ныбогъ-богъ кæнынц сырдтæ 
Æнкъардæй, хуымты ’хсæн æмбырдæй. 
Бæлæсты уынæры æхсæнты 
Дзæбидыры сыкъа нынниуы 
Уæлрындзæй, комы арфы сæфы, 
Æндзары с’ амæттагыл куыйты, 
Сæ зæлланг хъæлæсты хъæрахст 
Хæссы ныр уады уынæр дард. 
Раст ихау уазал къæвда уары 
Сæ сæрмæ хъазты хъæртæ зæлынц, 
Сæ бал йæ фæндаг дардмæ дары, 
Ивгъуыйынц бонтæ. Мæнæ фæздæг 
Сæумæйæ арвмæ ленк кæны, 
Сты хъæдтæ сырх, у сабыр уæзæг, 
Уый уазал æвзисты зыны. 
Йæ фæлурс цæсгом зæхх ныхсадта, 
Ыскодта хъулон кæрц йæ уæлæ, 
Ивгъуыдмæ тахт йæ рæстæг уадау,- 
Фæстаг боныл ма хъæды ’мбæлы, 
Фæстаг хатт рахызт тыргъмæ Фæззæг, 
Уыдис уый раздæрау æрхæндæг, 
Афтид у, уазал у ныр кæрт, 
Дыууæ гæдыбæласы ’хсæнæй 
Цъæх-цъæхидæй йæм разынд тæрф, 
Æдзæрæг цъыфдзаст та - фæтæнæй 
Æмæ дард Хуссармæ фæндаг: 
Раст уырдæм дымгæтæй, тымыгътæй, 
Зымæгон уазæлттæй, хъызтытæй 
Фæдисæй мæргъты бал фæтахт. 
0, уырдæм Фæззæг дæр сæумæйæ 
Фæтæхдзæн иунæгæй, хъæрзгæйæ, 
Йæ гæнах уæд æхсæвæй-бонæй 
Афтид хъæды лæудзæнис гомæй. 
Ныббар, тар хъæд! Ныббар, хæрзбон, 
Уыдзæнис талас бон, фæлмæн, 
Тагъд хъæдмæ ’ртæхдзæн ног бæлццон,- 

Фæзындзæн та фæлмæн сæлфынæг,- 
Æвзистæй калдзæнис тæмæн,- 
Æрхуым уæзæг, сабыр, хæрзфынæй. 
Æнахуырæй зындзысты ацы 
Æдзæрæг æмæ уазал бон, 
Афтидæй гæнах, хъæды алцы 
Сабыр хъæутæ, гъе, арв - бæрзонд 
Æмæ æнæкæрон быдыртæ! 
Кæндзысты цинтæ, уæд хъылдымтæ, 
Мыстулджытæ, мыстытæ, уырдтæ, 
Сæлабыртæ æмæ тæрхъустæ 
Кæндзысты хъæпæнтæн хъæбыстæ 
Æмæ сæм тавдзысты сæ рустæ. 
Фæлæ, хъæддаг шаманау, кафгæ, 
Æрбатондзысты уæд Тайгамæ - 
Дымгæтæ Тундрæ, океанæй, 
Æхсдзысты миттъыфылты хъалæй, 
Сæ ниудæй-иу нырриздзæн сырд, 
Æрцæудзæн зæронд гæнах пырх, 
Лæудзысты ма æрмæст йæ михтæ 
Æмæ кæсдзысты сабыр, джихæй, 
Фæлæ сыл сараздзысты ногæй 
Дымгæтæ ’взист галуантæ ихтæй, 
Æмæ æрвон цъæхы, уæлвонгæй 
Зындзысты зæдбадæнты сихтау, 
Æхсæв та се ’хсæнæй фæлмытæн 
Ыссудзысты æрвон æртытæ, 
Æмæ æваст Æрфæны фæд 
Нырттивдзæн, цыма бахудт зæд, 
Куы кала рухс фыдуазал арт, 
Цыма ыссыгъдысты хъæпæнтæ, - 
Уый калы стъалыбардз тæмæнтæ. 

Алыксандр Твардовскии 
* * * 
Мæ аххос нæу, уый зонын æз æххæстæй, 
Кæй не ’рцыдысты иннæтæ фыдхæстæй, 
Кæй баззад уым чи хистæр, чи кæстæр. 
Æмæ бынтондæр ууыл нæу мæ дзырд, 
Сæ фервæзын кæнын мæ бон кæй уыд, 
Дзырд ууыл нæу, фæлæ уæддæр, уæддæр... 

Вильям Шекспир 
ГАМЛЕТЫ МОНОЛОГ 
Уон æви ма уон - афтæ лæууы фарст: 
Цы у хуыздæр, - æркъул кæнон мæ сæр 
Мæнгард хъысмæты риссаг фæтты раз 
Æви лæууон фыдбылызты фурдæн 
Йæ ныхмæ карзæй? Амæлын, мæрдфынæй - 
Мæт æмæ мингай хъизæмæрттæн у 
Сæ кæрон фын, æнцон у уый зæгъын, 
Кæй нæ фæнды йæ адзал ахæм уа, 
0, амæлын, мæрдон фынæй, мæрдфынæй! 
Æмæ фынтæ уынын? Раст уый у зын; 
Цы фынтæ фендзæн лæг мæрдон фынæйæ? 
Куы ферох кæнæм мах зæххон уынæр, - 
Гъе, уый кæны къуылымпы мах, 
Кæй ныддаргъ вæййынц афтæ тынг нæ хъыгтæ 
Йæ аххос уый у, нæ, æнусы ехсы цæф, 
Тыхджыны ’фхæрд, сæрыстыры кæл-кæл, 
Æнамонд уарзты рис, тæрхонгæнæджы хъал ми 
Нæ бабыхсид нæ иу дæр, о, фæлæ 
Лæгæн куы бауаид йæ бон йæцарды таг 
Хуымæтæг хъамайæ ныллыг кæнын, 
Уæд чи хæссид йæ царды уыцы уаргъ, 
Йæ уæззау царды хидкалгæ, хъæрзгæйæ, 
Куы нæ сæттид зæххон лæджы бархъомыс, 
Куы нæ нын амонид быхсын нæ зынтæ 
Æмæ тырнын æндæр æмбæхст зынтæм? 
0, афтæ махæй аразы тæппудтæ 
Нæ катай, нæ бархъомыс та ’ркалы, 
Йæ базыртæ фæлурс хъуыдыйы раз. 
Сæ хъомысджын тахтæй раст уæд нæ фæндтæ 
Фæиппæрд вæййынц æмæ, оххай, ’васт 
Æрхауынц зæхмæ, фæлæ ныр сабыр! 
Офелия? - Дæ куывдтыты, мæ зæд, 
Мæ тæригъæдты кой æнæмæнг ракæн! 

Данте Адигьери 
КАНЦОНÆ 
Æрыгон доннæ мемæ уыд æмзæрдæ, 
Зæххон рæсугъд цæхæртæ калдта раст, 
Кæм сидтæн æз мæлæтмæ, чызгуым бадтис; 
Æвдæрзтой йæ мæ сонт ныхæсты зæлтæ. 
Мæ хъизæмайраг цæстытæм мын каст 
Æрхуымæй, стæй нырдиаг кодта ’васт, 
Йæ куыдмæ мæнмæ ’рбалыгъдысты уадид 
Æндæр доннæтæ, тынг уыдысты тарст. 
Фæсырдтой чызджы, иу дзы загъта карзæй: 
«Фæуадз дæ фынæй, иуцъус фæу хъалæй". 
Уæд иннæ та: "Фæсур дæхицæй маст, 
Æнæхъуаджы цы кæуыс, цард у уаз». 
Сæнттæ цæгъдын æз цадæгуæд ныууагътон, 
Æмæ ыстæй Мадоннæйы ном загътон. 
Уыдис мæ хъæлæс хъизæмарæй дзаг, 
0, афтæ тынг ыл бандæвтой цæссыгтæ, 
Æмæ нæ фехъуыст никæмæ мæ дзырд: 
Фæлæ æваст æз фырæфсæрмæй ссыгътæн,- 
Куыд ныккодтон мæ уарзтыл чъизи гакк, 
Мæ тъæпп та ногæй сынтæгыл фæцыд, 
Фæсмоны ’нкъарæн мемæ тынг хæцыд, 
Фæтарстысты мын доннæтæ мæ хуызæй, 
Æмæ дзырдтой кæрæдзийæн тыхстхуызæй: 
«Йæ фервæзыныл бакæнæм мах тагъд, 
Кæннод йæ хъул нæ абаддзæни сах!» 
«Ныффæлурс дæ, цы кодтай?» - загътой ’рхуымæй. 
Тыххæй-фыдæй æз ралæмæрстон уæд: 
«0, доннæтæ, зæгъдзынæн уын æппæт! 
Мæ риссаг цардыл æз хъуыдытæ кодтон, 
Æмбæрстон æз, нæ уыдзынæн æвыд, 
Уæдмæ мæ уарзт та кодта сусæг додой, - 
Кæй нæ уыдзынæн хызт рын æмæ сонæй, 

Мæ уды рагæй а хъуыды тæлфыд - 
Рæхджы рæудуне нал фендзæн, Мадоннæ! 
Кæугæйæ загъта, фесхъиудтæн æмбойны, 
Фæсæццæ дæн, мæ зæрдæ тæсæй рызт. 
Уæд базыдтон, кæй дæн хъысмæтæй ’лгъыст, 
Мæ ’риуы ’нæнцой ’нкъарæнтæ зылдысты, 
Кæрæдзийы фæдыл мæнмæ цыдысты. 
Æрра доннæтæ, абухта фыдхъызт, 
Фынæйæ мыл æфтыдтой рис сæ хуызтæ, 
«0, амæлдзæ ды дæр!» - сæ хъæр сын хъуыстон. 
Тæмæстæ бирæ базыдтон мæ фыны, 
Æнæнцой уыд, ыскъæфта мæн уый дард; 
Мæн фестын кодта цавæрдæр бæстæйы, 
Æз федтон лидзæг доннæты кæугæйæ, 
Мæ бон сын баххуыс ницы уыд сæ зыны. 
Хуымæтæг конд, æхстой æгъуыстаг арт, 
Ыстæй та федтон: хуры цæст ныттар, 
Тæхгæ-тæхын фыдмæлæт мæргъты карста, 
Нæ зæххæн та йæ зыр-зыр цыд фыртарстæй. 
Гуыбыр лæг февзæрдис мæ разы, ’нкъард, 
Уый загъта: "Кæд нæма зоныс ды хабар? 
Уæд дын зæгъын, Мадоннæ амард абон". 
Цæссыгкалгæйæ арвмæ æз ыскастæн, 
Æмæ тæхгæйæ федтон зæдты бардз, 
Æрттывтой урсæй, фенхъæлдтон сæ маннæ, 
Мæ сæры хил мæнæн ыслæууыд барц, 
Сæ разæй мигъ, тырысайау уыд растдæр. 
Цыдæр хъæлæсты зарын хъуыст: «Осаннæ». 
Уæд загъта уарзт: «Хъысмæтæн ма уæд барст», - 
Уый у нæ Доннæ, бафынæй æнусмæ, 
Сæнттæ цæгъдгæйæ, æз ысуыдтон рухсмæ 
Йæ фæлурс цæсгом Доннæйæн, мæ зæдæн; 
Уæд уе знаг афтæ, уыцы уысм куыд фæдæн, 
Æрымбæрзтой йыл доннæтæ æнкъард, 
Стæй урс фатæ, йæ хуыз уыдис æвæлмас, 
Цыма дзырдта: «Ирвæзт дæн царды фæлмæй!» 

Æз хъизæмары цин æваст ыссардтон, 
Куы йын федтон æвæсмонæй йæ хуыз, - 
Уæд загътон: «Мæлæт! Сдæ мæнæн æгъуыст, 
Тæмæнтæ калыс, райын дын дæ зардæй, 
Мæ Доннæйæн кæд у йæ зынг ныр хуыст, 
Æрывæрдта йыл фарн уæддæр мыхуыр 
Дæ руаджы, æмæ сдæ мæнæн ныр уарзон; 
Ныр хонын æз дæ дæлдæртæй мæхи, 
Фæзын мæнмæ, дæ бадæнæй æрхиз!» 
Хæрзбон æз афтæ ’нкъард æгъдауæн загътон, 
Фæстæдæр та мæн иунæгæй ныууагътой, 
Тæмæн калгæйæ арв мæнмæ зындис, 
«0, уаз уд, уым дæр сурдзынæ ды рис!» - 
Куы загътон, уæд мæ сæнттæй æз ысуæгъд дæн. 
Канцонæ 
Кæй ысты тынг мæ удимæ æмзæрдæ - 
Ысты йæ хъыгæй цæстытæ фæллад, 
Æуымæн раст, йæ гакк сыл зыны карзæй, 
Æмæ цæмæй æз фервæзон æфхæрдæй, - 
Фыдмæлæтмæ ыскъæфы мæн йæ уад, 
Зæрдæбынæй ныуулæфын фыруарзтæй, 
Лæууы мæ зæрдыл: афтæ кодтон раздæр, 
Мадоннæ ма куы уыдис не ’хсæн уæд. 
Æмæ та уæм æмдзæвгæ ногæй ’рвитын, 
0, доннæтæ, уа хъуамæ рухс йæ фидæн, 
Бынтон ыл ма уа чъизи армы фæд; 
Рæвдаут æй, цæссыгкалгæ уæм сидын, 
Кæуыл у, калы арвыл уый тæмæн, 
Ныууагъта Уарзт хъыгимæ та мæнæн, 
Цæхæртæ калы Беатриче арвыл, 
0, рухс цинты сты зæдтæ уым ныгъуылд; 
Сымах æуымæн, доннæтæ, ныууагъта, - 
Нæ йæ сыскъæфта сау уазал йæ армы, 
Нæ, адæмы знаг, карз æнтæф, æрхуым, 

Æрмæст æй уырдæм йе стыр фарн ысхаста. 
0, уымæй хайджын разындис æмæ 
Бæрзонд арвмæ йæ уды рухс ыстахтис, 
Æмæ ныр уым ыстыр хуыцауы фæндæй 
Йæ уаз галуаны калы уый тæмæн. 
Æрвон хуыцауы цинæй та æрфæнтæ 
Ныррухс ысты, йæ уылæнтæ фæлмæн 
Ивылынц тыгъды, райы сæ йæ цæст, 
0, уымæй хайджын разындис æмæ 
Бæрзонд арвмæ йæ уды рухс ыстахтис. 
0, чи нæ згъалы ризгæйæ цæссыгтæ 
Тæмæссагыл, у чъизи фæндтыл хæст, 
У дурзæрдæ, фæндаг нæ зоны фарнмæ, 
Уый цингæнгæйæ, тоны сындз йæ армæй, 
Æрдумæ уый нæ дары чызджы хъыгтæ, 
Йæ хуыз дзы у æнусбонмæ æмбæхст, 
Фæлæ йæ мæтæй чызгæн тынг фæрыстис, 
Æуый, кæмæ фехъуыст мæлæты сидт. 
Йæ цардыл чызгæн кодта уый фырдис, 
Йæ уд нырма дæр хъæр кæны фæдис. 
0, сау хъыгтæ мæныл фыдтас æфтауынц, 
Мæ зæрдæйыл куы æрлæууы мæ хур, 
Мæ уд æваст уæд райдайы дзыназын; 
Æмæ куы фæсиды мæлæтмæ: «Ратындз!» 
Мæ зæрдæйыл нытыхсы йеуæд рухс, 
Æз райдайын уæд цин уылæнтæ нуазын. 
Фæлæ мæ уд куы байрайы бæллицæй, 
Æртыхсы мыл фыдбылыз уæд æваст, 
Мæ бон фыртыхстæй нал бавæййы лидзын, 
Мæ уды конд мæнæн фæивы маст. 
Æз адæмæй дард райдайын уæд хъаст, 
Ныхъхъæр кæнын дзыназгæйæ, хæрзсидзæр;» 
«0, Беатриче, ды ныр нал дæ, нал!» 
Фæлæ куы ’рдзуры арвæй - свæййын хъал, 
Кæй кæнын хъыг, кæй ызгъалын цæссыгтæ, 
Мæнæй фæлыгъд æуымæн дард æнцой, 
Æмæ ыссис тæригъæддаг мæ хъысмæт, 
Куыд фæивта мæ цард æуыцы уысмæй. 
Мæрдты куы ссардта уаз Доннæ æнцой, 

Нæ зæгъдзынæн, у афтæ уый æнтъыснæг. 
У ме ’взаг, доннæтæ, æндзыг æуымæн, 
Куыд хъыг кæнын, мæ бон зæгъын уый нæу. 
Мæ царды бонтæ ’рвитын æз æрхуымæй, 
Æнхъæлын: цин фæлыгъдис дард мæнæй, 
Вæййын фæлурс, æвиппайды нырризын, 
Мæ зонгæтæ сæхи мæнæй ныр хизынц. 
Узæлгæ мæм Мадоннæ ’рмæст кæсы 
Цъæх арвæй æмæ цин мæнæн хæссы. 
Кæм цæрынц йеныр доннæтæ æхцонæй, 
Фæцу ды уырдæм, ме ’рхæндæг канцонæ, 
Кæддæриддæр-иу уыдоныл дæ хотæ 
Тыдтой рæуцин, уыдысты-иу хъæрмуд, 
Фæлæ ды дæ хъыджы хъæбул, мæ одæ, 
Æмæ уым се ’хсæн ма ’рцæрæд дæ уд. 

* * * 
Дæргъвæтин рæстæг мæн æфхæрдта Уарзт, 
Æдзух уыдтæн йæ бархъомысы дæлбар, 
0, уый мæнæн уыдис ивгъуыды ме ’лдар, 
Ныр та нæ кæнын æз йе руаджы ’нкъард. 
Мæ хъал монцтæ мын кæд фæсырдта дард, 
Йæ зæрдæйы мæ бынат кæд фæдæлдæр, - 
Уæддæр мæ уд нæ зайы цух узæлдæй 
Æмæ йæ номæй æз фæхæрын ард. 
Æцæгæйдæр мæнæн у уарзт мæ хицау, 
0, уый алфæн ныхъхъæр кæны фæдис 
Мæ уд, вæййы Мадоннæмæ мæ сидт. 
Æнæ йæ уарзт йæхи уый хоны сидзæр, 
Фæзынд æмæ та абадт сах мæ хъул, 
Куыд диссаг у, уæд нал вæййын сæркъул. 

* * * 
Мæ дзыназынмæ хъусынмæ æрцæут, 
Хæрзуаг зæрдæтæ, сиды уæм æрхуым; 
Куы нæ хъæрзин, куы нæ ’нкъарин рæхуыст, 
Ыссарин уæд адзал æваст æдзæмæй. 
Æхста мыл рис йæ сау фæттæ æрдзæтæй, 
Æмæ-иу мын нæ уыд бынтон æрхуыст, 
Мæ цæстытæн сæ цырæгътæ сты хуыст, 
Фæхастой сын рыст цæссыгтæ сæ цæхæр. 
Мадоннæмæ мæ риссаг хъæр тæхы, 
Уæ хъустыл-иу сымахæн уый æрцæудзæн, 
0, фат у уый, мæ уд та йын - æрдын. 
Фæхæссы йæм мæ тар хъыгты æхсæрдзæн, 
Мæхи æз рисы иунæгæй æхсын, 
Уадз базона: мæн дæр мæлын фæнды. 
■ХЙ>Ф 

* * * 
Мæнимæ ды кæй дæ тыхджын æмзæрдæ, 
Уый базыдтон æваст æз уыцы уысм, 
Фæлурсæй мæм куы разындис дæ хуыз, 
0, басыгъдис мæ рисæй уæд дæ зæрдæ. 
Æмæ кæй дæн йæ аххосаг дæ сарæн, 
Уый банкъардтон, кæй у мæ бæллиц хуыст, 
Кæй ысхицау æнус мæ удæн рыст, 
Ды дæр æуымæн хъизæмæрттæ ’взарыс. 
Куы бамбæрстон: ныккæндзынæн æрдиаг, 
Дæуæй фæлыгътæн йеуæд æз æваст, 
Дæ цæстытæн мæ басыгъта сæ цæхæр; 
Мæ удæн загътон: «Нæй мæнæн ыздæхæн: 
Ис Доннæимæ ’нæмæнг уыцы уарзт, 
Мæ риссаг цард кæмæн у уаз, фæндиаг!» 

* * * 
Мæ хъуыдыты æхсæн мæнмæ æваст 
Фæзыны Уарзт, йæ уылæнтæ мыл фехсы, 
Мæнмæ кæсы: нæмы мæн уый йæ ехсæй, 
Мæ уд ныхъхъæрзы, бавзарын æз маст. 
Куы февзары йæ тых мæнимæ Уарзт, 
Мæнæй уæд лидзы цард, кæмдæр нымбæхсы, 
Æрмæст мæ уд уæддæр йæ рис нымбæхсы, 
Дæуыл хъуыды ысвæййы уымæн уарт. 
Ныгъуылд æз тохы уæд вæййын, мæхицæн 
Куы баххуыс кæнин, фæлæ дæн æдых 
Фырхъизæмарæй, æз бæллын дæ уындмæ; 
Фæлæ та æз куы фембæлын дæуыл, 
Нырризы зæрдæ, ’ртыхсынц мыл мæ зынтæ, 
Мæ цардæн æз уæд нал вæййын йæ хицау. 

ЧИНЫДЖЫ ИС: 
Редакторæй 5 
Æнусты æмбæлццон 7 
Стъалытæ 12 
Нæ университетæн 13 
Ныхас мæимæ 14 
Æвзар зарæг 15 
Стъæлд оæллиц 16 
Мигътæ 17 
Згъудеры хъæу 18 
Мад 22 
Уды тынтæ 23 
Уды фарн 24 
Халон 25 
Ныфсы хъæр 26 
Мæргъты æгъдау 27 
Фæстаг хъуыды 28 
Ирыстоны чызг 29 
Хуыстхур 37 
Зонд 43 
Зарæг 44 
Уылæнтæ 46 
Зырнæджытæ 47 
Денджыз 48 
Триптихтæ 
Гыцци 51 
Абайты Вассо 53 
Æрвон зарæг-2 55 
Нæртон лæппу 57 
Æрвон хъынцъым 59 
Фыдох 61 
Ивгъуыд 63 
Хæрис 65 
Æрхуым 67 
Тулдзы къох 69 
Æлгъыст 71 
Хæдгъуыз амонд 73 
Хæрзбон 75 
Тæхуды 77 
Бæллиц 79 
Æхсæв æмæ куырыхон 81 
Ирыстонæн 83 
Æгъуыстаг 85 
Мысинаг 87 
Арв æмæ Ирыстон 89 
Хæрзбон 91 
Зæрин бæллиц 118 

Цæргæс 119 
Æнусон рис 120 
Фæд 121 
Рæухур 122 
Халон ." 123 
Нæртонуд 124 
Сагъæс 125 
«Фидиуæг»-æн 126 
Дидинæг 127 
Хъæд . 128 
Верлибртæ 
Мит 131 
Уыцы чызг 132 
Денджыз æмæ хуым 134 
Фæззыгон тулдзбæлас 135 
Денджыз 136 
Насы æппытæ 139 
Æз æмæ бæрз 140 
Зæхх æмæ мæй 143 
Æмдзæвгæйы хъаст 144 
...Хур зивæггæнгæ фæтулы ныгуылæнмæ 145 
Нæ амондджын бонтæ 146 
Поэмæтæ 
Ирыстон 149 
Нар æмæ Къоста 157 
Аннæ Попова 167 
Гыцци-2 178 
Сæфт амонд 186 
Гыцци-3 194 
Тæлмæцтæ 
Бахчисарайы фантан 205 
Тазит 221 
Сыфтæр 231 
Пæлæз 232 
Æрхуы барæг 233 
1828 азы 26-æм майы 246 
...Æз уарзтон дæу, мæ уарзт нырма мæ уды 247 
Барисгодунов 248 
Сыфтæрызгъæлæн 330 
Мæаххоснæу,уыйзонынæзæххæстæй 335 
Гамлеты монолог 336 
Канцонæ 337 
...Дæргъвæтин рæстæг мæн æфхæрдта Уарзт 342 
...Мæ дзыназынмæ хъусынмæ æрцæут 343 
...Мæнимæ ды кæй дæ тыхджын æмзæрдæ 344 
...Мæ хъуыдыты æхсæн мæнмæ æваст 345 

Гобозов Валерий Леонтьевич 
СЛЕЗЫ СЕРДЦА 
Книга издана по решению Издательской комиссии Государственного 
комитета информации, связи и массовых коммуникаций 
Республики Южная Осетия 
Редактор Р.Д Бязров 
Техн. редактор В.А. Тедеева 
Корректор Р.Ф.Дзагоева 
Дизайн и верстка Д.В. Кочиева 
Худож. оформление обложки ИА.Джуссоев 
Подписано в печать 7.12.2011 г. Формат 60х84 У16. Бумага офсетная. Печать офсетная 
Уч.-изд. л. 13,6. Усл. печ. л. 20,69. Тираж 300 экз. Заказ №369. 
Дом печати РЮО 
100001, Республика Южная Осетия, г. Цхинвал, ул. Московская, 7. 
Полиграфическое производственное объединение РЮО 
100001, Республика Южная Осетия, г. Цхинвал, ул. Московская, 5. 

