Гаглойты Владимир 
ГЪЕ, МАРДЗÆ, ИСЧИ!.. 

Отсканировано 
в августе 2014 года 
специально для эл. библиотеки 
паблика «Бæрзæфцæг» 
(«Крестовый перевал»). 
Скангонд æрцыд 
2014 азы августы 
сæрмагондæй паблик «Бæрзæфцæг»-ы 
чиныгдонæн. 
http://vk.com/barzafcag 

Таглойты Владимир 
ГЬЕ, МАРДЗÆ, 
ИСЧИ!.. 

Гаглойты Владимир 
ГЬЕ, МАРДЗÆ, 
ИСЧИ!.. 
Роман 
Дзæуджыхъæу 
2009 

84BРос=Осе) 
Г-13 
В оформлении книги использованы работы 
народного художника РСО—А Заурбека Абоева 
Гаглойты В. 
Г—13 Гъе, мардзæ, исчи!.. : Роман — Лзæуджыхъæу: Ир, 2009 
- 494 ф. 
Гаглоев В.М. 
Пробуждение 
13ВМ 5-7534-1164-9(978-5-7534-1164-8) 
Действие романа охватывает период с конца XIX века до разгара первой 
русской революции. Коварным и беспощадным хищникам автор противопос- 
тавляет вожака горских бедняков. В центре романа болыная и чистая любовь 
вожака народных масс Ахсартага к Налкуте. Они проносят свою любовь че- 
рез все испытания жизни. 
© ГУП РСО-Алания «Издательство «Ир*, 2009 
© Гаглоев В.М., 2009 
13ВЫ 5-7534-1164-9(978-5-7534-1164-8) © Григорян В.С., дизайн, 2009 

НÆРЫДИ УАД, 
ХЪÆРЗЫДТОЙХÆХТÆ 
Фыццаг хай 

ФЫЦЦАГ СÆР 
1 
Оххай-гъе! Не знаг нæ былмæ фæтсеры, — 
Кадмæ бæлгæйæ æгадæй мæлæм... 
Адæмы фарнæй къæдзæх дæр ныннæры, — 
Гъе-марозæ, исчи! — бынтон сæфт ксенæм!.. 
Къоста 
Цыма арвы бын фегом, уыйау къæвда йæ уарынæй нал æмæ нал 
æнцайы. Цæугæдæттæ раивылдысты комы нарæджы æмæ æфцæгмæ 
хъуысы сæ нæтын. 
Хуылыдз мигътæ ныффæлдæхтысты æфцджыты фæрстыл æмæ 
бæрæг нæу, сихорафон у æви изæрмилтæ. 
Тыхсы Дзанг. Къæвда ахъардта суангдæр стджыты онг æмæ 
дæндæгтæ сæхи кæрæдзийыл хойынц. 
Иунæгæй та ис абон дæр фысты дзуджимæ. Райсомæй йе ’мбал 
Долат хъæумæ ацыд, йæ мад рынчын у, йæхи йеддæмæ йæм ничи ис 
фæкæсæг, тагъд фездæхдзынæн загъта, фæлæ уæдæй нырмæ нæ зыны. 
Æмбары Дзанг, æвæгæсæг, æдзæллаг хæдзары куыстытæн кæрон кæй 
никуы вæййы, уый. Уымæй дæр рынчын цы хæдзары уа, уым, æмæ 
йе ’мбалæн ма ацу никуы фæзæгъы. Фæлæ абон... Ау, куы йæ уыны, 
къæвда бæстæ куы ласы, ноджы æнæхайыры хуылыдз мигътæ, фæл- 
лад гажау, ныффæлдæхтысты зæххыл æмæ цалдæр къахдзæфæй дард- 
дæр цæст ницыуал æвзары. Æмæ уæд та цынæ вæййы, тас у, фыстæй 
дзугæй куы фæхицæн уа, Хæйрæджыты айнæгмæ куы бафтой, йе та 
Цæгаты тæнæг цьитимæ, — иу дæр дзы нал раирвæздзæн. 
Æниу цæрдæг æмæ сæрæн лæппу у Долат. Фæлæ æдзух йæ зæр- 
дæмæ фæхъусы. Йæ цæсгом дæр арæх — æрхæндæг, йæ цæстæнгас — 
мæтæйдзаг. Лæппуйы Дзанг йæ мидбылхудгæ никуыма федта. Цы 
бакæна, мæгуырæг, æндæр бон ыл нæй. Бæргæ, йе ’мбалы тыхст 
уавæр истæмæй куы фæрогдæр кæнид, фæлæ хуыздæр бон нæй 
йæхиуыл дæр. Æрмæст ын уыцы хорздзинад саразы æмæ йæ рæс- 
тæгæй-рæстæгмæ йæ рынчын мады фенынмæ æмæ йæ хæдзары 
хъуыддæгтæ æрбæстон кæнынмæ ауадзы. 
«Охх, ацы æнæхайыры мигътæ, иу чысыл куы астиккой зæх- 
хæй, уæд банымаин дзуджы. Мæ фыдæнæн дымгæ дæр кæмдæр 
бафынæй», — тыхсы Дзанг. — Абон ма æнæфыдбылыз куы базза- 
ин... фосы алыфарс ма, бæргæ, цъилау зилын. Ныффæлладтæн... 
Фæлæ ма фæллады мæт кæй ис. Æниу ма фос æнæхъæн сты æви 
нæ, ууыл тынгдæр тыхсы зæрдæ». 
6 

Æрæджиау хæхты ’рдыгæй рæгътыл æрсирдта дымгæ, цадæггай 
зæххæй астын кодта мигъты. Фосæн се ’ргом фæци уæтæры ’рдæм. 
Нал лæууынц. Нал сæ уромы лæппу дæр. Сæ фæдыл цæуы сын- 
дæггай. Æрхæццæ сты бынатмæ. 
Уæтæры дуары цур æрлæууыд, фыстæ, зивæггæнгæ, мидæмæ 
куыд хизынц, афтæ сæ иугай нымайы. Æнæхъæн сты, — куы фæ- 
дардта йæ зæрдæ, уæд халагъудмæ бацыд. Арт скодта, раласта йæ 
хуылыдз дарæс, ныллæмæрста сæ æмæ сæ арты фарсмæ æрцауыгъ- 
та. Цыдæр зæронд бырæгътæ дзаумæттæ ма йæм уыд. Скодта сæ, 
нымæты æрбатыхта йæхи æмæ арты фарсмæ æрбадти. 
Изæрдалынгты Долат схæццæ ис сæхицæй. Йæ дарæс хуылыдз 
æмæ цъыфæйдзаг. Фæлладæй йæхи арты фарсмæ æруагъта. 
— Дзанг, стыр хатыр мын бакæн, дæ разы аххосджын дæн абон, — 
æрæджиау ракуырдта хатыр. — Бæргæ йæ æмбæрстон, иунæгæй 
тыхсыс.фæлæ дæхæдæг зоныс, æвæгæсæг хæдзар... Фос куыд сты? 
— Хуыцауы фæрцы æнæхъæн сты... 
Лæппу æнцонæй сулæфыд. 
— Куыд у дæ мад? 
— Хорз нæу. Нырмæ ма хæдзары къуымты æнæбары змæлыд, 
ныр æруатон и бынтондæр, — къæхты бынæй ныуулæфыди лæппу. 
Сæ дыууæ дæр хъуыдыты ныххаудтой. 
— Æмæ уæдæ дæ рынчыны цур чи ис? 
— Ничи... 
— Гъе, уый дын, гъе! Исты фæрæз дæ скæнын хъæуы... 
— Хъуыды кæнын, — фæрæз ницы арын ахæм... Æххуырсты куыст 
ныууадзон — сыдæй амæлдзыстæм дыууæйæ. Бæргæ, хъæумæ хæ- 
стæгдæр ран куы кусин, фæлæ ахæм куыст нæ арын. 
Дзанг лæдзæджы бырынкъæй цæхæр азмæста, артыл сугтæ æрæ- 
вæрдта æмæ загъта: 
— Афтæмæй тæригъæд у дæ мад, фæлæ дæхицæн бинонты кой 
бакæн. 
Ныссагъæс кодта лæппу. 
— Уыцы фæнд мæхимæ дæр бæргæ ис, фæлæ... 
Долат йæ ныхас нал загъта кæронмæ. 
— Æвæццæгæн, кæй ракурай, — нæма равзæрстай ахæм? 
— Æвзæрст бæргæ у. 
— Уæдæ ма цы? 
— Нæ йæ уадзы æхсин... 
— Æхсин? Чи æхсин? 
— Не ’лдар Елойты Дзанхоты чызг Агуындæ. 
— Ау, æмæ йæм цы бар дары æхсин? 
— Йе ’ххуырст у, æмæ, дам, цалынмæ мæхæдæг нæ ацæуон чын- 
дзы, — æнхъæлмæ ма кæс. 
— Æмæ уæд та æхсины ничиуал ис курæг, уæд дæ уарзон кæдмæ 
баддзæн йæ фарсмæ? 
— Курджытæ? Æгæр дæр ма сты. Кæцæй йæм нæ цæуынц ус- 
гуртæ, йæ фыд Дзанхотæй ноджы хъæздыгдæр æлдæртты фырттæ. 
7 

Фæлæ сæм чызг нæ фæкæсы фæрсмæ дæр. Æгæрыстæмæй Ерыс- 
тауы æлдары фыртæн дæр не сразы ис фарон. 
— Æвæццæгæн, цыдæр налат у чызг... 
— О, ма зæгъ, ахæм рæсугъд, ахæм сæрæн у æмæ йæ кой, зарæ- 
гау, дзыхæй дзыхмæ Иры кæмтты цæуы. Хуримæ йæ барынц, уæлар- 
вон зæдты фарсмæ йæ æвæрынц. О, фæлæ къæйных æмæ сæрыс- 
тыр. Йæ усгурты æгадæй лидзинаг фæкæны. 
— Куыд кæсын, афтæмæй йæ фыды къонайы фарсмæ йæ дада- 
литæ ’руадздзæн. 
— Æвæццæгæн, йæхи аккаг нæма фæзынди усгур. Æниу цæуыл 
тыхсы. Йæ фыдæн йæ мулк æмæ йæ бирæ фæллæйттæй йæхи æмсæр 
Ирыстоны стæм и. Йæ зæххытæ, йæ дыргъдæттæ æмæ йæ сæндæт- 
тыл цалдæр боны лæг не ’рзилдзæни къахæй. Йæ къухы цы хъæу- 
тæ ис, уыдонæй дæр чысыл хъалон нæ исы. Науæд йæ фосы рæ- 
гъæуттæ æмæ йæ фысты дзугтæ. Калачы æмæ йын Гуры — фыдыз- 
гъæл, царв, цыхт æмæ къуымбилуæйгæнæн дуканитæ. Йæхи фосы 
æддейæ ма асламæй æлхæны мæгуыр тыхст адæмы фос æмæ сæ 
уæй кæны дывæр аргъмæ. Фондз фырты æмæ йын иунæг чызг ис. 
Фыртты сæудæджеры хъуыддагыл бафтыдта. Æххуырстытæ дары, 
фæлæ сын сæ мызд æххæстæй никуы бафиды. Хъаст ыл кæнынц, 
фæлæ нырма сæ хъастæй никуы ницы рамбылдтой. Æлхæд сты 
Дзанхот æлдарæн сæ хъæуы писырæй суанг дæр губернаторы онг 
æмæ йæ ныхмæ дзурын ничи уæнды, сдзырдтай, — фесæфтæ. 
— Ныр æй æмбарын, йæ чызг хъал æмæ сæрыстыр цæмæн у, — 
бафиппайдта Дзанг. 
— Фыд тынг уарзы йæ чызджы. Йæ фæндоны ныхмæ никуы 
цæуы. Хæлæг дæр ын ницы кæны. 
— Цæй, уыдон хъал адæм сты, æмæ, сæ бухъ цардæй сæхи цы 
фæкæной, уый нæ зонынц. Мах нæхи уыдонимæ не сбардзыстæм, 
фæлæ дæ рынчын мадæн исты фæрæз ссарын хъæуы. Тæккæ рай- 
сом ацу, фен æхсины æмæ йын дæ уавæр бамбарын кæн. Кæд æм 
нæ бахъара дæ зындзинад, дæ тыхст, уæд уый дурзæрдæ цыдæр у, 
æмæ ахæмæн лæггад кæнын та сæрмæхæссинаг нæу. Адæймаджы 
намыс дæлдзиныг кæны æмæ дзы цас тагъддæр фервæза дæ уарзон 
чызг, уыйбæрц æнцондæр уыдзæн йæхицæн дæр, дæуæн дæр. 
Долат дзуапп нæ радта. Æмбæрста, йе ’мбал рæстытæ кæй дзу- 
ры, йæ ныййарæг рынчын мадæн иунæгæй уадзæн кæй нæуал ис. 
Абон дæр ын йæ мад уый фæдзæхста: «Дæ нывонд фæуон, тагъд 
та-иу мæ абæрæг кæн. Тæрсын, иунæгæй куы амæлон æмæ мæ 
цæстытыл æрхæцæг мæ цуры куы ничи фæуа». Стæй хæдзар дæр 
æвæгæсæгæй раууатмæ æрцыд. Йæ сæр бамбыд æмæ, къæвда боны 
дуармæ куыд фæуары, хæдзары дæр афтæ. Кæрты сисы дуртæ дæр 
æркалдысты æмæ хъæубæсты фос цæуынц кæртмæ, цы æнæбары 
зæххы гæппæл ын ис, уый дæр æнæкуыстæй сæфы. Хæдзары нæ 
суджы къæцæл ис, нæ йæ рынчын мады дзыхмæ доны хуыпп чи 
радта, ахæм исчи. Ноджы фæззæджы æлдары дзугты фæдыл Хъыз- 
лармæ куы ацæуа, — йæ ныййарæджы удыгасæй нал æрыййаф- 
8 

дзæн. Нырма хатт сæхимæ ныууайы, йæ цæрæнбон бирæ Дзангæн. 
Йæ тыхст уавæр ын æмбары, æмæ йæ хæдзары хъуыддæгтæ абæс- 
тон кæны, фæлæ Хъызларæй та цæй æрцæуæн ис! Нæ, тæккæ рай- 
сом хъуамæ ацæуа æхсинмæ. Кæд не сразы уа, — æххуырсты куыст 
иыууадздзæн æмæ ацæудзæн йæ рынчын мады цурмæ. 
— Цæй, ныр фынæй афон у. Куыд дæм кæсын, афтæмæй ды 
абон мæнæй тынгдæр бафæлладтæ, — загъта Дзанг æмæ арты фарсмæ 
нымæтыл атылд. 
Райсомæй Долат ацыд йæ хъуыддаджы фæдыл. Фæлæ аходæн 
афонæй нæма ахызт, афтæ схæццæ ис фæстæмæ. 
— Дæ хорзæхæй, фæдис у, æви дæ сургæ рачынди? Куыд тагъд фез- 
дæхтæ? — дисæй афарста Дзанг Долаты. — Дæ къухы исты бафтыд? 
— Ницы, — æрхæндæгæй дзуапп радта лæппу. — Æхсин нæ ра- 
зынди бынаты. Чысыл раздæр, дам, йæ фыдимæ сбадтысты сæ 
бæхтыл æмæ, зæгъ, сæ фосы рæгъæуттæ бæрæг кæнынмæ ’фцæджы 
’рдæм ацыдысты. Махмæ дæр куы фæзыной, — тарстæн æмæ ра- 
тындзыдтон ардæм, — лæппу ма тыххæй улæфыд. — Ам уыдысты? 
— Нæма, фæлæ фæдис уыди, мыййаг? Уанцон лыгъд нæ уыди. 
Дæ бон куы нæ уал у улæфын. 
— Мæгуыр лæджы дур хæрдмæ суры, фæзæгъынц... Æлдары нæ 
зоныс... Йæ ехсы цæф ын нæма бафæлвæрдтай дæ бæрзæйыл... 
— Ууыл æй куы сардауид йæ хуыцау, — загъта Дзанг æмæ сæр- 
вæты ’рдæм дзуджы фæдыл азылд. 
Хур арвы астæумæ стылд, фæлæ æлдар зынæг нæма уыд. Фыстæ 
сæ хизын раджы ныууагътой æмæ æрривæд сты лæнчы. Дзанг йæ 
фарсыл дарæн хызынæй дыууæ къусы систа. Долат фыстæй се ’хсыр- 
джындæртæй сæ иуы æрцахста. Дзанг фæстæты бацыд, фысы фæз- 
доныл фæхæст æмæ уадид къустæм сойджын æхсыр радыгъта. 
Нартхоры кæрдзыны хус къæбæртæ æрыссæстой хъарм æхсыры 
æмæ сихорыл æрбадтысты. 
Хæрд нæма фесты, афтæ æнæнхъæлæджы æрбайхъуыстис кæй- 
дæр æххуысмæ сидæг фæдисы хъæр: 
— Бæх! Бæх! 
— Цæй бæх у, уæдæ? — йæ кæрдзыны къæбæр йæ дзыхмæ схæс- 
сынæввонг æнгуылдзтыл аззади Дзангæн, афтæмæй, йæ бынатæй 
цæрдæг фестгæйæ, йæ цæст ахаста комы ’рдæм. 
Фестад Долат дæр. 
— Чи хъæр кодга? Куы ничи зыны? — комы ’рдæм нымдзаст уый дæр. 
— Бауромут æй! Бауромут æй! Сæфы! — ногæй та æрбайхъуыст 
тарст фæдисы хъæр. Ныр лæппутæ бæстон-бæрæг фехъуыстой, хъæр 
чердыгæй цыди, уый. Комæй фæиппæрд сты сæ цæстытæ æмæ фа- 
лæрдæм рæгътыл сызгъордтой уæлæмæ. Æмæ уадидæгæн ацахстой, 
залгъæд къутæрты ’хсæн йæ бæх кæмæн стыхст, уыцы æххуысмæ 
сидæг барæджы. Барæг уыдонырдæм йæ къухæй амыдта, фæлæ 
цы, — лæппутæ йын ницы æмбæрстой. 
— Цыдæр кæны ацы лæг, — хъуыддагæн ницы зонгæйæ загъта 
Дзанг. — Ауай-ма, цы хабар у, базон. 
9 

Фæлæ Дзанг йæ ныхас нæма фæци, афтæ, барæг чердæм амыд- 
та, уыцырдыгæй лæнкæй сгæпп ласта урс-урсид бæх. Бæх куыд 
хæстæгдæр кодта, афтæ Дзанг раиртæста, йæ уæлæ цавæрдæр æвзонг 
лæппу саргъы гоппыл куыд нытътъæпæн, къухы æнгуылдзтæй бæхы 
барцыл ныззезелæг, идон феуæгъд æмæ бæхы ауагъта йæхи бар. 
Цыдæр æрра, сонт ми йæм фæкаст барæджы хабар. Ау, ацы æххæл- 
мыххæл æфцæгыл, алы къахдзæф дæр тæссаг кæм у, ууылты йæ 
бæх афтæ удуæлдай тард чи кæны? Чи сфæлмæцыд йæ цардæй 
æмæ мæрдтæм афтæ зæрдиагæй чи тырны? 
Урс бæх дæлбылты, Хæйрæджыты айнæджы ’рдæм йæ ных са- 
рæзта... Дзанг бамбæрста, бæх кæй фæтарст æмæ йæ барæджы уд- 
хæссæджы хъæлæсмæ кæй фæхæссы йемæ. 
— Дзанг, тагъддæр, сæфы! — Фæдисы хъæр фæкодта Долат æмæ 
йæхи аппæрста уырдыгмæ. 
— Фæлæуу, Долат, уыцырдæм нæ, — йæ размæ! — Дзанг бам- 
бæрста, Долат уырдыджы цалынмæ бæхы размæ хæццæ кæна, 
уæдмæ бæх кæй æрбаивгъуыйдзæн. Æмæ уырдыгмæ нæ, фæлæ йæ 
ных сарæзта, бæх цы къуылдымы бынты хъуамæ æрбалыгъдаид, 
уый сæрмæ. Уырдыгæй æнцондæр уыдзæн бæхы размæ фæуын. 
Фæлæ къуылдыммæ куы ’рхæццæ æмæ куы фемдзаст и дæлæмæ, 
уæд адон сты йæ уæнгтæ, — байрæджы. Нал æй ныййафдзæн... 
Хæйрæджыты айнæг кæй хуыдтой, уый цыма барæй арæзт уыди, 
уыйау æуыцы æмраст нарæг фæз ронгондæй бахаста. Фæзы фæйнæ 
кæроны æхсаргарды комы æрцъыккау, — лæгъз айнæг систæ. Систæ 
куыдмидæмæ фæнарæгдæр сты, стæй æваст æрлыг сты суангдæр 
коммæ. Уæлейæ ракæсгæйæ зæрдæ уынгæг кодта талынг арф ко- 
мæй. Дæлиау дурты цæндтæ æрыхгæдтой доны фæндаг æмæ дзы 
арф, æнæбын цад сæвзæрд. Сæрды цад цъитидæттæй йæ былтæй 
акæлы, æмæ кæмдæрты, дурты цæндты æхсæнты йæхицæн фæндаг 
гæрдгæ, æнахуыр тæссаг хъуыр-хъуыр фæкæны. Хуры цæст ни- 
куы ныккæсы цадмæ æмæ æдзухæй дæр æуыцы æнуд, хъылмайы 
смаг фæкæны, йæ дон дæр сатæгсау. 
Бирæ адæм, бирæ фос фæхаудта цæрæнбонты уыцы тæссаг ай- 
нæджы сæрæй. Айнæджы сæр хауæн былмæ цы нарæг фæзы уац- 
цаг бахаста, уый адæм сайæн фæндаг хонынц, сæрсæфæны та — 
Хæйрæджыты айнæг. 
Ныр Дзанг бæхы уыцырдæм лидзгæ куы федта, уæд ма йын цы 
бамбарын хъуыд, цы фыдбылыз æм æнхъæлмæ кæсы. Уысммæ 
æрдуйыл чи хæцы, ахæм иунæг ныфсы таг ферттывта йæ сæры 
æмæ бæхы размæ нал, фæлæ тæссармæ Хæйрæджыты айнæгмæ йæ 
ных сарæзта. Чи сæ раздæр бахæццæ уыдзæн, Дзанг æви бæх, ууыл 
баст уыди барæджы хъысмæт. 
Æмæ дугъы фæбыцæу тарст бæхимæ Дзанг. Лидзы, нал æвзары 
йæ развæндаг. Хид лæсæнтæ кæны йæ цæсгомæй, хъыгдары цæс- 
тыты, фæлæ йæ асæрфа, уый фадат ын нал и. 
Иуафон йæ хъустыл ауад бæхы хуыррытт. Йе уæхсчы сæрты 
фæстæмæ æхсгæкаст фæкодта. Бамбæрста — æрбаййафы йæ. Уыцы 
10 

тас ын æгасæйдæр амбырд кодта йæ тыхтæ æмæ, гъæйда мардзæ, 
сайæн фæзмæ куыд бахæццæ, — ницы йын базыдта. 
Фæлæ та уым дæр ног фыдбылыз. Фæз æгæр нарæг æмæ цыбыр 
у æмæ уыцы ран тарст бæхæн зынтæй ис бауромæн. Уымæй дæр 
кæнæ бæхы бын фæуыдзæн, кæнæ йæ айнæджы тигъмæ бацъист 
кæндзæн, йе та дæ йæ разæй сæрсæфæны былæй ахæсдзæн. 
Арафт-бафт кодта лæппу æмæ дын æнæнхъæлæджы фæкомкоммæ, 
сайæн фæзы фæйнæ фæрсты цы айнæг къулгæндтæ уыдис, уыдо- 
нæй сæ иумæ æмæ, арвы æрттывдау, йæ сæры ферттывта тæссаг, 
къæйных фæнд. Иу сæррæттæн сгæпп ласта хауæн былы ’рдæм, 
айнæг къултæ кæм фæнарæгдæр сты, уыдонæй сæ иумæ зæххæй 
лæджы бæрзæнд уыдаид. Хъавæн бынат æрцахста. Кæнæ йæ фæнд 
сæххæст уыдзæн, кæнæ уый дæр бæх йæ барæджимæ ингæны хъæ- 
лæсмæ ахæсдзæн. Æниу, хуыздæр амал нæ уыди. Айнæджы сынæгмæ 
сбыцæу кодта йæ чъылдым. Къæхтæ æрфидар кодта, æрцахста ай- 
нæджы цыргъ æмæ йæ цард æгасæйдæр хъысмæты къухтæм радта. 
Раст уыцы рæстæджы йæ цуры ныххуыррытт кодта бæх. Цæр- 
дæг лæууыди Дзанг, уысммæ йæ тых йæ рахиз цонджы амбырд, 
фæлæбурдта æмæ бæхы саргъæй ратыдта барæджы. 
Барæджы цьæхахст æмæ ма кæмдæр сæрсæфæны ’рдыгæй бæхы 
æвирхъау мыр-мыр йæ хъустыл ауадысты лæппуйæн, стæй цы баци, 
уый нал базыдта. 
Иу афон æрцыди йе ’муд. Рыст йæ сæр. Гуыз-гуыз кодтой хъустæ. 
Йæ риуыл цыдæр ныффæлдæхт æмæ йæ рахиз къухæй ноджы йæ- 
химæ æлхъивы. Галиу къух, нырмæйау, æндæгъдæй лæууы айнæ- 
джы тигъыл. Ракæсыныл ацархайдта. Цыдæр хъыгдары цæстыты. 
Къух къæдзæхæй суагъта æмæ йæ арæхстгай æрхаста йæ цæсгомыл. 
Кæсы æмæ не ’ууæнды. Сылгоймаджы сæрыхъуынтæ...æрысгæрста 
йæ... чызг. Йæ цæсгом, цикъæйау, фæлурс, иунæг туджы æртах дзы 
нал и. Цæстытæ цъынд, æрмæст æрдхæрæйнаджы сатæгсау къæлæс 
æрфгуытæ, сæркъуырд сынты базыртау, нытътъæпæн сты аив фæ- 
тæн ныхыл. Йæ уæлæ лæппуйы дарæс. Худ ыл нал и. Чызг уыди 
уадзыг. Æрисон æй, зæгъгæ, ацархайдта лæппу, фæлæ куыддæр 
фезмæлыд, афтæ йæ галиу бæхбæттæны рыст ныццавта сæрмæ æмæ 
йæ бауадзыгмæ бирæ нал бахъуыд. Ныр бамбæрста, бæхы саргъæй 
барæджы куы раскъæфта, уæд уымæн къæдзæхыл цæвынæй фæ- 
тæрсгæйæ, йæхæдæг лæппу, йæхи кæй æрхаста айнæгмæ. 
Уæдмæ удаистæй æрбахæццæ Долат. 
— Мæ хæдзар фехæлд, — бабын сты! — йæ тарст хъæлæс фæраз- 
дæр и йæхицæй. 
— Долат, цы фæдæ, тагъддæр, къæдзæхæй фæхауын. — Хъæр- 
зæгау айнæг къулы сæрæй æрыхъуыст Дзанджы хъæлæс. 
— Дзанг! Дзанг! О, дунескæнæг, æз та афтæ фенхъæлдтон, бæхимæ... 
сæ разæй, — фыртасæй лæппуйæн йæ дзыхы нал арæхсти йе ’взаг. 
— Цæй, цы бандзыг дæ, айс æй! 
— Удыгас у? 
— Удыгас... 
11 

— О, стыр Хуыцау, табу дæхицæн, — Долат йæ фидар цæнгтæй 
сæвнæлдта уæлæмæ æмæ хъавгæ æриста чызджы. Хибар ран æй 
æрæвæрдта зæххыл, йæ цæсгоммæ йын фæкомкоммæ. Сонт хъæр 
фæкодта. 
— Дзанг. Æркæс-ма, æлдары чызг Агуындæ!.. 
Дзанг тыххæйты æрхызти айнæджы сæрæй. 
— Тæхгæ уæлæ цъитимæ æмæ дзы иу къæртт куыд хæццæ кæ- 
най, афтæ! — йе ’мбалæн ацамыдта цъитийы ’рдæм Дзанг. 
Лæппу иу тъæбæртт фæласта æмæ йæ тых, йæ бонæй цъитимæ 
ныййарц и. 
Фæлæ цъитийы сæр нал бахъуыди Дзанджы. Чызджы цæсго- 
мыл цадæггай зынын райдыдтой царды нысæнттæ. Йæ улæфт фæ- 
тынгдæр, хæрдмæ йæ къуыбыр риутæ фесхъиу-фесхъиу систой. 
Æрæджиау базмæлыд æмæ сабыргай байгом сты йæ цæстытæ. 
— Кæм дæн? — тыхамæлттæй райхъуыст йæ ныхас. 
— Æдас ран дæ, ма тæрс, — лæппу æрсабыр кодта чызджы. 
— Чи дæ, мæ хæрзгæнæг, зæгъ-ма мын? — чызг лæппумæ ныккасти. 
— Дзанг хуыйны мæ ном, дæ фыды æххуырст. 
— Дзанг, — сæрæй къæхты бынмæ чызг лæппуйыл йæ цæстытæ 
æрхаста. — Бузныг. — Ногæй та чызджы цæсты тъыфылтæ кæрæ- 
дзийыл андæгъдысты. 
Удаистæй æрбахæццæ æлдар Дзанхот. Æвирхъау уыд уымæ ба- 
кæсын. Йæ чызг былæй ахаудта, зæгъгæ, — тæсæй цæсгом цыдæр- 
гъуызон ныззылын-мылынтæ, æвзаг ныххаудта комы арынджы. Ни- 
куы федта Дзанг ахæм æвирхъау æмæ тасæвдисæг цæсгом. Цæсты 
гагуытæ, урс дзæнхъадуртау, сæ къуырфыты ныссалдысты æмæ 
цæсты тъыфылтæ, сæ уд сисæгау, гомæй баззадысты. Былтæ ма 
æнахуыр змæлд ко^той. Дзурын йæ бон нæ уыд, æрмæст ма къухæй 
амыдта цыдæртæ. Иæ чызджы зæххыл хаудæй куы федта, уæд фыр- 
адæргæй, йæ быны фæтасыдысты йæ зæнгтæ, æмæ айнæджы къу- 
лыл бахъил. Дзанг ыл схæцыд. Æрсабыр æй кодта. Радзырдта 
йын — бæх куыд фесæфт, фæлæ чызджы куыд фервæзын кодта, уый. 
Йæ чызг удыгас у, уый куы базыдта Дзанхот, уæд фырцинæй 
рустыл йæ цæстысыг æрлæдæрст. 
Цалынмæ Долат цъитийæ хæццæ кодта, уæдмæ Агуындæ бын- 
тондæр йе ’муд æрцыд. Дзанхот æй бæхыл сæвæрдта йæ фæсарц 
æмæ рафардæг сты сæхимæ. 
2 
Уыцы хабар куы æрцыд, уымæй къуырийы бæрц рацыд. Дзан- 
гæн йæ фæсонты рыст банцад. Хабар дæр дзы ферох. Фæлæ Дола- 
тæн йæ хуыссæг фесæфт. Иуæй Дзангæй сæхимæ акура йæхи, — 
æфсæрмы кодта, аннæмæй та Ацырухсмæ уыцы хабары фæсгæ — 
æргом ныхасмæ нал хаста йæ ныфс. Æмæ йæ рынчын мадмæ, йæ 
зæрдæ æхсайгæйæ, зынджытыл судзæгау æхсæвæй-бонæй сыгъд. 
Иу райсом комæй æфцæгмæ схизæн тæссар-мæссар фæндагыл 
12 

фæзынди барæг. Фыццаг æй ауыдта Долат æмæ дзы цыдæр тас 
бацыд. 
— Дзанг, кæс-ма, чи нæм ссæуы, æлдары фæсдзæуин Сæрмæт. 
Куыдзы тугæй æхсад у. Хæрзæбонæн нæ уыдзæн. Мæ зæрдæ мæм 
цыдæр фыдбылыз дзуры, — Долаты цæсгом æнахуыр фæлурс аци. 
— Æмæ цы фæзылынджын стæм уагæр? Йæ куыдзы нæм цæмæ 
сæрвиты æлдар? — æнæмбарæджы фарст акодта Дзанг. 
— Цы йын зонын. Æлдар дæм фæхæрам уа, уыййеддæмæ аххо- 
саг ссардзæн. 
— Рауадз æй. Мыййаг, исты, уæд уыныс? — йæ лæдзæгмæ аца- 
мыдта Дзанг. — Йæ дзых нæма фæхæлиу уыдзæн æмæ ацы лæдзæг 
аныхсдзæн йæ хурхы. 
Схæццæ ис Сæрмæт. Цыма бæхы рагъыл едзаг голлаг хъенæй 
лæууы æмæ йыл уæлийæ, уымæл сыджыты чи ныннæрст, ахæм 
сырх гуыбын нас æрсагъдæуыд, уыйау зынди саргъæй. Тымбыл, 
зыкъуыритæ фындзыл, æхсæрыйас бызычъи, цæсгом сырх туджы 
зилы. Æлгъаг, хин цæстытæ. Къæбæлдзыг бур уæрыччы цармæй 
бухар худ. Сау цухъхъа йæ уæлæ, даргъ æхсаргард æмæ дамбаца 
йæ фарсыл. Бæхæй не ’рхызт, нæдæр фыййæуттæн салам радта, 
афтæмæй ныррыхыд. 
— Дзанг уæ чи у? 
— Æз, — хиуылхæцгæ дзуапп радта Дзанг. — Цы хабар у? 
— Ныртæккæ дæ фыстæн сæ тæккæ тохъылдæры æрцахс æмæ 
цæугæ мæ фæдыл. 
— Кæдæм? — фæдызæрдыг и лæппу. 
— Мæрдтæм! — фæтъæлланг ласта лæг. — Æлдар дæм сиды. 
— Æмæ мæ цы кæны? 
— Йæхи йын бафæрс. Æлдар йæ зæрдæйы хъуыдытæ нæ фæдзу- 
ры мæнæн. Рæвдздæр! — фæсдзæуин йæ бæх уырдыджы фæзылдта. 
Дзанг æрцахста фырытæн сæ тæккæ егъаудæр æмæ йын йе ’фцæ- 
гыл рон бафтыдта. 
— Дæ хъус фæдар, æз тагъд фездæхдзынæн. Æвæццæгæн та сæ 
лалым ахсæнтæ сæххормаг сты нæ уæздæттæн. Æмæ ацы æнамон- 
ды фысыл сæ пырх акалынмæ хъавынц, — афæдзæхста Долаты. 
— Сæ хурхыты стджыты нынныхсæнт. Офф, уыцы хæрæджы 
фендæй мæ уд мæ къæхты бынмæ алæст, — рог сулæфыди Долат. — 
Цæугæ, æнхъæлмæ дæм кæсдзынæн. 
Тынг зивæгæй бахызт æлдары кæртмæ Дзанг. Кæрты дыууæр- 
дæм кодтой лæггадгæнджытæ, сæ фезмæлдæй бæрæг уыд, стыр 
хъуыддаджы лæуд кæй сты. 
— Ам уал фæгæдзæ кæн, æз æлдарæн фехъусын кæнон, — загъта 
Сæрмæт æмæ узгæ-узгæ æлдары кæрты атылд. 
Дзанг фыры аууон ран æрбаста æмæ йæ цæст ахаста æлдары 
кæртыл. Кæрт ын зонгæ уыд. Мæйы размæ фыццаг хатт йæ къах 
æрбавæрдта ацы кæртмæ. Йæ зæрдыл ма лæууы, æлдар йæ галуа- 
ны дæлбазыр тута бæласы бын сатæджы фæрсылæй гауызыл хуыс- 
сыди, афтæмæй ныхас кодта Дзанджимæ. Æлдары ныхас бирæ нæ 
13 

ахаста. Дзангæн мидæмæ рацу дæр нæ загъта, нæ дæр Дзанг бæс- 
тон-бæрæг ныхас базыдта, йæ мызд цас уыдзæнис, уымæй. «Иннæ- 
тæн цас фидын, дæуæн дæр уыйбæрц», — загъта йын æмæ уыцы 
ныхасæй кæртæй афардæг уæтæрмæ. 
Уæд ын уый фадат нæ уыди. Ныр йæ цæст рахæсс-бахæсс кæны 
кæртыл. Кæртæн рахизырдыгæй дыууæ æддæгуæлæ дурæй амад 
галуан, æддейы — урс чъырæй цагъд. Галуаны дыккаг æддæгуæ- 
лæйы верандæ, йæ рудзгуытæ кæрæй-кæронмæ авгæй. Рудзгуытыл 
сфардæг сты сæнæфсиры къалиутæ æмæ сæ цъæх цупæлттæ зæу- 
зæу кодтой фæтæн сыфтæрты ’хсæнты. Галуаны размæ — бæрзонд 
ставд тута бæлас, ныррæгъæд æмæ згъæлы зæхмæ. Кæртмæ бахи- 
зæны, галуаны ’рдыгæй — æлдары куыдздон, йæ фарсмæ — бæх- 
дон. Бæхдоныл баныхæст мæнгагъуыст. Мæнгагъуысты кæрæдзи 
фарсмæ ныддаргъ сты зæххы ныгæд сæны быркуытæ. 
Кæрты æнæнымæц кæрчытæ æмæ гогызтæ фырнæрдæй, узгæ- 
узгæ, æнæмастæй лекка кодтой дыууæрдæм. 
Уалынджы галуанæй, йæ ком ивазгæ, рахызти æлдар. Бæрæг 
уыд, дзаджджын сихоры фæстæ йæ фæллад кæй уагъта. Йæ куы- 
рæты æгънæджытæ æвæргæ, сындæггай æрбацыд Дзангмæ. Лæппу 
йыл уысммæ йæ цæст æрхаста. 
Азтæ сæ дæрзæг фæд ныууагътой Елойты æлдары кæддæры аив 
цæсгомыл, цыма æрæгвæззæджы хъугомы фæззыгæндæн конд хуым 
зымæг æрыййæфта, уаддымгæ хæхтæй ногуард мит пыхсцъылы- 
нæй рамарзта, æмæ хуымы дæлвæдджи цъыхыры хъæдыл урс ха- 
лас раппæрста, уыйау гæмæхæй баззад æлдары сæры тенка, уæр- 
хырдæм арф ссывдтытæй разынд ныхы царм æмæ урс-урсидæй 
æрттывтой бæзджын æрфгуытæ. Æрфгуыты бын, уазалæй фæтæр- 
сæг гæккуыритау, сæ хуынчъыты арф абырыдысты цæсты гагуы- 
тæ, æмæ, цыма, уырдыгæй æлдары сау стæгæй конд сурдымæны 
фæздæджы хъарммæ сæхи тавынц, уыйау æрныгъуылдысты, ставд 
схъæл рихитæ, цæргæсы бырынчъыты хуызæн, фындзы фæрсты нып- 
пака сты. Тамакойы фæздæгмæ, æрхуы аджы фарсау, зындысты! 
— Хатыр, лæппу, дæ фæрцы мæ чызг удæгасæй баззад æмæ дын 
айразмæ мæ фыртыхстæй бузныг дæр нæ загътон, — æлдар йе здыхст 
рихиты бынæй, мартъийы хурау, йæ мидбылты бахудт. — Уæллæй, 
сæрæнгуырд мæм зыныс. 
— Бузныг, æлдар, уадиссагæй ницы сарæзтон æмæ мын ахæм 
кад скæнай, — Дзанг чъызгæйæ загъта. 
— Нæ, лæппу, нæ, ды цы хъуыддаг сарæзтай, уый аргъæутты 
диссаг у. Æмæ де ’лдарыл афтæ иузæрдион кæй дæ, уый тыххæй 
дын ме ’мсæр адæмы ’хсæн арфæ хъуамæ ракæнон. Цæй, мæн хъуыд- 
дæгтæ ис, фæлæ сымах уæ кусæрттаг абæстон кæнут. Абон мæ хорз 
зæрдæйыл дæн, рæдау уыдзынæн, — æлдар йæ зæрдæбын ныхæстæ 
ныккалдта Дзангыл, стæй кæрты дуарæй федде. 
Сæрмæт кæрдтæ рахаста. Куыддæр къуыдырыл фыры æрфæл- 
дæхтой, афтæ лæггадгæнæг чызг Ацырухс сæ уæлхъус февзæрд. 
— Лæппу, æхсин дæм сиды, — бамбарын кодта Дзангæн. 
14 

— Хорз чызг, хатыр, фæлæ мæнæ кусарт, — фæтыхсти лæппу. 
— Цом, цом, æнхъæлмæ дæм кæсы... 
— Лæппу, æхсины фæндон æххæстгæнгæ у, нæ хъусыс, æви? — 
Сæрмæты æлгъаг цæстытæ зулмæ фæрæхуыстой лæппуйы. Йæ къах- 
дзæфтæ нымайгæ Дзанг араст и чызджы фæдыл. Чызг æй дзæнхъа- 
дурæй арæзт асинтыл схизын кодта дыккаг уæладзыджы тыргъмæ, 
уырдыгæй бахызтысты дæргъæй-дæргъмæ уатмæ. 
— Ам уал фæлæуу, — загъта лæггадгæнæг чызг æмæ мидæггаг 
уатмæ йæ къахкъухтыл бацыд. 
Дзанг къæсæрæй куыд бахызт, афтæ йæ мидбынаты сагъдæй 
баззад. Уат афтæ рæсугъд æмæ аив уыд æмæ дзы лæппуйы цæс- 
тытæ дыууæрдæм разил-базил систой. Къултыл — персаг зынаргъ 
гауызтæ, гауызтыл алыгъуызон хотыхтæ, сау кæрддзæм æмæ урс- 
фистонджын хъаматæ, туркаг болат æхсаргæрдтæ дзуарæвæрдæй, 
рагон топп æмæ сызгъæрин доны тылд дамбацатæ. Хотыхты сæрмæ 
стдæссион саджы сытыл сызгъæрин доны тылд сыкъатæ. Уаты ас- 
тæрдыл дæр гауызтæ. Астæуæй — дæргъæй-дæргъмæ фынг, йæ ас- 
тæрдыл — алыгъуызон хуызджын æндæхтæй дидинджыты ныв 
кæуыл уыд, ахæм æмбæрзæн. Йæ уæлæ æрдæгбæгънæг сылгоймаг, 
æвзист ахорæнæй нывгонд кæуыл уыд, ахæм хъуыраугонды уарди 
дидинджытæ. Фынджы дыууæ фарсырдыгæй дæр — фæлмæн къæ- 
лæтджын бандæттæ. Къулы ’рдыгæй, рудзынгмæ хæстæг, ноджы 
иу даргъ къæлæтджын бандон. Къултыл паддзах æмæ ноджы æндæр- 
ты нывтæ. Къуымты ноджыдæр уыдис, Дзанг фыццаг хатт кæй 
федта, æмæ сæ нæмттæ кæмæн нæ зыдта, ахæм дзаумæттæ. 
Никуы федта Дзанг уыйхуызæн зынаргъ æмæ рæсугъд дзаумæттæ. 
Алцы дæр ын дзырдта æлдары бухъ æмæ хъæздыгдзинадыл. 
Сыхаг уатмæ бахизæны дуар байгом æмæ дзы разынд Ацырух- 
сы сæр. 
— Мидæмæ, — сæрæй ацамыдта Дзангæн. 
«Æвæццæгæн ацы чызг Долаты уарзон у, — ахъуыды кодта лæп- 
пу æмæ чызджы фæдыл бахызт фыццаг уатæй зына-нæзына къан- 
нæгдæр уатмæ. Йе ’муд æрцæуыны фадат ын нæма фæци, афтæ йæ 
Ацырухс амидæг кодта æртыккаг уаты æмæ бахæцыд цыппæрæм 
уаты дуарыл. 
Йæ цардцæрæнбонты никуы ницæмæй фæтарст Дзанг, нæдæр 
хъæддаг сырдæй, нæдæр хæйрæджытæй. Фæлæ ацы хатт, куыд- 
дæр цыппæрæм уатмæ бахызти, афтæ йыл тæсæй æнахуыр ризæг 
бафтыд. Ныхыл уазал хиды æртæхтæ фæзынди, цæстытæ дзагъы- 
рæй баззадысты. 
Уаты, тæккæ рудзынджы цур, стыр кæсæны раз, лæууыди æна- 
хуыр диссаджы рæсугъд чызг. Мыдгъуыз дзыккутæ сæры бæрæг 
астæу дыууæ дихы фесты, сæ иу хай фæсонты ’рдæм ауæз, иннæ 
хай — куырисы хуызæнæй æруылæн кодта чызджы галиу риуыл 
суангдæр зæхмæ, зына-нæзына къæсхуыр цæсгом, фæтæн ныхыл, 
æрттиваг цъæх дур кæуыл уыд, ахæм уаццаджы хуызæн, йæ кæ- 
рæттæ къæмисæнты сæрмæ хъусты фæстæ фесæфтысты. Сау къæ- 
15 

лæт æрфгуытæ, сынты базыры хуызæн, стæхыны æввонгæй. Йæ 
диссаджы стыр цæстытæ æнæбын рæсугъд цады хуызæттæ, цыма сæ 
астæуæй дыууæ цыкурайы фæрдыджы уыди, уыйау æнахуыр æрттывд 
кодтой цæсты гагуытæ, æмæ, кæлæнгæнæгау, цавæрдæр тыхæй сыгъ- 
той адæймаджы зæрдæйы. Аив фындз. Тымбыл чысыл былтæ — 
сæхимæ ’лвæстой лæппуйы сæнтты. Чызджы уæлæ тæнæг цьæх зæл- 
дагæй суанг къæхты бынмæ къаба, нарæг астæуыл — алыгъуызон 
æрттиваг дуртæ кæуыл уыд, ахæм рон. Къуыбыр, зырнæйзылд аив 
риутæ — уæларвон зæды хуыз лæвæрдтой чызгæн. Уый уыд, къуы- 
рийы размæ мæлæты дзæмбытæй кæй байста, уыцы чызг Агуындæ. 
Никуы федта лæппу ахæм æрдхæрæйнаджы рæсугъды. Никуы дæр 
æй уырнгæ бакодтаид, зæххыл ахæм фидыцджын сылгоймагæн уæвæн 
ис, зæгъгæ. Чызджы кæлæнгæнæг рæсугъддзинад Дзанджы тæккæ уаты 
астæу æрцахста æмæ йæ бон фезмæлын нал уыд. Ноджы йæм чызг йæ 
цæстытæ ныццавта, æмæ, фырадæргæй, лæппуйæн йæ сурхид акалд. 
Лæууы зынджытыл лæууæгау, æмæ йæхимидæг пиллон арты судзы. 
Чызг æй нæдæр фæрсгæ кæны, нæдæр ын сбад, зæгъгæ, зæгъы. 
Æрæджиау чызг йæ рахиз къухыл хæрдмæ схæцыд æмæ йæ 
зæлдаг къухмæрзæн йæ къæхты бынмæ æрыппæрста, стæй къухæй 
ацамыдта Дзангмæ. 
— Сис æй... 
Цыдæр стыр тых уыди уыцы ныхасы. Дзанджы, хъандзалау, йæ 
бынатæй стъæпп ласта æмæ чызджы къухмæрзæн куыд фелвæста, — 
ницы базыдта уымæн. 
Чызг йæ къухмæрзæн аппæрста дыккаг хатт. 
— Сис æй, — сæрбæрзондæй та ацамыдта къухæй. 
Лæппу ногæй къухмæрзæн систа, фæлæ та йæ чызг æртыккаг 
хатт аппæрста фæстæмæ. 
Цыма йын исчи йе ’хсæрварс ныкъкъæрцц ласта æмæ йæ тарф 
фынæйæ фехъал, уыйау йе ’муд æрцыди лæппу. Чызг дзы барæй 
кæй хынджылæг кæны, — цыдæр хъыг æм фæкасти. 
— Æхсин! — йæ карз ныхас дæндæгты ’хсæн асалд. 
— Сис æй! — чызг æм æнæввæрсонæй дзуры. 
— Нæ йæ сисдзынæн! — йæ къæхтæ ныццавта лæппуйы сæрыс- 
тырдзинад. 
— Сисдзынæ йæ! — æхсинæн фæкарздæр йæ ныхас. 
— Дæхиуыл дæр къухтæ ис... Æргуыбыр кæн, нæ асæтдзæн дæ 
астæу, — Дзанг йæ цæсты зулæй æхсгæ каст фæкодта чызгмæ. 
— Нæ сисдзынæ — райгонд у дæ сæрæй! — чызг райдыдта æртхъирæн. 
— Æхсин! Цæмæ мæм фæсидтæ? Кæд уый тыххæй — фæрæ- 
дыдтæ. Фæдзур æндæр искæмæ, — лæппу фæзылд дуары ’рдæм. 
— Æрлæуу! — чызджы барджын хъæлæс лæппуйы дуаргæрон йæ 
фæдджийæ ацахста. — Фæстæмæ! 
— Цы дæ хъæуы, æхсин?! — лæппу фæстæмæ йе уæхсчы сæрты 
чызгыл йе ’нæуынон цæстæнгас фехста. — Нæ мæ ’вдæлы. 
Чызгæн, цыма лæппуйы ныхас зондамонæн уыд, уыйау къæсса- 
вæлдæхт фæци. Æхсызгон улæфт скодта. 
16 

— Мæлæты сæрыстыр нæ дæ? 
— Цы бакæнон, мæ ныхы фыст афтæ фæци æмæ... 
— Фæлæ кæй хъахъхъæныс дæ лæгдзинад, дæ намыс — хатыр 
дын уæд. 
— Æгайтма йæ æмбарыс. Æмæ йæ зон, æхсин, адæймагыл сæр 
цъыфты тулынæн не ’рзад. Цæй, цæмæ мæм фæсидтæ? Нæ мæ 
’вдæлы, кусарт кæнæм уым... 
— Кусарт чи акæна, ахæмтæ нæ кæрты æнæ дæу дæр дзæвгар ис. 
Сбад, — æнæнхъæлæджы цыдæр æрбаци чызджы сæрыстырдзинад 
æмæ лæппуйæн ацамыдта бандонмæ. 
— Æхсин, бадынмæ мæ не ’вдæлы дын куы загътон. Стæй, ха- 
тыр, фæлæ мæ дарæс сæнары тæф кæны æмæ дæ уаты уæлдæф 
сæнуд уыдзæн, — лæппуйы маст нæма ’рысыст нырма дæр. 
— Сбад, æгæртæ ма дзур, афтæ фæнды мæн. 
Гæнæн нал уыд лæппуйæн æмæ æвæндонæй æрбадти. Чызг фæс- 
тæмæ кæсæны раз слæууыд æмæ та Дзангмæ ногæй æнахуыр каст 
ныккодта. Афтæ ма фæкæны чысыл чызг, къæцæлын чындзыл 
алыгъуызон бызгъуыртæ куы скæны, йæ разы йæ куы æрывæры 
æмæ йæ куыстæй йæ зæрдæ куы фæрайы, уæд... Цæмæн æм ахæм 
цæстæй кæсы, цы йæ хъæуы, — лæппу ницы æмбæрста уымæн. 
— Хатыр, æхсин, фæлæ, цыма, арсы лæппын æрцахстай, уый каст 
мæм цы кæныс? Фаг дын нæма у? — йæхи йæм нал баурæдта Дзанг. 
— Æхсызгон мын у, сæрыстыр кæй дæ, — йæхицæй разы уæв- 
гæйæ загъта чызг, стæй лæппуйы тæккæ ныхмæ æрбадт. — Ахæм 
кæй дæ — уырныдта мæ. Цæй, хатыр. 
— Цæмæн мæм фæсидтæ? — чызджы ныхас ницæмæ ’рдардта 
лæппу. 
— Бузныг дын хъуамæ зæгъон, — Агуындæйы хъæлæс æрфæлмæн. 
— Хорз мын куы раарфæ кодтай... Дæ салам бирæ, — чызджы 
ныхас лæппумæ цыдæр худæг фæкаст. 
— Æндæрты хуызæн дæ æнхъæлдтон, — йæ митыл фæсмонгæнæ- 
гау загъта чызг. — Фæлæ ды сæрыстыр дæ... нæ фæтасыдтæ. 
— Æмæ цы давы уый? 
— Цы давы? Зон, мæ къухмæрзæн мын æртыккаг хатт куы сис- 
таис, — нæ куыйтæн дæ бахæрын кодтаин. 
Бандзыг лæппу. Хъуыды кæны: «Мæхи дзы бахизон, иу уæлдай 
ныхас — æмæ мæ сæр æцæгæй йæ куыйтæн холыйаг фæуыдзæн». 
Цурон, козбау ныхас æмæ искæй раз сæр ныллæг æруадзын, — йæ 
удхæссæг сты Дзангæн æмæ ахæм рæстæджы та дзыхыл хæцынæй 
хуыздæр ницы уыд. Бамыр. 
— Ацы уатмæ æддагон нæлгоймагæй фыццаг хатт дæ къах ды 
æрбавæрдтай. Фыццаг бар дæуæн радтон, мæ ныфсытæй куы фæ- 
сайды уыдаин, — арт дыл бандзæрстаин, зон æй. 
«Цы ныффæнд кодта ацы æлгъыстаг». 
— Æхсин, æгæр сьпъдæг æмæ уæздан у дæ-уату-æсæррæсугъд та — йæ 
хицау. Æмæ мæнæн, хæххон дзиглойæн. бар нæй &хешш< фаршæ бада, 
дæ уат куы счъизи уа, тæрсын. Ауадз мæ, — 4>§НК№ЖЪ,шдтатдæцпу. 
2 Гаглойты Владпмир 
17 

— Бар кæмæн уыд, уыдон та йæм фæндаг не ссардтой, — чызг 
сатæгсау цæстыхауты бынæй зулмæ бакаст Дзангмæ. 
— Æхсин, уазæг, дам, фысымы бар у, фæлæ мæ куы ауадзис. 
— Кæдæм тагъд кæныс, уый бæрæг дын нæй? 
— Иу хатт мын иу сауджын афтæ, Хуыцау, дам, адæмы куы 
сфæлдыста, уæд алкæмæн дæр зæххыл йæ бынат бацамыдта. Кæй 
фынджы сæр сбадын кодта, кæй та — фæсдуар. Куыдуæлейæ, зæгъ, 
алыгъуызон хæринæгтæ райуæрста, сæ къæристæ та — фынгыл чи 
куыдуæлдæр бадт, уыдон фесты, кæронмæ та æххæсгæ нал акод- 
той, æмæ, зæгъ, фынджы кæрон бадджытæ, цæмæй æххормагæй 
ма ныхъхъыргъы уой, уый тыххæй фынджы сæр бадджытæн лæг- 
гад кæнын райдыдтой. Уыдон дæр сын сæ уæлдæйттæ раппарынц. 
Æмæ, зæгъ, уыцы дæлдæрбадджытæй исчи уæлæты фынгмæ йæ 
ныфс куы бахæссы, уæд æй Хуыцау зындоны фыцгæ арты нывзи- 
лы. Гъе, æмæ дын уый зæгъын, æхсин, сауджыны амынд мæ нæ 
рох кæны нырма дæр. Мæ бынат зонын. 
— Дæ сауджын цыдæр æдылы уыд. Иу чысыл абад, æз ныр- 
тæккæ, — сыстад чызг æмæ сыхаг уатмæ бахызт. 
Ахст цъиуау сдыгъуырццæг Дзанг. Цы йæ хъæуы, цæмæн æм 
фæсидт ацы къæйных, къулбадæджы чызг. Кæд ын æцæг, кæй йæ 
фервæзын кодта, уый тыххæй бузныг зæгъы, уæд цæмæн райдыдта 
къухмæрзæнæй? Цы нысан кæны йæ ныхас? «Æртыккаг хатт куы 
систаис къухмæрзæн, —. нæ куыйтæн дæ бахæрын кодтаин». Цæ- 
мæн? Искæйты ма бахæрын кодта куыйтæн? Схæццæ сты йæ хъуы- 
дытæ лæппуйæн. Йæ зæрдыл æрбалæууыд рагон аргъау, иу хатт ын 
уæтæры, йе ’мбал, зæронд фыййау, дзырдта: кæддæр^дам, хæйрæ- 
джы чызг сфæнд кодта зæххон лæгæй смой кæнын. Йæхи рæсугъд 
чызг фестын кодта, фæлæ, зæгъ, æй йæ сыкъатæ бамбæхсын ферох, 
афтæмæй фæзынди адæмы ’хсæнмæ. Усгур лæппутæ йыл фыццаг 
сæ цæст æрæвæрдтой, стæй йын йæ сыкъатæ куы федтой, уæд сын 
худæджы хос фестад. Хæйрæджы чызг цынæ кæлæнтæ кодта, цæ- 
мæй асайдтаид лæппутæй искæмæн йæ зæрдæ, фæлæ дзæгъæлы. 
Смæсты хæйрæджы чызг æмæ йæ мадмæ кæугæ ныххæццæ, ра- 
дзырдта йын, зæххон адæм ыл куыд фæхудтысты, уый. Мад бам- 
бæрста йæ чызджы рæдыд, аххосджын сыкъатæ кæй уыдысты, æмæ 
йын сæ сызгъæрин сæрыхъуынты бын бамбæхста, хуры чызджы 
æмсæр æй фестын кодта, кæлæнгæнæджы зонд, калмы ’взаг æмæ 
йын булæмæргъы хъæлæс радта, афтæмæй йæ рарвыста. 
Чызг фæзынд зæххон дунемæ. Уадидæгæн, арвы нæрдау, йæ 
кой айхъуыст, фæйнæрдыгæй йæм ныххæррæтт кодтой амæй-ай 
хуыздæр æмæ номдзыддæр усгуртæ. Чызджы иу хатт чи федта, 
уыдонæн-иу йæ зæрдæ асаст, йæ зонд фесæфт... Афтæмæй дын 
хæйрæджы чызг маст исыны фæдыл ныллæууыд. Чызджы кæлæн- 
гæнæг рæсугъддзинады ахæсты-иу чи бахауд, уымæн-иу йæ саст 
зæрдæ йæ риуæй фелвæста æмæ уыцы саст зæрдæтæй йæхицæн 
галуан аразын æрæмысыди. Сцæттæ галуан æмæ, æнус-æнусты 
уырдæм, йæхимæ, сайы усгур лæппуты, сæ цæстытыл сын мигъы 
18 

фæлм æрæмбæрзы, сæ зæрдæтæ сын асæтты æмæ сæ масты хуыды- 
мы нывзилы. 
Ныр Дзангмæ Агуындæ дæр уыцы аргъауы чызджы хуызæн 
фæкасти. Уый дæр йæ рæсугъддзинадæй афтæ сæрра кодта йæ бирæ 
усгурты. 
Уаты къуымтæй йæм æрбаулæфыди фыдих уддзæф. Утæппæт 
хъæздыгдзинæдтæ, цыма, саст зæрдæты къæрттытæ уыдысты, уыйау 
ын мысын кодтой хæйрæджы чызджы галуан. 
Сыхаг уаты дуар байгом æмæ уырдыгæй Агуындæ рахызт. Йæ 
раздæры дари уæлæдарæсы бæсты йæ уæлæ уыд хуымæтæджы 
джиппæйфыст къаба. Уыцы къаба йын кæд йæ гуыры конд æви- 
дыцдæр кодта, уæддæр йæ цæсгомы рæсугъддзинадæн бамбæхсæн 
нæ уыди. Чызджы къухы уыд нæлгоймаджы уæлæдарæс. 
— Дзанг, — фыццаг хатт чызг лæппумæ сдзырдта йæ номæй, — 
мæнæ ацы уæлæдарæс дæ уæлæ скæн. Хатыр, нæуджытæ не сты, 
фæлæ уæддæр... 
— Цæмæн хъæуынц, æхсин? — скатай лæппу. 
— Скæн сæ, скæн. Абон нæм уазджытæ уыдзæни. Мæ мад æмæ 
ме ’фсымæртæ дæр æрбацæудзысты, мæ фыд сæм арвыста. 
— Бузныг, дæ лæварæй, æхсин, фæлæ ахæм зынаргъ уæлæда- 
рæс гæлхæрд фыййауыл не сфидаудзысты. 
— Айс, айс, æфсæрмы ма кæн. Мæн афтæ фæнды, æмæ мын мæ 
фæндон куынæ сæххæст кæнай, уæд дæм фæхъыг уыдзынæн. Айс, — 
тых хатыд бакодта чызг. — Æз уал ацæудзынæн, скæн сæ. 
Чызг лæппуйы къухты дарæс фæуагъта æмæ ацыд. 
Æхсины фæндонæн æнæххæстгæнгæ нæ уыд... Тагъд-тагъд йæ 
дарæс феппæрста лæппу. Æцæг дарæс чысыл дæрдджын уыдысты, 
фæлæ лæппуйы уæнгтыл аив æрбадтысты. 
Агуындæ æрбацыд. Джихæй кæсгæйæ баззад Дзангмæ. 
— Мæнæ куыд рæсугъд дæ, мæнæ! — чысыл сабийау лæппуйы 
алыварс сзилæги Агуындæ. Фæсидт лæггадгæнæгмæ, Дзанджы 
хæррæгътæ уæлæдарæс ахæссын кодта, йæхæдæг лæппуйы йæ 
тæккæ размæ сбадын кодта. 
— Йеныр хуыздæр чи у, уый дæ цуры йæхицæй раппæлæд, — 
чызг кæсынæй нал æфсæст лæппумæ. 
— Агуындæ, дæ фыд мæ ам куы ’рбаййафа дæ цуры, уæд мын 
цы зæгъдзæн? — скатай лæппу. 
— Йæ чызджы йын кæй хъæлдзæг кæныс, уый тыххæй ма дæ 
бузныг дæр фæуыдзæн. 
— Æнæхсæст, сæмпæрчъи фыййауæн йæ бон æхсины схъæлдзæг 
кæнын кæй у, уый йæхицæн стыр кадыл нымайы. 
— Радзур-ма мын: чи дæ, гъе, кæцон? 
— Æнкъард æмæ уæззау таурæгъ у, уый... Зæрдæйæн æнтъыснæг 
хъуыдытæй дарддæр æхцондзинад нæ ратдзæн. 
— Нæ, нæ. Курын дæ. Мацы мын бамбæхс мур дæр, — ныхха- 
тыд æм чызг. 
— Цы радзурон, мæ царды хорзæй ницыма уыд абоны онг. Хæрз 
19 

чысылæй баззадтæн сидзæрæй. Мæ фыд быдыры хорхæссынмæ 
уыд, æмæ йæ кæмдæр фæндагыл абырджытæ амардтой, мæ хъус- 
тыл æрцыд, йæ бæхы, дам, ын истой. Йæ сæрмæ æгаддзинад не 
’рхаста, — æгады бæсты равзæрста мæлæт. Мæ мад бирæ нал ацард 
йæ фæстæ. Уæззау куыстæй рафтыд. Иу хъæздыг, æнæзæнæг лæг 
мæн акодта йæхицæн, стæй цумахъом куы фæдæн, уæд мын мæ 
къухмæ лæдзæг радта æмæ мæ арвыста фосы фæдыл. Карз æмæ 
æгъатыр уыд мæ хицау. Чысыл ницæй тыххæй дæр мыл нæ ауæр- 
ста нæмынæй. Куыддæрты йæм иу-фондз азы бафæрæзтон, стæй 
йын иу бон йæ фос сæрвæты ныууагътон æмæ афардæг дæн. Уæдæй 
нырмæ комæй коммæ, хъæуæй хъæумæ æххуырстыты фæхаттæн 
æмæ ныр уыныс, æрыфтыдтæн дæ фыдмæ. 
Ныхъхъус лæппу. 
Ныхъхъус чызг дæр. 
— Лæгъзвæндæгтыл нæ рацыдтæ, уынын... О, фæлæ ма мын зæгъ: 
нæ дæ фæнды махмæ кусай, уый? 
— Æхсин, æмæ сымахæн куы кусын. 
— Нæ мæ бамбæрстай. Ам, мæ фыды хæдзары. Ме ’фсымæртæ 
æддæ вæййынц, æмæ мæ фыды бынтæм хъусдарæг фæсдзæуин 
уыдзынæ. Разы дæ? 
Уыцы фарстæн дзуапп раттынмæ цæттæ нæ уыди лæппу æмæ 
фæтыхст. Цы уавæры уыд, уымæй йæ ахæм хæрзиуæгæй стырдæр 
цы хъуыди, фæлæ æрвылбон йæ цæсты раз лæппуйæн æнæуынон 
цы хæдзар æмæ бинонтæ уыдысты, уыдон уынын æмæ дзыхы ны- 
хас хъусыны бæсты, фæлтау цас дарддæр уа, уыйбæрц æнцондæр 
уыдзæн йæ удæн. 
— Стыр бузныг, æхсин, ахæм стыр æууæнк мыл кæй æфтауыс, 
фæлæ мын фосы фæдыл, сæрвæты æнцондæр у, — не сразы лæппу. 
— Æнцондæр? Нæ тыхсыс? 
— Тыхсын, фæлæ сæрибар дæн уым. Æз сæрибардзинад уарзын. 
— Тынг хъыг мын у. 
— Гæнæн нæй. 
— Уæд та мын зæгъ, цы хорздзинады дын бацæуон? Мæлæтæй 
мæ кæй фервæзын кодтай, уый тыххæй мæ фыд нæ бацауæрддзæн 
йæхиуыл. 
— Дзанг, йе ’хсины кæй фервæзын кодта, уымæй стырдæр хæр- 
зиуæг ницы домы. 
— Мæ фыд нæ вæййы алы хатт рæнтон! Чизоны йæ фосы дзуг- 
тæй иу, гъе та — зæххы гæппæл цæрынæн? 
«Зæххы гæппæл цæрынæн». Цы ма уыд уымæй стырдæр хæр- 
зиуæг Дзангæн. Æххуырсты куыст ныууадздзæн æмæ чысыл йæ 
удхæрдтæй æрынцайдзæн йæ зæрдæ. Æрхæсдзæн бинонтæ йæхи- 
цæн æмæ кæд, аннæ-иннæтау, адæймаджы цардыл фæхæст уаид 
уый дæр. Йæ бæллицтæ йæ сæ базыртыл систой æмæ йæ сомы 
амондмæ, абон, уæлейæ уырдыгмæ зæрдæхъæлдзæгæй касти. 
Фæлæ уысммæ йæ цæстыты раз сыстади Долат йæ рынчын ма- 
димæ æмæ уадид лæгъз фæндагыл, цыма йæ цыппæртыл фæбырыд 
20 

æмæ йæ рæсугъд бæллиц нызгъæлæнтæ ис ихыл. Долат... йæ тыхст 
уавæрæй лæппуйы фервæзын кæнынæн хуыздæр фадат нал фæ- 
уыдзæн Дзангæн æмæ æрæджиау загъта: 
— Æхсин, ды мæнæн цы хорз ракæнинаг дæ, уый зæххон лæ- 
джы бон нæ бауыдзæн, нæ зонын, куыд дын ракæнон арфæ. Цы- 
быр — мæ зонд, къуымых — ме ’взаг æмæ дæуæн зæрдæбын ар- 
фæйы ныхæстæ ссарынæн нæ арæхсын. Фæлæ мын кæд исты хорз- 
дзинад саразынмæ хъавыс, уæд дæ курын... — Дзанг йе ’взагыл 
фæхæцыд æмæ кæронмæ нал загъта йæ хъуыды. 
— Зæгъ, зæгъ, цыдæриддæр мæ домыс, разы дæн. 
— Уæдæ кæд афтæ у, уæд мæ бæсты Долаты æркæнын кæн дæ 
фыдæн. Куы йæ зоныс, куыд æнувыд у сымахыл, йæхицæн æй 
стыр амондыл нымайдзæн. 
Ныхъхъуыды кодта чызг. 
— Хорз лæппу у Долат, ме ’ххуырст чызджы уарзы. Æниу æгæр 
сæлæф-къæмдзæстыг. Нæ уарзын æз ахæмты. Фæлæ дæу цæмæннæ 
фæнды, нæ зонын. Æви æндæр исты хæрзиуæг домыс? Зæгъ æй, 
æфсæрмы ма кæн. 
— Ницы домын, ницы дæр мæ хъæугæ кæны. Æрмæст дын дык- 
каг хатт зæгъын, Долаты куы ’ркæнат, — дæ хорз ракæнд æнусы 
бонмæ дардзынæн мæ зæрдыл. 
— Хорз, кæд дæ афтæ фæнды, уæд. Фæлæ йæ зон, æфхæрыс 
мæ... Гъе та дæм цыдæр фæхъыг каст æмæ дæ хъуыды æргом нæ 
дзурыс. 
— Раст мæ бамбар, æхсин, — цыдæр зæгъынмæ ма хъавыдис 
лæппу, фæлæ кæртæй æлдары бæзджын хъæлæс æрбайхъуыст æмæ 
фестад. — Хатыр, дæ фыд æрбацæуы... 
— Хъус-ма, Дзанг, — лæппуйы хъустыл ма чызджы ныхас ауад, 
æмæ уадидæгæн феддæ. Тыргъы хæрхæмбæлд фæци æлдарыл. 
Æлдаримæ иу цалдæр лæджы, йæхи хуызæн уæздæттæ. Сæ арахъ- 
хъы тæфæй лæппу бамбæрста, уæздæттæ нырма еныр кæй сыста- 
дысты фынгæй æмæ ардæм æрмæстдæр сæ зæрдæйы дзæбæхæн 
кæй фездæхтысты. 
3 
Хур ма гæзæмæ уыдис арвыл, афтæ хъæугæронæй сыхъуысти 
мыр-мырæгты цъæхснаг зæлланг. Хъæуы куыйтæ се ’рдиагæй бæстæ 
сæ сæрыл систой. Чысыл фæстæдæр æлдары кæрты раз æрлæууы- 
дысты æртæ фаэтоны. Лæггадгæнджытæ уадидæгæн сæ размæ раз- 
гъордтой æмæ кæрты уæрæх дуæрттæ байгом сты. Бæхтæ, сæ фæз- 
дæг калгæ, смидæг сты кæрты. 
Хъæрæй ныхасгæнгæ æрхызтысты æлдары фырттæ фаэтонæй 
сæ мад æмæ сæ устытимæ. 
Кæрт хъæр-хъæлæба фестад. Мидæгæй чи цæл кодта, уыдон 
дæр æддæмæ рацыдысты æмæ, цыма æнусы бæрц кæрæдзи нал 
федтой, уыйау кæрон нал ардтой сæ цин æмæ сæ хъæбыстæн. 
21 

Æлдары ус, урсдадали зæронд æхсин, йæ чызг æнæниз, сæрыга- 
сæй кæй баззад, уый тыххæй арфæтæ кодта Мадымайрæмæн, йæ 
фырттæ æмæ йæ йæ чындзыты бар дæр нал уагъта. 
Уæдмæ кæрон æрцыд цин, хъæбыстæн æмæ иууылдæр ацыдыс- 
ты хæдзармæ. Бæхтæрджытæ дæр сæ бæхты бафснайдтой. 
Дзанг уæдæй нырмæ хибар ран лæууыд, æмæ дардæй йæ хъус 
дардта уазджыты фырнымд, уæлдай ракæ-бакæ æмæ дзолгъо-мол- 
гъомæ, æниу æй уыдон бынтондæр не ’ндæвтой, йæ зæрдæ æхсайд- 
та уæтæрмæ — Долатмæ. Йæ цæстытыл уад, лæппу иунæгæй тæккæ 
ракæсæны къуылдымыл куыд лæууы æмæ йæ цæстытæ комы на- 
рæджы фæндагмæ кæсынæй куыд бафæлладысты. 
Кæрты æлдары лæггадгæнджытыл базыртæ разад. Æддæмæ-ми- 
дæмæ систой. Дзанг се ’хсæн йæхи цы фæкодтаид, уый нал зыдта. 
Ничидæр ын сæ афтæ дзырдта, мæнæ уый сараз, зæгъгæ. 
Хур аныгуылд. Хæдзарæй рахызт æлдары фырттæй иу. Дзан- 
джы хибарæй лæугæ куы ауыдта, уæд æм йæхи байста. Йæ цæсгом 
фырнозтæй сырх-сырхид, цæсты бынтæ — рæсыд. 
— Ацы æнахуыр уазæг, бахатыр кæн, мидæмæ нæм рахиз, — 
хаты Дзангмæ. 
— Мæныл уырдæм цæуын не ’мбæлы, æлдар. 
— Ау, куыд не ’мбæлы? — лæг фæцудыдта, Дзанг æй зæхмæ ха- 
уын нæ бауагъта. — Фæлæуу-ма, æмæ ды чи дæ, куынæ дæ зонын? 
— Æз уе ’ххуырст дæн, æлдар, — Дзанг йæхи бацамыдта. 
— Æххуырст? — Æлдары цæстытæ, хæфсы хуылыдз цæстытау, 
адымстысты. 
— О, уæ фыййау дæн, — лæппу фæбæлвырддæр кодта йæ ныхас. 
— Æмæ ам мæ разы цы схъил дæ, æви дæ дзул лæвæрд фæци?! 
— Цы бакусон, нæ зонын... 
— Нæ зоныс, и, хæрæджы фырт! Уæдæ мæ фыды хæмпус дзултæ 
æввонгæй хæрын уарзыс?! — фæбогъ кодта Дзангыл. — Куыд кæ- 
сын, афтæмæй уын мæ фыд уæ рохтæ уæхи бар ауагъта! Фæлæуут, 
сыстбæрзæйтæ, рæхджы мæ ардæм хъæуы æмæ уын æз уæ бæр- 
зæйтæй фараст цармы растигъдзынæн! 
— Бахатыр кæн, æлдар, фæлæ æз лæвар никæй кæрдзын хæ- 
рын. Цæмæн мæ ’фхæрыс? — Дзанг тыххæй йæхи уромы. 
— Хæрыс, куыдзы фырт, æмæ фæстæмæ ма къæу-къæу кæн! — 
Дзанджы цæстытæм йæ къухы æнгуылдзтæ бахаста æлдары фырт. 
— Дæ цæстытæ дын фелвасдзынæн! 
— Ма рæди, æлдар! — сабыр æй кæны лæппу. 
— Цы, дам? Æз рæдийын?! — йæ комы фынк акалди æлдары 
фыртæн. — У, хуыйы сыст, ныртæккæ куыд абырай мæ цæсты ра- 
зæй! — йæ къух фæхъил кодта. — А ныр Дзанджы ныццæва, афтæ 
лæппу иуырдæм фæзылд æмæ æлдары фырт бæласы бындзæфха- 
дыл бафæлдæхт. 
Дзанг йæ маст аныхъуырдта æмæ, мæхи фыдбылызæй айсон, 
зæгъгæ, куыд загъта, афтæ та йыл æлдары фырт фæбогъ кодта: 
— Æрлæуу, хæрæджы фырт! 
22 

Æрлæууыд Дзанг. 
— Хæстæг ма рацу! 
Бацыд æм лæппу. 
— Уый дыл кæй цухъхъа ис?.. 
— Лæвар мын у. 
— Æмæ дын æй чи балæвар кодта — сыстбæрзæй, уый мæ цухъ- 
хъа куы у! Рачъырхтай йæ, æвæццæгæн?! 
— Ма хъæр кæн, æлдар, адæм нæм æркастысты. Дæ хойы лæвар 
мын у, — бамбарын кодта лæппу. 
— Ничи хъусы ацы хæррæджы æфтыддагмæ! Ныртæккæ сæ ра- 
лас! — дамбаца сласта. 
Дзанг йæ алыварс аракæс-бакæс кодта. Фæйнæрдыгæй æртым- 
был сты лæггадгæнджытæ æмæ сæм сæ цæстытæ ныццавтой. 
Æнхъæлмæ кастысты, цæуыл ахицæн уыдзæн, æлдар йе ’ххуырс- 
тæн адæмы цæсты раз цы худинаджы ми аразын кæны, уый. Фы- 
рæфсæрмæй зæхх куы аскъуыдаид æмæ уым куы аирвæзтаид Дзанг, 
уый дæр æй бафæндыд. 
— Раласдзынæн сæ, æрмæст лæггадгæнæг чызджы афæрсон, 
мæхиуæтты мын цы фæкодта, — аххосджынæй загъта лæппу. 
Фæлæ марадз зæгъ, ныххæцыд ыл æлдары фырт, æмæ йын йе 
рагъæй йæ цухъхъайы риутæ ивазы. Дзанг бамбæрста, йæ маст 
бырсын кæй райдыдта зонды æмæ ныртæккæ æлдары фырты хæм- 
худтæ кæй схъулон уыдзысты. Раст уыцы уысм йæ цуры февзæрди 
Агуындæйы лæггадгæнæг Ацырухс. Чызджы дæлармы Дзанджы 
дарæс. Æлдары фыртыл иуварс ахæцыди Дзанг, чызджы къухæй 
йæ дзаумæттæ раскъæфта æмæ цæрдæг смидæг и мæнгагъуысты. 
Раивта йæ дарæс, æлдары фырты дзаумæттæ кæрæдзийыл атыхта 
æмæ йæм сæ æрбахаста. 
— Айс сæ, мæнæ! 
Лæггадгæнæг чызг æлдары фыртæн бамбарын кодта хабар, æмæ 
лæгæн йæ маст æрысыст. 
— Æмæ ма уыцы сыстæйдзаг дарæс мæ уæлæ скæндзынæн?! Скæн 
сæ фæстæмæ! 
— Нæ, æлдар, алкæмæн дæр йæ кæрц йæхи уæлæ хуыздæр фи- 
дауы, — йæ цæсты зулæй æнæуынон каст бакодта Дзанг æлдары 
фыртмæ. 
— Скæн сæ! Кæд дын мæ хойы лæвар сты, уæд хатыр! 
— Бузныг, æлдар, чи мыл сæ фена, — нæ мыл баууæнддзæн æмæ 
æдзух ме ’вдисæнты мæ фæдыл куынæ кæндзынæн. 
— Æз дæ рæхджы фыры сыкъатау æрыздухдзынæн, æгоммæ- 
гæс, фосы мыггаг, багъæц! — бартхъирæн кодта æлдары фырт. — 
Æниу раст кæныс, хæрæгыл та бæхы саргъ кæд сфидыдта. — Дзан- 
джы къухтæй йæ дзаумæттæ аскъæфта, суглыггæнæн къуыдырыл 
сæ æрæппæрста æмæ сыл фæрæтæй хафт-хафт ралæууыд. Бынтон 
сæ куы скъуыхтæ кодта, уæд сæ ныззыввытт ласта иуварс æмæ 
фæстæмæ хæдзармæ баздæхт. 
Дзангæн ма, кæуылты аирвæза, ууыл уыд йæ хъуыды, фæлæ 
23 

йын, æлдарæй бар æнæрайсгæйæ, цæуæн нæ уыди, Дзанхот та ми- 
дæгæй фынгыл бадт æмæ йæм бацæуын йæ ныфс нæ хаста лæппу. 
Æрталынг. Æлдары галуаны цины хъæлæба стынг. Уæздæтты 
худын æмæ расгуыты хæццæ-мæццæ зарæг, тарст хъомты æмтъеры 
богъ-богъау, хъуыст æмæ йын кæмдæр, хъæуæй хъырнæгау кодтой 
куыйтæ. Лæггадгæнджытæ æзфæраздæронæй æддæмæ-мидæмæ 
систой, чи сæны æмæ арахъхъы дурынтимæ, чи цъысцъысгæнгæ 
бур-бурид физонджытимæ, чи та къуыдырфых фыдызгъæл æмæ 
дзаджджын уæливыхтимæ. Минас йæ тæккæ тæмæнмæ бахæццæ, 
афтæ æлдар рарвыста Дзангмæ. 
Нæ йæ фæндыд Дзанджы æлдæртты цурмæ бацæуын, фæлæ йын 
ныр кæд гæнæн фæуид æлдарæй хатыр ракурын æмæ фæстæмæ 
уæтæрмæ аздæхид, уыцы ныфсæй бацыд. 
Минасы фынгылбадджытæн дзæвгар антысти карз арахъхъ, сырх 
сæнæй æмæ æмбисонды хъæлдзæг уыдысты. Сæ ныхас кæрæдзийыл 
нал бадт, иу сæ иннæмæ нал хъуыста, уæлдайдæр та чындзытæ, се 
’фсин æмæ сæ хицауы цæстмæ сæ алчи дæр йæ уд хъардта зонд- 
джындæр, уæздандæр æмæ бирæ фенæгдæрæй йæхи æвдисыныл, 
нозт сын сæ гæлæбутæ стæхын кодта æмæ сæ иу иннæмæн дзырды 
бар нал лæвæрдта, фынджы фæйнæ фарс кæрæдзийы ныхмæ бадты- 
сты. Сæ иуæн фырнардæй йæ бæрзæй фиуты бын фесæфти. Цæсты 
къуырфытыл цæсгомы уæлдай фыдтæ, миты хъæпæнау, бафæлдæх- 
тысты æмæ ма тыхкаст кодтой, иннæ та цыма йæ цард-цæрæнбонты 
хор-доны хъæстæ никуы фæци, уыйау ыл фыды мур нæ уыди, цæс- 
гомы царм æрлæбырдтытæ æмæ даргъ фындзысхъæлы фæйнæ фарс 
цæстыгагуытæ, цары ауыгъд фиутау, дæвдæгæй баззадысты. 
Чындзытæ фæбыцæу сты, сæ фыдæлтæй уæздандæр æмæ ном- 
дзыддæр чи у, ууыл. Иу дзы иннæмæй йæ фыдæлты дæлдæр нæ 
уагъта, нæ фидыдтой æмæ кæрæдзийыл, хæцæг фырытау, сæхи 
ныццæвыны æввонг уыдысты. 
Сæ фæйнæ фарс бадджытæ сæ баиргъæвыны бæсты ноджы ар- 
дыдтой æмæ сыл хъæрæй ахъаззаг худтысты. 
Дзанджы æрбацыды хабар ничи бафиппайдта. Лæппу тæккæ дуар- 
гæрон слæууыд æмæ уысммæ фынджы алыварс бадджытыл йæ цæс- 
тытæ азылдысты. Æнæнхъæлæджы ацахстой Агуындæйы цæстæнгас. 
Чызг лæппумæ ницымбарæджы каст кодта, тагъд-тагъд Дзангыл сæ- 
рæй къæхты бынмæ йæ цæстæнгас æрхаста, æмæ, цыма, лæппуйы раз 
истæмæй аххосджын уыд, уыйау йæ сæр йæ риуыл æруагъта. 
— Æлдар, дзырдтай мæм, зæгъгæ, мын загътой, — сæ минасы 
фынгæй сæ уымæ кæй не ’вдæлы, уый уынгæйæ бафарста Дзанг. 
Дзанхотæн йæ къухы дзæбидыры сыкъа, йæ хъæлæсмæ сырх 
сæнæй йедзаг, афтæмæй, фынджы сæрæй уæззаугай лæппуйы ’рдæм 
разылд. 
— А-а-а, æххуырст. Хæстæгдæр-ма рацу, — йæ ныхас, гарзы хуыл- 
фæй цæуæгау, райхъуыст. 
Дзанг æм хæстæг балæууыд. 
— Уæздæттæ, — æлдары бæзджын хъæлæс, уæззау дзæбуджы 
24 

бын хус къæцæл æрнæмæгау, йæ быны æрнорста уæдæй нырмæ 
фынджы алыфарс хъæрæй быцæуты. — Байхъусут-ма, уæздæттæ! 
Мæ мулк æмæ мын мæ цардмæ чи хæлæг кæны, уыцы æнæхæлаф, 
афтидчыссæ, схъæлбæрзæй уæздæттæй чидæртæ алы ран се ’взæгтæ 
рахаф-бахаф кæнынц, фæсвæдæй нæ ауæрдынц ме ’фхæрыныл, 
цыма æз, Елойты номдзыд æлдар, Дзанхот, фыдудæй марын ме 
’ххуырстыты. О, о, уæздæттæ! Уыцы ныхæстæ мæ хъустыл æрцы- 
дысты, зæгъгæ, дам, æм йе ’ххуырстытæ баххæстысты, уæд æй 
уæхстыл бакæниккой. Æмæ уын мæнæ, уæздæттæ, удæгас æвди- 
сæн — ме ’ххуырст! — Дзанхот ацамыдта Дзангмæ. Фынджы фарсмæ 
бадджытæй кæмæн йæ нуæзт йæ къухы, кæмæн йæ комдзаг æрдæг- 
æууылдæй йæ дзыхы, афтæмæй Дзанджы ’рдæм сæ цæстытæ ныц- 
цавтой. Уæдæй нырмæ, хæцæг фырытау, кæрæдзийыл сæхи ныццæ- 
выны æввонг цы чындзытæ быцæу кодтой, уыдон дæр сæ хылы сæр 
фæуагътой æмæ цымыдисæй ныккастысты лæппумæ. — Уынут, уæз- 
дæттæ, мæнæ ацы æххуырст мæлæтæй фервæзын кодта мæ чызджы, 
ме ’хсины. Æмæ цы нысан кæны уый, уæздæттæ? Уый нысан кæны, 
ме ’ххуырстытæ се ’лдары сæ удæй фылдæр кæй уарзынц, иузæрди- 
он ыл кæй сты æмæ се ’лдары сæрыл мæлæтмæ цæттæ кæй сты. 
Уæдæ ма чи дзуры, уæздæттæ, Елойты Дзанхот йе ’ххуырсты- 
тæн æвзæр кæй у, уый? Чи у уыцы дзæнгæдацæгъдæг? — æлдар, 
йæ туджджыны уазджыты ’хсæн ацагуырдта æмæ йæ хæрам цæс- 
тæнгас йæ рахиз фарсмæ бадæгыл ныздыхта. Стæй сыл иугай азылд, 
цыма сæ уæхсты бырынкъыл, физонæджы кæрдихтау, ахал кодта, 
афтæ фынджы иу кæронæй иннæмæ йæ хъоппæг цæсты гагуытæ 
цæхæркалгæ, уæрдоны цæлхытау, атылдысты. 
Уазджытæ сæхимидæг æрмыдул сты. Сæ сæртæ фынгмæ æр- 
уагътой, сыбыртт сæ ничи кодта, æрмæст ма-иу хаттæй-хатт сæ бæр- 
зæйтыл сырх сæнæй дымст тугдадзинтæ, къæвдайы уаллæттау, стæл- 
фыдысты. 
Дзанг ницы æмбæрста æлдары ныхæстæн. Хъуыста, æлдар кад 
æмæ номыл мæлгæ кæй у, æмæ йын йæ кадмæ чи ныхилы, уымæй 
йæ маст исынмæ та тугдзых сырдæй тæссагдæр кæй у, уый. Фæлæ 
не ’мбæрста, æлдар йе знаджы кой ам цæмæн кæны, уыцы хабар. 
— О, фæлæ ма кæнæд! Нæ йын ныббардзынæн! Куы феххæлон, — 
мæ цырыхъхъы бын, сæтæлæгау, ныцъцъист и! 
— Зæгъ æй, баба, зæгъ, чи у, æмæ дзы дæ бæсты сæ бæрæг 
базоной дæ фырттæ?! — хъыхъхъаг куыйтау фæгæппытæ кодтой 
æлдары фырттæ æмæ алæбурыны æввонг сæхи æрцæттæ кодтой. 
«Цымæ чи уыдзæн уыцы æнамонд, ныртæккæ фынджы фарсмæ, 
йе стджытæ æхсыд-дæвдæгæй кæмæн аззайдзысты», — ахъуыды 
кодта Дзанг æмæ йæ сæрыхъуын арц слæууыд. Уазджыты ’хсæн 
агуырдта уыцы лæджы. Зын рахатæн уыд. Фынджы фарсмæ дæ- 
лæуæздæр цы къæсхуыр, фæлурсцæсгом, æлвыдзачъе лæппу-лæг 
бадти, иннæтæй йæ бакаст æмæ йæ бадтæй чи хицæн кодта, ууыл 
æрынцад цæстæнгас. 
— Чи у, баба! Чи у? — нал сабыр кодтой æлдары фырттæ. 
25 

— Чи у, æмбары йæ йæхæдæг! — уысммæ Дзанг ацахста, æлдары 
цæсты зул æлвыд саузачъе лæгыл йæхи куыд скъуырдта, уый. — 
Абон мæ хорз зæрдæйы уагыл дæн æмæ мæ нæ фæнды ууыл дзу- 
рын. Уæдæ, афтæ, уæздæттæ, уе ’ппæты цур Елойты Дзанхот йæ 
нуазæн дæтты йе ’ххуырстæн! 
— Браво, браво! — абон изæрæй Дзанджы рагъæй йæ уæлæда- 
рæс чи раласта, уый йæ армытъæпæнтæй сæмдзæгъд кодта. — Ха- 
ха-ха! Æз та йын йæ уæлæдарæс раластон, фосы мыггаг! Хи-хи-хи! 
Ссæрфта сæ æмæ йæ къниаз фенхъæлдтон. Хо-хо-хо! Пардон, нæ 
йæ базыдтон, нæ хæрзгæнæг у! — нозт æлдары фырты дзых байгом 
кодта, æмæ, æвзаг, саст куыройы фыдау, ралæхурдта. 
— Айс æлдары нуазæн, лæппу, цы бандзыг дæ! — Дзанджы хъус- 
тыл ауад. 
— Æлдар, стыр бузныг дæ дæн, дæ кады нуазæны аккаг мæ кæй 
скодтай, уымæй. Фæлæ мын иугæр мæ сæр нымайут, уæд æгъдау 
куыд амоны, афтæ, — нуазæнæн йæ фарн стыр у, æмæ йæ исын, — 
лæппу æлдары къухæй дзæбидыры сыкъа райста. — Æрмæст ха- 
тыр, иу ныхас. Æлдар загъта, зæгъгæ, йыл æз иузæрдион кæй дæн, 
бирæ йæ кæй уарзын, уый тыххæй йын фервæзын кодтон йæ чыз- 
джы. Хатыр, фæлæ æз æргом дзырд дæн, — цурон ныхас нæ уар- 
зын. Æмæ раст нæ уыдзæни, æлдар, афтæ кæй хъуыды кæныс. Дæ 
чызджы дын фервæзын кодтон уый тыххæй нæ, æмæ дæ бирæ уар- 
зын, адæймаджы фыдбылызæй бахизын алкæй хæс дæр у. Дæ 
фынгыл мын уый тыххæй дæ нуазæн кæй радтай, æлдар, уый тых- 
хæй та стыр бузныг. 
Дзанхотæн Дзанджы ныхæстæ æхсызгон кæй нæ уыдысты, уый 
бæрæг уыд, йæ цæсгом кæй фæтар, уымæй. Кæронмæ баназын кодта 
Дзангæн йæ нуазæн, стæй сыкъа райста æмæ йæ уырдыглæууæгæн 
ахæссын кодта. 
Уый фенгæйæ Дзанг, цыма, здыйы тæвд донæй йедзаг сыкъа ба- 
нызта æмæ йын йæ хуылфыдзаумæтты лыстæг кæрдихтæ акодта, 
уыйау зын æмæ йын хæрам фестади æлдары нуазæн. Иуæй æппæлгæ 
кодта йæ уазджыты цæстмæ лæппуйæ, аннæмæй та — æлгъ. Æмæ 
Дзанг цы сыкъайæ банызта, уымæй баназын йæ сæрмæ нал бахаста. 
— Æвæдза, тæхудиаг дæ ды, Дзанхот, ахæм иузæрдион æххуырс- 
тытæ кæмæн ис... Мæ уæттæ та — рын сæ аскъуына, — сæ иуæй се 
’ннæ магуса æмæ къæрныхдæр. Ехс сæ бæрзæйæ нæ хауы. Фæлæ 
марадз зæгъ, басæттæн сын ницæмæй ис. Куы зонин, исчи мыл сæ 
мæнæ де ’ххуырстау афтæ иузæрдион у, — мæхицæн дзы рахиз 
цонг скæнин, — тæхудыгæнгæ загъта уазæг — æлдæрттæй сæ иу. 
— Æз дæр, — ныхас айста иннæ, — ме ’ххуырстытæ, цыма Хуы- 
цауы æлгъыст фесты, иу сæ мауал уа, сыдæй мæлæм, мæлæм хъæр 
кæнынц, стæй мæлынмæ та бындзытæй фыддæр фесты. Фаронæй 
нырмæ дзы фынддæсы бæрц ныххæдмæл. Уæлмæрд дæр сын нал 
фаг кæны. Фæлæ, æцæг, ды амондджын дæ Дзанхот. Де ’ххуырст 
цы лæгдзинад равдыста, тæхуды дæм кæнын. Рауадз æй мæнмæ, 
кæд мын ме ’ххуырстытæн зонд бацамонид. 
26 

— Нæ, мæнмæ йæ рауадз, æлдар, æмæ дын уыцы хорздзинад 
мæныл. 
— Æз дæр ын æй лæвар нæ курын. Мæ егар куыдз йæхæдæг дæс 
æххуырсты аргъ у. Æгас комбæсты уый хуызæн не ссардзынæ. 
— Æмæ цы у дæ егар мæ сау куыдзы цур? Дæс бирæгъы дæр ыл 
куынæ тых кæны... 
— Уымæй та ма цæй куыдз ис, фырзæрондæй йæ фист куы аз- 
гъæлд. Йæ дзыхы дæндаг куынæуал ис... 
— Æфхæрыс мæ, æлдар... 
— Цæй, уæ куыйты уæхицæн уадзут, уæздæттæ, фæлæ уе ’хцаты 
чыссæтæ сисут! — быцæугæнджытæн сæ ныхас фæлыг кодта æлда- 
ры кæстæр фырт. 
— Разы!.. 
— Æз дæр разы!.. 
-Цас?.. 
— Фондз туманы!.. 
— Æхсæз!.. 
— Авд!.. 
— Аст!.. 
— Дæс!.. 
«Цы у уый? Æцæгæй æви хынджылæгæй? Дзанг æлдары цагъар 
куынæ у, уæд æм цы бар дарынц? Æви сæхи цагъарты сæрмæ-сæр 
куыйтыл куыд ивынц, мæнæн дæр афтæ хъавынц?» 
Аргъ чысылгай уæлæмæ куыд хызт, афтæ лæппуйы зæрдæ мидæ- 
гæй, зынджытыл фыцæгау, фыхт... Маст схæлбурць кодта, хæххон 
æрра донау раивылд æмæ æддæмæ лæбурын райдыдта. Уадид къухты 
æнгуылдзтæ хъандзажæ фестадысты, сæхи ласын райдыдтой лæппуйы 
сауфистонджын кардмæ. Уыдта Дзанг, æлгъаг, ницæйаг удхортæ, йæ- 
хицæн мæлæтæй тас уæвгæйæ, ингæны бынæй кæй фелвæста, уыцы 
чызджы тыххæй йын арфæ зæгъыны бæсты æлгъагдзинад кæй ныф- 
фæнд кодтой. Лæг дæ, зæгъгæ, йын кæй нæ загътой æмæ йæ, торджы 
уæййаг фосау, куыд уæй кæнынц. Цы ма уа уымæй æвирхъаудæр, 
адæймаджы намыс æмæ сæрыстырдзинадæй афтæ фæхынджылæг кæн!.. 
Ахъавыд Дзанг, ныртæккæ сыл йæхи ныццæва æмæ сæ иугай йæ 
карды бырынкъæй ныххуынчъытæ кæна, фæлæ раст уыцы рæс- 
тæджы анæрыди Агуындæйы æвирхъау цъæхахст: 
— Æгъгъæд! Удхортæ! Æлгъыст фæут мæ уды тæригъæдæй! 
Чызг, фынгыл цы сæны дурын уыд, уый фелвæста, фынгты 
дзыгъал-мыгъул æмæ сылгоймæгты æрдиаг нызмæлын кодтой уаты 
къуымтæ. 
Уыцы хабар йе ’муд æрцæуын кодга Дзанджы. Йæ къухы æнгуылдз- 
тæ фарсылдарæн кардæй феуæгъд сты æмæ иу гæппæн кæрты фестад. 
Лыгъд, згъордта. Ницы уыдта, ницы æмбæрста æхсæвы тары, 
æрмæст ма йæ хъустыл уади: 
«Æгъгъæд, удхортæ! Æлгъыст фæут мæ уды тæригъæдæй!» 
Дзанг не ’мбæрста, уый Агуындæйы цъæхахст уыди, æви йе 
’фхæрд зæрдæйы æвирхъау утæхсæн. 
27 

4 
Уыцы хабары фæстæ Дзанг сфæнд кодта æлдарæй фæлидзын. 
Фæлæ Долат лæппуйы ныхмæ ныллæууыд. 
— Фæлидздзынæ æмæ уымæй цы рамбулынмæ хъавыс? Уый 
æдылыдзинад у. 
— Ауадз мæ, Долат, куы ма фенон уыцы æлгъыстаджы æлдары, — 
туг ныккæлдзæн æмæ сымах дæр мæн тыххæй фыдбылызы хаут, — 
мауал мæ уром, Хуыцауы хатыр бакæн, — чысыл сывæллонау 
лæгъстæ кодта Дзанг. 
— Ацу, мæ лæппу, ничи дæ уромы, — сабыр æй кодта Долат. — 
Æрмæст æгъдауыл — уыцы тугхорæн хæрæджы куыст фæкодтай 
æмæ ма йын дæ куысты мызд та цæмæн хъуамæ ныууадзай. 
— Уыцы æфхæрды фæстæ мæ ахæм цъаммар лæгæй ницыуал 
хъæуы, туг æмæ сын рондз фестæд мæ фыдæбон. 
— Фыдхæсджынæй, дам, фæнык райс æмæ йын æй йæ цæстыты 
бакал. Æмбарын дæ, лæппу, фæлæ цы бакæнæм. Хуыцау ралгъыс- 
та мæгуыр лæджы æмæ æхгæд сты йæ дзурæнтæ, рæхысæй баст — 
йе уæнгтæ, быхсын хъæуы, мæ лæппу. 
— Мæнæн быхсын мæ бон нал у, Долат, хъусыс? Мæ чысылæй 
фæстæмæ фæбыхстон. Надтой мæ, сæ чъизи къухтæ мыл сæрфтой 
— фæкалдтæн-иу, фæлæ та-иу сыстадтæн. Быхстон уæд, æдых уыд- 
тæн, æнæхицау, æвæгæсæг æмæ-иу ме стыр æфхæрд мæ цæстысы- 
гимæ нынныхъуырдтон. Æргомæй нæ — сусæгæй. Æргомæй ме 
’фхæрджытæн никуы равдыстон мæ зын, мæ удхæрдтæ. Æмæ бых- 
стон. Афтæмæй царды æвирхъау зын фæндæгтыл фæбырыдтæн мæ 
фазыл, айнæджы цыргъ дуртыл мæ игæры къæрттытæ уадзгæ! 
Быхстон. Ныр нал ныббыхсдзынæн! Мæ масты дзæкъул атыдта. 
— Æмбарын дæ, мæ хуры чысыл, фæлæ Хуыцауы бар стæм æмæ 
цы нæ бон у. Нæ нывы фыст афтæ фæци. Хъусын æм хъæуы. 
— Æрмæстдæр мæ кæд хъизæмæрттæн сфæлдыста, уæд цæмæн 
хъусын ахæм Хуыцаумæ. Иу мæлæт дзы дарын æмæ йæ айсæд! Нæ 
мæ хъæуы ахæм цард, кæд æмæ маст, удхарæн у, уæд. Долат, ма- 
уал мæ уром, нæ ныллæудзынæн. 
— Ничи дæ уромы дын загътон, æрмæст дæ куысты мызд райс. 
Кæдæм фæцæуай, уым дын цард тæбæгъы дæ размæ ничи æрба- 
хæсдзæн, — дзырдта йын Долат. — Дæ зонд, дæ лæгдзинадæй мын 
цыдæр адджын фæдæ, æмæ мæм байхъус. 
Раст уыди Долат. Уыцы æнаккаг æлдар æй бафхæрдта æмæ ма 
йын уæлæвæрæн йæ мызд та цæмæн хъуамæ ныууадза. Сфæнд кодта 
дыккаг бон æлдармæ ныццæуын æмæ сабырæй йæ куысты мызд 
æрдомын. 
Фæлæ йæ æлдармæ цæуыны сæр нал бахъуыди. Дыккаг бон 
райсомæй æлдар йæ бæхыл фæзынди уæтæрмæ. Ацы хатт цыдæр- 
гъуызон хиуылхæцгæ уыд. Салам радта фыййæуттæн æмæ сæ ба- 
фарста: фос куыд сты, кæд ницæуыл тыхсут, зæгъгæ. Æниу, куын- 
нæ тыхстысты мæгуыр фыййæуттæ, фæлæ сæ сыбыртт никæй дзы- 
28 

хæй схуад, сæ сæртæ-иу батылдтой. О, кæнæ, нæ, зæгъгæ. Дзанхот 
дæр тыхфарст нæ кодта. 
Дзанг йæ фæндон фехъусын кодта Дзанхотæн: 
— Æлдар, бахатыр кæн, цы цыбыр рæстæджы дæм кусын, уым 
мын мæ куысты мызд куы бафидис. Цæугæ кæнын. 
— Цæуыс? — Фестъæлфыд Дзанхот. Зулмæ бакаст лæппумæ. 
— О, цæуын. 
— Кæдæм? 
— Дуне уæрæх у. Æз та æнæ уæзæг, æнæ къуым, æмæ тæхын, 
кæдæм мæ фæбалц кæны хъысмæт. 
— Лæппу, цæмæн цæуыс мæнæй? 
— Зоныс æй, æлдар, цæмæн, æмæ ма мæ цы фæрсыс. Æрмæст 
дæ курын, фыстыл дзырд уыдыстæм, фæлæ мын мæ мызд æхцайæ 
бафид. 
— Фидарæй йæ аскъуыддзаг кодтай? 
— Фидарæй, æлдар. 
Дзанхот хъуыдыты ацыд, стæй Долатыл йæ цæст ахаста æмæ 
йын бауайдзæф кодта: 
— Цæй, цы схъил дæ мæ разы. Хур арвы астæумæ стылд æмæ дæ 
фос хизынмæ ауадз! 
Долат сæргуыбырæй дзугты уæтæрæй рауагъта æмæ сæ аздæхта 
сæрвæтмæ. 
Дзанг баззадис Дзанхоты цур. 
— Мæ фарстæн мын дзуапп нæ радтай, æлдар. 
— Хъус-ма лæппу, нæ мæ фæнды дæ ацыд. Баззай. 
— Нæ баззайдзынæн... 
— Бафхæрдтой дæ æндæрæхсæв мæ фынгыл. Хатыр. Уый мæ 
нæ фæндыд. Куыддæр рауади. Кæстæр дæ æмæ дæм хъыг ма фæ- 
кæсæд. 
— Кæстæр дæн, раст у, фæлæ фос нæма дæн æмæ мæ исчи уæй 
кæна, æлдар. Ратт мын мæхиуæттæ. 
— Æмæ дын сæ куынæ радтон, уæд та? 
— Уæддæр ацæудзынæн. 
Дзанхот ныхъхъус, стæй хъавгæ райдыдта: 
— Уыцы æхсæвы хабар дæуæй къаддæр маст не ’рхаста мæ чыз- 
гæн. Дзæхст дæу ныччынди, рисгæ та уымæн фæкодта. Уæдæй 
нырмæ рынчын у. 
— Æхсин ницæмæй уыд аххосджын мæ разы. 
— Аххосджын нæу, хæсджын дæ у. Йе ’фсымæртимæ фæхыл. 
Асырдта сæ. 
— Æлдар, æз ницы дæн, æгæрыстæмæй мæ лæджы номы аккаг 
дæр куынæ скодтат, уæд ма хыл та цæмæн хъуыд? 
Бæрæг уыд, æлдар йæхи тыхурæд кæй кæны æмæ хъавгæ йæ 
ныхæстæ кæй æвзары. 
— Цæй, цы уыди, уый уыди. Стæй афтæ ма ахъуыды кæн, куы 
ацæуай, уæд дæ хуызæн нал ссардзынæн. Фæлæ мæ чызг, уый 
хъыджы ма бацу. Мæ бон дын тыхæй ницы у, мæ хъазайраг нæ дæ. 
29 

Æнæуый мæм сæрæн лæппуйы хуызæн кæсыс... Æмæ дын дæ мызд 
дæр фæфылдæр кæндзынæн. Кæд дæ фæнды, мæхимæ дæ фæс- 
дзæуинæй акæндзынæн. 
— Бузныг, æлдар, де ’ууæнк мыл кæй æфтауыс... 
— Ацы дунейы мæнæн æппæты зынаргъдæр чи у, уыцы иунæг 
чызджы мын мæлæтæй чи фервæзын кодта, уымæй хæсджын дæн. 
Цæй, сразы у, тæригъæд у чызг. 
Ницы баурæдтаид Дзанджы, фæлæ йæм Агуындæ йæ фыды ха- 
тыр курынмæ кæй сæрвыста, уыцы хабар ын йæ фæнд дыууæ дихы 
фæкодта. Æнæрцæф, сæрыстыр æлдар та йæ сæр йе ’ххуырсты раз 
кæй æрныллæг кодта, уый æнæхъуаджы нæ уыди. Раст у, хæс- 
джын дзы сты, фæлæ йæ къухы уæвæг хъазайрæгтæй хæсджын та 
кæмæй нæу æлдар. Алкæй раз йæ сæр, мыййаг, куынæ къул кæны. 
Æниу, Долаты загъдау, æндæр ранмæ куы ацæуа, уæддæр æй 
иунæг Хуыцау зоны, уым та куыд уыдзæни йæ уавæр. Ам æй 
æфхæргæ бачынди, уым та йæ, чизоны, гутоны сифтындзой. Фæс- 
таг хатт, дыууæ мæйы размæ, йæ фос сæрвæты дзæгъæлæй кæмæн 
ныууагъта, уыцы хъæздыг Кудзан ноджы фыддæр æмæ цъаммар- 
дæр куы уыди. Дыууæ азы йæм бакуыста, уыйæппæт фосы дзуджы 
фæдыл иунæгæй йæ уд æрдуйæ нарæгдæр ссис æмæ йын ноджы йæ 
мызды æрдæгыл æрдау кодта. Хыл сын ацайдагъ, мардыфсон æй 
ныууагъта Дзанг æмæ ралыгъд. 
Ныхъхъуыды кодта лæппу æмæ сразы. 
— Хорз, æлдар, зæгъ æхсинæн, баззайдзынæн. Æрмæст дæ æз 
дæр иу хъуыддаг курын æмæ мын сæххæст кæн мæ курдиат. Агуын- 
дæ ныфс бавæрдта ме ’мбал Долаты уæхимæ акæнынæй. Акæн æй, 
уый мæнæй дæуыл дæр æмæ æхсиныл дæр зæрдæйæдæр у. 
— Акæндзынæн æй, кæд дæ афтæ фæнды, уæд, — Дзанхот æнæ 
дæлæ-уæлæ сразы. — Ныр цом, мæ чызгæн йæхицæн зæгъ, кæй 
йын хатыр кæныс уыцы хабар. 
— Уыцы хъуыддаг нæ сараздзынæн, æлдар, — цæхгæр загъта 
лæппу. 
— Сараздзынæ йæ. Афтæ фæнды мæ чызджы. 
— Мæн та нæ фæнды. Афтæ-иу ын зæгъ, — нæ тасыд Дзанджы 
сæрыстыр зæрдæ. 
Дзанхот цъæхтæ-буртæ аци. 
— Уый ды мæ ныхасæн аргъ нæ кæныс, æви?.. 
— Кæнын, фæлæ дæ ныхас афтæ цæуы, æлдар, æмæ дын исчи 
дæ рахиз æхсæрфарс ныцъцъыкк кодта æмæ йæм ды ноджы галиу 
бадардтай, бахатыр кæн, цæв æй, зæгъгæ. 
— Æркъæдз дæ кæндзынæн, куыдзы фырт! Куыд уæндыс? — 
рафыхт æлдар. 
— Ницы хæсджын дæ дæн, æлдар, ныууадз мæ, æндæра ныр- 
тæккæ афардæг уыдзынæн. 
— Дæ хъусæй дæ пъырыстыфæн æрласын кæндзынæн! 
— Уымæй ницы рамбулдзыстут нæдæр ды, нæдæр дæ чызг. 
— Хорз, уæдæ, фендзыстæм! — бартхъирæн кодта æлдар æмæ 
30 

араст. Æлдарæн Дзанджы сæрыстырдзинад æртасын кæнын нæ 
бантыст, уый тыххæй дзы йæ маст кæй райсдзæн, ууыл гуырысхо 
нæ кодта лæппу, æмæ сфæнд ласта, куыддæр ын фадат фæуа, афтæ 
хъуамæ афардæг уа. 
Фæлæ дыккаг бон хъуыддаг иннæрдæм ныззылди. Аходæнафо- 
нæй ахызтис, афтæ дын йæ лæггадгæнæг чызг Ацырухсимæ куы 
фæзынид Агуындæ. Цавддурау фæци Дзанг, никуы йæ бауырныд- 
таид, сæрыстыр, хивæнд чызг, йæ уавæр æмæ йæ йæ хъæздыгдзи- 
над, йе ’рдхæрæйнаджы рæсугъддзинады койау æмбисонд кæмæн 
уыди, уый мæгуыр, æнæсæрмæхæссинаг æххуырстмæ хатыр ку- 
рынмæ ссыд, уыцы хабар. 
Сæрыстыр уыд лæппу дæр. Æниу нæ зыдта, уыцы сæрыстыр- 
дзинад æй кæдæм тардта, уый. 
Комкоммæ сæм, саунæмыг тоныны æфсон, сæрвæтмæ куы ссæ- 
уид. Долат Агуындæимæ Ацырухсы куы федта, фырамондджынæй, 
царвау батад, фырцинæй ма цы акодтаид, уый нал зыдта. Чызджы- 
ты размæ, чысыл сабиау, æрызгъордта, цæмæйдæр сæ афæрсынмæ 
хъавыд, фæлæ, мæгуыр, йе ’взаг йæ комы арынджы ныссуйтæ æмæ 
ныхас нал фæрæзта. 
— О, уæлæ сахъгуырд, — дзуры Агуындæ Дзангмæ. — Мæнæ мын 
де ’мбал цыдæр зæгъынмæ хъавы, фæлæ йын, уайсадæг чындзау, 
ницы æмбарын. Æрцу-ма, аххуыс ын кæн, цы зæгъын æй фæнды. 
— Ме ’рдхорд, — дзуры Дзанг Долатмæ. — Лæджы сæр дæ ба- 
хъуыд, гормон, иу-дыууæ ныхасы... Сæппар сæ, цы боны хорзмæ 
ма сæ æвæрыс? 
— Агуындæ... Æнæниз дæ? Дзæбæх? — тыххæйты феуæгъд До- 
латы æвзаджы æлхынцъ. 
Чызг фæхатыд лæппуйы тыхст уавæр æмæ йæм рæвдаугæ дзуры: 
— Бузныг, Долат, æнæниз дæн. Цæй, ныр мын уæ бонтæ хорз 
уæнт, сахъгуырдтæ! 
— Алæбон æгас нæм цу, æхсин, — салам ын радта Дзанг. 
— Уый æцæг дзæнæты ран куы æрвитут уæ рæстæг. О, ме скæ- 
нæг, мæнæ куыд рæсугъд у ам. Æмæ дзы цас дидинджытæ ис, цас! 
— дисгæнгæ йæ цæст рахæсс-бахæсс кодта чызг йæ алыфарс. 
— Дидинджытæй цух не стæм, æхсин. Æцæг хæрынæн куы бæз- 
зиккой, уæд махæй амондджындæр кæм уаид, — уæлейæ йæм уыр- 
дыгмæ æрдзырдта Дзанг. 
— Хуыцау алцы гуыбыны тыххæй не сфæлдыста. Афтæ куы уыда- 
ид, уæд цард рæсугъд æмæ адджын нæ уаид. Ехх, æвæдза, ацы дзæ- 
нæты рæсугъд бынат куынæ федтаин, афтæмæй айнæджы сæрæй куы 
атахтаин, уæд тæригъæд нæ уыдтæн. Дзанг, цы мæм дардæй кæсыс? 
— сдзырдта йæ номæй лæппумæ. — Æрцу æмæ мын æгас цу зæгъ. 
Дзанг, Агуындæйы æнæнхъæлæджы фæзындæй йæ хъуыдыты 
ныдздзæгъæл. Дзанхот æм кæй бартхъирæн кодта, уыцы хабар дзы 
нæма нæ ферох æмæ чызджы фæзындыл уæддæр дызæрдыг кодта. 
— Бахатыр кæн, æхсин, де ссыды хабар мæ хъуыдыты ныппæрс- 
та, — чызджы цурмæ æрцæугæйæ загъта Дзанг. 
31 

— Ехх, æнæхъуаджы цæргæстæ уæ рахуыдтон. Мæ фендæй уæ 
иуæн йе ’взаг ныххауд, иннæ та йæ хъуыдыты ныдздзæгъæл. Ха- 
ха-ха! — Ныккæл-кæл кодта Агуындæ. — Кæс-ма сæм, кæс, Ацы- 
рухс. Цыма сылгоймæгтæ сты æмæ се скъæфджытæ сæ уæлхъус 
æрбалæууыдысты, уый лæуд нæ кæнынц. 
— Ардæм ссæуыны æнхъæл дын нæ уыдыстæм, æхсин, æмæ... — 
Дзанг йæхи нал саста. 
— Мæ къух мын райс, — цыдæр æнахуыр каст æрбакодта чызг 
лæппумæ æмæ йæм йæ къух æрбадардта. 
Чызджы буц, уæздан къухы æнгуылдзтыл лæппуйы арм куы 
аныдзæвд, уæд ыл цыма арт сирвæзт — сæрæй къæхты бынмæ 
ссыгъд, ницыуал базыдта, æрмæст ма йæ хъустыл ауад: 
— Оу, мæ къух, бамур æй кодтай, лæппу. 
— Хатыр, æхсин, мæхæдæг куыд дæрзæг, æнæхсæст дæн, мæ 
къух дæр афтæ, — лæппу бамбæрста, чызджы къух æгæр кæй фел- 
хъывта æмæ фырæфсæрмæй йæ цæсгом ссыгъд. 
— Долат, йеныр мын фенын кæнут, айразмæ мын цы рæсугъд 
бынæттæй æппæлыдтæ, уыдон. Уæд мæ сæр мæ кой уыдис æмæ мæ 
уыдæттæ нал æндæвтой, æнæхайыры бæх, ахæм ма дзы тæппуд уа, 
тæрхъусæй та тæрсгæ фæкодта, æнхъæлдæн, дæлæ уыцы ран уыди. 
Цомут-ма, фенын мын кæнут уыцы айнæджы. Ацырухс, нæ дæ 
фæнды, фенæм æй? 
— Æз æй зонын, федтон æй. Тæссаг у. Йæ бацæуæны, дам, хæй- 
рæджытæ бадынц, — афæлурс лæггадгæнæг чызг. — Æхсин, хуыз- 
дæр уаид, куынæ ацæуис. 
— Ха-ха-ха! Хæйрæджытæ, дæлимонтæ, фыдбылызтæ, æнæзæ- 
гъинæгтæ, иблистæ! Цæй хæйрæг æмæ цæй цыдæр. Мæнæ сæ Дзанг 
иууылдæр былæй акалдта. Цæй, цомут! 
— Махæн дыууæйæ ацæуæн нæй, æхсин, — дзуры Дзанг чызгмæ, — 
уыцы бынатмæ дзæвгар бауайын хъæуы, æмæ дæ фыды дзугтыл 
исты фыдбылыз æрцæудзæн. 
— Ды рацу, Долат уал сæм йæ хъус дардзæн. 
Ницыуал зæгъæн уыдис Дзангæн. Æлдары къулбадæг чызджы 
зæрдæйы фæндон æххæстгæнгæ уыд. Æцæг Дзангæн йæхи дæр 
фæндыди чызгимæ ацæуын. Амæйразмæйы æфхæрд йæ зæрдыл 
лæууыд æмæ йын æй хъуамæ хибарæй загътаид. 
Ацыдысты. Диссаг уыд, цы æрцыдис Агуындæйыл, цыма йæ ивгæ 
бачынди, уыйау цыдæр фæци йæ сæрыстыр, æнæввæрсон ахаст. Æртæ 
боны размæ йæм хæйрæджы чызджы хуызæн чи каст, уый ныр зæх- 
хон адæймаг фестад, цыма æлдары буцхаст чызг дæр нæ, фæлæ 
хуымæтæджы хъæууон чызг. Лæппу барста, раздæр цы Агуындæйы 
федта, уый, мæнæ ныр, сычъийы лæппынау, гуыппытæгæнгæ, йæ 
хъæлæсыдзаг кæл-кæлæй чи худы, уыцы Агуындæимæ æмæ сæм 
иухуызонæй мур дæр ницы ары. Цы хабар ыл æрцыд, ницы йын 
æмбæрста лæппу. Æрмæст дис кодта, зноны Агуындæмæ цы хæрам- 
дзинад дардта, уый абоны Агуындæмæ цæмæн æрбайсæфт, ууыл. 
Агуындæ амондджынæй худгæ лыгъд размæ. Куы-иу иу ран, 
32 

куы иннæ ран фæгуыбыр кодта æмæ-иу уыгæрдæнæй дидинджытæ 
ратыдта. 
— Раййаф ма мæ, — фæстæмæ æрбахъæр кодта æмæ та ныййарц 
размæ. 
— Де ’хсин æрвыл хатт дæр афтæ хъæлдзæг æмæ æнæхин вæййы? — 
Дзанг бафарста Ацырухсы. 
— Хъæлдзæг чызг у, фæлæ йæ уæддæр ныры хуызæнæй никуы- 
ма федтон. Цы йыл æрцыд, нæ зонын, — дзуапп радта Ацырухс. 
— Куыннæ уа хъæлдзæг, цы мæт æй ис, махау царды уæззау 
уаргъ йе ’ккойыл куынæ æрынцад. Мæнæй рох дæр ма фæци, фæстаг 
хатт ма кæд фæхудтæн, — загъта Дзанг. 
— Афтæ ма зæгъ. Агуындæ дæр арæх хъæлдзæг нæ вæййы. 
Фылдæр хатт дуæрттæ йæхиуыл сæхгæны æмæ æнкъардæй ру- 
дзынджы раз фæбады. 
— Йæ фырæвдæлонæй, æвæццæгæн, йæхи цы фæкæна, уый нæ 
фæзоны. Æмæ магусайæн — ’рхæндæг зæрдæ йе ’мбал. 
— Гыццийыстæн, Агуындæйæ мын афтæ ма дзур, фæхæрам дæм 
уыдзынæн. Хъал чызг у, сæрыстыр, фæлæ уый хыгъд — зæрдæхæ- 
лар, хуымæтæг. Нæдæр йæ бинонтæй искæй хуызæн у. — Ацырухс 
йе ’хсины дæлæмæ не ’руагъта. 
— Нырма йæ ницы мæт ис, фæлæ куы фæцæуа чындзы — гæ- 
дыйау равдисдзæн йæ ныхтæ. 
— Мæнмæ афтæ кæсы æмæ чындзы никæд ацæудзæнис. 
— Цæмæн дæм кæсы афтæ? 
— Агуындæ йе сæфт уыны, йæ рæсугъддзинады раз зæрдæ- 
хъæрмттæ чи кæны, ахæм лæппутæй. Нæ уарзы, йæхицæй чи æппæ- 
лы æмæ йæ дуарахæсты чи кæны, уыдон дæр. Бауырнæд дæ, цы- 
дæрхуызон у, бамбарæн ын нæй. Хатт мæм афтæ фæкæсы, æгæр 
зондджын у, хатт та йын тæрсгæ фæкæнын — сæрра ис. Зын у 
Агуындæйы зæрдæмæ фæндаг ссарын, уый бамбарын. Йæ хъуы- 
дыйæн ын бамбарæн куыд нæ ис, йæ уарзт дæр афтæ, æвæццæгæн, 
йæ уарзтæй уыдзæн йе сæфт. Хатт ын тæрсгæ дæр фæкæнын, йæ 
бæллицты йæхицæн цавæрдæр лæппуйы сурæт фæныв кæны, мæнæ 
аргъæутты хъæбатырты хуызæтты. Сывæллонæй уæлдай нæу. 
Уымæй дæр æй уырнынц, йæ хъуыдыты йæхицæн кæй фæныв кæны, 
уыдон. Æмæ йæ замана уый у, æмæ йæ цы фæуырны, уый куынæ 
сæххæст кæна — йæхи амардзæн. Тæрсын. 
— Цы фестут, уæдæ! Размæлут, тагъддæр! — Æрбайхъуыст Агуын- 
дæйы хъæлæс. 
Дзанг æмæ Ацырухс сæ цыд фæтагъддæр кодтой. 
Бахæццæ сты Хæйрæджыты айнæгмæ. Ацырухс, тæрсын, зæгъгæ, 
æввахс нæ бакуымдта. Фæлæ Агуындæ сайæн фæндагыл фæраст. 
Дзанг — йæ фæдыл æмæ тæккæ сæрсæфæны былыл æрлæууыдысты. 
— Æхсин, курын дæ. Былмæ æввахс ма бацу! — йæ уд æрбацæй- 
скъуыдта Ацырухс. 
— Ма тæрс, фыццаг хатт нæ кæсын ацы сæрсæфæны былæй, — 
сабыр æй кæны Агуындæ. 
3 Гаглойты Владнмир 
33 

— Искуы ма дзы уыдтæ? — фæдисау Дзанг. 
— Бирæ хæттыты. Уый дын æрдæбон барæй загътон. Фæлæ 
мæрдтæй фæстæмæ фæндаг ауылты цæуы, уый мæ никæд бауыр- 
ныдтаид, — чызг, цæргæсы базыртау, йæ цæнгтæ фæйнæрдæм бай- 
тыгъта, бацъынд кодта йæ цæстытæ æмæ йæ хъæлæсыдзаг ныхъ- 
хъæр кодта. — Гъе-гъе-ей! Зындоны дæлимонтæ, уе сæфты дуг 
æрхæццæ. Сымахæй тыхджындæр æмæ хиндæр разынди зæххон 
лæг æмæ йын арфæ! Арфæ!!! 
Дæлейæ, талынг арф уæрмы хуылфы æнæнымæц хъæлæстæ 
чызджы хъæр, цыма, сфæлхатт кодтой, уыйау ныззæлланг кодта: 
«Арфæ!», «Арфæ!» 
Дзанджы сæрыхъуын арц сбадт. Чызджы цонгыл фæхæцыд æмæ 
йæ былы сæрæй раскъæфта. 
— Хуыцауы хатыр бакæн, æхсин. Цом ардыгæй. Иу фыдбылы- 
зæй дæ бахызтон, дыккаг хатт мæ къухæй куы аирвæзай, — фæс- 
монгонд фæдæн æнусмæ, — лæгъстæмхасæн дзырдта лæппу. 
— Ма мын тæрс, Дзанг. Ацы къæдзæх кæнæ ме сæфт у, кæнæ 
мæ амонд. 
— Æхсин, цытæ дзурыс... 
— Курын дæ, æхсин мæ ма хон. Æфхæргæ мæ кæныс... Æз дæр 
туг æмæ стæгæй конд дæн. Хъыг мæм фæкæсы, исчи мæм афтæ куы 
фæдзуры. Æз æхсин нæ — Агуындæ, ды та æххуырст нæ — Дзанг. 
— Нæ, æхсин, цард афтæ арæзт у, æхсинтыл æмæ æххуырсты- 
тыл дыууæ дихы кæны, — йæ ныхас ын фæлыг кодта лæппу. 
— Цы мæ хъуыддаг у уый. Науæд дыууæ дихы цæмæн у? 
— Нæ зонын... 
— Уæдæ йæ æз дæр нæ зонын æмæ мæ йæ зонын дæр нæ фæнды. 
Ацырухс сæм дæрддзæф лæууыди æмæ фырадæргæй бынат нал 
ардта йæхицæн. 
— Æхсин, дæ мад, дæ фыды хатыр бакæн, рацу уыцы ранæй. 
Рацу, рацу! О, ме скæнæг! 
— Ма тæрс, Ацырухс, ма тæрс! Ацы ран дыккаг хатт райгуырд- 
тæн, æмæ мæ бауадз, арфæ ракæнон ме сфæлдисæгæн! — сабыр æй 
кодта Агуындæ. 
— Раст зæгъы Ацырухс. Цом ардыгæй, — Дзанг дæр бахатыд 
чызгмæ. Фыдбылызы йеддæмæ ам хорзæй ницы ис. 
— Фыдбылыз... Ехх, æнамонд, цы зоныс ды. Ацы ран мыл арвы 
дуар фегом æмæ фыдбылыз нæ, мæ хæрзгæнæджы ссардтон, — 
къæхты бынæй ныуулæфыд чызг. 
— Хъазын хъазын у, фæлæ цом, — йæ цонгыл ын барджынæй 
ныххæцыд лæппу æмæ йæ ракодта. 
— Уаих фæуай, ме ’хсин, кæд мын уæдæй нырмæ мæ зæрдæ 
зынджытæм цы дарыс, — бабуцтæ кодта йе ’хсиныл Ацырухс. 
— Мæхи Ацырухс, алцæмæй иууыл тæрсгæ ма кæн, æндæра би- 
рæйы фаг не суыдзæн дæ зæрдæ. Фæлтау ма мын уæртæ уыцы 
дидинджытæй ратон. 
— Дидинджытæ дæ уыйбæрц дæр куы хъæуид, æрмæст хивæнд 
34 

митæ ма кæн, кæннод, гыццийыстæн, дæ фыдыл дæ сардаудзы- 
нæн, — йæ мидбылты хинæйдзаг худт бакодта Ацырухс. 
— Нæ сардаудзынæ, нæ. Зонын дæ, нæ йæм бауæнддзынæ. 
— Афтæ зæгъыс? Уæдæ фенæм, — загъта ма Ацырухс æмæ уыгæр- 
дæны дидинджыты фæдыл азгъордта. 
Йæ цыд фæтынгдæр кодта Дзанг. 
— Тагъд ма кæн... 
— Иунæгæй тæригъæд у Долат, æмæ... 
— Ницы йын уыдзæни... Саби нал у... 
Иудзæвгар сабыр къахдзæфтæй цыдысты кæрæдзийы фарсмæ 
æнæдзургæйæ. 
— Дзанг, цы ныхъхъус дæ. Куы ницы дзурыс. 
— Цы дзурон... 
— Дис дæм нæ кæсы ме ссыды сæр? 
— Раст дын куы зæгъон, — о. 
— Æмæ мæ цæуылнæ бафæрсыс? 
Лæппу йын дзуапп нæ радта. 
— Зонын æй, бафхæрдтой дæ тынг. Ныббар. 
Лæппу та йын ницы загъта. 
— Де ’фхæрд нæ барыс. Æниу æз дæр дæ бынаты нæ ныббарин. 
— Дæ фыд та мæм хатыр курынмæ куыд ссыд, йæ сæрмæ та йæ 
куыд бахаста? Дис ыл кæнын... 
— Мæ зондæй уыд. 
— Æнæдзуаппæй аздæхт. Тынг смæсты. Æртхъирæнтæ кодта. 
— Дзуаппимæ мæм куы æрцыдаид, стæй мæм дæхæдæг дæр куы 
фæзындаис, — арты дæ басыгътаин æмæ дын дымгæмæ ныддардта- 
ин де ’ртхутджытæ. 
— Дыккаг хатт дæ хъусын ахæм ныхас, æмæ цы нысан кæны 
уый? — Фæдызæрдыг лæппу. 
Чызг фæгуыбыр кодта, дидинæг ратыдта æмæ æхсгæ каст фæ- 
кодта Дзангмæ. 
— Уыцы хабар мæхи йеддæмæ зонын никæуыл æмбæлы. 
— Æниу куыд сæрхъæн у мæ фарст. Æххуырстæн не ’мбæлы, 
уæздæттæ цы фæхъуыды кæнынц, уый зонын. Фос та йæ хицауы 
кæд фарста, кæдæм æй кæны, къуыдырмæ карды бынмæ, æви ба- 
зармæ ныууæй кæнынмæ, — лæппу йæ маст нал баурæдта æмæ йæ 
акалдта чызгыл. — Ныр дæр та дзурыс: «басыгътаин дæ арты æмæ 
дын де ’ртхутæг дымгæмæ ныддардтаин». Фæлæ цы аххосджын 
дæн, уый нæ дзурыс. 
— Хуыздæр уыдаид, уыцы æфхæрды кой куынæ ракодтаис, — 
фæтар чызджы цæсгом. 
— Хатыр, цурон митæ нæ уарзын. Æргом у кæддæриддæр мæ 
зæрдæ æмæ мæ зонын фæндыд дæ ныхасæн йæ хъуыды. Цæмæн 
мæ басыгътаис арты? 
— Иугæр дæ мæ ныхасы хъуыды æргомæй базонын фæнды, уæд 
мæм хъус: куы сразы уыдаис мæ фыды фæндоныл, æмæ мын кæй 
ныххатыр кодтай, уый зæгъынмæ мæнмæ куы ныццыдаис дæхæ- 
35 

дæг, уæд уый нысан кодта: ныббарстай де ’фхæрд æмæ дæ лæгдзи- 
над сæвдылдтай цъыфы, уæд абон мæхæдæг хатыр курынмæ не 
ссыдаин ардæм. Æмæ бузныг, кæй мын бауырнын кодтай, зæххыл 
фос нæ, фæлæ адæймаг кæй цæры. 
— Хорз адæмтæ бирæ. Ды сæ нæ зоныс. 
— Чизоны. Фæлæ æз цы æхсæнады дæн, кæуыл æмбæлын, кæй 
зонын, уыдон æхсæн дзы æз никæуылма фæхæст дæн. Мæ чысылæй 
фæстæмæ фембæлдтæн æрмæстдæр иу адæймагыл. Уый та — ай- 
размæ мæ фыд фынгыл кæй ныхмæ дзырдта, мæ ахуыргæнæг уыди 
раздæр. Ныр та скъолайы кусы. Зондджын у, бирæ зоны, фæлæ 
æнæуæндаг, тæппуд лæг. Дзырдта мын иу хатт: дæ фыд, дам, йе 
’ххуырстыты туг дойныйæн нуазы. Æз ын загътон: æмæ йæ цæмæн 
дзурыс мæнæн? Зæгъ æй æргом мæ фыдæн. Нæ бахаста йæ ныфс. 
Кæмдæр, йæхæдæг сусæгæй æххуырстыты ардыдта мæ фыды ныхмæ. 
Мæ фыдмæ фæци дзырдхæссæг æмæ федтай айразмæ, цы йын загъ- 
та? Æнхъæл уыдтæн, сыстдзæнис æмæ мæ фыдæн зæгъдзæн фида- 
рæй йæ хъуыды. Фæлæ, марадз зæгъ, фыртæсæй аныхъуырдта йе 
’взаг æмæ дыккаг бон сæумæйæ хъæуæй алыгъди кæдæмдæр. Æниу, 
чизоны, хуымæтæг адæмы ’хсæн хъæбатыр, ныфсхаст адæймæгтæ ис, 
фæлæ сæ нæ зонын æз. Тæрсынц... Æргом нæ дзурынц сæ хъуыды... 
— Уый раст у... 
— Уæдæ куыд нæ фæтарстæ ды, нæ дæр мæнæй, нæ дæр мæ 
фыдæй æмæ дæ лæгдзинад цæмæннæ стылдтай цъыфы! 
— Уымæн æмæ сæрибар лæг дæн æз. Æнæ уæзæг, æнæ къуым. Абон 
— ам, сом та дæн æндæр ран. Фæлæ дæ фыдæн йæ дæлбар æххуырсты- 
тæй исчи йæ ныхмæ куы сдзура, — сар кæндзæн йæ сæр, æмæ кæмæн 
бинонтæ, кæмæн сабитæ, ныййарæг мад. Æххормагдзинад та нæ дæр 
хатыр, нæ дæр быхсын зоны. Æмæ тæрсынц, быхсынц се ’фхæрд, сæ 
цæстысыг фырмæстæй рустыл нæ, сæ зæрдæтыл лæдæрсы. 
— Чизоны, ды раст дæ, фæлæ ис ахæмтæ дæр, фаг мулк дæр 
сæм ис, цух не сты, фæлæ уæддæр дарынц сæ дæлæвзаг сæ хин ми. 
Сайынц, козбау митæ иу иннæмæн кæны, æргомæй кæрæдзийыл 
фæтайынц царвау, фæсфæд та иу иннæмæй туг баназыныл нæ ауæр- 
ды. Намыс æмæ лæгдзинадыл нал дзурынц. Афтæмæй та сæхи 
уæздæттæ хонынц. 
— Цы дын зæгъон, нæ зонын... Ды зондджын чызг дæ, ахуыр- 
гонд... тыхджын. Хатыр, кæд дæ бафхæрдтон истæмæй, мыййаг. 
— Æфхæргæ, уанцон нæу. Ды диссаджы, тынг диссаджы лæппу дæ. 
— Диссагæй мæм ницы ис, Агуындæ. Æрбакæс-ма мæм, тæрсынц 
мæ цъиутæ. 
— Уæлæдарæс ме ’фсымæртæй хуыздæр никæуыл ис, зон, фæлæ... 
æвзæрырдæм мын ма бамбар мæ ныхас... Мæ фыды бынтæй хъал 
сты... Æцæг мæ хистæр æфсымæр сегасæй лæгдæр у, фæлæ уый та 
йæ усы къабайы фæдджийыл дыууæ къухæй нынныхæст... Ус ма 
зондджын куы уаид, уæд ма о, фæлæ йæ зонд йæ къабатæ æмæ йæ 
гуыбынæй дарддæр нæ кæрды... Мæхиуæттæ сты. Æфхæрын сæ, — 
нæ мыл æмбæлы уый... Хатыр. Æниу цæмæн æргом ныхас дæн демæ... 
36 

Нæ зонын... Худгæ мыл ма фæкæн, къæйных дæр мæ ма рахон, 
фæлæ мын цыдæр æхцон у демæ дзурын. 
— Цы ’мбарын æз, Агуындæ. Мæ хæтæнтæ — бæрзонд æфцджытæ, 
мæ куыст — кæйдæр фос. Ме ’вæрæз уавæр — мæ сагъæсы сæр, мæ 
мæт. Дæуæн та æндæр сты дæ хъуыдытæ, дæ сагъæстæ: цæрын, 
хъæлдзæг рæстæг æрвитын — дæ иунæг хæс æрмæст. Демæ куыд 
хæссын дзурынмæ мæ ныфс — дис кæнын мæхиуыл. 
— Цард мын парахат ис, раст у, фæлæ дзы зæрдæйы æхцондзи- 
над не ’нкъарын æппындæр. Мæнмæ афтæ кæсы, цыма рæдыдæй 
цæрын а дунейыл æз, æндæр дуне, æндæр цард мæ йæхимæ ласы, 
цавæр у, нæ йæ хатын рæстмæ. Хатт мæм цыдæр хуызæнæй разы- 
ны, стæхынмæ йæм фæхъавын, фæлæ, чыргъæды ахст цъиуау, 
фæцæф вæййы мæ базыр æмæ та фæстæмæ æрхауын. Чыргъæдæй 
мын раирвæзæн нæй. Мæ зонд нæ кæрды уыйбæрц. Чизоны, ахуыр- 
дзинад куы райстаин, — æндæр уыдаид мæ хъысмæт, стахтаин 
арвмæ, федтаин алцы... Æниу æй хæйрæг зоны, цы фæуыдаин. Хатт 
хъуыды кæнын æмæ мæ хъуыдытæй фæтæрсын. 
Дидинджыты стыр куырис йæ хъæбысы, афтæмæй сæ æрбай- 
йæфта Ацырухс. 
— Æхсин, нæхимæ цæуын афон у. Дæ фыды зæрдæ ’хсайдзæн, — 
бамбарын кодта чызг. 
— Цæуæм, цæуæм, — цыма йæ тарф фынæйæ фехъал, уыйау 
æвæндон дзуапп радта Агуындæ. Стæй Ацырухсы къухæй тыхтон 
райста. — Айс, мæхи хуыд сты. Куынæ сæ скæнай, — бафхæр- 
дзынæ мæ. Цæй, хорзæй уал баззай. — Чызг лæппумæ æнахуыр каст 
фæкодта, стæй йын йæ къухы фæсагъта тыхтон, Ацырухсы цонгыл 
фæхæцыд æмæ уырдыджы, сæгуыты лæппынау, ныййарц и. 
Дзанджы чызгæн фæндараст зæгъыны бон дæр нæ фæци. Æдзы- 
нæгæй баззад, цалынмæ чызджытæ нæ фæдæлбыл сты, уæдмæ сæ 
фæдыл касти, стæй æрысгæрста тыхтон, тыхтоны уыдис ног æууæрст 
нымæтын худ, цухъхъа, куырæт, фæсмын зæнгæйттæ æмæ сæра- 
кæй дзабыртæ. 
«Мæхи хуыд сты», — уысммæ ныззæлланг кодта Агуындæйы 
хъæлæс æмæ æхцои хъыдзы скодта зæрдæ. Уыцы хъуыды цыдæр 
дызæрдыджы ныппæрста лæппуйы. Ау, чи йын дæн, цæмæн мыл 
тыхсы афтæ? Мæлæтæй йæ фервæзын кодтон, æмæ мын уый тых- 
хæй лæвар кæны дарæс, фæлæ сæ цæмæн схаста йæхæдæг, йе 
’ххуырстæн сæ сæрвыстаид. Чи зоны, æнхъæл уыди, нæ сæ баком- 
дзынæн æз æмæ цы давы уый? Æниу, мемæ йæ сæр та куыд бахас- 
та дзурынмæ? Уый, бонвæрнонау, бæрзонд ран — арвыл, æз та — 
кæмдæр талынг арф комы цъыфы астæу сагъдæй. Æниу йæ абоны 
ныхæстæ цæмæн афтæ æнæхин æмæ æргом уыдысты мемæ? Цыма 
нæ иу æхсин, иннæ та æххуырст нæ, фæлæ æмсæртæ стæм. Цы 
нысан кæны уый? 
Дыккаг бон æлдар йæхимæ акодта Долаты. Йæхицæн дзы фæс- 
дзæуин сарæзта. Кæм ма уыди кæрон Долаты цинæн. Йæ рынчын 
мадмæ дардзæнис йæ хъус. Ацырухс дæр йæ фарсмæ. 
37 

ДЫККАГ СÆР 
1 
Долаты ацыды фæстæ Дзанг баззадис йæ сагъæстимæ. Йæ ног 
æмбал, сабыр, хæларзæрдæ лæг Грисæн æдзухæй дæр йæ кой, йæ 
мæт йе ’ххормаг сабитæ уыдысты æмæ йæ Дзанг ничердыгæй æндæв- 
та. 
Агуындæйы хабар цадæггай ферох ис лæппуйæ. 
Фæлæ къуырийы бæрц рацыд æмæ та Агуындæ сæрвæтмæ фæ- 
зынди. Ацы хатт бынтон иунæгæй. 
Чызджы фенд æхсызгон куыннæ уыди лæппуйæн. Хъуыды код- 
та, зæгъгæ, чызг хæдзары иуран бадынæй фæлмæцы æмæ йæхи ра- 
ирхæфсы. Кæрæдзийæн салам куы радтой, уæд æй Дзанг бафарста: 
— Де ссыды сæр æнæхъуаджы нæ уыдзæн. Исты хабар мыййаг? 
— Дысон фын федтон, цыма дыл æфцæгæй дур ратылд æмæ нал 
бафынæй дæн, — гæзæмæ фæсырх чызджы цæсгом. 
Уыцы ныхас фæцагайдта лæппуйы зæрдæ, уалдзыгон мит хуры 
хъарммæ куыд атайы, афтæ атади. 
— Бузныг, Агуындæ. Раст мæ цыма дурты зæйы бынæй фервæзын 
кодтай, уыйау æхсызгон мын у дæ ныхас, — фæкъæмдзæстыг лæппу. 
— Мæ лæварыл мын, æвæццæгæн, нæ баввæрсыдтæ. Нæ сæ скод- 
тай, — чызг лæппуйыл сæрæй къæхты бынмæ йæ цæст æрхаста. 
— Уанцон нæу. Æнæкæрон стыр бузныг дæ лæварæй. Æрмæст, 
абон кæй фæзындзынæ, уый æнхъæл нæ уыдтæн, æмæ... 
— Сом дæр та ссæудзынæн... Хорз? 
— Ау, æмæ бар мæнæй куы курыс? 
— Уæд та дæ нæ фæнды? 
— Цытæ мын дзурыс, Агуындæ. Мæхицæн æй стыр цытыл ны- 
майын. 
— Ад мын нал кæны нæхимæ, æдзух мæ ардæм фæфæнды... кæд 
мæ не сфæлмæцай, уæд... 
— Дæ хорзæхæй... Æрмæст дæ фыд... 
— Мæ фыд знон йæ хъуыддæгты фæдыл Калакмæ афардæг, иу- 
дыууæ къуырийы бæрц ам нæ уыдзæн, — цыма йыл стыр æхсызгон 
хабар æрцыд, уыйау загъта чызг. 
— Долат та куыд у? Исты арæхсы? 
— Арæхсы та цы хоныс, бындз фестад. Мæ фыд дзы тынг рай- 
гонд у. Стæй Ацырухс. Уым сæ иунæгæй ныууагътон. Кæрæдзи 
уарзынц, — Агуындæ сыстад æмæ рæгътыл йæ цæст ахаста. — Куыд 
рæсугъд у ам. Æниу цал хатты уыдтæн ацы æфцæгыл, фæлæ ныры 
хуызæн рæсугъд никуыма уыди. Цæмæн — нæ зонын. 
— Рæсугъд у ам, бæргæ, æрмæст алкæмæн æхцондзинад нæ хæс- 
сы. — Агуындæ бамыр. Дзанджы æнæнхъæлæджы афарста: 
— Уарзон чызг дын ис? 
— Нæй... 
— Уарзгæ дæр никæй кодтай? 
38 

Йæ тæккæ усгуры кары уыди Дзанг. Фæлæ йын искæй чызджы 
уарзт йæ зæрдæ никуыма фæцагайдта. Хъуыста, кæмдæр хъæуты, 
лæппу æмæ чызг фæсивæд сæхицæн сусæг уарзæттæ кæй февза- 
рынц, æхсæв сæ хуыссæг кæй фæлидзы, бон та кæрæдзи фенынмæ 
кæй фæтырнынц. Æмбæрста, уарзондзинад царды стырдæр хæрзиу- 
джытæй кæй у, адæймагæн тых æмæ æхсар чи дæтты. Фæлæ Дзан- 
джы ууыл хъуыды кæнынмæ никуы равдæлд. Нæдæр æй йæ фадат 
амыдта. Йæ мæты сæр, йæ сагъæс æгасæй дæр уыд йæ уæззау, 
æвæрæз цард. Нæ йын абон уыд — нæ фидæн. Фидæн æм йæ або- 
нау, змæст доны уылæнты кæсагæн фенæн куыннæ ис, уыйау тар 
æбæрæгæй зынди. Æниу искуы искæй бауарздзæн æмæ йæ йæ уды- 
хай рахондзæн, уымæн та йын йæ уавæр фадат нæ лæвæрдта, нæ 
дæр æй уырнгæ кодта. Æрæджиау загъта: 
— Уымæ мæ нæма равдæлд. 
Агуындæ æхцон улæфт скодта. 
— Цæмæн мæ фæрсыс, æхсин? — бафарста йæ лæппу. 
— Кæмæндæр йæ хуыссæг байстай. 
— Æз? Уанцон нæу. Чызджытæ мæ хуызæтты нæ фæуарзынц. 
— Цæмæннæ уæд? 
— Чызг дæр цæрынмæ фæцæуы æмæ мæнæн мæхицæн дæр цæ- 
рæн бынат куынæ ис. Уыныс, цæрын арвы къусы бын. Лыстæн мæ 
уат, айнæгдур мæ баз. Зымæгон та — кæйдæр скъæт мæ цæрæн. 
Цæрынмæ райгуырдтæн, цæрыны бар мын нæй, мæ риуы ис зæрдæ, 
фæлæ йын уарзыны бар нæй. 
— Уарзыны бар алкæмæн дæр ис. 
— Лæппу бауарза, уый ницы давы. Сæйраг ирæд у. Ацы æлгъыс- 
таджы дунейыл уарзондзинад æлхæнгæйæ у. Æмæ хатт базайраг 
афтæ зынаргъ слæууы, æмæ æлхæнæгæн асæтты йæ бæрзæй, йæ 
уарзт ын зæрдæйы низ фесты. Æмбарын æз мæ уавæр æмæ йыл 
хъуыды дæр нæ кæнын, — æрхæндæгæй загъта Дзанг æмæ ауыгъта 
йæ къух. 
— Дыууæ уды куы бауарзой кæрæдзи — дуры цъуппыл дæр 
фæцæрдзысты. 
— О, фæлæ сын сæ уарзт сæ цардæй скæндзæни зындон. Уарзт 
тыхджын æмæ рæсугъд уæд у, æмæ йын уавæртæ куы вæййы. Ди- 
динæг рæсугъд у, фæлæ уадид басийы цъитийы хъæбысы, гъе, афтæ 
уарзт дæр. 
Чызг ныхъхъус, йæ мид-зæрдæйы хъуырдухæн кодта, стæй иу 
рæстæджы фемдзаст æфцæджы бæрзонддæр цъупмæ. 
— Дзанг, уæлæ уыцы бæрзонд цъуппæй никуы ракастæ? 
— Ракастæн... 
— Æз та нæ. 
— Фæнды дæ? 
— Фæнды... 
Лæппу фосы дзуджы йе ’мбалы бæрны ныууагъта æмæ Агуын- 
дæимæ фæраст бæрзæндмæ. 
Цыдæр диссаджы хъæлдзæг æмæ амондджын уыд уыцы бон 
39 

Агуындæ. Худти, чысыл сабиау, ради алцæуыл дæр. Суанг сихора- 
фонмæ Дзанг баззади Агуындæимæ. Стæй, — райсом та фæзындзы- 
нæн, — зæгъгæ, уыцы дзырдæй сæхимæ ацыд. 
Æмæ та ногæй фæзынди чызг. Æмæ уæдæй фæстæмæ, æрвыл- 
бон дæр æнæссæугæ никуы фæци. Дзанг ыл сахуыр æмæ æрвыл- 
хатт дæр стыр зæрдиагæй æнхъæлмæ касти чызджы фæзындмæ. 
Фыццаг бонты уадиссаг нысаниуæг нæ лæвæрдта, чызг уæтæрмæ 
кæй ссæуы, уымæн. Хъуыды кодта, зæгъгæ, чызг йæ бухъ, магуса 
цардæй хæдзары фæлмæцы æмæ йæ зæрдæйы дзæбæхæн йæхи раир- 
хæфсы. Æмæ лæппу бузныг уыд йæхицæй, чызгæн йе ’рхæндæг зæр- 
дæйы уаг кæй сæфта æмæ лæппуимæ хъæлдзæг, амондджын кæй уыди. 
Æмæ цас арæхдæр æмбæлдысты чызгимæ, уыйбæрц æм, æхсæвыгон 
рухсы тынау, куы дардæй-дарддæр кодта, куы та-иу æм бынтон æрхæс- 
тæг. Æнахуыр диссаджы зонд æмæ йын зæрдæйы уаг уыди. Куы-иу 
хæххон цæргæсау мигъты онг сфардæг, æмæ-иу æй нал æййæфта 
лæппу, куы та-иу бынтон хуымæтæг æмæ сывæллонау æууæндаг зæрдæ. 
Сæ алы фембæлды фæстæ-иу лæппу зæрдæйæ фæхъæздыгдæр, 
дуне йæм цыдæргъуызон рæсугъд кæсын райдыдта, тых æмæ йын 
ныфс уагъта йе уæнгты. Чызг ын бауырнын кодта, Дзанг дæр адæй- 
маг кæй у æмæ лæппуйы зæрдæйы райхъал сты мынæг, хуыст ныф- 
сытæ, систой йæ сæ базыртыл æмæ йæм диссаджы рæсугъд æмæ 
адджын фæкасти цард. 
Агуындæ уыди æнахуыр цардбæллон адæймаг. Зондджын, дзырд- 
арæхст, æргомдзырд. Аннæ-иннæтау йæ хъуыдытæй нæдæр æфсæр- 
мы кодта, нæдæр сæ чъызгæ-ризгæ дзырдта. Æхсин уыд, нæ фæца- 
хуыр йæ чысылæй фæстæмæ æнæуæндаг, къæмдзæстыг, нымд ми- 
тыл. Уæлдайдæр та йæ фыды хæдзары цы бирæ лæггадгæнджытæ 
уыд, уыдонмæ æргом, сæрыстыр уыд кæддæриддæр. Æмæ ныр дæр 
Дзанджимæ ныхас кодта къæмдзæстыгæй нæ, фæлæ цыма, йæ ра- 
гон зонгæ уыд, уыйау. Дис ыл кодта лæппу, уыйбæрц тых æмæ 
йæм ныфс кæцæй цыди. Хатт-иу дзы тæрсгæ дæр фæкодта. Чызг 
æгæр уæндон æмæ ныхджын кæй уыд, уымæй. Æхсин у, зæгъгæ, 
æмæ йын бар ис. Æниу арæх чызджы раз цыдæр æдых æмæ къуы- 
мыхзондæй йæхи хатыдта лæппу. 
Гъе, æмæ дын Дзанджы иу бон йе ’мбал фыййау Грис куы ба- 
фæрсид: 
— Æхсин та æрвылбон ам цы ми фæкæны? 
— Æмæ йын æз цы зонын... 
— Цы зоныс?.. Фыдбылызы дæ нытътъысдзæн. Дæхи дзы хиз, — 
тызмæгæй загъта фыййау. 
— Цæй фыдбылызы? — фестъæлфыд Дзанг. — Ницы дын æмбарын. 
— Дæлдæр фæуай, кæд нæ бакуырм дæ. Мигътæ дæ сæрмæ сдзы- 
гуыр сты æмæ тæрс, арв дæ ма ныггæрах кæнæд. 
— Цы хабар у, нæ дæ ’мбарын? 
— Не ’мбарыс... Уарзгæ дæ кæны! 
— Мæн? — фырдисæй лæппуйы цæстытæ фындзы схъæлмæ ра- 
бырыдысты. 
40 

— Дæу. Æмæ зоныс, цы нысан кæны уый? Йæ номдзыд, фыр- 
хъæздыг усгурæй фæхынджылæг кодта æмæ ныр дæуыл æрынцад. 
Æмæ, о, макæ лæппу! Йæ фыд ме ’нæзонгæ нæу, аннæ ахæм йæ 
сæртæг, схъæлсæр, налат æфсымæртæ, уаллонау дæ ныцъцъист 
кæндзысты. Фæлæ дæ бынат зон. Æгæр бæрзонд æмæ тæссаг ран 
бады чызг. Куы йæм сæвналай — æртхутæг фестдзынæ... 
Цыдæртæ ма дзырдта фыййау, фæлæ йын Дзанг нал хъуыста йæ 
ныхæстæ. Йæ зæрдæ асаджилтæ, сæры магъзы стæлфыдысты хъуы- 
дытæ æмæ, гъæйдæ-гъа, бæстæ йыл рафæлдæхт. Сыстад: халагъу- 
дæй йæ цыргъ арцы бырынкъыл рахастой йæ хъуыдытæ, уæтæрæй 
йæ дард асырдтой æмæ уым ныххауди зæххыл. 
«Уарзы дæ, уарзы». — Уый та куыд? Мæн? Æнæхæдзар æххуырс- 
ты æрдхæрæйнаджы рæсугъд Агуындæ уарзы? Æмæ куыд равзæрс- 
та утæппæт хъæздыг усгурты æхсæн номдзыд æхсин йе ’ххуырсты? 
Нæ, нæ! Уый фыны хабар у. Нæй, уый гæнæн нæй! Нæй! Нæй! 
Фыццаг хатт Дзанг Агуындæйы куы федта, уæдæй фæстæмæ 
йыл цал хатты сæмбæлд, уыдон йæ цæстыты раз февзæрдысты. 
Æвзæрста йæ алы фембæлд, йæ алы ныхас, йæ алы ахаст, барста 
йæ алы къахдзæф чызгæн æмæ йын алцыдæр дзырдта, фыййауы 
ныхас æцæг кæй у, ууыл. Лæппу æмбарын байдыдта, чызг æм куы 
ныккæсы йæ диссаджы кæлæнгæнæг цæстытæй, уæд йæ цæсгом 
цæмæн фæсырх вæййы. Йæ зæрдыл æрбалæууыд, айразмæ фæр- 
сæй-фарсмæ куы бадтысты, уæд чызг йæ сæр лæппуйы уæхскыл 
куыд æрæвæрдта. Уæд æй Дзанг бафарста: 
— Кæд бафæлладтæ, уæд мæнæ нымæтыл æрулæф. 
— Ма фезмæл, Дзанг, ма фезмæл. Рæсугъд фынтæ уынын æмæ 
мæ ма райхъал кæн, Хуыцауæй курæгау дæ курын, мацы дзур, ма 
дæр змæлгæ фæкæн. 
Лæппу йæм зулмæ бакаст. Чызг йæ цæстытæ бацъынд ласта æмæ 
йæ цæсгомыл æхцон мидбылхудт, хуры тынау, хъазыд, афтæмæй 
æнахуыр улæфт кодта. Дзанг нæ бахъыгдардта чызджы. Æнхъæл 
уыд, бафæллад æмæ лæппуйы уæхскыл улæфы. 
«Уарзы дæ!» — ныссæххæтт кодта лæппуйы зæрдæ æмæ йыл 
чъырын арт сирвæзт. 
«О, стыр Хуыцау, мæгуыр лæджы ма фесаф дæ быны. Кæцæй 
мæм каст уыцы стыр амонд? Уарзы мæ, уарзы!» 
Ныффæлдæхт дæлгоммæ, æмæ цыма Агуындæйыл ныттыхст, 
уыйау ныхъхъæбыс кодта зæххы. 
Фæлæ йе стыр цин бирæ нæ ахаста, йæ рæсугъд бæллицтæ йæ 
сæ базыртыл арвмæ куы схастой, раст уыцы рæстæджы ныззæл- 
ланг кодта хъусты: 
«Тæрс, бæрзонд ран бады чызг, куы йæм сæвналай, — фест- 
дзынæ æртхутæг!» — сдзырдта зонд æмæ карды комæй ныцъцъыкк 
кодта зæрдæйы уæлмонц æнкъарæнты. Уадид фæдыдæгътæ сты 
рæсугъд сæитты базыртæ, расхъиудта лæппу зæхмæ æмæ ма иу 
хъæр фæкодта: — Нæй уый гæнæн! 
Цыма йыл ихджын дон æрбакалдæуыд, уыйау æрбампылдысты 
41 

лæппуйы уæнгтæ, зæрдæ, дугъон байрагау, йæ тæлфынæй æрын- 
цад. Уазал дон æмæ уæззау зæрдæ ныхъхъуыды кодтой иумæ. 
Дзырдта зæрдæ: 
«Бауарзта дæ бæсты рæсугъд Агуындæ. Бауарзта æвæджиау стыр, 
æнæхин уарзтæй. Бауарзта дæ де ’хсар, дæ лæгдзинады тыххæй. 
Ахæм стыр амонд мæгуыр лæгмæ алы хатт нæ хауы». 
Зонд ныхмæ лæууыд: 
«Бауарзта дæ, раст у, фæлæ, цымæ, демæ амондджын уыдзæни?» 
«Уыдзæни!» — дзуапп ын радта зæрдæ. 
«Рæдийыс! Чызг нæ зоны, мæгуырдзинад цы у, нæ зоны мæ- 
гуыр лæджы кæрдзыны къæбæр, йæ туг æмæ йæ хиды ’ртæхтæй 
ахуырст кæй у, уый. Нæ йæм разындзæн уый бæрц хъару, тых. 
Æнамонд уыдзæн демæ. Нырма æвзонг у, дæ лæгдзинад фæтых 
чызджы сонт зæрдæйы бæллицтыл. О, ма кæн! Туг ныууардзæнис 
дæ сæрыл, фæлæ йæ рагацау дæ зæрдæйæ стон æмæ йæ хæйрæ- 
джыты айнæгæй йæ бæхы фæдыл ауадз!» 
«Нæ бакæндзынæн уый! Дæлимонтæй йæ уый тыххæй нæ бай- 
стон. Уарзын æй, уарзын!» 
«Ды дæхи уарзыс æрмæст! Агуындæйы куы уарзис, — нæ бацæ- 
уис йæ тæригъæды уæд!» 
«Йæхæдæг мæ бауарзта,Хуыцау æвдисæн!» 
Бауарзта дæ, фæлæ нæ ахъуыды кодта йæ сомыл. Нæ дын ныб- 
бардзæни йæ фыд, æгæр уæлиау бавнæлдтай фынгмæ. Æмæ дæ 
ферох ис дæ бынат. Тæрс, æнамонд, тæрс! Карды бырынчъытыл 
дæ сисдзысты!» 
Бирæ фæутæхсæн кодта уыцы ’хсæв лæппу. Алырдæм фæра- 
бар-бабар кодта йе ’вæрæз уавæртæ, фæлæ алы ран дæр æхгæд 
уыдысты йæ фæндæгтæ, æмæ зæрдæйы уидæгтæ ныллыггæнæгау, 
аскъуыддзаг кодта: 
«Сæфы чызг æмæ йæ кæд æцæгæй уарзыс, зынаргъ дын у, уæд 
æй иу хатт бахызтай мæлæтæй, — бахиз æй дыккаг хатт». 
2 
Райсом, хъеллæуттæгæнгæ, дзуджы хизынмæ ауагъта, цыма йæ 
куыройы фыдты æхсæн ныммурчындæуыд, уыйау йе уæнгтæй кæ- 
рæдзиуыл ницыуал хæцыд. Æхсæв-бонмæ хуыссæджы цьынд нæ фед- 
та. Фыхти йæ уæззау хъуыдыты зындоны аджы фыцæгау. Ныр æнхъæл 
уыд, сæрвæты фосы фæдыл чысыл фервæздзæнис йæ удхайраджы 
сагъæстæй. Фæлæ марадз зæгъ, кæд æй æрынцой уагътой. 
Уыцы бон иннæ хæттытæй æрæгмæдæр куы зындис Агуындæ, 
уæд лæппу аскъуыддзаг кодта: «Æвæццæгæн, ме ’мбал Грис фæ- 
тарсти æлдарæй æмæ æрымысыд, цæмæй мацы фыдбылыз æрцæуа». 
Уыцы хъуыдытæй лæппу чысыл йе ’муд æрцыд. Ноджы æлдары 
хæдзары Дзанджы куы бафхæрдтой, уый йæ зæрдыл куы ’рбалæу- 
уыд, уæд чызгыл фестырзæрдæ. 
Цал æмæ цал лæппуйы фæкодта зæрдæдзæф. Ныр та Дзанджы 
42 

рад æрцыди. Нæ, Дзанг ын сæттын нæ бакомдзæн! Фидар лæуу 
мæнæйуый, айнæджы былыл дæ фыдбылыз дæхи къухæй æрцах- 
стай æмæ. Дæхи дзы хиз — йæхи бæсты дæ уыцы былæй фехсдзæн. 
Лæппуйы зæрдæ фæхъæбæр ис чызгмæ, æхцон улæфт скодта. 
Агуындæ никуыцæй зынд. Уыцы хабар лæппуйæн иуæй æхсызгон 
уыд, аннæмæй та хъыг. Зонд рад, зæрдæ сагъæс кодта. 
Фæлæ æнæхъуаджы ради зонд. Хураныгуылдмæ бирæ нал 
хъуыд, афтæ комы фæзынди барæг, æфцæгмæ фæхæрдгæнæны, 
фæрвыты цур æрхызти саргъæй. Бæхы къутæртыл æрбаста æмæ 
æмхæрд фæцагайдта фыййæутты ’рдæм. 
Уый уыд Агуындæ. 
Фырмæстæй цъæхтæ-буртæ аци лæппу: «Цæмæ йæм схæццæ 
изæрыгон?» 
Чызг дардæй хъæр кæны Дзангмæ. 
— Æруай, гормон, мæ размæ, мæ бон цæуын нал у! 
— Æмæ цы уынгæджы дæ сæр фæци, æхсин! Кæд дæ фырæвдæ- 
лонæй дæхи цы фæкæнай, уый нал зоныс, уæд дæ разы, де ’ххуыр- 
сты бæсты, дæхицæн суадонæй дон уæддæр æрбахæсс! — Лæппу 
йæ маст нал баурæдта. 
— Дзанг, буцтæ мыл ма кæн, æрцу, цæй, тагъддæр! Аххуыс мын 
кæн! — Уыцы сабыр æмæ фæлмæн уыд йæ ныхас чызгæн. 
— Бон-изæрмæ дæ фыды дзугы фæдыл кæй лекка кæнын, уый 
мын фаг у, дæ фæдыл рахау-бахауæн мын уæлдай къæхтæ нал ис, 
фæлæ фæстæмæ уæхимæ аздæх. Мæнæй дын пайда нæй! — ноджы 
фæкарздæр и лæппуйы схуыст ныхас. 
Чызг ницыуал загъта, йæ уæрджытæ йæ быны фæдыдæгътæ сты 
æмæ йæ мидбынаты хауæгау æркодта. Цæнгты фæкъæдзгæнæнтæ 
уæрджыты сæртæм сбыцæу кодта, армытъæпæнтæ та æфсæртæм 
æмæ дæлæмæ, комы ’рдæм нымдзаст и. 
— Дæрзæг, æфхæрæн ныхас æм ма кæн, лæппу, фæлæ йын сабы- 
рæй бамбарын кæн. Ма дæ ферох уæд, — куы дæм фæхæрам уа, уæд 
дын уый йæ фыды барст нæ ныккæндзæн, — аивæй бамбарын кодта 
зæронд фыййау Дзангæн, — ныццу йæм, дзуджы æз аскъæрдзынæн 
уæтæрмæ. Ноджыдæр дын фæдзæхсын, йæ зæрдæ йын ма асæтт, 
фыдæнæн митæ дын бакæндзæн, ма дæ ферох уæд, чи у, уый. 
Дзанг йæхæдæг дæр фæфæсмон кодта йæ тызмæг ныхæстыл. Йе 
’мбал дзугыл куы ахъæр кодта, уæд сабыргай ныццыд чызджы 
цурмæ. 
— Æхсин, хатыр мын уæд мæ сæртæг ныхас, фæлæ мæ базонын 
фæнды: ам цы агурыс æрвыл бон? 
— Цы агурын? Мæ удхæссæджы! — чызг цæхгæр фæзылд æмæ 
лæппуйыл ныццавта йæ ныхас. Дзанг æм уысммæ фæкомкоммæ. Чызг 
куыдта ставд цæссыгæй. Уыцы цæссыгтæ цыма лæппуйы зæрдæйыл 
тагъдысты, уыйау æрфæлмæн æмæ рæвдаугæ дзуры Агуындæмæ: 
— Раст мæ бамбар, аив нæу, алы бон ардæм кæй цæуыс, уый. 
Æхсин, чи дæ базона — цы зæгъдзæн... Нæ мæ фæнды, исчи дæ 
фыдкой ракæна... 
43 

— Æмæ цы аразын æвзæрæй? — чызгæн йæ кæуындзæг фæтынг- 
дæр. 
— Ницы, фæлæ адæм... 
— Адæм... Уадз æмæ дзурой. Сæ тъæнгтæ дæр атонæд. Кæй цы 
хъуыддаг ис, кæдæм цæуын æмæ цæмæн цæуын... 
— Адæм цы... Дæ фыд. 
— Цы, мæ фыд? Тæрсыс? Гъе, уæууæй, лæг дæ куы æнхъæлд- 
тон æмæ тæппуд тæрхъусæй фыддæр куы разындтæ. Цæй, лидзгæ, 
исчи дæ мæ цуры лæугæ фендзæн, фæлæ уæртæ къутæрты бын 
бамбæхс! 
— Ма цу ардæм, хъусыс! 
— Æмæ дæу чи фæрсы, ардæм цæуон, æви нæ цæуон, уымæй? — 
чызджы цæстытæ мæсты æрттывд фæкодтой. — Адон мæ фыды 
зæххытæ сты æмæ дæуæн цы бар ис, мæн ма уадзай ардæм? 
— Фыдбылыз агурыс, æхсин, бамбар! 
— Ма ныллæхъиртæ у! Нал ссæудзынæн, никуыуал, никуы, — 
чызджы кæуын райхъуыст хъæрæй. — Ды дæр иннæты хуызæн дæ!.. 
— О, æхсин, о, иннæты хуызæн! Чизоны, æппæтæй æгуыдзæгдæр, 
сæфтдæр! Æмæ дæуæн дæ бон у худай мыл, сифтындзай мæ æфсæн 
гутоны галау, фараст цармы мæ растигъай, куы дæ бафæнда, уæд! Ды 
æхсин дæ, æз та — де ’ххуырст. О, о! Алцыдæр дын барст! Хуыцау уæ 
фарс, уæ хъахъхъæнæг — закъон! Æппæт дæр зонут! Æрмæст уæ фе- 
рох иу хъуыддаг! Ферох уæ, æнамонд мæгуыр æххуырстæн дæр йæ 
риуы зæрдæ кæй ис, уый, æмæ йыл куы ныллæууат — кæй фæриссы, 
кæй дуды! Мæ удхæссæг стут иууылдæр, ды дæр, дæ фыд дæр, де 
’фсымæртæ дæр. О, о, мæнæн мæ сонты бонты мæ рæсугъд уалдзæг 
чи байста, æрдзы какон-сындз къухтæм мæн чи радта æмæ мын мæ 
цардæй хъаймæт чи сарæзта, уыдон се ’ппæт дæр!.. Хъусыс?! Гъеныр 
цæугæ, мæ ныхæстæ мын дæ фыды хъусты бацæгъд. Нæ дзы тæрсын, 
нæдæр дæ фыдæй, нæдæр иннæтæй! 
Дзанг æнхъæл уыд, чызг ын алывыд фæкалдзæн æмæ мæстыйæ 
азгъордзæн йæ фыдмæ. Фæлæ марадз-зæгъ. Лæппуйы ныхæстæ 
йын цыма æвдадзы хос фесты, йæ цæссыгтæ асæрфта æмæ сабы- 
рæй загъта: 
— Æз та афтæ æнхъæлдтон... 
— Цы ’нхъæлдтай афтæ?! Ома табу дын кæндзынæн? Кæнæ аннæ 
иннæтау цæстмæмитæ? Ма дом! Ды дæ фырæвдæлон æмæ хъалæй 
цы агурыс, уый дæхæдæг дæр нæ зоныс, фæлæ мæнæн мæ фыр- 
тыхстæй мæ цæстæй кæлы туг, фезмæлæн мын нæй. Мæ цæнгтимæ 
мæ хъуыды дæр æфсæн рæхыстæй баст у! Хъусыс?! 
— Хъусын... Хъусын... 
— Гъемæ уæдæ афтæ, æхсин, мауал фу кæн артыл, æнæуый дæр 
дзы цъыбыртты сыгъд бадæн. 
Хур хæхты фæстæ зивæгæй ныттылд. Чызг сыстад. 
— Мæнæн цæуын афон у. Ахизын мæ кæн. 
Сабыр къахдзæфтæй фæуырдыг сты комы ’рдæм. Дзанг тын- 
дзы, цæмæй рухсæй æрхæццæ кæна чызджы. Фæлæ Агуындæ нæ 
44 

тагъд кодта. Æфцæгæй коммæ æмбисвæндаг дæр нæма æрхæццæ 
сты, афтæ талынг кæнын райдыдта. 
— Дзанг, хæц мын мæ къухыл. Талынджы мæ развæд рæстмæ 
нал æвзарын, — дзуры чызг лæппумæ. 
Дзанг йæ къух радта чызгмæ æмæ хъавгæ, лæппу разæй, чызг 
фæстейæ, афтæмæй арæхстгай цæуынц уырдыджы. Цæуынц, фæлæ 
чызджы къухы хъарм лæппуйы уæнгты хизы, цыма йыл лæппу нæ 
хæцы, фæлæ чызг, систа йæ, æмæ цæугæ нæ, фæлæ ленк кæны 
цавæрдæр алæмæты бæлæгъы денджызы уылæнты сæрты. 
Иурæстæджы чызг кæрдæгыл фæбырыд æмæ уысммæ лæппуйы 
хъæбысы февзæрд. Лæппуйæн йæ сурхид акалд, фæлæ исдуг йе 
’муд æрцыд. Суагъта чызджы. 
— Цæмæн рацыдтæ ацы талынджы? — фæрсы чызджы. 
— Мæ фыд æрбацыд Калакæй. Райсом мын рæстæг нæ фæци, — 
мынæг хъæлæсæй загъта чызг. 
— Уæууа, уæдæ дæ нæ агурдзæн? 
— Нæ, йæ хъуыддаджы фæдыл та аздæхтис фæстæмæ. 
Дзæбæх æрталынг, афтæ æрхæццæ сты коммæ. Лæппу чызджы 
бæхы идон къутæртæй райхæлдта. 
— Ды схиз саргъмæ. Æз бæхы разæй цæудзынæн, æндæра тæс- 
саг у, ацы æххæл-мыххæлты дуртыл куы фæкæла, уымæй, — дзу- 
ры лæппу чызгмæ. 
Чызг дзуапп нæ радта. 
— Агуындæ, схиз. Æви дын аххуыс кæнон. 
— О, — зæгъгæ, бакодта æмырæй чызг. 
Цыдæргъуызон тыхст уыди, зынæй улæфыд. Лæппу йын йæ 
цонгмæ куыддæр февнæлдта, аххуыс ын кæнон, зæгъгæ, афтæ йæм 
Агуындæ цæхгæр фæзылд æмæ ацауындзæг лæппуйы æфцæгыл. 
— Дзанг, мæ сæнтты рæсугъд стъалы. Уарзгæ дæ кæнын, гор- 
мон, уарзгæ! — чызджы удхайраджы хæкъуырцц лæппуйы дæллаг- 
хъуырæй райхъуыст. 
Æмбæрста лæппу, раджы уа, æви æрæджы, уарзты рохтæ кæй 
нæ уал бауромдзæн æмæ, æрра донау, кæй ратондзысты æддæмæ, 
æмæ дзы иуæй тæрсгæ кодта, аннæмæй та йæм йæ риуы æмбæрц 
цыди. Ныр мæнæ ратыдта уыцы уарзондзинады стыр уылæн æмæ 
лæппуйы ассæста йæ быны. 
— Агуындæ, нæй уый гæнæн, нæй! Дæ аккаг нæ дæн, нæ дæн! 
— Ницы хъусын, ницы! Нæдæр мæ исты хъусын фæнды, Дзанг, 
мæ дунейы рухс! — Чызгæн рызти йæ хъæлæс, зыр-зыр кодта йæ 
буар, афтæмæй ныззезелæг лæппуйы æфцæгыл. 
— Æхсин дæ ды! Æз та — æххуырст! — зонд ма уæддæр йæ 
кæнон кодта. 
— Æмæ цы аххосджын дæн уымæй, кæд æмæ дæ уарзын! 
— Нæ уарзт карды комыл æвæрд у, бамбар! 
— Уадз, зындоны арты басудзæд мæ сæр, хъоды мыл бакæнæнт... 
Ничи мæ раздахдзæн... Ничи, ничи! 
— Байхъус-ма, Агуындæ... 
45 

— Ма дзур, ма дзур... Цы мын зæгъдзынæ — зонын. Фæлæ мæ 
кæд нæ уарзыс... 
Куыдта чызг, фæлæ бæрæг нæ уыд, фырамондджынæй, æви йæ 
уарзты раз афтæ æдых кæй разындис, гъе та йын йæ рæсугъд æнкъа- 
рæнтæн лæппу стæхыны фадат кæй нæ лæвæрдта, уый тыххæй. 
Дзанг йæ хъæбысы систа чызджы, фæрвыты фарсмæ йæ астæумæ 
кæрдæгыл æрывæрдта, стæй йæ цухъхъа фелвæста æмæ дзы æрба- 
тыхта чызджы уæхсчытæ. 
— Æнæхайыр фæуай, уас, кæд мæ цæмæн фервæзын кодтай. 
Куы ахаудаин былæй, — нæ дæ базыдтаин æмæ ацы хъизæмар нæ 
фидин, — нал æнцади чызг. — Зонын æй, нæ мæ уарзыс ды... 
— Агуындæ, мæ рухс хуры хай, кæд а дунейыл искуы исчи 
амондмæ бæллыд, æмæ йын Хуыцау стырдæр амонд ныххай кодта 
рæдауæй, уæд уый æз дæн. Уарзын дæ... уарзгæ нæ, мæ цард æга- 
сæй дæр дæ сæрвæлтау нывонд. Ды, ды... Хурæй бæрзонддæр, цар- 
дæй мын зынаргъдæр. Ау, æмæ ма исчи нæ фæуарзы хуры? Фæлæ 
йæ зон, Хæйрæджыты айнæгæй тæссагдæр у нæ сом. Æмæ æз мæ- 
хиуыл нæ маст кæнын, фæлæ ды... Тæрсын дын, бабын уыдзынæ, — 
лæгъстæйæ дзырдта лæппу. 
— Ма мын дзур. Зонын æй, цы мæм æнхъæлмæ кæсы райсом. 
Хъуыды йыл кодтон, фæлæ дзы нæ тæрсын. 
— Нæ федтай удхæрттæ, нæ сæ зоныс... 
— Дæуæй æнцондæр нæу мæ цард. Раст у, дариты цæуын, æртти- 
ваг галуан — мæ ахстон, цух ницæмæй дæн, алцы фаг. Æмæ афтæ 
æнхъæл ма у, æрмæстдæр уый у цард. Нæ зоныс ды, ахст тутиау 
мæ уавæр кæй у, уый. Фондз æфсымæрæн сæ кæстæр хо дæн æз. 
Буц ахуыр мæ кодтой. Цы нæ уыдтæн, уый дæр мæ дзырдтой, кæм 
рæдыдтæн — барстой. Нæ мын дзырдтой рæстдзинад. Раджы йæ 
бафиппайдтон. Мæ фыды бирæ уарзтон, йæхæдæг дæр афтæ. 
Уымæй рæстагдæр, уымæй тыхджындæр æмæ хæларзæрдæдæр 
никæй æнхъæлдтон раздæр. Фæлæ куы бахъомыл дæн, уæд рай- 
дыдтон æмбарын. Нæ хæдзары биноитæ æргомæй кæрæдзийыл кæй 
райынц, фæсфæдæй та — сайгæ. Сайдта мæ фыд, хъуыды ма йæ 
кæнын. Иу хатт æм иу мæгуыр лæг мæ цуры йæ хъалон æхца рад- 
та. Уый фæстæ сыл нал басаст мæ фыд. Уый тыххæй ме ’нæуынон 
фестад. Бафарстон æй: 
— Баба, уыцы мæгуыр лæг дæм мæ цуры куы радта æхца, æви 
дæ фе^рох. 
— Нæ радта, мæ чызг, уæд æм мæнæй гæххæтт уыдаид. 
— Гæххæтт куырдта. Нæ йыи радтай, нæ мыл æууæндыс, зæгъгæ, 
загътай. 
Мæгуыр лæгæн йе ’ууæнкдзинад уый фæстæ зынаргъ слæууыд. 
Йæ сабиты дарæг хъуджы йын мæ фыд иыууæй кодта йæ хæсмæ. 
Йæхи та йын ахæстоны сбадын кодта. Уым амард лæг. Афæдзы 
бæрц рацыд. Иу хатт нæ кæрты дуар æрбахоста иу саударæг ус. Æз 
кæрты хъазыдтæн æмæ азгъордтои усы размæ. Уый мæ бафарста, 
кæй чызг дæ. Æз ын загътон. Ус мæм мæстджын, фыдæхы каст 
46 

ныккодта æмæ мын афтæ: — Дæ фыдæн-иу афтæ зæгъ: мæ уды 
тæригъæдæй, зæгъ, дæ хъæлæсæй- дæ сау буррондз фæкал æмæ, 
зæгъ, мын мæ бинонты куыд сыскъуыдтай, афтæ фæу быныскъуыд. 
Иунæгæй, зæгъ, уæзгуытыл, мæнау, кæугæ-ниугæйæ баззай. Ба- 
хæринаг, баназинаг дын куыд ницыуал уа, афтæ. 
Ус фæцудыдта, кæрты дуарыл фæхæст, стæй, йе ’муд куы ’рцыд, 
уæд лæдзæджы æнцæйтты ахылд. 
Æз бафарстон лæггадгæнæджы: 
— Чи у ацы ус, æмæ афтæ карз цæмæн æлгъыста мæ фыды. Уый 
мын загъта, зæгъгæ, дам, ын дæ фыд æрцахсын кодта йæ лæджы. 
Лæг ахæстоны амард, йæ сабитæ та æххормагæй сыскъуыдысты. 
Уыцы хабар мын асаста мæ сонт зæрдæ æмæ мæ маст радзырдтон 
мæ фыдæн. 
— Баба, цæмæн фæсайдтай уыцы лæджы? Куы йæ зоныс, æхца 
дæм мæ цуры куы радта. 
— Мæ чызг, чысыл дæ ды, ницы æмбарыс. Афтæ у цард. Ды 
куынæ сайай, уæд дын дæхи фæсайдзæн исчи. 
— Æмæ зоныс, йæ бинонтæ æххормагæй кæй сыскъуыдысты, 
уый? — мæ зæрдæ суынгæг. — Тæригъæд нæ уыдысты? 
— Тæригъæд? Ха-ха-ха! — мæ фыд йæ хъæлæсыдзаг ныххудт. — 
Æмæ зоныс, цы у тæригъæд? Тæригъæд чи кæны, уымæн йæ мæ- 
лæт æххормагæй фæсдуар æрцæуы. 
Цæмæй зыдта мæ фыд, уыцы бон кæй фесæфта йæ чызджы æмæ 
йæ фæстæмæ кæй никуыуал ссардзæн, уый. Æнæуынон мын феста- 
ди. Хатт-иу, кæрдзын куы хордтон, уæд мæм афтæ каст, цыма уыцы 
саударæг усы æххормаг сабитæй мæ фыд кæй байста, уыцы кæр- 
дзын у æмæ-иу нал февнæлдтон фынгмæ. 
Куыд хъомыл кодтон, афтæ тынгдæр æмбæрстон нæ бинонты 
сусæг фæлывд митæ æмæ сæ куыд тынгдæр æмбæрстон, афтæ мын 
æнæуынондæр кодтой. 
Сайд, мæнгдзинад — мæ удхæссæг сæ федтон. Æниу йæ ныййа- 
рæгæй ничи дзуры æвзæр. Фæлæ мæ фыд канд æддагæтты нæ сайы, 
сайы мæ мады дæр. Мæ мады мын арвыста Калакмæ. Уым, дам, 
лæппутæм фæкæс. Йæхæдæг та, бахатыр кæн, уæртæ цавæрдæр 
хæтаг сылимæ æрвиты йæ рæстæг. 
Æмæ сайынц ме ’фсымæртæ дæр, сусæгæй-æргомæй сæ алчи- 
дæр йæхирдæм мæ фыды мулк ссивы. Æмæ канд нæ бинонтæ нæ. 
Мæнгард, фæлитой сты, æз кæй базыдтон, уыцы уæздæттæ дæр. 
Сæхи уæздан хонынц, афтæмæй та сæм мур уæздандзинад нæй. 
Сайынц, нæ дзурынц æргом сæ хъуыды, æгæрыстæмæй мæ фыды 
лæггадгæнджытæ дæр. Цыма мæ фыд сæ дарæг, сæ уромæг у, — 
афтæмæй та йын йæ мæлæтмæ бæллынц. 
Сайынц, мæн курынмæ чи цæуы, уыцы хъæздыджыты дæр. 
Рæсугъд дæн æз — нæ ауæрдынц ирæдыл. Æлхæнынц рæсугъддзи- 
над сæ фосæй. Аргъ æрмæстдæр цæсгомæн, фæлæ сæ зæрдæйы 
мæт нæй. Уый ничи фæрсы, æмæ сæ æз дæр мæ маст исын. 
Гъе, афтæ у мæ цард. Цæрын æхгæд галуаны цыппар къулы 
47 

’хсæн. Æмæ мæхицæн скодтон цавæрдæр хъæбатыры фæлгонц. 
Сайын чи нæ комы, йæ лæгдзинад чи нæ тулы цъыфы æмæ мулк — 
рæсугъддзинады раз йæ зонгуытыл чи нæ быры лæгъстæмæ. 
Æнхъæлмæ йæм кастæн, нæ йыл хæст кодтон. Ныр фæзынд. Уый 
ды дæ. Басастай мын дæ лæгдзинадæй мæ хивæнд, сæрыстыр зæрдæ. 
Æмбарын æй, кæй ныхмæ растадтæн. Зын у, цы ’хсæнады схъо- 
мыл дæн, уыдонæй хи атонын. Нæ сæ тæрсын — мæ къух сыл исын. 
Фæлæ уыдон сæ сæрмæ не ’рхæсдзысты мæн сæхицæй, æлгъ кæ- 
уыл кæнынц, уыдон æхсæнмæ ауадзын. Дæндагæй бахсындзысты 
бæстæ, рауадздзысты туджы зæй. Æмбарын, алцыдæр æмбарын. 
Зын уыдзæн тынг... Фæлæ уадз, басудзæд мæ сæр, æндæр фæндаг 
мын нæй. Ныр мын ныббар, Иратаманы цынæ ’рцыд, сарæзтон æз 
уый. Мæхи къахæй дæм æрцыдтæн æмæ дын загътон: уарзын дæ. 
Мæ уарзт та æнæхин у, тыхджын. Цалдæр азы фынæй уыд. Ныр 
æй райхъал кодтай ды æмæ дзы тæрс... 
Дзанг æндзыгæй хъуыста чызгмæ æмæ йæ сæрыхил уырдыг слæу- 
уыд. Фæтæригъæд кодта Агуындæйæн. 
— Ма мæ асур дæхицæй, ма дæр мæ æфхæргæ бакæн. Къæйных, 
æнæгъдау дæр мæ ма рахон. Зонын æй, дæ уавæрмæ гæсгæ мын ды 
дæ уарзт никуы раргом кодтаис. Мæхицæн та йæ бамбæхсын нал 
баци мæ бон. Фæдзырдтон дын мæ зæгъинæгтæ. Ныр сын дæхæ- 
дæг тæрхонгæнæг фæу. Æрмæст дæ зæрдыл дар, куы фæтæрсай, — 
уæд мæ фæндаг фæстæмæ хæйрæджыты айнæгыл кæй цæуы. 
— Агуындæ, мæ дуне, уырдыгæй дæ чи раздæхта иу хатт, уый 
дæ дыккаг хатт нал бауадздзæн уырдæм. Æмæ кæд дæ хъысмæт 
Хæйрæджыты айнæгыл цæуы сæмбон, уæд та иунæгæй нæ — дыу- 
уæйæ иумæ. 
— Дзанг, мæ дуне, — чызджы зæрдæ атад, ныггуыпп кодта пил- 
лон артау æмæ лæппу чызджы судзгæ батæй бынтондæр басыгъд. 
Комы сæрмæ æхсæвы тар йæ хъæццул æрытыдта бæстон, цыма 
дыууæ æвзонг зæрдæйы адæмы цæстытæй бамбæхсынмæ хъавыд, 
уыйау. Æрмæст нæ басусæг сæ уарзт арвы къусджы мингай стъа- 
лытæй. Æмæ къæмдзæстыгæй кæрæдзимæ сæ цæст ныкъулгæ амыд- 
той зæххон дунемæ, кæмдæр, хохы рæбын, æфцæджы дæлфæд- 
джи, комы хъæбысы стыр уарзты зынгæй чи сыгъди, уыдонмæ. 
Бæстæ уыд сабыр, хæххон уадымс, цыма, уарзæтты бахъыгда- 
рынæй тæрсгæйæ рæгътыл бафынæй. Æрмæст, кæмдæр æввахс 
раиæй, хаттæй-хатт æнахуыр тæссаг уаст кодта æхсæвы уыг æмæ- 
иу уæд фæрвыты цурæй райхъуыст бæхы хуыррытт. 
Иу афон чызгæн йæ мынæг ныхас райхъуыст: 
— Дзанг, мæ зæрдæ, афон у нæхимæ. 
Лæппу йæ хъæбысы систа чызджы æмæ йæ фæндаг-фæндаг хас- 
та. Бæх идадзæй сæ фæдыл цыд æмæ талынджы уираг цыргъ дур- 
тыл, йæ цæфхæдты гуыпп-гуыппæй, уарзæтты зæрдæты цæфтæ 
нымадта. 
Бон дзир-дзур райдыдта, афтæ схæццæ лæппу уæтæрмæ. Йе ’мбал 
иæ фынæй кодта: 
48 

— Лæппу, куыд дæм кæсын, афтæмæй уарзондзинады дæ тæккæ 
хъустæм ныссагъдтæ. Цы дын зæгъон, мæ хуры чысыл, стырдæр 
амондмæ нæ бабæлдзæн зæххон лæг. Æхсызгон мын у. Æрмæст 
дын тæрсы мæ зæрдæ. Охх, тæрсы. Æгæр стыр арт ссыгътай, — 
басудздзынæ. Дæхи дзы хъахъхъæн. 
— Уадз æмæ дзы басудзон, кæд Хуыцауæй мæ нывыконд афтæ 
фæци, уæд,— загъта лæппу æмæ йæ цæстыхаутæ кæрæдзийыл аны- 
хæстысты. 
3 
Уæдæй фæстæмæ чызг сæрвæтмæ никуыуал ссыд. Фæлæ-иу Дзанг 
изæры йæ фосы дзуг куы ’ртардта, уæд-иу æм йæхæдæг æрцыд 
нысангонд бынатмæ, хъæуы сæр чысыл æрдузмæ. 
Иу изæр та Дзанг фæзынди уыцы бынатмæ. Суанг боныцъæх- 
тæм фенхъæлмæ каст, фæлæ ацы хатт чызг нал фæзынди. Нæ 
фæзынди дыккаг æхсæв дæр. Лæппу мæт æмæ сагъæсты ныххау- 
ди, ахсайдта йæ зæрдæ: кæд æм истæуыл фæхæрам ис Агуындæ, 
гъе та, æвæццæгæн, фæрынчын. 
Цæмæй зыдта лæппу, кæй æрцыди фыдбылыз. Фыдбылыз та 
ахæм уыди, ахæм, æмæ, айнæг къæдзæхтæ акалдтой цæхæртæ. 
Сæрмæт йæ хицауыл, куыдзау, æнувыд, уынаг йæ цæст, йæ хъус 
та хъусаг, — уыдта: æлдары кæрты чысыл базмæлыди исты, кæнæ та 
мыст атылдта йæ къæдзил. Хуыцау ма зæгъæд, Дзанхоты æххуырс- 
тытæй искæй дзыхæй æлдарæн æхцон цы нæ уыд, ахæм ныхас исты 
схауд, кæнæ йæ хъуыдыйы фæзынди, — Сæрмæтæн ницы ирвæзт 
мур дæр. Уадид-иу æй æлдары хъусты бацагъта. Æмæ-иу уæд мæ- 
гуыр æххуырстыл туджы зæй ныууарыд. Ехсы цæфтæй-иу сæ чъыл- 
дымтæ схаудтой. Æнæуынон уыд Агуындæйæн Сæрмæт. Дзырдта 
йæ фыдæн, цæмæй йæ атæра сæ кæртæй. Фæлæ æлдармæ нымад 
уыди Сæрмæт, аргъ ын кодта. Зыдта, мин хатты фылдæр кæй у йæ 
зианæй йæ пайда. Æмæ йæ уый тыххæй йæхицæй, йæ кæрты баст 
куыдзау, нæ уагъта. Йæ чызджы фæндыл никуы сразы æлдар. 
Цæстмæ-иу афхæрдта Сæрмæты æмæ-иу ууыл ахицæн ис хъуыд- 
даг. Сæрмæт Агуындæйы йеддæмæ никæмæй тарст, æмæ кæд æрго- 
мæй нæ, — йæ мидзæрдæйы чызгæн йæ мæлæтмæ бæллыди. 
Æмæ йын фадат фæцис ныр. 
Æлдар Калачы куы уыдис, уæд ноджы тынгдæр ныттынг сты йæ 
хъустæ, бынтон нал ныкъуылдта цæст. Æмæ йын цы бафиппайын 
хъуыд: изæрыгæтты фæтары вæййы чызг æмæ æрдæгæхсæвмæ нæ 
фæзыны фæстæмæ. Фехсайдта йæ зæрдæ. Бахъахъхъæдта æмæ 
чызгæй йæ маст райсынæи мадзал ссардта. 
Æлдар йæ балцæй куы ’рыздæхт фæстæмæ, уæд равзæрста рæс- 
тæг æмæ йæ марг æртахгай райдыдта лæмарын. 
— Мæ буц æлдар, уал азы дæм æнæзæрдæхудтæй фæкуыстон. 
Зоныс, снывонд кодтон дæ сæрвæлтау мæ сæр. Нæ мыл бахуддзæн 
мисхалы бæрц дæ зæрдæ, — фæсдзæуин фæсыкк, стæй та райдыдта 
4 Гаглойты Влядимир 
49 

лæмарын, — æниу стыр амондыл нымайын æз мæхицæн, дæ удæн- 
цойыл æвдадзы хосау куы батаин кæронмæ. Фæлæ нæй гæнæн. 
Мæ хъысмæт мын уый фадат нæ дæтты. Цæугæ кæнын дæуæй. 
Ауадз мæ. 
— Цæмæн? — æлдарыл æнувыд чи у удæй дæр, зæрдæйæ æмæ 
æнæ æлдар йæ цард мисхалы бæрц кæмæн нæу нымад, уыцы иузæр- 
дион фæсдзæуины ныхас Дзанхотмæ цыдæр диссаг фæкасти. 
— Æлдар, курын дæ, ма мæ бафæрс уымæй, — æлдары цымыдис, 
артдзæсты зынджытау, акъахта Сæрмæт йе ’взаджы бырынкъæй. 
— Цыдæр дæ дæлæвзаджы бын æмбæхсыс, æмæ дæ ахæмæй нæ 
зыдтон, дызæрдыджы мæ æппарыс, — ныккомкоммæ йæм æлдар. 
— Æлдар, ма мын æй зæгъын кæн, Хуыцауы хатыр бакæн. Мæ 
ацыдæн йæ аххосаг уый у æмæ йæ дæумæ бадзурын кæй нæ фæтас- 
дзæн ме ’взаг. Фæлтау æй ныллыг кæндзынæн, куыд байгомыг 
уон, æмæ уыцы æвирхъау ныхас мæ дзыхæй куыд нæ сирвæза, 
афтæ. Нæ мæ фæнды дæу æмæ дæ уарзон чызджы æхсæн хъаугъа 
рауайа мæн тыххæй. 
— Хъаугъа? Цавæр хъаугъа? Æргомдæр! — Фæтъæлланг ласта æлдар. 
Сæрмæтæн йе ’взаг цыма йæ хъæлæсы ныххауди. 
— Дæумæ куы дзурын. Æви дур фестадтæ мæ разы?! 
— О, Хуыцау, ацы зын цæмæн кæнын мæ буц æлдарæн! — Ныу- 
уынæргъыдта къæхты бынæй Сæрмæт. — Фæлтау дын мæнæ кард, 
ныссадз æй рагацау мæ риуы... уæддæр мыл нæ баууæнддзынæ, 
зонын. — Фæсдзæуин кард йæ кæрæддзæмæй сласта, — цæв! 
— Гæды ныхас никуы схауд дæ дзыхæй, никуы дæр мæ исты 
æмбæхстай, зонын... Дзур. 
— Дæ фæсдзæуин фæдзуры кæддæриддæр рæстдзинад. Фæлæ 
ацы хатт тæрсын, мæ рæстдзинад мæ буц æлдарæн зæрдæйы низ 
куы феста. Æниу мын мæ намыс нæ дæтты бар, ма дын зæгъон, мæ 
цæстытæ цы федтой, цы фехъуыстой мæ хъустæ. Æмæ дын мæ 
ныхæстæ нæ уыдзысты æхцон, фæлæ мæ басудзæд дæ фыдæх. Хъус. 
Дæ чызг æмæ де ’ххуырст... æндæрæхсæв иумæ... 
-Цы? 
— Мæхи цæстæй сæ федтон... Уæлæ хъæугæрон къутæрты... 
— Сайыс?! — арвы цæфау фесхъиудта æлдар. — Ныххуый дæ 
дзых, куыдзы фырт, дæ сæр дын халын! — Æхсон дурау æлдар 
акалдта цæхæртæ. 
— Загътон дын, æлдар, мæ зæгъинаг амæлæд мæ риуы. Æмæ 
кæд раст нæ зæгъын, — бахсынон куыдзы сæр, — иуфарс алæууыди 
нытътъæпп æввонг æлдарæй фæсдзæуин. 
— Фесæф мæ цæсты разæй, цалынмæ дын нæ рауагътон дæ 
тъæнгтæ! — Æлдар фелвæста йæ хъама. 
Сæрмæт, тар æхсæвы арвы æрттывдау, æрбатары уадид. 
Йæ фæсдзæуины ныхæстыл фыццаг нæ баууæндыд æлдар. Зыд- 
та, йæ чызгмæ йын хæрам цæстæй кæй кæсы, о, фæлæ куыд бахас- 
та йæ ныфс— къуыдырыл карды комы бын æрæвæра йæ сæр? Йæ 
зонд йæхимæ кæмæн ис, уый нæ бакæндзæн афтæ. Нæ, нæ, цыдæр 
50 

фыдбылыз йе ’взагыл тæлфы. Ныхъхъуыды кодта æлдар. Æцæг йæ 
чызг йе ’ххуырстыл цыдæрхуызон тыхсы... æмæ уый та... уымæн у, — 
мæлæтæй йæ кæй байста. Æмæ йын йæ хорзракæнд зæрдæйы хъар- 
мæй фиды. О, фæлæ бауарзта? Нæ, нæ, хахуыр ныхас! Æмæ уæд 
та?.. Цы нæ вæййы... Æлдары фæсонтыл цыма пысырайы сыфтæ ан- 
дæгъд, уыйау йæ хъуыдыйæ сдудыдта æгасæй дæр йæ буар. Йæхи 
йын бафæрсон мæхæдæг. Æргом ныхас у, фыдæй ницы ’мбæхсы чызг. 
Асинтыл дыккаг уæладзыгмæ цæугæ нæ, — стахти æмæ æррайау 
чызджы уаты смидæг. 
Агуындæ фæрсылæй хуыссыди уатыл, йæ лæггадгæнæг чызг 
Агуындæимæ цæуылдæр сабыр ныхас кодтой. Æлдары æнæнхъæ- 
лæджы фæзындæй аскъуыди сæ ныхас. Агуындæ хъæццулæй атыхта 
йæхи. Ацырухс фестъæлфыд æмæ хæрдмæ йæ бандонæй фæхауди. 
— Æлдар, мыййаг дæ кæд истæмæн хъæуын? — цыма загътаид, 
иал фæцарæхст чызг. 
— Мæ цæсты разæй фæдæлдзæх у ныртæккæ! — Æлдар сæрæй 
ацамыдта дуары ’рдæм чызгæн. 
— Хъусын ,æлдар, хъусын, — æнæсымæй феддæдуар лæггадгæнæг. 
Дзанхот дуар ахгæдта, стæй йæ къухтæ йæ сины сæрты фæс- 
тæмæ авæрдта æмæ уæззау къахдзæфтæй уаты къуымты æрзылди. 
Цæсгом тар, æрфгуытæ æлхынцъ, сыбыртт нæ хауы дзыхæй. 
Бамбæрста Агуындæ, мæсты кæй у йæ фыд, фæлæ цæуыл, — 
аххосаг нæ зыдта. 
— Баба, уынын, тыхсыс цæуылдæр æмæ мын æй нæ дзурыс, — 
æрæджиау чызг бахаста йæ ныфс. 
Дзанхоты къæхты бын, цыма астæрд ныттыдта, уыйау уаты фæй- 
нæджыты уæззау хъæрзын райхъуыст. Цæхгæр фæзылди лæг æмæ 
чызджы сынтæджы фарсмæ бандоныл æрбадти. Йæ цонджы фæ- 
къæдзгæнæнтæ уæрджытыл æрæвæрдта, къухты æнгуылдзтæ кæрæ- 
дзийы ’хсæнты фесты, афтæмæй дыууæ уæраджы астæу æрзæбул 
сты, сæр дæр цыма цæнгты бафæзмыдта — риуы ’рдæм æркъул и. 
Ньтхас нæ ары, цæмæй райдайа. Æниу тæрсы, тæрсы, æцæг куы ра- 
зына йæ фæсдзæуин Сæрмæт — æмæ йыл æнæнхъæлæджы куы ра- 
фæлдæха хох. Фæлæ æнхъæлмæ кæсæн нал уыд, Сæрмæт ын йæ 
зæрдæйыл цы марджы ’ртах ныппæрста, уый фæйнæрдæм апырх æмæ 
йын фæцæйхордта йæ уды. Æрæджиау хъавгæ райдыдта йæ ныхас. 
— Мæ чызг, мæ зæнæгæй дæуæй фылдæр никæй уарзын, зоныс, 
ды дæ мæ удæнцой, мæ цин... 
— Зонын, баба, зонын... æмæ дæ æз дæр бирæ куы уарзын. — 
Цыма чызджы сæрмæ цы тæссаг мигътæ æртымбыл, уыдон тых- 
дымгæ фæхаста æмæ хуры тын разынд, уыйау ферттывтой хъæц- 
цулы бынæй Агуындæйы цæстытæ. 
— Æмæ мæ кæд уарзыс, уæд мын мацы бамбæхс мур дæр... 
— Цы, баба? 
— Æндæрæхсæв уæлæ хъæдгæрон не ’ххуырстимæ уыдтæ? Нæ, 
нæ, мæ чызг, æвзæрмæ мын ма бамбар мæ ныхас. Чизоны афтæ... 
исты хъуыддаг... дæ ирвæзынгæнæг... 
51 

Бамбæрста Агуындæ, йæ фыд цы домы, уый æмæ йæ цæсгом 
уысммæ фыр æфсæрмæй мин хатты аивта йæ хуыз. Зыдта, раджы 
уа æви æрæджы, йæ фыд кæй базондзæн хъуыддаг. Фæлæ афтæ 
тагъд, — уый æнхъæл нæ уыди, нæдæр æм цæттæ уыд. Æндæргæ- 
нæн нал и, зæгъын хъæуы рæстдзинад. 
— Уыдтæн, баба, — басаст чызг. 
— Цæмæн? 
— Баба... 
— Дзур, цæмæн? 
Хъæццулы бын, тарст уæрццы лæппынау, нынныгъуылди чызг. 
— Дзуапп домын... 
— Уарзгæ йæ кæнын, баба, — хъæрзæгау сирвæзт чызгæй. 
— Кæй? — цыма йын чызджы ныхæстæ йæ сæры магъз туасы 
бырынкъæй азмæстой, уыйау фæсæлхæрау æлдар. 
— Дзанджы... 
— Ды? — анæрстысты йæ цæсты гагуытæ æмæ сыл туджы сырх 
фæлм абадт. 
— О, — чызджы хъæлæс бампылд. 
— Ныхъхъус у! — ныррызтысты уаты къултæ æмæ æлдары тым- 
был къух, æфсæйнаг дзæккорау, чызджы сæрмæ уæлдæфы зæбу- 
лæй асалд. 
— Баба... Ныххатыр кæн дæ чызгæн... куыд рауади нæ зонын. 
Æлдары тымбыл къух ныддыз-дыз кодта чызджы сынтæджы 
сæрмæ æмæ чызгыл нал, фæлæ йæхи уæраджы чъиритыл масты 
хъандзал ныппырх и. 
— Амардтай мæ! Аргæвстай æнæ кардæй дæ фыды. — Масты дзæ- 
къул аскъуыди йæ хуылфы, хъæлæсæй скалди, дæндæгтыл ныппырх 
æмæ ’ртæхтæ ракалдысты чызгыл. — Ныргæвддзынæн æй! 
— Уæд уал фыццаг дæ чызджы... 
— Ныхъхъус у! Æнаккаг! 
— Баба, мæхи баба, — чызг фæбадæг и йæ уатыл æмæ йæхи йæ 
фыды хъæбысмæ баппæрста. — Бауарзтон æй æмæ цы кæнон, мæ 
аххос дзы цы уыди? Зæрдæ нал бафарста зонды. Æмæ мыл, уадз, 
ныккал дæ фыдæх! — Чызджы æвирхъау æрдиаг фыды уæрджы- 
тыл схауди. 
Чысыл фæтаст æлдары зæрдæ. 
— Æмæ кæй бауарзтай, кæй, æнамонд?! — Иры-атаманы чи нæма 
’рцыд, ахæм ми куыд æрхастай дæ сæрмæ? Цы зæгъдзысты, куы 
айхъуыса Елойты номдзыд æлдары кадджын, иунæг чызг йе ’мсæр 
адæмæй никæуыл баввæрсыд æмæ сыстбæрзæй æххуырсты къайæн 
равзæрста йæхицæн. О, стыр Хуыцау, цы фехъуыстой мæ хъустæ! 
— Баба, мæхи баба, дæхæдæг куы дзырдтай, мæ чызг кæй ба- 
уарза йæхæдæг, уадз уый къайæн равзарæд йæхицæн. Дæ дзырд 
ма фæсай, баба! Куы фæсайай, ныккæндзæни дыл хъоды æмæ йæ 
дзыккутæй йæхи ныххурх кæндзæн дæ чызг! Ма фæсай, ма фæ- 
сай, баба, мæхи баба! 
Æлдар цавддурау фæци. Æцæг уыд афтæ. Йæ чызгæн бар рад- 
52 

та, кæй бауарза, — фæцæуæд уымæ моймæ. Æмæ йын ныр æвир- 
хъау фæсмон бахæцыд йæ хурхыл æмæ ма ралæмæрста: 
— О, уыди, фæлæ дын бар радтон æрмæстдæр ме ’мсæр уæздæт- 
ты фырттæй... равзарис искæй. 
— Уæздæтты фырттæй? Нæ, нæ, баба, нæ уыди ахæм ныхас не 
’хсæн. Стæй уæздæттæй кæй равзæрстаин, — ничи разынд ахæм. 
— Ничи разынд? Хорз, ныр æй ссардзынæн мæхæдæг, — фыд 
хуыссæнмæ æппарæгау бакодта йæ чызджы, цæхгæр фæзылд æмæ 
дуарыл йæ масты фыдæх акалд. 
4 
Дыккаг бон уæтæрмæ удаистæй схæццæ ис Долат. 
— Дзанг, æвæстиатæй цæугæ мемæ, æлдар дæм дзуры. 
— Цы мын нывæрдта ме ’лдар? — лæппу хынджылæджы ’рдæм 
аздæхта Долаты ныхас. 
— Нæ зонын. Тынг мæсты у. Бæстæ йæ сæрыл исы. 
«Цæуыл мæсты уыдзæн» — цыдæр тæссаг хабар банкъардта лæппу. 
Дзанг æлдары баййæфта кæрты, йæ цæсгом туджы азылд, æрфгуы- 
тæ, хæцаг фырытау, кæрæдзийы ныхмæ фесты. Дзанджы куы ауыд- 
та, уæд æнæуынон, хæрам цæстæй ацамыдта — мæ фæдыл,зæгъгæ. 
Зæрдæдзургæ, уæнгтæсастæй лæппу араст æлдары фæдыл нык- 
кæндмæ. Æлдар ныккæнды дуар мидæгæй æрыхгæдта, стæй иу богъ 
фæкодта лæппуйыл: 
— Ды зоныс, дзæгъæлзад, хуыйы сыстау кæдæм сбырыдтæ, уый?! 
— Æлдары хъоппæг цæстытæ, фаты бырынчъытау, ныззылдысты 
лæппуйы æмæ дзы иннæрдæм ахызтысты. 
— Цы хабар у, æлдар, ницы зонын, — æлдары тызмæг, мæсты 
цæстæнгас нæ баурæдта. 
— Зоныс, саубæрзæй! Æмæ мын æргом зæгъ, цы иудзинад дын 
ис мæ чызгимæ?! — фергом ис æлдарæн нæ ныхас. 
Йæ Хуыцауы цæф базыдта лæппу. Гæдыныхас ницы пайда уыд. 
— Æрмæстдæр сыгъдæг ахастæй дарддæр ницы, æлдар! — са- 
быр, æнæазымæй загъта лæппу. 
— Сайыс, æлгъаг! — ныккомкоммæ ис лæппумæ. 
— Баууæнд, æлдар, гæдыныхас нæ зæгъын, нæдæр дæ чызджы 
раз, нæдæр дæхи раз, аххосджын ницæмæй дæн. Никæй бæрзæймæ 
дæр быргæ скодтон, дæ чызджы дын фервæзын кодтон, æмæ... 
— Сыбыртт! Фæлтау æй куынæ фервæзын кодтаис ацы худина- 
джы бæсты! 
— Уый фæстæ мæм сæрвыстат, стæй мæм дæхæдæг фæзындтæ. 
Дæ зæрдæ де ’вдисæн, цыдтæн дæ, — нæ мæ ауагътай. Стæй Агуындæ 
йæхæдæг... Æмæ чи дæн æз, куыд хъуамæ бауæндон... Мæн азымы 
ма дар. Ноджы дæр ма дын зæгъын, аххосджын ницæмæй дæн. 
Ард хæрын Хуыцауæй. 
Дзанхот иуцасдæры фæстæ æнæдзургæйæ йæ игæрыл йæ масты 
дзæкъул лæмæрста. Йæ галиу рихи хæрдмæ схъиуын райдыдта, 
53 

стæй рахиз къухы æнгуылдзтæ дзæккорау атымбыл сты. Дзанг бам- 
бæрста, æлдар йæ маст акалынмæ кæй хъавы, æмæ йæм цæттæйæ 
лæууыди. 
— Æнаккаг, йæ бирæ номдзыд усгурты ’хсæн дæу куыд равзæр- 
ста, сæмпæрчъи, ницы йын æмбарын! 
— Нæ зонын, æлдар... 
— Зоныс, калмы лæппын! — фæбогъ кодта æлдар. — Фæлæ æргом 
дзур! Æз алцыдæр зонын, басастис мын чызг. 
— Цы мæ домыс, æлдар? 
Дзанхот йæ дзыпмæ нывнæлдта, æхцадон систа æмæ йæ Дзан- 
джы раз ныццавта: 
— Мæнæ дын æхца! Цæрæнбонты цæмæй фæцæрай, уый фаг 
æмæ дæ домын, стыр худинагæй бахиз мæн дæр æмæ чызджы дæр! 
— Æлдар, æргом мын зæгъ дæ хъуыды. 
— Бауырнын кæн æхсинæн, æндæры уарзыс, уый. 
— Нæ дæ æмбарын, æлдар... 
— Æхсин дæ йæ лæггадгæнæг Ацырухсимæ куы фена — фæгуы- 
рысхо уыдзæн. Сылгоймагæн та уымæй стырдæр æфхæрд ницы ис... 
— Уый та куыд? 
— Фембæлынæн уын мæхæдæг сараздзынæн фадат. Ацырухс йе 
’хсины стыр худинагæй фервæзын кæныны тыххæй сразы. Æниу, 
хорз чызг у. Ракур æй. Фæсмон нæ фæкæндзынæ. 
Дзанг бамбæрста, цы дзы домы æлдар æмæ, ихы къæрттау ауазал 
йæ буар. Уый нысан кодта æвирхъау сайд. Агуындæ мæлæтæй тынг- 
дæр кæмæй тæрсы. Ахæм сайд нæ бауромдзæн чызджы зæрдæ æмæ 
атондзæн риуы. 
— Æлдар, æгады ми нæ сараздзæни де ’ххуырст, ауындзæны 
бынмæ йæ куы бакæнай, уæддæр, зоныс, уымæй дæ чызджы ирвæ- 
зын нæ — ингæнмæ æрвитыс, — хиуылхæцгæ загъта Дзанг. — Фæл- 
тау æндæр фæнд. Тæккæ абон сыстдзынæн æмæ фесафдзынæн ис- 
чердæм мæ сæр. 
— Хъуыды йыл кодтон. Нæ бæззы. Чызг куы базона, удыгас дæ, — 
æхсæвыгон фæлидздзæн. Æмæ мæрдты зындоны къæйты бын куы 
бамбæхсай — ссардзæн дæ уæддæр. Ницы йæ раздахдзæн иунæг хъуыд- 
дагæй дарддæр. Уый та у, куы йæ бауырна — рацыдтæ йыл хинæй. 
— Хатыр, æлдар, нæ зоныс ды дæ чызджы. Марыны фæид æй 
скодтай. 
— Ахæм худинаджы бæсты амæлæд фæлтау. 
— Уæдæ мæ ды цы домыс — нæ бакæндзынæн уый. 
— Бакæндзынæ, хæрæджы фырт! Æмæ йæ куынæ бакæнай, бам- 
бидзынæ ацы ныккæнды. 
— Æнцондæр мын уыдзæн уый. 
— Уæдæ бамби ам, сыстбæрзæй! — Æлдар йæ фæдыл нытътъæпп 
ласта дуар æмæ йæ æддейæ æрыхгæдта гуыдырæй. 
Талынг, уымæл ныккæиды къуымтæй æрбаулæфыдис ихæн æмæ 
зæрдæ, ахст цъиуау, йæхи раппар-баппар систа. Бамбæрста, йе ’мбал 
фыййау æй цæмæй фæдзæхста, уыцы стыр фыд ыл кæй сæмбæлд, 
54 

æмæ ацы талынг ныккæнды, кæнæ йæ мæлæт хъуамæ æрцæуа, кæнæ 
та Агуындæйы уарзт æмæ цардæй йæхицæн цæрæнбон балхæна. 
Сæ иуæй æвирхъаудæр иннæ. Бæргæ сразы уаид йæ цард ратты- 
ныл, Агуындæйы сомбон рæсугъд æмæ амондджын уыдзæн — куы 
зонид. Фæлæ чызджы зæрдæйы цы стыр уарзт райхъал æмæ, æрра 
ивылд донау, æддæмæ чи рæдувы, уымæн бауромæн нал ис. Æры- 
мысыди Дзанг Ацырухсы ныхæстæ. «Уыцы уарзты кæнæ йæ амонд 
уыдзæн, кæнæ йæ мæлæт». Амонд ын не ’рхаста, баззад дыккаг 
фæндаг — йæ мæлæт. 
Лæппуйы уæззау сагъæстæ сæ уæлныхты систой æмæ йæ талынг 
ныккæнды къуымты дыууæрдæм рахæсс-бахæсс кодтой. 
Ныры хуызæн æй никуы бафæндыд цæрын æмæ йыл ныр та 
талынг ныккæнды хъуамæ ануыгуыла хуры тын. 
Цыдæр æнуд æмæ хъылмайы тæф кæны ныккæнд. Уæлдæф æм 
никуыцæй цæуы æмæ хъуыды кæны лæппу. Сæр къодахау ныу- 
уæззау. Гуыз-гуыз кæнынц хъустæ, æнæхъуаджы нæ загъта æлдар: 
«Ацы ныккæнды бамбидзынæ». 
Уазал ныккæнды къуымты йæ уырзтæй алидзæн агуры. Алы 
ран дæр — уазал сисы дуртæ. Скъахид сис, — ницæуыл хæст кæны. 
Бавнæлдта къухы ныхтæй. Архайы, риссынц æнгуылдзтæ. Бафæл- 
лад, йæ сæр разылд, фæцудыдта æмæ цы баци, уый нал базыдта. 
Иу афон дуары гуыдыры дзыгъал-мыгъул фæцыд. Йæ уæлвæд 
æфсæйнаджы хъыррыст. Уыцы хъыррыстмæ Дзанг æрчъицыдта. 
Рог уæлдæф фæдисы лæбурд æрбакодта ныккæндмæ æмæ феуæгъд 
сты лæппуйы сулæфæнтæ. Мидæмæ æрбахызт цавæрдæр æндæрг. 
— Дзанг, — йæ хъустыл ауад кæйдæр сабыр хъæлæс. 
— Чи дæ? — æрбацæуæгыл фæдызæрдыг лæппу. 
— Долат... лидзгæ, цалынмæ Сæрмæт нæ райхъал, — Долат фев- 
нæлдта Дзангмæ æмæ йæ дуары æдде фæкодта, йæхæдæг ныккæн- 
ды дуар æддейæ гуыдырæй сæхгæдта, стæй кæртыл нæ, фæлæ 
æлдары галуаны фæстæты аивæй ахызтысты дыргъдонмæ. 
Æхсæвы сатæг уæлдæфмæ Дзанг йе ’муд æрцыд æмæ йæ цыд 
фæтынгдæр. Долат хъæуысæры онг ахизын кодта Дзанджы, стæй 
йын афтæ: 
— Цæй, ме ’фсымæры хай, ныр цæугæ. Ныр дæ мæ сæр нал 
хъæуы. Æрмæст дæ зæрдыл дар. Абонæй фæстæмæ ды мард дæ 
æмæ куыддæр раудгас уай, афтæ нæ демæ æлдар удыгасæй баны- 
гæндзæн. 
— Долат, дæ хорздзинад дын дардзынæн мæ зæрдыл. 
— Хорздзинад дæхицæй рацыд. Ацырухс мын дзырдта... Æлдар 
цы ныффæнд кодта, — куы сарæзтаис, — фыццаг æлдары амардта- 
ин, стæй та — дæу. Ды кæй не сразы дæ æлдары фæндыл, уый 
бæрæг у, ныккæнды кæй баззадтæ, уымæй. Уыцы ныккæнды та 
адæймаг бирæ нæ цæры, уæлдæф æм никуыцæй цæуы æмæ лæг 
фæхуыдуг вæййы. Цалдæры дзы ныххуыдуг кодта æлдар. 
— О, фæлæ дæ курын, мæ хæрзгæнæг, Агуындæ та цы бацис, 
исты ныхас... 
55 

— Стыр хъаугъа сæм рауад. Æлдар йæ чызджы марынмæ æрцыди. 
Ацырухс мын загъта. Чызг дæу кæй бауарзта, уый радзырдта йæ 
фыдæн. Хабар мæн æмæ Ацырухсы йеддæмæ ничи зоны æмæ цæмæй 
æлдар хъуыддаг ныссус кæна, уый тыххæй йæ чызджы тыхæй аласта 
Калакмæ. Куы цыд, уæд æлдар Сæрмæты ныффæдзæхста: «Райсоммæ 
ныххæдмæл уыдзæн, куыд ничи дæ фена, афтæ йæ искуы сыджыты 
нытъысс». Уый дæуæй дзырдта. Æз сæм байхъуыстон, ныррасыг код- 
тон фæсдзæуины æмæ йын йæ дæгъæлтæ радавтон. 
— Куы дæ базоной, — мæн тыххæй фыдбылызы хауыс, — бамæт 
кодта Дзанг. 
— Фæстæмæ йын сæ йæ дзыппы нывæрдзынæн. Æмæ йæ кæд 
ауындзæны бынмæ фæнды, уæд исты схъæр кæнæд. Зæгъдзæн 
æлдарæн, амард, баныгæдтон æй. Фæлæ ды дæхи куыд нæ равди- 
сай. Дæ зæрдыл дар, мард дæ, — ныффæдзæхста Дзанджы. — Цæй, 
æз цæуын. Уыцы куыдзы фырт куы райхъал уа, тæрсын. Мыййаг, 
исты хабар, — мæнæй дæм бæрæг ныхас уыдзæни, Долат æхсæвы 
тары æрбайсæфт. 
5 
Бонрæфты Дзанг схæццæ ис уæтæрмæ. Йе ’мбал Грисæн ра- 
дзырдта, цы фыдбылыз ыл сæмбæлд, уый. 
— Куы дын дзырдтон, лæппу, дæхи дзы хиз, — тарст хъæлæсæй 
загъта зæронд лæг. Æлдар ме ’нæзонгæ нæу. Табу Хуыцауæн. Уыцы 
ныккæндæй кæй раирвæзтæ. Ныр дæ сæрæн цы хос ис, уый кæн. 
Дуне стыр у, фæцу искуыдæм. 
— Чызгæй мæ бæрæг цалынмæ базонон, — цæуæн мын никуы- 
дæм ис, — фидарæй загъта лæппу. 
— Цы бæрæг ма дæ зонын хъæуы. Бамбар æй, зынджимæ хъа- 
зыс æмæ дзы дæ сæр басудздзынæ. 
— Нæ дзы тæрсын. Æрмæст дæ курын, бон мын уæтæры базза- 
йæн нæй, æхсæв-иу дæм фæзындзынæн. Чизоны, исты хабар... 
— Цæй, дæхивæнд тæрыс, æмæ дын цы мæ бон у, фæлæ уал 
исты бахæр, æлдармæ цæлы фынгыл нæ бадтæ. 
Æфцæджы, цæгатфарс хъамылты æмбæхсти Дзанг, лæппу йæ 
хъуыдытимæ баззад æмæ фыхти сæ мидæг. Æрвылбон дæр, Долат 
цы бæрæг ныхас схæсдзæн, уымæ æнхъæлмæгæсгæйæ, уалдзыгон 
митау тади. Смæллæг, схæмпæл сты рустæ. Кæмдæр йæ мидзæр- 
дæйы хатыд, цы дзуапмæ æнхъæлмæ кæсы, уымæй кæй ницы уы- 
дзæн хорзæй. 
Хатт-иу зæрдæйы æнкъарæнтæ бафæлладысты æмæ-иу уæд зонд 
райдыдта уæлахиз: Агуындæ сомбон амондджын нæ уыдзæн. Иунæг 
стыр уарзондзинадæй фæстæмæ йын ницы ратдзæн Дзанг. Æмæ 
хорз уаид, бынтондæр ыл йæ къух куы сисид лæппу. Чызг абон 
фæрисдзæн, райсом адзæбæх уыдзæн йæ зæрдæйы уæззау хъæд- 
гом. Нырма сонт у. Бауарздзæн æндæры. 
Фæлæ та-иу, хæсты быдыры цæф хæстонтау, растадысты зæр- 
56 

дæйы æнкъарæнтæ æмæ зонды ныхмæ бацыдысты тохы. Агуын- 
дæйы лæгъстæ: «Дзанг, æнæуынон мын у ацы цард, хуыдуг дзы 
кæнын, фервæзын мæ кæн, гормон, дæ цæрæнбонтæн Мадымай- 
рæммæ кувдзынæн», — æрбалæууыд йæ зæрдыл. Зæрдæйы æнкъа- 
рæнтæ-иу уыцы удхайраджы курдиат, тырысайау, айстой æмæ, æйда 
мардзæ, сæттын кæм куымдтой. Æмæ бацыд тохы йе стыр уарзты 
сæрыл, æхсæнады хъулон-мулон чи сахуырста, уыцы æвирхъау 
тыхты ныхмæ æмæ кæнæ хъуамæ уый фæуæлахиз уа, кæнæ та йын 
йæхи хъуамæ ныцъцъист кæной. 
Мæнæ Долатмæ æнхъæлмæ кæсы. Куыддæр фæзына, афтæ 
фæцæудзæнис йæ рухс хуры фæдыл Дзанг, æмæ кæмдæриддæр уа, 
ссардзæнис æй. Æмæ æнхъæлмæ каст. Афтæмæй дыууæ къуырийы 
бæрц аивгъуыдта. 
Æмæ дын иу изæр, раст фæсахсæвæрты уæтæры куы фæзынид 
Долат. 
Ныррызт, арвы цæфау, Дзанджы зæрдæ, лæппуйы фæлурс цæс- 
гом арты рухсмæ куы ауыдта, уæд. 
— Долат, цы фыд æрцыд, мацы бамбæхс, — йæхи йæм баппæрста. 
— Æвзæр хабæрттæ, Дзанг, — ингæны хуылфæй дзурæгау сы- 
хъуыстысты Долаты скъуыдтæ ныхæсты æрдджытæ. — Агуындæйы 
уым, Калачы... хъæздыг лæг... радтой. Ахсæв ам... чындзæхсæв. 
— Чындзæхсæв? — фæсонтау Дзанг. — Кæм?! 
— Агуындæйы Калачы чындзæхсæв нæ ба...6афæндыд. Абон си- 
хорыл æрбахæццæ сты. 
— Æмæ сын Агуындæ дæр сразы? 
— Сра...азы! — Схауд лæппуйæ. 
— Сайыс! 
— Нæ, нæ сайын, суадз мæ! — сæр къуырд каркау ма тæлфыди 
Долат. 
— Тыхæй йæ кæд нæ радтой?! Зæгъ! 
— Тыхæй нæ уыди. Йæхи фæндыди... Хъæлдзæг у... Мæхи цæс- 
тæй федтон, йæ мойаджы цонгыл куыд ныххæцыд æмæ куыд ных- 
худти къæл-къæлæй. 
— Ухх, æлгъыстаджы дæлимон! — Дзанг иу тæррæстæн халагъу- 
дæй феддæ æмæ, æррайау, цæгатырдæм ныййарци. Лыгъд, фæлæ 
кæдæм, ницы уыдта, ницы æмбæрста, æрмæст иу рæстæджы фæцу- 
дыдта йæ къах, атахт æмæ ницыуал ауыдта. 
Йе ’муд куы ’рцыд, уæд кæсы æмæ йæ сæрмæ арвы уæлæ мæй. 
Æрысгæрста йæ алыфарс. Цъитийы дон кæй бахордта, ахæм ада- 
джы хуыссы. Фыццаг нæ рахатыд, кæцæй æрбахауд ардæм, стæй 
æрымысыд, — уæтæрæй куыд ралыгъд. 
Тыхамæлттæй сбырыди адагæй фæстæмæ. Рыстысты синтæ, 
уæраг дæр йæ дудынæй нал æнцад. 
Æрлæууыд. Кæдæм цæуа ныр? Уæтæрмæ йæ хъуыддаг нал ис. 
Базыдта йæ бæрæг. «Цæуон, — хъуыды кæны, — мæ къæхтæ мæ 
кæййонг фæхæссой, уырдæм». Æмæ йæхи йæ къæхты бар бакодта. 
Цæуы, цæуы... Асаст зæрдæ, зонд ныммæстаг, ныссалд сæры кæх- 
57 

цы магъз æмæ йæ бон хъуыды кæнын нал у, афтæмæй цæуы æмæ 
мæнæ диссаг. Къæхтæ йæ Хæйрæджыты айнæджы сæрмæ куыд 
æрбахастой, — ницы йын базыдта. Æрæджиау сагъæсты уацарæй 
раирвæзти зонд, æртæфст ыл йæ фæллад æмæ æрбадтис дурыл. 
«Æниу, цæмæн æрбацыдтæн ардæм? — хъуыды кæны, — цы мæ 
’рбахаста? Цыдæр фыдбылызджын бынат у, æнæхъуаджы йæ Хæй- 
рæджыты айнæг нæ хонынц, сæ иу дзы æрцахстон. Мæ зæрдæйы 
мын куыройы фыдты ’хсæн æрыссадта æмæ йæ дымгæмæ ныддардта. 
Цæмæн бакодта афтæ, цæмæн, цæмæн?! Йæхи дæр, дам, фæндыд. 
Ау, æмæ ма уæд цæмæн хъазыд æгъатырæй мæнæй та?» 
Уыцы æбæрæг фарст, цуркау, ныссагъд лæппуйы сæры тенкайы 
астæу æмæ йæ удхарæй мардта. 
«Æвæдза, куыд æдылы, куыд сæрхъæн разындтæн, куыд ын 
баууæндыдтæн йæ ныхæстыл. Йæ фыд мæнгæй нæ дзырдта: 
«Хуыйы сыстау сбырыдтæ сæрмæ». Фæлæ Хуыцау æвдисæн, быргæ 
не скодтон, сæхæдæг мæ сæвæрдтой. Æмæ куы фæтарстысты — 
фæхæцдзынæн, уæд мæ æррæцыгътой æмæ мæ ныцъцъист кодтой 
сæ къæхты бын... 
Фæлæ уæддæр цæмæн æрбацыдтæн ацы æлгъыстаджы къæдзæ- 
хы сæрмæ? Мæ зæрдыл дзы цы дарын хорзæй? О, о-о, бирæ, тынг 
бирæ. Ацы ран-иу бон бафынæй дæн æмæ диссаджы, тынг дисса- 
джы фынтæ федтон. Тæхуды, куынæуал райхъал уыдаин. Нæ, фæл- 
тау куынæ федтаин уыцы фынтæ. Куыд? Фæсмон сыл кæнын? 
Ногæй та мын фадат куы фæуид: фæстæмæ бафынæй у, æмæ уыцы 
фынтæ ногæй фен, зæгъгæ, сразы уаин? Сразы уаин. Уымæн æмæ 
кæд æгъатыр уыд фыны кæрон, уæддæр уыцы бонтæ уыдысты мæ 
царды иууыл амондджындæр бонтæ. Арвыл, стъалыйы фæдау, 
æнæнхъæлæджы ферттывтой æмæ уадидæгæн атадысты, фæстæмæ 
сын раздæхæн нал ис?» 
«Зонын, мæ царды разæй ницыуал ис хорзæй. Æрмæстдæр мын 
уыцы цалдæр боны æнусмæ баззадысты мысынæн. Ныр цæуон, 
кæдæм, хъауджыдæр мын нал у! Кæдæмдæриддæр, æрмæст ацы 
æлгъыстаджы бынатæй дарддæр». 
Сыстон куыд загъта, афтæ сайæн фæндаджы |рдыгæй йæ хъус- 
тыл цæйдæр уынæр ауад. Кæсы æмæ диссаг. Иæ тæккæ размæ 
æрбалидзы цавæрдæр сылгоймаг. Мæйрухсмæ йæ хорз равзæрста. 
Хæйрæджытыл æууæндаг нæ уыди лæппу, фæлæ ацы хатт йæ 
сæры барц уырдыг слæууыд. «Хæйрæг» сылгоймаджы хуызы ра- 
цыд. Исдуг бандзыг йæ мидбынаты, стæй йæм сылгоймаг куыд 
хæстæгдæр кодта, афтæ æвирхъау хъуыды смидæг йæ сæры: «Кæд 
мæлон, уæд ацы хæйрæджимæ иумæ, уæддæр мæ цард ницыуал 
у», — загъта æмæ йæм куыддæр æрбахæстæг чызг, афтæ йыл йæхи 
ныццавта. Сылгоймаг иу цъæхахст фæласта æмæ лæппуйы фидар 
æрмтты февзæрд. 
Уый уыд Агуындæ. 
Йе ’муд куы ’рцыди чызг, уæд радзырдта — сусæгæй кæй ра- 
лыгъди сæхицæй. 
58 

— Дзанг, ме стыр уарзт, мæ цæргæс, цом ардыгæй, цом! Уым мæ 
мойаджы фæсайдтон, æддæмæ акæсон ын загътон æмæ ардæм мæхи 
раппæрстон. Агурдзысты мæ... фæдис куы рацæуой мæ фæдыл... 
— Агурдзысты... æнæмæнг... фæлæ ма феппар дæ кæлмæрзæн, 
дæ къаба... 
— Цæмæн?.. 
— Куы сæ феной тугæйдзæгтæй, баууæнддзысты, дæхи кæй ап- 
пæрстай былæй... æмæ фæдисæн йæ фæндаг ацы ран ныллыг и. 
Чызг бамбæрста лæппуйы хъуыды æмæ æваст феппæрста йæ 
къаба... Дзанг æй æрфаринтæ ласта, стæй туг рауагъта йæ къухæй, 
сахуырста дзы къабайы скъуыдты æмæ йæ айнæджы сæрæй ныв- 
зылдта коммæ. Йæ фæдыл ын фехста чызджы кæлмæрзæн æмæ 
дзабыртæ дæр. 
— Ныр-иу дæ агурæд дæ фыд. Цæй, хорзæй баззай, Хæйрæджы- 
ты айнæг. Бузныг, фыдбылызы дæ ссардтон æмæ мын амонды ай- 
нæг басгуых. 
Уый фæстæ ацыдысты уæтæрмæ. 
— Цæй, Грис, мах цæуæм, кæд ма талынгæй схæццæ уаиккам 
æфцæгмæ. 
— Кой дæр æй ма скæн. Бон кæны æмæ æфцæгæн йæ рæбынмæ 
дæр нæма схæццæ уыдзыстут, афтæмæй уæ æрцахсдзысты æлдары 
фæдисонтæ. Цалынмæ уал не ’рсабыр уа хъуыддаг, уæдмæ уал 
уæртæ тар хъæды, æрсыты лæгæты уæхи бааууон кæнут. Рæвдз- 
дæр, фæстиатгæнæн нал ис. 
Уый размæ Агуындæ Дзангæн цы ногхуыд уæлæдарæс балæвар 
кодта, уыдон чызджы уæлæ скодта, хæринæгтæ, йæ дзаумæттимæ, 
хызыны афснайдта æмæ атындзыдтой æрсыты лæгæтмæ. 
ÆРТЫККАГ СÆР 
1 
Æхсæвæй хицæн кодта бон, афтæ Дзанг æмæ Агуындæ ныууагъ- 
той лæгæт æмæ сæ ных сарæзтой æфцæджы ’рдæм рæгътыл. 
Хуылыдз мигътæ æхсæв бонмæ фæлæмæрстой сæ цæстысыг, 
фыркуыдæй, цыма бафæлладысты æмæ райсомырдæм тарф фы- 
нæй баисты, уыйау ныффæлдæхтысты кæмтты дыдæгъты. 
Дысон изæрæй сæм, комæй æфцæгмæ кæсгæйæ, фæндаг куыд 
æввахс æмæ æнцон суайæн фæкаст, ныр афтæ нæ разынд. Æгæр 
хæрд æмæ сыл æгæр ныддаргъ и. Ноджы талынджы уымæл кæр- 
дæгыл фæстæмæ бырыди къах æмæ сын ницы æнтысти размæ. 
Тындзынц: цалынмæ не ’рбабон æмæ зæххæй не сыстади мигъ, 
уæдмæ æфцæгæй аирвæзыныл, кæннод тæссаг у, æлдары дæлбар 
адæмæй сæ исчи куы бафиппайа, уымæй. Куыд уæлæмæ цыдысты, 
афтæ æхсæвы тар, зæронд хъæццулы фарсау, райдыдта ивзийын. 
Ныр йæ развæндаг хуыздæр æвзæрста цæст. Æфцæгмæ куыд хæс- 
59 

тæгдæр кодтой, афтæ сæ, цыма, исчи арвы хъæбысы æрцауыгъта, 
уыйау мигъты скъуыдты æхсæнты гæзæмæ æрзындысты айнæгфарс 
бæрзонд къæдзæхты цъуппытæ. Æфцæджы ’рдыгæй радымдта 
дымгæ, йæ разæй растын кодта мигътæ æмæ сæ рамарзта дæлæмæ, 
коммæ. Ныр разындысты арвы цъæхыл райсомы иугай мынæг стъа- 
лытæ. Скæсæнырдыгæй арвы кæрæттыл ныхæст тæнæг мигътæ 
гæзæмæ фæсырх сты. Æрбабон. Дзанг æмæ Агуындæ схæццæ сты 
æфцæджы рагъмæ. 
Чысыл аулæфæм, зæгъгæ, Дзанг фелвæста йæ цухъхъа, йæ ас- 
тæуыл æй фæдыдагъ кодта æмæ йæ æрытыдта дурыл. Йæхæдæг 
Агуындæйы, хидæйдзагæй ма суазал уа, зæгъгæ, йæ хъæбысы æрба- 
кодта, фæрсæй-фæрстæм æрбадтысты цухъхъайыл, æмæ, æнæдзур- 
гæйæ, нымдзаст сты дæлæмæ. Бынæй, комы нарæг, голладжы комы 
урс къуымбилтæ ныннæмæгау уыди мигътæй. Ницы зыны: нæдæр 
сæ хъæу, нæдæр ныллæг æфцджытæ æмæ къуылдымтæ, нæдæр 
лæгъз быдыртæ æмæ адгуытæ. Ныцъцъынд, саугуырм баци, мигъ- 
ты фæлмы стыхт, ныр æртæ боны афтæ тынг кæмæй тæрсынц æмæ 
сæхи кæмæй æмбæхсынц, уыцы хæрам тугмондаг æппæт уынæг 
цæст... Уый сын цыдæр ныфс бауагъта сæ зæрдæты. 
Зоны Агуындæ, уыцы уæззау хуылыдз мигъты бын æнусмæ кæй 
фесты йæ сабион æнæмæт, хъæлдзæг рæстæджытæ, йæ чызгон бон- 
ты тæлтæг рафт-бафт гуырысхотæ, йе ’нæхуыссæг хъизæмар 
æхсæвтæ, æмæ лидзы, фервæзыны амал кæмæй нал зыдта, уыцы 
æнæуынон дунейæ. Зоны йæ, хаты йæ — уырдæм ын фæстæмæ 
раздæхæн нал ис. Лидзы, фæлæ кæдæм, уый рæстмæ йæ зонд нал 
ахсы. Алцы дæр æм æвирхъау фынау кæсы. Æмæ архайы, райхъал 
уа, фæлæ нæ хъал кæны. Афтæмæй йæхи бакодта цавæрдæр æбæ- 
рæг тыхты бар æмæ йæ уыдон, хохæй рацæуæг миты зæйау, сæ 
дымджытыл систой æмæ йæ мæнæ фæхæссынц сæ разæй. Нæ йæ 
фæнды уыцы тыхты ныхмæ фæлæууын, кæдæм æй фæхæсдзысты, 
кæм æй ныццæвдзысты къæдзæхы тигътыл, ууыл та йæ хъуыды 
кæнын нæ фæнды... Æниу, куыдфæнды ма уæд уыцы æбæрæг сом- 
бон — нæ дзы тæрсы. Зоны ’рмæстдæр, хаты йæ зæрдæйæ, буарæй — 
алцæмæй, йæ фарсмæ йæ хъахъхъæнæг Дзанг кæй ис, зындоны 
уацарæй йæ раскъæфта, æмæ йæ мæнæ йæ фидар цæнгтыл цардæй 
мæлæты ’хсæн æрдуйæ хидыл фæхæссы цардмæ, рухсмæ, сæри- 
бармæ. Чизоны, сæрдыгон гæлæбуйы хъысмæтау, Агуындæйæн дæр 
цыбыр æмæ кадавар уой уыцы бæллиццаджы бонтæ. Фæлæ, уадз, 
уыйхыгъд рæсугъд, сæрибар æмæ амондджын уыдзысты. 
Дзанг æмбæрста, Агуындæ йæ мид-зæрдæйы фæстаг хæрзбон 
кæй кæны, чызг йæ царды бонтæ кæм æрвыста, уым хорзæй цы 
федта æмæ цы банкъардта, уыдонæн. Æмбæрста уый дæр, æмæ 
сылгоймаг цы æхсæнады схъомыл, йæ сыгъдæг, æнæхин зæрдæ, 
ахст цъиуау, чыргъæды къултыл йæхи кæм фæхоста æмæ йæ ту- 
гæрхæмттæ чи фæкодта, уыцы æхсæнадæн йæ тæригъæдтæ кæй 
хъары, хъоды йыл кæй кæны. 
Æмбæрста Дзанг, Агуындæ йе стыр уарзтæй саугуырмау кæй 
60 

баци; зæрдæ зондыл кæй фæтых æмæ нырма рæстмæ кæй нæ хаты, 
цы йæм æнхъæлмæ кæсы сомбон. Æмæ тæрсы Дзанг, чызджы йæ 
дымджытыл цы уарзты стыр уылæн рахаста, уый йæ кæронмæ куы 
фæхæццæ уа, царды æвирхъау каконсындз къухты йæ куы фæса- 
дза, йæ бон куынæ бауа æмæ, рагуалдзæджы малусæгау, куы ба- 
сийа, куы амæла. Гъе та йæм фæсмон куы æрцæуа йæ сонт уды 
тæлтæг мийыл. Æниу, сомбон йе ’муд куы æрцæуа, уæддæр ма цы? 
Фæстæмæ йыл æхгæд сты дуæрттæ... 
Амард бинонтæн, дысон изæрæй сæм Грис фæхабар кодта, Хæй- 
рæджыты айнæджы бын сау цады доны сæрыл фæдисонтæ куыд 
ссардтой Агуындæйы тугæйдзаг къаба. Амард æлдарæн йæ чызг. 
Кæмдæр, Дзанджы афтид ингæнау, фæзындзæн Агуындæйы афтид 
ингæн дæр. Ингæнæй та фæстæмæ ничиуал æрыздæхы. Куы æрыз- 
дæха — адæм ыл нæ баууæнддзысты, кæлæнгæнæг æй рахондзыс- 
ты æмæ йæ фæстæмæ ногæй баныгæндзысты. 
Хуры цæст æрзынди коммæ, мигътæ цыма сæ фæллад суагътой, — 
райхæлдысты бæлæсты æлхынцъытæй æмæ, зивæггæнгæ здæхтыс- 
ты, дысон изæрæй кæцæй ралæстысты, уыцы бæрзонд хæхты ’рдæм. 
Дзанг æмæ Агуындæ æдасæй æрхызтысты æфцæгæй. Ком, суанг 
дæр бæрзонд хæхты рæбынмæ хъæд ахаста. Дæлийæ — тардæр, 
куыд уæлæмæ — тæнæгдæр. Хæхты ’рдыгæй цæугæдоны былтыл — 
гакъон-макъон дурджын фæндаг. Фæндагыл уыцы афон ничи фæ- 
цæуы. Хæххон хъæутæ кæмтты мидæг кæрæдзимæ афтæ дард сты, 
æмæ иуæрдыгæй дæр, иннæрдыгæй дæр бæлццон уыцафон уыр- 
дæм нæма ’рхæццæ вæййы. Уымæ гæсгæ Дзанг æмæ Агуындæ ныл- 
лæууыдысты уыцыиу къахвæндагыл. Сихормæ æввахс сыл æртæ 
барæджы амбæлд, сæ бæхты къæхты уынæрæй сæ дардмæ базыд- 
той æмæ фæсвæдран æрæмбæхстысты. Стæй барджытæ куы фæау- 
уон сты, уæд та сæ фæндаг цыбыр кодтой. 
Хур арвы астæуæй ныккаст æмæ комы сæрмæ æнуд уæлдæф 
хъен ныллæууыд. Цæуын фæзын, хид сæ цæсгæмттыл цыхцыр- 
джытæ фестад, фæсонтæй схъардта. Бæлццæттæ, аулæфæм, зæгъгæ, 
фæндагæй иуварс донмæ æрхызтысты æмæ фæрв къутæрты астæу 
аууоны æрбадтысты. Сæ фæллад суагътой, уазал донæй æрæхсад- 
той сæ цæсгæмттæ, æмæ сын дысон Грис фæндаггагæн цы æнæба- 
ры кæрдзыны къæбæртæ æрбахаста, уыдонæй сæхи фæсайдтой... 
Комы дæлвæзты фæзындысты аууæттæ, афтæ бахæццæ сты иу 
хæххон хъæумæ. Æниу цæй хъæу — æгасæйдæр фондз хæдзары. Цыма 
кæрæдзимæ фæзулдзых сты, уыйау ныйиугай сты цæугæдоны бы- 
лыл. Хъæумæ æввахс æрлæууыдысты Дзанг æмæ Агуындæ. Уынгты 
ацæуын сæ ныфс нæ хастой, æндæр рæтты та ахизæн нæ уыди. Хъæуы 
фæйнæ фарс — иуæрдыгæй дæр æмæ иннæрдыгæй дæр — айнæгфарс 
бæрзонд къæдзæхтæ, цыма кæрæдзийæн ахъæбыс кæнынмæ хъавынц, 
уыйау æрбаныхæстысты. Æндæр амал нæ уыд, æмæ цы уа, уый уæд, 
зæгъгæ, фæцагайдтой уынгты. Хъæуæй куы ахызтысты, уæд ма сæ 
цинæн кæрон кæм уыди. Адæм нæ, фæлæ сыл куыдз дæр не срæйдта. 
Дыккаг хъæумæ сæ бирæ цæуын нæ бахъуыд. Æцæг, уый стыр- 
61 

дæр æмæ æнцонвадатдæр ран уыди. Комы фæзилæнæй сæм фыццаг 
разындысты хъæуы мæсгуытæ, стæй цæугæдоны дыууæ фарсырды- 
гæй æнæбары картоф æмæ хъæбæрхоры хуымты гæппæлтæ. Хъæу- 
мæ бацæуæны, дæлвæндаг, хуыдымы сæхи надтой сывæллæттæ, сæ 
хъæрахст дардмæ хъуысти. Дзанг æмæ сæ Агуындæ хъуыды дæр не 
’ркодтой, сæ иувæрсты бахызтысты. Фæлæ сыл уыйхыгъд хъæугæ- 
рон куыйтæ рæйгæ сæмбæлдысты. Хæххон хъæутæм æддагон уазæг 
афтæ арæх не ’фты. Фæрсаг хъæуы цæрджытыл та ахуыр сты, æмæ 
сæм искуыд-искæд æддагон уазæг куы фæзыны — хъæуы куыйтæ 
йæ дардмæ базонынц, æмæ сæ уромæг нал вæййы. Рæстæгыл сæ 
куынæ баиргъæвай, — барæджы йæ бæхæй æрисынц. Æмæ та ныр 
дæр сæ иу срæйдта æмæ уадид æгас хъæуы куыйтæ ныффæдис сты. 
Дзанг бамбæрста, ныртæккæ тас адæмæй нæ — куыйтæй кæй у. 
Æрлæууыд, Агуындæйы йæ чъылдымæй æрæмбæрзта. Куыйтæ — 
æнæхъæн бал, кæмттæ сæ хъæлæсты фæдисы рахæссынц. Сæ ра- 
зæй иу стыр бур-бурид куыдз, цыма дунейы фыдæх йæ зæрдæйы 
бацыд, — тугмондаг цæстытимæ æрбатæхы, æмæ хъæуы цурты ацæ- 
уынмæ йæ ныфс чи бахаста, уыцы бæлццæттыл йæ масты фыдæхы 
дзæкъул йæ цыргъ дæндæгтæй хъуамæ алæмара. 
Дзанг йе рагъæй топп æриста æмæ йæхи æрцæттæ кодта. Бур 
куыдз, уый ауынгæйæ, ноджы сызнæт, йе знаг дзы кæй нæ фæ- 
тарст æмæ лидзынмæ кæй нæ фæци. Куыддæр æрбахæстæг, афтæ 
йæ раззаг къæхтæ зæххæй феуæгъд сты, йæ амæттагыл йæхи бах- 
ста æмæ йын аныр йæ хурхысæртæ ацахса, афтæ йæ тæккæ риуы- 
гуыдырыл сæмбæлд Дзанджы топпы хъæды цæгат. Цæф афтæ тых- 
джын уыд æмæ куыдз уæлдæфы чъылдымырдæм æрзылд æмæ 
уæлгоммæ йæ тъæпп фæцыди зæххыл. 
Уæдмæ æрбахæццæ сты иннæ куыйтæ дæр. Сæ раздзоджы фæл- 
дæхтæй куы ауыдтой, уæд асаст сæ ныфс, дæрддзæф сæ фæстæг- 
тыл фæтъæпæнтæ сты æмæ фæдисы ниуд ныккодтой. 
Куыйты рæйынмæ хъæуæй чидæртæ хъилтимæ фæзындысты. 
Асырдтой куыйты. Бур куыдз уæлгоммæ дæргъæй баззад. Йæ риу 
батыдта æмæ йæ уд систа. 
— Хатыр, уæ хорзæхæй... Мæ хурхмæ мын лæбурдта... 
— Афтæ йын хъуыд, йæ хицауы мæрдтæн фæлдыст фæуа, — 
загъта, иргъæвæг чи рацыд, уыдонæй сæ иу — цъæхдзаст сылгой- 
маг. — Æрдæжы нæм иу уазæджы йæ бæхæй æриста. Æгас хъæу- 
бæстæй йын иргъæвынæн ницыуал фæрæзтам. Уазæг æгас мæйы 
бæрц уатон рынчын фæци. 
— Æниу ын цас дзырдтам йæ хицауæн: фесаф æй, кæнæ та йæ 
бабæтт. Марадз зæгъ, кæд нæм байхъуыста, — ныхас айста аннæ 
иргъæвæг. — Йæ мулкæн тæрсы... 
— Сыгъд ыл ссæуæд йæ мулкимæ, уыцы тугхорыл! Йæхицæй 
йын нал фæразæм, аннæрдыгæй та йæ дзæгъæйладжы куыдз. Йæ 
тасæй нæ хъæумæ æддагон адæмæй ничиуал уæнды. Цæй, æвæц- 
цæгæн, тагъд кæнут æмæ уæ ныхæстыл ныддардтам, — йæ ныхас 
балхынцъ кодта цъæхдзаст сылгоймаг. 
62 

— О, тагъд кæнæм, — Дзанг цæуынхъус сси. — Æрмæст, уæ хор- 
зæхæй, хъæуæй нæ ахизын кæнут. 
— Ныр мауал тæрсут, — Агуындæйы фæрсты цæугæйæ, дзырдта 
цъæхдзаст сылгоймаг. —Хатыр, бафæрсын аипп ма уæд, фæлæ мæм 
дард бæлццæтты хуызæн зынут, кæй онг у уæ фæндаг? 
— Мах Тырсыгоймæгтæ стæм. Нæ фосæй иу дзуг фæхицæн æмæ 
ныр цалдæр боны уыдон фæдыл рахау-бахау кæнæм. Чизоны, ацыр- 
дæм исты æрбафтыд? — афсон кодта Дзанг. 
— Нæ, мæ къона, ахæмæй ницы. Дæ фарн бирæ уæд, мæ сæры- 
хицау хъæуы фысгæс у. Фæлæ уымæй дæр ницы фехъуыстон, — 
фидарæй загъта ус. 
— Ацы комы ма мидæгдæр хъæутæ ис, мæ мады хай? — афарста 
Дзанг. 
— Ис, уæллаг хъæу. 
— Уæдæ ма æххæст уым дæр куы афæрсиккам. Дæхæдæг зоныс, 
кæйдæр фос... Мах мæгуыр фыййæуттæ... 
— Афæрсут, мæ къона, афæрсут, чизоны, исты бæрæг зонынц... 
Ныхæстæгæнгæ бахæццæ сты хъæумæ. 
— Æххормаг уыдзыстут, ацы дзæбæх лæппутæ. Нæ цæхх, нæ кæр- 
дзыныл нын баввæрсут, — хъæуы фаллаг кæрон сæ фæурæдта ус. 
— Бузныг, дæ цæхх æмæ дæ кæрдзынæй, мæ мады хай. Тагъд 
кæнæм. Кæд ма рухсæй бынатмæ бахæццæ уаиккам, — Дзанг цæх- 
гæр ныллæууыд. 
— Уæд та мæм иучысыл фæгæдзæ кæнут... Нырма уæ бирæ ба- 
уайын хъæуы... Мæнæ дæ кæстæр тæригъæд у, — Дзанг æмæ Агуын- 
дæйы фæндаджы хъæбæрыл фæуагъта ус æмæ атындзыдта хæ- 
дзармæ. 
Цалынмæ ус хæдзармæ цыд, уæдмæ Дзанг йæ цæст ахаста хъæ- 
уыл. Фæндагæн дæлвæндаг стыр мæсыг, йæ алыфарс дардыл дой- 
наг дурæйамад быру. Быруйы мидæгæй хæдзар, йæ сæр — сырх 
æмбæрзæн дурæй æмбæрзт. Бæрæг хицæн кæны хъæуы иннæ хæ- 
дзæртты ’хсæн. Дæлæрдыгæй фæдисы лыгъд æрбакодта къаннæг 
лæппу, быруйы дуар батъæпп ласта æмæ уадид кæрты æрбайсæфт. 
Фæзынд сылгоймаг. Хъæбæрхоры кæрдзын æмæ ногахст цыхты 
æрдæг — йæ къухы. 
— Уæхи... цæугæ-цæуын, иучысыл фæсайут, нæ уæ уромын, фæн- 
дæгтæ æвзæр сты... Хидты дысон къæвдайы ивылд дæттæ фæлас- 
той. Æмæ рухсæй куынæ ахæццæ уат, уæд тас у, — афæдзæхста ус, 
стæй кæрдзьга æмæ цыхты ’рдæг Агуындæйы къухы фæсагъта. Уыцы 
куыдз нæ хъæуыхицауы уыд. Æниу йæ куыдзæй уый куыдздæр у. 
Цалынмæ хабар йæ хъустыл не ’рцыд — уæ фæндаг дарут, æндæра 
уын смаст кæндзæнис... Цæй, лæгтыдзуар уæ фæндараст фæкæнæд. 
Ус йæ ныхас нæма фæци, афтæ, чысыл раздæр лæппу быруйæ 
мидæмæ кæдæм бахызт, уырдыгæй стыр мæцъисимæ, æнæуаг дзы- 
хæй йæ хъæлæсыдзаг æлгъитгæ, сæнтгæпп ракодта бæрзонд, стæвд- 
тæарæзт лæг æмæ дæлæ стæхы. Йæ фæдыл, цъæхахстгæнгæ, ра- 
калдысты хæдзары бинонтæ. 
63 

— Мæ арт бауазал, уый куыдзы хицау у, — фыртæсæй барызти 
сылгоймаг. — Судзгæ бонтæ!.. Лидзгæ ут. 
Фæлæ лидзæн нал уыд. Дзанг Агуындæйы сылгоймаджы бар 
фæуагъта, йæхæдæг лæбурæджы размæ æрлæууыд. Лæг æввахсæй- 
æввахсдæр кодта. Дзанг ын фæкомкоммæ йæ цæсгомыл сатæгсау 
æмæхгæд хъуынты æхсæн йæ хъоппæг мастдæппал цæстытæм. Ахæм 
хæрам цæстытæ ма уыд йæ куыдзæн, Дзангыл йæхи куы ныццавта, 
уæд. Мæцъис йæ къухты хæрдмæ хъилæй æртъæппæввонг, афтæ- 
мæй Дзанджы цур февзæрд. 
— Ды кæй куыдзы амардтай, дæ мад дæ фыдæн!.. — лæг бæр- 
зонд фæхаста мæцъис, аныр ныххафа, афтæ Дзанг иуæрдæм фæ- 
зылд, мæцъис фæсайдта лæджы æмæ фæндаджы хъæбæрмæ йæ 
мукъутæ æрхаста. Ныррызти лæг, фестад æмæ фæцъортт ласта йæ 
хъама. Нырдиаг кодтой сылгоймæгтæ. Дзанг бамбæрста, æвыдæй 
йын аирвæзæн нал и, йе рагъæй хæцæнгарз рæдувæгау æркодта 
æмæ йæ фæцарæзта лæгмæ. 
— Ма ’рбацу хæстæг, æндæра дын топп ныххуырсдзынæн дæ 
риуыл! 
— Кæйдæр æфтыдтаг! Мæ куыдзы мын амардтай, ныр та мын 
мæхи мæ хæдзары къæсæрыл?!. Æз дын!.. — лæг арсау йæ бынаты 
ныззылд æмæ йæхи байвæзта Дзангмæ. 
— Ма ’рбацу дын загътон! Нæ дыл бацауæрддзынæн, зон æй! 
Нывæр дæ хъама æмæ, лæгау, баныхас кæн мемæ. 
Хылмæ æрæмбырд сты хъæубæстæ. Зыдтой, хъаугъа скарз, æнæ 
фыдбылызæй нæ ахицæн уыдзæн, æмæ чидæртæ бацыдысты хыл- 
гæнджыты ’хсæн. 
— Цæй-ма, Тома, мæгуыр фæндаггоны цы ныссагътай дæ ныхтæ? 
Дæ куыдз фæцæйæргæвста лæджы... Дзырдтам дын, баст æй дар, 
цалынмæ не ’рцыди фыдбылыз, — хылмæ, дыууæ лæдзæджы æнцой 
цы гуыбыр зæронд лæг рацыд, уый бауайдзæф кодта куыдзы хица- 
уæн. 
— Уыцы фарст дæумæ нæ хауы, æмæ фæстæмæ аздæх! — куы- 
дзы хицау йе ’нæуынон хæрам цæстытæ, æхсидæвтау, ныздыхта 
зæронд лæгыл. 
— Цæй, уæдæ нæ дæ сыкъатыл сис хъæуыдзагæй!.. Нал дын 
цæсгом ис, нал — æфсарм! Кæдæм ма дæ фæлидзæм?! — зæронд 
лæгæн фæкарздæр и йæ ныхас. 
— Фынддæс фысæй йæ балхæдтон, — йæ комы фынк акалд куы- 
дзы хицауæн, афтæмæй ныккомкоммæ Дзангмæ. — Æмæ дæ æз мæ 
куыдзы бæсты рæхысы ныббæтдзынæн мæ кæрты! Кæнæ — мæ 
фыстæ, кæнæ дæхæдæг рæхысмæ! 
— Æмæ дæ куыдз куы аргæвстаид мæн, уæд та туджы аргъ чи 
фыста — зæгъ мын? — ныхмæ фæлæууыд Дзанг дæр. — Чи дын 
радта бар, адæмы ’ргæвдынæн бирæгъ рауадзай дæ кæртæй?! 
— Мæ куыдзы аргъ, хæрæджы æфтыдтаг, æндæра дын ныртæккæ 
дæ тъæнгтæ ракалдзынæн! 
— Цæй, ныууадз мæгуыр лæджы, хъæуыдзагæй дын дæ куыдзы 
64 

аргъ, хæдзарæн фыс ратдзыстæм нæхæдæг, — нал та фæлæууыд 
зæронд лæг. 
Агуындæ нырма, тарст уæрццы лæппынау, ныгъуылдæй лæу- 
уыд сылгоймаджы фæстæ. Базыдта хъæуыхицауы. Йæ фыды кæр- 
ты йæ бирæ хæттыты федта. Зыдта, йæ фыдыл ын сайдæй кæй 
цæуы, хъæубæстæй æлдарæн цы хъалон æмбырд кæны, уый хатт 
дывæрæй кæй фæисы, Дзанхот æй уый тыххæй йæ бынатæй фæтæ- 
ринаг кæй у. Йæ цæстытыл ауад, æрæджы дæр ма æлдары раз йæ 
зоигуытыл куыд æрхауд æмæ хъуырыцъарæй куыд лæгъстæ кодта. 
Ныр æм йæ маст рафыхт. Кæмдæр йæ мидзæрдæйы нал ныббыхста 
йæ сæрыстырдзинад — æхсин кæй у, æмæ йæм йæ фыды цагъар 
афтæ кæй бауæндыд. Ферох æй ис, цы тæссаг уавæры ис, уый дæр, 
æмæ йæ пырх акалдта хъæуыхицауыл. 
— Фæлæуу-ма, фæлæуу, ды Елойты æлдар Дзанхоты хъалони- 
сæг Тома нæ дæ?! 
Тома фæкомкоммæ æнæзонгæ лæппумæ. 
— А-а-а, æнхъæлдæн, дыууæ стут? Хорз, ды баззайдзынæ мæ 
куыдзы бынаты. Цæугæ бæттæнмæ! 
— Дæ куыдзы рæхыс, чи зоны, бахъæуа дæхи, — ныдздзæхст ыл 
ласта йе ’ртхъирæн Агуындæ. 
— Чи стут?! 
— Æлдары фыййæуттæ. Нæ фос нын адавдæуыд. Фæд æрбацыд 
ардæм. Æмæ арвыл цъиу тæхын куынæ уагъта дæ куыдз, уæд фыд- 
гæнджыты куыд нæ базыдта, зæгъ-ма мын? Æви кæд уыцы æхсæв 
рæхысыл уыди баст æмæ йæ хицау та фыдгæнджытимæ иумæ? — 
Агуындæйы дæлгоммæ ныхас фæрæхуыста Томайы. 
— Дæ дзых ныххуый! 
— Нæ, нæ, Тома, бауадз, кæронмæ йæ ныхæстæ зæгъа, — скарз 
и зæронд лæг. 
— Загътон ын сæ, мæ фыдыхай. Цæй, цы зæгъыс? Нæ дыууæйæ 
дæ куыдзы рæхысмæ кæй кæныс? Цы ныхъхъус дæ? Æви кæд 
нæма ’рцахстай дæ зонд, уæд нæ иу дæ куыдзы рæхысыл бастæй 
баззайдзæни ам, иннæ аздæхдзæн фæстæмæ æмæ æлдарæн зæгъ- 
дзæн, давджытæн куыд баххуыс кодтай, уый... 
Æлдары хъалонисæг, цыма къæбутдзæф фæци, уыйау бандзыг, 
йæ куыдзы мæт æй нал уыд. Бамбæрста, цъысымы кæй бахауд. 
Кæд æлдары фос адавдæуыд, фæд уыдонмæ æрбацыд, уæд азым 
уымæ дæр æрхаудзæн. Æниу давды хабарæн ницы зоны мурдæр, 
афтæ æлдар... Аххос уый æфсон фæкæндзæн... Йæ бынатæй йæ сис- 
дзæн æмæ йыл уæд сæ хъæубæстæ æхсæвыгон бандзардзысты арт. 
Тас дзы бацыд. 
— Цæй, дæумæ куы дзурын, нæ дыууæйæ ам кæцы баззайа дæ 
куыдзы бынаты бастæй? Изæр кæны. Фæндаг дард у. Æлдармæ 
фæхæццæ хъæуы хабар, — ныккомкоммæ ис Агуындæ хъалонисæгмæ. 
— Цæугæут, уæ фосы фæдыл. Фæлæ, лæппу, мæ куыдзы бабас- 
тон кæй зæгъыс — хахуыр! Мæнæ мын мæ хъæубæстæ æвдисæн, — 
йæ хъуын асаст æлдары хъалонисæгæн. 
5 Гаглойты Владнмнр 
65 

— Хъæубæстæ фынæй вæййынц æхсæв... Цæмæй уынынц, дæлæ 
уыцы бæрзонд быруйы мидæгæй цытæ фæцæуы, уый, — фелхыскъ 
кодта Агуындæ. 
— Цæй, цæй, дæ дзых æрæхгæн! Кæд-иу исты базонат, — уæ 
фæндаг-иу — мæныл... 
— Фæндæгтæ ма æндæр рæтты дæр ис, — загъта ма Агуындæ 
æмæ Дзанджы цонгыл рахæцыд. 
Иучысыл куы бауадысты комы, уæд Агуындæ загъта: 
— Афтæ йын нæ хъуыди? 
— Ацы æлгъаг дæ фыдимæ баст у, цы хабар æрцыд — куы срæ- 
тигъа исты. 
— О, фæлæ уыдтай... Фервæзынæн æндæр амал нæ уыди. 
— Раст у, фæлæ ахæм уæндон, ахæм ныфсхастæй равдыстай 
дæхи æмæ дæ хъæлæсæй дзырдта æххуырст нæ — æхсин. Æмæ 
чысыл ма бахъæуа, ахауа дæ гамхуд... 
— Мæхи йæм нал баурæдтон. Хатыр... Ферох мæ ис, чи дæн, — 
басаст чызг. 
Æцæгæйдæр, куыд мидæмæ фæндаг зынвадатдæр æмæ æххæл- 
мæххæлдæр уыди. Кæм æрлæбырди фæндаг, кæм та фæци дур- 
цæндты бын. Цæугæдоны сæрты цы æнæбары ауыгъд хидтæ уыд, 
уыдон дæр æфсоны сæрыл лæууыдысты, кæмдæрты та сæ ивылд 
дон фæласта. 
Хур аныгуылд, афтæ бахæццæ сты, Уæллагхъæу кæй хуыдтой, 
уырдæм. Хъæу уыд, комы хъæлæсы, цуркау, цы æфцæджы бы- 
рынкъ æрныхст æмæ ком дыууæ дихы кæм фæци, уым. 
Хъæумæ рухсæй бацæуын æмæ адæмы цæсты сæхи бафтауын 
сæ нæ бафæндыди. Рафæрс-бафæрс: Кæдæм? Кæцæй? Цæмæн? — 
зæгъгæ. Сфæнд кодтой хъæугæрон талынгтæм банхъæлмæ кæсын, 
стæй æввахсдæр хæдзары дуар бахойын. Фæндаджы былыл дуры 
аууон æрбадтысты. 
Сулæфыны бон дæр сæ нæма фæци, афтæ дæлæрдыгæй фæцыд 
бæхты къæхты уынæр. Сæ дыууæ дæр дураууон æрхуыссыдысты. 
Уæдмæ фæзындысты барджытæ. Сæ ныхас хъæлдзæг, сæ иу — 
кæйдæр сæртæг æлгъыста æмæ та-иу, бæхы мыр-мырау, йæ худын 
райхъуыст. Бæрæг уыд, нозтджын кæй уыдысты. Барджытæ чы- 
сыл бауадысты, стæй хидыл нæ, — цæугæдоны батардтой сæ бæхтæ 
æмæ чысыл фæстæдæр хъæуы нарæг уынджы сæрмæ рыг сыстад. 
— Дзанг, фесæфтыстæм, — бæхты къæхты хъæр хъæуы куыйты 
рæйынимæ куы баиу, уæд райхъуыст Агуындæйы фæдисы хъæ- 
лæс. — Мæ фыды хъалонисджытæ. Уыцы æнаккаг худт чи кодта, 
уый Парси у, сæ хистæр. Зонын æй, зоны мæ. Ацы æртæ хъæуы 
мæ фыды дæлбар сты. Ам фæуд кæны йæ зæххыты арæн. Æрхъуы- 
ды сæ кодтон. Мæ фыд -иу сæ кой арæх кодта. 
Хъæумæ сын бацæуæн нал уыд, изæрдалынгты цæугæдоны фæрс- 
ты галиуырдæм фæзылдысты æмæ хъæумæ дæрддзæф зæронд амад 
хосы цъынаты бын æрæнцадысты. 
66 

2 
Лæгæтæй куы ралыгъдысты, уæдæй фæстæмæ рацыдис дыууæ 
къуырийы бæрц. Ацыдысты цалдæр комыл, ахызтысты цалдæр 
æфцæджы сæрты, фæлæ йæ кæрон никуы зынд æфцджыты рæхы- 
сæн. Иу комыл-иу ахæццæ сты — иннæ райдыдта, фыццагæй арф- 
дæр æмæ талынгдæр. Иу æфцæгыл-иу æрхызтысты — иннæуыл сæ 
схизын бахъуыд, фыццагæй хæрддæр æмæ тæссагдæр схизæнтæ 
æмæ ныххизæнтимæ. Кæмттæ куыд уæлæмæ быгъдæгдæр æмæ 
æдзæрæгдæр кодтой. Хатт-иу æгас бон фæцыдысты — змæлæг ни- 
куы. Уыцы афтид кæмтты нарджыты æмæ уæлийæ, кæрæдзийы 
æккæйтты, уæлдæфы ауыгъд, рахауынæввонг цы айнæджы фæрс- 
чытæ æрзæбултæ сты, уыдон Агуындæйыл мæлæты тас æфтыдтой. 
Æниу æппæт уыцы æдзæрæг, мæрдон, талынг кæмттæ уыйбæрц 
тасы не ’фтауынц Агуындæйы, Дзанджы цæсгом бонæй-бонмæ та- 
рæй-тардæр æмæ сагъæссагдæр кæй кæны, уыцы хабар æй удха- 
рæй куыд мары. Ноджы куыд арфдæр æмæ куыд зындæр кæны 
фæндаг, афтæ кадаварæй-кадавардæр кæны йæ ныхас, цалынмæ 
йæм Агуындæ не сдзуры йæхæдæг, — лæг æгомыгæй баззайы. Æмæ 
хатт Агуындæмæ афтæ фæкæсы, Дзанджы куы ныууадзид йæ адыл, 
уæд лæгæй ферох уаид дзурын æмæ, уæлæ уыцы къæдзæхы фæрс- 
чытау, æгомыг хъилдур фестид. Цыдæр æрцыд йæ лæгыл. Хаты, 
лæг утæхсæн кæй кæны, стыр маст дзы кæй бацыд. Фæлæ цы? 
Раздæр куынæ уыдис афтæ. Æниу кæд исты... уæд æй цæмæн æмбæх- 
сы уымæй? Иу куы у сæ хъысмæт, уæд йæ уæззау сагъæс цæ- 
мæннæ адих кæны Агуындæимæ æрдæгыл? Кæд ыл не ’ууæнды? 
Цæмæн? Кæд, мыййаг, æрфæсмон кодта йæ митыл æмæ Агуын- 
дæйыл райдыдта уæлæхох? Уыцы хъуыдыйæ фæтарсти ус. Æры- 
мысыд, лæппуйæн йæ уарзондзинад кæй раргом кодта йæхæдæг, 
æмæ уæд ныхмæ куыд ныллæууыди лæппу. Фæтарст. Фæлæ йæ 
чызджы уæлмонц уарзты æнкъарæнтæ ахастой сæ разæй æмæ йæ 
мæнæ хæхты цъассы амидæг кодтой. Ныр, æвæццæгæн, æхсидгæ 
уарзт æрысыст æмæ уазал къæдзæхты ’хсæн, миты рыгау, сæлы. 
Чызджы гуырысхо, калмы лæппынау, сæры магъзы стæлфыд. Кæд, 
мыййаг, Дзанджы куыд æнхъæлдта, ахæм уæндон, номхæссæн нæ 
разынд. Кæд йæ тæлтæг, йе ’ууæндаг сонт зæрдæ йæ сæнтты цы цæр- 
гæсы ныв кодта, гъе стæй йæ алыварс æрвылбон цы тар дуне уыдта, 
уырдæм Дзанг, мынæг рухсы цьырттау, куы фæзынд, уæд æй чызг 
рæстмæ нæ базыдта, афтæмæй уыцы æвирхъау тарæй, фервæзыны 
ныфсæй, æхсæвы гæлæбуйау, цæхæры смидæг? Кæнæ та, æвæццæ- 
гæн, Агуындæйы тыххæй фыдæбæтты кæй ныххауд, уыцы зындзи- 
нæдтæй фæтарст æмæ ныр фæсмонæй йæ маст йæ игæрыл лæмары? 
Уыцы уонгмард гуырысхотæ бонæй-бонмæ тынгдæр кодтой æмæ 
иу бон ратыдтой æддæмæ... 
Уыцы бон изæрырдæм, æфцæджы рæбын Дзанг сæгуыты лæп- 
пын амардта. Коммæ йæ цæугæдоны былмæ ’рхаста. Цалынмæ Дзанг 
сæгуытыл архайдта, уæдмæ Агуындæ хус сугтæ æрбауыгъта. Цæу- 
67 

гæдоны былыл арт скодтой. Сфыхтой физонджытæ. Цалынмæ фи- 
зонджытæ цæттæ кодтой, уæдмæ дзæбæх æрталынг. Æхсæвæр куы 
бахордтой, уæд арты фарсмæ æрбадтысты дуртыл æмæ сæхи тавтой. 
Ком æнæнхъæлæджы, ингæны хуылфау, саудалынг баци. 
Æрмæст уæлейæ, цыма, арф уæрмы сæрмæ чидæр зынджы цæхæр 
спырх кодта, уыйау арвы къуындæг уадздзагыл стъалытæ тыбар- 
тыбур систой. Рæстæгæй-рæстæгмæ артæй хæрдмæ схъиудтой зын- 
джы стъæлфæнтæ æмæ-иу тар æхсæвы хъæлæсы уадид фæтар сты. 
Хохаг тæлтæг цæугæдон цыдæр иугъæдон знæт хъуырдухæн код- 
та. Иуафон арты сæрмæ цавæрдæр маргъ цалдæр зылды æркодта, 
стæй нал фæзынд. Йæ уæлвæд æввахс ранæй, цыма йын йæ хурхы 
кард нытътъыстæуыд, уыйау, нырдиаг кодта æнахуыр цæрæгой. 
Агуындæйы фæсонтыл, цыма, маргджын калм алæст, уыйау 
хæрдмæ фæхауд йæ бынаты. Æххуыс æнхъæл иу каст фæкодта 
Дзангмæ. Арты рухсмæ йын фæкомкоммæ йæ цæсгоммæ. Уый, цыма 
æппындæр ницы фехъуыста — æдзынæгæй бадт æмæ артмæ æнæмæ- 
тæй касти. Сылгоймаджы сæрыхъуын фыртасæй уырдыг слæууыд. 
Æнахуыр сырд ноджы тынгдæр баниудта. Æхсæвы маргъ ногæй 
фæзынд æмæ йæ тыбыртæ цæгъды арты сæрмæ. Доны хъæрзын 
дæр цыма мæрддзыгой устыты хъарæгмæ рахызт. 
Нындзыг и Агуындæ, алыгъуызон тæссаг хъуыдытæ уысммæ 
схæлбурцъ кодтой сæры. Цыма ацы ингæнау талынг комы зыбыты 
иунæгæй баззад, йæ алыварс удхæсджытæй байдзаг, æрбалæбурынц 
уæртæ. Æнæнхъæлæджы йæ хурхысæртæ феуæгъд сты. Æмæ та- 
лынг комы анæрыд йæ цъæхахст! 
— Хæрдзысты мæ! Тæрсын! 
Æрдиаг, топпы нæмыгау, Дзанджы риуы ахызт, сæнт гæпп фæ- 
ласта æмæ ацахста усы. 
— Агуындæ! Ма тæрс, ма тæрс! — усы йæ хъæбысы ныккодта. 
Усы буар рызт, йæ бон дзурын нал уыд. Тых æмæ фыдæй æрцы- 
ди йе ’муд. 
Ногæй та æхсæвы сырд нынниудта. Лæджы ’фцæгыл æрцауын- 
дзæг и Агуындæ. 
— Хъæддаг куыдз у, ма тæрс... 
— Уымæй нæ, — дæуæй фæтарстæн тынгдæр, — æрæджиау дзы 
сирвæзт. 
— Мæнæй? — нæ йæ бамбæрста лæг. — Цæмæн? 
— Цыма арты фарсмæ хъилдур фестадтæ æмæ нал хъусыс æппын- 
дæр. 
— Хатыр, сагъæстæ мæ сæ быны скодтой æмæ мæ ферох и, кæм 
бадын, уый. 
— Уынын. Ныр цалдæр боны куыд удхар кæныс, уый. Æвæццæ- 
гæн дæм фæсмон æрцыд дæ митыл æмæ йæ мæнæн схъæр кæнын 
нæ уæндыс... Æмæ дæм, цæй, разынæд лæгдзинад, æргом дæ хъуы- 
ды зæгъ. Удхарæй мауал мар мæн дæр æмæ дæхи дæр. 
— Агуындæ... 
— Нæ, нæ. Зонын, дæхи уаргъ дæр нæ фæрæзтай хæссын æмæ 
68 

ма дын æз дæр мæ уаргъ скодтон де ’ккой. Æмæ дæм кæд æрцыд 
фæсмон — скæн дæ удхæрттæн кæрон. Кæннод бахордтай дæхи 
æмæ уый лæджы ми нæу! 
— Цытæ мын дзурыс, куы ницы дын æмбарын? 
— Æмбарыс! Æмæ йæ зон: кæд æдых, æнæбон сылгоймаг дæн, 
уæддæр — сæрыстыр. Æмæ мæ уарзт, кæд искæмæн зæрдæйы низ 
æрхаста, уæд ын йæ хурхыл бахæцдзынæн къухæй, — Агуындæ 
Дзанджы хъæбысæй атыдта йæхи æмæ æхсæвы тары æрбайсæфт. 
— Фæлæуу! Кæдæм? Фæкæлдзынæ дуртыл, — лæг усы асырдта 
фæстейæ. 
— Ма рацу! Мæ удхæссæг дæ, зон æй! — тар, æдзæрæг комы 
нæрыди усы мæстæлгъæд хъæлæс. — Ма рацу! Ма рацу! 
Æрбаййæфта йæ Дзанг æмæ йæ æрцахста. 
— Ауадз мæ дын зæгъын! Мæ удыл нæдæр дæу, нæдæр мæ фыды 
æмæ нæдæр Хуыцауы — мæхи бар цæуы ’рмæст. Суадз! — ссонти 
ус æмæ Дзанджы хъæбысæй йæхи рæдувы. 
— Цæй-ма, сæрра дæ, æви? Куы ницы дын æмбарын!.. 
— О, о! Сæрра дæн æз! Æрра куы нæ уыдаин, уæд цы ми кæнын 
ацы тар ингæны! 
— Дæ зонд æрцахс, æрцу де ’муд æмæ цытæ кæныс, уый бамбар! 
— Мæ зонд æрцахстон, ме ’муд дæр æрцыдтæн æмæ йæ ныр 
бамбæрстон, куыд фæрæдыдтæн, уый. Гъе, уæууæй, цæргæс дæ 
куы æнхъæлдтон æмæ иннæтау ницæйаг, тæппуд цагъар куы ра- 
зындтæ ды дæр! 
— Банцай! — ныррызти Дзанг. 
— Ма мыл хъæр кæн! Ма дæ ферох уæд, чи дæн, уый. Æхсин! 
Æмæ дæ бынат зон! — æнæуынондзинад хуыдуг кодта усы. 
— Æхсин?! — ныццарыдта Дзанджы хъæлæс кæмтты. Чызг лæп- 
пуйæн йæ уарзондзинадыл фыццаг хатт куы басаст, уæд фæтарст 
Дзанг, æмбæрста, æмсæртæ кæй не сты, æмæ йын уыцы хабар ис- 
куы куы æрæмыса чызг, кæнæ йын æй куы бакæна фидис, æмæ 
йын æй мæнæ ныр йæ цæсгомыл ныццавта. Æхсин æмæ цагъар! Йе 
уæнгтæ адон сты æмæ ма йæ бон сдзурын баци. — Хатыр, æхсин, аз 
та афтæ æнхъæлдтон, уарзтай... 
— Нæ, дæ хуызæн ницæййаджы нæ, æндæр кæйдæры уарзтон! — 
иыццарыдтой Дзанджы хъусты сылгоймаджы дзырдтæ. 
— Æндæры? — фæсонтау лæг. 
— О, о! Иуварс ды! 
Сылгоймаджы æхсæрфарсы цъыкк æмæ зæххыл дурты хыбар- 
хыбур баиу сты æмæ уадид цæугæдоны тасæфтауæг уынæры бын 
фесты. Уысммæ, цыма æхсæвы тары комы дыууæ фарсы кæрæ- 
дзийыл аныхæстысты æмæ бæстæ мæрдон сабыр аци. 
— Дæ зæрдыл æй бадар, æхсин, — мæ бынат мæ кæй ферох, — 
куы ма ’рымысай искуы, — хъаст-иу ма рæкæн. Æхсин нæ — пад- 
дзахы чызг фест — мæ сæрыл бадын никæй бауадздзынæн. Ма дæ 
ферох уæд де ’хсиниуæг кæй фæци æмæ æнæ хæдзар, æнæ уæзæг 
кæй дæ. Айнæг дур — дæ баз, арвы тар — дæ хъæццул. Хионæй, 
69 

æддагонæй — хъодыгонд мæнау. Нæ мæ уарзтай кæй зæгъыс, уый 
тыххæй та сæлхæр митæ нæ хъуыди... Арт мыл бандзæрстай æмæ 
йæм ныр, чысыл сабийау, дæ къухтæ тавыс. Æниу дæ уарзт кæд 
рæстæгмæ уыд, мыййаг, дæ къулбадæг хъал монцты аххосаг æмæ 
дæ хъæздыг усгурты фыдæнæн дæхи кæд мæныл, де ’ххуырстыл 
ныццавтай — фаг дын у! Хорз мын схъазыдтæ мæ удæй. Мæн зæр- 
дæйы æрра монцты басæттыны рæстæгмæйы уарзт нæ хъæуы. Æмæ 
кæд æндæры уарзтай, уæд æм фæцу, нæ дæ уромын æз. Ныр 
уæлæмæ сыст æмæ цæугæ арты фарсмæ. Куы сбон уа райсом, уæд 
равзардзынæ — фæстæмæ æви размæ... 
... Дзанг сугтæ æрæвæрдта артыл. Бадтысты æнæдзургæйæ. Иуафо- 
ны лæг фæкомкоммæ сылгоймагмæ. Уый арты фарсмæ æдзæмæй 
бадт. Йæ цæнгты фæкъæдзгæнæнтæ йæ уæрджыты сæртыл — æвæрд, 
армытъæпæнтæ æфсæртæм — быцæу, афтæмæй каст артмæ. Афтæ 
ма фæбады чысыл саби, йæ азым зонгæйæ, фæсдуар. Цæстытæ — 
æрхæндæг, тарст, цæсгом фæлурс, смæллæг, йæ раздæры тугхæццæ 
рустæ бахаудтой. Диссаг, нырмæ йæ куыд никуы бафиппайдта. 
Фæтæригъæд ын кодта. Бафæллад сылгоймаг уал боны хæхтыл ра- 
хау-бахауæй. Уымæй дæр, бирæгъау, куы — фырæфсæст, куы фы- 
рæххормаг. Ахæм зын уавæры йæ тых асаст æвæлтæрд буцхаст чыз- 
гæн, йæ бон нал у æмæ йæ мæстытæ скалдта. О, фæлæ йын йæ 
бынат кæй æрымысыд, нæ дæ уарзтон кæй загъта, уый йын йæ мид- 
зæрдæйы нæ бары. Хорз æй куы зыдта: Дзанг чи у, цы уавæры ис, 
уæд йæ сомбоныл цæмæннæ ахъуыды кодта. Æниу разы уыд зын- 
дзинæдтæ ныббыхсынмæ, уæд ыл ныр цы ’рцыдис? Бафарста йæ: 
— Де ’муд æрцыдтæ, æви ма банхъæлмæ кæсон? 
— О, — йæ сæр батылдта Агуындæ. 
— Уæдæ мын еныр бамбарын кæн: цы кодтай? 
Агуындæ йе ’фсæртæй йæ армытъæпæнтæ æриста æмæ зулмæ 
бакаст Дзангмæ. 
— Цыма йæ нæ зоныс? — зыр-зыр кодта йæ хъæлæс. 
— Куы йæ зонин — нæ фæрсин. Хъусын дæм. 
Сылгоймаг ныхъхъус. Æрæджиау загъта: 
— Сфæлмæцыдтæ мæ æмæ фæхъæбæр и дæ зæрдæ... 
— Цы, дам? 
— О, о! Куы нæ уыдаин æз — дæхи аккаг мæгуыр чызджы æрхас- 
таис æмæ дæ удæй ахæм зын нæ фидис, — ферхæцыди сылгоймаг. 
— Æндæр ницы? 
— Æмæ уый ницы у? Фæстаг бонты аивтай дæ ахаст. Раздæр-иу 
мæ чысыл къададоны сæрты дæр дæ хъæбысы бахастай, ныр мæ 
разæй фæцæйтæхыс. Ферох дæ ис, демæ ма чидæр кæй ис, уый. 
Сыбыртт нал хауы дæ дзыхæй, æдзух сагъæсты ныгъуылыс. Æвæц- 
цæгæн мæ схъыг дæ. Æмæ сусæг мастæй мауал хæр дæхи. Кæд 
дæм æрцыд фæсмон — аздæхдзынæн. Нæхимæ мын æхгæд у фæн- 
даг. Фæлæ ингæнмæ — кæдæмдæриддæр... — сылгоймаджы фæстаг 
ныхæстæ йæ хæкъуырццы бын фесты. 
Дзанг бамбæрста сылгомаджы утæхсæн. Сыстад. Дур æввахс- 
70 

дæр æрæвæрдта Агуындæйы фарсмæ, æрбадт, йæ рахиз цонг ын йе 
уæхсчытыл ауагъта фæстæты æмæ йæ æрбахъæбыс кодта. Сылгой- 
маджы сæр лæджы риуыл æрхауди æмæ йæ утæхсæн райхъуыст. 
— Ма мæ ныууадз иунæгæй... Дæу йеддæмæ мын а дунейыл куы 
ничиуал ис... Дзанг, тæрсын! 
— Æрсабыр у, мæ дунейы рухс. Ау, куыд дæ хъуамæ ныууадзон, 
уыцы хъуыды куыд æрцыди дæ сæрмæ? — лæг усы сæрыхъуынтыл 
йæ армытъæпæн рæвдаугæ æрхаста æмæ йын апъа кодта йæ ныхæн. 
— Дæ хъуыдытæ мæ ма ’мбæхс, дæ зæгъинæгтæ гуыдырæвæр- 
дæй ма дар. Кæд дæ хъуыдытæ сты, уæд мæн дæр сты. Уадз æмæ 
сæ зонон. Кæннод мæ дызæрдыджы æппарыс, — ус, чысыл сабийау 
æрцауындзæг Дзанджы æфцæгыл æмæ йæ басыгъта йæ батæй. 
— Хатыр, æцæг, цалдæр боны уæззау сагъæсты сфыхтæн. Æмæ 
мæ ферох дæ ды дæр... 
— Æмæ сæ цы ’мбæхсыс? 
— Æмбæхсгæ нæ. Фыййау дæн мæ чысылæй фæстæмæ. Æдзух 
мæ сагъæстимæ иунæг. Æмæ фæцахуыр дæн иунæгæй мæ зæрдæ- 
имæ дзурын. Уæлдайдæр та куы нылхынцъ вæййы хъуыддаг, æмæ 
йæ райхалын куынæ фефты мæ къухты. Æмæ та ныр дæр... Æниу, 
ныр цы фарст ныссуйтæ ис мæ сæры, уый æгæр зын æмæ уæззау у. 
Зындоны дæлимонтæн дæр йæ аскъуыддзаг кæнын нæ бауыдзæн 
сæ бон, — уæззау ныуулæфыди Дзанг. 
— Цавæр у, зæгъ мын æй! Чизоны, мæ зонд дæр исты хъуыды 
скæрда, — бахатыди ус. 
— Нæлгоймагæн лыггæнгæ у... Мæхицæн. 
— Æмæ мæныл не ’мбæлы йæ зонын? Æви мыл не ’ууæндыс 
æппындæр? Æви дæ мæнæй ницы ныфс ис мурдæр? 
— Æууæндгæ та — куыннæ. Зæгъдзынæн: зоныс æй цы уавæры 
стæм, уый. Æмæ иугæр бацыдтæн дæ бæрны, уæд дæ хъуамæ бавæ- 
рон лæгау. Фæлæ кæм æмæ куыд, — ницы фæрæз арын. Алырдæм 
дæр барын — хъуыды аскъуыйы æрдæгыл. Уыныс, дыууæ къуы- 
рийы рахау-бахау кæнæм. Æмæ кæдмæ? Нырма чысыл мамæлайы 
къæбæр арæм. Куы сырд амарæм, куы та нын йæ удыбæсты тых- 
хæй сæ бæрц къæбæрæй фæхай кæнынц адæм. Фæлæ мит куы 
ныууара, кæмттæ, æфцджытæ куы æрæхгæна — цы кæндзыстæм, 
нæ зонын. Зæгъын хатт мæхицæн — хæдзар скæнæм искуы. Фæлæ 
цæмæй? Нæ хъæдæрмæг ис, нæ кусæнгарз. Стæй кæм и хæринаг? 
Уымæй дæр цæрынæн бæзгæ зæхх — никуы. Искæмæ æххуырстæй 
ныллæууыны фæнд дæр æрцæуы сæрмæ. Фæлæ айнæг къæдзæхтæ 
æмæ уазал ирдгæтæ кæй æвдæрзынц, уыцы мæгуыр æвадат хæх- 
хон хъæуты цæй куыст ссарæн ис, уый дæр ацафон. Сæрд фæуд 
кæны. Æххуырст кæй хъуыд — уалдзæджы йæ баххуырста. Искуы- 
дæм фæцæуæм æмæ мын нæ æрвад ис, нæ уæзæг. Ацы æлгъыста- 
джы дунемæ куы фæзындтæн, уæд мын дзы хай нæ разынд. Уæл- 
дай дæн, кæй хъæуын? Чи дæ бавæрдзæн, уымæй дæр скъæфт 
усимæ. Æниу мæ мæхи мæт нæй. Дæуыл у мæ мæты сæр, мæ катай. 
Уарди дидинæгау дæ мæ удæнцой ссардтон, куы мын бампылай — 
71 

тæрсын. Куы дæ фесафон — фæци мæ цард. Ныр дæр дæм кæсын, 
бонæй-бонмæ ’мпылыс, мæ зæрдæйы тугтæ ныттæдзынц. Комкоммæ 
дæм бакæсон, — зын мын у. Æмæ ницæмæ бæллын, æрмæстдæр 
дæуæн хъарм бынат куы ссарин æмæ дæ уды фæндиаг куы ’рулæ- 
фис искуы. Гъе уый та дын мæ мæты сæр, мæ уæззау хъуырдухæн. 
Агуындæ Дзанджы уæрджытыл æрæвæрдта йæ сæр, æдзынæг 
хъуыста, æмæ хордта фæсмонæй йæхи... Æнæхъуаджы куыд фæды- 
зæрдыг Дзангыл æмæ йын цæмæн скодта маст. Æнæуый дæр дзы куы 
ныссагъди йæ хъуырмæ æмæ куы нывзалы йæ зæрдæ. Бæргæ, йæ 
лæджы уавæр фæрогдæр кæнынæн исты амал куы ссарид, уæд йæ 
цард дæр радтид. Фæлæ цы йæ бон у? Ницы. Зыдта, æнкъардта йæ 
мидзæрдæйы раздæр, йæ сомбон уæззау кæй уыдзæн. Фæлæ уарзт 
афтæ тыхджын уыд, æмæ йæ йæ сомбоныл хъуыды кæнын нæ фæн- 
дыд. Ныр ыл мæнæ ныхæй-ныхмæ сæмбæлд æмæ йыл фæкалди. 
— Уæд та æндæр бæстæм куы фæлидзиккам, — æрæджиау дзы 
сирвæзт. 
— Кæдæм? Нæхи бæстыл нын куы нæ разынд бынат, уæд æцæ- 
гæлон зæххыл... 
— Ныббар, мæ уарзт дын удæнцой нæ — уды зын æрхаста. 
— Æз ыл фæсмон нæ кæнын. Ахæм цардыл ахуыр дæн, уæлдай 
маст, уæлдай фыдæбон нал у. Фæлæ ды... 
— Æз цы?.. Иугæр мын Хуыцау ахæм хъысмæт радта, уæд быхс- 
дзынæн... 
— Бæргæ, куы суыниккам нæ зын фæндагæн искуыцæй йæ кæ- 
рон... Фæлæ чердæм? Кæм æй агурæм? 
Ныхъхъус сты. Арты зынджытæ мынæг кæнын райдыдтой. Сугтæ 
йыл æрæвæрой, нал сæ ’ндавы уый дæр. 
— Дзанг, уæд та Дзæуджыхъæумæ куы ахизиккам хæхтыл, — 
æрæджиау загъта Агуындæ. — Фехъуыстон, уым — хорджын бы- 
дыртæ... Кусæг цух... Бадилаты, Тугъанты, стæй Хъуыбадты уæз- 
дæтты фосы рæгъæуттæ æмæ дардыл зæххыты кой арæх хъуыстон 
мæ фыдæй. 
Уыцы фæнды кæроныл, цыма, аркъауæй фæхæст æмæ, цалдæр 
боны цы хъуыдытæ фæрсудзы, уыдон бынæй йæ сласта, уыйау 
цыдæр ныфсы таг фæзынди Дзанджы сæры магъзы. 
— Уæд та бафæлвариккам? 
— Цæй, бафæлварæм. Уым нын æдасдæр уыдзæн. Быдыры хъæу- 
ты куыст — æнцондæр ссарæн. 
— Уæдæ цæуæм? 
— Цæуæм. 
— Æмæ та мын абонау куы алидзай? 
— Ме ’хсæрфарс мын-иу ныцъцъыкк кæн. 
— Хатыр. Нæ мæ фæндыд... 
— Афтæ мын хъуыди. Мæ зæрдыл æй дардзынæн. 
Дзанг æй йæ цухъхъайы фæдджийæ æрбатыхта. Стæй ма арты 
фарсмæ цы къæцæлтæ баззад, уыдон зынгтыл æрæвæрдта, раласта 
йæ цухъхъа æмæ йæ арты фарсмæ æрытыдта. 
72 

— Ныр фынæй. Райсом нæ нæ дард фæндаджы размæ хорз бау- 
лæфын хъæуы. 
Сырд йæ ниуынæй раджы банцад. Арты сæрмæ зилахар цы маргъ 
кодта, уый дæр цыдæр æрбаци. Æрмæст ма арвæй сæ цæст ны- 
къуылдтой стъалытæ æмæ уыцы иугъæдонæй знæт утæхсæн кодтой 
айнæг дуртыл доны уылæнтæ. 
3 
Дыккаг бон, изæрдалышты, бахæццæ сты иу хъæумæ. Цæмæй цар- 
дысты, куыд цардысты хъæуы цæрджытæ быгъдæг комы, дурты 
цæндтæ æмæ дзы айнæгфарс къæдзæхты йеддæмæ куы ницы зындис, 
уыцы хъуыддаг дисы ныппæрста Дзанг æмæ Агуындæйы. Хъæуы йæ 
тæккæ бæсты астæуыл фæхицæн кодта цæугæдон. Донæн йæ фаллаг 
фарс — лæгъздæр æмæ цæрынæн æнцонвадатдæр. Уым — фылдæр 
æмæ дурæй бæстондæр амад хæдзæрттæ, сæ мæсыг дæр бæрзонддæр 
— дардыл парахатдæр. Донæн ацырдыгæй фарс, къæдзæхы сынæгыл, 
хъæуæн йæ иннæ хай, æгасæйдæр æртæ хæдзары, кæрæдзийы сæр- 
ты, мыды чыргъæдтау, бацьупп сты. Сæ мæсыг къаннæгдæр, цыма сæ 
алыварс дурты цæндтæн фæуынæй тарстысты йæ самайджытæ, уыйау. 
Уыцы æдзæрæггъуыз уыди ацы фарсы сых. Фаллаг сыхæй хъуыст 
кæйдæр хъæлæба. Хæдзæрттæй хæрдмæ, æлвисæгау, цыдысты фæз- 
дæджы æвзæгтæ. Фаллаг сыхмæ доны сæрты бахизæны — хид ист. 
Дзанг ацагуырдта доны сæрты тæнæгдæр бахизæн. Фæлæ æдас 
ран куынæ ссардта, уæд ардыккаг сых, æртæ хæдзары цы айнæ- 
джы фахсыл уыд, уырдæм ахæцыд Агуындæйы цонгыл. Асиныл 
бырæгау скодтой сартæйамад айнæгфарс къæдзæхыл хæрдмæ схи- 
зæны тыххæй къахт къахвæндагыл. Бинаг хæдзары кæрты дуар 
бахостой. Дзуапп сын ничи радта. Бахостой дыккаг хатт. Æрæ- 
джиау кæрты уæззау дуары мидæгæй райхъуыст тызмæг хъæлæс. 
— Чи дæ?! 
— Хуыцауы хатыр бакæн, дард ранæй цæуæм. Фæрæдыдыстæм 
фæндаг æмæ нын æй куы ацамонис, — мидæгæй райхъуысæг тыз- 
мæг хъæлæсыл фæдызæрдыг и Дзанг. 
Кæрты дуар гæзæмæ байгом æмæ дзы разынд, нырма æвзонг чи 
уыд, ахæм лæппу-лæджы сæр. Тызмæг хъоппæг цæстытæ цыдæр æнæу- 
уæнкæй сæхи скъуырдтой фæндаггæттыл, уысммæ сыл йæ цæстытæ 
æрхаста, стæй кæрты дуар тынгдæр байгом æмæ сæ афарста: 
— Кæдæм дарут уæ фæндаг? 
— Мах быдирæгтæ стæм. Цæгатмæ цæуæм... Фыццаг хатт стæм... 
Æфцæджы сæрты фæндаг нæ зонæм æмæ... — бамбарын кодта Дзанг. 
— Гъе уый дын гъе! Уый æцæг куы ныдздзæгъæл стут, — фæ- 
фæлмæндæр фысымæн йæ хъæлæс. — Цæгатмæ ацы комыл къахæй 
нæ — маргъ дæр нæ тæхы. Фæндаг æндæр комыл цæуы. Уæлæ 
уынут? Уыцы æфцæгыл хъуамæ ахизат, коммæ ныххиздзыстут, 
æмæ хæхты ’рдæм ныллæудзыстут комы. Уым иу-цалдæр хъæуы 
цæры æмæ уын æй исчи бацамондзæн. 
73 

— Ныхасыл сæ цы ныддардтай, Карум, хæдзармæ сæ рахон, — 
кæрты мидæгæй райхъуыст нæлгоймаджы бæзджын хъæлæс. 
— Уæ хорзæхæй, хатыр. Рахизут нæм, нæ цæхх, нæ кæрдзынæй 
уын фысым уыдзыстæм ахсæв, — бахатыди лæппу. 
— Уæ цæхх, уæ хойрагæй бузныг. Кæд ма, зæгъын, рухсæй сса- 
риккам нæ фæндаг, — бакатай Дзанг. 
— Фæндаг дард æмæ тæссаг у. Æнæ райсом искуы ахаудзыстут 
былæй... Баулæфут ахсæв, — йæхи нæ саста фысым. 
Уæдмæ дуарыл æрбалæууыд, мидæгæй кæй ныхас цыди, уый. 
Бæрзонд, ставдуæнгджын гуыппырриу, къæдзæхы хуызæн лæг, йæ 
бæзджын зачъеты урсытæ фæзынд, йæ сæрыл сау фысдзармæй 
хъуынджын худ. Худы кæрæтты æнæлвыд къуымбилтæ, тæдзын- 
джыты лыстæг ихтау, æрзæбултæ сты ныхыл æмæ лæджы сатæг 
хъоппæг цæстытæ се ’хсæнæй, зынджытау, æрттывтой. 
— Де ’зæр хорз, — салам ын радта Дзанг. 
— Æгас цæут æмæ Хуыцау уе ’ххуысгæнæг, — мæцъисы хуызæн 
цонг бадаргъ кодта Дзангмæ. — Ацæуыны фæнд ма скæнут. Куы 
фехъусой, Тъехты æфсымæртæ сæ уазджыты къæсæрæй аздæхтой, 
уæд нæ худинаг Иры дзыхъхъы ныхъхъæр и. 
Сразы Дзанг. Фысымты фæдыл бахызтысты кæртмæ. Кæрты бан- 
дæтты бæсты — айнæг лæгъздуртæ. Кæрты фæзуат дæр тъæпæн села 
дуртæй астæрд. Хæдзар дæр дурæй амад. Агуындæмæ афтæ фæ- 
каст, цыма йæ цæрджытæ дæр дуртæй конд сты, æрмæст змæлынц. 
— Абадут уал кæрты, чысыл уæ фæллад суадзут, — дуртæм сын 
ацамыдта æфсымæртæй хистæр. 
Дзанг йе ’ккойæ йæ хæцæнгарз æриста æмæ йæ кæстæр æфсы- 
мæрмæ радта. Радта йæм йæ хызын дæр. Æрбадтысты. 
— Лæппу, чындзæн зæгъ æмæ нын æхсæвæры кой бакæна, — 
барджынæй загъта хистæр æфсымæр. 
Кæстæр уадидæгæн хæдзары смидæг. 
Иудзæвгар æнæдзургæйæ абадтысты, стæй фысым бафарста: 
— Бахатыр кæнут, уазæджы хынцфарст ничи кæны, фæлæ нæм 
афтæ арæх ничи æфты æмæ ма нæхи йеддæмæ исчи дунейыл цæры, 
уый дæр нæ нал фæуырны хатт. Хабæрттæй уæ фæрсын ма хъæ- 
уæд. Æвæццæгæн уæ хъуыддæгтæ ис Цæгаты. 
— Æлгъыст фæуæд, мæгуыр лæджы чи сфæлдыста, уый. Æна- 
монды их ныууарыд, ныххафта нын нæ хуымтæ. Хоры гага нал 
систам. Æмæ нæ фыртыхстæй нæхи цæгатырдæм раппæрстам, — 
Дзанг не схъæр кодта йæ ралыгъды аххосаг. — Æниу уым дæр цы 
бакусдзыстæм — нæ зонын. Стæй, зæгъын, мæнæ мæ чысыл æфсы- 
мæры цумайы лæппуйæ æххуырсты кæд айсын кæнин искуы. 
— Ай-ай, мæ хур, мæгуыр лæджы алы ран дæр дур хæрдмæ 
суры. Йæ фыдбылыз та йемæ гуырд у, — ныхас айста фысым. — Цæга- 
ты куыст ссардзыстут æнæмæнг. Æниу æгæр байрæджы кодтат... 
Мæнæутæ æфснайд фæуыдаиккой, фæлæ нартхор суанг æмбис фæз- 
зæгмæ быдыры вæййы. Мах дæр-иу мæнæ ме ’фсымæртимæ æрвы- 
лаз ауадыстæм. Чысыл цыдæртæ-иу акуыстам. Фæлæ ныр фæстаг 
74 

дыууæ азы нал ацыдыстæм æмæ фыдæбонæй бахордтам нæ хъиутæ... 
— О, къуындæг сты уæ уавæртæ, уынын, — сразы фысымимæ 
Дзанг. 
— Къуындæг, æмæ цы хуызæн? Ацы айнæг къæдзæхты голлаг- 
хъуыры стæм. Ничердæм ис атæлфæн æппын... Гъе, æмæ дын уый 
зæгъын... 
Фысымы цы зæгъын фæндыд, — йæ бон æй нал баци кæронмæ — 
æддейæ кæйдæр богътæ фæцыд æмæ йæ уæлвæд кæрты дуарæй, 
айнæджы фарсау, æрбасхъиудта арсы хуызæн саузачъе лæппу-лæг. 
Æгасæйдæр фæдис æмæ хæстæввонг. 
— Дадо, мæ хистæр, цы фæдæ, нæ хурх нын ралыгчынди! Сауи- 
йы гадзайæ рацæугæ фырттæ нын нæ уыгæрдæн æркарстой! Хæ- 
цæнгæрзтæ! Рæвдздæр! — лæджы цæсгом туджы зылд, цæстытæ, 
сатæг æнгузтау, сæ къуырфытæй рагæппæввонг. Хæлбурцъ кæнынц 
цæсгомы нуæрттæ, цæнгтæ алæбурынæввонг. Дзуапмæ дæр нал 
банхъæлмæ каст, уæллаг хæдзармæ, гæдыйау, куыд сгæпп ласта 
æмæ цæстыфæныкъуылдмæ æд хæцæнгарз фæстæмæ кæрты куыд 
февзæрд, уый Дзанг рæстмæ нæ акодта уынгæ дæр. 
Хистæр — Дадо, Дзанджы цурæй куыд фæхицæн ис, кæрты дуа- 
ры тæккæ ахизæны йе ’фсымæры раз куыд ферттывта æмæ йын йæ 
хæцæнгарз куыд стыдта йæ къухтæй, уый афтæ тагъд æрцыд æмæ 
Дзанджитæн къæппæй аззадысты сæ дзыхтæ. 
Уысммæ сæ кæстæр дæр æд хæцæнгарз февзæрди сæ уæлхъус. 
— Æрлæуут! — йæ кæстæрты размæ дуарыл ныццæхгæрмæ ис 
хистæр. 
— Ауадз нæ, Дадо, ауадз нæ! Нæ сабиты хурхмæ нын марæн 
кард ныддардтой! — знæт сырдау йæ бæттæнтæ рæдывта кæстæр. 
— Уыдзæн нын рæстæг райсом! Æркарстой — уый нæ нысан кæны — 
æрластой! — ныхмæ ныллæууыди сæ хистæр. 
— Удхарæй нæ марыс, Дадо! — сывæллонау нырдиаг кодта, ха- 
бар чи ’рбахаста, уый. 
— Æгъдау уæ ферох! Ныхъхъус ут! Нæ хæдзары уазджытæ, сымах 
та — лæбургæ! Уæ худинаг куы ныхъхъæр и, гормæттæ! Уæ масты 
рохтæ æрцахсын куынæуал у уæ бон. Худинаг! Фæстæмæ! Уæ ма- 
сты хурхыл бахæцут дæндагæй! — Дадойы тызмæг хъæлæс, уæззау 
дзæбугæй æфсæйиаг хойæгау, се ’муд æрцæуын кодта сызнæтуæ- 
вæг æфсымæрты. — Цæугæ, уæ уазджыты кой уал бакæнут. Нæ 
фыды фарн ма халут. 
Æфсымæртæн, цыма, сæ къабæзтæ ацагъдæуыд, уыйау ма сæ 
мидбынæтты, сæркъуырд кæрчытау, сæ тыбыртæ цагътой. 
Дзанг бамбæрста, йæ фысымтыл цыдæр æвирхъау бæллæх кæй 
сæмбæлд æмæ сæ тыхсты бон сæ цуры æрбалæууын кæй хъæуы. 
Хæстæг сæм бацыд. 
— Мæ буц фысымтæ, уынын, бафхæрдта уæ чидæр. Кæд уæ ме 
’ххуыс хъæуы — цæттæ дæн. 
— Бузныг, дæ лæджыхъæд, дæ ныфсæй. Фæлæ Тъехты æфсы- 
мæртæ сæ уазæгæй сæрылхæцæг нæ аразынц сæхицæн. Уыйбæрц 
75 

тых æмæ лæджыхъæд разындзæн сæхимæ. Æмæ рæстæг куы ’рцæуа, 
уæд æй равдисдзысты. Ныр та, сымах уазджытæ кæм стут, мах 
фысымтæ, уым ахсæв не ’гъдау бакæнæм нывыл... 
Æрбадтысты æхсæвæрыл. Дзанг бафиппайдта, æфсымæртæ кæд 
фынгыл бадынц, уæддæр сæ хъуыдытæ æндæр цæуылдæр кæй сты, 
сæ зæрдæтæ масты æхсидгæ аджы кæй фыцынц æмæ сæ кæрдзыны 
къæбæр, айнæг дуры къæрттау, сæ хъæлæсы мастæвдылдæй кæй хизы. 
Нырма хæрз æвзонг чындз, йе змæлдтытæй бæрæг уыд, йæхи бар 
кæй нæу, — фынг систа. Агуындæ дзы аивæй йæ цæстытæ нал иста. 
Бафиппайдта сььлгоймаджы цæсгомыл æнахуыр тас, нæлгоймæгты ны- 
хæстæм-иу куыд фестьæлфыд æмæ-иу йе ’рфгуытæ куыд фелхынць сты. 
Æхсæвæры фæстæ Дзанг бафарста: 
— Ныббарут мын, мæ буц фысымтæ, уазæг хынцфарст нæ фæкæны, 
фæлæ уынын, цыдæр маст уын уæ зæрдæтæ æвдæрзы. Куы нæ йæ 
базонон, афтæмæй куы ацæуон — нæ фæхæццæ уыдзынæн бынатмæ. 
— Дæхи маст дын фаг у, æфсымæр, мах мастхъуаг нал дæ, — 
æрæджиау загъта Дадо. — Фæлæ дæ иугæр йæ базонын фæнды 
æмæ нын нæ тыхст дæ зæрдæмæ айстай, уæд хъус. Цæрæм дыуæ 
мыггагæй ацы хъæуы. Мах — Тъехтæ, уыдон та — Цæлойтæ. Мах 
æртæ æфсымæры, иу фыды цот. Уыдон та — фынддæс хæдзары — 
уæртæ доны фале. Федтат сæ. Раздæр, мæ фыд ма уæд удæгас 
уыд, Цæлойтимæ хъæрмуд, адджынæй царди. Æниу хъæубæсты 
’хсæн, уæлдайдæр та мах хуызæн зын уавæрты, хъæубæсты хъау- 
гъатæй фылдæр цы вæййы. Фæлæ-иу хъаугъатæ стыр фыдбылызтæ 
никуы расайдтой. Мыггаджы хистæртæ-иу сæ иыссабыр кодтой. 
Афтæ цардысты, сæ цин, сæ хъыг дих кодтой æмхуызон. 
Фæлæ мæнгæй нæ акæнынц, мады гуыбыны дæр, дам, хъулæттæ 
вæййы. Цæлойтæй иу, Сауи — мадæй нæ, — калмы хуылфæй рай- 
гуырд. Фыдзонд, кæрæф, хъæстзæрдæйы хицау, кæмдæр иу фыигыл 
бафхæрдта мæ фыды. Мæ фыд ын бауайдзæф кодта. Уый ноджы 
фæтынгдæр. Мæ фыд æгъдауджын, хъæубæсты нымад лæг, нæ йæ 
фæндыд скарз уыдаид хъуыддаг. Стæй — иунæг лæг, мах чысылтæ, 
тарсти Цæлойты стыр мыггагæй, йæ маст аныхъуырдта. Сауи афтæ 
æнхъæлдта — мæ фыд уымæй фæтарст, æмæ-иу ыл кæм фæхæст, уым 
нæ ауæрста мæ фыды ныддæлдзиныг кæныныл. Иуахæмы та йыл 
кæмдæр амбæлд. Ногæй та бафхæрдта мæ фыды. Алцæмæн дæр вæййы 
кæрон. Мæ фыд нал ныббарста. Сауийы уырды над скодта. Фидар, 
тыхджын уыди мæ фыд. Сауи бамбæрста, лæгæй-лæгмæ мæ фыдæн 
кæй ницы ракæндзæн, ничи дæр йæ мыггагæй йæ сæрыл рахæндзæн 
æмæ уæдæй фæстæмæ ныссабыр, фæлæ дзы нæ ферох маст. 
Иуахæмы мæ фыд цуаны уыд. Фæстæмæ нал æрыздæхт. Фе- 
сæфт. Цы йыл æрцыд, бæрæг нæу абон дæр. Æниу æй зонæм, Сауи 
уыд йæ марæг. 
Мæ фыды амарды фæстæ нын нæ уыгæрдæн тыхæй йæхи 6а- 
кодта. Мах, чысыл сидзæр лæпиутæ, цы иæ бон уыд. Нæ мад уæз- 
зау куыстæй бирæйы фаг нал сси. Амард. Ныр бахъомыл стæм. 
Æрдомдтам нæ фыды уыгæрдæн. 
76 

Фæлæ амонд — йæ хъахъхъæнæг ахæм æвзæрæн. Сауийæн авд 
фырты райгуырд. Сæ фыдау — фыдзонд æмæ хылкъах. Сæ къуы- 
дипп æнæуаг митæй раууатмæ æрцыдысты сæхи мыггаг дæр. Къæр- 
ных. Ницæуыл ауæрдынц. Куы кæй фыййæутты дзугтæм фæлæбу- 
рынц, куы кæй. Мæйгæйтты хатт сæ хæдзары нæ вæййынц. Сæ 
фыд — сæ ардауæг, сæ цырв. Мæнæй ма, сæрдæй, зымæгæй æфсæст — 
давæггаг хæдмæлтæй. 
Бирæгъ куы фæтугдзых вæййы æмæ куыд ницæуылуал ауæрды, 
уыдон дæр афтæ сзыд, схъæддаг сты. Тæригъæд сæм нал хъары. 
Хъæубæстæ сæ æмризæджы ризынц. Æмæ уыдон дæр сналат сты. 
Нал сын æгъдау ис, иал — цæсгом. Ардæм æддагбæстаг стæм хатт 
исчи æрбахауы. Чи æрбахауы, уый дæр, фылдæр сæ фос кæмæн 
фесæфынц, ахæмтæ. Хъæубæстæ фæзонынц давджыты, фæлæ хæй- 
рæг бауæндæд схъæр кæнын. Хæдзарскъуыд сæ скæндзысты, арт 
сыл бафтаудзысты. Æниу сæ схъæр кæн — цы рамбулдзынæ? Цы 
фос радавынц — ныццæгъдынц сæ, æмæ сæ уæлæ фæсæфцæг цъи- 
тийы скъуыды ныккалынц. Цагъд фос ныссæлынц æмæ сæ фæд 
куы фесæфы, уæд сæ уырдыгæй иугай-дыгай хæссынц æмæ æхсæ- 
вæй-бонæй сæ хæдзарæй æнуд хæдмæлы тæф цæуы. 
О, æгæр ныддаргъ мæ ныхас. Уый дын дзырдтон. Фарон сæм 
барвыстам, цæмæй нын нæ уыгæрдæн радтой. Немæ дзурын нæ 
бахастой сæ сæрмæ æмæ уæд мах дæр уыгæрдæн æркарстам. 
Æртхъирæнтæ, лæбурдтытæ... Ницы сын ауагътам. Æмæ та ацы 
хатт дæр сæ фæнд атардтой. Ныккарстой та йæ. 
— Æгъгъæд у, Дадо. Нæ сæртыл кæдмæ дардзыстæм худинаджы 
кæрдæнтæ?! — æхсидæвтау схаудтой кæстæр æфсымæры мастæв- 
дылд ныхæстæ. 
— Тагъд ма кæн, ме ’фсымæр, алцæмæн дæр кæрон уыдзæни, — 
уæззаугай ралæмæрста хистæр. 
— Ау, æмæ уæм хицæуттæй дæр ничи вæййы ам? Уæ хъаст куыд 
никуыдæм фæхæссут? — бафарста сæ Дзанг. 
— Цæй хицау? Сыгъд сыл ссæуæд. Афæдзæй-афæдзмæ нæм ис- 
куы искæд хъалон исынмæ фæзынынц... Сæ фысым — Сауи. Куыд 
æй хатын, афтæмæй хицæуттæ дæр се ’мбæлттæ сты. Фарон кæсæ- 
гæй иу бæх радавтой, дыккаг аз нæм уыцы бæхыл æлдары хъало- 
нисæг æрбацыд. Цы базонын ма йæ хъуыд. Сæ къух сын чи аразы, 
сæ фæдсафæг чи у... Гъе афтæ, мæ хуртæ, æлгъыстаджы дуджы 
цæрæм. Æдзух лæгдых æмæ топпы дзыхæй куынæ хъахъхъæиай 
дæ сæры кад, дæ бартæ — аныхъуырдзысты дæ! Ничи дын фарсхæ- 
цæг фæуыдзæн, ничи сæрылдзурæг. 
— Канд сымахмæ афтæ нæу. Алы ран дæр ахæм уавæр ис. Тых 
æмæ æлгъагдзинады дуг у, лæг ма чердæм фæлидза, ницыуал зоны, — 
Дадоимæ сразы Дзанг дæр. 
— Æгæр зын у, мæ хур, бирæгътимæ бирæгъы цард кæнын... 
фæлæ дзы нæй æндæр гæнæн. Уæддæр цæрын хъæуы. Цæй, мæ 
ныхæстæй дæ сфæлмæцын кодтон, фæсахсæвæртæй ахызт. Æру- 
лæфут. Райсом уæ дард фæндагыл цæуын хъæуы. 
77 

Талынг уаты æнæмæтæй адджын фынæй кодта Агуындæ, Дзанг 
дæр йæ дæлфæдтæм æркъул кодта йæ сæр, хуыссæджы цъынд æвахс 
нæ цыди. Йæ цæстыты разæй нал хицæн кодтой уыцы авд æфсы- 
мæры, авд къæрныхы, хъæубæстæ кæй тасæй ризынц, уыдон. Сы- 
хаг уатæй хъуыст фысымты сабыр ныхас. Ныхас-иу хатт стынг, 
хатт бынтон æрмынæг. Дзанг æмбæрста, уым æфсымæртæ кæй лыг 
кæнынц, афтæ æнцонæй алыг кæнæн кæмæн нæй, уыцы цард æмæ 
мæлæты фарст. Уыцы фарст та хъуамæ алыг уа райсом. Хаты йæ, 
зæрдæты æртахгай куыд тымбыл кæны маст, кæй æхсиды, фæйла- 
уæнтæ кæй кæны, æрмæстдæр мисхалы бæрц æфсон, æмæ уыцы 
маст, миты зæйау, кæй ныггуыпп ласдзæн, кæй ферттивдзысты 
кæрдтæ æмæ топпы нæмыг æмæ хъамайы цыргъ бырынчъытæ кæй 
аскъуыддзаг кæндзысты, уал азы аскъуыддзаггæнæн кæмæн нæй, уыцы 
æвирхъау фарстæн йæ кæрон. Æниу Хуыцау бахизæд, фæлæ куы 
фæзына фыдбылыз, авды ныхмæ цы бакæндзысты æртæйæ? Уæд та 
сæ цуры куы фæуид уый дæр. Æгад, сæрмæхæссинаг нæу, афтæмæй 
сæ куы ныууадза сæ тыхсты. Уыцы хъуыдыимæ бафынæй. 
Райсом йæ фæнд бамбарын кодта æфсымæрты хистæрæн. Уый 
цæхгæр нæ загъта: 
— Нæ буц уазæг, стыр бузныг дæ ныфсæй, фæлæ нæ уый ды æгады 
ран æвæрыс. Цæмæй ныл тæппуды ном сбада... Нæ, мæ хур. Нæ дзырд- 
даг нæхицæн скъуыддзаггæнгæ у. Нæ мастæй искæуыл æртах ба- 
кæла — сæрмæхæссинаг нæу. Ноджы куы айхъуыса — Тъехты æфсы- 
мæртæ сæ уазæджы иу æхсæв бавæрдтой æмæ йæ дыккаг бон... Нæ, 
нæ. Дæ лæгдзинадæй бузныг. Нæхæдæг... Стæй куыницы ’рцæуа рай- 
сом, уæддæр æрцæудзæн сом, кæнæ иннæбон. Сымахмæ та æнхъæлмæ 
кæсынц уе ’ххормаг сабитæ. Уыдоныл дæр ахъуыды æмбæлы. 
Дзанг ма ацархайдта, семæ баззайа, фæлæ йæ сыбыртт дæр нал 
суагътой. 
— Ноджыдæр дæ лæгдзинадæй бузныг. Чындз, дæ аходæн нæма 
срæвдз? Фæндагыл цæуынц адæм, — Дадо бахъæр кодта мидæмæ. 
Сæумæрайсом Дзанг æмæ Агуындæ хæрзбон загътой сæ фысым- 
тæн æмæ сæ ных сарæзтой æфцæджы ’рдæм. 
4 
Уæлвæзы хъæуккаг номдзыд цуанон Бесолты Цопан комы на- 
рæджы хъавæн бынат æрцахста æмæ топпæргъæвдæй æнхъæлмæ 
кæсы, бонасадæнты æфцджытæй фæсвæд къахвæндæгтыл коммæ, 
дон нуазынмæ, цы сæгуыттæ æрхъуызынц, уыдонмæ. 
Хуры дзæгæрæг тынтæ ныккастысты æмæ, цыма, хъæдыл арт 
сирвæзт, уыйау комы сæрмæ ныццахст æнуд бæзджын фæлм. 
Æнæнымæц бындзытæ æмæ лыстæг уырынгонтæ зилахар систой 
тæвд, æхсыргъуыз уæлдæфы æмæ сæ гуыз-гуызæй бæстæ сæ сæ- 
рыл систой. Кæмдæр, æввахс ран, зæххы скъуыдты æмæ дурты 
бын аууæтты нымбæхстысты, афтæмæй, æхсаргæрдты æрцъыккау, 
нæрынц хъæсдарджыты зыр-зыргæнаг хъæлæстæ. Мæргътæ, 
78 

сырдтæ, мæкъулджытæ æрæмбæхстысты аууæтты æмæ æнхъæлмæ 
кæсынц боны сатæгмæ. 
Тыхсы Цопан. Галбындзытæ æмæ даргъфатджын къогъотæ йæ 
сæ уæлныхты систой, стонг бирæгътау ын йæ цæсгоммæ лæбурынц. 
Асуры сæ, фæлæ ноджы знæтдæрæй æрбалæбурынц ногæй. 
Иуафон Цопаны бæрзæй сдудыдта. Лæг амæсты æмæ, рахиз 
къухæй бæрзæйыл дзынгайы ныдздзæхст кæнон куыд загъта, афтæ 
комы фаллаг фарсæй цæугæдонмæ цы иукъахвæндаг цыд, уым 
сыфтæртæ базмæлыдысты. Цуанонæй йæ бæрзæйы дудын æрбай- 
рох æмæ фаллаг фарсмæ йæ цæстытæ ныццавта. «Сырдтæ донмæ 
цæуын райдыдтой» — хъуыды кодта æмæ æррæвдз кодта йæ хæ- 
цæнгарз. Банхъæлмæ каст, цалынмæ сырд æрдузмæ не ’рхиза æмæ 
дон нуазын нæ райдайа. Фæлæ сыфтæртæ нал змæлынц, йæ амæттаг 
дæр нæ зыны. Ныккаст, уыны: æрдузмæ æрхызт цавæрдæр саузачъе 
лæг. Лæг ахъахъхъæдта, стæй йæ къух фæстæмæ фæтылдта. Чысыл 
фæстæдæр фæзынд дыккаг дæр. Фыццагæй къаннæгдæр, нырма хæрз 
æвзонг чи уыд, ахæм, сæ дыууæ дæр сæ цæнгтæ бафистæг кодтой, 
суагътой сæ куырæтты æгънæджытæ. Æрæхсадтой сæ цæсгæмттæ, 
стæй дон банызтой. Чысыл сæ фæллад суагътой æмæ цы иукъахвæн- 
дагыл æрцыдысты, ууыл фæхæрд кодтой фæстæмæ. 
«Чи уыдзысты æмæ цы аразынц ацафон ацы дзæгъæл комы? 
Цуанонтæ уой, æмæ сæм иу хæцæнгарз йеддæмæ куы нæ ис. Исты 
агурой æмæ уæд донмæ хъуызгæ цыд цæмæн æркодтой?» — Цуанон 
хъуыдыты ныдздзæгъæл. Банхъæлмæ каст, фæлæ уыдон нал фæ- 
зындысты. Сырд дæр никуыцæйуал зыны. Æвæццæгæн, ацы æна- 
хуыр лæгтæй фæтарстысты æмæ сæ фæндаг æндæр рæтты аивтой. 
Хур акъул. Дыдынбындзытæ, къогъотæ фæналатдæр сты. Цопа- 
ны милмæ систой. Цуанон йæ бынат аивыны фæнд скодта, фæлæ 
йын уый фадат нæ фæци. Æнæнхъæлæджы, уæлæрдыгæй, цавæр- 
дæр сылгоймаджы æххуысмæ сидæг фæдисы цъæхахст йæ хъусты 
ныццарыдта. Цуанон йæ мидбынат фæбадæгау. «Æвæццæгæн, чы- 
сыл раздæр хъæды дзыхæй цæугæдонмæ чи æрхызт, уыдон чызг- 
скъæфджытæ сты æмæ тыхми кæнынц чызгæн», — ныссæххæтт ласта 
йæ зæрдæ æмæ, топпæргъæвдæй, цæугæдоны былтыл йæхи уæлæр- 
дæм аппæрста. Иудзæвгар бауад, бахæццæ æрдузмæ. Уыны æвир- 
хъау хабар. Бæласы бын аууоны йæ туджы мæцы, афтæмæй уæл- 
гоммæ хаудæй æнахуыр сылгоймаг. Йæ фарсмæ усы къабайы тых- 
тытæй хус сыфтæртыл ноггуырд саби. 
Сылгоймаджы ахæм уавæры фенгæйæ фæтыхсти лæг. Бæгънæг 
сылгоймагмæ æввахс бацæуа, — цыдæр æфсæрм æй ныббаста, скуыд- 
та саби. Ус нæ фезмæлыд. Цуаноны зæрдæ фехсайдта æмæ усмæ 
хæстæгдæр бацыд. Сылгоймаджы цæсгом цикъæйау фæлурс, туджы 
цьыртг дзы нал и. Цæстытæ сæ къуырфыты аирвæзтысты. Сæрыхъуын- 
тæ риутыл пырх, æрысгæрста йæ, нал тæлфы. Бамбæрста цуанон, 
усæн аргæ-арын йæ хуылфы тугдадзинтæ кæй аскъуыдысты. Туг куыд 
баурома — фæтыхст æмæ ныхъхъæр кодта йæ хъæлæсыдзаг: 
— Гъе-е-ей! Æххуысмæ исчи! 
79 

Цуанонæн йæ хъæлæс нæма бамынæг комы, афтæ фæстæрды- 
гæй йæ хъустыл ауад: 
— Нæ бон дын цæмæй у баххуыс? 
Цуанон цæхгæр фæзылд. Æрдæбоны æнæзонгæтæ лæууыдысты 
йæ уæлхъус. Цуаноны йе ’муд æрцæуыны бон дæр нæма фæци, афтæ 
саузачъеджын йе ’мбалмæ «сывæллоны сис, бындзытæ йæ бахорд- 
той», зæгъгæ, фæкодта, йæхæдæг иу гæппæн цæугæдоны цур фев- 
зæрд æмæ уысммæ йæ нымæтхуды счъилы дон сыскъæфта. Æрæх- 
садта усы цæсгом. Ус базмæлыд, фæлæ цæстæй нал ракаст. 
— Мæ арт бауазал, Дзанг, æндæрæхсæв кæмæ уыдыстæм, уыдон 
чындз! — тарстхъæр фæкодта Агуындæ, уысммæ Дзанджы къухты 
сывæллоны фæсагъта, йæхæдæг феппæрста йæ цухъхъа æмæ дзы 
æрбамбæрзта сылгоймаджы гом буар. Стæй фæбадæг йæ фарсмæ 
æмæ усы сæр йæ хъæбысмæ систа. 
Сылгоймагæн зына-нæзына базмæлыдысты йæ былтæ. Ризгæ къу- 
хæй ацагуырдта йæ фарсмæ, сабийыл куы нæ фæхæст йæ къух, уæд 
цадæггай байгом сты цæстытæ. Æнæзонгæ адæмы куы федта, уæд 
былтæ райдыдтой зыр-зыр æмæ æрæджиау йæ утæхсæн схауди: 
— Мæ хъæбул, цы фæци?.. Ма мын æй амарут... 
— Мæнæ ис дæ саби, мæ хойы хай...ракæс, — Дзанг бавдыста 
сывæллоны йæ мадмæ. — Æндæрæхсæв уæм цы уазджытæ уыд, 
уыдон стæм...ма тæрс... 
Ус Дзангмæ йæ цæстытæ сзылдта, стæй Агуындæйыл æрынцад. 
— 0...сымах куы стут, уæ цæрæнбонтæ бирæ... 
— О, фæлæ дыл цы ’намонд хабар сæмбæлд, цы дæ рахаста 
ардæм? — Цыдæр фыдбылыз банкъардта Дзанг. 
Ус бацъынд кодта йæ цæстытæ. Былтæ тынгдæр змæлын рай- 
дыдтой. Æрæджиау тых æмæ амæлттæй йæ бон радзурын баци: 
— Уас нæ тæригъæдæй... мæрдты æнцой ма феиой Сауийы абы- 
рæг фырттæ... уæ фæстæ... мæ сæры хицау йе ’фсымæртимæ хосы 
мæкъуылтæ æрцæйластой... Сæ размæ бабадтысты... тох сын бацай- 
дагъ... цыппары дзы амардтой... махонтæ дæр... æртæйæ... лыстæг 
къуыхтæ сæ скодтой... удыгас ма чи баззад Сауийы фырттæй, — 
слæбурдтой. Нæ мæгуыр хæдзæртты кæй сæййæфтой, — мыггаг- 
скъуыд нæ скодтой. Мæнæн ма раирвæзын бантыст... æрхаудтæн 
ардæм... æмæ уынут... мæ хъæбул-иу уæ фæдзæхст, — ус ма цыдæр 
зæгъынмæ хъавыд, фæлæ ныхæстæ æвзаджы цъуппыл аскъуыдыс- 
ты æмæ йæ цæстытæ аззадысты дзагъырæй. 
Агуындæйы хæкъуырцц райхъуыст. Цопан йæ худ систа æмæ 
марды цæстытыл æрхæцыд. 
Æрмæст нæ фезмæлыди Дзанг. Æдзгбмæй лæууыд æмæ, цыма 
æнамонд сылгомаджы раз аххосджын уыд йæхæдæг, уыйау йæхи 
фæсмонæй хордта. Куы йæ зыдта, цы фыдбылыз æнхъизы, уæд 
цæмæннæ баззад Тъехты æнамонд æфсымæрты фарсмæ? Цæмæн 
сæм байхъуыста, куыд рацыд сæ цурæй? Ныр æй бамбæрста, æфсы- 
мæртæ развæлгъау се ’ппæт дæр сæ фыдбылыз кæй зыдтой, рагæй 
йæм цæттæ кæй уыдысты, æмæ йæ æндæрæхсæв кæй ныллыг код- 
80 

той. Зыдтой, æмæ сæ нæ бафæндыд, сæ сæрмæ йæ не схастой — сæ 
уазæджы топпы дзыхмæ æрæвæрын. «Сымахмæ æнхъæлмæ кæсынц 
уе ’нахъом æххормаг сабитæ... уыдоныл дæр ахъуыды æмбæлы» — 
зæгъгæ, Дадо, æфсымæрты хистæр, æнæхъуаджы нæ загъта. 
— Бахатыр мын кæнут, чи стут, гъе, кæцон — уый нæ зонын, 
фæлæ ацы мæгуыр сылгоймагыл цы æнамонддзинад сæмбæлд, йæ 
хойраджы хъæстæ кæм фестут, уым уыл æгъдау раттын æмбæлы. 
Ахæссæм æй хъæумæ. Хъæубæсты уæлмæрды йæ баныгæндзыс- 
тæм. Бæргæ, фæндагыл лæуд стут, фæлæ уæхæдæг уынут, усæн ам 
ныууадзæн нæй. 
Дзанг æмæ Цопан сынт сарæзтой, усы марды йыл сæвæрдтой 
æмæ йæ схастой хъæумæ. 
Тедоты хъæуыл хабар айхъуыст. Стырæй чысылæй æнæхицау 
тæригъæддаджы мардмæ æрæмбырд сты хъæубæстæ. Фæмаст код- 
той æмæ марды сæ уæлмæрды кæрон баныгæдтой. 
Дыккаг бон райсом раджы Цопан рахизын кодта йæ уазджыты. 
— Ацы комы нæллæуут. Кæронмæ куы ахæццæ уат, уæд хидыл 
ахиздзыстут цæугæдоны сæрты. Æмæ комкоммæ нæ, фæлæ æмхæрд, 
иукъахвæндагыл фæзилдзыстут. Уæлæ уыцы хох Тызмæг хох хуый- 
ны, йæ быны та Цæргæсбадæны хъæу. Уе ’хсæв уырдæм схæссут. 
Дзанг æмæ Агуындæ раарфæ кодтой Цопанæн æмæ атындзыд- 
той комы. 
ЦЫППÆРÆМ СÆР 
1 
Уæларвон цæрджытæ, афтæ хонынц адæм Цæргæсбадæны хъæу- 
бæсты. Æмæ, æцæгдæр, цыма зæххон дунейæ удуæлдай хъæба- 
тыртæ уæларвмæ фæцæйбырстой, æрдæгфæндагыл бафæлладысты 
æмæ æдуæргътæ æрæнцадысты Кавказы хæхты рæхысы бæрзонд- 
дæр цъуппытæй сæ иу — Тызмæг хохы рæбын, уыйау айнæджы 
сынæгыл бабукъ сты хъæуы тъæпæнсæр хæдзæрт^æ. 
Хъæубæсты цæры æртæ мыггаджы: Санæгатæ, Цомайтæ æмæ 
Гæлуатæ. Æртæ мыггагæй алкæмæн дæр — йæхи мæсыг. Тых æмæ 
æхсары дуг уыд уæды рæстæг. Æхсарæн æхсар хъуыд, тыхæн — 
тых. Састы-иу чи баззад — бабын. Уый тыххæй алы мыггагæн дæр 
йе ’хсар, йæ ныфсы гæнах — йæ мыггаджы мæсыг. Мæсгуытæ сæ 
хъахъхъæдтой æнæихъæлæджы фыдбылызтæй. Фыдбылыз та уæды 
заманы алы мыггагæн дæр, аууоиау, йæ фæдыл зылди. Арæх-иу 
рауадысты мыггагон хъаугъатæ. Хъаугъа та-иу фылдæр зæххы сæ- 
рыл расайдта. Хатт-иу ныккалди туг. Туг та туг домдта. Тудж- 
джынтæ-иу, сæ фыдбылыз зонгæйæ, сæ мыггаджы мæсыгмæ сæхи 
байстой. Нæ-иу рахызтысты уырдыгæй, цалынмæ-иу мыггæгты 
дзырддзæугæ хистæртæ тугдомджыты не ’рсастой, туджджынтæ- 
иу туджы фиддон нæ бафыстой. 
6 Гаглойты Владнмнр 
81 

Мæсгуыты сæр сæ иууыл тынгдæр хъуыд æдцагон, тыхгæнджытæ- 
иу хъæумæ куы ’рбабырстой, уыцы рæстæджы. Уæд-иу алы мыгга- 
джы равзаргæдæр топпæхсджытæ бахызтысты мæсгуыты хуылфмæ 
æмæ-иу уырдыгæй мæлæтдзаг тох самадтой се знæгты ныхмæ. 
Æмæ лæууынц æнус-æнусты æнæсæттон, сæрыстырæй Цæргæс- 
бадæны мæсгуытæ. Æниу ныр сæ сæр афтæ арæх нал хъæуы хъæу- 
бæсты цæрджыты. Ирыстон Уæрæсеимæ куы баиу, уæдæй фæс- 
тæмæ кæрон æрцыди æддагон тыхгæнджыты лæбурдæн. Фæлæ ма 
сæ уæддæр хъæубæстæ ныфсджын æмæ сæрыстыр сты абон дæр. 
Фыдæй фыртмæ, сæ мæсгуытау, сæхæдæг дæр сæттын нæ комынц 
нæ æддагон знæгтæн, нæдæр бынæттон æлдæрттæ æмæ æрдзы æвир- 
хъау карз тыхтæн. 
Мæсгуытæй бæрзонддæр та — Тызмæг хох. Уæлæ йæ цыргъ 
дæндæгтæ бæрзонд сныхстысты арвы хъæбысы æмæ сæрыстырæй 
фæлгæсы йæ алыфарс дунемæ. Карз æмæ æгъатыр у. Цыма зæххон 
адæм йæ бынмæ схизын сæ ныфс кæй бахастой, æмæ йын йе ’нусон 
æнцойад кæй бахъыгдардтой, уый тыххæй сæм фæфыдæх æмæ сæ 
йæ маст исы, уыйау хъæубæсты æппынæдзух тасы бын дары. Куы 
сыл их рауадзы æмæ сын сæ хуымтæ ныххафы, куы къæвдайы 
тыгъды зæй, куы та сæ зымæджы арф миты бын нынныгæны æмæ 
сæ суанг уалдзæджы фæудмæ стæлфын нал бауадзы. Хатт та сæм, 
цыма, фæтæргай вæййы, йæ сæр бæзджын мигъты стухы, цъындæй 
фæлæмары йæ цæстысыг. Цæстысыг куы равдæлон вæййы, уæд 
афу кæны мигъты æмæ хъæубæстæм равдисы йæ цæсгом. Тызмæг 
хох йæ хорз зæрдæйыл куы вæййы, уæд бахуды æмæ фæд-фæдыл 
хурбонтæ ахæссы. 
Ахæм хурбонты хъæуы ничиуал аззайы, зæрондæй сабийы онг 
сæ куыстыты фæдыл аивылынц. Æниу зæрæдтæн дæр амал фæ- 
вæййы æмæ сæ лæдзгуыты æнцæйтты рацæуынц хъæуы астæу сæ 
фыдæлты Ныхасмæ. Уым айнæг дуртыл куыдхистæрæй рабадынц 
æмæ фæнывæндынц сæ уынаффæ, сæ тæрхон. 
Цæргæсбадæны хъæуы Ныхас у хъæубæсты патриархалон цард- 
уаджы рæстæвзарæн, йæ тæрхоны бынат. Уым скъуыддзаг цæуынц 
се ’хсæнадон æмæ социалон фарстытæ. Мыггагон, цардуагон æмæ 
æрвылбонон хъуыддæгтæ. 
Абон уæлдай змæлд æмæ хъæлдзæгдæр у Ныхас. 
Хъæубæсты куыстхъом нæлгоймæгтæ уалдзæджы сæ кадавар 
зæххы гæппæлтæ куы айтауынц, уæд сын уадиссаг куыст ницыуал 
вæййы. Сæ хуымты тыллæг та æрдæг афæдзæй фылдæр йæ бинон- 
ты фаг никæмæн кæны. Уый тыххæй куыстхъом нæлгоймæгтæ 
хæхты сæрты ахизынц Цæгат Ирыстонмæ, уым, быдыры хъæуты, 
кусæгцух зæхджынтæм фæззæг хорыл æххуырсты ныллæууынц. 
Сæрды мæйты сæ уд æрдуйæ нарæгдæр свæййы, стæй сæ мызд 
райсынц æмæ хосгæрдæнафон æрбаздæхынц фæстæмæ. 
Æфцæджы сæрты ахизын æмæ фæстæмæ бæхтыл кæиæ хæр- 
джытыл уæззау уæргътимæ сæрыгасæй æрхизын — цины бæрæгбон 
вæййы æгас хъæубæстæн. Бирæ хорхæсджытæ фæкалди уыцы 
82 

æлгъыстаджы тæссаг фæндагæй. Цалынмæ цæссыгкалæг къæ- 
дзæхтæ, фæндæгтыл сæрдыгон чи фæлæдæрсы — нæ ныйих вæй- 
йынц, кæнæ фæззыгон рог къæвдатæ иукъахвæндаг нæ ныххафынц, 
гъе та миты зæйтæ не ’рцæуынц, уæдмæ æфцæджы сæрты куынæ 
раирвæзой Цæгатæй Хуссармæ — фæбырыдтæ, кæнæ дæ зæй æрæй- 
йæфта — дæ балгъитæг афтæ. 
Æмæ ныр сæ бæлццæттæ сæрæгасæй сæ къухты кæй бафтыдыс- 
ты, уый фæдыл хъæубæсты хистæртæ Ныхасмæ æрæмбырд сты. 
Куыдхистæрæй рабадтысты Ныхасы кæрæтты рагон ихсыд дуртыл 
æмæ æдзынæгæй хъусынц сæ кæстæрты балцы хабæрттæм. 
Æниу уыцы кадджын зæрæдтæй ахæм нæй, йе ’взонджы бонты 
сæдæ хатты æфцæгыл хорхæссынмæ чи нæ ахызт, æмæ фæстæмæ 
уæззау уæргътимæ чи нæ рахызт. Сæ фондз æнгуылдзау зонынц 
фæндаджы тæссаг фæзилæнтæ, бырынцъаг бынæттæ. Дурлæсæнтæ, 
миты зæйы æрцæуæнтæ. Зонынц, комæй æфцæгмæ барæг цас рæс- 
тæгмæ хæццæ кæны, стæй уырдгуыты цас рæстæг бахъæуы. Сæ 
фæллад кæм æмæ кæцы суадоны цур суадзын хъæуы. Стæй фæн- 
дагыл кæм æмæ кæцы дзуармæ хъуамæ скувой. Фæндагсар Уас- 
тырджийы ном кæм хъуамæ ссарой. Уастырджийæн йæхи кувæн- 
дон ис уæлæ æфцæджы рагъыл. Уырдыгæй райдайы тæссаг фæн- 
даджы сæр. Уастырдлш — нæлгоймаг бæлццæтты бардуаг — йæ 
сæр Цæргæсбадæны бæлццæтты хуызæн никæй хъæуы. Тынг ыл 
æууæндынц. Хуыцау сæ нал уырны. «Махæй æввахсдæр Хуыцау- 
мæ ничи ис зæххон адæмæй, афтæмæй та мах бæрц йæ фыдбылыз- 
тæй хайджын ничи у. Нæ нын нæ лæгъстæмæ хъусы, нæ нын нæ 
кувинаг исы», — зæгъгæ, хъоды йыл бакодтой. Кувынц ма Хоры 
Уацилла æмæ фосы бардуаг Тутырæн, Тызмæг хох æмæ Рагъыдзуа- 
рæн. Иннæ зæдтæ æмæ сæм дауджытæ нымады дæр не сты. 
Бадынц Цæргæсбадæны зæрæдтæ, уæлæ урссæр хæхты рæхы- 
сау, кæрæдзи фарсмæ æмæ мысынц се ’взонджы бонты тæлтæг æмæ 
лæгдзинадæй едзаг рæстæджытæ. Уым цæгаты: Тугъанты, Бадила- 
ты æмæ Хъуыбадты уæздæтты æнæкæрон фæз быдыртæ. Къæдзæ- 
хæй ахауынæй, дур ратулынæй тас кæм нæ у. Сæрд даргъдæр, 
зымæг та — цыбырдæр æмæ хъармдæр. Сæ цæстытыл уайынц бæр- 
зонд, ставд зæнг, цалдæргай æфсиры кæуыл зайы, уыцы нартхæрт- 
ты хуымты цъæх-цъæхид денджызтæ, бур-бурид нарст мæнæуы 
æнæкæрон хуымтæ. Уыцы хуымты нартхоррувæнты æмæ мæнæуы 
хуымты цæвæгæй кæрдынæй, най кæнынæй рафтыдысты се ’взон- 
джы бонты тых æмæ хъарутæ. Райсом-иу бонрæфты æрлæууыдыс- 
ты æд къæпитæ нартхоры хуымты æмæ дзæгæрæг хуры тынтæм, 
сæ чъиухид калгæ, æхсæвдалынгтæм сæ астæутæ никуы сраст код- 
той. Нартхор рувынæй зындæр сæм ницы каст, ахуыр ыл нæ уыды- 
сты. Уыйхыгъд-иу хос цæвæгæй кæрдын, кæнæ астæумæ зад мæ- 
нæуы хуыммæ куы баирвæзтысты, уæд-иу айвæзтой сæ къабæзтæ. 
Хистæртæ райгонд сты сæ кæстæрты балцæй. Уæлдайдæр та 
æвæлтæрдæй фыццаг хатт хорхæссынмæ чи ацыд, уыцы æвзонг 
лæппутæ — Санæгаты Бесойы фырт Габо æмæ Цомайты Тохы фырт 
83 

Дзабегæй. Æфцæджы сæрты цæгатæй хорхæссæн иукъахвæндаг у 
Цæргæсбадæны цæрджыты царды фæндаг, хъæубæсты фæсивæды 
æхсар æмæ лæгдзинады фæлварæн. Уыцы фæлварæн чи бауромы, 
уый нымад æрцæуы хæдзардарæгыл. Уæлдай кад æмæ йын цыт вæййы 
фæсивæды ’хсæн, хистæрты раз та йæ ныхасæн — уæзгæ аргъ. 
Габо æмæ Дзабег, сæ дыууæ дæр æмкар, нырма хæрз æвзонг 
лæппутæ, сæ фындзы бын мил нæма рахæцыд, уыцы аз сæ цып- 
пæрдæсгай азтæ сæхи фесты, лæууынц хибар ран æмæ, сæ синты 
сæртыл хæцгæйæ, хъусынц хистæртæм. Хистæртæ сæ куы раппæ- 
лыдысты, уæд сæ цæсгæмттæ фæсырх сты, сæ цæстытæ зæхмæ 
æруагътой. Æвæццæгæн, уыдонæй амондджындæр ничи уыд Ны- 
хасы адæмæй. 
Ныхасы бадæг нæлгоймæгтæ куыд хъæлдзæг сты, афтæ хъæл- 
дзæг сты сылгоймæгтæ дæр. Æниу уыдонæй Ныхасы хайад ничи 
исы. Сылгоймагæн бар нæй нæлгоймæгты цурмæ бацæуын æмæ уыдон 
уынаффæ æмæ тæрхоны хайад райсын. Уый фыдæлты æгъдау нæ 
амоны. Сылгоймæгтæ нæлгоймæгты цур хъæрæй никуы фæныхас 
кæнынц, уый нæ, фæлæ чындз йæ хицау æмæ йæ лæджы мыггаджы 
нæлгоймæгтæм дæр уайсадгæ фæкæны. Æгæрыстæмæй йæ кары чи 
ис, уыдонмæ дæр. Уайсады иннæ мыггæгты хистæртæм дæр. 
Фæлæ абон сæ цин фæуæлахиз æгъдауыл æмæ хатт сæ хъæл- 
дзæг ныхас, сæ кæл-кæл куы иу хæдзарæй æрыхъуысы, куы иннæ. 
Хистæртæ æмбарынц сылгоймæгты цин, æмæ, цыма, ацы хатт ницы 
хъусынц, сæхи афтæ дарынц. 
Хорхæсджытæ хъæуы хистæртæн сæ хабæрттæ бæстон-бæрæгæй куы 
фæкодтой, уæд Санæгаты мыггаджы хистæр Берд йæ дæрзæг армы- 
тъæпæн йæ урс боцъойыл æрхаста, æхсызгонæй сулæфыд æмæ загъта: 
— Табу фæндагсар Уастырджи æмæ уæлæ Тызмæг хохы дзуа- 
рæн, ныр кæд нæ фидæныл дзæбæхæй сæмбæликкам. Ацы аз нæ 
хуымты гæппæлты дæр цыдæр хоры муртæ æрзади. Фосæй дæр 
ныл уадиссаг зиантæ никæуыл æрцыд. Æцæг, амæй размæ Дзеджы 
фыстæй æртæ лæгъз цъитийы скъуыды аирвæзтысты, Иласæн та 
йæ хъугыл сæрвæты дур ратылди. Табу фосы Фæлвæрайæн, кæд 
сын сæ зиан фидæнмæ дывæр пайда ’рхæссид. 
— Табу йæхицæн, табу йæхицæн, — зæрæдтæ æмхъæлæсæй сæ 
урсзачъетæ арвы ’рдæм сдардтой. 
— Берд, нæ цытджын хистæр, фарн дæм бадзурæд, фæлæ, зæ- 
гъын, нæ бæлццæттæ сæрæгасæй нæ къухы кæй бафтыдысты, уый 
тыххæй фæндагсар Уастырджийы ном ссарын хъæуы, — ныхас 
йæхимæ айста цыбырæлвыд урсзачъе зæронд лæг. 
— Уастырджийы ном ссарын æнæмæнг æмбæлы, Илас, уый нын 
фæткæн баззад. Фæлæ уал нæ бæлццæттæ баулæфой. Фæллад сты. 
Сæ бинонты уал феной. Аннæмæй та, мæ хуртæ, райсом хос кæрдынмæ 
бавналын хъæуы. Уыгæрдæнтæ фæкæрдиппæрд сты. Ноджы къæвда- 
тыл куы фæхæца, уæд нæ фос азымæджы æнæхоллаг баззайдзысты. 
Иууылдæр сразы сты Берды хъуыдыимæ æмæ сæ уынаффæ хос 
кæрдынмæ рахызт. 
84 

Хур аныгуылынхъус уыд, афтæ Берд уæззаугай сыстад æмæ загъта: 
— Нæ ныхæстæ æгæр ныддаргъ сты, мæ хуртæ... æмæ нæ райсом 
хос кæрдынмæ цæуын хъæуы, уæхи бацæттæ кæнут. Уастырджи- 
йæн та, хос карст куы фæуæм, йæ ном уæд ссардзыстæм. 
— Ай-ай, хур фæныгуылы æмæ нæ нæ фосы муртæм дæр акæ- 
сын хъæуы, — Бердимæ сразы цыбырæлвыд урсзачъе лæг дæр. 
Габо, цыма зæронд лæджы ныхас бабæлвырд кæнынмæ хъавыд, 
уыйау йæ къухы аууонæй ныгуылæнырдæм акаст. Хуры сырх-сыр- 
хид тымбылæг дард ныгуылæны хæхты дæндæгтыл æрныхсынмæ 
хъавыд. Дæлейæ ком саудалынг адардта. Комæй Цæргæсбадæнмæ 
цы гакъон-макъон фæндаг цæуы, уый калмы хæрвау, фæлурсæй 
разынд. Габойæн йæ цæстытæ уыцы фæндаджы райдайæныл ан- 
дæгъдысты, фæндаг-фæндаг хæрдмæ слыгъдысты æмæ хъæумæ 
хæстæг цавæрдæр дыууæ бæлццоныл сæхи скъуырдтой. 
— Дæлæ чидæртæ ацырдæм ссæуы, — йе ’рфгуыты сæрæй йæ 
къух æрисгæйæ загъта Габо. 
Зæрæдтæн сæ ныхас аскъуыд æмæ уыдон дæр къухаууонæй 
ныккастысты фæндаджы ’рдæм. 
— Уæ хорзæхæй, чи уыдзысты, нæ хъæубæстæй æддæ куы ничи 
ис, — бацыбæл цыбырæлвыд зачъеджын. 
— Сæ къахдзæф æгæр цыбыр æмæ уæззау у, бæрæг у — фæллад 
сты. Стæй, цыма, нæ комбæстаг дæр не сты, — ныхас айста æртык- 
каг зæронд лæг. 
— Сæ иу чиугæ цыд кæны. Куыд кæсын, афтæмæй йæ хъуыддаг 
хорз нал у, — фæбæлвырддæр кодта цыбырæлвыд зачъеджын лæг. 
Цæргæсбадæны цæрджытæ ахуыр уыдысты ахæм фæндаггæттыл. 
Хуссарæй Цæгатмæ чи фæхизы, стæй Цæгатæй Хуссармæ чи 
æрхизы — иууылдæр сæ фæндаг Цæргæсбадæныл цæуы. Фысым- 
уат дæр ацы хъæуы æркæнынц æмæ сæм ныр дæлæ уыцы бæлц- 
цæттæ се ’хсæв кæй схæссынц, ууыл дис ничи кæны. 
Кæйдæрты сæ ацæуын фæндыди йæ хæдзармæ, фæлæ сæм чи 
ссæуы, уыдоны цалынмæ нæ базоной, кæцон сты, кæдæм цæуынц 
æмæ ахсæв сæ фысым чи уыдзæн, уæдмæ сæ йæ къах Ныхасæй 
никæй хæссы. 
Ныхасы чи бадт, уыдон цурмæ схæццæ сты бæлццæттæ. Сæ иу, 
бæзæрхыг лæппу-лæг, фидæрттæконд, йæ цæстытæ æнахуыр 
æрттывд кодтой. Сатæгсау зачъетæ кæд, æнæкарст уыгæрдæнау, 
схæмпæл сты рустыл, уæддæр бæрæг уыд, лæг æддейæ бакастæй 
цы кары зыны, уымæй æвзонгдæр кæй у. Цъæх къуымбилæй 
æууæрст иымæтхуды бынæй æрлæстысты йæ сæрыхъуынтæ. Æвæц- 
цæгæн сæм хæсгарды ком рагæй нал бахæццæ. Йæ уæлæ куырæт, 
куырæты дымджытæ сины сæрты сагъд, йæ астæуыл басылыхъхъ 
баст. Йæ зæнгтыл сæхъис зæнгæйттæ, къахы фæкъæдзгæнæнты 
бынмæ бæттæнтæй баст. Йæ къæхтыл æрчъитæ, сæ бырынчъытæй 
лæджы хистæр къахкъухтæ кæй разындысты, уымæй бæрæг уыд, 
дар^ ранæй кæй рацыдысты бæлццæттæ. 
Ие ’мбал, Габойы кары чи уыд, ахæм æнæхъуын цæсгом æвзонг 
85 

лæппу. Йæ цæсгом æнахуыр рæсугъд, хурмæ сыгъд, цæстытæ сау 
къæлæс æрфгуыты бын фæллад, сагъæссаг. Йæ дарæс аивдæр æмæ 
ногдæр. Цыма йæ зæвæтты какон сындзытæ нынныхстысты, уыйау 
æнахуыр — йæ къахдзæф. Хæссинаг сæм уадиссаг ницы. Хистæрмæ — 
фæндаггон хызын — йе ’ккойыл дзæкъул бастæй. Кæстæрмæ æрмæст 
фæндаггон лæдзæг. 
Уыдон уыдысты Дзанг æмæ Агуындæ. 
Бæлццæттæ салам радтой Ныхасы адæмæн. Уыдон сын сыста- 
дысты æмæ сын лæугæйæ æгас цу загътой. 
— Стыр хатыр нын бакæнут, уæздан хистæртæ, кæд уын, мый- 
йаг, уæ тæрхоны уынаффæ бахъыгдардтам, — Дзанг хатыр ра- 
куырдта Ныхасы адæмæй. 
— Нæ уынаффæтæ конд фесты, нæ буц уазджытæ. Дæ хорзæ- 
хæй, дæ уæргътæ æрис æмæ уæ фæллад суадзут, — Берд сын аца- 
мыдта Ныхасы афтид дуртæм. 
— Хуыцау уын бирæ амонд раттæд æмæ фæдзæхст ут нæ хæхты 
дзуæрттæй, фæлæ æгæр баизæр, сымах дæр уæ фæрныг хæдзæрт- 
ты зылдтытæй кæм æвдæлдзæн. Мах та уæлæ æфцæджы сæрты 
ахизын хъæуы, — хатыр ракуырдта Дзанг. 
— Нæ хæдзæртты хъуыддæгтæ æрбæстон хъæуы, раст у. Фæлæ 
сымахæн ахсæв æфцæгыл хизгæйæ нæу. Хуыцау ма зæгъæд æхсæ- 
выгон, уый æррадзинад у, мæ хуры чысыл. Ахсæв ам баззайдзыс- 
тут, кæд уын стыр цæлы фынгтæ нæ бон нæ бауа, уæддæр уын нæ 
цæхх, нæ кæрдзынæй фысым уыдзыстæм, — бамбарын кодта Берд. 
— Чи уæ тыхсын кæны, æнæуи дæр уазæгцух куы нæ стут... 
— Уазæг кæддæриддæр фæндон уыди нæ хъæубæстæн, — Берд 
цæхгæр ныллæууыд. — Уæртæ дæ кæстæр куыд ныффæллади, ба- 
кæс-ма. Баулæфдзыстут ахсæв, æмæ райсом — Уастырджи уе ’мбал. 
Цомут, уæ фысымуат мæнмæ уыдзæни. 
— Махмæ рацæуæнт, дада, — Цæгатмæ йæ балцы фæстæ, ныр æз 
дæр хæдзардарæг дæн, зæгъгæ, сæрыстырæй сдзырдта Габо. 
— Куыд дæ фæнды, афтæ, мæ хур, — лæппуйы фæхъыг кæнын 
нæ бафæндыд Берды. 
Бæлццæттæ ницыуал загътой, æнæдзургæйæ фæраст сты Габойы 
фæдыл. 
Хур аныгуылд æмæ комæй уæлæмæ хæхты ’рдæм, йæ сау ны- 
мæт тулгæ, сабыргай фæцæйхылд æхсæвы тар. Фыййæуттæ сæр- 
вæтæй æрбатардтой хъæуы фос æмæ уынг фосы æмбу æмæ сабиты 
хъæлæба фестад. Кæмдæрты хæдзæрттæй рухсытæ фæзынд. Æхсæв 
схæццæ, йæ иууыл бæрзонддæр лыстæн — Цæргæсбадæнмæ. 
2 
Къулыл мынæг рухс кæны назы цырагъ. Хæдзары бæстастæу судзы 
къонайы арт. Сæнары цъæх-цъæхид æвзæгтæ лæбурынц ердойæ арт- 
дзæстмæ баст рæхысыл ауыгъд цæнгæт цуайнагмæ, цуайнаджы фæрс- 
тыл сæ фæздæг акæлы, фæздæг фæлурс уадздзæгтæ фесты æмæ 
86 

рæхысы æлхуыйы фæрсты, æлвисгæ, сфардæг вæййы ердойы 
хуынкъмæ, ердойы хуынкъæй йæ сæр нæма сдары, афтæ йæ æхсæ- 
вы ирдгæ ацахсы, æрыздухы йæ æмæ йæ афу кæны комы ’рдæм. 
Сæнары тæф ныббадти хæдзары къуымты æмæ рæмудзы фын- 
дзыхуынчъытæ. Фысымтæ йыл ахуыр сты, нал æй хатынц се ’мбу- 
дæнтæ, фæлæ уазджытæн сæ хурхысæртæ арауы æмæ куы сæ иуы 
хуыфын райхъуысы, куы иннæйы. 
Хæдзары рæбынæй, ныллæг æртыкъахыг нывæфтыд къæлæт- 
джыныл, бады мыггаджы хистæр — Берд, Габойы мад Санет æм 
фæдзурын кодта, уазджыты цур абад, зæгъгæ. Йæ фæйнæфарс ныл- 
лæг бандæттыл та бадынц уазджытæ. Уазджытæ фæллад æмæ æххор- 
маг кæй сты, уый хатынц фысымтæ æмæ тагъд кæнынц æхсæвæрыл. 
Фысымты лæппу Габо йæхæдæг дæр цалдæр боны фæндагыл 
уыд, фæлæ уазджыты раз йæ фæллад не ’вдисы. Куы цуайнаджы 
бын зынгтыл хус сæнæрттæ æрæвæры, куы та йæ мад Санетæн 
арынгмæ хыссæйыл дон æркæны, афтæмæй йæ цæсты зул нал исы 
йе ’мкар уазæг лæппуйæ. Тынг æй фæнды, йемæ куы аныхæстæ 
кæнид, куы йæ афæрсид: кæцон у, кæмæй у, уымæй. Йæхæдæг 
дæр ын йæ балцы хабæрттæ куы ракæнид. 
Æниу æм изæрæй нырмæ Габо, фадат-иу ын куы фæци, уæд цал- 
дæр хатты дзырдæппарæн скодта. Фæлæ-иу æм лæппу æрмæстдæр 
батылдта йæ сæр, æндæр сыбыртт йæ дзыхæй не схауд. Цыдæр 
æнкъардгъуыз æм кæсы. Уæртæ бады æмæ йæ сæр æркъул йæ ри- 
уыл. Габо бафиппайдта, æвзонг лæппуйы хуыссæг кæй æрбырста 
æмæ йæ ныртæккæ кæй ницыуал æндавы, нæдæр хæрд, нæдæр, Берд 
саузачъе уазæгимæ цæуыл дзурынц, уыдонæй исты хъусы. Иæ зæр- 
дыл æрбалæууыд, æрæджы Цæгат Иры Салыгæрдæны йе ’мбæлт- 
тимæ иу Хуыцауы сконд лæджы хæдзары куы ’рфысым кодтой, уый. 
Уазджыты хистæр æмæ фысым фынджы уæлхъус гаджидæуттыл 
схæцыдысты. Кæрон сын нал ардтой. Габойы та фырфæлладæй зæхх 
йæхимæ ласта. Фынгæй сыстæн ын нæ уыд, худинаг уыд. Æмæ 
йæхинымæры куывта, гаджидæуттæ куы фæуиккой искуы æмæ йæ 
хуыссæнуатмæ куы баирвæзид тагъддæр, цалынмæ фынджы уæл- 
хъус нæ бафынæй æмæ йе ’мбæлтты ’хсæн нæ фæхудинаг. 
Ныр фæтæригъæд кодта уазæг лæппуйæн. Бæргæ архайы, æхсæ- 
вæр тагъддæр куы сцæттæ уаид, ууыл, фæлæ артæй тагъддæр цы 
йæ бон у. 
Габойы мад Санет уыцы бон фыййау уыд. Æрæййæфтой йæ 
æдзæттæйæ йæ бæлццон Габо дæр æмæ йæ уазджытæ дæр. 
Кадджын æмæ номдзыд сылгоймаг у Санæгаты идæдз. Ног чындз 
ма уыди, афтæ йæ сæрыхицау Агуыбе хорхæссынмæ ацыд æмæ 
кæмдæр фæндагыл зæйы бын байсæфт. Баззад йæ чысыл лæппу 
Габоимæ Санет Санæгаты уæзæгыл. Моймæ ацæуыны фæнд нал 
скодта. Зондджын, хъаруйæ æххæст сылгоймаг лæджы æмсæр бас- 
гуыхт. Йæ цæстæнгас фæлмæн æмæ рæдау, кæмдæр йæ дадалитыл 
мæты чырс æрбадти. 
Æмæ куыд бæллыди, куыд, йæ фырт искуы куы айрæзид, йæ 
87 

мады уæхсчытæй хæдзары хицауы уæз куы айсид. Æмæ мæнæ ныр 
йæ хъæбул фæци хорхæссынхъом. Фыццаг хатт лæджы номæй сæ 
хæдзармæ уазджытæ æрбацыд. Цыма уа уымæй æхсызгондæр ный- 
йарæг мадæн? Æмæ архайы, цæмæй йæ уазджыты зæрдæзæгъгæ 
фæхынца. 
Иуафоны Агуындæйы хуыррытт æгæр хъæрæй райхъуыст. Йæ 
хуыррытмæ фехъал æмæ азымджынæй йæ цæст аивæй арахæсс- 
бахæсс кодта къуымты. Цыма ничи ницы фехъуыста — алчи йæ 
куыст кодта. Агуындæ йæ бандоныл ахæцыд фæстæдæр æмæ, ца- 
лынмæ æхсæвæр не ’рывæрдтой фынгыл, уæдмæ зынгтыл бадæгау 
фæбадти. 
3 
Цæргæсбадæны хъæумæ зымæг раздæр æрцæуы, уалдзæг та — 
фæстæдæр, уыйхыгъд дзы хур фæстæдæр аныгуылы, райсом та 
раздæр скæсы. Нырма бынæй кæмттæ, ингæнау, талынг фæдарынц, 
уым адæм сæ тæккæ тарф фынæйыл вæййынц. Цæргæсбадæны 
цæрджытæ та — сæ райсомы куыстытæм æрæвналынц. 
Уыцы райсом, куыддæр боны дыдзы рухс, зыр-зыргæнгæ, Тыз- 
мæг хохы цъуппыл райхъал, афтæ хъæууынгты цыргъдуртыл фæ- 
калди æхсæвы тар, уæлæмæ сыстын ын нал бантыст æмæ рухсы 
тыны разæй, сау æмбыд хæдонау, лæбырын райдыдта комы ’рдæм. 
Боны райгуырд хъæубæстæм хæрзæггурæггагау фæци Иласы 
гуыбынджын хæрæг. Молло динуырнджытæм бæрзонд мæсгуыты 
сæрæй йæ хъæлæсыдзаг куыд фæхъæр кæны, афтæ Иласы хæрæг 
дæр æгас хъæубæстыл ныффæдис кодта, бон кæй æрбацъæх æмæ 
æххормаг хæрæджы хизынмæ ауадзын кæй хъæуы. 
Хæрæджы фæдисы уасын нæма банцад, афтæ хъæуы дæллаг кæ- 
ронæй сыхъуысти хъæсдарæджы зæлланг... Йæ уæлвæд райсомы æгуып- 
пæг сабырдзинад хъæсдарджыты зæлланджы бын ныцъцъист и. 
Уысммæ хъæууынгтæ хъæр-хъæлæба фестадысты. 
Хъæсцарджыты зæлланг, фæдисы дзæнгæрæгау, фестын кодта 
Санеты. Иæ лæппу Габо нырма æгæр тарффынæй уыд, йæ цæст æй 
райхъал кæнын нæ бауарзта. Тагъд-тагъд акодта йæ дарæс. Йæ 
зæрдыл æрбалæууыдысты йæ уазджытæ, æгæр куы афынæй уой 
æмæ сын фæндагмæ куы байрæджы уа. Фæндагмæ сын хызыны 
хæринæгтæ атыхта, йæхæдæг хъавгæ бахоста, уазджытæ кæм фы- 
нæй кодтой, уыцы уаты дуар. Дзуаппы бæсты йæм мидæгæй цы- 
дæр хъæрзыны хуызæн райхъуыст. 
Санетæн хъæрзынмæ йæ зæрдæ фехсайдта, дуарыл хъуамæ ба- 
хæцыдаид, фæлæ дуар байгом æмæ Дзанг уатæй рахызт. Кæрæ- 
дзийæн дæ райсом хорз загътой: 
— Мæнæ уын фæндаггæгтæ... Фæндаг даргъ у æмæ уæззау, — 
Санет чысыл тыхтон бадаргъ кодта Дзангмæ. 
— Бузныг, мæ хойы хай. Нæ зонын, цæмæй дын бафиддзыстæм 
дæ лæггад! — саст хъæлæсæй раарфæ кодта Дзанг. 
88 

Ногæй та хъæрзын райхъуыст. Ныр тынгдæр. 
— Уæууа, уый та чи хъæрзы? — афарста фысым. 
— Ме ’мбал, — æнкъардæй загъта уазæг. 
— Де ’мбал? Ау æмæ йæм цы рауад? — бацыбæл и ус. 
— Дард фæндагыл рацыдыстæм... æвæлтæрдæй... ныррæсыдысты 
къæхтæ, — хъынцъымæй загъта уазæг. 
— Гъе, уый дын гъе, — бамæт кодта ус. — Цом-ма, дæ хорзæхæй, 
фенон... Чи зоны, исты хостæ... 
Санет мидæмæ куы бахызт, уæд Агуындæ нымæты бын æрæм- 
бæхст. 
— Алæ-ма, мæ лæппу, æркæсон дын дæ къахмæ, — Агуындæйы 
дæлфæдтæм æрбадти ус, — равдис-ма, кæм риссы. 
Агуындæ йæ къахыл схæцыд. Боны рухс гæзæмæ фæрсагæй 
æрбакалд. Санет æрысгæрста. Къахы уæлфад рæсыд. Къах-къухтæ 
урс-урсид дондæппæлттæ. Зæвæт дурæфхæрд. Кæмдæр æй фелхъыв- 
та айнæджы цыргъ дурмæ, бацъæл æмæ йæ фыд саудæппал дары. 
— Мæ къонайыл, уый бынтон дæхи куы бафхæрдтай , мæ лæп- 
пу, — бамæт кодта ус. — Ахæм къахимæ цæй фæндагыл цæуæн ис, 
уый дæр æфцæджы сæрты. 
— Цы бачындæуа, нæ зонын, рæстæгыл куынæ ахизæм, уæд... — 
тыхстæй загъта Дзанг. 
— Ууыл хъуыды дæр ма кæн. Иуцалдæр боны баззайдзыстут ам, 
— загъта Санет. — Æндæр гæнæн дзы нæй. Уæртæ Санæгаты зæ- 
ронд лæг кæрдæджытæй цыдæр хостæ зоны. 
— О, фæлæ, мæ хойы хай... фæндаггон адæм... цыбыркъух... куыд 
тыхсын кæнæм искæй... Алчи йæхæдæг йæ къухтæм æмхасæнтæ 
куы кæны, — нымпылди Дзанг. 
— Æфсæрмы ма кæнут, мæ хуртæ. Йæ фырхъалæй йыл не ’рцыд... 
— Санет, дæ фосы хизынмæ рауадз! — æрбайхъуысти æддейæ. 
— Мæ къонайыл, нырма мæ хъуг æнæдыгъд куы у! — фестад ус. 
Хатыр, æз ныртæккæ... Габо, мæ лæппу, мæнæ уазджытæм æрбакæс. 
Санет ацыд. Агуындæ йæ уатыл рабадт. 
— Цы бакодтон... цы бакодтон мæхицæн?.. Знон уыцы нарæг 
хидæй куынæ рагæпп кодтаин донмæ, — Агуындæйæн йæ кæуын- 
дзæг йæ хурхысæртыл атыхст. — Дзырдтай мын — нæ байхъуыс- 
тон... Мæ уд мын ласы. 
— Бафæраз, мæ дуне, бафæраз... иуцалдæр боны... стæй та цы- 
быр кæндзыстæм фæндаг. Хъыгагæн, тæккæ куыстафон... нæ фы- 
сымты æфсæрмы æппарæм... 
Дуар æрбайгом æмæ æрбахызт Габо. Агуындæ фесхъиудта, худ 
фæбырыд сæрæй æмæ йæ хъусты фæрсты æркалдысты сатæгсау 
дзыккутæ. Ануындæ фæтыхст, стæй дзыккуты худы бын афснайд- 
та фæстæмæ. Габо, цыма ницы бафиппайдта, уыйау Дзангимæ йæхи 
ныхасгæнæг скодта: 
— Гыцци мын загъта, де ’мбал, дам, фæрынчын æмæ... 
— О, нал лæууы йæ къахыл. 
— Хъыгаг хъуыддаг у... кæд уын мæ бон истæмæй у баххуыс... 
89 

— Бузныг. Ницы хъæуы. 
— Æз хос кæрдынмæ цæуын æмæ... хатыр... мæхи арæвдз кæнон. 
— Цæугæ, цæугæ, мах тыххæй æфсæрмы ма кæн. 
Лæппу ахызт, чысыл фæстæдæр кæртæй æрбайхъуыст хъæсда- 
рæджы зæлланг. 
Æрхæндæг уыди Дзанг. Санет куыд зæгъы, афтæмæй цалдæр бонмæ 
Агуындæ йæ къахыл нал слæудзæн æмæ искæй хæдзары, уымæй дæр 
йæхæдæг тыхст, æвæрæз сылгоймагæн уæлдай уаргъ. Ноджы тæккæ 
удисæнафон. Уæззау сагъæстимæ рахызт тыргъмæ. Кæрты Габо йæ 
цæвæг хъæсдарæгыл цагъта. Санет дыгъд фæци йæ хъуг æмæ йæ 
хъæуы фосы фæдыл атардта. Дзанг йæ цæст ахаста хъæуыл. Хæ- 
дзæрттæ кæрæдзийы æккæйтты æвæрд айнæджы сынæгыл. Алы хæ- 
дзары размæ дæр — къордтæ-къордтæй адæм. Кæмæ цæвæг, кæмæ 
халамæрзæн. Æмызмæлд кæнынц иууылдæр, сæ ныхас — хъæрæй. 
Афтæ зынди, цыма хос кæрдынмæ нæ, фæлæ цæуынц кæдæмдæр 
дард стæры, æмæ бирæ рæстæджы дæргъы хицæн кæнынц сæ хæдза- 
ры къуым, сæ бинонтæй. Иууылдæр хъæлдзæг, цинæйдзаг. 
Габо йæ цæвæг рацагъта, кæрты сисыл æй бахъил кодта æмæ хæ- 
дзары дæлбазырæй æриста дыккаг цæвæг. «Дыккаг та кæмæн?» — 
фæдисау Дзанг, хъуамæ лæппуйы афарстаид, фæлæ уæдмæ хъæуы 
бынæй сыхъуыст хосдзауты зарæг. Æртæ лæппуйы, цæвджытæ се 
’ккой, афтæмæй заргæ сзындысты нарæг уынджы фæзилæнæй, 
цæвæгджынты фæстæ æд халамæрзæнтæ — сылгоймæгтæ. Сæ ху- 
дын æмæ сæ хъæрæй ныхас арауы райсомы сатæг уæлдæф. 
Хъæу фенкъуыст æфцæджы ’рдæм. 
Кæртмæ ’рбахызт Санет, сисыл хъил цæвæг систа æмæ йæ хæ- 
дзары дæлбазыр æрцауыгъта. 
— Цæмæн æй æрцауыгътай, гыцци? — Габо афарста йæ мады. 
— Нæ хæдзары рынчын ис... 
Дзанг бамбæрста, уыдон тыххæй сылгоймаг кæй нæуал цæуы 
куыстмæ. Æнæнхъæлæджы йæ сæры февзæрд, усы бæсты хос кæр- 
дынмæ ацæуа йæхæдæг. Цæрдæг æрхызт кæртмæ æмæ хæдзары 
дæлбазырæй цæвæг æриста. 
— Мæ хойы хай, бар мын ратт дæ бæсты... 
— О, нæ, мæ буц уазæг, уый мæ худинаг куы кæныс — Санæгаты 
идæдз йæ уазæгæн агъуысты бын иу æхсæв бынат радта æмæ йæ 
дыккаг бон сифтыгъта йæ куыстыл, — бадиссæгтæ кодта сылгоймаг. 
— Курын дæ, стыр хатыр бакæн, марг мын фестдзысты дæ цæхх 
æмæ дæ кæрдзын, уым мах тыххæй дæ кусинаг куы фесæфа. Ауадз 
мæ, кæд дæ дæ уазæгæн æхцондзинад фæнды, дæ цуры мæ дымст 
зæрдæйæ ма фæбадын кæн, мæ цæсгом басудздзæн цъæх арты, — 
чысыл лæппуйау ныллæгъстæ кодта Дзанг. 
— Кой дæр æй ма скæн, фæлтау уæртæ дæ рынчын... 
— Рынчынæн йæ цуры бадон — хуыздæр нæ фæуыдзæнис уымæй, 
æмæ мæ кæд дæ хæдзарæй нæ сурыс, уæд мæ ауадз, кæннæуæд мæ 
рынчыны баппардзынæн ме ’ккой æмæ цæугæ кæнын дæ хæдзарæй. 
Санет бамбæрста, уазæг кæй акæндзæн йæ фæнд æмæ æрсасти. 
90 

— О, æмæ цы зæгъдзысты адæм? 
— Цыфæнды зæгъæнт, мæ намысы раз сыгъдæг уыдзæн мæ цæсгом. 
— Цæй, нæ сæттыс æмæ дын цы кæнон. 
4 
Зад уыгæрдæны кæрæдзи фæдыл æруырдыг сты Дзанг æмæ Габо. 
Дзанг разæй, Габо та фæстейы. 
Цыма Дзангæн йæ цæнгты баст феуæгъд æмæ дæлæмæ йæ фы- 
дызнагмæ фæлæбуры, уыйау, сæхи ивазынц цæнгтæ. Цæвæг ных- 
ситт ласы æмæ йæ фæдыл базджын хосы уис фæлдæхтæй уадзы. 
Райсомы сатæг уддзæф, ног карст кæрдæджы тæф æмæ цæвæ- 
джы æхситт фæцагайдтой Дзанджы æнкъарæнтæ æмæ зæрдæйы 
ныззæлланг ласта, афтæ бирæ кæй уарзы, уыцы адæмон хъæбатыр 
Тылаттаты Чермены зарæджы мелоди. 
Цæмæн ын фæцагайдта уыцы зарæджы мелоди йе ’рхæндæг 
зæрдæ — нæ хаты. Æвæццæгæн, зарæджы цæуыл дзырдæуы, уый 
æгасæй дæр Дзангæн йæхи царды таурæгъ кæй у. Чермен Тылатта- 
ты уæздæттæй сæ иуы, Бестолы кæвдæсард, а дунейыл цæрынæн 
чи райгуырд æмæ йын йæ мыггаджы уæздæттæ зæххы хай кæмæн 
нæ радтой, уый лæгдыхæй растад æмæ тыхæй бакодта йæ хъæздыг 
мыггаджы зæххытæ. Фæлæ сау тыхтæ нæ ныббарстой сæ цагъар 
кæвдæсардæн æмæ йæ амардтой хинæй. 
Афтæ у Дзангæн дæр йæ уавæр. А дунейыл цæрынæн райгуырд 
уый дæр, фæлæ йыл йæ къах кæм æрæвæра, зæххæй йын ахæм хай 
нæ разынд. Царды æвирхъау тыхдымгæ йæ систа æмæ кæм аскъуый- 
дзæн йæ царды кæрон — Хуыцау йæ зонæг. Цы йæм æнхъæлмæ 
кæсы Цæгаты дæр? Æххуырсты цард. Цалынмæ цæра, æдзухæй 
дæр — дæлдзиныг. Æмæ кæдмæ æрвитдзæн искæй фосы скъæтты 
йæ царды бонтæ? Йæхиуыл ма хъæцид, фæлæ Агуындæйы куыд 
бакæна цæрынмæ искæй фосы скъæтмæ? Кæнæ йæ куыд скæна 
искæй фосы бынтæсæрфæг? Ноджы сын куы фæзына зæнæг — 
йæхиау уыдон дæр кæуинаг. Ныры хуызæн никуы батæхуды кодта 
адæммæ, уæртæ йæ фысымы уыгæрдæны фалейæ, хуссары, хæ- 
дзаргай, иунæджытæй, дыгæйттæй, æртыгæйттæй æмæ ноджы фыл- 
дæртæй зынынц æфцæджы цъæх фæрстыл. Хъæлдзæг сты. Куы 
иу, куы иннæ ранæй æрбайхъуысы сæ «Епп-опп!» Кæнæ мæнæ йæ 
фысым, нырма хæрз æвзонг лæппу, йæ цæвæджы æхситтæй йæ 
хатыд, дард кæмдæр кæй баззад. Æниу, мæгуыр, æвæрæз сты, сæ 
афæдзы царды фæрæзтæ, каркау, мургай тымбыл кæнынц. Фæлæ 
сæ цард, Дзанджы цардимæ абаргæйæ, уæддæр дзæнæт у. Ис сын 
сæхи хæдзæрттæ, сæхи зæххы гæппæлтæ, цыдæр ныфсытæ. Гъей- 
джиди, тæхуды афтæ дæхи уыгæрдæны дæ зæрдæйы фæндиаг хосы 
уис æрхæсс — уый фен дæхи цæстæй, стæй уыгæрдæны кæрон амæл. 
Уыцы уæззау сагъæстимæ уыгæрдæны кæронмæ куыд æрхæццæ 
ис, уый зонгæ дæр нæ бакодта. Фæстаг сæрфт ма ракодта кæрдæджы 
хæлттыл йæ цæвæг, стæй йæ уисы фæдыл араст и уыгæрдæны сæрмæ. 
91 

Йæ фысымы æрдæгхаст уисыл сыййæфта. Лæппуйæн, мæгуыр, 
уæззау æфсондзы бын, тæвд боны ифтыгъд галау, йæ лæнк-лæнк 
цыд. Цæвæг-иу уæззау хосы тъыфылимæ куы райста, уæд-иу йæ 
хиды ’ртæхтæ цъæх нымæт худы бынæй ныхыл, урс фæрдгуытау, 
хуры тынтæм ферттывтой. 
Дзанг бамбæрста йæ рæдыд, æгæр кæй авнæлдта уыгæрдæны, 
æвзонг, æвæлтæрд лæппу, фæстейæ баззайын йæ сæрмæ кæй нæ 
хаста æмæ йæхи удхарæй кæй^мардта. Афтæмæй цалдæр уисы куы 
æрхæсса — пайда дзы нал и. Йæ цуры æрлæууыд æмæ йын хионы 
хъæлæсæй загъта: 
— Æгæр стыр уис рахастай, мæ чысыл æфсымæр. Дæ цæвæг 
цыбырдæр ис. Гъе, афтæ! Кæс-ма, дæ хорзæхæй, æмбисонды хорз 
арæхсыс... 
Габо йæ цæсты зулæй хин каст фæкодта æмæ атындзыдта уыр- 
дыгмæ. 
Цыдæр æмбæхст æмæ йæм æнахуыр кæсы Габомæ йæ уазæг. 
Абон райсомæй цы сусæгдзинад федта, уæдæй фæстæмæ йын æнцой 
нал дæтты уыцы хабар. Цæмæн æмбæхсы, йемæ цы чызг ис, уый? 
Чи йын у? Æниу ын чифæнды фестæд... фæндагыл, гъе, æнахуыр 
адæмы æхсæнмæ сылгоймаг куыд рацыди ахæм дарæсы! Габо ахæм 
хабар никуыма федта. Уæдæ цæй мидæг ис йæ сусæгдзинад? Рай- 
сомæй нырмæ йæ сæр сæтты уыцы фарстæн дзуапп ссарыныл... 
Æниу цас сæрмæхæссинаг у нæлгоймагæн лæппуйы дарæсы сыл- 
гоймагимæ дард фæндагыл балцы цæуын. Уый тæппуддзинад у, 
нæлгоймаджы æдых, æгуыдзæгдзинадыл дзурæг. Кæд иу сылгой- 
маджы бахъахъхъæнынмæ йæ ныфс нæ хæссы, уæд ахæм дард 
фæнданыл куыд рабарста йæ гæрзтæ? Ахæмтыл æлгъ кæны Габо. 
Абон райсомæй хабар куы базыдта, уæдæй фæстæмæ йæ тæппуд 
уазæгмæ йæ сæр дзурынмæ дæр нæ хæссы. Сæхицæй куы рараст 
сты, уæдæй нырмæ дзы йæхи дард ласы, ахæмтимæ йæм дзурина- 
гæй ницы ис. Хъыг ын уыд, уазæг йемæ кæй рацыд, уый дæр. 
Ахæм тæппуд цы хъуамæ ныккæрда, цæвæг дуртыл фехалдзæн æмæ 
йæм Габо мæстæй мæлдзæн æндæр... Хосы фыццаг уис куы ’рхас- 
той, уæд дæр æй разæй барæй уымæн рауагъта, цæмæй йæ фæс- 
тейæ æрсура, уæртæ сæ сыхаг Аким куыд фæкæны, афтæ, йæ уд 
йæ зæвæттæй куыд агæпп ласа. 
Фæлæ Габо куыд хъуыды кодта, уазæг ахæм æнарæхст, æгуы- 
дзæг нæ разынд. Куыддæр уыгæрдæны сæрæй фæхицæн, афтæ йæ 
Габо иучысыл рауагъта, стæй йæ расырдта фæстейæ, æмæ йæхæ- 
дæг уыгæрдæны бæсты астæу, кæлæх галау, ныссагъди. Бæргæ ма 
йæ уд скъуыны, фæлæ, марадз зæгъ, уазæг, фæззыгон арсау, йæ 
цæвæджы разæй астыгъта æнæхъæн уыгæрдæны фарс. Габо йæхæ- 
дæг худинаджы бынаты баззад. Ноджы йæм уазæг йæ уисы кæро- 
нæй фæстæмæ куы раздæхт æмæ йыл куы бамæт кодта, уыцы ха- 
бар бынтон амардта лæппуйы. Æмæ йæ дзыхæй сыбыртт нал хауд. 
Æниу уазæг йæхæдæг дæр цыдæр мадзура разынд. Стæй мæсты, 
сагъæсгъуыз. Æмæ цыма йæ маст уыгæрдæнæй исы, уыйау ыл йæ 
92 

пырх калы. Габо фæхатыд: хатт уазæг кæй фæуадзы йæ куыст, йæ 
цæвæджы хъæдыл æрæнцой кæны, æмæ дæлæмæ, комы нарæджы 
’рдæм, дард кæдæмдæр æдзынæгæй кæй фæкæсы, цыма уырдыгæй 
искæй фæзындмæ æнхъæлмæ кæсы, уыйау. Кæдæм кæсы? Чи йын 
ис уым? Нæ, хъуамæ йæ бафæрса: Чи у? Уæд та — исты... фыдгæ- 
нæг, уæд хъуамæ зона йæ уазæджы. Сомбон азым уымæ дæр хау- 
дзæн: фыдгæнæгæн дæ хæдзары бынат радтай, зæгъгæ. 
Хур бæрзонд стылд арвы хъæбысы æмæ йæ тæвд тынтæ, къонайы 
артæй фесхъиуæг зынджы стъæлфæнтау, буар судзын райдыдтой. 
Цæсгом нал сур кæны, фæсонтæй дæр схъардта хид. Чысыл аулæ- 
фæм, зæгъгæ, уыгæрдæны кæрон сæ цæвджытæ зæххы æрсагътой. 
Дзанг ног карст уисыл уæлгоммæ æрфæлдæхт. Нымæтхуды счъи- 
лæй цæсгом æрæмбæрзта, хуры тынтæ йæ куыд нæ хъыгдарой, 
афтæ, æмæ бацъынд кодта йæ цæстытæ. Габо фадат агуры, уæдæй 
нырмæ йæ цы сусæгдзинад базонын фæнды, уымæй йæ уазæджы 
бафæрсын, фæлæ иуæй æфсæрмы кæны, аннæмæй та йæм йæ ныфс 
нæ хæссы. Уазæджы хынцфарст, уымæй дæр йæхицæй кæстæрæн, 
æгъдау нæ амоны. Æрæрджиау Дзанг йæ иу фарсыл æрзылд, йæ 
цонг йæ сæрмæ сбыцæу кодта æмæ афарста Габойы: 
— Цыдæр фарст дын дæ зæрдæ æвдæрзы, лæппу, æмæ йæ æргом 
зæгъын нæ уæндыс. 
Габо ахæм цæхгæр фарстмæ æнхъæлмæ нæ каст æмæ фæтыхст. 
— Цæмæн дæм афтæ кæсы? — йæхи нæ басаста. 
— Уынын, дæ цæстытæ мын дзурынц. Хорз уаид, æргомдæр куы 
уаиккам. Кæннæуæд нын нырма кæрдинаг бирæ ис æмæ афтæ ма- 
дзура куы уæм, уæд нын ницы бантысдзæн. Зæгъ мын æргом, дæ 
дызæрдыг цæуыл у? Чизоны, бамбарæм кæрæдзи. 
Лæппу исдуг арафт-бафт кодта, стæй Дзангмæ баздæхт: 
— Зæгъдзынæн. Æргом ныхас домыс... 
— О. Хъусын... 
— Хатыр, чизоны мыл не ’мбæлы ахæм хынцфарст, фæлæ мæ 
уазæг кæй дæ, уым мæ иу хъуыддаг гуырысхойы æппары... 
— Зонын, дæ гуырысхо цæуыл у. 
— Зоныс? — фæтыхст лæппу. 
— Зонын... 
Лæппу аныхъуырдта йе ’взаг. Ныхъхъус. 
— Гуырысхо мацæуыл кæн. Мæ ус у уый. 
— Дæ ус? — лæппуйы цæстытæ атымбылтæ сты. 
— О, ме ’фсин у. 
— Æмæ йыл уæд лæппуйы дарæс цæмæн ис? — ноджы сцыбæл 
лæппу. 
— Скъæфгæ йæ ракодтон. Фæндагыл та хатт дзырдхæссæг дæр 
фæзыны... Лæппуйы дарæсы та æдасдæр у... Баууæнд, мæ чысыл 
æфсымæр, тыхми нæ уыди. Чызджы фæндонæй æрцыди хъуыд- 
даг. Нæ йæ лæвæрдта йæ хъæздыг фыд, — бамбарын кодта Дзанг. 
Габо сагъæсты аныгъуылд, æрæджиау бафарста: 
— Æмæ дæхæдæг та кæцон дæ, дæ ном цы хуыйны? 
93 

— Мæ ном Дзанг хуыйны. Фæлæ дын цы зæгъон, æфсымæр, 
кæмæй дæн, гъе, кæцон — иунæг Хуыцау йæ зонæг. 
— Уæллæй, сагъæсты мæ æппарыс... 
— Дæ цымыдис дын хатын. Æнхъæлдæн, дæ ном Габо хуыйны? 
Æмæ дын цæмæй дæ гуырысхо фæсурон, уый тыххæй мæм байхъус. 
Æниу мæ царды таурæгъ конд нæ фæуыдзæн къуыри дæр, стæй нæ 
абон уымæ æвдæлгæ дæр нæ кæны. Нæ уыгæрдæн баззайдзæн æнæ- 
карст, фæлæ дын цыбырæй радзурдзынæн, чи дæн, гъе, кæцон дæн. 
Дзанг рабадт. Ног карст кæрдæджы хал систа, йæ дзыхы йæ 
бакодта, аууылдта йæ, стæй йæ ату кодта иуварс æмæ дард кæдæм- 
дæр йæ цæстытæ ныццавта, афтæмæй йæ царды уæззау хабæрттæ 
лæппуйæн фæдзырдта... 
— Гъе, уый та дын мæ хабæрттæ, мæ буц фысым. Фыццаг хатт 
Хуыцауы кувæндоны дæ зæрдæйы иууыл сусæгдæр æмæ æмбæхст- 
дæр зæгъинæгты æвæрæнтæ куыд скалай, афтæ сæ дæ разы скалдтон. 
Фехъуыстай сæ, бæллиццагæй дзы мисхалы бæрц ницы ис. Æмæ дæ 
курын, дуры хуылфмæ дæр сæ куыд никуы баулæфай. Нырма æвзонг 
лæппу дæ æмæ кæд дæ зонд скæрда, — тæрхонгæнæг дæхæдæг. 
Уæдæй нырмæ Габо æдзæмæй бадт æмæ æдзынæгæй хъуыста 
Дзанджы ныхæстæм. Йæ цæстыты раз сыстадысты уыцы уæззау 
æмæ тухиты фæндæгтæ æмæ сыл уый дæр йæ уазæгимæ рисгæ 
æмæ уыраугæ цадæггай хæтыди. Иæ уазæджы ныхæстæй бирæ 
цыдæртæ не ’рцахста нырма йе ’взонг, æвæлтæрд зонд. Фæлæ йæм 
бахъардта æмæ йæ сагъæсты ныппæрста Дзанджы таурæгъæн йæ 
сæйрагдæр: мæгуыр лæджы æвæрæз уавæр. Уыцы уавæр та йæхæ- 
дæг банкъардта йæхи бæрзæйыл æмæ йæ, æвæццæгæн, афтæ арф 
уымæн айста йæ зæрдæмæ. Габо дæр, йæ уазæгау, хæрз чысылæй 
баззад сидзæрæй. Æгæр мæгуыр, йæ фыды дæр нæ хъуыды кæны. 
Йæхи æмбарынхъом куы фæци, уæдæй нырмæ та царды зын, пъæз- 
зыйау, йе ’ккой бады. Чысылæй-иу сабитимæ куы фæхыл, æнаххо- 
сæй-иу æфхæрд куы ’рцыди, аннæ-иннæтау йæ сæрыл рахæцæг йæ 
мады йеддæмæ ничи уыд, кæнæ-иу куы бафæллад, куы фæтыхсти 
иунæгæй, зын куысты-иу æй бафæндыд, æххуысгæнæг йæ фарсмæ 
куы ’рбалæууид исчи æмæ йын йæ уæззау уаргъы æрдæг йæхимæ 
куы айсид. Ныр мæнæ фæзынд дардбæстаг бæлццон, æмæ йæм 
цалдæр хатты æфсымæры номæй æрбадзырдта. Æфсымæр та ныфс 
у, тыхст лæджы цыбыр къухтæм æмхасæн. Æмæ уымæй дæр ца- 
хæм! Йæ чысылæй фæстæмæ йæ сæнтты йæхицæн кæй нывонд код- 
та, ахæм æфсымæр. Зындзинæдтæн сæттын чи нæ бакуымдта, лæг- 
дыхæй йе знæгты ныхмæ чи æрлæууыд, æмæ йæ уарзон чызджы йе 
’нæуынон знæгтæй чи бахъахъхъæдта. Зымæгон бонты Цæргæсба- 
дæны арф мит куы ныууары, хъæуы цæрджыты куы батæры, цæ- 
гаттаг арсау, сæ хуыккæмттæм, уæд зæронд лæгтæ арæх фæбадынц 
иумæ. Цы нæ аргъау, цы нæ таурæгътæ фæкæнынц. Уæлдайдæр та 
мæгуыр лæджы фырт æмæ хъæздыг лæджы чызг сæ кæрæдзи куыд 
бауарзынц. Стыр зынты æмæ фæлтæрæнты бахауы мæгуыр лæджы 
фырт. Фæлæ фæстагмæ æхсар, зонд æмæ лæджыхъæдæй фæуæла- 
94 

хиз вæййы йе знæгтыл. Йæхицæн къайæн æрхæссы æлдары, гъе та 
паддзахы чызджы. Бирæ хæттыты фехъуыста Габо ахæм таурæгътæ. 
Ныр æм мæнæ таурæгътæй æцæг хъайтар рахызт. Æмæ фæсмон 
кæны лæппу, кæй йыл фæдызæрдыг, райсомæй нырмæ йæм афтæ 
зулцæстæй кæй касти. Ныр æм налдæр дисау кæсы, налдæр 
æнæгъдау ми, Дзанджы уарзон чызг лæппуйы дарæсы кæй ис. Уый 
æнæмæнг дæр афтæ хъуамæ уа, аргъæутты куыд у. Ноджы йын 
Дзанг йæ сусæг зæгъинæгтæ бæстон-бæрæгæй кæй фæдзырдта, кæй 
йыл баууæндыд, уыцы хабар та бынтон фæфæлдæхта лæппуйы 
зæрдæ. Баууæндыд æрмæстдæр ууыл, æндæр никæуыл. Уый та 
нысан кодта йæ уазæджы дарддæры царды хъысмæт уымæн дæр 
хъауджыдæр кæй нæуал у. Æмæ нырæй фæстæмæ уыцы царды 
хъысмæтæн уый дæр дзуаппдæттæг кæй уыдзæн. 
— Ныххатыр мын кæн, Дзанг, æз та дæу тыххæй цынæтæ хъуыды 
кодтон... Кæй мыл баууæндыдтæ — бузныг. Фæдзæхсын мæ нæ 
хъæуы, цы фехъуыстон дæ дзыхæй — амæлдзæни мемæ. Дæ чысыл 
æфсымæр мæ рахуыдтай, нæ мын уыди æфсымæр, уый бынаты мын 
уыдзынæ. Нæ дæ фæхудинаг кæндзынæн. Кæд дæ бахъæуа мæ сæр — 
айс æй, — хатыркурæгау Дзанджы фарсмæ æрбадти хæстæгдæр. 
— Бузныг, Габо, ды мын стыр лæггад, стыр æххуыс бакодтай, 
радтай мын дæ хæдзары бынат. Стæй мæ рынчын... Зон, кæдæм- 
фæнды мæ ма фæхæссæд мæ хъысмæт, кæмфæнды ма уон, дæу 
æмæ дæ мады лæггад дардзынæн мæ зæрдыл. Цæй, ныр уазал дон 
аназæм æмæ нæ куысты сæр æрлæууæм, æндæра дæ ныхасыл æгæр 
ныддардтон æмæ нын ницы бантыст. 
Цыдæр фæци Габойы фæллад. Уæнгтæ фæрогдæр сты, йæ тых 
дæр цыма фæдывæр. Цæвæг нырмæ, здыйау, уæз кодта, ныр хус 
лæдзæгау, скафыди йæ цæнгты бын æмæ йæ æхситт, фæндыры аив 
мелодийау, зæрдæйыл æхцонæй тади. 
Хур арвы астæумæ стылд, афтæ сæм фæзынди Санет дæр. Си- 
хор сын схаста. Ноджы — халамæрзæн, сагой. Дзанг æмæ Габойы 
куыстæй йæ зæрдæ барухс— О, Хуыцау дын бирæ цæрæнбонтæ 
ратта, ацы уазæг, æмæ дæ цæнгты тых æвидигæ уа, — раарфæ код- 
та Дзангæн. — Ацы уыгæрдæныл-иу мæ лæппуимæ цалдæр боны 
бахъуыдыстæм æмæ йæ ныр сымах иу сихормæ куы ныддастат. 
— Ехх, гыцци, куы фенис, куыд арæхсы кæрдынмæ. Мæ сæр 
лыгмæ дæттын, нæ хъæуы ахæм цæвæгджын нæма райгуырд, — 
Габо йæ уазæгæй æппæлыд йæ мадæн. 
— Йæ хурæй бафсæдæд йæ мад. Афтæ у, мæ лæппу, тыхст лæджы 
уæззау æргъомæй æххуысы фæдыл дæхимæ хъæмпыхал дæр куы 
райсай, уæддæр ын бæрæг фæрог кæны йæ уаргъ. Цæй, уæ къухтæ 
æрыхсут æмæ сихор бахæрут. Æниу цæвæгджынæн цы æмбæлы, 
ахæм сихор нæу, фæлæ уæддæр уæхи истæмæй фæсайут. — Санет 
зæххыл æрытыдта кæлмæрзæн æмæ йыл æрæвæрдта хæринæгтæ. — 
Дæ рынчынмæ дæр ма ’хсайæд дæ зæрдæ. Цыдæр кæрдæджытæ 
йыл сæвæрдта Берд, къæхты судзаг фæлæууыд æмæ бафынæй, 
мæгуырæг. 
95 

Дзанг æхцон улæфт скодта æмæ сихорыл æрбадти. 
Сихоры фæстæ Дзанг йæхи хъуыдыйы дæлбылы ’рдæм куы ацыд, 
уæд Санет ныллæг хъæлæсæй Габойæн дзуры: 
— Уыцы рынчын лæппу цыдæрхуызон йæхи дары. Нæ йæ дзау- 
мæттæ ласы, нæ йæ худ йæ сæрæй исы. Цыма сын адавынæй тæр- 
сы, гъе та мыл æууæндгæ нæ кæны... Цас ыл фæцархайдтон — ма- 
радз зæгъ, дзургæ дæр мæм не скодта, цыма ног чындз у æмæ 
уайсадгæ кæны. 
Габо йæ мидбылты бахудт. 
— Гыцци, уайсадгæ нæ — тæрсгæ дæ кæны. 
— Мæнæй? Не ’мбарын, цæмæн? 
— Уымæн æмæ... — ферхæцыд лæппу. — Цæй, йæхиадыл æй 
ныууадзæм. 
— Нæ, мæ лæппу, нæ. Цыдæр зоныс, æмæ мын æй нæ дзурыс. 
Кæд, мыййаг, йæ зæрдæмæ исты нæ цæуы, гъе мæ мæгуыр къуы- 
мыл не ’ввæрсы. Катæйттæ кæнын, бынат нал арын мæхицæн... 
Габо бамбæрста, йæ мад мæты кæй ныххауд æмæ йын æцæгдзи- 
над зæгъын кæй хъæуы. 
— Гыцци, хъус, æрмæст уый тыххæй иунæг сыбыртт дæр никæ- 
мæн. Дзангæн дзырд радтон. 
— Цавæр дзырд? Нæ дæ ’мбарын. 
— Нæ рынчын уазæг лæппу нæу. 
— Уæдæ цы у? 
— Сылгоймаг. Дзанджы ус. 
Санет æм джихæй бакаст. 
— Уый та куыд? 
— Афтæ... Кæрæдзи уарзтой. Чызджы фыд, хъæздыг лæг, нæ лæ- 
вæрдта йæ чызджы... Сæ дзырд баиу кодтой æмæ... Чызг лæппуйы 
дарæсы барæй ис... Цæмæй йыл мачи фæгуырысхо уа фæндагыл. 
Цæгатмæ дæр уымæн цæуынц. Æндæр мæ мацæмæйуал бафæрс, гыц- 
ци. Æрмæст дæ курын — цæмæй тагъддæр адзæбæх уа... Кæд ма рæс- 
тæгыл ахизиккой æфцæгыл æмæ искуы бынат ссариккой сæхицæн. 
— Гъы, уый дын, гъе! Æз та афтæ æнхъæлдтон — æввæрсгæ мыл 
нæ кæны, — бамæт кодта ус æмæ сыстад. 
5 
Дзанг æмæ Габо хос карст фесты. Мæкъуылтæ самадтой æмæ сæ 
галтыл скъæты цурмæ æрæфтауц кодтой. 
— Еныр дæм, ме ’фсымæр, мæ зæрдæ нал æхсайдзæн, — фæстаг 
хосы тъыфыл цъынайы сæр хъилы алыварс æрнæмгæйæ загъта 
Дзанг. — Холлаг дæм фаг ис, азымæджы тас нал у дæ фосæн. 
— Иудзырдæй, ды куынæ уыдаис, уæд нæ мæкъуылтæ æфцæгыл 
баззадаиккой, — æнæкæрон бузныг уыд лæппу уазæгæй. 
Дзанг хосы цъынайы сæрæй æргæпп ласта, йæ ныхы хид асæрф- 
та æмæ æрбадти дурыл. Габо дæр йæ уазæджы фарсмæ фæлладæй 
йæхи æруагъта. 
96 

— Фыдæбонæй дæ амардтам, — хатыркурæгау бакодта лæппу. 
— Фыдæбон та цы хоныс, еныры хуызæн æхцондзинад мæ куыс- 
тæй никуыма райстон, бауырнæд дæ. Ныр мын афон у, не ’фсин 
дæр йæ къахыл слæууыд. Цæуын хъæуы райсом. 
Габо ницы загъта. Ныхъхъус. Æрæджиау афтæ: 
— Зын мын уыдзæн æнæ дæу. Стæй гыццийæн... 
— Æз дæр дыл сахуыр дæн, Габо. Раст зæгъгæйæ, мæнæн дæр 
нæ æфсымæр ис, нæ хо. Сæ ад сын дæу æмæ дæ мадæй базыдтон. 
Никуы мæ ферох уыдзыстут. Æниу, нæ зонын, куыд уыдзæн мæ 
сомбон, фæлæ ма, чизоны, искуы Цæгаты фембæлæм... Ды уым 
ныр арæх уыдзынæ хорхæссынмæ. 
— Æнæмæнгдæр фембæлдзыстæм. 
Хур аныгуылд, изæрыгон сатæг уддзæф цыдæр æхцои уыд куыст- 
вæллад уæнгтæн, æмæ сæ уый тыххæй хæдзармæ сæ къах нæ хаста. 
Иуафон Санæгаты мыггаджы хистæр Берд йæ лæдзæджы 
æнцæйтты æрбалæууыд сæ уæлхъус. Дзанг æмæ Габо фестадысты. 
— Бадут, бадут, мæ хуртæ, фæллад стут, — батыхст зæронд лæг, 
стæй цъынатыл йæ цæст æрхаста æмæ Дзангмæ баздæхт. — Хуыцау 
дын балæггад кæнæд, сидзæр лæппуйæн йæ арм чи фæрог кодта. Цæй, 
цыдæр адджын ныхæстæ кодтат æмæ уæ нæ хъыгдарын. Дæумæ æрба- 
уадтæн, Габо, мæ лæппу. Райсом, зæгъын, уæлæ уыцы уыгæрдæн куы 
ракæрдиккат... Адæм холлаг æфснайд фесты, мæнæн та мæ уыгæрдæ- 
нæй хал карст нæма ис. Арвыл æууæнк нæй... Стæй æгæр фæкæрдип- 
пæрд, сæфы, æмæ, зæгъын, сом зиу ракæнон. Æниу нæ хъæубæсты 
цæвæгджынтæй йæхи куыстæй уадиссаг никæйма æрæвдæлд... Чидæртæ 
мын сразы. Бæргæ сæ æфсæрмы кæнын, алчи йæхæдæг тыхсы... 
— Хорз, дада, хорз... мæнæ мæ уазæджы райсом афæндараст 
кæндзынæн æмæ... — разыйæ загъта Габо зæронд лæгæн. 
— Æмæ дæ уазæг цæугæ кæны? Сдзæбæх и йæ рынчын? — афар- 
ста зæронд лæг. 
— Сдзæбæх, — дзуапп радта Габо. 
— Æгайтма, нæ зæрдæ йыл рысти. Хуыцау æй нырæй фæстæмæ 
æнæнизæй уадзæд. 
— Бузныг, мæ фыды хай, — раарфæ кодта Дзанг. 
Дзанг бамбæрста, зæронд лæгæн куыд зын у искæй йæхи куыс- 
тæй фæиппæрд кæнын. Кæй зæгъын æй хъæуы, бирæтæ сæ куыст 
ныууадздзысты æмæ зæрондæн рацæудзысты зиуы. Æмæ уæд Дзанг 
та? Ацы хъæумæ куы ’рхаудта. уæдæй нырмæ йын цалдæр хатты 
батыхст йæ рынчыныл Берд. Йæ зæронд ус ма йæм рынчынфæр- 
сæг дзаджджын уæливыхтимæ дæр æрбацыд. Ныр куыд ныууадза 
æнæхицау зæронд лæджы йæ тыхсты. Нæ, иу бон æм фæкæсын 
хъæуы. Æрæджиау загъта: 
— Райсом дæм æз дæр фæкæсдзынæн, мæ фыды хай. 
— Нæ, мæ хур, нæ. Ды иуæй — уазæг, аннæмæй та — фæндагыл 
лæуд... Мæнæ ацы сидзæрæн кæй баххуыс кодтай, уымæй дæр бузныг. 
— Цæй, уыцы иу бон раздæр куы ныххæццæ уон, уæд бæстæ 
ацæгъддзынæн? Стæй мæ размæ дугътæ куы нæ уадздзысты... 
7 Гаглойты Владимир 
97 

— Хуыцау дын бирæ цæрæнбонтæ раттæд, — йæ зæрдæ барухс 
зæрондæн, — бахатыр кæнут, æз ма искæмæнты зæгъон... 
Дыккаг бон райсомæй Цæргæсбадæны цæвæгджынтимæ, стыр 
Хуссар кæй хуыдтой, уыцы æфцæджы фарсыл Берды уыгæрдæны 
кæрæдзийы фæдыл æррæхыс сты. Хъæубæстæй сæ фылдæрæн сæхи 
уыгæрдæнтæ карст кæй нæма фесты, уый тыххæй Берды зиуы иууыл 
хайад нæ истой. Æниу зиумæ чи рацыд, уыдонæн дæр Берды уыгæр- 
дæн иу боны куысты йеддæмæ нæ уыди. 
Хорз æмæ рæсугъд æгъдау у зиу. Æвæрæз лæгæн йæ тыхсты йæ 
уæлхъус æрбалæуу æмæ йын лæвар йæ куыстытæ абæстон кæн — 
рагæй дæр Ирыстоны кад æмæ намысы хъуыддагыл нымад у. Хъæл- 
дзæг æмæ фенддаг вæййынц зиуы бонтæ. Зиуы фæсивæд ерысæй 
февдисынц сæ тых, сæ арæхстдзинад. Чи тагъддæр, фылдæр æмæ 
бæстондæр куыст бакæндзæн, зæгъгæ, уый сæрыл фзебыцæу вæй- 
йынц ерыс куысты æмæ чи рамбулы, уымæн хистæртæй вæййы 
сæрмагонд лæвар, кусарты сгуы æмæ нуазæн. Стыр амондджын 
вæййы, уыцы лæвары аккаг чи разыны, уый. 
Æмæ та мæнæ ныр дæр фæбыцæу сты разагъды цæвæгджынтæ 
зад уыгæрдæны. Кæрæдзийæн разыйы бар нæ дæттынц. Сæ иу чы- 
сыл куы раразæй вæййы — иннæ йæ фæстейæ æрсуры. Къахдзæф 
дæр фæстейæ аззайæн нæй, дæ фæстæ чи кæрды, уый дæ иувæрсты 
æрхиздзæн, дæ уис дын байсдзæн. Æмæ æгады æмбылд йæ сæрмæ 
ничи хæссы, уымæй дæр фæстейæ хос ссивынц æвзонг чындзытæ. 
Цыма ис уымæй æгаддæр — зиуы хъæлдзæг, цыргъæвзаг чызджыты 
раз фæхудинаг у. Сæ цыргъ æвзæгтыл дæ сисдзысты... 
Габойы тынг фæндыд, Дзанг цæвæгджынтæн кæнæ сæ разæй, кæнæ 
та сæ фæстæ куы æрлæууыдаид. Зиуы хистæрты кады лæвар уый 
куы райсид. Загъта йын, фæлæ уый не сразы... Æмбæрста Дзанг, ис- 
кæй хъæуы æнæзонгæ фæсивæды ’хсæн зиуы разæй фæуын искæмæн 
хъыг куы уа. Æмæ цы уавæры уыд, уым æй нæ фæндыд иу боны 
номыл искæй зæрдæйы хъыджы бацæуын. Стæй уый нæдæр йæхи- 
цæн кад агуры, нæдæр ном. Мæнæ ма абон, стæй сом ам нал уыдзæн 
æмæ ма ацы хъæумæ искуы æрхауа, —иунæг Хуыцау йæ зонæг. 
Æниу Дзанг афтæ дзæгъæлы хъуыды кодта. Габо цалдæр хатты 
æппæлыд, йæ уазæг цæвæгæй кæрдын тынг кæй арæхсы, æмæ йын 
сæ хъæуы æмбал кæй нæ ис. Æмæ ныр хуыздæр цæвæгджынты 
фæндыд Габойы уазæгимæ сæ хъару бавзарын. Фæлæ Дзанг семæ 
ерысы бацæуыныл нæ архайы. 
Зиумæ рацыдысты зæрæдтæ дæр. Зиугуыст бæрæгбон вæййы 
хæхбæсты. Æмæ хæдзæртты сæ къæрит кæрцыты хурмæ сæ зæ- 
ронд стджытæ тавыны бæсты сын сæ рагбонты тæлтæг æмæ тæху- 
диаджы бонтæ æрымысын — æхцон æмæ удæнцой сты. Йæ бон ма 
сæ кæмæн у, уыдон иу ран нæ бадынц, чи мæхъитæ кæны, чи ис- 
кæй цæвæг рацæгъды, чи та сылгоймæгтæй искæмæн йæ халамæр- 
зæны дæндæгтæ афидар кæны. Иннæтæ къуылдымыл бадынц æмæ, 
цæвæгджынтæм тæхудиаджы каст кæнгæйæ, мысынц, сæ рагбонты 
цы зиуы бæрæгбонты фесты, уыцы хабæрттæ. 
98 

Зæрæдтимæ ис, абон фæсивæд зиуы кæмæн рацыдысты, уыцы 
сæдæаздзыд Санæгаты Берд дæр. Райгонд у Берд, йæ хъæубæстæ 
йын йæ куыстагыл куыд хæлæфæй архайынц. Æмæ йæ мынæг цъæх 
цæстытæ урс-урсид куырис æрфгуыты бын цинæй худынц. Иууыл 
бузныг та Габойы уазæг Дзангæй у. Йе ’фсымæры лæппуйы лæппу 
Габойы куыстытæ абæстон кодта æмæ ныр та Бердæн æххуыс кæны. 
Æмæ канд Берд нæ, зиуы чи ис, се ’ппæт дæр бузныг сты Габойы 
уазæгæй. 
Хъæлдзæг уыд Дзанг йæхæдæг дæр. Йæ царды фыццаг хатт 
бахауд ахæм куыстуарзон, æнæхин, цæхæрцæст фæсивæды 
æхсæнмæ. Æмæ куыд тæхуды кодта, афтæ æнæмæтæй йæ зæрдæйы 
цин æмæ йæ цæнгты хъаруйæн бар чи радта, кæмæндæр æхцондзи- 
над чи арæзта, уыдонмæ. Уыцы бон йæ царды фыццаг хатт йæхи 
банкъардта амондджынæй. Æмæ бæллыд, куынæ фæуид уыцы бон. 
Афтæ йæм каст, цыма зæххыл нал ис налдæр æлдар, налдæр тас, 
æбардзинад, тыхтона. Адæм баиу сты, иу хъæрмуд бинонтау, æмæ 
сæ цин, сæ хъæлдзæг ныхас æмæ сæ куысты æхцондзинады бын 
ныххуыдуг и маст æмæ фыдæбон. 
Фæлæ фæуыдзæн ацы бон, райсом райхъал уыдзæн Дзанг æмæ 
æппæт, цыдæриддæр ын йæ удæн абон удæнцой æрхаста — æрбата- 
ры уыдзысты æмæ ма йын, йæ рагбонтау, мысынæн баззайдзысты 
æрмæстдæр. 
Цæуы райсом... Æниу цæмæй зыдта Дзанг, уыцы бон кæй æрцæу- 
дзæн ахæм хабар, йæ фæндтæ йын чи схæццæ кæндзæн æмæ йæ 
сагъæсты æбæрæг фæндаджы къуыбылой Цæргæсбадæны кæй ас- 
къуыйдзæн... 
Изæрырдæм, хур аныгуылынмæ бирæ нал хъуыд, цæвæгджынтæ 
уыгæрдæны рахастой сæ фæстаг хосы уистæ, ссивджытæ æмвæтæ- 
нæгæй ссивгæ рацыдысты дæлбыл мæкъуылты ’рдæм, афтæ хъæ- 
уæй тæргæ бæхæй фæдисон схæццæ æмæ сæм уæлбæхæй ныхъ- 
хъæр ласта: 
— Фæд-и-ис! Цы фестут, нæ хъæубæсты фысты нын къæрныхтæ 
фæтæрынц! 
Адæм æрвдзæфау фесты... 
Фæдисон фехъусын кодта: абон сихорафон фыстæ дæлвæзы 
лæнчы куы æрривæд сты æмæ сæхæдæг та кæндысты губаччыты 
’хсæн сæ фæллад куы уагътой, раст сæм уыцафон æртæ лæджы 
фæзынди. Сæ сæртæ — басылыхъхъыты тыхт. Чысыл лæппутæм 
куыд æрбахъуызыдысты æмæ сæм хæцæнгæрзтæ куыд ныддардтой 
— нæ сæ базыдтой. Æрцахстой сæ, сæ къухтæ сын сбастой, сæ дзыхты 
сын къæрмæджытæ ныннадтой æмæ сæ лæнчы хъамылты ’хсæнмæ 
ныттылдтой. Дзугты чердæм аскъæрдтой, ничи сæ федта. Лæппутæ 
бирæ рæстæджы фæхъизæмар кодтой, стæй дзы иуæн дуры цыр- 
гъыл йæ къухты баст алыг кæнын бантыст. Суагъта иннæты дæр. 
Лæппу-фæсивæд фæдисоны ныхæстæм кæронмæ нал байхъуыс- 
той, æмæ уыцыиу цыдæй рафсæрстой хъæумæ. 
Хъæууынгтæ змæлæг фестадысты. Сылгоймæгты æрдиаг, куый- 
99 

ты рæйын æмæ фæдисонты хъæлæба баиу сты æмæ афтæ зынди, 
цыма хъæумæ балбирæгътæ балæбурдтой. 
Хъæу фæдис фестад... 
Фæдисонтимæ æрхæццæ сты Дзанг æмæ Габо дæр. Æуыцы иу 
цыдæй смидæг сты хæдзары æмæ сæхи ныццавтой хæцæнгæрзтыл. 
Агуындæ ницыма зыдта хъуыддагæн, æмæ Дзанджы къухы хæцæн- 
гарз куы ауыдта, уæд афæлурс йæ цæгом æмæ иу цъæхахст фæласта: 
— Мæ арт бауазал, цы хабар у?! Базыдтой нæ? Исчи фæзынд? 
Кæм?.. 
— Тæрсгæ ма кæн, махæн ницы тас у, фæлæ хъæубæсты дзугты 
фæтæрынц абырджытæ. Сæ фæдыл акæсын хъæуы, — æрсабыр 
кодта усы. 
— Дзанг, уæд та ды куы лæууис, фаг стæм нæхæдæг. — Агуын- 
дæйы цæсгомыл æвирхъау тас фенгæйæ, чъызгæйæ бакодта Габо. 
Дзанг лæппумæ йе уæхсджы сæрты æхсгæ каст фæкодта æмæ: — 
«Рæвдздæр! Фæстиатгæнæн нал и», — дзуаппы бæсты йæ ныхас, 
бардзырдау, лæппуйыл ныххуырста, йæхæдæг ма Агуындæйæн: 
«Тагъд фездæхдзынæн» — къæсæргæронæй æрбадзырдта æмæ уадид 
кæрты февзæрд. 
Раст уыцы афон Санет уыгæрдæнæй æрхæццæ æмæ тæккæ кæр- 
ты дуары ахизæны хæрхæмбæлд фæци Дзанг æмæ Габойыл. 
— Ды та кæдæм? — æнахуыр фарст акодта Дзанджы. 
— Фæдисы! 
— Агуындæ... — Санет кæронмæ нал загъта йæ ныхас. 
— Уый та куыд, Санет? Адæм фæдисмæ, æз та мæ усы къабайы 
бын æмбæхсынмæ? Мæ худинаг фæндырты цæгъдинаг куы кæны... 
— О, фæлæ... Кæйдæр фос... Ды та фæндагыл лæуд дæ райсом... 
— Кæд мын æвгъау кодтай, мæ буц фысым, дæ цæхх æмæ дæ 
хойраг — загътаис æй раздæр... стæй кæйдæр фос не сты — мæ 
фысымы, хос цы фосæн карстон... стæй йæ хъæубæсты... 
— Ауадз æй, Санет. Йе ’гъдау ын зонын — нæ ныллæудзæн, — 
тыргъæй æрыхъуыст Агуындæйы хъæлæс. 
— Цæй, кæд афтæ у, уæд... — басаст Санет. — Æрмæст-иу хъахъ- 
хъæнут уæхи. Лæгтыдзуар уæ фыдбылызæй хизæд. 
Дзанг æмæ Габо нал фехъуыстой Санеты ныхæстæ, уадид бы- 
руйы æддейы фесты. 
Фæдисонтæ æфцæгæй фæфалейæ сты. Сæ ных цæхгæрмæ са- 
рæзтой Хæлиу коммæ. Уым комы фаллаг фарсмæ цæугæдоны сæр- 
ты фосæн уыд æрмæстдæр иунæг ахизæн. Рухсæй бахæццæ сты 
уыцы ранмæ. Фосы фæд цæугæдоны ацырдыгæй фарс разынд, фæлæ 
фаллаг фарс фесæфт. 
Чердæм? Сагъæсты ныххаудтой. Цалынмæ, чердæм цæуой, ууыл 
уынаффæ кодтой, уæдмæ æрталынг. Талынджы та тæссаг уыд 
æххæл-мыххæл фæндæгтыл. Æхсæв уым баззадысты. Кæмæдæр 
сæ æртхос разынд, арт скодтой; Райсом бон нæма ’рбацъæх, афтæ 
фестадысты, æртæ къордыл фæдих сты, æмæ зæрдæ чердæмыты 
’хсайдта — æртæрдæм фæпырх сты. 
100 

6 
Дзанг, йе ’мбæлттæ Габо æмæ Дзабегимæ, аходæнафонмæ 
æфцæгмæ схæццæ. Æфцæджы сæрæй куы ракаст, уæд фæгуырыс- 
хо. Æфцæджы фæрстæ йæм æгæр лæгъз фæкастысты, комæй кæцы- 
фæнды ранæй скæс — æфцæджы фарс, армытъæпæнау, зыны, стæй 
æмхæрд, фосæн райсомæй сихормæйы цыд. Хуыснæджытæ боны- 
гон ууылты фос атæрын сæ ныфс нæ бахастаиккой. Æхсæвыгон та 
фыс куырм у, йæ бынатæй не ’ггуырсы. Ноджы æфцæгыл хызтысты 
кæйдæр фосы дзугтæ. Фарстой фыййæутты — ницы федтой. 
Дзанг хъуыдыты ныдздзæгъæл. Æнæнхъæлæджы цæмæн æрбай- 
сæфт фосы фæд Хæлиу комы цæугæдоны ардыккаг фарс? Ау, æмæ 
цымæ фæд ацырдæм рахызтаид? Æмæ кæд нæ рахызт, уæд та чер- 
дæм? Ис ма иу фæндаг. Дон-дон, кæнæ уæлæмæ доны сæры ’рдæм, 
кæнæ та дæлæмæ донвæдыл. Доны ныхы ’рдæм фыстæн аскъæрæн 
нæй. Æгæр тагъд æмæ цæваг сты йæ уылæнтæ. Фыстæн сæ бон нæ 
бауыдаид... Æвæццæгæн, донвæдыл дæлæмæ... 
— Лæппутæ, мæ зæрдæ мæм дзуры, цыма фос æндæр рæтты 
атардæуыд, — йæ гуырысхо фергом кодта Дзанг. 
— Ома, чердæм? — дызæрдыгæй йæ афарста Габо. 
— Донвæдыл дæлæмæ. Чизоны, рæдийын, фæлæ нын ацы фæн- 
дагыл уæддæр цæугæйæ нал у. Æмæ бабæлвырд хъæуы мæ гуы- 
рысхо. Фæстæмæ — мæ фæдыл!.. 
Æрыздæхтысты коммæ. Фысты фæд кæм фесæфт, уырдыгæй 
донвæдыл иудзæвгар куы æруадысты, уæд уым фæз ахаста, дон 
дæрдтыл фæпырх æмæ фадхъулты онг стæнæг. Ацырдыгæй фарс 
зæрдæхсайгæ ницы разынд. Ахызтысты иннæ фарсмæ. Æрысгæр- 
стой донбылтæ. Дзабег иу ран фæлæууыд, æргуыбыр кодта зæхмæ 
æмæ æнахуыр каст скодта Дзангмæ. 
— Мæнæ-ма, фысы къæхты фæд... 
Æрысгæрстой. Ноджы ахæм фæдтæ — цалдæр. 
— Уынут, цæмæн æрбайсæфт фæд? Дониæдыл сæ рауагътой, 
стæй сæ ацы тæнæг ран рахизын кодтой. Дарддæр сын нал уыди 
скъæрæн, кæсут, дæлæ æхсæрдзæн... фæтарстысты. 
— Тæвд сайд нæ куыд фæкодтой, æнаккæгтæ! — фырмæстæй 
туджы разылд Габойы цæсгом. 
— Уæдæ куыд? — Дзабег фæрсæджы каст бакодта Дзангмæ. — 
Иниæтæм дæр куы фæхабар кæниккам. 
— Байрæджы... Цалынмæ уыдонмæ хабар кæнæм, уæдмæ хуыс- 
нæджытæн сæ фæд фесæфдзæн бынтондæр. Фæлæ сæ æвæстиатæй 
асурæм нæхæдæг. 
...Дыууæ боны фæрахау-бахау кодтой æдзæрæг кæмтты, хаттæй 
хатт сæм афтæ каст, ныртæккæ сыл фæуыдзысты хæрхæмбæлд. 
Фæлæ та-иу фæд æнæнхъæлæджы æрбайсæфт. Цалынмæ-иу æй 
ногæй ссардтой — сæ сæртæ-иу разылдысты. Хуыснæджытæ — 
фæлтæрд, арæхстджын. Æртыккаг бон æхсæв тæрккъæвда ныууа- 
рыд, ныххафта кæмттæ, æфцджытæ æмæ фосы фæд бынтондæр 
101 

фесæфт. Се уонг амард. Хъыпп-сыпп нал хауд сæ дзыхæй. Уæлдай 
мæсты уыд Дзанг, фæлтæрд, арæхстджын фыййау — фосы фæд 
авгыл дæр чи ардта, уый æртæ боны, чысыл сабийау куыд фæра- 
сай-басай кодтой æмæ йæ ныр куыд фæуагътой хæлиудзыхæй! 
Йæхицæн æй нæ барста. 
Æхсæв, къæвдайы, æфцæджы дæлбазыр иу байбынгонды сбон 
кодтой. Райсом, кæд сæ æппын ныфс никæйуал уыд, уæддæр ма, 
хъеллæуттæгæнгæ, æфцæджы рагъмæ схызтысты. 
Мигътæ сыстадысты. Хуры тын хохы тигъæй æфцæгыл сныдзæвд. 
Чысыл сæ улæфт суагътой. Иуафон Дзанг фæкомкоммæ арвмæ. 
Сау сынтытæ чысыл фалдæр арвы хъæбысы зилахар систой. Сæхи 
ныллæг æруадзынц зæхмæ, кæндысты ’хсæн айсæфынц æмæ та 
фæстæмæ сæхи арвмæ сисынц. Цыдæр знæт цъæхахст кæнынц. 
Дзанг бафиппайдта — уыдонæй кæй тæрсынц. 
— Габо, абæрæг-ма кæн, цæуыл знæт сты уыцы сынтытæ. 
Габо ауад. Сынтытæ арвыл кæм зилахар кодтой, уырдæм æххæст 
нæма бахæццæ, афтæ кæндысты æхсæнæй стахтысты ноджыдæр цал- 
дæр сынты. Чысыл фæстæдæр æрбайхъуыст лæппуйы фæдисы хъæр: 
— Дзанг, ардæм тагъддæр! 
Уадид йæ уæлхъус февзæрдысты. 
— Æркæсут-ма, фысы тъæнгтæ! 
Æрысгæрстой... Чысыл уæлдæр — арты бынат, йæ алывæрсты, 
кæндысты, æрдæг æхсыд хом стджытæ, фысы сæр. Фалдæр — фосы 
ривæддон, фысы бæркъатæ. Дзанг æсгæрста арты бынат. Фæнык уазал, 
хуылыдз. Бæрæг уыд, дысоны къæвда йæ кæй ныххуыссын кодта. 
— Æнæмæнгдæр дысон ам чидæртæ уыд фосимæ. Дард нæ уы- 
дзысты. Чизоны, исты федтой, — дуры сæрмæ схызт æмæ афæлгæ- 
сыд фæйнæрдæм. Цыдæр зонгæ бынат æм фæкаст: æфцæджы гæ- 
мæх ссывдтытæ, амыты-уымыты дурты рæдзæгъдтæ, æмæ зæронд 
лæджы иугай дæндæгтау, æфцæджы рагъыл хæрдмæ къуыпдарæг 
айнæджы ихсыд цъуппытæ. Акаст комы ’рдæм дæр, æмæ æнæн- 
хъæлæджы æрымысыд дыууæ къуырийы размæ Агуындæимæ æхсæ- 
виуат цы хъæуы кодтой, стæй йæ райсом ауылты кæй рахызтысты. 
Æрымысыд, Тъехты æртæ æфсымæры хистæр Дадойы ныхæстæ, 
Цæлойты хуыснæджытæ фос куыд давынц æмæ сæ кæмдæр цъи- 
тийы скъуыды куыд ныккалынц. Уадид йæ зæрдæ ныссæххæтт 
ласта. 
— Лæппутæ, æнхъæлдæн, нæ къæрныхты ссардтам. Дард нæма 
ацыдаиккой. Тагъддæр ут мæ фæдыл. 
Фосы къахвæдыл суадысты. Къахвæд сæ скодта æфцæджы ра- 
гъыл уæлæмæ, къæдзæхты ’рдæм. 
Аходæнафонæй ахызт, афтæ схæццæ сты æфцæджы цъупмæ. 
Æфцæджы цæгатварс дардыл, бæхы саргъау, лæнк ахаста. Уæлейæ 
уырдыгмæ куы æркастысты, уæд суыдтой фосы дзуг. Æвæццæгæн, 
фыстæ уал боны æххормаг æмæ кæмтты цъассыты ратæр-батæрæй 
ныфæлладысты æмæ ныккалдысты зæххыл. Хуыснæджытæ дæр 
сæ фарсмæ фæлдæхтæй/лæууыдысты. Ныр сын тас ницæмæйуал у, 
102 

сæ зæрдæ фæдардтой æмæ сæ фæллад уæнгтæн парахатæй улæфы- 
ны фадат радтой. 
Адæнгæл, атыппыр и Дзанджы маст. Йæ зæрдыл æрбалæууы- 
дысты Тъехты æфсымæртæ. Се ’вæрæз цардæй раууатмæ чи æрцыд, 
уыцы æмбисонды зæрдæхæлар æфсымæрты мыггагскъуыд куыд 
скодтой. Æрымысыд, кæстæр æфсымæры усы æвирхъау мæлæт 
Дзæгъæл комы. Йæ хъусты ныззæлланг кодтой Дадойы ныхæстæ, 
æгас хъæубæсты раууатмæ куыд æртардтой. Æмæ дæлæ, гъе, уыцы 
æлгъаг хуыснæджытæ, адæймаджы миниуджытæй кæмæ ницыуал 
ис æмæ сæ риуты сырды зæрдæтæ чи нывæрдта. Æвирхъаудзинад 
æм фæкаст, нырма дыууæ къуырийы йеддæмæ нæ рацыд се ’фсы- 
мæрты мæрдтыл, фесæфтой се ’гъдау æмæ се ’фсарм æмæ та сæ сау 
зæрдæты ницæйаг мондæгты фæдыл давынмæ рацыдысты. Цы ма 
уа уымæй æвирхъаудæр! Нæ, ахæмтæ зæххыл ма хъуамæ цæрой, 
адæмы æнамонддзинадæн сты. Куы сæ фервæзой — сулæфдзысты 
адæм. 
Фæлæ Дзанг зыдта, лæгæй-лæгмæ ахæм тыхджын сырдтæй фосы 
дзуг байсын тæссаг кæй у. Йе ’мбæлттæ Дзабег æмæ Габо нырма — 
æвзонг, æвæлтæрд лæппутæ. Тых хуыснæджыты æрдыгæй фарс 
ис. Зонд æмæ хинæй сархайын хъæуы. 
Æхсты бæрцмæ сæм бахъуызæн ис дæлæты æрмæстдæр, дæлæ 
лæнчы ссывды бæрæг астæу цы æрх ис, ууылты. Фæлæ уый дæр 
удуæлдай æмæ æгæр ныфсхаст ми у. Иуы дзы куы фехса, дыккаг 
æхсты бон æй нал фæуыдзæни, афтæмæй йын йæхи агæрах кæн- 
дзысты. Лæппуйы йемæ акæна, куы фæтæрсой, ахæм бирæгътæ сæ 
акъæмс кæндзысты. Æмæ ныффæнд кодта хин фæнд. Лæппутæн 
бамбарын кодта хъуыддаг. Кæрæдзимæ сæ дæрддзæф рæтты æфцæ- 
джы тигъыл æрæмбæхсын кодта, йæхæдæг дæлбылмæ йæхи айста. 
Сæ бынæттæй не змæлыдысты хуыснæджытæ. Уал боны сæ фæд 
арæхстджынæй æмбæхсгæ фæцыдысты. Тас сын нал у, сæ зæрдæ 
ницæмæ æхсайы. Бынтондæр сæ бауырныдта, цæугæдоны сæ фæд 
кæй фесæфт. Фæдисонтæ рæдыд фæндагыл кæй афардæг сты. Кæд 
æрæджиау сæ хинфæнд раргом уа, уæддæр фæдæн ссарæн нал ис. 
Дысоны тæрккъæвда йæ ныхсадта. Ныр æнæмæтæй улæфынц æмæ та 
сæ райсом фыдракæндыл сæ зæрдæйы ног фæндгæ нывæндынц. Мæнæ 
чысыл сæ фæллад суадздзысты. Уæртæ уыцы къæдзæхы фæстæ, сæ 
давæггаг фосы кæм бафснайынц, уыцы ихын къæбиц. Фос изæрмæ 
уым æргæвст æмæ цьититы хуылфы æфснайд фæуыдзысты. Æмæ 
изæрдалынгтæм сæхимæ ныффардæг уыдзысты. Ахсæв сæм уым 
æнхъæлмæ кæсынц сæ давæггаг амæттæгтæй нард физонджытæ, карз 
арахъхъ æмæ уал боны фыдæбоны фæстæ сæ сылгоймæгты адджын 
рæвдыд. Æниу ныры хуызæн тас никуыма бавзæрстой. 
Раздæр-иу, се ’фсымæртæ ма удæгас куы уыдысты, уæд-иу сæ 
иу разæй цыд, æртæйæ фæстейы æмæ-иу давæггаг фосы чи тардта, 
уыцы æфсымæрты хъахъхъæдтой фæдисонтæй разæй дæр æмæ 
фæстейы дæр. Кæд-иу сæ фæдисонтæ æрбаййæфтой, уæд-иу фæс- 
тейы чи уыд, уыдон-иу сæ æрурæдтой. Уæдмæ-иу иннæтæн сæ фæд 
103 

бамбæхсын бантыст. Фæлæ сын ныр уый гæнæн нæ уыди æмæ сæ 
кæд ничи расырдта, уæддæр ныры хуызæн тас никуы бавзæрстой. 
Фæлæ куыд хæстæгдæр кодтой бынатмæ, афтæ сæ тас ферох. Æниу 
æрæджы Урстуалты цы диссаджы бæхтæ федтой, уыдон давынмæ 
рацыдысты. Фæлæ Цæргæсбадæны æдых саби-фыййæуттыл куы 
амбæлдысты, уæд сыл сæ пырх акалдтой. Афæдзваг сын уыдзæн 
ацы фосы дзуг. Иу- дыууæ боны аулæфдзысты æмæ Урстуалты 
бæхтæ кæсæджы ’рдæм ныффардæг кæндзысты. 
Хур æрæндæвта лæнкмæ. Цалдæр боны фæллад, фæлмæцыд 
хуыссæгхъæлдзæг уæнгтæ æрлæмæгъ сты. Ноджы дысоны къæвда 
бæстæ ласта æмæ сын астæумæ доны нæ æрхуыссæн уыд, нæ æрба- 
дæн. Лæугæйæ сбон кодтой. Æмæ ныр хуыссæгæй сæхи фæсайой, 
уыйбæрц фосы æфснайын хъæуы. Се ’мбæлттæй иуæн, цы нæ 
вæййы, фос ма ныдздзæгъæл уой, зæгъгæ, уал сæм кæс, сæхæдæг 
дыууæйæ уæлгоммæ афæлдæхтысты æмæ сæ хуыр-хуыр ссыд. 
Фæлæ æртыккаг дæр кæд бадгæ кодта, уæддæр фынæйæ уæлдай 
нæ уыди. 
Иуафоны фæцыд топпы гæрах, æмæ æфсымæртæ фосмæ хъус- 
дарæг кæй баурæдтой, уый арсы богъ фæкодта, размæ йæ сæр фæуæз 
æмæ дæлгоммæ, едзаг картофы голлагау, æрфæлдæхт. 
Иннæ дыууæ сæ бынæтты хæрдмæ фæхаудтой, стæй сæ хæцæн- 
гæрзтыл сæхи ныццавтой, фæлæ фынæйæ топпы хъæр кæцæй фæ- 
цыд, уымæн куы ницы базыдтой, уæд сæхи баппæрстой дурты фæстæ 
аууонмæ. 
Топпы хъæрмæ фæтарстысты фыстæ æмæ уæлæрдæм сæхи ай- 
стой. Ныссабыр лæнк. Уæдмæ Дзангæн йæ бон баци йæ хæцæнгарз 
ногæй сифтындзын. Фæлæ ныр тас уыд адагæй йæ сдарынæн. Æмæ 
æнхъæлмæ каст, хуыснæджытæ йæм кæд фæзындзысты сæхæдæг. 
Рацыд цалдæр удхайраджы минуты. Хуыснæджытæ се ’муд 
æрцыдысты. Фыстæ хæрдмæ кæй сивгъуыдтой, уымæй бамбæр- 
стой, сæ фыдбылыз сæм ададжы ’рдыгæй кæй фæзынд. Арæхст- 
гай, се ’мбæхст ранæй сæ цыппæртыл рахылдысты æмæ абырыдыс- 
ты адагмæ. 
Уæлейæ сæ Габо суыдта. Бамбæрста, куыддæр хуыснæджытæ 
æрхмæ баирвæзой, афтæ Дзангæн аирвæзæн кæй нал ис. Ныр ын 
æххæст хъуыди йæ фæдзæхст. Цæрдæг рахызт йе ’мбæхст ранæй. 
— Гъе, гъе-ей! Цы фестут! Сæ дæлæты, фæирвæзынц! — æрхъæр 
кодта Габо æмæ кæд йæ топпы нæмыг нысаныл нæ сæмбæлдаид, 
уæддæр сæ æргæрæхтæ кодта. 
Æфцæджы тигъыл æндæрырдыгæй фарс фæзынд Дзабег дæр. 
— Гъе-гъе-ей! Мæнæ стæм мах дæр! Дæлæ сты, уыцы куыйтæ! 
Сæ дæлæты тагъддæр! Сæ цыппæртыл фæбырынц! — Дзабег дæр 
æргæрæхтæ кодта хуыснæджыты. 
Лæппуты топпы нæмгуытæй кæцыдæр хуыснæджыты фарсмæ 
дурыл сæмбæлд, дурæй къæртт фæхауд æмæ цыдæр æнахуыр тæс- 
саг зуыгъ-зуыгъгæнгæ æрбатахт хуыснæджы сæрты. Цыдæргъуы- 
зон зæххыл фæтъæпæн сты. 
104 

Дзанджы хин фæнд йæ нысаныл сæмбæлд. 
Æфцæджы тигъæй лæппуты хъæр æмæ нæмгуыты цъыввыттытæ 
мæлæты тас бауагътой æвзæргæнджыты. Афтæ фенхъæлдтой, 
æрхъула сыл сты фæстæрдыгæй æмæ ма сын баззад æрмæстдæр иу 
фæндаг — размæ, фæскъæдзæхы ’рдæм. Уыцыиу тæррæст сæ бы- 
нæттæй фæластой æмæ, къæппæджытæй феуæгъдуæвæг сырдтау, 
сæхи æрхы сæрты фехстой. 
Ногæй та фæцыди топпы гæрæхтæ æмæ лæппуты æвирхъау хъæр: 
— Дзанг, фæирвæзынц, цы фæдæ! — Габо Дзангæн æмбарын 
кодта хабар. 
Æниу Дзанг йæхæдæг федта, æмбæхст кæм уыд, уымæй чысыл 
уæлдæр, æрхы сæрты дыууæйæ куыд æргæппытæ кодтой, уый. 
Иучысыл сын алидзыны фадат радта, сбырыд æрхы сæрмæ æмæ 
ныхъхъавыд. Хуыснæджытæй ма сæ иу — йе уæхсчы сæрты лидзгæ- 
лидзын фæстæмæ æхсгæ каст фæкодта, æвæццæгæн сæ фæстейæ 
чи сырдта, уыдонæй искæй багæрах кæнынмæ хъавыд. Фæлæ йын 
уый амал нал фæци, Дзанджы нæмыг йæ фæсонтыл сæмбæлд æмæ 
риуы гуыдырæй ахызт. Хуыснæг фæцудыдта æмæ размæ ахаста йæ 
былтæ. Йе ’мбал ма йæм фæзылд, бæргæ ма йæ фелвæста йе 
’ккоймæ, фæлæ йæ хъз^сы фæрсты куы ныхситт кодта нæмыг, уæд 
йе ’фсымæры марды аппæрста фæстæмæ æмæ йæ ницæййаг уд йæ 
къæхты бæрн бакодта. 
Фæлæ йæ уыцы æмхæрд бирæ нал схастой къæхтæ. Уæдмæ 
æрхæццæ сты лæппутæ æмæ фыдгæнæджы фæстейæ милмæ сис- 
той. Иуафон фæцудыдта, фæкалд, къуыбылойау тулгæ рацыди 
уырдыгмæ æмæ йæ цæст нал ауыдта дæлбыл. 
Лæппутæ æнхъæлдтой, хуыснæг мæлæтдзаг цæф фæцис, æмæ 
былæй асхъиудта коммæ. Æруадысты ма йæ фæдыл æмæ къуыл- 
дымыл баззадысты сагъдæй. Бынæй хауæн айнæг нæ, фæлæ æфцæ- 
джы хъæлæсæй суаиг дæр коммæ галæвзаджы хуызæн æмраст ный- 
ивæзти цъити. Бамбæрстой, хуыснæг рог цæф фæци, уырдыджы 
барæй кæй ратылд, ацы цъитийы хабар кæй зыдта. Куы фæдæл- 
был, уæд йæ цухъхъайы раззаг фæдджитæ йæ сагæхты бакодта, йæ 
хъуынджыи фысдзарм худыл абадт æмæ лæгъз цъитийыл дæлæ 
коммæ ныффардæг. Йæ фæдыл цæуын æдас нæ уыд. Ныр фадат 
хуыснæджы къухы бафтыд. Æмæ цалынмæ йæ фæдыл коммæ хæццæ 
кæной, уæдмæ сæ дæлейæ уæлæмæ иугай багæрæхтæ кæндзæн. 
Ахæм сайд ыл кæй æрцыд, æвзæргæнджытæй ма иу кæй баззади 
уæлæуыл, уыцы хабар Дзанг йæхицæн нæ барста. Фæлæ ма цы, 
аирвæзт. 
Топпы гæрæхтæм фос фæйнæрдæм иыппырх сты. Тыххæйты ма 
сæ æртымбыл ластой æмæ сыл рахъæр кодтой. Бирæ сæ нал хъуы- 
ди сæхимæ, афтæ комы фæзилæны тæккæ къæдзæхы сæрæй гæрах 
фæцыд. Дзанджы уæхск рнлддыз-дыз ласта. 
— Æмбæхсгæ! — иу хъæр ма йæ бон бацис æмæ фæсфæд ранмæ 
йæхи баппæрста. Дзанг бамбæрста, хуыснæг йе ’фсымæрты маст 
райсыны фæнд кæй ныккодта, нарæг комы сæ размæ кæй бабадт 
105 

æмæ сæ милмæ кæй систа. Нал сын иуырдæм атæлфæн ис, нал — 
иннæрдæм. 
Фыстæ фæтарстысты æмæ стыгуыртæ сты фæндаджы фæрсты 
дурты аууæтты. 
Ногæй та анæрыди топпы гæрах, Габо цы дуры фæстæ æмбæхст, 
ууыл нæмыджы пъæртт фæцыди. Къæппæджы бахаудтой се ’ртæ 
дæр. Сæ сæртæ схъил кæныны фадат дæр сын нал дæтты. 
— Ацы хæрæджы фырт нæ иугай ам ныццæгъддзæн, фæлæ исты 
фæнд... — фæхъæр кодта Габо, дæлгоммæ ныххуыссыд зæххыл æмæ 
фысты æхсæнты ададжы ’рдæм алæст. Йæ фæдыл — Дзабег дæр. 
— Фæстæмæ! — фæхъæр ма сыл кодта Дзанг, фæлæ уæдмæ уыдон 
хæмпæлты айсæфтысты дæлбыл. 
Дзанг бамбæрста лæппуты фæнд. Йæ худ систа æмæ йæ къæцæ- 
лыл арæхстгай дуры сæрæй сдардта. Уадид худы ныхыл нæмыджы 
пъæртт фæцыди. Чысыл фæстæдæр та ногæй бафæлвæрдта Дзанг. 
Æмæ та топпы нæмыджы пъæртт — худыл. 
Дзанг куыддæр æртыккаг хатт худ дуры сæрæй сдардта, афтæ 
дæлбылæй фæд-фæдыл дыууæ гæрахы фæцыд æмæ къæдзæхы сæ- 
рæй комы айнæг дуртæм расхъиудта Цæлойты хуыснæг æфсымæр- 
тæй æвдæм. Афтæ æгад æмæ æлгъыстагæй сæ цард фæци уæлæуыл. 
— Габо, мæ хъуыддаг хорз нал у, фæлæ, фæхабар кæнут хъæу- 
мæ, — Дзанг Габойæн загъта æмæ дуры фарсмæ ’рфæлдæхт. 
... Фæсахсæвæртæй раджы ахызт, фæлæ хъæубæсты фынæй ничи 
кæны, æмбырдæй лæууынц Габоты кæрты, чи бады, чи лæууы æмæ 
афтæмæй æнхъæлмæ кæсынц, уым мидæгæй Берд кæд фæуыдзæн 
зылд сæ уазæджы хъæдгоммæ æмæ рынчыны уавæры тыххæй адæ- 
мæн кæд фехъусын кæндзæни хабар. Арæхстджын æмæ дæсны 
хосгæнæг у Берд, æгас комбæсты фæдисон, искуы исчи уæззау цæф 
куы фæвæййы, — хъæдгоммæ зилæг хуыздæр дæсны не ссардзынæ. 
Уыцы хабар та йын фыдæлтæй баззад. 
Фæлæ æгæр архайы ацы хатт уазæджы хъæдгомимæ, æмæ уыцы 
хабар æддейæ, кæрты чи ис, уыдон цыдæр тасы æппары. 
Кæрты хибарæй бакъорд сты фæсивæд. Габо æмæ Дзабеджы се 
’хсæн скодтой æмæ сæм лæмбынæгæй хъусынц, къæрныхты фæд 
куыд ссардтой, сæ фæдыл куыд бафтыдысты æмæ сыл иуран куыд 
фæхæст сты. Лæппутæ кæрæдзийы дзыхæй ныхас истой, афтæмæй 
бæстон-бæрæг дзырдтой, хуыснæджыты хинвæнд Дзанг куыд 6а- 
зыдта æмæ сыл уый дæр хинæй куыд фæуæлахиз. Иууылдæр æнæ- 
кæрон бузныг уыдысты сæ уазæгæй, цыдæр адджын æмæ сын уар- 
зæгой фестад, нырма рæстмæ йæ ном дæр кæмæн нæ зыдтой, хæс- 
джын дæр сæ чи нæ уыди, афтæмæй æцæгæлон хъæубæсты сæрыл 
йæ риу топпы дзыхмæ чи æрæвæрдта, уыцы æнахуыр адæймаг. 
Цы стыр фыдбылыз сæм æнхъæлмæ каст, уый сæм нырма еныр 
хъарын райдыдта. Лæппуты ныхæстæм гæсгæ Дзанг куынæ бам- 
бæрстаид хуыснæджыты хинвæнд æмæ сыл зонд æмæ æхсарæй 
куынæ фæуæлахиз уыдаид, уæд сæ фос сæфт уыдысты. Фосы сæфт 
та нысан кодта æгас хъæубæсты сæфт. 
106 

Зыдтой, æмбæрстой — зæххон адæмæй ахæм стыр хæрзиуæг цард- 
цæрæнбонты Цæргæсбадæны хъæубæстæн кæй ничима ракодта. 
О, фæлæ чи у сæ хæрзгæнæг? Кæцон у? Æниу æй кæд æххæс- 
тæй нæ, уæддæр æмбæрстой, сæ уазæг йæ фыртыхстæй йæхи кæй 
æппары Цæгатмæ. Æмæ йыл ныр исты фыдбылыз куы æрцæуа — 
æнусмæ ныхкъуырд, азымджын сæхи æнкъардзысты сæ намысы 
раз дæр æмæ Хуыцауы раз дæр. 
Мидæгæй дыууæ сылгоймаджы кæмæндæр йæ цæнгтыл хæцынц, 
афтæмæй йæ æддæмæ ракодтой. Кæрты чи бадт, уыдон сыстадысты. 
— Уыцы æнахуыр сылгоймаг та йын чи у? — кæмæйдæр сирвæзт. 
— Йæ ус у, Агуындæ, — цыбыр дзуапп радта Габо, æмæ уымæй 
бамбарын кодта, æндæр æй куыд ницæмæйуал бафæрсой. 
— Ницы дын æмбарын, куыд йæ ус? — уæддæр лæгæн йæ цыбæл 
йе ’взаджы цъуппыл бадти. 
— Цæй, цы тыхфарст кæныс, загъта дын, чи у æмæ йæ ныхъ- 
хъуыдты кæн! — фæкодта чидæр. 
Хæдзары дуар байгом æмæ фæлладæй æддæмæ рахызт Берд. 
Кæрты чи лæууыд, уыдон æй се ’хсæн скодтой. 
— Тых æмæ фыдтæй мын нæмыг сисын бантыст... Уæззау цæф у. 
Фæлæ йын уды тас ницæмæй у, — загъта Берд æрæджиау, бандо- 
ныл хауæгау æркодта. — Фæлæ фыдæбон бирæ акæндзæн, бецау, 
афтæ тагъд нæ растдзæн. 
Æмæ, æцæгæйдæр, уæззау хъуырдухæнты бахауд Дзанг, ца- 
лынмæ йæ къахыл слæууыд, уæдмæ мит ныууарыд, æрæхгæдта 
æфцæджы сæрты Цæгатмæ къахвæндаг æмæ Дзанг æмæ Агуындæ 
Цæргæсбадæны суанг дæр уалдзæгмæ баззадысты. 
7 
«Зымæг нæм, æнæхонгæ уазæгау, йæ сæрæй дуæрттæ фæкæны, 
уалдзæг та, тæргайгæнаг чындзау, йæ цæгатæй иал фæкомы», — 
афтæ фæдзурынц Цæргæсбадæны цæрджытæ. Æмæ, æцæгæй дæр, 
уалдзæджы фæудмæ мит нæ батад æмæ фæндаг нæ ацыд æфцæ- 
джы сæрты Цæгатырдæм. 
Уалдзæджы хор хæссынмæ чи фæцæуы, уыдон фæцæттæ кæ- 
нынц æгас хъæубæстæй. Æмæ сæ ацæуыны рæстæг куы ’рхæццæ 
вæййы, уæд та рагуалдзæджы, мыды чыргъæдау, хъæуы уынгтæ 
базмæлынц. Уæлдай тыхст æмæ мæтæйдзаг вæййынц, йæ хæдзар 
æвæгæсæгæй чи фæуадзы, уыдон бинонтæ. Сæ фыддæр мæт — сæ 
фосы муртæ. Хъæубæстæ рагæй дæр сæ фос радыгай фæхизынц, 
фос кæмæ куыд фылдæр ис, уымæ гæсгæ. Хъæубæстæм æддагон 
æххуырст никуыцæй æфты, сæхицæн та уый фадат никæмæн ис, 
уымæн æмæ хъæубæсты фосы бæрны бацæуын йæ бон кæмæн у, 
уыдон хор бакусынмæ ацæуынц. 
Уымæй уæлдай уалдзæг йемæ ’рхæссы ног мæт, ног сагъæстæ. 
Ивылд дæттæ уалдзæджы фæласынц комы хидтæ, фехæлынц фæн- 
107 

дæгтæ. Митдæттæ æмæ рагуалдзæджы тæрккъæвдатæ ныххафынц 
Цæргæсбадæны цæрджыты æнæбары хуымы гæппæлты сыджыт æмæ 
хуымтæ дуррæдзæгъдтæ фестынц. Уыцы дуртæ сыгъдæг кæнын æмæ 
уыдонмæ сыджыт, хъацæнтæ хæссын — раууатмæ æртæры хъæу- 
бæсты стырæй, чысылæй. Цалынмæ кæрдæг не ’рзайы, уæдмæ дур- 
тæй ссыгъдæг кæныны сæр бахъæуы уыгæрдæнты дæр. Цалцæг 
кæнинаг вæййы æрвылаз дæр, комы сын цы æнæбары куырой арæзт 
ис, уый. Æмæ тыхсынц хъæубæстæ, уалдзæг куыд ’рбалæууы, хур 
куыд æрæндавы æмæ Ныхасы уазал дуртæ куы схъарм вæййынц, 
уæд нæлгоймæгтæн райсомæй изæрмæ сæ тæрхон никуы аскъуыйы. 
Æмæ та мæнæ ныр Ныхасмæ æрæмбырд сты хъæубæсты нæл- 
гоймæгтæ. Зæрæдтæ дæттынц сæ фæстаг ныстуантæ, хор бакусынмæ 
чи цæуы, уыдонæн, чи цæуы, уыдон та фæдзæхсынц сæ бинонты, 
ам чи баззайдзæн, уыдонæн... 
Ныхас йæ тæккæ тынгыл уыд, афтæ сæм фæзынди Дзанг. Хис- 
тæртæн сæ уынаффæйы сæр аскъуыд, сыстадысты æмæ йын æгъдау 
радтой. 
Сæрмагонд кад æмæ цыты уазæгыл нымад уыди Дзанг. Фарон 
фæззæджы сын сæ дзуджы хуыснæджытæй куы байста, уæдæй 
фæстæмæ йын алы хæдзары дуар дæр гом у. Хионау æй истой 
алыран дæр. Зымæджы дæргъы хъæубæстæ радгай зылдысты рын- 
чынмæ, сæхицæн адджын ницыуал скодтой. Нæлгоймæгтæ та бын- 
тон йæ цурæй нал цыдысты. Бауарзтой йæ, ныфсы хос сын фестад. 
Стæй йæ ус Агуындæйæн æрæджы чызг куы райгуырди, уæдæй 
фæстæмæ та Дзанджы биионты хъысмæт цыдæргъуызон баст æрцы- 
ди хъæубæсты иумæйаг мæт æмæ сагъæстимæ. 
— Фарн уæ ныхасы æмæ рæстмæ уæд уæ тæрхон, — раарфæ 
кодта. 
— Фæрнæйдзаг у, æмæ арфæйаг фæуæд дæ лæджыхъæд, дæ 
хъару, — загъта Берд. — Дæ сæрмæ нæм бахæсс, абад иучысыл нæ 
цуры. — Зæронд лæг ын ацамыдта йæ фарсмæ. 
— Берд, хъæубæсты фидыц, дæ фарсмæ сбадынæн фæрнджын 
уынаффæ æмæ куырыхон лæджы зонд хъæуы. Æмæ уыйбæрцтæ 
нæма кæрды мæ зонд, — не сразы Дзанг æмæ кæстæрты цур æрцах- 
ста йæ бынат. — Хатыр, цыдæр уынаффæтæ кодтат æмæ уæ ба- 
хъыгдардтон. 
— Мæгуыр лæгæн йæ уынаффæтæ йæ ахсæн æмæ йе рагъæй 
дарддæр никуыдæм хæццæ кæнынц. Тæрхон кæнæм мæнæ нæ бæлц- 
цæтты фæндаджы хабæрттыл, — бамбарын кодта Берд. — Куыд у 
де ’нæниздзинад? Кæд ма истæмæй хъæрзыс? 
— Табу Хуыцауæн, слæууыдтæи мæ къахыл. 
— Хъæуыдзагæй дæ хæсджын стæм, мæ хуры чысыл. Мах тых- 
хæй тоипы дзыхмæ рывæрдтай дæ риу. Дæ лæгдзинад дын дардзыс- 
тæм нæ зæрдыл. Бузныг. 
— Бузныг сымахæн хъæуы зæгъын, Цæргæсбадæны хъæубæстæ. 
Уæ хорз ракæнд уыи бафидын нæ бауыдзæн мæ бон. Фæлæ мæ 
рох нæ уыдзæн. Цæуын райсом, зæгъын, афтæ тымбылæй уæ куы- 
108 

нæуал фенон æмæ уын иумæ бузныг зæгъын куы нæ бауа мæ бон, 
уый тыххæй уæм æрбацыдтæн. 
Ныхасыбадджытæ фæхъус сты. 
— Уæдæ цæуыс? — æрæджиау бакодта зæрæдтæй сæ иу. 
— Цæуын. Мæнæ уæ бæлццæттимæ. Уыдон фæрцы кæд искуы 
æз дæр фæхæст уаин куыстыл. 
Зондджын хистæртæ хъуыдыты ныххаудтой. Сæ уазæджы хъыс- 
мæты мæт сæ сагъæсты ныппæрста. Фарон сæм куы фæзынд, уæдæй 
нырмæ сын цыдæр уарзон, цыдæр адджын фæци, уæлдайдæр та 
хъæубæсты сæрыл йæхи топпы дзыхмæ кæй æрæвæрдта. Куы фæ- 
цæф, уымæн йæ дыккаг бон цæуииаг уыди, куы ацыдаид, азымы 
йæ ничи бадардтаид. Фæлæ Дзанг хъæубæсты сæ тыхсты ныууа- 
дзын не ’рхаста йæ сæрмæ. Æмæ уæдæ ныр æгас хъæубæстæ куыд 
хъуамæ ауадзой, балæууæндон кæмæн нæй, тыхыфурд йæ разæй 
кæй суры, уыцы тыхст, æвæрæз лæджы йæ ус æмæ йæ чысыл ны- 
хысæрыйас чызгимæ, цы сæм æнхъæлмæ кæсы уым, Цæгаты? Уым 
дæр хъæздыг лæгмæ нæ бахъардзæн йæ рис, мæгуырæн та йæхи- 
цæи дæр æгæр къуындæг — йæ цæрæн. Баззай немæ цæргæйæ йын 
зæгъой æмæ цæрынæн та зæхх хъæуы. Æмæ уыцы кадавар зæххы 
гæппæлтæ сæхи фаг дæр куы нæ сты. 
Фæлæ уæддæр æрхъуыды хъæуы исты. Фæкалди лæг æмæ йыл 
схæцын хъæуы. Кæдмæ тулдзæн айнæг дуртыл, йæ игæр кæрдих- 
гай уадзгæ, хохы сæрæй коммæ? Мæгуыр лæджы рисс та — чи йæ 
бафæлвæрдта, чи дзы фæрыст, æрмæстдæр уымæ хъары. 
Æмæ хъуыды кæнынц Цæргæсбадæны куырыхон зæрæдтæ. Мис- 
халгай æвзарынц хохæй коммæтулæг лæгæн йæ бауромынæн ирвæ- 
зæн мæцъистæ. Куы йæм сæ цæнгтæ фæдарынц, куы сæ чъылдым. 
Æрæджиау Берд ныллыг кодта йæ хъуыды, базмæлыд, йæ урс 
боцъотыл йæ армытъæпæнтæ æрхаста æмæ загъта: 
— Дзанг, мæ хур, раст дын куы зæгъон, уæд мын æхсызгон нæу 
дæ ацыд. Æниу, бæргæ, куы зониккам кæдæм цæуыс, уым хуыз- 
дæр уыдзæн дæ уавæр— зæгъиккам дын зæрдиагæй фæндараст. 
— Цы бакæнон, Цæргæсбадæны буц хистæр, æндæр нæ амоны 
мæ уавæр. 
— Зонын, мæ хур, зонын, æмæ мæм байхъус, æгæр стыр бынат 
скодтай нæ хъæубæсты алкæй зæрдæйы дæр. Дæ лæгдзинад, дæ 
зонд, де ’гъдауæй нын балхæдтай нæ зæрдæтæ. Æмæ дын зын куы 
уа сомбон, уæд махæн дæр зын уыдзæн, уый тыххæй дæм хатын — 
немæ цæргæйæ баззай. Æфсымæры бынаты нын уыдзынæ. 
Дзанг уыцы хабар фехъусын æнхъæл нæ уыд, æмæ æнæнхъæ- 
лæджы фæтыхсти. 
— Берд, нæ кæрды ме ’взаг, куыд дын ракæнон арфæ. Бæргæ, 
куы йæ зонин, кæдæм цæуын, уым хуыздæр уыдзæн мæ уавæр... 
Стæй, раст зæгъгæйæ, кæй цæуын — æнцон нæу мæхицæн. Сахуыр 
уыл стæм не ’фсинимæ. Фыды лæггад, мады рæвдыд уæ зонæм. 
Фыццаг хатт мæ царды уе ’хсæн банкъардтон, æз дæр лæг кæй 
дæн, уе ’мсæр. Фæлæ ма ахъуыды кæнут, куы баззайон ам — кæм 
109 

цæрдзынæн? Цæрынæн зæхх хъæуы, æмæ дзы уæхицæн дæр куынæ 
ис... Бузныг, афтæ мыл кæй тыхсут. Фæлæ дзы æндæр гæнæн нæй. 
— Раст куы зæгъон, уæд дын зæххæй нæ бавæрдзыстæм ныфс. 
Фæлæ дын цæрæн бынат уыдзæни. Уæлæ мæ хæдзар хъæуы сæр. 
Мæ фыртæн æй сарæзтон, зæгъын, ус куы ’рхæсса — хицæнæй 
цæрдзæни. Нал фæцард, цалдæр азы размæ ’нафоны амард. Уæдæй 
нырмæ нæ бинонтæй йæ къах уыцы хæдзары æмгæрæтты ничи 
авæрдта. Æмæ кæдмæ уыдзæни æдзæрæг... Кæд æмæ удæгæстæ 
тыхстдæр сты мæрдтæй. Уадз æмæ ма нæ хъæуы иу хæдзарæй 
фæздæг скæла арвмæ. Æнцон уыдзæн мæ удæн. 
— Берд, нæ кæрды ме ’взаг, куыд дын ракæнон арфæ. Фæлæ 
дæм фарн бадзурæд, бинонты хицау дæн. Куыд баддзыстæм æнæ 
кусгæйæ дыууæйæ? Цы кæндзыстæм хæргæ та? 
— Кæд сразы уай — ссардзыстæм дын куыст. Мæнæ дæ размæ 
ууыл уыд нæ тæрхон. Нæй фыййау нæ фосæн. Хæдзаргай сæ рад- 
гай фæхизæм. Æмæ уый та алкæмæн нæ амоны йæ уавæр. Хиз 
хъæубæсты фос. Дæ куыстæн дын саргъ кæндзыстæм. Хæринаг та 
æхсæны фыййауæн — æхсæны хæлц вæййы. Стæй кæд дæхиуыл 
истæмæйты фæхæцис. Гъе, уый дын мæ уынаффæ. Цы зæгъут сы- 
мах та, мæ хъæубæстæ? 
— Разы стæм, — райхъуыст фæйнæрдыгæй. 
— Ау, худинаг дæр нын уыдзæн, не ’хсæн иу лæджы бавæрын 
нæ бон куы нæ бауа, уæд. 
— Баззай, Дзанг, æфсымæры бынаты нын уыдзынæ. 
Уæдæй нырмæ Ныхасы кæрон, зынджытыл лæууæгау, лæууы- 
ди Габо. Дысон куы фехъуыста Дзангæй, цæуын, зæгъгæ, уæдæй 
фæстæмæ лæппуйæн сыбыртт нал хауы йæ дзыхæй. Дзанг ссис 
лæппуйæн æхсар æмæ лæгдзинады барæн, йæ сæрыстырдзинад, 
алцæмæй кæй фæзмы, кæуыл ахуыр кæиы, ахæм. Æмæ ныр куы 
ацæуа йæ уазæг, уæд йемæ ацæудзысты æппæт уыцы лæгдзинады 
миниуджытæ æмæ лæппу, тæбæкк лалымау, æнæуд, æдыхæй баз- 
зайдзæн. Æниу зыдта, Дзангæн баззайыны амал кæй нæ ис, уый. 
Йæ бауромын та Габойы бон кæй нæ у. Цыдæр æдых æмæ æнæбон 
банкъардта йæхи, æмæ ма мæнæ Ныхасмæ рацыд, кæронæй слæу- 
уыд, цалдæр хатты схъавыд хистæртæн ской кæнын. Ау, ахæм тыхст, 
æвæрæз лæджы куыд уадзут, исты фæнд, гормæттæ. Фæлæ-иу йæ 
фæнд йе ’взаджы цъуппыл амард. Хистæртæ æндæр тæрхон ны- 
вæзтой, — сæ ныхасы сæрты ахизын нæ амыдта æгъдау. Уæдмæ 
фæзынд Дзанг. Ныр мæнæ фехъуыста хъæуы кадджын хистæры 
дзыхæй йæхæдæг, уæдæй нырмæ йæ мидзæрдæйы кæй æууилы æмæ 
йæ зæгъын кæй нæ уæнды, уыцы фæндон æмæ ныртæккæ зын зæ- 
гъæн у, чи тынгдæр ради Берды фæндоныл: Дзанг æви Габо. 
Æниу цас æхцондзииад æрхаста Дзангæн зæронд лæджы фæн- 
дон, уый та бæрæг уыд, йæ цæсгомыл йе ’рхæндæг тар æнгас, сæу- 
мæрайсомы рухсау, цадæггай куыд раирд. Уæнгтæ дæр сæхиуыл 
схæцыдысты, цыма йе рагъæй здыйы къæртт ахауд, уыйау. Цæсты- 
ты гагуытæ зынгтæ фестадысты. Сындæггай цæигтæ сæхи систой, 
110 

стæй сабыргай йæхиуыл схæцыд, сыстад, цыма, зæххæн йæ быны 
ныттонынæй тарсти, уыйау сабыр Берды размæ бацыд æмæ зæронд 
лæджы раз йæ зонгуытыл æрхаудта. 
— Цы номæй дæм бадзурон, Цæргæсбадæны фидыц, зæрдæхæ- 
лар, зондджын хистæр!.. Дæ хорз ракæнд цæмæй бафидон, ницы 
мæм ис ахæм... 
— Уæлæмæ сыст, мæ хур, — зæронд лæг схæцыди Дзангыл. — 
Фæрнæй дæ дыууæ цонджы дар. Кæм бахъуыди лæджыгъæды сæр, 
уым сын нæ хъæубæстæ — æвдисæн. Цæр, мæ хуры чысыл, немæ. 
Нæ цин, нæ хъыг æмхуызон дих кæндзыстæм иумæ. 
Дзанг йæ цæстытæ арахæсс-бахæсс кодта Ныхасы адæмыл æмæ 
сын сæ цæсгæмттыл, разы сты, зæгъгæ, куы бакаст, уæд æнахуыр 
æхцон хъыдзы скодта зæрдæ, цыдæр уарзон æмæ йын зынаргъ фес- 
тадысты, сæхæдæг дæр бæрц къæбæрæй чи цæры, уыдон ыл афтæ 
кæй батыхстысты, йæ зынтæ йын арф сæ зæрдæтæм кæй айстой 
æмæ йæ сæхи бинонтыл кæй банымадтой. Дзанг тыхст, лыгъд лæг 
кæй у, æмæ сомбон — исты фыдбылыз, уæд азым уыдонмæ дæр кæй 
хаудзæн, уыцы хабар æй удхарæй мардта æмæ загъта æрæджиау: 
— О, фæлæ, мæнæ хорз адæм, сымах нæ зонут чи дæн... 
— Зонæм, мæ хур, зонæм. Æмæ тæрсгæ ма кæн. Мыййаг, исты, 
уæд æгас хъæубæстæй дæ бавæрын бауыдзæн нæ бон. 
Йæ фæстаг уæззау уаргъ ахауди Дзангæн. Къæхты бынæй сулæ- 
фыд æхцонæй æмæ ма æрмæстдæр йæ бон зæгъын баци: 
— Уæ сæрмæ уын æгаддзинад не ’рхæсдзынæн. Ард хæрын уæ 
разы. 
Æмæ Дзанг цæргæйæ баззад Цæргæсбадæны. 
ФÆНДЗÆМ СÆР 
1 
Æгæр раджы фесты уыцы аз фæззыгон хъарм бонтæ. Адæм сæхи 
нæма бацæттæ кодтой зымæгмæ, афтæ хуылыдз мигътæ ныффæл- 
дæхтысты кæмтты саджилты æмæ сæ уазал цæстысыг лæмарын 
райдыдтой. Дыууæ боны фæкуыдтой, стæй Тызмæг хохы цъуппæй 
раулæфыд ирдгæ. Къæвдайы ’ртæхтæ урс-урсид пирæнгæмттæ фес- 
тадысты æмæ райдыдта мит уарын. 
Уыцы райсом сæумæцъæхæй фестади Сæго æмæ æддæмæ ра- 
уад. Æхсæв мит фадхъулмæ ныууарыд. 
«Афтæ куы фæуара, уæд уалдзæгмæ мæ къухы нал бафтдзысты 
мæ хосы мæкъуылтæ», — ныссагъæс кодта лæг æмæ фæстæмæ баз- 
дæхт. Къонайы фарсмæ зынгтимæ архайгæ баййæфта Æхсæрæгоны. 
— Не ’фсин, дæхи барæвдз кæн, нæ хосы мæкъуылтæ æрдавæм, 
æгæр уары æмæ сæ уый фæстæ миты бынæй къахын бахъæудзæн, — 
бамбарын кодта усæн, йæхæдæг йæ кæрцы къæрит йæ уæлæ æрбап- 
пæрста æмæ холлаг æрбахаста фосæн. 
111 

Бинонтæ аходæн бахордтой. Сæго æмæ Æхсæрæгон срæвдз код- 
той сæхи æмæ цæуынхъус систы. 
— Баба, мæн дæр уемæ акæнут, аххуыс уын кæнон, — Сæгойы 
хъустыл ауад йæ чызг Кæлимæты ныхас. 
— Нæ, мæ хъæбул, нæ. Ды мын нæлгоймаджы куыстытæн нал 
æнтысыс, — рæвдаугæ хъæлæсæй загъта фыд. — Не ’рцыдмæ дæ 
къуымтæ бафснай, æрцæттæ нын кæн сихор, уæдмæ зындзыстæм 
мах дæр. 
— Гыцци, ды баззай ам, æз ацæудзынæн бабаимæ. 
— Дæ фыдмæ хъус. Ныр чындздзон чызг дæ æмæ дæ лæгой 
фæхондзысты, — мад йæ ных бакъуырдта чызгæн. 
— Лæгой? Цы аразын æвзæрæй, — чызг йæ был æруагъта. — 
Бæхыл бадын цæмæй худинаг у... 
— Бæхыл бадын сылгоймаджы хъуыддаг нæу. Искуыцæй мæм 
исты фыдбылыз æрхæсдзынæ. Стæй-иу хъæуы лæппутимæ дæр ны- 
хасыл ма схæц. Адæмы æвзаг дур халы æмæ... — ус йæ ныхас нал 
загъта кæронмæ. 
— Адæмæй чи цыфæнды дзурæд, — мæ чызг цы у, уый мæхæдæг 
зонын, — Æхсæрæгоны ныхас фæлыг кодта Сæго. 
— Айæппæт дæ аххос у, ды йæ скъулбадæг кодтай, — ус бауай- 
дзæф кодта йæ лæгæн. 
— Æмæ цы? Мæ чызджы æз фынддæс лæппуйыл дæр нæ баивдзы- 
нæн. Æццæй, раст нæ зæгъын? — Сæго æрбахъæбыс кодта йæ чызджы. 
— Уымæн ницы зонын, баба, фæлæ хъæуы лæппутæй бæхыл 
бадынæй мæ разæй кæй никæй ауадздзынæн, уымæй дын ныфс 
æвæрын, — йæ мидбылты хинæйдзаг худт бакодта Кæлимæт. 
— Хъусыс, не ’фсин. Ды та — адæмы æвзаг... Уый кæмæдæрты 
хæлæг кæсы æмæ се ’взæгтæ рахаф-бахаф кæнынц къæйтыл. Цæй, 
мæ дзæбæх чызг, мах цæуæм, фæлæ-иу дæ хъуг ма ферох уæд. 
Донмæ йæ ма ауадз. Фосæй йæ исчи сыкъайæ срæхойдзæн. Дон ын 
кæвдæсмæ æрбахæсс, стæй куы ныззайа, уæд ын йæ роды ауæй 
кæндзынæн æмæ дын баба ахæм къаба балхæндзæн, ахæм, æмæ 
дæм хуры чызг амæлдзæн хæлæгæй. 
— Æцæг, баба? — йæ цæстытæ ферттывтой Кæлимæтæн. 
— О, мæ чызг, о... — фыд йæ дæрзæг къух æрхаста Кæлимæты 
уадултыл. — Дæ мадмæ ма мæсты кæн, æвзæрæн дын нæ зæгъы. 
— Куынæ йæм мæсты кæнын, баба, — чъызгæйæ загъта чызг. — 
Æмбарын æй, афтæ цæмæн дзуры гыцци... 
— О, мæ зæрдæдарæн, о. Иунæг мын дæ æмæ дыл уый тыххæй 
тынгдæр тыхсы зæрдæ, — рæвдаугæ хъæлæсæй загъта мад. — Цæй, 
афон у махæн. 
Ус йæ кæлмæрзæны йæхи æрбатыхта, йæ къабузтæ йын йæ астæумæ 
дзуарæвæрд фæстæмæ æрбабаста æмæ хъисбæндæн æриста къулæй. 
Кæлимæт кæрты дуары онг афæндараст кодта йæ мад æмæ йæ 
фыды, стæй æрбаздæхтис фæстæмæ. Исдуг æнæдзургæйæ алæууы- 
дис къонайы фарсмæ. Йæ мады ныхæстæ зæлланг кодтой йæ хъус- 
ты: «Чындздзон чызг дæ ныр...» «Чындздзон чызг», — сфæлхат 
112 

кодта Кæлимæт æмæ фестъæлфыд. Кæмдæр йæ зæрдæ мидæгæй 
цыдæр æнахуыр æхцон хъыдзы скодта æмæ фефсæрмы... Ау, фæци 
йе ’взонджы бонты цард æмæ ралæууыдысты, нырма чызг рæстмæ 
кæй нæ хаты, фæлæ йæ, кæлæнгæнæгау, йæхимæ чи сайы, чындз- 
дзон чызджы знæт сæнттæ æмæ рæсугъд бæллицтæ, хъызт боны 
здухæнтау, кæм схæццæ вæййынц, уыцы æбæрæг сагъæстæ, æнæ- 
хуыссæг æхсæвтæ? Кæсы къонамæ æмæ, артдзæсты зынджытау 
кæмдæр, арф, йæ зæрдæйы ферттивынц уыцы сагъæстæ, фæлæ та 
уадид йæ сæры магъзы ахуыссынц. 
Æрæгмæ æрхаста Уæлгæсаты Сæго ус. Сæго, мæгуыр, æвæрæз 
лæг, куывта Хуыцаумæ, цæмæй йын лæппу радтаид, фæлæ Хуы- 
цау фæхъыг кодта Сæгойы. Райгуырд сын лæппу нæ, фæлæ чызг — 
Кæлимæт. Стæй сын нал рацыд зæнæг. Сæгойы та хъуыд царды 
уæззау цалх зилынæн йæхи дыууæ къухæн æмхасæн. Æмæ йæ 
хæдзары чызг кæй фæзынд, уымæй фыццаг нæ байрадис йæ зæрдæ, 
стæй загъта: «Æвæццæгæн мын йæ цæст нæ бауарзта Хуыцауæн, 
фæлæ хъысмæты фыдæнæн мæ чызг лæппуйы æмсæр фестдзæн». 
Æмæ куы бахъомыл Кæлимæт, уæд æй фыд цайдагъ кæнын рай- 
дыдта нæлгоймаджы митыл. Ахуыр æй кодта хæцæнгарзимæ ар- 
хайын, кардæй хъазын, йæхи аккаг ын сарæзта фæрæт æмæ цæвæг 
дæр. Сахуыр æй кодта бæхыл бадын. 
Æрдзæй æмбисонды ныфсхаст æмæ арæхстджын уыди Кæли- 
мæт. Лæджы æмсæр. Æххуыс кодта йæ фыдæн. Хæдзары митæм — 
номхæссæн, йæ армыконд, йæ фезмæлд — диссаг. 
— Хуыцау дын чызджы хуызы сагсур фырт радта, — дзырдтой- 
иу хъæубæстæ. — Амондджын уыдзæн — кæмæ фæцæуа моймæ. 
Уарзынц чызджы хъæубæстæ æмхуызон, сæ цумагæнæн уый у. 
Уæлдай зæрдийæдæр та йыл йе ’мкар лæппутæ сты. Чызг уæздан 
æмæ арæхстджын кæй у, уыцы хъуыддаг йе ’мкар чызджытæй 
бæрзонддæр æвæры Кæлимæты лæппуты цæсты. 
Фæлæ мæнæ ныр, хъæууынгты, сæрвæты уæрыччыты фæдыл, 
саргъы гоппыл быцæу дугъты йе ’нæмæт æвзонджы бонтæ, зæрва- 
тыччы лæппынтау, апæррæст кодтой, æмæ йын уый иуæй æхсыз- 
гон у, аннæмæй та — хъыг. 
Фынддæс азы... Цы сты фынддæс азы?.. Кæд фæвæййы адæй- 
маджы æвзонгад æмæ кæд райдайынц йæ кары бонтæ? Нæ, Кæли- 
мæтæн нырма нæ фесты йе ’взонгады тæлтæг æмæ æнæрынцой 
бонтæ. Æгæр уарзон ын сты, нæ йæ уадзынц сæхицæй. 
Фæлæ йæ мады ныхас: «Чындздзон чызг дæ иыр» — гæрæнау 
слæууыд йæ ивгъуыд бонтæй йæ фидæны бонты ’хсæн. Цы уыдзæн 
разæй? Бæрæг-бæлвырдæй йæ нæ хаты. Хатт фæтæрсы йæ сомбо- 
нæй, хатт та йæм тырнгæ фæкæны. 
«Раст дзырдта гыцци, — йæ хъуыдыты ныдздзæгъæл Кæлимæт, 
— лæппутимæ хъазын мын нал æмбæлы. Ныр æй æмбарын, цæ- 
мæннæ уал мæ уадзынц бæхыл бадын... Фæлæ чи цыфæйды дзу- 
рæд, Æрфæны никæмæн ратдзынæн». 
Чызгæн йæ зæрдыл æрбалæууыд йæ фыды фæдзæхст... Бауад 
8 Гаглонты Владимир 
113 

кæвдæсмæ (хæдзарæн йæ иу æрдæджы бинонтæ цардысты, йе ’ннæ 
’рдæджы та сæ хъуг æмæ сæ бæх баст уыдысты). 
— Æрфæн, мæхи Æрфæн, — йæ армытъæпæн æрхаста бæхы 
уадултыл, — фехъуыстай, гыцци цы загъта, уый? Худинаг, дам, у 
ныр дæ цахъхъæн чызгæн бæхыл бадын! Фæлтау куынæ æрцыда- 
иккой уыцы фынддæс азы. Æрфæн, мæхи Æрфæн, куы зонис, куыд 
дæ уарзын, уый. Дæ рохтæ дын куы ’рбалвасын мæхимæ, уадау мæ 
куы аскъæфыс, уæд мæм афтæ фæкæсы, цыма фестын маргъ, ахæс- 
сыс мæ суангдæр мигътæм æмæ фæтæхыс хæхты сæрты. Ехх, фи- 
дæнмæ ма Рагъыдзуары бон дугъты куы бавзæрстаиккам нæ хъа- 
ру... Никæмæн дæ ратдзынæн, Æрфæн, никæмæн, — бæхы сæр 
æрбахъæбыс кодта, стæй идон кæвдæсæй райхæлдта æмæ бæхы 
дон нуазынмæ аласта. Дон æрбахаста хъугæн дæр. Бафснайдта 
хæдзары къуымтæ, уæрмæй йæ фæдджийы картофтæ систа æмæ 
сæ къонайы цæхæр фæнычы баныгæдта. Уый фæстæ мæнгагъуыс- 
тæй йæ хъæбысы хос æрбахаста æмæ йæ хъуджы кæвдæсы нык- 
калдта: 
— Ахæр, Гæрæм, ахæр æмæ тагъддæр ныййар дæ роды, кæннод 
мын баба цы къаба æлхæнинаг у, уымæ æндæр исчи фæраздæр уы- 
дзæн. Хъусыс? Цæй, дæ сæр мæм цы тилыс. Разы дæ? Уæдæ хорз. 
«Къаба, къаба, æппæты рæсугъддæр къаба, — йæ сæрæй нал 
хицæн кæны уыцы хъуыды. — Тæхуды, цы хуызæн уыдзæн, куы 
йæ фенин». Æнæнхъæлæджы йæ цæстытыл ауад, цыма, уыцы дис- 
саджы рæсугъд къаба йæ уæлæ фестад, сыгъдæг цъæхзæлдаг хъуы- 
мацæй, суанг йæ зæвæттæм æххæссы, йæ цæстытæ бацъынд кодта 
æмæ уыны: айразмæ Косерхан чындзы куы цыд, уæд ууыл цы зы- 
наргъ къаба федта, уыцы къабайæ Кæлимæты къаба кæд у рæсугъд- 
дæр. Йæ сæрыл урс цыллæ кæлмæрзæн, сыгъзæрин рон, ноджы 
сырх сæракæй хуыд дзабыртæ. Мæнæ кæрты хъазт, Косерхан кафы. 
Нæ, уый Косерхан нæу, цыма йæхæдæг у Кæлимæт. Уæд уый Ко- 
серханмæ куыд тæхуды кодта, афтæ йын ныр та тæхуды кæнынц 
йæхимæ. Зилы... зилы кафæн фæзы, йæ цæнгтыл, маргъы базыр- 
тау, стæхыны æввонг хæрдмæ схæцыд, æрдæгцъынд цæстытæ ныс- 
сагъдысты зæххы. Уæртæ хъазты кæрон лæууы йæ фыд Сæго, æмæ 
йæ цуры лæгтæн йæ мидбыл худгæ дзуры: «Уынут, уыцы рæсугъд 
къаба æз балхæдтон мæ чызгæн, куыд ыл фидауы, куыд аив кафы». 
Амондджын у Кæлимæт. Зилы... зилы хæдзары къуымты... Иу афо- 
ны дуармæ кæйдæр дзолгъо-молгъо ныхас æрбайхъуыст, стæй æвип- 
пайды кæрты нырдиаг кодта чидæр, йæ уæлвæд хъарæг æрцамыд- 
та иннæ æмæ бæстæ хъæрахст фестад. 
Фехъал ис йæ рæсугъд фынтæй чызг. Дуар байгом æмæ сынтыл 
æрбахастой сæ хъæуы лæгтæ Кæлимæты мад æмæ фыды. Кæрæ- 
дзийы фарсмæ сæ æрæвæрдтой уатыл. Хæдзар хъæр-хъæлæба фес- 
тад, адæм сæм фæдисы згъорынц. Устыты зæрдæхалæн хъарæг 
анæрыдис къуымты. 
Цы хабар æрцыд, уый фыццаг нæ бамбæрста Кæлимæт. Æндзы- 
гæй баззад, æрæджиау æрыздæхтис йæ сæнттæй æмæ сынтæгмæ 
114 

баппæрста йæхи. Йæ мады буарæй уонг нал хæцы уонгыл, фыд 
цæстæй нæ кæсы, дзыхæй нæ дзуры. Æрмæст ма хаттæй-хатт рай- 
хъуысы йæ уæззау улæфт. 
Кæлимæт ма иу богъ фæкодта, стæй йыл бæстæ разылд... 
2 
Фыдохы бон у, хъыджы бон. Бындурзылд фæци хæдзар. Мар- 
ды уæлхъус чи бады, уыдонæн хъуысы сæ зæрдæхалæн хъарæг. 
Уæртæ марды чырыны фарсмæ ныргъæвст Кæлимæт. Йæ сæрыл — 
сау кæрдæн, цæсгом — мæрдон фæлурс, тындтытæ. Рустыл — ту- 
джы фæдтæ. Чызг марды чырыныл йæ цæнгтæ байтыгъта, бан- 
дзыг. Ницы хъусы, ницы æмбары. Æрмæст, фыны фенæгау, йæ 
цæстытыл уайынц: æрæмбырд сты лæгтæ. Скъæтæй рауагътой Гæ- 
рæмы æмæ йæ æрфæлдæхтой митыл. Кæлимæтæн баба къаба бал- 
хæнинаг цы родæй уыд, уый хъуджы хуылфæй систой æмæ йæ 
аппæрстой, стæй гыццийы ахастой уæлмæрдмæ. Æрыздæхтысты 
адæм, æрæвæрдтой фынгтæ, куывтой, хордтой. Куы баизæр, уæд 
фæцыдысты фæйнæрдæм. Хæдзары ма баззадысты Кæлимæт, баба 
æмæ цалдæр лæджы. Сæго йæ цæстытæй ракаст, фæлæ уатыл йæ 
бон фезмæлын нæ уыди. Лæгтæ йæ фарсмæ бадтысты æмæ йын 
хъарм бас уидыгæй йæ дзыхмæ хастой. 
Тыхамæлттæй Сæгойы бон радзурын баци: уырдыджы фæбы- 
рыд, мæкъуыл æй ассæста йæ быны, Æхсæрæгон фæстейы хæцыд 
мæкъуылыл, нæ рахатыдта, мæкъуыл фæндагæй куыд фæзылд æмæ 
нæ йемæ куыд ахаста былæй... 
Сæго цалдæр боны фæудхар кодта, стæй Æхсæрæгонæн æвдæм 
бон куы кодтой, уыцы æхсæв йæ хъæлæсæй тугæрхæм схауд æмæ 
нал ракаст йæ цæстытæй. Æрдæгæхсæв банцади йæ улæфт. 
Ногæй та устыты хъарæг айхъуыст. Бæстæ тæригъæдæй бай- 
дзаг. Æрдз дæр, стыр мастыл хъынцъымгæнæгау, Сæго цы æхсæв 
амард, уыцы райсом уарынмæ фæкъæртт, дыууæ боны залты мит 
фæуарыд, уый фæстæ сыстад уадтымыгъ æмæ къæсæрæй-къæсæрмæ 
акæсæнтæ нал ис. Адæмы батардта сæ хæдзæрттæм æмæ сыл бæз- 
джын хъæпæнтæй дуæрттæ ныхгæдта. 
Мард æнæныгæдæй баззад. Хъæубæстæ æнхъæлмæ кæсынц, кæд 
фæсабыр уыдзæн дымгæ æмæ Сæгойы кæд сæмбæлын кæндзысты 
йæ сыджыты хайыл. 
Бады цавддурау Кæлимæт. Фыны фенæгау æм кæсынц, йæ хæ- 
дзары цытæ уыны, уыдон. Дымгæ куы ныууасы хæдзары фисы- 
нæй, ердойæ куы æрлæбуры къоиайы артдзæстмæ, уæд æм афтæ 
фæзыны, цыма уый æххормаг бирæгъ къахы къулы сис æмæ йæ 
ахæрдзæн ныртæккæ. Йе уæнгтæ, гæдыхъæдау, баризынц æмæ та 
йе ’нгуылдзтæ йæ фыды марды чырыныл андæдзынц. 
Бафæллади чызг. Суазал. Дæндæгтæ сæхи кæрæдзийыл хойынц. 
Хуыссæгхъæлдзæг, фæллад цæстытæ бацъынд сты æмæ уыны æна- 
хуыр нывтæ: цыма бады гыццийы хъæбысы. Гыцци йæ узы... узы. 
115 

Чызг йæхи нылхъывта йæ мады риумæ æмæ йын лæгъстæ кæны: 
«Уазалы басыдтæн, гыцци, нымæтæй мæ æрæмбæрз, тынгдæр, тынг- 
дæр...» 
Уаддымгæ йæ ниуынæй банцад. Хъæубæстæ афæд кодтой уæл- 
мæрдмæ æмæ ахастой Сæгойы. 
Сæгойы æфсымæр Уано хæрнæджы фынг скодта æмæ адæм 
хъыгзæрдæйæ фæцыдысты фæйнæрдæм. 
Кæлимæт нал базыдта, йæ фыды йын уæлмæрдмæ куыд ахас- 
той, уый. Чызг стæвд, артау судзы буар. Уанойы ус, Комиан, йæ 
уæлхъус бады æмæ йын рæстæгæй-рæстæгмæ йæ ныхыл хуылыдз 
хæцъилтæ ’вæры. Рынчыны буарыл уазал куы сæмбæлы, уæд фæ- 
сабырдæр вæййы йæ улæфт, æмæ гæзæмæ йæ цæстæй ракæсы. 
Фæлæ та асур вæййы хæцъил чызджы ныхыл, æрфæлдæхынц 
фæстæмæ цæстыхаутæ æмæ та сæнттæ цæгъдын райдайы. 
— Гыцци, мæхи гыцци, кæдæм цæуыс. Мæн дæр акæн демæ... Садж- 
джын къуырфы бирæ æрыскъæфтæ зайы. Ма мын тæрс, ныр стыр 
чызг дæн... Æрфæн мыл ахуыр у... Уæуу! Цы фæдæ, гыцци, картофтæ 
фæнычы басыгъдысты! Баба, мæ бон бакалд, тугахуырст цæмæн дæ?.. 
Мæкъуылтæ, мæкъуылтæ... Нæ хъуджы нын бирæгътæ ныргæвстой! 
Æрисут мын мæ роды!.. Баба мын къаба балхæндзæн... Къаба... къа- 
ба... Гыцци, баххуыс мын кæн... мæ къаба мын фæхæрынц!.. 
Цыппæрæм бон изæрырдæм йæ тæвд æрхауд æмæ тарф фынæй 
баци. Райсом хуры цæст рудзынгæй æрбакаст. Райхъал и Кæли- 
мæт. Исдуг нæ рахатыд, кæм хуыссы. Хъуыды кæны: сæ хæдзар 
ныллæгдæр æмæ талынг куы уыди, йæ рудзынг дæр цæгатырдæм, 
хур æм куы нæ каст, уæд цæмæн февзæрд хурырдæм? Æнæзонгæ 
хæдзар... Фæлæуу, фæлæуу, кæмдæр ма йæ федта, фæлæ кæм? 
Диссаг, йæ къах та цы кодта? Уæдæй нырмæ йæ удхарæй цæмæн 
мары? Сæр æнахуыр гуыз-гуыз цæмæн кæны, цыма йæ хъусы 
хуынчъыты дыдынбындзытæ ахстон скодтой... 
Тыххæйты йæ сæрыл рахæцыд, уыны: йæ дæлфæдтæм хуыссы 
чидæр, Кæлимæты къах йæ быны фæци æмæ йын бандзыг. Рахæ- 
цыд йæ къахыл. Йæ дæлфæдтæм чи хуыссыд, уый базмæлыд, иу 
фарсыл æрзылд. Уæууа, Комиан куы у... О, фæлæ цæмæн фынæй 
кæны йæ дæлфæдтæм Комиан? Кæм ис гыцци? Баба дæр куы ни- 
куыцæй зыны... 
Кæлимæты цæстытыл та æвирхъау нывтæ ауад. Сæ хъæуы лæгтæ 
сынтыл гыцци æмæ бабайы æрбахастой. Уадид бамбæрста, кæй 
хæдзары ис, уый. Суынгæг зæрдæ. Кæуындзæг æрбахгæдта хурхы 
уадындзтæ æмæ йæ хæкъуырцц айхъуыст. 
Чызджы кæуынмæ фехъал и Комиан. 
— Куыд дæ, цы дæ, алæ-ма, цард дын фестон, — ус йæ армы- 
тъæпæн чызджы ныхыл авæрдта æмæ йæ цæстытæ цины æрттывд 
фæкодтой. — О, Мадымайрæм, табу дæхицæн, фервæзт йæ низæй! 
Цæуои, уал боны мын æххормаг куы дæ, исты дын фенон. 
Комиан фæдисы уад акодта æмæ чысыл фæстæдæр къусы ми- 
дæг хъарм æхсыр æрбахаста. 
116 

— Аназ, мæ хур, аназ, кæд дæ уд истæуыл фæлæууид, — ус 
рахæцыд Кæлимæты сæрыл æмæ йын йæ дзыхыл æхсыры къус 
сдардта. 
Хуыпгай нуæзта чызг. Йæ цæстысыг гæр-гæрæй къусмæ уади 
æмæ сæ æхсыримæ, тæвд здыйы донау, тыхныхъуырд кодта. 
3 
Кæлимæт æгас зымæджы йæ уат нал систа. Мит куы батад æмæ 
хуры тынтæ парахатæй куы ’рындæвтой, уæд сыстад. Уаноты хæ- 
дзары фæстæ дурыл сбадт æмæ æрхæндæгæй йæ цæст нал иста сæ 
хæдзарæй. Æниу ма цæй хæдзар! Зымæджы уæззау мит нæ бау- 
рæдта хæдзары зæронд, æмбыд сæр, ныккалд. Æмæ хæдмæл бæхы 
стæгдары фæрсчытау зыны. Кæрты змæлæг ничи ис. Йæ зæрдæ 
суынгæг чызгæн. Лæдзæджы æнцæйтты ныххылд сæхимæ. Æрлæу- 
уыд кæрты. Сæ хæдзары дуар — дзуарæвæрд хъилтæй хуыд. Кæрт 
змæстытæ, æнæфснайд. Лæдзæг бахъил кодта къулыл, уæлкъæсæ- 
рæй æриста уисой æмæ сындæггай бафснайдта кæрт. Уый фæстæ 
рафтыдта хæдзары дзуарæвæрд хъилтæ æмæ бакодта дуар. Бирæ 
рæстæджы йæ бон хæдзармæ бахизын нæ баци. Хæдзары къуым- 
тæй йыл раулæфыд æнахуыр уазал. Астæрды сыджыт алырдыгæй 
уырытæ скалдтой. Къонайы рæхысæй суанг цары сæгæйдзаг рагъ- 
хъæдтæм хæлуарджытæ снывæзтой сæ тынтæ. Ердойæ фæтагъди 
миты дон æмæ къонайы фæнык ныггуыдын. 
Ныккæрзыдта Кæлимæты зæрдæ. Фæцудыдтой уæрджытæ æмæ 
къонайы фарсмæ сæ зæронд къæлæтджыныл хауæгау æркодта. 
Куыд цæрдзæни, цы уыдзæни — уыцы хъуыды схæлбурцъ кодта 
сæры магъзы. Хæдзарæн хæдзар рахонæн нал и, къуымтæ — ихсыд. 
Зымæг зымæджы дæргъы рынчынæй, йæ уатыл хуысгæйæ, фæндтæ 
кодта, уалдзæджы куыд бабæстон кæндзæн сæ хæдзары хъуыддæгтæ 
æмæ цалынмæ удыгас уа, уæдмæ ахуыссын кæй нæ бауадздзæн йæ 
фыды къонайы арт. Фæлæ сæ къæсæрæй нæма æрбахызт, афтæ йын 
царды æвирхъау мæцъис йæ ных фæцæф кодта æмæ ныммур сты йæ 
къабæзтæ. Цы æвирхъау цард æм æнхъæлмæ кæсы, уыцы хъуыды 
йæ сæры фæзынд, æмæ йæм афтæ фæкаст, цыма, фæззæджы хохы 
цьуппæй рахауд, уæдæй нырмæ сæрсæфæны былæй тæхы æмæ тæхы. 
Ныр зæххыл сæмбæлд æмæ уонггай нызгъæлæнтæ. 
«Адæм хорз сты, баххуыс мын кæндзысты», — уыцы хъуыды 
цыдæр ныфс авæрдта чызгæн. Сыстад æмæ хæдзары къуымтæ 
æфснайын райдыдта. 
Изæрмæ куыддæрты æфснайд фесты хæдзары къуымтæ. Дуар 
мæнгæхгæд ракодта æмæ сыздæхтис Уанотæм. 
Цыдæр тызмæг, æлхынцъæрфыгæй йыл сæмбæлдысты Уано æмæ 
Комиан. 
— Цæмæн ма ныццыдтæ уыцы сыгъды хæдзармæ? — чызг хæ- 
дзары къæсæрæй йæ къах нæма бавæрдта, афтæ Комианы æхсыст 
ныхас фæраздæр. 
117 

— Нæ къуымтæ ’фснайдтон... 
— Цæй къуымтæ ма дзы ис?.. Цы сыл дæхи марыс? 
— Уæдæ кæдмæ тыхсын кæндзынæн сымах дæр? Æрыфснайон 
æй. Чизоны, адыууæ боны... 
Уано бамбæрста чызджы фæнд æмæ йын сабыргай бамбарын 
кодта: 
— Кæлимæт, мæ хур, мæнæ мах цæрынæн куы ницы фæразæм, 
уæд ды цæмæй цæрынмæ хъавыс? 
— Адæм мын баххуыс кæндзысты... 
— Адæмæй йæ бон баххуыс кæнын кæмæн у, уый дын нæ баххуыс 
кæндзæн, йæхицæн бахæринаг кæмæн ницы ис, уымæ та æххуысмæ 
æнхъæлмæ ма кæс. Стæй дын кæдмæ æххуыс кæндзысты? Хæдзар — 
афтид. Нæ — хæринаг, нæ — тауинаг, нæ — кусæг тых. Иу хъуг æмæ 
уæм иу бæх уыди æмæ дæ ныййарджыты кæндтæн бахъуыдысты. Йæ 
хæдзары лæгкусæг кæмæн ис, уый цæрынæн куы ницы фæразы, уæд 
ды цæмæй цæрыс? Стæй мæ хæдзарæй куы ацæуай — цы мын зæгъ- 
дзысты адæм? Ноджы иунæгæй куы уай... адæмы дам-думтæн кæрон 
нал уыдзæн. Сынамонд уыдзынæ, æмæ худинаг фыццаджы-фыццаг 
мæ сæрмæ хауы. Дæ бавæрын кæд мæ бон бауид. Стæй кæд Хуы- 
цауы фæрцы иу дæхи хуызæн мæгуыр лæппу фæзынид... 
Раст дзырдта Уано. Æцæг Сæго нæ уарзта йе ’фсымæры. Уано 
зыд æмæ кæрæф уыд. Сæ фыды амарды фæстæ дыууæ ’фсымæры 
сæ фыды бынтæ куы байуæрстой, уæд ыл хинæй рацыд, зæххæн 
йæ хуыздæр хæйттæ йæхирдыгæй фæкодта, æмæ сæм стыр хылтæ 
рауади. Сæго зыдта, æнæтугкалд йе ’фсымæримæ хъуыддаг нæ 
ахицæн уыдзæни æмæ йæ маст аныхъуырдта. Фæлæ маст нæ сабыр 
кодта, хатт та-иу ралæбурдта æддæмæ. Зæндджын, хиуылхæцгæ 
лæг уыди Сæго. Мастæн-иу рæстæгыл йæ рохтæ æрцахста. 
Уыцы хабар зыдта Кæлимæт. Фæлæ йæм ныр Уанойы ныхæстæ 
бахъардтой. Цы нæ вæййы, æвæццæгæн, æрфæсмон кодта лæг æмæ 
йе ’фсымæры сидзæр чызджы сомбоны хъысмæтыл йæ зæрдæ фæ- 
рысти. 
Æмæ баззад уыдонмæ цæргæйæ. Уыцы уалдзæг Уано Сæгойы 
хуымы дæргъæй-дæргъмæ аскъæрдта йæ гутон. 
Ницы маст, ницы фыдбон уыдта чызг йæ фыды æфсымæры 
хæдзары. Тызмæг ныхас æм ничи скодтаид. Æниу, Кæлимæт йæ- 
хæдæг — нæлгоймаджы æмсæр сылгоймаг. Фæрæтæй архайын, 
цæвæгæй кæрдынмæ йыл ничи тых кодта. Хæдзары та — йæ дыууæ 
къухы æмбисонд... 
Адæм тæхуды кодтой, Кæлимæт кæй хай фæуыдзæн, уымæ. Бирæ 
усгуртæ барвыстой сæ минæвæртты чызгмæ, фæлæ сæ Уано кой 
дæр никæй уагъта. 
Кæлимæт йæхæдæг дæр нæ тагъд кодта моймæ ацæуыныл. Фыды 
æфсымæры хæдзары та тыхсгæ ницæуыл кодта. Æрмæст фæлмæ- 
цыд иу хъуыддагæй. Уано, мулкуарзаг лæг, фыдæй йын уадиссаг 
бынтæ нæ баззад, æппынæдзух хæлæг кодта, хъæздыг чи цард, 
уыдонмæ. Æмæ куыд уарзы фос! Дыууæ хъуджы æмæ йæм дыууæ 
118 

галы ис æмæ хæдзарыдзаг бинонты уыцы фосмæ зилынæй рау- 
уатмæ æртардта. Йæ хъуццытæй стыр рæгъау скæнинаг у, фæлæ 
йын не ’нтысы. Куы хорхъуаг вæййы, куы та — æлдары хъалон 
фидинаг. Æмæ хъуццытæ цот кæнынц, фæлæ дзы Уано рæгъау 
скæна, уый йæ къухты не ’фты. 
Ныр Уанойæн йе стыр бæллиц сæххæст кæнынæн фадат фæци. 
Æмæ сусæгæй йæ фæнд нывæзта... 
4 
Фæззыгон хуылыдз мигътæ хæхты саджилтыл куыд æрфæлдæ- 
хынц æмæ сæ бынæттæй æггуырсын куыд нæ уал фæкомынц, афтæ 
йæ къæлæтджыныл ныффæлдæхтис Хъуынцел æмæ райсомæй 
нырмæ æуыцы иу уавæры бады. Арæх фæбады афтæ, уæлдайдæр 
та истæуыл мæстджын куы вæййы, кæнæ исты уæззау хабарыл куы 
фæхъуыды кæны, уæд. Ахæм рæстæджы йæ бахъыгдар — лæдзæ- 
гæй дын асæтдзæн дæ синтæ. Хабар зонынц бинонтæ æмæ дзы сæхи 
хизынц, сæ уынæр байсысы хæдзары къуымты. Æгæрыстæмæй, 
къулы сисæй, æппынæдзух, йæ гæндзæхтæ цы цъырцъыраг фæ- 
цæгъды, уый дæр арф кæмдæр нымбæхсы. 
Бады Хъуынцел. Кæрцы дымджытæй йæ уæрджытæ æрбамбæрз- 
та. Сæгъы цармæй пæлæхсар худ суанг æрфгуытæм æрбырыд, 
цæстытæ æрфгуыты бын ныцъцъынд сты. Цæнгтæ, сæрдыгон тæвд 
боны нартхоры сыфтау, æрфæлдæхтысты къæлæтджыны хъустыл. 
Дзыхæй сыпп нæ хауы. 
Æмбарынц бинонтæ. Хъуынцел ацы хатт уæззау хъуыды кæй 
æууилы йæ сæры. Хъуыды æгæр кæй ныссуйтæ æмæ йæ аскъуыд- 
дзаг кæнын кæй нæ фæразы зонд. 
Хъæздыг бынтæ йын баззадис фыдæй. Ныр уыцы бынтæ цал- 
дæр хатты фæфылдæр сты. Йæхæдæг базæронд æмæ кæмæн ныу- 
уадза йе стыр бынтæ, ууыл у йæ масты сæр, йæ сагъæс. 
Зæнæгæй йæ рæстмæ амонд нæ фæци. Фонд чызджы æмæ йын 
иу лæппу райгуырд. Чызджыты чындзы фервыста. Алкæмæй дæр 
дзы стыр ирæд райста. Йæ мулкыл ноджы бафтыд мулк. Фæлæ йæ 
кæстæр лæппу Гæба Хуыцауы æлгъыст фæци — æххæст нæ рацыд 
зондæй. Йæ ус курыны рæстæг раджы аивгъуыдта. Хъуынцел кæ- 
дæм нæ фæцыд йæ фыртæн чызг уынæг, кæй йын нæ куырдта, 
чындздзон чызджытæй иу дæр нæ баззадис ахæм, фæлæ куы базо- 
нынц Гæба зондцух у, уæд æй кой дæр не суадзынц. Афтæмæй цæуы 
рæстæг. Зæронд кæны Хъуынцел, раздæрау йæ бон нал у йæ фосы 
рæгъæуттæ æмæ йæ фысты дзугтæм йæ хъус дарын. Йе ’ххуырст 
фыййæуттыл нал æууæнды. Нырмæ дзы тарстысты, фосмæ зылдыс- 
ты куыд æмбæлы, афтæ. Фæлæ сæм ныр арæх нал æфты, æмæ 
хæйрæг йæ зонæг, цы митæ кæнынц. Æмæ цы уыдзæн, куы амæла, 
уæд? Йæ фæллæйттыл ын фæхæлæф кæндзысты æххормаггуы- 
бынтæ æмæ Хъуынцелы цæргæ-цæрæнбонты фæллой фесæфт. 
Цы бакæна Хъуынцел, æвæстаг кæны йæ бындур. Гæбайæн ма 
119 

ус æрхæсса, уыцы ныфс æй нал ис. Æниу ын исчи куы бакомид, 
Гæба йæхæдæг бындары лæг нæу, фæлæ йæ усæн кæд зæнæг рацæ- 
уид, уæд æнцад-æнцойæ амæлид Хъуынцел. Кæй йын æркæна, чи 
йын бакомдзæн? Бæргæ, ирæд цы хъæуы, уый фылдæр бафидид... 
Хъуыды кæны, æвзары, цы хъæу, цы комы ма нæ уыди? Чи йæ 
зоны, уырдæм йæ ныфс нал хæссы. Кæм æй нæ зонынц, уым та 
йæхæдæг никæй зоны. Хъуыдытæ сæры магъзы кæрæдзи расур- 
басур систой. Æрæджиау сæ иу сæры кæхцы фæсаджил æмæ йын 
Хъуынцел йæ дымæгыл фæхæст и. Фарон Сохты хъæуы йæ дард 
хæстæджытæм уазæгуаты уыди. Уым æмбисонды рæсугъд чызджы 
федта. Æмæ Хъуынцелы йæ рæсугъды мæт нæй, фæлæ, дам, кæм- 
дæр, лæджы æмсæр чызг. Ныфс нæй Хъуынцелы, йæ зондцух фырт 
чызгмæ курæг куы ацæуа, уæд исты нытътъæпæн кæна... 
Хъуыды ногæй æууилы сæры, фæлæ йын рæстмæ сæрфат нæ 
ары. Æнæнхъæлæджы сæры смидæг хин фæнд, æмæ лæг фырци- 
нæй фæхæцыди йæ былыл. Уадид худ йæ бынатмæ стылд, феуæгъд 
сты æрфгуытæ æмæ цæсты гагуытæ дыууæрдæм къуымты гæппытæ 
систой. 
«Алыг фæнд», — ныуулæфыди лæг æмæ йæ бынатæй рахъил. 
Сулæфыдысты бинонтæ. Кæд нæма зыдтой, цы ныффæнд кодта, 
уый, уæддæр сæ мидзæрдæйы æмбæрстой, стыр хъуыддаг кæй алыг... 
5 
Иу изæр Уано цавæрдæр æнæзонгæ лæджимæ фæзынди. Тынг 
хъæлдзæг æмæ парахатзæрдæ уыд уыцы бон. Уазæгæн кусарт акæ- 
нын кодта æмæ йæ фырцинæй нал уагъта зæххыл бадын дæр. Æнæ- 
зонгæ лæг, Хъуынцел, йæ цæст нал иста Кæлимæтæй... 
Дыккаг бон уазæг сæхимæ куы ацыд, уæд Кæлимæт базыдта, 
Уано йæ Хъуынцелы фыртæн кæй дæдты. Чызг марæн кæрдтæ йæ 
сæрмæ хаста, кæй нæ зоны æмæ кæй нæ уарзы, уымæ моймæ нæ 
ацæудзæн, фæлæ йæ йæ фыды ’фсымæр сыбыртт дæр не суагъта. 
Цалдæр боны фæстæ Уано æрбатардта, Кæлимæты сæры аргъмæ 
цы стыр ирæд райста, уый. Семæ фæзынд «сиахс» дæр. Æмбисон- 
ды рæсугъд æмæ сæрæн лæппу. Адæм ыл сæ цæст æрывæрдтой. 
Кæлимæт æй куы федта, уæд дыууæ дихы фæци йæ зæрдæ. Раст 
ахæм лæппуйы сурæт ныв кодта йæ сæнтты. Ахæмы агуырдта йæ 
бирæ усгурты ’хсæн æмæ мæнæ, æнæнхъæлæджы, йæ бæллиц сæх- 
хæст... Лæппу фæстæмæ аздæхт, æмæ, цыма чызджы зæрдæ йемæ 
ахаста, уыйау æрынцой нал ардта Кæлимæт. Бæллыд ма йæм, куы 
йæ фенид, фæлæ цалынмæ йæ чындзæхсæвы бон уыди, уæдмæ нал 
фæзынди лæппу. 
Ахастой Кæлимæты. 
Хъæлдзæг уыди чызг, куывта йе сфæлдисæгмæ, мæгуыр сидзæр 
чызджы чи самоидджын кодта, уымæ. 
Чындзхæсджытæ æхсæв-бонмæ фæцыдысты. Райсом хур куы 
скаст, уæд æрхæццæ сты Тедоты хъæуы сæрмæ. Анæрыдысты топ- 
120 

пы гæрæхтæ. Хъæубæсты чысыл лæппутæ се ’мбæлæггаг райсынмæ 
фæфæдис сты чындзхæсджыты размæ. 
Чындзхæсджытæ лæппутæн се ’гъдау нæма сарæзтой, афтæ дын 
йæ комы фынк калгæ Гæба сæ уæлхъус февзæрд: 
— Ус мын æрхастой, ус, уæрæйдæ æмæ уæрира! Бауадзут мæ æмæ 
йын тыхджын хъæбыс ныккæнон! — йæхи Кæлимæтмæ æппæрста. 
Кæлмдзæфау фесты чындзхæсджытæ. Сæ иу æргæпп кодта бæ- 
хæй æмæ атъæпп ласта Гæбайы. 
— Уый циу, цы ми кæныс, сæрхъæн?! 
— Æри мын мæ усы, нæ дын æй ратдзынæн! — Гæба лæбурыныл 
схæцыд. Баба, цы фæдæ, мæ усы мын байстой! — æнахуыр æрдиаг 
ныккодта Гæба. 
Хъæуæй чындзхæсджыты размæ цы лæппутæ ссыд, уыдон Гæбайыл 
амбырд сты æмæ йæ, тъæппытæгæнгæ, уырдыджы сæ разæй ахастой. 
Æвиппайды хабарæй чызгæмбæлттæ фергъуыйау сты. Кæлимæ- 
тыл фырадæргæйæ ризæг бахæцыд. Чындзхæсджытæ сæ æрсабыр 
кодтой... 
Чындзхæсджытæ кæрты æрхызтысты. Арфæ ракодтой. Хъуын- 
целы чызджытæ Кæлимæты се ’хсæн скодтой æмæ йæ хæдзары 
смидæг ластой. Чызгæмбæлттыл дæр Хъуынцелы бирæ хæстæджытæ 
амбырд сты, уатмæ сæ бадавтой, æмæ цалынмæ хорз не срасыг сты, 
уæдмæ сæ уæгъд нал суагътой. Стæй «дысон-бонмæ фæндагыл стут 
æмæ цалынмæ чындзæхсæвы фынгтæ не ’рывæрдтой, уæдмæ бау- 
лæфут», зæгъгæ, уæттæ сын бакодтой. 
6 
Æххуысмæ сидæгау хъуысы фæндыры хъæлæс, уæлдæфы нæры 
къухæмдзæгъд. 
Дæргъæй-дæргъмæ фынгыл чындзæхсæвы бадæг адæмы дзол- 
гъо-молгъо, ардуанæй хафæгау, риссын кæны хъустæ. 
Зарæг зарæджы ивы... 
Кувынц хистæртæ... 
«Оммен» кæнынц кæстæртæ. 
Чындзæхсæв йæ тæмæны бацыд, гаджидау гаджидауы фæдыл 
æнхъæвзы фынгæн йæ сæрæй йæ кæронмæ. 
Бады фынджы хистæры фарсмæ Хъуынцел æмæ, гæккуыритау, 
йæ цæстытæ рагæпп-багæпп кæнынц фынджы иу фарсæй иннæмæ. 
Ныры хуызæн райгонд никуы у йæ хъуыддагæй. Æниу, цы сусæг 
фæнд сарæзта, уый нырма нæ рахъæр, æнæ хъæр та йын уæвгæ 
нæй æмæ цæмæй адæмы цæсты ма бафта, уый тыххæй сын йæ 
цæхх æмæ йæ кæрдзынæй хъавы сæ дзыхтæ сыхгæнынмæ. 
Нырма фæнд хорз цæуы. Æцæг, йе ’рхонгæ адæмы раз фынгтæ 
бæрæчетæй тасынц, фæлæ æндæр рæтты куыд вæййы, афтæ хъæл- 
дзæг не сты адæм. Цыдæр мæт, сагъæсгъуыз сты. Æниу Хъуынце- 
лы адæмы мæт нæй, æндæр у йæ сагъæсы сæр. Зондцух у йæ фырт, 
фæлæ цы давы зонд, кæд фæллойæ балхæнæн ис алцы дæр... 
121 

Зондджын та — дæлæ Бесолты Цопаны фырттæ. Сæ хъару æмæ 
сæ лæджыхъæдæн æмбал нæй. Уынд æмæ æгъдауæй дæр афтæ, 
фæлæ кæй хъæуы сæ зонд, фæллой куы нæ уа, уæд? Сæ фыд 
Цопан нæххæррæгъ и кæмдæр, йæ мард хъæубæсты уæлмæрдыл 
дæр нал сæмбæлд. Йæ фырттæн дæр уырдæм у сæ фæндаг. Хæлæг 
сæм кæны Хъуынцел. Хуыцаумæ дæр рæстдзинæдтæ нæй, цæмæн 
радта Цопаны хуызæн гæвзыккæн ахæм фырттæ? Уыдон Хъуын- 
целы лæппутæ куы фæуыдаиккой, уæд дуне бахсыдтаид дæнда- 
гæй. Уæртæ сты ныр дæр. Нæ фынгыл бадынц, нæ кафгæ кæнынц, 
нæ сæ зарын хъуысы. Сæхи хуызæттимæ фæкъорд сты æмæ цæ- 
уылдæр сусу-бусу кæнынц. 
Цæгъды фæндыр... 
Нæры къухæмдзæгъд. 
Рæгъ рæгъы æййафы. 
Зарæг зарæджы суры... 
Фырамондджынæй ныфсæрмы уаты къуымы Кæлимæт. Хъуын- 
целы чызджытæ йæ фырцинæй фæхæрынц, узæлынц ыл, йæ дзыхмæ 
йын цынæ дарынц мыд æмæ дзыккайæ. Æмæ дис кæны: «Нæхи 
хъæумæ дæр чындзы æрцæугæ бирæты федтон, фæлæ уыдонæй 
афтæ тынг куы никæуыл цин кодтой лæппуты хæстæджытæ, уæд 
цы кодтой адон? Се ’фсымæр та цымæ кæм ис? Тæхуды, искуыцæй 
йæм бакæс. Цыдæр æфсæрмдзæстыг, мадзура у. Дыууæ хатты йæ 
федтон æмæ мæм рæстмæ дзургæ дæр никуы скодта. 
Охх, тагъддæр куы фæуид ацы чындзæхсæв. Бафæлладтæн. Мæ 
уæрджытæ æрхауынц. Ныртæккæ лæугæйæ афынæй уыдзынæн. 
Уæртæ уыцы æвзонг ус та цæмæн æнкъард у? Чи сын у, йæхи мын 
нæ бацамыдта, уыцы æнахуыр каст мæм æрбакæны, æмæ мæ цыма 
стыр зылынджын у, уыйау йæ цæстытæ амбæхсы. Кæдæй нырмæ 
лæууы рудзынджы цур æмæ уыцы знæт каст кæны æддæмæ. Тыхсы, 
æрдæбон мын цыдæр зæгъынмæ хъавыд. Цы? — Хуыцау йæ зонæг. 
Диссаг, уыцы фæндырæн йæ хъæлæс хъарæгау куы хъуысы. 
Тæхуды, ныр хъазты фæсивæдмæ бакæс æмæ уым дæ уарзонимæ 
иу кафт ракæн. Ау, куыд æнæрхъуыды сты? Цыма мын цæстæй 
тæрсынц, — бамбæхстой мæ адæмæй. 
Мæнæ та ме ’фсин фæзынд. Цыма мæ уый дæр стыр зылын- 
джын у — рæстмæ мæм нæма ’рбакаст. Уæртæ йæ чызджы хъусы 
цыдæртæ адзырдта. Мæ ходыгъдтæ сыстадысты. О, Мадымайрæм, 
æддæмæ куы ацæуиккой. Гъе, гъе, фæцæуынц. Ме ’фсин дæр сæ 
фæдыл. Нæ, фæлæууыд, рудзынджы цур цы æвзонг ус лæууы, 
уымæн цæстæй цыдæр ацамыдта, уый дæр æм йæ сæр батылдта. 
Ме ’фсин нæ иунæгæй ныууагъта». 
Ус, цыма уæдæй нырмæ рудзынджы цур рæхыстæй баст уыди — 
æуыцы иу тæррæст акодта æмæ мидæгæй æрыхгæдта дуар. 
— Удхæсджытæ! Æйтт, мæ бон куы цæуид æмæ уæ иу къуымых 
кардæй куы сыргæвдин! 
«Мæ арт бауазал, афтæ та цæмæн зæгъы? Хæстæг мæм æрба- 
цыд. Тыхсы. Цæуыл? Мæ зонд æй нæ ахсы». 
122 

— Ныххатыр кæн, мæ хойы хай. Уыцы хингæнджыты ныртæккæ 
ардæм хъæуы æмæ дын мæ бон зæгъын куынæуал бауа, — ус иу 
каст дуары ’рдæм кæны, иу каст та Кæлимæтмæ, афтæмæй тагъд- 
тагъд, йæ ныхæстæ æрдджытыл ныхъуыры. — Хъус-ма... 
«Цы мын зæгъы... О, Мадымайрæм, мæ зæрдæ мæм цыдæр фыд- 
былыз дзуры». 
— Сидзæр чызг дæ, зонын. Сидзæр дæн æз дæр, уæдæй нырмæ 
дæ цуры цы ставдбылджын ус бадти, уый чындз дæн. Уый та Хъуын- 
целы чызг у. Тыхми мын бакодтой æмæ фæсмойнаг дæн абон дæр... 
Дæуæн та ноджы æвирхъаудæр ми сарæзтой. Хъус. Æрмæст дæ 
мад æмæ дæ фыды рухс цæсгомыстæн, цы фехъусай мæнæй — иунæг 
сыбыртт нæ! Куы мæ базоной, — бакæндзысты мæ уæхстыл. Æниу 
мæ уадз бакæнæнт уæд та, нæ сæ тæрсын... 
«Тагъддæр æй куы зæгъид, зæрдæ ратоны мæ риуы». 
— Мæ хойы хай, хинæй дыл рацыдысты. Дæумæ усгур чи ба- 
цыд, уый мæ лæг у. Былджын ус та — ме ’фсин. Дæу ракуырдтой, 
абон райсом уæ размæ цы зондцух лæппу схæццæ, уымæн. Тарстыс- 
ты, куы йæ фенай, уæд ын кæй нæ бакомдзынæ. Æмæ æрымысы- 
дысты хин фæнд. Æддæмæ дæр дæ уымæн нæ уадзынц. Исчи дын 
хабар куы бацæгъда дæ хъусы. Чызгæмбæлттæ дæр ахæм уавæры 
сты. Чындзхæссæг дæр, сæ хæстæджытæй кæуыл æууæндынц — 
уыдон. Цæй, хъуыддаг базыдтай, æмæ дын карды бын уæууытæй 
нал у, фæлæ дæ хъару æмæ дæхæдæг. Куы ’рталынг уа, истæй 
æфсон дæ асайдзынæн. Алидз. Де ’фсин дæр дæ фарс у. Уый зон- 
дæй дæн ам. Баххуыс нын кæндзæни. Æндæр фæрæз дзы нал и. 
Ныр мæ мацæмæйуал фæрс. Чидæр æрбацæуы. Дуар бакæнон... 
Атыппыр, адæнгæл Кæлимæты риуы масты дзæкъул. Бæстæ йыл 
разылд, æмæ йæм дуне цыдæр æлгъаг æмæ чъизи фæкасти. Ау, 
уый та куыд? Ау, алцы дæр мæнг у? Йæ цард дæр, йæ уарзт дæр? 
Ам дæр та сайд? Æмæ кæмæн баци йæ бон? Ау, фыццаг хатт кæй 
федта, кæй бауарзта æмæ уæдæй нырмæ йæ сæнтты кæимæ цæры, 
йæ мидзæрдæйы уарзон ныхæстæ кæмæн фæкæны, арвыл стъалы- 
ты ’хсæнæй йæм ирддæрæй чи æрттывта, уый куыд рахаудта æмæ 
Кæлимæты сæнттæ æмæ ныфсытимæ куыд ныппырх и зæххыл? 
Ныппырх æмæ чызджы буарæй æгасæй дæр алæбырди цард, ингæ- 
ны сыджыт бакалæгау ыл батар боны рухс, хуры цæст... 
Фæстæмæ æрбацыдысты йæ «хъахъхъæнджытæ». Йæ хæрзгæ- 
нæг цыдæр фæци. Устытæ йæм дзурынц, фæлæ ницы хъусы, ницы 
уыны. Чызджы цæстытæ аирвæзтысты зæххы... Агуры ма чысыл 
ныфсы æрду, цæуыл фæхæст уа, — ницæуыл хæст кæны. Никæмæ 
дæр æххуысмæ сиды... 
Æрæджиау сынтæджы уæлæ ауыдта йæ цыллæ кæлмæрзæн æмæ 
уæд йе ’муд æрцыди. 
— Бахатыр мын кæнут, чысыл мæ иунæгæй фæуадзут, — уайса- 
дын дæр дзы ферох, афтæмæй къулбæрзæйæ балæгъстæ кодта стыр- 
былджын усæн. 
— Хуыцау мæ амара, куыд æнæрхъуыды разындтæн, — чызджы 
123 

фæлурс цæсгоммæ фæкомкоммæ ис ус. Бамбæрста, уайсадæг чындз 
йе ’фсæрмыл йæ къух кæй систа, уый æнæнхъæлæджы кæй нæ у. — 
Кæд дæ исты фæнды... Æфсæрмы ма кæн. 
— Куыддæр мæ сæр зилы, æмæ... 
— О, мæ къона, о. Чысыл дæхи сынтæгыл æруадз. Цом, Уардис, 
æрулæфа... 
Устытæ ацыдысты. 
Сулæфыд Кæлимæт, цыма уæдæй нырмæ æндон рæхыстæй баст 
уыди, ныр сæ атыдта, уыйау йæ къахкъухтыл дуары цур февзæрд. 
Æрыхгæдта йæ. Стæй хæдзары астæу цæджындзы уæллаг кæрон 
тулдз къæбæлмæ фæкомкоммæ. Кæлмæрзæн уатæй скъæфæгау ра- 
кодта æмæ йæхи мæлæты дзæмбытæм радта... 
7 
Чындзæхсæвы фынгтыл бадджыты карз нозт абырста, фæсырд- 
та сын се ’рхæндæг хъуыдытæ æмæ сын айхæлдта се ’взæгты баст. 
Фæкъæртт сты зарынмæ, цыма, фæндыр дæр фæрасыг, йæ хъыл- 
лист тынгæй-тынгдæр хъуысы. 
Схъæлдзæг и Хъуынцел. Цы номхæссæны чындзæхсæв сцæттæ 
кодта, уый йæ комбæстæй бирæ бонты нæ ферох уыдзæн. Фæсидт 
уырдыглæууæгмæ. Дзæбидыры сыкъатæ байдзаг кæнын кодта æмæ 
уæззау растад. Хъуамæ арфæ ракæна йæ комбæстæн. 
— О, хорз адæм, мæ буц уазджытæ! — анæрыд йæ хъæлæс. Фæлæ 
йын уысммæ йæ ныхас кæйдæр æвирхъау цъæхахст, карды цъык- 
кау, атæхын кодта: 
— Цы фестут, уæдæ, ног чындз йæхи æрцауыгъта! 
Расыг адæм, мыдыбындзыты къæртайыл дон куы ауадзай, уыйау 
сызмæлыдысты. Фæгæппытæ кодтой сæ бынæттæй æмæ, тарст фосы 
рæгъауау, агуылф кодтой хæдзары ’рдæм. 
Хъуынцелæн йедзаг сыкъатæ йæ къухæй ахаудтой, æмæ, кæлм- 
дзæфау, адæмы ’хсæнты хæдзары смидæг. Уаты къух бакæнæн нал 
уыд. Устыты дзолгъо-молгъо бæстæ йæ сæрыл иста. 
— Банцайут-ма! — иу богъ сыл фæкодта. Сылгоймæгтæ фæхъус 
сты. Иугай-дыгай сæхи æддæмæ райстой. 
Хуыссæнты сæр уæлгоммæ фæлдæхтæй лæууы ног чындз. Цæс- 
гом — цикъæйау ныффæлурс. Былтæ ма сæхимидæг æнæбары змæ- 
лынц. Æрдыны хуызæн сау къæлæс æрфгуыты бын цæстытæ дзагъы- 
рæй баззадысты. Дæллагхъуыртæ — цъæх-цъæхид. Хаттæй-хатт ма 
йæ удисæджы утæхсæн райхъуысы. 
Хъуынцелы чызджытæ дон калынц чызджы мæрдон цæсгомыл. 
Æууæрдынц ын йæ дæллагхъуыртæ, йæ риутæ. Хъуынцел йæ чын- 
дзы ахæм уавæры ауынгæйæ фефсæрм. Йæ бон æм бакъахдзæф нæ 
баци. Иуырдæм азылд æмæ йæ маст акалдта йæ чызджытыл: 
— Цы ма хъахъхъæдтат, сæлхæртæ! Сымахæн æй куы бафæ- 
дзæхстон, цæмæн æй ныууагътат иунæгæй?! 
— Фынæй кодта, æмæ... Уый æнхъæл чи уыд?.. 
124 

— Чи уыд!.. Исты йыл куы ’рцæуа, уæд уæхицæн арф ингæнтæ 
скъахут! — ныррыхыд зæронд æмæ йын йæ худинаг куыд ничи 
фена — мидæгæй æрыхгæдта дуар. 
Æддейы расыг адæм сæ сæрыл бæстæ истой. Йедзаг фынгтæ 
афæлдæхтысты æмæ Хъуынцелы бæрæчет рыджы сывдылд. Чыз- 
гæмбæлтты уый размæ Хъуынцел тамако хæццæ арахъхъæй ныр- 
расыг ласта æмæ сæ йæ уазæгдоны ныххуыссын кодта. Ныр сын 
хабар сæ хъусты чидæр бацагъта. Лæппутæ сæ расыгæй афтæ бам- 
бæрстой, зæгъгæ, сын сæ хойы чидæр амардта æмæ, æйда-мардзæ, 
лæбурынтæ систой. 
— Кæм ис нæ хо, чи йæ амардта? — бæстæ сæ сæрыл хастой. 
Хъуыддаг æнæ стыр фыдбылыз кæй нæ уал ахицæн уыдзæн, 
уый бамбæрста Барсæг æмæ йе ’фсымæр Хæсанæимæ фæсивæды 
сæ алыварс амбырд кодтой. 
— Нæ худинаджы бон æрцыди, лæппутæ, фæлæ тугкалд ма бауа- 
дзæм! — бафæдзæхстой сæ æмæ хылгæнджыты ’хсæн бацыдысты. 
Раст уыцы рæстæджы фæзынд Гæба. Абон райсом æй Хъуынцел 
мæнгагъуысты баппæрста, «адæмы къæхты бын ма тыхс, уæртæ 
хосы ныссæй æмæ дæ ардыгæй изæрмæ мæ цæстæй куыннæ фе- 
нон», — бартхъирæн æм кодта æмæ йыл æддейы дуар сæхгæдта. 
Гæба мæнгагъуысты къулы зыхъхъыртæй йæ хъус дардта, сæ кæр- 
ты цытæ цæуы, уымæ. Дис æм каст, уыйæппæт адæм сæ кæрты 
цæмæ æрæмбырд сты. Цæуыл зарынц, цы сæ хъæуы, стæй сфæл- 
мæцыд æмæ хосы сæр бафынæй. Иу афоны райхъал, хъусы адæмы 
æнахуыр хъæлæбамæ. Уæртæ чидæртæ хæдзармæ лæбурынц, æвæц- 
цæгæн ын баба цы ус æркодта, уый фæстæмæ исынц. Мæнгагъуыс- 
ты дуар ратыдта. Лæдзæгыл фæхæст, аивæй схъуызыд æмæ чыз- 
гæмбæлттæй сæ иуы сæрæн — дзæхст. Лæппу, уæйгуытæарæзт, 
фæлæ йæхи баурæдта. Гæба дыккаг хатт лæдзæг куыд фæхъил кодта, 
афтæ йын йæ хæмхудтæ ахъаззаг фæцæф кодта. 
— Цы фæдæ, баба, амардтой мæ! — нырдиаг кодта Гæба æмæ 
зæххыл йæ цæлхъ фæцыди. 
Зоратæ сæ хъаматæ фæцьортт ластой. Хъæуы фæсивæд уазджыты 
се ’хсæн скодтой æмæ сæм хæстæг никæй уадзынц. 
— Чидæриддæр сæм фæцагайа, — мæнæн дзуаппдæттæг уыдзæ- 
нис! — Хæсанæ сæ разы æрлæууыд. Зоратæ бамбæрстой, хъæубæс- 
ты фæсивæд уазджыты сæрыл кæй рахæцыдысты æмæ сæ хъаматæ 
нытътъыстой. 
Дуар байгом æмæ къæсæрыл лæбурыны æввонгæй Хъуынцелы 
сæр фæзынди. 
— Уæ хо удыгас у, æнæрæгъыдзыдтæ, æмæ, куыйтау, куыд нæ 
уал лæбурат! 
— Бауадзут нæ, фенæм æй! —мидæмæ сæхи тонынц чызгæмбæлттæ. 
— О, гормæттæ, адæм куы стут, уæд уын адон цы митæ сты?! 
Бауадзут сæ æмæ сæ хойы феной! Мыггаг æмæ сæ хъæубæстæ куы 
рарвыстой, уæд уæм чысыл æфсæрм куы нæ уал ис! — хъæубæсты 
хистæр Дзакко ныккомкоммæ Хъуынцелмæ. 
125 

— Хъæубæсты фарн æмæ сæ æгъдау ферох, Дзакко,æмæ нын нæ 
сæртæй хынджылæг скъæрынц! — йæ ныхас ныздыхта Хæсанæ. — 
Иу сайд сын æгъгъæд нæ уыд, ныр та сæм лæбургæ... 
Цæмæй тарсти Хъуынцел, уый йæ баййæфта. Иæ хъуыддаг æнæ- 
фыдбылыз нæ ахицæн. Йæ чындз æнæхъуаджы йæхи не ’рцауыгъ- 
та. Тых æмæ ма амæлттæй йæ цæстæй ракаст. Мыййаг, чызгæм- 
бæлттæ исты куы базоной — сæфы. Нæма зоны, чындз йæхи цæ- 
мæн æрцауыгъта, уый аххосаг. Тызмæг ныхасæй ницы, фæлтау 
лæгъстæ, йæ маст йæ хъуыры уыраугæ ацыд. 
— О, æмæ, Дзакко, мах дæр сын сæ хойы маргæ, мыййаг, нæ 
кæнæм. Рацæуæнт... 
Адæм фæндаг радтой чызгæмбæлттæн. 
Хъуынцел йæхи ныууромынмæ хъавыд, фæлæ маст сыфсæрста 
фæстæмæ. 
— Ды та, Цопаны сыдгуыбын, куынæ дын ном ис, куынæ мыг- 
гаг!.. Кæмдæр дæ дæ мад дзæгъæл комы куы нычъчъырхта! Бæрæг 
дæр нæу кæй сæкка дæ, уæд мын ам кæй сæрыл гæрæхтæ кæныс?! 
Ныртæккæ куыд фесæфай мæ хæдзарæй! 
Ныррызт Хæсанæйы æнæрцæф, тæлтæг зæрдæ. Туг цæджджи- 
нагау фестад æмæ нытътъæпп ласта сæрмæ: 
— Кæмæй зæгъыс уый?! 
— Гадзайæ гуырд чи у, æмæ мæ кæрты, куыдзау, чи рæйы, уымæй! 
— Зæронд бирæгъ! — барын хорз у, фæлæ лæджы сæр ракæнын — 
барын нал у, — Хæсанæйы къухы æнгуылдзтæ андæгъдысты хъа- 
майы фистоныл. Кæйдæр фидар цæнгтæ йæ ацахстой. 
— Æнцад ! 
Уый уыд Дзаккойы хъæлæс. 
— Фæлæуу-ма, Дзакко, фæлæуу! Афтæ цæугæйæ нал у. Фыц- 
цаг хатт йæ дзыхæй хахуыртæ нæ хауы æмæ йæ бафæрсæм: йæ- 
хæдæг фидиссаг чи у æмæ кæйдæр сидзæр чызджы йæ сæфтдзаг, 
æдылы лæппуйæн йæ былты сæт сæрфынæи чи ’ркодта, уый нын 
нæ мадæй цæмæн фидис кæны? — йе ’фсымæры сæрыл рахæцыд 
Барсæг. 
— Мæ фырт сымахæй бирæ лæгдæр у. Дæлæ уæ мад сыдæй куы 
мæлы, йæ гуыбын уал ын байдзаг кæнут, стæй-иу мæ фырты кой 
ракæнут! — нал æнцад Хъуынцел. Йæ сиæхстæм адзырдта.— Кæд 
нæ бафсæстысты Цопаны куыйтæ, уæд ма сын æуым стджытæ ака- 
лут æмæ мæ кæрты мауал ниуой! 
— Куыдз дæхæдæг, куыдз дæ хæринаг! Цопаны фырттæ кæд 
мæгуыр сты, уæддæр, дæуау, хæдмæлхор не сты! Нæ мад та дæумæ 
курæг никуы æрбацыд. Æмæ ма дæ куы фехъусæм ахæм ныхæстæ, 
уæд.... — нал ныббарста Хæсанæ. 
— Æртхъирæн? Мæнмæ? У, сыстбæрзæйтæ! Цы бандзыг стут, 
Зоратæ, æви уын æхсызгон у, уæ мыггаджы хистæрыл уын куыйтæ 
куыд рæйынц, уымæ хъусын?! 
— Хъуынцел,иу фыдбылыз дæ хæдзары æрцыд æмæ мауал агур 
дыккаг! — Дзаккойы хæрам цæстытæ фæныхстысты Хъуынцелы. — 
126 

Ма агур дын зæгъын! Туджы зæй рацæудзæн дæ фынгтыл! Фæлæ, 
æвзæр сылау, дæ фидистæ ныууадз, уымæ нæ не ’рхуыдтай ардæм! 
Кæстæр — рæдиаг, хистæр та — зæндджындæр! 
— Æмæ æз куы ницы... — фæсыкк Хъуынцел. — Мæ фырт æна- 
монд кæй у, уый мæхицæй зындæр кæмæн у? Кæйдæр къæбыла ма 
мын мæ зæрдæйы хъæдгом цы агайы! 
— Фидис дæхицæй рацыд. Фæсивæд, цæугæут уæ хæдзæрттæм. 
Уадз, æрулæфой фысымтæ, О, фæлæ уыцы кæйдæр чызгмæ ’ркæсут, 
— исты йыл куы ’рцæуа, уæд ныл къуыппæнзарæг скæндзысты адæм. 
— Дæ уазджытæм ма ’взид, — хорз йæ уазæгыл цæф нæ уадзы. 
Адæм иугай-дыгай фæцыдысты. Сафтид кæрт. Æрмæст ма фынг- 
ты сæрты рагæпп-багæпп кодтой хъæуы куыйтæ. 
8 
Рудзынгæй уатмæ мæйы фæлурс тын фатæлвæстæй æрбалæбурд- 
та, ацахста къонайы сæрмæ æхсæвы тар æмæ йемæ мæлæтдзаг тохы 
бацыд. 
Раджы ахуыссыдысты къонайы зынджытæ æмæ сæ фæлурс 
æртхутæг, рагуалдзæджы чырсау, фæныкыл æрбадти. 
Æрдæгæхсæвæй ахызт, фæлæ хуыссæнты хъуырдухæнæй бæ- 
рæг у, бинонтæй фынæй кæй ничи кæны, уый. 
Æмбары йæ фыртты утæхсæн Хъызмыдæ æмæ йæ зæрдæ фæр- 
чытæ хауы. Сæ мæгуыр, хъæрмуд цард арвистон фестад. Ацал- 
ауал азы йæ фырттæй цы хабар æмбæхста, уый кæйдæр æбуалгъ 
æвзаг ралæхурдта. 
Фырттæ зæрдæдзæф фесты. Æцæг, мадæн ницы загътой. Ды- 
сон, куыддæр чындзæхсæвæй æрыздæхтысты, афтæ уæттæ æрца- 
гуырдтой. Нæ сæ бафарста Хъызмыдæ: цы кæнут? Фехъуыста 
йæхæдæг Хъуынцелы фидис. 
Æнхъæл уыд, бафынæй уыдзысты æмæ сæ маст ферох уыдзæн, 
фæлæ марадз зæгъ. Уæртæ хуыссæнты сæ масты хуыдымы сæхи 
найынц. Æмбары йæ Хъызмыдæ, лæппутæ сæ мады бафæрсын 
æфсæрмы кæй кæнынц. 
Рæстдзинад та сæ базонын фæнды. Æмæ йын æнæ радзургæ нал ис. 
Рабадтис йæ уаты. Уæгъдæй йæ уæлæ æркодта йæ къаба æмæ 
ссыгъта цырагъ. Æрбадти йæ фыртты цур. 
— Цæмæннæ фынæй кæнут, мæ ахсджиæгтæ? — фæрсы сæ. 
— Хуыссæг нæ нæ ахсы, гыцци... 
— О, зæрдæхæлд фæуа, сымах æгъуыссæг чи фæкодта. Зонын, 
цæмæн фæлыгъд уæ хуыссæг, æмæ мæм хъусут, æрмæст уæ курын, 
цалынмæ мæ уæззау таурæгъ йæ кæронмæ нæ фæуа, уæдмæ мæ 
мацæмæй бафæрсут... 
...Раджы уыди уый. Уæ иуыл мын мæйæ фылдæр нæ цыдис,— 
мады цæст нæ бауарзта зæгъын, уыцы иу йæ хъæбултæй кæцы уыд.— 
Иу хатт, мæ сæрыхицау дзæгъæл комы федта æнæзонгæ сылгой- 
маджы йæ удисгæ, йæ фарсмæ та ноггуырд саби. Ус куы мард, уæд 
127 

ын йæ сабийы ныффæдзæхста. Уыцы бон нæ хæдзары фæрсæй- 
фарсмæ фæзындис дыууæ авдæны. 
Æхсæв-иу уæ иуы куы бафсæстон дзидзийæ, уæд-иу иннæ йæ 
кæуынæй нал æнцад. Курæггаг æхсыры хуыппытæй уæ тыхамæлт- 
тæй схастон. Афæдзы фæстæ уыл уæ фыдимæ нæмттæ сæвæрдтам. 
Барсæг æмæ Хæсанæ. Уæхи æмбарынхъом фестут. Уæ фыд — æвæ- 
рæз лæг, æнæ зæхх. Цуаны цыд, цуанон та — номдзыд. Æнæ сырды 
мард никуы ’рыздæхт. Иу хатт уын дзæбидыры сæр æрхæссынæй 
ныфс бавæрдта, фæлæ мæм йæхи сæр дæр нал æрхаста фæстæмæ... 
Баззадыстæм афтид къуымты уазал къонайы фарсмæ ниугæ æмæ 
дзыназгæ. Зæрдæ ныккæрзы, уыцы рæстæг куы ’рымысын... Цы 
удхæрттæ бавзæрстам, Хуыцау сæ знагæн дæр ма зæгъæд. Адæм 
хорз сты. Куыддæрты уæ схъомыл кодтон. Кусынхъом мын фес- 
тут. Стæй уый фæстæ цы уыди — зонут æй уæхæдæг... Ныр уын нал 
тæрсы мæ зæрдæ. Кæд цыбыр къух стут, уæддæр уæхи дарын 
фæразут. Ацы хабар уын барæй никуы радзырдтон, тарстæн — куы 
фæрисса уæ зæрдæ. 
— Баба цы сабийы ссардта, уый нæ дыууæйæ кæцы у, гыцци?— 
хъæрзæгау сирвæзти Хæсанæйы удхайраджы фарст. 
— Гыцци, ма зæгъ, нæ хъæуы, — цыма абоны онг йæ царды 
иууыл зынаргъдæр цы уыд, уымæн сæфынæй фæтарст, уыйау йæ 
мады дзурын нал суагъта Барсæг. — Хæса, махæй никæй ссардта 
баба. Цыма гыцци фын федта æмæ уый радзырдта, банымайæм 
æй афтæ. 
— Уæ дыууæйæ дæр мын уæлдай ничи у, мæ ахсджиæгтæ. Иу дзи- 
дзи фæдадтат. Мæ зæрдæ уын дыууæ дихы фæкодтон, æмæ уын æй 
кæрдихгай ауагътон уæ хъуыры. Никуы ницы уæ бахъулои кодта уæ 
гыцци. Байрæзтыстут. Табу Хуыцауæн, уæ иуæй мын уеннæ — сæрæн- 
дæр, уæ иуæй мын уеннæ — зынаргъдæр. Мæ дыууæ цæсты, мæ дыууæ 
цонгау мын стут, хицæн уæ нæ кæнын. Курын уæ: цы фехъуыстат, уый 
уæ зæрдæмæ ма айсут. Искæй фвдисмæ ма хъусут. Уæ хорзмæбæллæг 
уын никуы бафидис кæндзæн, уе ’взæрмæ бæллæджы хахуыры ныха- 
сыл та маст ма кæнут. Гъе, уый уын мæ фæдзæхст. 
Хъызмыдæ нæ загъта, Цопан кæй ссардта, уый ном. Фæлæ йæ 
Хæсанæ бамбæрста, уыцы саби йæхæдæг кæй у. Хъуынцел ын 
æнæхъуаджы нæ бафидис кодта... 
— Чи уыд уыцы ус? 
— Нæ рабæрæг. Уыцы бон ын йæ мард сынтыл схастой æмæ йæ 
баныгæдтой. 
— Кæцыран ис ныгæд та? 
Мад бамбæрста, цы дзы домы Хæсанæ. 
— Райсом æм ссæудзыстæм.... 
— Дуармæ мæйрухс у, гыцци... 
Ницыуал загъта мад. Сыстад. 
Уæлмæрдты, Бесолты мыггаджы ингæнты фарсмæ, хибардæр 
ран цы ингæн уыдис, уый цур æрлæууыдысты æртæйæ. Хæсанæ 
æргуыбыр кодта æмæ ингæны сыджытыл йæ армытъæпæн æрхас- 
128 

та. Масты уæззау къуыбылой йæ хурхы ныффидар æмæ йæ бон 
улæфын нал у. Мæнæ, гъе, йæ ныййарæджы ингæн. Цал æмæ цал 
хатты хъазыдис ацы ингæны фарсмæ йæ чысылæй. 
Ингæн хибар ран кæй ис, уый раджы бафиппайдта, фæлæ цæ- 
мæн хибар ран ис — никуы никæй бафарста. Цы уыд йæ ныййарæ- 
джы удхæртты аххосаг? Кæм æй агура, кæмæй райса йæ гыццийы 
маст Хæсанæ? Чи уыдис йæ фыд та? Кæм ис ныртæккæ? Фарста 
ингæны. Фæлæ уазал ингæн гобиау лæууыд æмæ сусæгдзинад уæз- 
зау дуры бын арф кæмдæр бамбæхста. 
— Рухсаг у, бецау, ме ’нæзонгæ хо, дæ удисгæйæ дæ хъæбулы 
фæдзæхстай æмæ мæнæ, гъе, схъомыл и, слæг. Ныббар, кæд ын 
мæ бон уыйбæрц лæггад нæ баци — цы саразон? Мæхæдæг дæр 
Хуыцауæй амондджын нæ фæдæн. Цыбыр — мæ къух, æвæрæз — 
мæ уавæр, — йæ кæлмæрзæны къабузæй йæ цæстысыгтæ асæрфта 
Хъызмыдæ. — Мæ хъæбул, дæ ныййарæгыл дыууæ цæссыг æрып- 
пар. Æниу цæссыг бирæ ахаста йемæ. 
Уый Хæсанæйæ дзырдта Хъызмыдæ. Кæд ын йæ ном комкоммæ 
нæ загъта, уæддæр æй Хæсанæ бамбæрста. 
Фæлæ ныддур йæ зæрдæ æмæ цæстысыг ралæмарын йæ бон нæ 
баци. 
— Мæ мад, ныббар. Цы номæй дæм ныдздзурон — нæ зонын. 
Ацы æлгъаг дунейыл мæ куырмæй ныууагътай, æмæ фыццаг хатт 
мæ цæстæй куы ракастæн, уæд мæ авдæны хъæдыл федтон мæнæ 
гыццийы фæллад,уарзæгой дыууæ цæсты. Дзурын куы базыдтон, 
уæд уый ном сдзырдтон. Хатыр, — хурхысæртæ ахгæдтой, йæ бон 
зæгъын ницыуал баци. 
Мæй арвы астæумæ сфардæг. Хъæуы дæллаг кæронæй ныууа- 
сыдысты уасджытæ. Хъызмыдæ йæ лæппуты разæй рараст сæхимæ. 
9 
Талынг уаты фæрсæй-фæрстæм иу сынтæгыл хуыссынц æфсин 
æмæ чындз. Зноны æвирхъау хабары фæстæ Дуду йæ чындзы цур 
никæй бауагъта æмæ уæдæй нырмæ йæ сусæг ныхас нал скъуыйы. 
— Цæмæн бакодтай ахæм ми, цæмæн, гормон? Ау, уыцы усæн 
мæ уд куы ныффæдзæхстон, дæуæй уымæн зæгъ: баххуыс дын 
кæндзыстæм. Ды та дæхи æрцауыгътай. Уый æдылыдзинад у. Æз 
дæр бирæ хæттыты ахъавыдтæн мæхи амарынмæ, фæлæ-иу ахъуы- 
ды кодтон. Цæмæн? Уæд мын сæ сæры стæджытæй фæхъæрзæнт, 
искæй тыххæй мæхи куыниæ мардзынæн. Ды уыдоиæй зæндджын- 
дæр разын. Сайдæн — сайд. Нæ лæджы та мæ бар уадз — æз ын дæ 
уды тæригъæд йæ сæрæй сисдзынæн. Мæн дæр афтæ фæсайдтой. 
Нæ лæджы нæ уарзтон, мæ фыд мæ тыхæй радта. Уас дæлæмæ 
’рхауæд сылгоймаджы сфæлдисæг. Бадомдтой мæ. Мæ чызджытæ 
дæр сæ фыды хуызæн — зыд æмæ кæрæф... Ахæм хъуыды мæнæн 
тæригъæд хъуыддаг у, фæлæ мын сæ фыд мæ зæрдæйыл цъыф- 
къахæй кæй балæгæрста, уый тыххæй ме ’нæуынон фестадысты мæ 
9 Гаглойты Вллдимпр 
129 

зæнæг дæр. Æниу, уыдон та цы аххосджын сты, фæлæ... Лæппу та — 
зондцух. Йæ фыд стыр мулчы хицау у, — бындар æй хъæуы æмæ 
йын рæстмæ бындар нæ радтон. 
Азым мын мæ цæстмæ дары. Дæуæн дæр бындары тыххæй ба- 
кодта ахæм митæ. Бæрзæйсаст фæуа!.. Дæлæсин, ницæйаг дæ 
æнхъæлдтон... æмæ дæ куы федтон, уæд дæ тæригъæдæй мæ зæрдæ 
фæрысти... Ныр хъуыддаг зоныс, арвит дæ фыды æфсымæрмæ. 
Ирæд æрбаскъæрæд æмæ дæ акæнæд фæстæмæ. Æниу, ахæм фыды 
æфсымæрæн йæ буррондз йæ хъæлæсæй фæкæлæд, — цас зыдта 
хабар!.. Уый тыххæй дывæр ирæд æрдомдта. Фос куы федта, би- 
рæгъау сзыд и, нал ын уыди бафсис. 
Кæлимæты ма уырныдта, йæ фыды æфсымæры дæр ын сайгæ 
кæй фæчынди, зæгъгæ. Ныр хабар куы фехъуса, уæд кæй æрбалæ- 
бурдзæн æмæ йæ фæстæмæ кæй акæндзæн. Фæлæ йыл иууылдæр 
хинæй рацыдысты. 
Ныр алидза, æмæ кæдæм?.. 
Куыдта зæрдæ... 
Фæззыгон бæласы хус сыфтæртау згъæлдысты йæ саст ныф- 
сытæ, æмæ судзгæ цæстысыджы сæхи надтой рустæ. 
— Кæугæ ма кæн, мæ ахсджиаг, — йæ фæлмæн риумæ нылхъыв- 
та Дуду Кæлимæты. — Мæ удыгасæй дæу æнамонд кæнын нæ ба- 
уадздзынæн. Æмбарын æй, куы алидзай — дæ фыды æфсымæр дæ 
дæ дзыккутæй æрласдзæнис фæстæмæ. Нæ лæджы мулкæй цы нард 
хай атыдта, уый фæстæмæ ратоныны фæлтау бæстæ бахсындзæн 
дæндагæй. О, фæлæ дын цы бакæнон, ме ’иамонд чындз? Мæ бон 
дæр дын куы ницы у. Бæргæ, куы зонин, куы аздæхай, уæд хуыз- 
дæр уыдзæн дæ уавæр — аздахин дæ мæхæдæг. О, фæлæ еусайраг 
куы фæуай — тæрсын. — Дуду ныхъхъус, иудзæвгар фæрабар-ба- 
бар кодта йæ хъуыдытæ, йæ фæндтæ, стæй æнæнхъæлæджы загъ- 
та. — Баззай. Хуыздæр фæнд нæ арын. Мæ фыртæй ма тæрс. Уымæн 
йæ бон усимæ цæрын нæу. Нæ йæ зоны йæ фыд. Ацы хъуыддаг 
куы сфæнд кодта — зæгъынмæ йын æй хъавыдтæн. Мæ ныфс нæ 
бахастон. Нæ лæг ма, йæ фыртæн зæнæг рацæудзæны ныфсæй цæры. 
Куы базона — нæ дыууæйы дæр амардзæн. Цæр, иугæр нæ лæджы 
афтæ сфæндыд, уæд. Мах бирæйы фаг нал стæм. 
Стæй хæдзарæй, фæллойæ иууылдæр дæу сты. Æмæ зæрдæйы 
фæндон дæхицæн дæ царды фæндтæ кæн. Мæ фырт дæуæн царды 
’мбал нæ уыдзæн. Зонын æй мæхæдæг... Раст дын зæгъын, мæ чызг, 
баууæнд. Хатыр уæд, уыдæттæ дын кæй дзурын. Цы саразон? Æз 
дæр дæ уавæры уыдтæн. Рыст у мæ зæрдæ æмæ мæнау фæрис- 
сай,— уый мæ нæ фæнды. Йеныр дæ куыд фæнды, афтæ. Цæй, 
бафынæй кæн. Райсом нæм уазджытæ уыдзæн. 
Дæ чызгæмбæлттæ дæр куы афардæг сты, мæ тæригъæд сæ уа! 
Загъд самадтой, сæхæдæг лидзыныл фесты! Æниу сæ тæригъæд 
зæгъын нæ хъæуы, фарстой дæ, фæлæ ды дæ дзых ныххуыдтай... 
Бæргæ, Кæлимæтæн йæ бон дзурын куы уыдаид, фæлæ хурхы- 
сæртæ сæхгæдтой æмæ æддæмæ нал хъуыстис йæ ныхас. Ныр дæр 
130 

æй фезмæлæн нæй, æндæра ныссæттид рудзынг æмæ фæлидзид 
ардыгæй дард, ацы удхор бирæгътæй. О, фæлæ кæдæм? Алырдæм 
дæр æхгæд куы у йæ фæндаг. Цымæ рæстытæ дзуры йе ’фсин? 
Знон уыцы усæн йæ цæстæй куыд амыдта... Гæды ныхас нæ кæны. 
Федта йæ... Ныр куыд дзуры, кæд ахæм у йæ фырт, уæд лæппу 
уыйбæрц тæссаг нæу. Йæхимæ йæ не ’руадздзæн æввахс. Фадат 
ын куы фæуа, уыд та йæ сæрæн исты хос кæндзæн. Йæ судзгæ 
маст нынныхъуырдта уыраугæ, æмæ йæхи хъысмæты къухтæм радта. 
ÆХСÆЗÆМ СÆР 
1 
Зонд æмæ хинæй æрæвнæлдта Солым йæ зæрдæйы сусæг фæнди- 
æгтæ æххæст кæнынмæ. Уæртæ сын Урсдоны фаллаг фарс фыдæй 
цы зæххытæ баззад, уыдон фæстаг азты куыст кæй нæ уал цыдысты, 
уымæ гæсгæ къутæртæ æмæ дурты бын фесты. Бирæ хæттыты хъæуы 
мæгуыр, зæхцух адæм куырдтой Доттийæ, цæмæй сын уыцы зæх- 
хытæ хаццоныл радта, фæлæ сæ Дотти кой дæр никуы бауагъта. 
Иу бон Солым ныхасы бадт, хъуыста, чидæртæ се ’вæрæз уавæр- 
тыл уæззау сагъæс куыд кæнынц æмæ хъавгæ баппæрста йæ ныхас: 
йæ хъал бон ныккалæд мæ фыд, куыдз, дам, хосыл хуыссыд æмæ дзы 
нæ йæхæдæг хордта, нæ дзы хъугæн хæрын уагъта! Ай диссаг нæу, 
уæртæ нын Урсдоны фаллаг фарс цы зæххытæ ис, уыдон æрвылаз 
æнæ куыст зайынц, æмæ, марадз зæгъ, æввахс сæм никæй уадзы. Ай- 
размæ йын æркой кодтон. Басаста йæ мæ ныхас æмæ мын афтæ: 
æртыццаг хай мын чи радта, уымæн сæ хаццоныл ратт. Цас ын фæ- 
дзырдтон, уый бирæ у, зæгъгæ, фæлæ мæ кой дæр нал суагъта. 
Ныхасы йæ царды æвæрæз уавæртыл уæззау сагъæсты чи бадт, 
уыдон сæ хъустæ фæхъил кодтой. Солымы хинæйдзаг цæстытæ 
æнæ бафиппайгæ нæ фесты, хæлуарæгау цы хыз абыдта, ууыл чи- 
дæртæ андæдзыны æввонг сæхи кæй æрцæттæ кодтой, фæлæ ма 
цыдæр æнæууæнк æмæ цыдæр гуырысхотæ кæй кæнынц, æмæ хызы 
алыфарс сæ мидхъуырдухæнтыл кæй фесты. Солым хæлуарæджы 
тыны мыды æртахæй айсæрста. 
— Загътон ын, зæгъын, уыцы зæххытæ рагæй куыст нæ уыдыс- 
ты æмæ зын уыдзæни сæ басæттын, æмæ бирæ радзур-бадзуры 
фæстæ сразы. Чи, дам, æй айса, уымæ, зæгъ, кусæг тых æмæ тауи- 
нагæй фæкæсдзыстæм. 
Солымы хъавд йæ нысаныл сæмбæлд. Уæдæй нырмæ, адджын 
гуылтæй æххормаг сабиты куыд сайынц, афтæ зæхцух мæгуыртæ 
адджын гуылтæ ахæрыны ныфсæй сæ бынæтты базмæлыдысты, 
æхцон улæфт скодтой, 
— Дæ цæрæнбон бирæ уæд, Солым, дæ цæрæнбон, æгайтма ныл 
афтæ тыхсыс. Уый хорз у, дæ фыд кусæг тых æмæ тауинагыл разы 
кæй у, фæлæ уыцы кусæг тыхы аргъ æмæ тауинаг фæстæмæ куы 
131 

’рцагура, уæд ма, хуымтыл йæ туг чи фæкала, уымæн ма та дзы цы 
баззайдзæн? — чидæр æрбаппæрста йæ ныхас. 
Солым фæсыкк. Æцæг, æгæр риссаг уыд йæ цæф. 
Æрæджиау хъæдгом æвдадзы хосæй айсæрста: 
— Кусæг тыхы аргъ уæ нæ райсдзынæн, тауинаг дæр уын лæвар 
фæуæд. Мæ фыд ма кæд мæн йæ фырт хоны, уæд мæм байхъус- 
дзæн,æндæр уын мæ бон ницы у. 
— Хуыцау дын стыр зонд æмæ æрхъуыды радтæд, Солым,— ра- 
арфæ йын кодта хъæуы хистæр Дзакко.— Ацы тыхст,æвæрæз адæм 
дын дæ цæрæнбонæн кувдзысты. 
Уыцы уалдзæг хъæубæсты æнæзæхх мæгуыртæй фондз хæдза- 
ры хаццоны райстой Доттийы зæххытæ. Бирæ азты æнæркаст зæх- 
хытæ раууатмæ æрцыдысты æмæ уæззау хид, уæззау удхæртты 
фæстæ фæстæмæ сæндидзыдтой. 
Йæ фыдæй цадæггай хæдзары рохтæ йæхимæ исын райдыдта 
Солым, фæлæ уыдта, сомбон цы стыр мулк æмæ бынтæ скæнинаг 
у, уыдонмæ йын абон чидæр ныхилын кæй райдыдта. Уый та у, йæ 
дыккаг мады гуыбыны бонæй-бонмæ чи нæрсы, уыцы саби. Ца- 
лынмæ йæ цæстæй нæ ракаст æмæ сомбон йæ фыды бынтæй уый 
дæр хай не ’ркуырдта,уæдмæ йæ исты хуызы æнæ хъаугъа, æнæ 
дæлæ-уæлæ бацъист хъæуы. 
Æрдхæрæйнаджы рæсугъд сылгоймаг уыд Солымы дыккаг мад 
Ацырухс. Кæд æрдæг усæй ахызт, уæддæр цæсгом æмæ уæнгтæй 
ссæдзаздзыд чызгæй æвзонгдæр зынд. Иууыл диссаг та йæ цæс- 
тытæ уыдысты. Нæлгоймагмæ-иу æнахуыр каст куы ныккодта, уæд- 
иу ын йæ зæрдæ, царвау, æртайын кодта. Никæмæй æмбæхста йæ 
цæстытæ — нæ æддагæттæй, нæ хиуæттæй. Æдзух йæ мидбылты 
худт, йæ ныхас цыдæр æхцон уыд хъустæн. Аннæ-иннæ сылгой- 
мæгтау, уый йæ былтæ никуы бабаста, никæмæ дæр уайсадгæ код- 
та. Чи уыд, кæцон уыд, уымæн бæрæг-бæлвырдæй ничи ницы зыд- 
та. Нæ йæ зыдта Дотти дæр. Æнæнхъæлæджы йыл Чъребайы фем- 
бæлд. Куыд æй бауарзта, куыд ын бакуымдта, фыдæн кæмæн бæз- 
зы, уыцы зæды хуызæн сылгоймаг, уый дис кæсы Доттийæн йæ- 
химæ дæр. Зæрырдæм лæджы риуы æнахуыр уарзт райхъал, йæ 
карз, хъæбæр зæрдæ æрфæлмæн æмæ Ацырухсы ныхасыл «нæ» 
зæгъын йæ бон ницæмæй у. Афтæмæй ус хæдзары хицауыл æддæмæ 
хæцын рæйдыдта. Уæд лæг карзæй ныффæдзæхста йæ фырты: 
— Ацы сылгоймаджы зæрдæйы хъыджы мисхалы бæрц дæр куы 
бацæуай, уæд дæ, дæ мад куыд ныййардта, ахæм хуызы феддæдуар 
кæндзынæн. 
Æнæуый дæр хъæбæрзæрдæ уыд фыд йæ фыртмæ, фæлæ йыл 
ныр Ацырухсы фæзынды фæстæ бынтондæр уæлæхох райдыдта. 
Бамбæрста йе ’намонд Солым: раджы уа, æви æрæджы, йæ фыд 
йæ ныхас кæй баххæст кæндзæн. 
Иу бон фæскъулмæ хуры хъарммæ бадтысты Додти æмæ Ацы- 
рухс æмæ зæрдиаг ныхас кодтой. Солым уæтæры уыд. Фæстæмæ 
куы ’рыздæхт, уый нæ бафиппайдтой ус æмæ лæг. Фæстæты йæ 
132 

къах-къухтыл бахъуызыд æмæ сæм хæдзары фиссынæй аивæй бай- 
хъуыста. 
— Æвзæрæн дын æй нæ зæгъын, нæдæр дæ дæ фырты ныхмæ 
ардауын... Фæлæ мæ бамбар. Дæ фырты æлгъаг цæстытæй нал 
фæразын. Цыма уæм бирæгъы царм æрбахастон, уый каст мæм 
кæны. Стæй ахæм æвзонг лæппуимæ иу агъуысты бын цæрын мæ 
бон нæу, — дзырдта Солымы дыккаг мад Ацырухс. 
— Мæ фырт у... мæ хæдзары бындар æмæ йæ куыд атæрон?.. 
Уый та йæ фыд Доттийы скъуыдтæ ныхас уыди. 
— Тæргæ та цæмæн? Исты муртæ йын аппар, ус æрхæсдзæн 
æмæ цæрдзæн йæхицæн. Бындарыл мæт ма кæн. Дæ хъустæ дæр 
ма сæ байдзаг уыдзысты. Мæнæ дзы иу мæ гуыбыны тæлфын рай- 
дыдта. 
Арæсыд, адæнгæл Солымы масты дзæкъул. Бамбæрста, йе ’нæ- 
уынон чи уыд, уыцы сылгоймаг ын хин æмæ æвирхъау фæнд кæй 
ныккодта. 
Сабыргай йæ къах-къухтыл фæстæмæ рахылд. Ацыд доны былмæ 
æмæ йæ куыд ничи хъыгдардтаид, афтæ æхсæр къутæрты астæу 
ныффæлдæхт. 
Хъуыдытæ, мæлдзгуыты губаккау, сызмæлыдысты сæры. Фыд- 
былыз йæ фæсхъусмæ æрлæууыд. Рæстæгыл куы ницы фæнд рай- 
са, уæд бабын. Æргомæй йын Ацырухсы ныхмæ стохгæнæн нæй. 
Ус уындæй куыд рæсугъд у, афтæ дæсны у зонд æмæ æвзагæй дæр. 
Æмбары лæппу,сæ уæзæгмæ залиаг калм кæй æрбафсæрста, тæккæ 
къонайы алыварс кæй æртыхст æмæ сæ фыдæй, фыртæй аныхъуы- 
рынмæ кæй æрхъавыд. Æмæ дын Солым ныхъхъуыды кодта фæнд. 
Фæнд та ахæм уыди, ахæм, æмæ дзы исдуг йæхæдæг дæр фæтарст, 
фæлæ йын æндæр гæнæн нæй æмæ йæ цард æгасæй дæр æрывæрд- 
та тæразыл... 
— Фенæм, хъахбай, кæддæра æз æмæ дæуæй чи разынид хин- 
дæр. Мæ сæр бахæрынмæ мын æрхъавыдтæ, фæлæ дын а лæппу 
бахсындзæн дæхи сæр! — ныллыг кодта йæ фæнд æмæ изæрдалынгты 
æрбаздæхти сæхимæ. 
2 
Дотти Чъребайы базармæ иунæгæй никуы ауагъта йæ фырты. 
Фæлæ ныр иу уысм дæр йæ ног усыл æрхъæцмæ нал лæууы, æмæ 
хæдзары хъуыддæгтæ Солымы бæрны бакодта. Æниу фырт цас 
дарддæр уыд йæ цæсты разæй, уыйбæрц æдыхстдæр уыд фыд. Ацы 
хатт дæр ын йæ разæй скодта фондз бæхуаргъ цыхт, царв, къуым- 
бил æмæ йæ дыууæ æххуырстимæ арвыста Чъребамæ базармæ. 
Солым йæ базайрæгтæй куы фервæзт, уæд, сихор бахæрæм, 
зæгъгæ, йе ’ххуырстытимæ хæрæндонмæ бацыд. Æркуырдта хæрд, 
нозт. Иудзæвгар куы абадтысты, уæд дын сæм, хæрæндоны хицау 
Маркъоз, сæны боцкъайы хуызæн тымбыл, ныллæг, путрихи лæг 
мидæггаг уатæй йæ нозты тæфкалгæ, узгæ-узгæ æрбацыд. 
133 

— А-а-а, мана ма кай уинин, мана! — Лæгыл цыма хур æрбакаст, 
арсы дзæмбыты хуызæн æрттæ кæрæдзийыл ныццагъта æмæ Со- 
лымы фарсмæ афтид бандоныл æрныхст, стæй йæ цъæх-цъæхид 
гæккуыригъуыз гагуытæ цæсты фиуты ’хсæнæй феуæгъд сты æмæ 
адзырдта лæггадгæнæгмæ: 
— Мана ма ардам арта авджи ама хашлама артар!.. 
Солым зыдта Маркъозы. Доттиимæ-иу базары куы уыдысты, уæд 
кæддæриддæр ацы хæрæндоныл уыд сæ фæндаг. 
— Чай, кутта чарис? Да фид ног ус иркодта... Нал ивдали... Нал 
чауи... Расугъд ус, къах нал хасси, — иронау æрдæгцъæррæмыгъд- 
тытæй дзырдта Маркъоз. 
— Ныууадз,дæ хорзæхæй, йæ кой мын ма кæн, — мæсты рай- 
дыдта Солым. — Лæппутæ, акæсут уæ бæхтæм, цæуын афон нын у. 
Æххуырстытæ дуарæтте фесты. Солым фынгыл æхца æрывæрд- 
та, фестад, фæлæ йæ Маркъоз йæ цонгæй ацахста. 
— Тагъд ма кан, лаппу, нихасаг ис. Да фидма... Æз да фиди на 
унин. Ма басти загъ, — Солымы нал фæндыд хъусын,фæлæ йæ 
сомихаг йæ базыгæй фæстæмæ æрбадын кодта. Фынгыл фæзындыс- 
ты ногæй хæрд æмæ нозт. Солым,цæмæй йæ зæрдæйы маст ных- 
хуыссын кодтаид, уый тыххæй нозтыл нал ауæрста. Иуæй йæ ацæ- 
уын фæндыд, аннæмæй та — сомихаг цæуыл мæсты у, уый базо- 
нын. 
— Да мади дин из Калакæй ирбакодтон. Бира ихча бафистон, — 
ныуулæфыд сомихаг æмæ радзырдта, Ацырухсыл Калачы хæрæн- 
доны куыд фембæлд... Ус официанткæйæ куыста. Афтæ рæсугъд 
уыд, æмæ Калачы цы иста, уымæй йын дыууæ хатты фæфылдæр 
кодта йæ мызд. Æмæ нæ фæрæдыд Маркъоз, йæ хæрæндонмæ 
ныггуылф кодтой цæлуарзаг æмæ хæтаг сылгоймæгты фæдыл цæ- 
уæг æхцаджын нæлгоймæгтæ. Хинæйдзаг базаргæнæгæн йе ’фти- 
æгтæ æртывæр баисты, фæлæ сомихаджы ’намондæн Дотти фæ- 
зынди æмæ Ацырухсы афардæг кодта. Усы ацыды фæстæ хæрæн- 
донæй аивылдысты рог царды къахыл лæуд нæлгоймæгтæ. 
— Да фид ма бастихта, адавта мин ма пайда! Куд бакодта, куд 
ирхаста ахам хъуддаг йа сарма? Из ин ма зиантта на ниххатир 
канджинан. Па-па-па, шас ихша фесафтон! — марой кодта сомихаг. 
Фесæфт Солымы нуæзт, цыма Маркъоз йæ дзыхæй сыгъзæринтæ 
калдта, уыйау æм къæпдзыхæй хъуыста. Æндæр исчи нæ ныббар- 
стаид сомихагæн, фæлæ кæд искуы исчи Солымæн хорздзинад скод- 
та, уæд уый ныртæккæ Маркъоз уыди. Йæ мид-зæрдæйы йын æнæ- 
кæрон арфæтæ кодта. Ныр фæхæст йæ удхæртты къуыбылойы 
кæроныл æмæ йæ удæн куыд æнцондæр уа, айхалдзæн æй афтæ. 
— Хорз, хорз, мæ бар æй уадз, æз ын дæ мæстытæ сисдзынæн 
йæ сæрæй, — лæппу тагъддæр куы ацæуид, уый тыххæй фæцыбыр 
кодта йæ ныхас. 
— Ди машти ма кан. Да фид курм у, заронд къамбечи, шита 
бакодта, шита бакодта! — ацахстой ма Солымы хъустæ дуаргæрон. 
134 

3 
Солым Чъребайæ Ацырухсæн замманайы цъæх зæлдаг къабайаг 
æмæ рæсугъд хъусцæджытæ æрбахаста æмæ сæ йæ фыды цур ба- 
хуын кодта усæн. 
— Баба, æхцатæй чысыл цыдæртæ ахардз... Мæ мадæн никуы 
ницы балæвар кодтон æмæ, зæгъын, мæ номыл искуы дзырдхъом 
кæд уаид... 
«Ме ’хцаты хицау дæ ничи кæны», — хъуамæ йæ маст акалдтаид 
йæ фыртыл. Фæлæ Ацырухсы стыр æрвгъуыз цæстытæ къабайаг 
æмæ хъусцæджытыл дыууæрдæм куыд разгъор-базгъор кæнынц, 
уый куы ауыдта, уæд йæ фыртæн цы уайдзæфтæ зæгъинаг уыд, 
уыдон былтæ ацахстой æмæ бæзджын рихиты бын амардысты... 
— Æмбæлы, мæ хур, æмбæлы, — зæрдæ иу дзырдта, æвзаг та 
æндæр дзырдтæ ралæмæрста. 
Ацырухсы Солымæн раарфæ кæнын дæр ферох, къабайаг æмæ 
хъусцæджыты скъæфæгау акодта æмæ смидæг йæ уаты. 
Дыккаг бон Солым уаты кæсæны раз Ацырухсы йæ ног къаба- 
йаг йæхиуыл баргæ баййæфта. 
— О, ме скæнæг, мæнæ куыд рæсугъд дæ, мæнæ! — фырдисæй 
йæ къухтæ кæрæдзийыл ныццагъта Солым. — О, Хуыцау, уый ды, 
зæххон нæ, фæлæ уæларвон зæд куы дæ! Зæд нæ!.. Авд хойæн сæ 
рæсугъддæр, сæ хуыздæр... 
— Лæппу, мæнæй æнæ бар райсгæ дыл не ’мбæлдис мæ уатмæ 
æрбацæуын, — йæхи фæтызмæг кодта Ацырухс æмæ хъуымацæй 
йæ гом риутæ амбæрзта. 
— Хатыр, фæлæ ма исчи дæр йæ мадæй бар фæкуры, мидæмæ 
бацæуыны бар ис, æви нæ, уымæй? Æцæг ныббар, мадæн мын æгæр 
æвзонг дæ æмæ хатт фефсæрмы вæййын мæхæдæг. 
— Æгæр къæйных нæ дæ? 
— Азымы мæ ма дар. Аххосджын дæ рæсугъддзинад у. Ацы хатт 
ма Чъребайы куы уон, уæд дын балхæндзынæн рон дæр, дзабыртæ 
дæр æмæ дæм нæ хъæуы устытæ амæлдзысты хæлæгæй. 
— Дæ фыд æлхæндзæн, стæй мæхæдæг, фæлæ йын йе ’хцатæ ма 
паплой кæн... Фехъуыстай? 
— Мæ фыды зæронд рæсугъддзинадæн ницы ’мбары мур дæр. 
— Куынæ ’мбæрстаид — нæ мæ равзæрстаид. 
— Гъей-джиди, куыд æвгъау ын уыдтæ... 
— Дæ фыд мæ уарзы... 
— Уарзы дæ, æмбарын.Фæлæ йæ, цымæ, ды дæр уарзыс? 
— Уæд ам нæ уаин... 
— Æмæ ма бирæ уыдзынæ ам? Дæ зæронд лæгæн куы схауа йæ 
уд, уæд куыд тæригъæд уыдзынæ, дзæнæты сылгоймаг удхæртты 
ныххаудзæн. Батайдзысты дæ хæмпус риутæ. Аныгуылдзæн, мæ 
фыдæн мын кæлæнтæ кæмæй скодтай, уыцы цæсты рухс. Урс ха- 
лас сбаддзæни дæ къæбæлдзыг сæрыхъуынтыл, ничиуал дæм ба- 
кæсдзæн. Никæй уал хъæудзынæ. О, стыр Хуыцау, ахæм æвир- 
135 

хъау ми ма бакæн! Курын дæ, мæ мады хай, бæргæ сæрра дæ мæ 
фыды уарзондзинадæй, фæлæ-иу дæ рустæ ма ныттон, дæ сæры- 
хъуынтæ-иу бындзыггай ма ныккæн. 
Ацырухс цъæхтæ-буртæ аци. Цæхгæр фæзылд æмæ йе ’нæуы- 
нон цæстæнгас лæппуйыл ныздыхта: 
— Дæ фыдмæ ма ахъæр кæн, æмæ уый цур, цы радзырдтай, 
уыдон ногæй радзур! — усы дымст риутæ, куырдадзы куынцау, 
æддæмæ-мидæмæ систой. 
— Мæ фыд йæ зæронд стджытæ кæмдæр хурмæ тавы, цæмæй 
йын мæрдты ма суазал уой. Мах æй не ’ндавæм ныртæккæ, — но- 
джы налатдæрæй загъта лæппу. — Фæлтау иу хъæбыс... 
— Иуварс, хуыйы мыггаг! — ус, цъиуджын каркау, йæхи рауагъ- 
та лæппуйыл. 
— Æнцад, хъахбай! — лæппу йæ карздæр ныхас нытътъæпп код- 
та усыл æмæ йæ цыфыддæр знаджимæ хъазуат хæсты бацыд, аф- 
тæмæй йын йæ цыргъдæр æмæ рæстдзæфдæр хотыхтæй дзæхст- 
дзæхст ралæууыд йæ зæрдæйы уидæгтыл. — Мæ фыды зæронд 
сæрымагъз, рувасау, ахордтай,фæлæ дын æз нæ ратдзынæн уый 
бар! Афтæ æнхъæл ма у, нæ дæ зонын,чи дæ. Айразмæ горæты 
æнæхъуаджы нæ уыдтæн. Уым мын дæ хæзгултæ фæдзырдтой, цы 
маргъы мыггаг дæ, кæцæй æртахтæ ардæм! Зæронд лæджы æфцæ- 
гыл, къæлæтау, цæмæн æрцауындзæг дæ, уый дæр зонын! Йæ бын- 
тæм ын хъавыс! 
— Хахуыр, хахуыр! Ныхъхъæр кæндзынæн! — йæ гæндзæхтæ 
сцагъта ус. 
— Нæ ныхъхъæр кæндзынæ, хъахбай, дæ чъизи митæ дын зонын! 
Фехъуыстон, мæ фыдæн мæ цæмæн тæрын кæныс, уый дæр! — йæ 
маст схæлбурцъ кодта лæппуйæн æмæ йæ тымбыл къух бахаста 
усы былтæм. 
Усæн уысммæ йæ цæсгомæй фæстаг туджы æртах алæдæрст, 
ахгæдтой хурхы уадындзтæ, стæй та феуæгъд сты фæстæмæ æмæ 
ныхæй-ныхмæ бацыд йе знаджимæ тохы. 
— Чи дæн æз, уый дæ фыд зоны! Чи дæ ды, уый нæма зоны! Иу 
ныхас мæ хъæуы æмæ дæ дæ фыд куыройы фыдтæй æрысдзæни 
æмбойны! 
— Нæ дæ зоны, нæ, мæ фыд, куы дæ базонид, уæд дæ æрцауын- 
дзид уæлæ рагъхъæдыл. 
— Фесæф мæ уатæй, хъусыс! Тыхæй мыл хæцы, ныхъхъæр кæн- 
дзынæн! 
— Тыхми нæ бакæндзынæн, дæхи хуызæн æдзæсгом мæ ма 
æнхъæл. Фæлæ хъуыддаг уымæ куы ’рцæуа, уæд дæ гуыбыны, 
хъыбылау, чи змæлы, зæгъдзынæн, уый мæнæй у, æмæ дын уæд 
мæ фыд йæ хъамайæ фæкъæртт кæндзæн дæ хытъын. Ацу ныр, 
ныхъхъæр кæн! 
Ахæм æвирхъау хахуыр æнхъæл нæ уыди ус. Йе знаджы ныхмæ 
цы хотыхтæ æрцæттæ кодта, уыдон ахаудтой йæ къухæй, йæ быны 
фæдыдæгътæ сты зæнгтæ æмæ йæ зæрдæ бахъарм. 
136 

Солым усы йæ хуыссæнмæ бахаста, йæ цæстытæй ракаст, фæлæ 
йæ разы Солымы куы ауыдта, уæд та сæ бацъынд кодта ногæй. 
— Гъе, афтæ мæ мады хай, дæ дзыхыл куы нæ хæцай æмæ ма мæ 
фыдæн мæнæй байуарыны тыххæй иу сыбыртт дæр куы скæнай, 
уæд ныр ракастæ дæ цæстытæй, фæлæ дын дыккаг хатт нал байгом 
уыдзысты. 
— Уыцы æвирхъау хахуыр никæй бауырндзæн. Никæй, никæй! — 
хъæрзæгау кодта ус. 
— Бауырндзæн... кæцæй рацыдтæ, уый адæм зонынц. Стæй мæнæ 
ахæм къабайаг лæг кæмæн фелхæны, уый зоныс? Йæ хæзгулæн. 
Мæ фыды цæсты дæ æнæхъуаджы нæ баппæрстон, фæгуырысхо... 
Гъемæ афтæ. Мемæ тыхæй ма схæц. Цы фæллæйттæм бæллыс, 
уыдон дæ хистæн бахъæудзысты. Æниу дын дзы, чизоны, уымæн 
дæр нæ разына, фæлæ хъус: мæ фыд абонæй соммæйы фаг йед- 
дæмæ нал у, стæй дæ уый фæстæ ам цæрын хъæудзæн æмæ дæ 
зонд куы нæ ’рцахсай, уæд нæ дыууæйæ иу ацы хæдзары уæлдай 
у. Дæ зæрдыл бадар мæ ныхас! — бартхъирæн ма кодта Солым, 
стæй йæ фæдыл дуары тъæпп фæцыди. 
4 
Уасджытæ раджы ныууасыдысты, фæлæ Ацырухсы цæстытыл 
хуыссæджы цъынд нæ хæцы. «Мæ сæрæн нæ дæн» — зæгъгæ, сæф- 
сон кодта дысон йæ лæгæн æмæ йæхицæн уат бакодта æндæр ран. 
Дотти къуымгæрон хуыссы æмæ йын, цыма, чидæр йæ хурхы кард 
нытътъыста, уыйау, йæ хуыррыттæй цары сæгтæ згъæлынц, æндæр 
хатт ахæм хуыррытт нæ ныббыхстаид йæ лæгæн, фæлæ йæ ацы 
хатт, цыма æппындæр нæ хъусы, уыйау мурмæ дæр нæ дары. 
Æгæр уæззау сагъæстæ сбырстой ацы ’хсæв сылгоймаджы... Са- 
гъæстæ та афтæ нылхынцъытæ сты æмæ ма сæ тыххæйты иугай 
кæрæдзи фæдыл халы... 
... Елойты æлдар Дзанхоты чызг Агуындæ, æнæнхъæлæджы йæ 
чындзæхсæвы фæстæ, æхсæвы куы фæтары æмæ йæ дыккаг бон 
фæдисæттæ хæйрæджыты айнæджы бын, цады, йæ къаба æмæ йæ 
кæлмæрзæн куы ссардтой, уæд æлдар бæсты цъар дæндагæй хорд- 
та. Чызг йæ мойаджы кæй фæсайдта, йæ цурæй кæй рахъуызыд, 
уый æлдар фæкодта лæггадгæнджыты аххос, уæ хъус æм нæ дард- 
тат, зæгъгæ, сæ куысты мызд дæр сын нал радта, афтæмæй сæ йæ 
хæдзарæй фæсырдта. Асырдта Ацырухсы дæр. 
Долат уыцы рæстæджы æлдары æххуырстимæ æфцæгыл хос 
карста, Агуындæ кæй амард, уыцы хабар фæдисонтæй фехъуыста, 
йæхи ма фæсмонæй хордта, Ацырухсы ’руаджы Агуындæйæн куы 
бамбарын кодтаид, Дзанджы кæй фервæзын кодта, уыцы хабар, 
чизоны, чызг йæхи нæ амардтаид. Агуындæйы чындзæхсæвы ха- 
бар та æвиппайды уыди. Долатæн та тæккæ куысты рæстæджы ам 
фæуыны фадат нæ фæци. Цæвæгджыитæ цæмæй дыууæрдæм хъæу- 
137 

мæ цæуыныл сæ рæстæг ма сæфтаиккой,уый тыххæй-иу æхсæв 
æфцæгыл баззадысты. Уымæ гæсгæ ницы зыдта хъуыддагæн. 
Дзанхоты, йæ чызджы фесæфты фæстæ, бынтондæр йæ хæдза- 
ры мæт нал уыди. Нозтыл бафтыд æмæ йæ зæрдæйы маст сырх 
сæны агуывзæйæ ’хсæста. 
Йæ хæдзары хъуыддæгтæ йæ кæртхъахъхъæнæджы бæрны ба- 
кодта. Кæртхъахъхъæнæгæн та йæ удхæссæг Долат уыди. Дзанг 
æнæнхъæлæджы гуыдырæвæрд ныккæндæй кæй фæтары, уым йæ 
зæрдæ Долаты йеддæмæ никæмæ æхсайдта. Æхсæвы йын арахъ- 
хæццæ сæн фæдардта. Мæрдон фынæй баци æмæ йын дæгъæлтæ 
йæ дзыппæй кæй систа, ууыл гуырысхо нæ кодта. Йæ маст дзы 
систаид, фæлæ æргом ныхас нæ уæндыд. Тарст, Дзангæн цы мæнг- 
ингæн скъахта, уый æлдар куы скъаха æмæ æппæт фыдбылызтæ 
дæр йæ сæрыл куы ’ртыхсой. Сусæгæй æртхъирæн кодта Долатмæ. 
Ныр æй æфсон фæци,зæгъгæ, æууæнк ыл нæй, мæсты æлдары хъус- 
ты йæ бацагъта. Æлдар асырдта Долаты дæр. Ацырухсы ракуры- 
ныл ныллæууыд. Бафидыдтой,фæлæ чызджы æрхæссын йæ къух- 
ты не ’фтыд. Фыццаг ирæд самал кæныныл йæ уд суæлдай кодта, 
стæй, йæ ирæд куы бафыста, уæд та йæ иунæг мад уæззау рынчын 
фæци, афтæмæй цалдæр азы аивгъуыдта, Ацырухсимæ сæ бафида- 
уыны бонæй. Æппын æрæджиау ын Ацырухсы æрхæссын бантыст. 
Кæд мæгуыр, тæригъæддаг уыдысты, уæддæр кæрæдзи уарзтой, 
адджын, хæларæй цардысты. 
Æртæ азы фæстæ сын лæппу райгуырд. Сæвæрдтой йыл ном 
Таймураз. Сæ мæгуырдзинады мæт сын сæ лæппуйы цин ферох кодта. 
Уæдмæ æлдары кæртхъахъхъæнæг ссис æлдары хистæр фæс- 
дзæуин æмæ уæдæй фæстæмæ Долаты тæригъæддаг хæдзарыл, арвы 
цæфау, æмбæлын райдыдта иу фыдбылыз иннæйы фæдыл. 
Æлдары хъалон дын дыууæ азæн фыст нæу, зæгъгæ, æрымысыд 
æлдары фæсдзæуин, æмæ Долаты скъæтæй рауагъта бинонты да- 
рæг хъуджы. 
Æмæ ма ууыл дæр хъæцыдаид, фæлæ ма ноджы стырдæр фыд- 
ракæнд ныффæнд кодта æлдары фæсдзæуин. Кæддæр Долаты фыд 
хаццоныл райста æлдарæй иу чысыл хуымы гæппæл фынддæс азы 
æмгъуыдмæ. Уый фæстæ йын йæ аргъ бафыста æмæ зæхх Долаты 
фыдæн баззад... Фæлæ фыды амарды фæстæ ныр хаццоны гæх- 
хæтт кæмдæр æлдармæ разынд. Зæхх æцæгæй æлхæд кæй уыд, 
уыцы гæххæтты та кæмдæр мыстытæ бахордтой. 
Долат уæд чысыл уыд, хабарæн ницы зыдта. Ныр ыл арв бын- 
тондæр æркалди. Зæхх йæхи кæй у, уый тыххæй йæм ницы бæл- 
вырдгæнæн разынди, ничи дæр ын æвдисæн балæууыд æмæ Долат 
æнæхуымзæхх баззад. Мæгуырдзинад ыл, хохау, рафæлдæхт æмæ 
ныцъцъист йæ быны уæззау куыстæй. Йæ сæрыл хæрдмæ схæцын 
йæ бон нал уыд. Йæ ныфс асаст, йæ зæрдæмæ ныхъхъуыста æмæ 
сагъæсты амæттаг баци. 
Хъуыды ма кæны Ацырухс... 
...Зæронд тæригъæддаг къæс. Алырдыгæй гудзицц кæны æгъатыр 
138 

мæгуырдзинад. Рæбынæй, къуымы, къонайы фарсмæ хуыссы йе 
’фсин. Зæронд ус афтæ мæллæг у æмæ дзы стджытæй дарддæр ни- 
цыуал ис. Усы æрдæг нымæг цæстытæ райвæз-байвæз кæнынц ихсыд 
хæдзары къуымты. Чысыл саби уæдæй нырмæ кæуынæй йæ гæндзæхтæ 
цæгъды авдæны. Ацырухс йæ афтид дзидзи атъыссы сабийы дзыхы. 
Саби зыдæй йæхи ныццæвы мады дзидзийыл, фæлæ дзы куы ницы 
ратæдзы, уæд та йæ фæсус хъæлæс айзæлы уаты къуымты. 
Ницыуал фæрæз ары Ацырухс. Æххормагæй йæ хъæбулы уд схауы. 
Къонайы фарсмæ, лыстæнæй йæм хæринаг æнхъæлцау дзагъырæй 
баззадысты йæ рынчын, æххормаг æфсины дыууæ цæсты гагуыйы. 
Цы ма бакæна, кæмæ ацæуа ссад агур, чи йын цы ратдзæн, дыууæ 
хоры астæу хъæубæстæй алчи йæхæдæг тыхст æмæ æвæрæз. 
Долат абон сæумæйæ хъæдмæ ацыд, кæд сугтæ æртымбыл кæ- 
нин, исчи мын галтæ авæрид æмæ сæ быдыры хъæумæ уæймæ ныд- 
давин, зæгъгæ, фæлæ уæдæй нырмæ никуыцæй зыны. Цы фæци, 
кæм и? Райсом æххормагæй ацыди уый дæр, — фыдбылызæй цы 
нæ ис, мацы йыл æрцæуа хъæды. 
Тыхсы Ацырухс, кæдæм æм ацæуа, куыд ныууадза йе ’ххормаг 
сабийы авдæны кæугæйæ? 
Талынг кæнын райдыдта. Саби ныффæллади кæуынæй æмæ ма 
æнæбары хъуысы удисæгау йæ хæкъуырцц. 
Фæзынд Долат æнæ худæй, йæ зæронд кæрцы къæрит ын цыма 
куыйтæ ныскъуыдтæ кодтой, — æрзæбултæ фæйнæрдыгæй, мæрд- 
вæлурс цæсгомыл ныхъхъæбæр сты туджы æртæхтæ. Цæст ныррæ- 
сыд. Лæг тæккæ къæсæргæрон ацух-мух кодта æмæ ахауд. 
— Мæ бындур ныззылд! — йæ рустæм фæлæбурдта Ацырухс, 
æмæ йæхи баппæрста Долатыл 
— Ницы кæнын, не ’фсин, ницы, — тыххæйты рабадт Долат æмæ 
лыстæнмæ Ацырухсы æнцæйтты бацыд. 
— О, стыр Хуыцау, цы дын ракодтам уагæр, цæмæн ныл рахæ- 
тыдтæ! — къонайы цурæй райхъуыст рынчын усы марой. 
— Ма сыст, гыцци, ма сыст, кæд нæ амæлон, уæд нæ ныууадз- 
дзынæи ме ’фхæрд. 
— Чи уыди, чи, йæ туджы фæмæца, мæ артыл мын дон чи ауагъта? 
— Æлдары фæсдзæуин куыйтæ мæ æрæййæфтой хъæды, бай- 
стой мын мæ фæрæт æмæ... кæд фервæзон... Ухх, æнаккæгтæ! Мар- 
дыфсон мæ иунæгæй хъæды ныууагътой, куы ’рчъицыдтон, уæд 
уым нал уыдысты... 
— О, дæлæмæ ’рхауа, мах чи сфæлдыста! О, Мадымайрæм, ай 
ныл цы уынгæджы бон ныккодта, куыниæ дæм фехъуысы нæ тæ- 
ригъæд! — райхъуыст сылгоймаджы марой къуымты. 
Сыхæгтæ фæфæдис сты, куы базыдтой хабар, уæд сæ маст рах- 
сыст, фæлæ цы сæ бон уыд, æлдар тыхджын уыд,йæ ныхмæ сдзу- 
рæн иæ уыди. 
Сæ хъæуккаг Уасил Калачы цавæрдæр кънйазмæ бæхтæрæгæй 
куыста. Йæ райсом Долаты къæсæрыл æрбалæууыд, фæхъынцъым 
кодта, стæй Долатмæ дзуры: 
139 

— Долат, уынын дын дæ уавæр, тыхст дæ, æвæрæз, кæцæй цы 
самал кæнай, уый нæй. Афтæмæй дæ бинонтæ ног хоры æрцыдмæ 
иууылдæр сыскъуыйдзысты. Дæхицæн фæцæуæн ничердæм ис, дæ 
рынчыи мадмæ кæсын хъæуы,фæлæ кæд сразы уыдзынæ, уæд дын 
де ’фсины мемæ акæндзынæн. Калачы иу æлдары зонын. Æххуырст 
агуры æмæ дын кæд иучысыл дæ тыхст уавæр фæрог кæнид де ’фсин. 
Арф ныхъхъуыды кодта Долат. Йæ зæрдæйæн, карды рæхуыс- 
тау, уыдысты Уасилы ныхæстæ. Ау, йæ мæгуырдзинад ма Ацырух- 
сы руаджы куы быхсы, уæд куыд арвита йæ сылгоймаджы æна- 
хуыр адæмы ’хсæнмæ. 
Фæлтау йæ дыууæ цонджы ралыг кæндзæн æмæ сæ йæ бинонты 
хъæлæсы атъысдзæн. 
Æххормаг сабийы цъæхахст ын, карды комау, ныцъцъыкк кодта 
йæ зæрдæ. Дысон ма сылыйы цъыртт æмæ нартхоры кæрдзын сы- 
хæгтæй чидæр æрбахаста. Æнæхъæн бинонтæ се ’хсæвæр уымæй 
арвыстой, фæлæ ныр та цы хæрдзысты? 
— Тæрсгæ йын ма кæн, Долат, мæ хъус æм дардзынæн. Æниу, 
бар дæхи. Мæнæ дæ тæригъæдмæ кæсын мæ бон нал у æмæ уый 
тыххæй... 
Бирæ фæсагъæс кодтой бинонтæ, фæлæ куы ницы фæрæз ссард- 
той, уæд сæ æххормагдзинад йæ фæдыл аласта. 
Ацыд Уасилимæ Ацырухс. Йæ бинонты тыхст, æвæрæз уавæртæ 
йын ныууадзын кодтой къонайы фарсмæ йæ рынчын æфсины, ав- 
дæны кæугæ йæ чысыл сабийы, йæ тыхсты сахат йæ лæг Долаты 
æмæ сын фæцыд удыхос агурынмæ... 
Уасилы ’руаджы иу хъæздыг æлдармæ сывæллонгæс ныллæу- 
уыд. Фырхъæздыг уыд æлдар, бухъ цард кодта. Ацырухс, æлдары 
зæрдæхудт райсынæй тæрсгæйæ, нал æхсæв зыдта, нал бон. Кæм 
сусæгæй, кæм æргомæй ус ирвæзтис æлдары хæринаггæнæндонмæ, 
ницы йын ауæрстой æххуырстытæ дæр, Ацырухсы цы уæззау 
уавæртæ æрхастой Калакмæ, уый куы базыдтой, уæд. Ус йæ хуыз 
скалдта. Йæ диссаджы рæсугъддзинадæй йæ быны фæкодта æхсин 
æмæ уый æмсæр сылгоймæгты. Афтæмæй æлдары зæрдæ бахъазы- 
ди Ацырухсмæ æмæ йæ риуы æлгъаг хъуыды срæгъæд. 
Иу хатт кæрты, тутабæласы бын, æлдары чысыл саби йæ хъæ- 
бысы, афтæмæй æнкъардæй бадтис Ацырухс, йæ хъуыдытæ йæ 
ахастой сæхимæ, йе ’вæрæз бинонтæм, йæ чысыл æнахъом сабимæ. 
— Цæуылдæр æнкъард дæ? — йæ уæлхъус февзæрд æлдар. 
Ацырухс фестъæлфыд. 
— Бадгæ кæн, — æлдар æрхæцыдис усы цонгыл æмæ йæ æрба- 
дын кодта йæ фарсмæ. Усы уæнгтæ ныддыз-дыз кодтой, йæ цæс- 
гом артау ссыгъд æмæ йæ сæр фæдыдагъи йæ риуыл. 
— Цы кæныс, кæд дæ ’хсин нæ бафхæрдта, мыййаг? 
— Нæ, нæ, æхсин нæ!..— ризгæ хъæлæсæй сдзырдта ус. 
— Уæд та дæ зæрдæ ахсайдта уæхимæ? 
— О, — сирвæзт дзы. — Тыхсынц, тынг тыхсынц мæ бинонтæ. 
Абон нæхицæй æрцыди Уасил... Уый дзырдта, мæ лæг хъалон куы 
140 

нæ бафида тагъд, уæд æй æрцахсдзысты. Цы уыдзысты, куыд уы- 
дзысты, куы йæ ’рцахсой, уæд хадзарыдзагæй сæфæм... 
— Тыхсгæ ма кæн, нæ йæ бауадздзыстæм сæфын, — æлдар йæ 
мидбылты бахудт, стæй йæ дзыпмæ нывнæлдта æмæ дзы æхцатæ 
систа. — Мæнæ дын æхца, кæд ма уыцы лæг ам ис, уæд æм сæ 
радт. 
— Нæ, нæ, цæмæй дын сæ бафиддзынæн? — скатай ус. 
— Фидын сæ нæ хъæуы. Цæугæ тагъддæр, ссар уыцы лæджы, — 
æлдар усы къухы фæсагъта æхцатæ. — Тагъддæр уайгæ, куы аир- 
вæза, — æрцахсдзысты дæ лæджы. 
Уыцы ныхас базыртæ басагъта Ацырухсыл. 
— Бузныг, æлдар, дæ хорз ракæнд дын æнусы бонмæ дардзы- 
нæн мæ зæрдыл, — кæрты дуары æддейæ ма æрбайхъуыстис 
æлдармæ. 
Раст, цыма йæ ирвæзынгæнæг, йæ Хуыцауы хай уыди æлдар, 
афтæ бузныг дзы фæци Ацырухс, уарзон æмæ йæм хионы цæстæй 
акаст. Лæг æмбæрста уыцы хабар æмæ йын цадæггай йæ зæрдæ 
æлхæныи райдыдта. Иу хатт æхсин кæдæмдæр ацыд йæ лæджимæ. 
Лæг фæсахсæвæрты расыгæй фæзынд æмæ бахоста Ацырухсы дуар. 
Ус фæтарст, фæлæ æлдары сабыр, рæвдаугæ хъæлæс куы фе- 
хъуыста, уæд йæ къаба йæ уæлæ æрæппæрста æмæ бакодта дуар. 
Лæг æнахуыр хъæлдзæг æмæ зæрдæхæлар уыди. Мидæмæ æрба- 
хызт æмæ дуар сæхгæдта дæгъæлæй. 
— Дуар та цæмæн æхгæныс, æлдар? — нæ бамбæрста ус. 
— Афтæ æдасдæр уыдзæн, — загъта лæг æмæ Ацырухсы йæ хъæ- 
бысы фелвæста. Ус йæхи тыдта лæджы хъæбысæй, фæлæ йæ уый 
иал суагъта, стæй уатыл куы февзæрд, уæд бамбæрста йæ худинаг. 
— Ма бакæн, æлдар, мæ лæджы сæр мын ма ралыг кæн, курын 
дæ, ма мæ фæхудинаг кæн, — лæгъстæ кодта ус æлдары хъæбысы 
хъу ырду хæнгæнгæ. 
— Ныхъхъус у, æнамонд, дæ лæджы дыи ахæстонæй фервæзын 
кодтон æмæ мын бузныг зæгъут! — ссонти лæг. — Ахæм ницæйагæн 
æвгъау дæ. Уый лæг куы уаид, уæд цыкурайы фæрдыджы йæ хæ- 
дзарæй никуыдæм ауагътаид... 
— Ма мæ сæнамонд кæн, æз дæ мад, дæ фыды уазæг. Мæхи амар- 
дзынæн! — архайдта ма йæхи суæгъд кæныныл, фæлæ саузæрдæ йе 
’лгъаг мондæгты уацары бахауд æмæ йæм усы лæгъстæ нал хъуыст. 
Куыдта Ацырухс, йæ сæрмæ марæи кæрдтæ хаста, фæлæ æлдар 
йæ сау фæнд баххæст кодта... 
Уыцы æхсæв аскъуыди, Ацырухс æмæ йæ лæг Долаты ’хсæн цы 
стыр уарзты таг уыди, уый. Аскъуыд æмæ Ацырухсæн цард æга- 
сæй дæр йæ буарæй фæхицæн. 
Расхъиудта айнæджы тигъæй æмæ кæмдæр арф комы цъыма- 
райы смидæг. Фæдзынæзта, фæмарой кодта, стæй ныхъхъус æмæ 
йæ судзгæ цæстысыгтæ лæдæрстысты йæ зæрдæйыл... 
Уыцы хабар куы æрцыд, уымæй дыууæ мæйы фæстæ йæм йæ 
лæг Долат хъæуæй æрцыди. 
141 

Басыгъд чъырын арты фырхудинаг æмæ азымджынæй усы цæс- 
гом йæ лæджы раз. Долат æй куы ахъæбыс кодта, уæд æм афтæ 
фæкаст, цыма лæджы цæнгтæ йæ худинаджы тæрхоны рæхыстæ 
фæстадысты æмæ йæ ныртæккæ æрбацъист кæндзысты. 
Иудзæвгар куы фæныхас кодтой, уæд Ацырухс йæхи баппæрста йæ 
лæджы æфцæгыл æмæ йæ хæкъуырццимæ райхъуыстис йæ утæхсæн: 
— Акæн мæ, мауал мæ ныууадз, акæн мæ æмæ мæ искуы былæй 
аппар! — нал æнцади ус. 
— Кæдæм дæ акæнон, не ’фсин, бафæраз-ма иучысыл, дæ фæрцы 
ма удыгас куы стæм, — йæ ныхæстæ зæрдæйы уидæгтимæ сыскъуыдта 
лæг. —Æз дæм æххуысæнхъæл куы æрцыдтæн. Фыдбылызы их æрцыд. 
Нæ чысыл хуымы сыджыты мур дæр нал баззад. Зымæг та нæ къæсæ- 
рыл ис æмæ æххормагæй сыскъуыйдзыстæм. Мæхи мæт мæ нæй, фæлæ 
нæ чысыл саби, куы цьтдтæн — мæ фæдыл кæрдзыныл куыдта. 
Бадон сты Ацырухсы уæнгтæ, цæнгтæ хус, æнæуд сыфтæртау, 
æрызгъæлдысты йæ лæджы уæхсчытæй æмæ йæ хъæбысмæ æрхауд- 
той. Уым, йæ хъæбулæн æххормагæй, кæд афонмæ йæ чысыл уд 
схауы æмæ йæм афтидармæй куы бацæуа, цы йын зæгъдзæн? Уыцы 
худииаджы ми йыл куы æрцыд, уæдæй фæстæмæ куыд тырныдта 
ацы æлгъыстаджы хæдзарæй фæлидзыныл, фæлæ та-иу æй йе ’ххор- 
маг сабийы мæт къæсæрыл ныббаста. Ныббаста йæ ныр дæр. Тыха- 
мæлттæй сыстад æмæ бацыд æлдармæ. 
— Мæ мызд мын дыууæ мæйы раздæр бафид. Мæ хъæбул æххор- 
маг у, — тыххæйты сфæрæзта. 
Æлдар æхцатæ систа æмæ йæм сæ, мидбылхудгæ, баппæрста. 
Ус рацыд уатæй æмæ сæ радта йæ лæгмæ. 
Лæг æхцатæ фенгæйæ сцин кодта: 
— Бузныг, не ’фсин, стыр бузыныг, фервæзын нæ кодтай мæлæ- 
тæй. Бафæраз-ма, бафæраз... 
— Цы бон мæ ис, фæраздзынæн... 
— Уалдзæджы дæ акæндзынæн, æнæмæнг дæ акæндзынæн, — 
ныфсытæ æвæрдта лæг йæ усæн, фæлæ дзы уый ницыуал хъуыста, 
ницыуал æм хъардта. 
Ацыд лæг, ацыд æмæ кулдуары фæстæ Ацырухсыл йæ рухс хуры 
хай бынтондæр аныгуылд. 
5 
Ныууарыди мит. Æрыхгæдта фæндæгтæ æмæ арф кæмдæр 6а- 
ныгæдта Ацырухсы рæсугъд сагъæстæ уазал миты бын. 
Басывæрджын. Бафиппайдта йæ æхсин æмæ йæ зымæджы кар- 
зы йæ хæдзарæй расырдта. 
Афтæмæй æнахуыр горæты, æнæзонгæ адæмы ’хсæн уынджы хъæ 
бæрыл баззад. Æлдары æххуырстытæй йын иу сылгоймаг фæтæри- 
гъæд кодта æмæ йæ акодта сæхимæ. Уый фæстæ йын иу усæн цавæр- 
дæр хостæ фæкæнын кодта æмæ йын мард сывæллон райгуырд. Йæ- 
хицæн дæр ма йæ уд тыххæй фервæзтис мæлæтæй. 
142 

Куы ссæрæн, уæд Калачы иу хæрæндоны къустæ æхсæгæй рай- 
дыдта кусын. Уым та йыл ногæй æрцыди сайд. Стæй къухæй-къухмæ 
ацыд æмæ, иу хатт цы намыс фесæфта, уыцы намысы цъуппæй 
тулын райдыдта дæлæмæ-дæлæмæ, цъыфмæ... 
Фæци карз зымæг.Уалдзæг йæ тæмæны бацыд æмæ дын иу хатт 
хæрæндоны куы ’рбалæууид Долат. Лæджы цæстытæ фырмæстæй 
туджы зылдысты. Усы йæ дзыккутæй ацахста æмæ йæ хæрæндо- 
нæй адæмы ’хсæнты æддæмæ раласта. 
— Хъахбай, æз дæ ардæм хæтынмæ æрырвыстон!— Лæг йæ тых, 
йæ бонæй ныдздзæхст ласщ усы æхсæрфарс, стæй хъама фелвæста 
æмæ йæ а-ныр ныррæхойа, афтæ пъæлицæйаг ацахста Долаты къух. 
— Гъей, хъæддаг, цæмæн марыс усы? — пъæлицæйаг байста До- 
латы хъама. 
— Бауадз мæ æмæ ацы хъахбайæ мæ мæстытæ сисон! — лæбурд- 
та Долат, фæлæ йыл фæйнæрдыгæй ныххæцыдысты æмæ йæ сæ 
фæдыл хæр-хæрæй аластой. 
Ацырухс иу боны-бонцау йе ’муд не ’рцыд, стæй куы базыдта, 
Долаты пъæлицæ акодта, уæд сæ фæдыл атындзыдта. 
— Курын уæ, ссæрибар мын кæнут мæ лæджы, — балæгъстæ 
кодта пъæлицæйы хистæрæн. 
— Ха-ха-ха! Дæ лæг? Ацы æнæхафт арс? — фырхудæгæй йе 
’фсæртæ фæцæй æлвæстысты тæнджын, пыррыккрихи пъæлицæйы 
хистæрæн. 
— Баууæнд, дæ бæрзонддзинад, мæ лæг у. Уый аххосджын нæу. 
Йæ сæр ын фæхудинаг кодтон, æмæ мæ куы амардтаид — хъуыди 
мын, — усæн фырхудинагæй йæ цæсгом цъæхтæ-буртæ ацис. — Ку- 
рын дæ, ауадзут æй, аххосджын æз дæн... Мæн æрцахсут. 
Пъæлицæйаг Ацырухсы лæгъстæмæ куынæ фæчъил, уæд æм ус 
æхцатæ бавдыста. 
— Айс æмæ йæ ауадз, хъусыс... 
Пъæлицæйаг йæ мидбылты бахудт. 
— Хорз, æрмæст... Ахсæв дæм фæзыидзынæн. 
Æнкъард, сæргуыбырæй рацыдысты фæрсæй-фæрстæм Долат 
æмæ Ацырухс. Иу ран, уынджы кæрон бандоныл æрбадтысты. 
— Цæмæн мын баныгæдтай мæ сæр, цæмæн? — бирæ мидутæх- 
сæны фæстæ райхæлди Долаты маст. — Æхсии мын чъизи митæ 
фæдзырдта... Зæгъ мын, мæ сæрæй мын чи фæхынджылæг кодта? 
Кæм æй агурон, кæм?! 
— Ма йæ агур, нæ йæ ссардзынæ... — ралæмæрста ус. 
— Хъахбай!.. — фæсонт ис лæг, йæ цонг бæрзонд фæхаста æмæ а- 
ныр ныццæва усы, афтæ йын фæкомкоммæ йæ цæстытæм æмæ йæ 
къух уæлдæфы ауыгъдæй баззад. Ацырухсы хæрам, æнæуынон цæс- 
тытæ ассæстой лæджы цонджы тых æмæ цонг фæстæмæ ’рхауди. 
— «Хъахбай», дæуæй дæр мæ уый схъуыди. Æмæ мæ чи баф- 
тыдта уыцы фæндагыл? Чи мын ныууадзын кодта мæ мæйдзыд 
сабийы æмæ мæ сырдты хъæлæсмæ чи баппæрста? Чи! Чи! Ды 
уыдтæ, ды, ме ’намонды аххосаг! 
143 

— Æмæ дæ æз цæмæ рарвыстон, æнаккаг? 
— Æмæ куыд æнхъæлыс, æнамонд?! Æхца рарвит, рарвит куы 
кодтай, мæлæм, аскъуыйдзыстæм, кæм дæ, цы фæдæ куы хъæр код- 
тай, уæд дын кæцæй цы хъуамæ æрхастаин? — Куыд дын лæгъстæ 
кодтон, акæн мæ, акæн мæ! Уас мын мæ тæригъæд фæхæссай!.. 
Ныр мын дæ карды бырынкъ мæ цæстытæм ныддардтай!.. 
— Ухх, æлгъыстаджы мæгуырдзинад, мæ куыдз дын нывонд 
фæуа, кæд мæ цы удхæртты ныппæрстай! — йæ цонджы фыдтæм 
дæндагæй фæлæбурдта лæг. — Уый куы зыдтаин, кæдæм дæ уагъ- 
тон. Фæлæ цы бакæнон, мæ аххос дæр нæ уыди. О, стыр Хуыцау, 
дæлæмæ æрхауай, мæ мæгуырдзинад дæм фаг нæ фæкаст, ныр та 
мын мæ зæрдæ цъыфы сызмæстай... 
Бирæ, бирæ фæбадтысты, цæхæр зынджытæм сæ зæрдæтæ фи- 
зонæггæнгæ, уæззау хъуырдухæнты, стæй Долат рахæцыд Ацырухсы 
цонгыл. 
— Цæуæм нæхимæ... 
— Хатыр, æз демæ цæуæг нал дæн, æгæр счъизи мæ цæсгом. Нал 
ссыгъдæг уыдзæн, — йæ бынатæй нæ фезмæлыди ус. 
— Хуыцау дын æй ныббарæд,— тыххæйты сыппæрста лæг. 
— Нæ, Долатыхъо, ничиуал мын ныббардзæнис мæ худинаг, æмæ 
цæйнæфæлтау сомбон дæуæн исчи бафидис кæна, фæлтау ам амæл- 
дзынæн. 
— Цытæ дзурыс, цом. Ферох уыдзæн алцы, аныхъуырдзынæн 
мæ маст, — лæгъстæмæ фæци лæг. 
— Амардтæн дын, Долат, æмæ мын нæхимæ хист скæн, æниу, 
хист цæмæй скæнай, уый нæй. Фæлæ-иу мын уæлмæрдты хибар 
ран афтид ингæн скъах. Уадз, мæ чысыл хъæбул ма зонæд, чи 
уыдис йæ мад... Макуы-иу ын мацы срæди. 
— Мæхи мын ма амарын кæи, кæмдæр аххос мæнмæ дæр хауы... 
Бафæлладтæн... Мæ мад рынчын у, сабийæн хицау нæй, — лæгъстæ 
кодта Долат, куырдта, цæмæй сразы уа фæстæмæ йемæ ацæуыныл, 
фæлæ йæм нал хъуыста ус, ныддур. 
Фæззæджы йæм фæстаг хатт куы ’рцыди, уæд ыи куыд лæгъстæ 
кодта, цæмæй йæ Долат акæна, йæ тас дæр ын бамбарын кодта, нæ 
йæм байхъуыста, нæ йæ бафарста, йæ тыхсты сæр цæуыл у. Уый 
бæсты йæ йе ’ххормагдзинады хъæстыты бын фæкодта. Æмæ йæ, 
цыма, зыдта, Ацырухс кæцæй амал кæны æхца æмæ йæ ноджы 
æхца бакусыны тыххæй ныууагъта ам. Йе ’нæуынон фестади До- 
лат, схицæн йæ зæрдæйæ æмæ йе ’ппæт удхæрттæ дæр кæны уый 
аххос. «Хорз лæг йæ усы ахæм рæттæм нæ фервиты» — æнæхъуа- 
джы йын нæ дзырдта æлдар. 
Афæдзæй фылдæр рæстæг рацыд. Ацырухсæй^ферох ис йæ хъæ- 
бул. Мады æнкъарæнтæ кæйдæр сабийæн радта. Йæ хъæбулыл куы 
фæхъуыды кæны, уæд йæ разы февзæры æрмæстдæр æлдары фырт. 
— Цæугæ!.. Мæнæ дын æхца, тыхст уыдзынæ, — ус йæ ронæй 
æхцатæ систа æмæ сæ балæвæрдта лæгмæ. 
Долат æхцатæ скъæфæгау ракодта æмæ сæ ныззыввыгг ласта дард. 
144 

— Уый æцæг дæ цæсгом куы бахордтай! — лæг бату кодта усыл 
æмæ фæцæуæг. 
Ныхъхъæрзыдта лæджы фæдыл кæсгæйæ ус, стæй фæстæмæ 
бандоныл æрхауд. Æргæр-гæр кодтой судзгæ цæссыгтæ сылгой- 
маджы рустыл. 
Тагъд рæстæджы Ацырухсæй æппæт дæр ферох, афтæмæй Ка- 
лачы хъæздыджытæм кæмæ сывæллонгæсæй, кæмæ æфснайæгæй, 
гъе, гæрстæхсæгæй фæкуыста, стæй баиу ис хæтаг сылтимæ æмæ 
бынтондæр чъизи малы аирвæзт. 
Рацыд цалдæр азы. Ныр Ацырухс иу хатты хуызæн æнæхин æмæ 
æууæндаг зæрдæйы хицау нал у. Царды æвирхъаудзинад æй сахуыр 
кодта хин æмæ арæхстдзинадыл. Базыдта, ахæм уавæрмæ йæ мæгуыр- 
дзинад кæй æртардта, æмæ йе ’нæуыион фестадысты, йе ’хца æмæ 
йæ мулчы уæзæй мæгуыр лæджы цъымарамæ чи нывзилы, уыдон 
æмæ сæ йæ маст исын райдыдта. Фæлæ ницы уад йæ хъавдæй, цал- 
дæр хатты ацыди чындзы дæр, фæлæ мæй, дыууæ мæйæ фылдæр 
никуы баззад. Рæсугъд уыд, фæлæ йæ рæсугъддзинад сæрдыгон рыг- 
вæндаджы былыл æрзайæг дидинæгæй хъауджыдæр нал уыди... 
Раджы йæ ферох сты йе ’взонджы бонты мæгуырдзинад, хъæу- 
уон цард, Долат, йæ саби, фæлæ кæмдæр йæ зæрдæйы нæма баны- 
мæг йæ сомбоны стыр бæллиц. 
Уыцы бæллицимæ æрбацыдис Маркъозы хæрæндонмæ дæр. Фæлæ 
уым дæр йæ зæрдæ нæ барухс. Ныр æрцахста, рагæй фæстæмæ доны 
цы æнгуыр дары, ууыл сæрхъæн зæронд кæфы æмæ фæлтæрд, хин 
сылгоймаг йæ кæлæнгæнæн рæсугъддзинадæй сæрра кодта зæронд 
Доттийы. Лæг абонæй райсоммæйы фаг йеддæмæ нæу. 
Стæй йын ныууæй кæндзæн йæ бынтæ æмæ адзæхст ласдзæн 
фæстæмæ горæтмæ. 
Фæлæ йæ фæнд тæккæ къуырцмæ куы ’рхæццæ, афтæ æнгуы- 
рыл цы кæфы æрцахста, ууыл йæхи ныццавта куйдзых, æмæ канд 
кæфы нæ, фæлæ ма Ацырухсæн йæхи ахæрынмæ дæр æрхъавыд. 
Уыцы цыфыддæр знаг та у Солым. Ус бамбæрста, цы тас æм 
æнхъæлмæ кæсы, уый æвирхъау кæй у æмæ дзы æнцонæй фервæ- 
зæн кæй нæ ис. Хъуыды кæны, агуры алыгъуызон мадзæлттæ, фæлæ 
ницæуыл хæст кæны. Æппынæрæджиау ныффæнд кодта: Солыммæ 
йе ’взаг фелвасын æмæ йæ хин митæй йæхирдæм раздахын... 
Солым тарст, зноны ныхæсты фæстæ Ацырухс Доттийæн исты 
куы бакой кæна, уæд лæг раст æмæ зылыны кæй нæ бафæрсдзæн 
æмæ Солымы кæй атæрдзæн йæ хæдзарæй. Æхсæв-бонмæ æгъуыс- 
сæг фæци, райсом раджы сыстад æмæ æфцæгмæ ацыд. Изæры фæ- 
стæмæ куы ’рыздæхт, уæд ыл мидбылхудгæйæ сæмбæлди Ацырухс. 
— Дæ хорзæхæй, абондæргъы кæм дæ, лæппу? Уый æххорма- 
гæй де зиаджы уд куы схаудта... 
Солым бамбæрста, йæ хъавд кæй фæрæстмæ, æмæ, стыр тохæй 
уæлахизæй раздæхæг хæстонау, сæрыстырæй загъта: 
— Бузныг, мæ мады хай, æгайтма мыл тыхсыс, — æмæ фыццаг 
хатт Ацырухсы арæзт æхсæвæрыл зæрдæрайгæ æрбадти. 
10 Гаглойты Владимнр 
145 

Æхсæвæры фæстæ Дотти йæ уатмæ куы ацыд, уæд Солым Ацы- 
рухсы хъусы бацагъта: 
— Гъе, афтæ, мæ мады хай, æхсызгон мын у, дæ зонд кæй æрцах- 
стай. Нырæй фæстæмæ лæгъздæр уыдзæн нæ фæндаг. 
— Омæ, лæппу, дæхи аххос у, цыдæр фыдæхы цæстæй мæм 
кæсыс æмæ дæ тарстæн. 
— Ныр базыдтам кæрæдзи, дæ сæр мæн хъæуы, мæ сæр та дæу 
æмæ цæрæм æнæмастæй, дзæбæхæй. 
— Цы фæдæ, о, уыцы ус! — сыхаг уатæй æрбайхъуыстис Дот- 
тийы хъæр. — Рухс дзæгъæлы ма судзут! 
— Хъусыс, мæрдтæм цæуы æмæ уæддæр рухсы мæт кæны, — 
фелхыскъ кодта Солым. 
— Дæ фыдæй афтæ ма дзур, — сбустæ кодта ус. 
— Цæугæ, æндæра дæм ралæбурдзæн хъилæй. 
Уыцы бонæй фæстæмæ бынтон «схъæрмуд» сты Солым æмæ 
Ацырухс. Сæ дыууæйæн дæр дыгай цæсгæмттæ уыд,сæ иуты дзы 
æддæмæ æвдыстой, иннæты та æмбæхстæй дардтой. Ус хъуыды 
кодта: куыддæр ын сывæллон фæзына, афтæ йæ лæджы Солы- 
мимæ кæй байуарын кæндзæн, стæй йæ хай куы базона, уæд нал 
тæрсы. Бынтон æндæр хъуыдытæ уыд Солыммæ. Æхсæвæй-бонæй 
йын æнцойад нæ лæвæрдта, Ацырухсы гуыбыны бонæй-бонмæ цы 
саби нæрсы, уый. Куы фæзына, уæд йæ фыды бынтæн се ’рдæг 
ахæрдзæн. Солымы та уый нæ фæнды. Бирæ рахъуыды-бахъуыды 
фæкодта, фæлæ нырма рухсмæ дæр чи нæ фæзынд, уыцы знагæй 
фервæзынæн ницы амал ардта. Иу хатт уыцы фадат æнæнхъæлæ- 
джы йæ къухты бафтыд. Сæрдыгон, уазалы тыххæй сæ хæндгуытæ 
ныккæнды дардтой. Ныккæнд та хæдзары дæлбазыр, мæнгагъуыс- 
ты уыди. Уырдыгмæ йæм асиныл ныххизын хъуыд. Хæндыгмæ 
Ацырухсы йеддæмæ нæлгоймæгтæй ничи æвнæлдта, æмæ дын Со- 
лым ныккæндмæ ныххизæн асины къæбæлтæй астæуккаджы куы 
суæгъд кæнид, æфсоны хæст ма кодта æрмæстдæр. Уыцы бон ницы 
’рцыд, фæлæ дын дыккаг бон ныккæндæй æвирхъау цъæхахст куы 
фехъуысид. Солым æмæ Дотти кæрты бадтысты æмæ æрдиагмæ 
уадид смидæг сты мæнгагъуысты. Ныккастысты ныккæндмæ æмæ 
федтой æвирхъау хабар: усы асины къах фæсайдта, асхъиудта уыр- 
дыгмæ æмæ хæндыгыл йæ гуыбын æрцавта. Уадид ныккæндмæ 
ныггæпп кодта Солым. Ацырухсы йæ хъæбысы фелвæста æмæ йæ 
слæвæрдта Доттимæ. Ус уыди уадзыг. Туг фемæхсти æмæ цыхцы- 
рæгау ныллæууыд. 
Уатмæ бахастой Ацырухсы. Солым ауади сæ хъæуы сылгоймæг- 
тæм. Устытæ фæфæдис сты. Ацырухсы æрчъицын кодтой æмæ йын 
бирæ удхæртты фæстæ мард сывæллон райгуырд. Афæдзы бæрц 
нал ссис йæ сæрæн. Смæллæг, сфыдхуыз, фæаипджын æмæ зæнæг 
нал ныккодта. 
Ради Солым, ам дæр та фæрæстмæ ис йæ хъавд. 
Æнæсыппæй фервæзтис йе знагæй. Ныр уæрæхдæрæй æвналын 
райдыдта. Доттийы ныхас æм нымады дæр нал уыд. 
146 

Уыйхыгъд Дотти сзындзарди, сфыд-зонд. Ацырухсы хабар ыл 
афтæ тынг бандæвта æмæ, зæронд хъисынау, бонæй-бонмæ лæбыр- 
ди. Ницы бахæлæг кодта Ацырухсæн. Æгæрыстæмæй ма йæм Чъре- 
байæ дохтыр дæр æрбакодта. 
Ус бамбæрста, йæ сусæг фæнд кæй фæмæнг æмæ куыйдзых кæ- 
саджы дзыхы кæй аирвæздзысты йæ рæсугъд бæллицтæ, йæ царды 
бонтæ. Ницыуал æй рæвдыдта, ницæмæ уал тырныдта. Æрмæст ма 
фæсмонæй йæ былтæ хордта, ацы зæронд хæррæгъы фæстæ кæй 
рацыд, æмæ мулк ссарыны бæсты йæхи сæр дæр еууаг кæй фæци. 
Нырмæ никуы ахъуыды кодта йæ сомбоныл, фæлæ ныр афтæ 
сахъатджынæй куы баззайа, уæд æнæхицауæй æрцæудзæнис йæ 
мæлæт. Фæсмон кодта, иу хатт æй, йæ худинаджы фæстæ Долат 
фæстæмæ куы кодта, уæд куыд тынг фæрæдыд, цæмæннæ акуымд- 
та. Уый фæстæ дæр ма йæм цалдæр хатты æрцыди Долат, фæлæ 
дзы Ацырухс йæхи æмбæхста... 
Хаты, цыдæр фыдвæнд ын кæй ныккодта Солым, фæлæ йæ ацу 
æмæ базон, фæнд æмбæхст у. Бæргæ ма куы ссæрæн уаид — ис- 
тытæ амæлттæ кæнид, фæлæ, охх, мыййаг... Уыцы уæззау сагъæстæ 
æхсæвæй-бонæй нал хицæн кодтой йæ сæрæй. Раздæр æнувыд уыд 
Доттийыл, кæд ыл зæрдæ æлгъ кодта, уæддæр ын æндæр фадат нæ 
уыд æмæ, æстдæсаздзыд чызгау, «уарзондзинадæй» хъазыд. Уыцы 
уарзт райхъал кодта Доттийы зæрдæйы æнахуыр æнкъарæнтæ æмæ 
усыл тади æмæ ради. Ныр нал æндавынц Ацырухсы уыцы æнкъа- 
рæнтæ. Фæмæнг сты, сæ сæр æй нал хъæуы æмæ зæронд лæг бын- 
тондæр сæррайау. Усы йæ уæлныхты систа. Сфæлмæцыдис дзы 
Ацырухс æмæ лæджы йæхицæй сурын райдыдта. 
Ус лæгмæ цæхгæр йæ ахаст кæй аивта, уый Дотти кодта йæ 
фырты аххос. Æниу æмбæрста Дотти: Ацырухсы рынчыны хабары 
кæмдæр йæ фырт аххосджын кæй у. Уыцы хабар куы æрцыд, уæд 
йæхæдæг федта, асины къах тых æфтыд кæй уыд. Фæгуырысхо. 
Уыцы бон Солым асин кæй ныцъцъæлтæ кодта, уый æнæхъуаджы 
нæ уыд. Йæ цыфыддæр знаг фестади Солым, æргомæй йæм нæ 
уæндыд, фæлæ сусæгæй ныффæнд кодта йæ бынтæ Ацырухсыл 
ныффыссын. Æмбæрста лæг, куы амæла, уæд Солым кæй атæр- 
дзæни усы. Йæ хъуыды бакой кодта Ацырухсæн. Ус æй цымæ нæ 
фехъуыста — дзуапп ын нæ радта. Уыцы бынты аххосæй мæлæтæй 
тыххæй фервæзти æмæ йæ нал фæндыди дыккаг хатт ма стох кæна. 
Уыйбæрц тых æм нал ис. Уæддæр Дотти атардта йæ фæнд, хъæуы- 
хицау Хъазиимæ сусæгæй баныхас кодта, цæмæй Ацырухсы номыл 
йæ бынтæ ныффысса, фæлæ гæххæтт арæзт нæма ’рцыд, афтæмæй 
йæ Хъази — Солымы æрдхорд —лæпиуйы хъусты бацагъта. 
Кæлмдзæфау фæци Солым. Хъазийæн хъуыддаг бамбарын код- 
та, цæмæй йæхи иу-дыууæ боны исчердæм айса æмæ бавнæлдта, 
йæ развæдыл ма цæхгæрмæ цы фæстаг дур ныддæргъ, уый аиуварс 
кæнынмæ. 
147 

6 
Дыккаг бон Дотти бацыдис къæнцылармæ, фæлæ йын писыр 
загъта, Хъази Чъребамæ сæумæйæ кæй ацыд. Лæг фæстæмæ раз- 
дæхт. Кæрты бæхтыл сæргътæ æвæргæ æрбаййæфта Солымы. 
— Кæдæм хъæуынц уыцы бæхтæ? — фæрæмпъызта Дотти. 
— Баба, уæтæры цыдæр фыдбылыз æрцыд æмæ нæ дыууæйæн 
дæр цæугæ у, фæлæ тагъддæр бадгæ бæхыл, — тыхстæй бамбарын 
кодта лæппу. 
— Цы хабар у, цы ’рцыд? 
— Нæ йæ зонын æз дæр, уæртæ Барсæджы лæппу Æхсæртæг, 
дæ размæ ам уыдис æмæ уый æрхаста хабар. Цæй, фæстиатгæнæн 
иал ис, дæхи арæвдз кæн. 
— Дæхæдæг уал куы суаис... 
— Нæ, дзугтæ дæу сты æмæ мын æрвылхатт мæ цæстмæ дарыс, 
мæ бæсты-иу уынаффæгæнæг дæхи ма скæн, зæгъгæ, æмæ дæхæ- 
дæг уынаффæ кæн. Æз мæхимæ бæрндзинад нæ исыи, — Солым 
цæхгæр ныллæууыд. 
Чысыл фæстæдæр æфцæджы ’рдæм сивгъуыдтой фыд æмæ фырт. 
Дзæвгар ба5’адысты комы, стæй иу къахвæндагыл æфцæджы ’рдæм 
æмхæрд фæзилæн кæм уыд, уым Солым фæурæдта йæ бæх. 
— Баба, бæхтæ æххормаг сты æмæ ам хæрды не сфæраздзысты, 
— хъæдласæны фæндагыл ацæуæм, ууылты дарддæр у, фæлæ бæх- 
тæн та æнцондæр, — Солым йæ бæх комы мидæмæ фæзылдта. 
Цæуынц комы фыд æмæ фырт. Сау айнæджы дæлбылты æрба- 
зылдысты æмæ, тæссар-мæссар, сивгъуыдтой рындзы сæрмæ. 
Ардыгæй уыйбæрц хæрд нал у æфцæгмæ схизынæн. 
Фæлæ уыйхыгъд та — тæссаг. Фæндаг цæуы, къæдзæхтæй бирæ 
азты дæргъы чи фезгъæлдис, æмæ рыидзы сæрмæ чи срæдзæгъдтæ, 
ахæм дурты цæндты бынты. Цæнд æфсоны сæрыл лæууы. Чысыл 
æй базмæлын кæн æмæ дæ балгъитæг афтæ — алцы дæр ныссæрф- 
дзæнис йæ разæй. Дурты зæй рацæуыны тасæй ауылты рагæй ни- 
чиуал ацыд æмæ адæмæй ацы фæндаг ферох. 
Дотти цæндмæ куы фæкомкоммæ, уæд йæ зæрдæ фæкъæпп кодта: 
— Ауылты мæ цæмæн ракодтай, лæппу, æви нæ уыныс уæлæ? — 
лæг ацамыдта æфсоны сæрыллæууæг дурты цæндмæ. 
— Уынын, баба, уынын. Алцы дæр мын, развæлгъау, хъуыды- 
гонд у, — дзуапп радта фырт æмæ æргæппп кодта саргъæй. 
— Фæстæмæ!— Дотти фæзылдта йæ бæх,фæлæ Солым бæхы 
рохтæ ацахста: 
— Фæстæмæ æхгæд у фæндаг! /Ермæстдæр ауылты! Разæй ацæу- 
дзынæ ды! 
— Лæппу?! — Доттийы цæсгом, айнæджы тигъыл æрзайæг бæла- 
сы уидагау, ныззылын-мылынтæ. — Цы нысан кæны уый? 
— /Ерхиз дæ бæхæй! 
— Иуварс мæ фæндагæй, сæтой! — лæг æвирхъау богъ фæкодта. 
— Богътæ мауал кæи. Нырмæ дæ рад уыд, ныр та мæ рад у, — 
148 

Солым бæхы рохтæ цæхгæр фæзылдта æмæ, зыгуымы голлагау, 
зæронд лæджы тъæпп зæххыл фæцыди. 
— Цы сфæнд кодтай уый, æлгъыстаг фæуай?! — йæ синтыл 
хæцгæ рабадтис зæронд. 
— Хъуамæ амæлай, — цыма йæ фыды куывдмæ, кæнæ чындзæх- 
сæвмæ æрвиты, уыйау сабыр, æдыхстæй дзуапп радта лæппу. 
— Уый æз? — фæсонти зæронд лæг. 
— О, ды! 
— Æмæ дын цы ракодтон, удхор, цæмæн æрцыд ахæм æвирхъау 
хъуыды дæ сæрмæ?! — зыр-зыр кодта Доттийы хъæлæс. 
— Цы байтауай, уый æркæрддзынæ, мæ фыд! Æви дæ ферох, 
мæ мадæн мын цы сарæзтай, уый? Мæ мад фæрынчын, къух дын 
нал лæвæрдта — кæндыс ын бадардтай. Æмæ раст бакодтай, хъыг 
дæ дардта æмæ дзы фервæзтæ! Ныр та мæ ды хъыгдарыс, кæйдæр 
хъахбайы æрбаластай, æмæ йыл хъуамæ дæ бынтæ ныффыссай! 
Мæн, дæ фырты та афтид армæй хъуамæ ныууадзай. Мæн та æххор- 
магæй мæлын нæ фæнды, хъусыс?! Фæлтау дæхæдæг амæл: æз 
нырма цардæй ницы федтон. Ды та дæ царды хай фæкодтай. Æвзæр 
ницы аразын, Хуыцау æвдисæн, мæ бынаты ды дæр афтæ бакæнис. 
— Æлгъаг! Маргæйдзаг калм схъомыл мæ роны!— лæджы дæн- 
дæгты хъыррыст айхъуыст. — Уый куы зыдтаин — ныххурх дæ 
кодтаин! 
— Калм калмæй равзæры, бирæгъ та — бирæгъæй, — Доттийы 
мастыл цæхх акодта Солым.— Æмæ калм хæцын куы райдайы, уæд ын 
йæ сæр акъуырынц. 
— Фæтæригъæд мын кæи, лæппу, дæ фыд дæн, Хуыцаумæ дæ 
сырдон ми хъыг фæкæсдзæн, ма бакæн! Туджы ма сывдул дæ 
къухтæ! — Фыд йæ зонгуытыл æрхаудта йæ фырты раз. 
— Гъе, уæууай, цы ’лгъаг разындтæ! — Солым æнæуынон цæс- 
тæй ныккаст йæ фыдмæ. — Уæлæмæ сыст æмæ кæд лæг дæ, уæд 
лæджы мард акæн! Уыныс, мæрдтæм дын дыууæ фæндаджы ис: иу 
— уæртæ цæндыл, иннæ та дæлæ, — лæппу ацамыдта рындзмæ. — 
Равзар дзы дæхæдæг. Кæд дын уыцы фæндæгтæй къух ничи дæт- 
ты, уæд та мæнæ — æртыккаг! — лæппу йæ дзыппæй сласта агуыв- 
зæйы кæндысы æнтыд. — Мæ мады мын цæмæй амардтай, уый. 
Æцæг дæ бирæ хъуырдухæн бахъæудзæн. Мæ мад æхсæв-бонмæ 
йæ гæндзæхтæ фæцагъта... Иннæ фæндæгтæ æнцондæр уыдзысты 
дæ удæн. Дæ цæстытæ бацъыид кæн æмæ уадид дзæнæты балæу- 
дзынæ. 
— О, стыр Хуыцау! — лæг йæ тæрттæ суагъта æмæ лæгъстæгæ- 
нæджы ивæзт скодта арвы ’рдæм йæ цæнгтæ. — Æлгъыстаг фæуай, 
цæмæн мæ скодтай ардæм?! 
— Нæхимæ уый фадат нæ уыди. Ам та — зæгъдзысты адæм,зæй йыл 
рацыд, гъе йæ бæх фæбырыд æмæ айнæджы тигъæй ахауд. Лæджы 
мард куы акæнай, уæд дæ кадимæ бавæрдзынæн. Кæд нæ — æнхъæлмæ 
ма кæс! Дæ бирæ фазллæйттæй къæбæргур зилдзынæ мæрдты. 
Бамбæрста Дотти, йæ царды фæстаг уысм æрхæццæ. Бæргæ ма 
149 

стох кæнид,фæлæ зæронд, æдых уæнгтæн асасти сæ хъару. Æниу, 
кæмдæр, йæ мид- зæрдæйы нæ хæрам кодта йæ фырты, йæхæдæг 
дæр уый бынаты бакодтаид афтæ. Фæлæ Ацырухс... О, ацы зыд би- 
рæгъ! Доттийæ куы базона йæ бæрæг, уæд та йе ’фсины рад æрцæу- 
дзæн. Куыд æй фæдзæхста ус, куыд нæ йæм байхъуыста Дотти... Ныр 
ма йын цы базонын хъуыд, йе ’фсин дæр Солымы аххосæй кæй ахау- 
ди асинæй æмæ уысммæ йæ сæры магъзы, калмы лæппынтау, схæл- 
бурцъ кодтой амæй-ай тæссагдæр хъуыдытæ æмæ ныббогъ кодта: 
— Лæппу, ус аххосджын нæу! Фыдвæнд ын ма бакæн! Куы амæла— 
мæ фарсмæ- иу æй бавæр, — лæгъстæ кодта Дотти. — Ард мын бахæр! 
— Ард хæрын, Хъазиимæ цы ’лгъаг хъуыддаг ныффæнд кодтай, 
уым дæ ус сыгъдæг кæй у, уый мæхæдæг зонын. Дæ зæрдæ йæм ма 
’хсайæд. Цæй, цы ма дæм ис зæгъинаг? 
Лæг сындæггай растад, иу хатт ма йæ алыфарс ахаста йæ цæст, 
нæ йæ фæнды мæлын, фæлæ кæд мæлы, уæд йæ фыртимæ. Уадз 
æмæ йæ бынтæ баззайой Ацырухсæн. Æниу,цынæ вæййы, чизоны 
йын йæ фырт цы фæндаг æрцæттæ кодта, ууылты йæхæдæг ацæуа. 
Зæронд лæджы уæнгты тыхтæ æмæ хъарутæ цонджы амбырд сты. 
Цонг тугмондаг сырд фестад. Хъама ныхситт кодта æмæ лæг йæ 
удхæссæгыл баскъæрдта йæхи. 
Фæлæ фæсыкки фæнд. Лæппу иуырдæм фæзылд. Зæронды нал 
фæци уромæг, йæ тых æй ахаста æмæ ма кæмдæр бынæй йæ тæ- 
ригъæддаг хъæр сыхъуыст. 
— Зæронд бирæгъ, нæ бакуымдтай кадимæ мæлын, ныр дын 
фæлдыст мæ сау куыдз! — йæ рыгтæ цæгъдгæйæ сыстад æмæ ату 
кодта айнæджы сæрæй дæлæмæ, коммæ. Цæмæй мачи фæгуырыс- 
хо уа, уый тыххæй йын бæхтæй се ’взæрдæры аппæрста йæ фæ- 
дыл. Йæхæдæг фæфæдис хъæумæ. 
Хъæубæстæй йыл мæтгæнæг нæ разынд. Æнæхъыгæй хисты 
фынгыл фæбадтысты, стæй фæфардæг сты сæ хæдзæрттæм. 
Доттийы куы бавæрдта,уымæй къуыри фæстæдæр Солым йæ 
фыды дзугтæй, дзыхыл хæцæггаг, ныллæвар кодта Хъазийæн æмæ 
хъуыддаг ахицæн ууыл. 
Ныр ссæрибар сты Солымы къухтæ, фæуæрæхдæр сты йæ авна- 
лæнтæ æмæ хин æмæ зондæй æрывнæлдта, рагæй фæстæмæ кæмæ 
бæллыд, уыцы фæндтæ æххæст кæныимæ. Хъыгдарæг æй ничиуал 
уыд, тас — иннæ ахæм. 
Нал ын уыд тас Ацырухсæй дæр, йæ бындур ын ныккалдта æмæ 
усайнæджы сæр рындзыл, кæрдæджы халау, дзедзлойгæигæ баз- 
зад. Йæ уавæр бамбæрста æмæ тæрсгæ-ризгæйæ æнхъæлмæ каст, 
кæд ын зæгъдзæн Солым, уæлæмæ сыст æмæ фæцу,кæцæй æрцыдтæ, 
уырдæм. Уыцы тæссаг хъуыды йæ йæ быны скодта. Ус бонæй- 
бонмæ тади. Фæззыгон сыфтæрау бахус, ахуыссыд йæ рæсугъд- 
дзинад. Искуы куыст ссарынæн та — низджын. Алырдæм дæр æхгæд 
йæ фæндаг, йæ сомбоныл сагъæсты амæттаг баци æмæ йæ зæры 
кары куыд тынгдæр цыд, афтæ йæ уыцы сагъæс æхсыдта. 
Цалдæр хатты ской кодта Солымæн: 
150 

— Цæй, æз та цы фæуон? 
— Цæр, мæнæ дын хæдзар, куы ничи дæ хъыгдары, — уыдис йæ 
дзуапп Солымæн. — Мæн нырма ус курынмæ не ’вдæлы. Мæ хæ- 
дзары хъуыддæгтæ уал бакæнон, хæдзары та хъуамæ исчи уа. Стæй 
мæ кæд дæ удхæссæг уыныс, уæддæр дын хуыздæр амал нæй... 
— Сомбон дæ фыды ми куы бакæнай мæнæн дæр, — ныккæрзыд- 
та Ацырухс. 
— Мæ фыд цы агуырдта, уый ссардта. Солымы хъыгдарææг куы 
нæ уа — нæ дæ бахъыгдардзæн, фæлæ йыл хинæй зилыс... 0,хъахъ- 
хъæн! Дæуæй мын ницыуал тас у. Ныр дæу мæ сæр тынгдæр хъæуы. 
Дæ сомбоныл ма тыхс. Дæхицæй аразгæ у. 
Æмæ Ацырухс никуыуал æркой кодта Солымæн. Куыста, йæ 
удыл нал ауæрста, афтæмæй. 
ÆВДÆМ СÆР 
1 
Фыдуд кæны уæззау сагъæсты Габо, цалдæр азы размæ нысан 
ныууагъта Æхсæныхъæуккаг Хъараты Борсæйы чызг Косермæ. 
Борсæ — мулк æмæ кадыл мард. Йæхицæй мæгуырдæрты æнæсæ- 
рæн, ницæйæгтæй тыдта, йæхицæй хъæздыгдæртæн та — мæнæй 
лæгдæр цæмæн сты, зæгъгæ, сæ мæлæтмæ бæллыд. Нæ нымадта 
лæгыл Габойы дæр æмæ йын нæ лæвæрдта йæ чызджы. 
Фæлæ чызг лæгдыхæй сыстад йæ фыды ныхмæ... Фыд нæ ныб- 
быхста йæ чызджы къæйныхдзинад æмæ йыл дуæрттæ сæхгæдта 
йæ уаты.Косер æгаддзинад не ’рхаста йæ сæрмæ æмæ,мæ удыл мæ 
бар цæуы, зæгъгæ, йæхи куы ’рцауындзид. Удмидæг ма йæ ауын- 
дзæнæй æристой. Борсæйæн иунæг чызг — уымæй дæр фæтарст,йæ 
кадыл къæм куы абада, зæгъгæ, æмæ чызджы фыддæрадæн лæп- 
пуйæ стыр ирæд æрдомдта:фараст галы, æхсæз хъуджы, бæх æд 
саргъ, дæс æмæ ссæдз фысы, цæджджинаг æрхуыаг, сыгъзæрин 
донытылд æхсаргард æмæ хъама, стæй дæс туманы та æхцайæ. 
Борсæ æнхъæл уыд: ахæм стыр ирæд бафидын йæ бон нæ бауы- 
дзæн Габойæн, æфсон æй фæуыдзæн æмæ йæ чызджы йæхи æмсæр 
æндæр искæй фыртæн ратдзæн. 
Борсæ йын фыддæрадæн ми кæй бакодта, уый æмбæрста Габо, 
ныххудинаг æй кæна — æрхъавыд æм уымæ. Ирæды тыххæй йын йæ 
уарзон чызджы æндæр исчи куы ахæсса — комбæсты хъалтæ йыл 
скæндзысты къуыппæнзарæг æмæ йын уæд цæргæбонтæм æддæмæ 
ракæсæн нали. Уыцы худинаг лæппу йæ сæрмæ не схаста, æмæ дзы 
Борсæ ирæдæн цы æрдомдта,ууыл, туджы аргъ фидæгау, сразы. 
Уæдæй нырмæ рацыдис дæс азы, уæдæй нырмæ лæппу хæдзай- 
раг нал у, нал ын æхсæв ис, нал бон. Уæззау æфсондзы сифтыгъта 
йæхи æмæ, хуымон галау, кусы, хæдзары ницыуал баззад, фæлæ, 
марадз зæгъ, нырма йе ’мбис дæр нæ ахицæн ирæдæн. 
151 

Ныр æндæрæбон йе ’рдхорд æмбал Дзабегæн Тедоты хъæуы 
чындзхæссæг уыд. Чындзæхсæвы уыдис Борсæ дæр.Габойы куы 
федта, уæд æм йæхимæ басидт æмæ йæ адæмы æхсæн бафхæрдта: 
— Лæппу, искæй чындзæхсæвты фæдыл лекка кæныны бæсты 
дæхæдæг дæ ирæд рæстæгыл цæмæннæ фидыс? — Борсæйы æнæх- 
сæст ныхас фехъуыстой иууылдæр. 
— Хатыр, мæ буц хæстæг, фæлæ ууыл дзурын ам аив цыма нæу, 
— фырæфсæрмæй Габойæн акалди йæ сурхид. — Стæй йæ хорз куы 
зоныс, кæй архайын, мæ бон цы у, уымæй, уæд ма мæ цы фæрсыс? 
— Архайыс! Æмæ дын дæс азы фаг нæма у, æви ма дæм уал азы 
æнхъæлмæ кæса чызг? 
— Ма дæ ферох уæд,дæ ирæд æнцон фидæн кæй нæу, стæй йæ 
бафидыны тыххæй æмгъуыдыл ныхас не ’хсæн не ’рцыд. Фиддзы- 
нæн, кæдмæ суа мæ бон, — атыппыр Габойы маст. 
— Зыдтон,кæй дæ æнæсæрæн, гæвзыкк æмæ дын уый тыххæй 
нæ лæвæрдтон мæ чызджы. Фæлæ ды цæхгæр ныллæууыдтæ мæ 
разы, æз та адæймаг — мыггаджы ’фсæрм, уæздандзинад мæм ра- 
зынд, æрхатыдысты мæм мыггаджы лæгтæ æмæ сразы дæн сæ дзыр- 
дыл. Фæлæ, куыд кæсын, афтæмæй дæумæ мисхалы бæрц нæ ра- 
зынд лæгдзинад, æмæ дæ усаг цалынмæ йæ урс дадалитæ ’руадза, 
уæдмæ йæ хæссынвæнд нæ кæныс. Æмæ мæм хъус, зæгъын дын мæ 
фæстаг ныхас комбæсты раз абон:бæргæ стыр æфсæрмы мæ ис Сло- 
наты мыггаджы хистæр Бердæй, фæлæ мæ, æвæццæгæн, бамбар- 
дзæни раст. Æмæ дын мæнæ Тедоты хъæубæсты кадджын хистæртæ 
Дзакко, Хъуынцел æмæ Додтийы цур, стæй ма уæд уæ хъæубæс- 
тæй дæр ам чидæртæ ис æмæ мын уадз уыдон дæр фехъусæнт мæ 
ныхас. Джиуæргуыбатæм ма абонæй дыууæ къуырийы баззад æмæ 
уæдмæ дæ ирæд куынæ ахицæн уа фæстаг сæныччы хъусы онг — 
нæ фидыды ныхас халын. Цы ахицæн дæ ирæдæй — здахын æй 
фæстæмæ, æмæ æндæрæн дæттын мæ чызджы. Мæ ныхас та къæ- 
дзæхы фарсау — фидар, загътон — алыг! Мæнæ хъæубæстæ — æвди- 
сæн. Нæ фехъуыстон-иу ма зæгъ. 
Бæргæ ма,чысыл мын æмгъуыд радт, зæгъгæ,лæгъстæ кодта 
лæппу, фæлæ йæм нал байхъуыста лæг. 
Зынджытыл бадæгау фæбадт Габо чындзæхсæвы, бæргæ ма йæ 
зæрдæйы маст карз арахъхъæй ныххуыссын кæнынмæ хъавыд, 
фæлæ йæм нозт нал хъардта æппындæр. Цас фылдæр нуæзта,уый- 
бæрц маст тынгдæр абухта. Бæргæ æндæр ран нæ ныббарстаид йе 
’нæуынон Борсæйæн, лæг йæ цыфыддæр знагæн дæр ахæм ми нæ 
бакæндзæн, уый мæгуыр Габойæн уал азы йæ уд зындоны куыд 
дары. Ирæды мæтæй нал рæстмæ йæ хъуыры къæбæр ацыд, нал 
рæстмæ йæ уæлæ дарæс скодта. Абон дæр мæнæ чындзæхсæвы 
кæйдæр курæггаг дзаумæтты ис. Æмæ йын тæригъæд нæ фæкодта 
Борсæ, нæдæр ын йе ’вæрæз тыхст уавæры бацыд, афтæмæй йыи 
ноджы гæрзбæндæнæй тынгдæр æрбалхъывта йæ къубал æмæ йын 
йæ уд гæркъайы хуынчъы аласта. 
Ницыуал загъта Борсæйæн. Æфсæрм æй ныббаста кæйдæр 
152 

хъæуы. Æниу цы йæ бон уыд, стæй цы акарстаид йæ ныхас? Ныхъ- 
хъус æмæ уæдæй нырмæ йæхимидæг, хуылыдз бутъро къодахау, 
судзы æмæ уырауы. Ие ’рдхорд Дзабеджы чындзæхсæвы йæ хæс 
ахицæн кодта, чызг æмæ лæппуйы бынатыхицауæн бæфæдзæхста, 
расыг чызгæмбæлтты дæр сæ хуыссæн уæттæм фæхæццæ кодта, 
хæрзæхсæв загъта фысымтæн æмæ рацыд. Рацыд, фæлæ сæхимæ 
нæ баздæхт, комкоммæ хосдонмæ сарæзта йæ ных æмæ хосы ныф- 
фæлдæхт. Лæмарын райдыдта йæ дымст масты дзæкъул, афтæмæй 
зæрдæйы риссаг сагъæсты къухтæм йæхи æгасæй радта. 
Цы бакæна,йæ ирæдæн йе ’ннæ ’рдæг кæм ара? Хæдзары ма 
баззад цыппар къулы æрмæстдæр. Æххуыс никуыцæй... Хаты, æгæр 
стыр, æгæр уæззау кæй у йæ уарзты аргъ, æгæр ыл кæй æруæз 
кодта, айнæг хохау, æмæ кæй ныттыссæг йæ быны. Æниу ма цæй 
уарзт? Мæнæ æрдæг лæгæй ахызт, æмæ йын йæ ирæд йæ уд æрдуйæ 
нарæгдæр скодта. Фыркуыстæй фæгуыбыр, йæ къæмисæнты ур- 
сытæ фæзынд, царм стджытыл баныхæст æмæ сæ къуырфыты бауа- 
дысты цæсты гагуытæ. 
Уарзт, кæддæр ын бæргæ уыди удæнцой, æхцон,йæ сæнтты-иу 
фæрæвдыдта йæ уды. Фæлæ йын ныр уыцы æлгъыстаджы ирæдыл 
хъуыдытæ йæ уарзты æхцон æнкъарæнтæ зæрдæйæ фæсырдтой. 
Æгæрстæмæй дзы ферох ис йæ уарзон Косеры цæсгом дæр. Уый 
бæсты йæ цæстытыл фæуайынц йæ ирæды галтæ, бæхтæ, хъуццытæ. 
Стæй ирæдмæ цы фос бафыста, уыдонæй алы стурæн дæр хъуыды 
кæны йæ хуыз, йæ сыкъатæ, йæ ас æмæ йæ кар. Æгæр зынаргъ ын 
слæууыдысты, йæ уды зынтæй ард уыдысты æмæ сæ мин-мин стуры 
’хсæн дæр базондзæн, нæ йын фæхæццæ уыдзысты. 
О, фæлæ Косер... Уый дзы рох кæнын байдыдта. Дæс азы размæ 
йæ фыццаг хатт чындзæхсæвы федта, йемæ ракафыд, уый фæстæ 
се ’рвадæлты чызджы руаджы базонгæ сты æмæ кæрæдзийæн дзырд 
радтой, уæд æй куыдæй федта æмæ бауарзта,уыцы кары йæ цæс- 
тыты раз баззад Косер. Фæлæ асæрды йæ ирæдæй гал æмæ хъуг 
куы баскъæрдта, уæд нал базыдта йæ кæддæры уарзоны. Чызг, 
æниу ма цæй чызг,æмбис карæй ахызт,йæ сæры урсытæ фæзынд 
уымæн дæр. Йæ кæддæры аив цæсгомы царм бампылд, ныхыл дæр 
— ссывдтытæ, цæстыты цæхæр дæр, зымæгон къонайы норст зын- 
джытау, æрнымæг. Кæддæрау сын сæ кæрæдзийы фенд æхцондзи- 
над нал æрхæссы. Раздæр, æхсæвæй-бонæй кæрæдзийы фендмæ 
куыд бæллыдысты, ныр уыцы амондджын уысмтæ фесты. Æмæ ма 
куы фембæлынц,уæд сæ, хуымон галтау, сæ кæрæдзийыл бацин 
кæнынмæ æмæ сæ уарзтыл дзурынмæ нал фендавы. «Куыд дæ æмæ 
цы дæ?» — рагон зонгæтау,кæрæдзи хабæрттæй фæрсын райда- 
йынц. Æниу сæ уырнгæ дæр нал кæны, искуы сæ ирæд фыст фæ- 
уыдзæн æмæ сæ цард баиу кæндзысты, уыцы хабар. 
Æмæ йæ мæнæ ныр бон сихорафон арв ныггæрах кодта. Борсæ 
йын исынвæнд скодта йæ усаджы. Габойæн рагæй фæзыид йæхи 
сæры дæр уыцы дызæрдыгдзинад, йæ бон рæстæгыл ирæд ахицæн 
кæнын куынæ бауа, уæд ын Борсæ ахæм ми кæй бакæндзæни. Га- 
153 

бойæн йæ бон ирæд бафидын кæй нæу, уый мурмæ дæр нæ дары. 
Нæ йын дæтты йæ чызджы æмæ фæци! Ацу æмæ йыл бахъаст кæн. 
Æмæ йыл хъаст та кæмæ кæныс? Нæ йын цæсгом ис, нæ Хуыцау. 
Уымæн йæ иунæг чызг базары уæййаг фосау у, æмæ чи фылдæр 
аргъ дæтты, уымæн æй ныууæй кæндзæн. Борсæ афтæ кæй бакæн- 
дзæн,ууыл дызæрдыг нæ кæны Габо. Ноджы æфсон ссардта: Габо 
афоныл не ссардта ирæд æмæ дзы хæсджын ницæмæйуал дæн мур 
дæр, зæгъгæ. Иæ ирæды муртæ йын раппардзæн фæстæмæ, цал- 
дæр азы уыцы фос цы цот фæкодтой, уыдон — йæхи, зæронд, æнæ- 
дæндаг стуртæ та — Габойы. Зæгъдзæн, цал сæры æрыскъæрдтай, 
уал сæры фæстæмæ аскъæр, зæгъгæ. 
Нæ, уый сæрмæхæссинаг нæу. О, фæлæ æндæр ахæм исты фæнд 
та сæрмæ нæ цæуы, алырдæм дæр сыгъд æмæ уырыд у йæ фæндаг. 
Æниу Борсæ кæд куыдзы тугæй æхсад нæу,уæд æй куыд нæ 
зоны,йæ чызг сомбон цæрынмæ цы хæдзары къуымтæм æрцæудзæн, 
уыдон бынтон куы сихсыдысты, уæд куыд уыдзæн, цæмæй цæр- 
дзæн йæ иунæг номдзыд чызг? Ау, куыд нæ йæ хаты, ахæм цард 
зындонæй фыддæр кæй уыдзæни, уæд ахæм удхæрттæм куыд æрви- 
ты йæ чызджы? Ау, куыд нæ ныккæрзы йæ зæрдæ, сырд дæр афтæ 
куы нæ бакæндзæн. Цавæр зыд æмæ кæрæф у? 
Габо æмбары, ирæд Борсæ кæй нæ æрæмысыд, ноджы стырдæр 
æмæ æвирхъаудæр вæййы хатт ирæды бæрц. Ирæд та рагзамантæй 
цæуы фыдæй-фыртмæ æмæ цыбыр кæны адæмы мыггаг, æдзæл- 
лагмæ тæры æвзонг фæсивæды, æгад æмæ дæлдзиныг кæны сыл- 
гоймаджы. Зоны Габо, бирæ æвзонг лæппутæ æмæ чызджытæ кæй 
ныцъцъист сты уыцы æвирхъау фыдæлты талынг æгъдауы бын. 
Цал æмæ цал лæппуйы баззад æнæ усæй, ирæд ссарын сæ бон кæй 
нæ баци, уый аххосæй. Цал æмæ цал æвзонг чызджы сифтыгъдæ- 
уыд, уæрдоны галау, иууыл зындæр куыстыты, чындзы куы æрцы- 
дысты, уый фæстæ, дæ ирæды аргъ бакус, зæгъгæ. Цал æмæ цал 
æвзонг чызджы фæци æнафоны царæфтыд. 
Зоны Габо, йæ цыбыр зондæй йæ ахсы, уыцы æгъдау, адæйма- 
джы фосы уавæры чи æвæры, дæлдзиныг æй чи кæны, йæ зæр- 
дæйы иууыл рæсугъддæр æмæ уæздандæр æнкъарæн ын цъыфы чи 
æвдулы, ахæм кæй у. Фæлæ ацу æмæ йæ ды аив! Борсæйы хуы- 
зæттæ, пайда кæмæн у, уыцы æгъдауы сæрыл, æххормаг бирæгъ- 
тау, искæмæн йæ хурх бахсындзысты. 
Дыууадæс боны, æрмæстдæр ма йын дыууадæс боны баззади йæ 
ирæд бафидыны æмгъуыдæй. Цы уыдзæн уый фæстæ — куы ахъуы- 
ды кæны, уæд сæрыхъуынтæ фыртасæй уырдыг слæууынц, зæрдæ 
кусынæй ныллæууы. 
Скъæфгæ!.. Уыцы тæссаг æмæ фæстаг удуæлдай ми ферттывта 
йæ сæры. Уый размæ дæр бирæ хæттыты ахъуыды кодта Косеры 
аскъæфыныл, фæлæ чызгыскъæфт тугкалд домы, тæссаг кæй у, 
уыцы хабар-иу æй ныббаста. Стæй йæ йæ сæрмæ дæр нæ хаста, 
скъæфгæ бирæгъ кæны, куыд ис уый гæнæн æмæ дын дæ удыхайы 
скъæфджытæ ратон-батон сисой? Æвирхъаудæр цы хъуамæ уа! 
154 

Ноджы сæ фæдыл куы рацæуой фæдисы— æнæ стыр фыдбылызтæ 
нæ ахицæн уыдзæн хъуыддаг. 
Фæлæ нал мæт кæны. Скъæфгæ, æндæр хос дзы нал ис.Косер 
йæхæдæг разы у, æрмæст сиу кæнæд сæ ныхас æмæ арвы кæронмæ 
дæр цæттæ у. Борсæ кæй нæ ныббардзæни йæ чызджы скъæфт, 
ууыл нал мæт кæны Габо. Уæддæр — худинаг, кæуинаг. Æмæ йын 
цæйнæфæлтау йæ усаджы йæхи цæсты раз искæмæн ныууæй кæна 
Борсæ, фæлтау уыцы худинаджы бæсты Габойæн хуыздæр уыдзæн 
йæ мæлæт. Æгæр бафæллад, æмæ йæм мисхалы бæрц нал кæсы йæ 
цард. Скъæфæг чи ацæудзæн, стæй кæй дугъон бæхтæ акæндзæн 
йемæ— фæд-фæдыл сæ йæ сæры магъзы æвзары. 
Кæмдæр хъæуы ныууасыдысты уасджытæ, уæззау сагъæстæ,- 
цалдæр боны хуыссæгхъæлдзæг фæллад уæнгтыл фæтых æмæ Габо 
тарф фынæй баци. 
2 
Базæронди Слонаты мыггаджы хистæр, æддæмæ нал хизы йæ 
уатæй. Знон Дзабеджы чындзæхсæвы дæр нæ уыди æмæ сæ хъæубæсты 
цы хабæрттæ æрцæуы, уыдон æм кæд исчи æрбахуын кæны, кæннод 
сын ницыуал фæзоны. Абон райсомæй йæм сæ мыггаджы идæдз Са- 
нет тыхстæй æрбацыд. Санет чындзы куы æрцыд, уæдæй абонмæ уай- 
садгæ кæны мыггаджы хистæрмæ. Фæлæ йæ ныр стыр маст æрбас- 
къæрдта йæ разæй æмæ йын айхæлдта йе ’ взаджы æлхынцъ. 
— Ныххатыр кæн,нæ хистæр, фæуынгæджы мæ хъæбул — дæ 
кæстæр, æмæ дæм суагътон уый тыххæй мæ цæсгом, — стыр зын- 
тæй, йæ кæуындзæг йæ хурхысæрты тыхсгæ, тыххæйты рæйдыдта 
йæ ныхас уайсадæг идæдз. — Никуы рацыдтæн фыдæлты ’фсар- 
мыл хинæй, дæхæдæг мын — æвдисæн. Æниу мæ сæрыхицауы амар- 
ды фæстæ бирæ зынтæ бавзæрстон — зоныс, фæлæ ныр... Дæуæй 
хуздæр кæмæн зæгъон мæ маст, нæ зонын. Нæ хистæр, де ’ххуысы 
сæр мæ бахъуыд, — ус Берды раз йæ зонгуытыл æрхауди. 
Берд — мыггаджы фарн, зондджын хистæр, бамбæрста, йæ мыг- 
гаджы намысджын уайсадæг идæдз æнæхъуаджы кæй нæ ахызт 
æгъдауы сæрты, цавæрдæр тыхы уылæн æй кæй æрбахаста æмæ 
йæ хуыссæны рабадт. 
— О, æз дын куыд амардтæн, чындз, цы хабар у, цы фыд æрцы- 
ди? Дзур-ма... æрмæст уæлæмæ сыст. 
— Мæ лæппу, Габо... Дысон хæдзары нæ уыди. 
— Габо? Дзабегæн, дам, къухылхæцæг куы уыди фехъуыстон. 
Чизоны, фысымтæм баззад, — Берд ныфсытæ æвæрдта Санетæн. 
— Нæ, уырдыгæй дысон изæрæй рацыд. Хæдзармæ нæ баздæхт... 
Дысон бонмæ йæ Дзангимæ фæцагуырдтам æмæ йæ райсом хосдо- 
ны ссардтам. 
— Æмæ цæмæн уыди дысон хосдоны Габо? 
— Мæ тæригъæдæй цард ма ’рхæцæд Борсæйыл! Тедоты хъæуы, 
дам, чындзæхсæвы уыд æмæ кæмдæр, мах лæппумæ адæмы раз 
155 

бартхъирæн кодта, дыууæ къуыримæ, зæгъ, дæ ирæд куынæ ахи- 
цæн кæнай, уæд нæ фидыды бадзырд халын æмæ, дам, мæ чызджы 
дæттын æндæрæн. Уыцы бирæгъ ме ’нæзонгæ нæу, бакæндзæн йæ 
фæнд. Æниу уадз!.. Сæфтмæ æрцыд мæ хæдзар. Ирæдæй ма цы 
дарæм — нæ бон се ссарын нæ бауыдзæн. Æмæ дæ куырын, баны- 
хас кæн лæппуимæ дæхæдæг. Мæнмæ нал хъусы,фесæфта йæ зонд, 
фæлæ дæумæ байхъусдзæн æнæмæнг. Бæргæ, мæ уд дæр ын уый 
куы фестадаид æмæ уыцы чызджы куы ’ рхастаид йæхицæн, фæлæ 
цы бакæнæм?.. Нæ самыдта нæ къух, æмæ уадз ферох кæнæд чыз- 
джы,—хъæрзæгау райхъуыст Санеты ныхас. 
— Чындз,зондджын адæймаг куы дæ, уæд куыд æрцыди ахæм 
фæнд дæ сæрмæ? Ау, лæппуйыл нæ хъуыды кæныс æви? Кæнæ 
чызгыл? Кæмдæр, дам, кæрæдзи тынг куы уарзынц, чызг мах лæп- 
пуйы сæрыл йæ фыды ныхмæ куы сыстад, уæд сын ныр сæ уарз- 
тыл куыд рацæуæм хинæй? Уый æвирхъаудзинад у, — Берд ныхмæ 
ныллæууыд. 
— О, фæлæ ирæд... куы ницыуал нæ сæрæн зонæм... Дæс азы, 
æнæхъæн дæс азы!.. Æмæ ма цал азы рацæудзæни ноджы. Мæ 
лæппу, мæ сæр ын амæла уас, уæдæй ардæм хæдзайраг нал у. Æхсæв 
фыны дæр уыцы æлгъыстаджы ирæдимæ йæ зæрдæ дзуры. Æ, уæд 
ирæд чи æрæмысыд, уый мæ хъæбулы тæригъæдæй мæрдты авд 
дæлдзæх ныххауа, — марой кодта ус. — Æуыцы иунæджы номыл 
фæбадтæн Слонаты уæзæгыл, æмæ мын ыл исты куы ’рцæуа — 
мæхи æрцауындздзынæн. 
— Уæууа, чындз, цытæ мын дзурыс... Æрсабыр у, ма тæрс, ныф- 
сытæ ратт дæхицæн... 
— Тæрсы мæ зæрдæ, тæрсы. Иугæр дысон хæдзармæ не ’рцыди 
мæ лæппу, уæд хорзæн нæу. Зонын æй, Борсæ нын куы раздаха нæ 
ирæд, уæд лæппу уыцы худинаг не ’рхæсдзæн йæ сæрмæ. Кард 
райсдзæни йæхимæ. Мæ иунæг дæ фæдзæхст, нæ хистæр... Истæ- 
мæй ма фæрог кæнон мæ хъæбулæн йæ зын, уый нал цæуы мæ 
бон...фæлæ ды... дæ хорзæхæй, ма йæ бауадз сæфын... 
Уадид йæ кæлмæрзæны къабузы бынæй райхъуысти усы хæ- 
къуырцц. Берд ма йæ сабыр кодта,фæлæ ус лидзæгау ракодта 
æддæмæ. 
Санеты ацыды фæстæ Берд хъуыдыты ныдздзæгъæл. Усы ны- 
хæстæ йын кæмдæр арф фæцагайдтой йæ зæрдæ. Афтæ йæм фæ- 
каст, цыма, сылгоймаджы утæхсæн Бердæн йæхи уды хъизæмæртты 
фæдисы хъæр у... Раджы кæддæр, æвзонг лæппу ма куы уыди, 
уыцы азты сонт, уарзæгой зæрдæйы фæдисы хъæр... Фæлæ никуы- 
дæм фехъуыст уыцы фæдисы хъæр йæхицæй дарддæр, йæ зæр- 
дæйы, цадæггай байсыст æмæ ма йæм абон дæр хатт кæцæйдæр 
æрбайхъуысы æмæ уæд кæмдæр арф ран ныхъхъæрзынц зæрдæйы 
уидæгтæ... 
Иннæ лæппу-фæсивæдау, уарзта уый дæр йе ’взонджы бонты... 
Уарзта æмбисонды номхæссæн, йæ зонд æмæ йæ хъаруйæн æмбал 
кæмæн нæ уыд, уыцы бурдзалыг Дудуйы. Фæлæ басыгъд уыцы 
156 

стыр уарзт. Бердæн йæ бон ирæд бафидын нæ баци, æмæ чызджы 
йæ ныййарджытæ стыр ирæдыл ныууæй кодтой Тедотыхъæуккаг 
бонджын Хъуынцелæн. Уый фæстæ Берд, цалынмæ æмбискарæй 
нæ ахызт, уæдмæ ус нал æрхаста... Зæнæг дæр сын рацыд, дыууæ 
лæппуйы æмæ иу чызг. Æниу хъæрмудæй цардысты йæ усимæ. 
Фæлæ йын уæддæр йæ зæрдæ бæстон никуы бакодта, æмæ йæ йæ 
зæрдæйы хъармæй кæронмæ никуы батавта. Цæргæ иуимæ кодта, 
уарзгæ та — æндæры. Йæ уды стыр хъизæмар уыди уый. Æцæг æй 
æддæмæ никуы равдыста, æгæрстæмæй йæ йæ ус зонгæ дæр нæ 
бакодта. Никуы дæр ыл мисхалы бæрц гуырысхо фæци, Берд æй 
кæй нæ уарзы, ууыл. Афтæмæй амард. Æвирхъаудзинад æм касти 
уыцы хабар Бердмæ,буарæй иуимæ кæй цард, зæрдæйæ та æндæ- 
римæ, уыцы хабар. Ноджы куы базыдта, Дудуйæн æвзæр кæй у 
Хъуынцел, кæрæф æмæ фыдлæг, — кæмдæр йæ мид-зæрдæйы йæ- 
хицæн нæ барста уыцы хабар Берд. Йæ рæстæгыл цæмæннæ аскъæф- 
та чызджы æмæ йæ цæмæн бауагъта фыдлæджы къухтæм цæрæн- 
бонты хъизæмæрттæн. Нæ, нæ йæ хатыр кæны йæхицæн! Сæ иуæн 
дæр æмæ се ’ннæмæн дæр нæ рауади сæ цард. Æмæ уæдæй нырмæ 
Берд Цæргæсбадæнæй Тедоты хъæумæ дзыназы, Дуду та Тедоты 
хъæуæй Цæргæсбадæнмæ. 
Уыцы æнкъард хабæрттæ раджы æрцыдысты æмæ та мæнæ абон 
сног сты. Цæргæ-цæрæнбонты йæхæдæг цы хъизæмæртты сфыхти 
Берд, уыдон ныр та Габойы хай фæуой, — мæрдты авд марды акæн- 
дзæни, йæ кæстæры йæхи уавæры куы ныууадза уæлæуыл. Хъуыддаг 
æгæр зын æмæ вазыгджын уыди, иунæгæй йæ алыг кæна, йæ ныфс 
æм нæ бахаста æмæ Слонаты мыггаджы лæгтæм æрбасидти йæхимæ. 
* * * 
Æмбисонды райдзаст, фæлмæн райсом у. Фæззыгон кадавар 
хъарм бонтæ хæхбæсты зынаргъ æмæ фæндон сты, ахæм бонты иу 
ран ничи фæбады. Алчи дæр фæтагъд кæны йæ фæззыгон куыс- 
тытæ абæстон кæныныл, уæлдайдæр та куырой ссыныл, зымæгмæ 
суджы кой бакæнын, хосы мæкъуылтæ дæрддзæф — зæйуат 
æфцгуытæй æввахсдæр æмæ æдасдæр бынæттæм æрыфтауц кæны- 
ныл. Сæ цæрæн хæдзæрттæ æмæ сæ фосы скъæттæ зымæджы 
уазæлттæм бацæттæ кæнын. Æмæ, æппынфæстаг, дæрддзæфдæр 
хъæутимæ хæстæг, хион, гъе та æндæр исты ахæм хабары фæдыл 
дæ хъуыддæгтæ æрбæстон кæнын. Лæппу-фæсивæд та ахæм фæз- 
зыгон райдзаст хъарм бонты хъæуы чи ссардзæни. Райсом бон нæма 
æрбацъæх вæййы, афтæ сфардæг вæййынц Тызмæг хохы рæбын- 
тæм сычъитæ, сæгуыттæ æмæ дзæбидырты фæдыл. 
Фæззæджы снард вæййынц сæгуытæй, сычъийæ, зивæг сыл ба- 
хæцы æмæ цуанонты къухы æнцондæрæй æфтынц. 
Уыцы райсом Габо сфæнд кодта ацы хатт хъæубæсты фæсивæ- 
димæ иумæ нæ, фæлæ иунæгæй цуаны ацæуын. Æниу æй цæй цуа- 
ны мæт уыди, кæд æнæхайыры уæззау сагъæсты уацарæй чысыл 
157 

аирвæзид, æндæра йын йæ зæрдæ æгæр баууылдтой. Бæргæ ма йæ 
Дзабегтæй цыдæр æфсæрм ис, къухылхæцæг уыд, чындзæхсæвы 
та — хъæубæстæн уыцы бон нæ фæвæййы, æмæ, дам, мæнæ дæ хо 
æмæ де ’фсымæры хæдзары æгъдау ратт уазджытæн. Уазджытæй 
та сæ иу, Бесолты Барсæг, Габойæн йæхицæй бирæ кæстæр у, фæлæ 
кæм федтай, ахæм цæхæрцæст лæппу, йе ’фсымæр Хæсанæимæ 
сыл уым Тедоты хъæуы адæм сæ цæст æрæвæрдтой. Æмæ бузныг 
Барсæгæн, уый куынæ уыдаид,уæд ын дыууадæс нуазæны фæд- 
фæдыл бадардтаиккой æмæ Габо хæсгæ фæуыдаид. 
Йæ худинаг та уæлдай. Тынг æгъдауджын æмæ йæм зондджын 
фæкаст. Æмæ йын ныр ам куы балæггад кæнид... уазæг у, ардæм 
æй сæхимæ дæр куы фæхонид... 
Фысымтæй аив нæу, зоны. Фæлæ, йе ’рхæндæг зæрдæйыуагæй, 
мыййаг, иннæты цин куы бахъыгдара, ’нæфæразгæ дæн, зæгъгæ, 
хатыр сæ ракуырдта, фæлæ хæдзары дæр цы араза — къух ницæмæ 
тасы... Сæры магъзæн Борсæ... Косер æмæ ирæдæй дарддæр æндæр 
йæ бон хъуыды кæнын ницыуал у. 
Æмæ-иу куыд хъæлдзæг æмæ куыд райгонд уыди ахæм фæззы- 
гон райдзаст бонты! Куыд бирæ сæ уарзы! Фæлæ йæ нал барæв- 
дыдта æмæ йын æхцондзинад нал æрхаста ацы райсом йæ удæн. 
Уæззаугай растад, хъатара дзуарæвæрд дæларм-уæларм æрбабаста 
æмæ къулæй саджы сыкъайыл ауыгъд топп æриста. 
— Цуаны цæуыны фæнд куы скодтай, мæ хъæбул... æмæ уыцы 
адæм... аив куы нæ уа, мыййаг. Дзабег — де ’рдхорд, къухылхæцæг 
ын куы уыдтæ... стæй нырма сæ чызгæмбæлттæ дæр ам куы сты, — 
къæсæрыл хæрхæмбæлд фæци Санет йæ фыртыл. 
— Аив нæу, зонын, гыцци... фæлæ мыл цыдæр æрхæндæг баф- 
тыд æмæ, зæгъын, мæхи куы аирхæфсин, — чысыл сабийау, йæ 
риуыл йæ сæр æруадзгæйæ, хатыр ракуырдта лæппу. 
— Дæ масты аххос дын зонын, мæ лæппу. Дзырдтой мын æй. 
Æмæ, цæй, цы бакæнæм, цард дын фестон. Ныр искæй тыххæй 
нæхи куыд амарæм? Æнæуи дæр мын мастцух куынæ дæ дæ чысы- 
лæй фæстæмæ... Хи ауадзын дæр хорз нæу. Адæм иууыл Хъараты 
Борсæйы чызгыл куы нæ æрæнцадысты. Фыд йæ чызджы аргъмæ 
мах удæй йæхицæн дзæнæты галуантæ аразын æрæмысыди. Мах 
та, цыбыркъух адæм, ничердæм æххæссæм, — мад, къаннæг са- 
бийау, æрбахъæбыс кодта йæ лæппуйы. — Æмæ æрсагъæс кæнæм, 
мæ ахсджиаг. Цавæр у, цы ’рцыди, гормон?!. 
— Æгæр тынг дын ныдздзæхстчынди дæ фырты æхсæрфарс, гыц- 
ци, — лæппу йæ риумæ æрбалхъывта йæ мады. — Æмæ дын фæкалд- 
тæн, гыцци... хатыр. 
— Фидар лæуу, мæ ахсджиаг, кæлынæн мын не ’нтысыс. Чи 
махæй — хъæздыгдæр, чи та махæй мæгуырдæр, — ныфсытæ æвæрд- 
та мад йæ фыртæн. 
— Зын мын у, гыцци, зон... Хæстæгæн æй куы ’рцагуырдтон 
æмæ мæ фыды знаг куы разынд... стæй æз цыфæнды фæуон, фæлæ 
йæ иунæг чызг... Ау, хъæддаг сырд дæр ма йæ лæппынæн куы фæ- 
158 

тæригъæд кæны, — йе ’фхæрд зæрдæ нал ардта æрæнцой Габойæн. 
— Æ, уас цард ма ссара, дæ удæн мын ахæм зын чи фидын 
кæны!.. Макуы мацæмæй бафсæда æмæ бирæгъты холы æрбауа!... 
Дæс азы, æнæхъæн дæс азы... Саджы фисынтыл амад лæппу уыдтæ 
æмæ ма бакæс ныр дæхимæ... Зæронд гуыбыр лæг мын фестадтæ!.. 
Дæ гыцци дын куыд амарди, мæ иунæг, дæ сæр дæр мын куы сур- 
си, — мад йæ къухы уырзтæ рæвдаугæ æрхаста йæ лæппуйы хала- 
сæвæрд сæрыхъуынтыл æмæ йын апъа кодта йæ ныхæн. 
— Цы цæсгомæй ма рацæудзынæн адæмы ’хсæнмæ? Цæмæ мын 
кæны къуымых кардæй мæ сæр?! Нæ, гыцци, фырт дæн æз дæр мæ 
фыдæн, худинаг нæ ныббардзынæн, зон æй! Æмæ куыддæр Борсæ 
бакæна йæ фæнд — ныргæвддзынæн æй кардæй, йæ хистæн куыд 
бахъæуа йæ ирæд! — лæппуйы цæстытæ туджы разылдысты æмæ 
йæ цæсгомы нуæрттæ нытътъæппæввонг аисты æгасæй. 
— Уæд уал фыццаг удæгасæй баныгæн дæ мады, — мады цæсгом 
фыртæсæй атар. 
— Аскъæфдзынæн Косеры! — лæппуйы сусæг фæнд йæ фыртых- 
стæй фергом. 
— Нæ, нæ! — ноджы тынгдæр мады зæрдæ барызт. — Ма сфæнд 
кæн, мæ хъæбул, уыцы фæндаг туджы зæйтыл цæуы... Ныххуыдуг 
дзы уыдзынæ! 
— Уæдæ ма цы,цы, гыцци?! Æз ницыуал зонын. Уæд та ма мын 
ды бацамон исты! 
Мады буарæй цыма уысммæ алæдæрсти цард, уыйау æрлæмæгъ сты 
йæ цæнгтæ, лæппуйы риуæй æрбырыдысты æмæ, цæргæсы къуырд 
базыртау, йæ фæрстыл уырдыгмæ ’рхаудтой. Ныккæрзыдта. 
— Цы дын бацамонон, куы ницыуал зоны дæ рыстзæрдæ ныййа- 
рæг! Æрмæстдæр иунæг фæрæз зонын. Фæцæудзынæн æм... Бор- 
сæмæ, зæгъын... ирæдæй ма цы дарæм, кæд нын ныххатыр кæна 
уый, уæд æм ныллæудзынæн æххуырсты æмæ йын мæлæты бонмæ 
кусдзынæн лæвар, сæрфдзынæн ын йæ къæхтæ, кæндзынæн ын 
лæггад... Æрмæст мын ды ма фæрисс, мæ иунæг... Куы дыл æрцæуа 
исты — мæхи æрцауындздзынæн, зон æй... 
— Банцай, гыцци, банцай! — нырдиаг кодта лæппу. — Фыддæр 
зынтæ мын ма кæн! 
Æддейæ ныххостæуыди дуар, йæ уæлвæд æрбайхъуысти кæй- 
дæр хъæр: 
— Габо, цы фæдæ, уæдæ! 
Мад æмæ фырт сæхиуыл фæхæцыдысты. 
— Æвæццæгæн та уыцы адæм æрбарвыстой хонæг. Акæс сæм, — 
йæ бынатæй фестади Санет, æмæ, цыма, ницы ’рцыд æппындæр, 
уыйау нынныхъуырдта йæ маст æмæ йæ цæстысыг йæ кæлмæрзæ- 
ны къабузæй асæрфта зулмæ. 
Фæлæ Габойы æддæмæ ахизыны сæр нæ бахъуыд, дуар нытъ- 
тъæпчынди æваст æмæ йæ цыма сургæ æрбачынди, уыйау дуаримæ 
æрбасхъиудта Дзанг. 
— Габо, Габо, мæ кæстæр æфсымæр! Уæртæ... уым дуармæ... акæс... 
159 

— Дзангæн йæ ныхас нал арæхсти йæ дзыхы... Худтис цæсгом, худ- 
тысты цæстытæ... худт æгасæйдæр йæ буар. 
— Цы хабар у, мæ къона? —Санет йæ фырты мастæй нæма æрцыди 
йе ’муд æмæ ницымбарæджы фарст акодта Дзанджы. 
— Уæртæ... дуармæ... 
Кæртæй фосы уасын æрбайхъуыст. 
— Кæй фос сты, уыдон? 
— Ирæд, Санет, ирæд, фæлæ кафгæ! 
— Ирæд? Цæй ирæд? 
— Дæ фырты ирæд. Хæдзарæн стур æртымбыл кодта мыггаг, Берд 
ма сæм дыууæ галы бафтыдта йæхæдæг æмæ Габойы ирæд цæттæ 
у! — чысыл сабийау йæ ныхæстæ кæрæдзийы фæдыл азгъæлста 
Дзанг. — Ныр рæхджы чындзæхсæвы æркафдзæни мæнæуи! 
Санет æмæ Габо цыма фыны хъуыстой сæ бæллиц... Кæрæдзимæ 
ницымбарæджы каст бакодтой, стæй æнæныфсхастæй ахызтысты 
кæртмæ. 
Кæрты Слонаты мыггаг хæдзарæн лæгæй се стурты фарсмæ 
лæууыдысты æмæ разыйæ кастысты куы Санетмæ, куы та Габомæ. 
— Санет,нæ чындз, хатыр нын бакæн,раздæр ацы хъуыды кæй 
не ’рцыди нæ сæрмæ, фæлæ мæнæ — цы ма фæцух уæ ирæд... Габо, 
мæ хур, тæккæ абон сæ сæ хицаумæ аскъæр æмæ æввахс рæстæ- 
джы дæ хъуыддаг бакæн... Чындзæхсæвæн дæр кæд ныр исты фæ- 
рæзтæ кæниккам... Афтæ аскъуыддзаг кодта мыггаг, — бамбарын 
кодта Слонаты Парси. 
Санет исдуг бандзыгау йæ мидбынаты. Стæй йæм куы бахъард- 
та мыггаджы уынаффæ, уæд сæ разы йæ зонгуытыл æрлæууыд. 
— О, Слонаты уæздан мыггаг, цы стыр хæрзиуæг ракодтат уе 
’фсымæр, мæ иунæг бындурæн — нæй йын бафидæн дзыхы ныхас, 
зæрдæйæ. Фæлæ кæд мæ фыртæн уе ’хсæн бантыса цæрын, уæд 
æй зонут, йæ цардæй уын хæсджын уыдзæн уæ хорз мийæн. Æз та 
кæд ницы федтон цардæй, уæддæр амондджыныл мæхи нымайын, 
дунейыл сымах хуызæн зæрдæхæлар, рæдау адæм нæй царды æмæ 
кæй дæн æз дæр се ’ хсæн. Цы уын зæгъон — нæ зонын, мæ бон уын 
ницы у, дзыхы арфæйæ дарддæр... Æмæ уын, мыггаг, мæ сæрæй 
кувын, — усæн ахгæдтой йæ хурхы уадындзтæ, кæуынмæ фæкъæртт, 
стæй куы суагъта йæ зæрдæйы тыппыртæ, уæд сыстад, цыма йæ 
хъæбул ингæнæй æрыздæхт, уыйау йæ риуыдзаг æхцон улæфт скод- 
та дæс азы дæргъы фыццаг хатт. 
Габо лæууыд, нырмæйау, тыргъы, æмæ æххæст не ууæндыд, 
фæци йæ удхæрттæн сæ кæрон, æви дзы хъысмæт фыддæрадæн 
хъазы... 
Уыцы бон Габо, Дзанг æмæ ма ноджыдæр дыууæ лæппуйы сæ 
разæй акодтой Габойы ирæды фос æмæ сæ изæрмæ бахæццæ код- 
той Æхсæны хъæумæ. 
Борсæ уый æнхъæл нæ уыди,æмæ Габойæн дæс азы йæ бон цы 
ирæд бафидын нæ баци, уый цыппар боны æмгъуыдмæ ссара, ууыл 
фæдызæрдыг... 
160 

— Лæппу, нæ мæ уырны, дæхи фос сты, уый. Æвæццæгæн мæм 
кæйдæр хъомтæ сæрвæтæй æртардтай. Кæй дын сты? — лæппуйы 
йæ хæрам цæстытæ, туасы бырынчъытау, ныззылдта. — Афтæ куы 
фехъуыстон, дæ кæрты,дам, гæдыйы къах дæр нали? 
— Хъæр ма кæн, Борсæ. Мадæр æфхæргæ,стæй кæй фос сты, 
уый дæумæ нæ хауы. Айс, цы ма дæ дарæм, уый, æмæ нын радт нæ 
чындзы,— Габойы бæсты Дзанг баппæрста йæ ныхас. 
— Æмæ ды йæ бæсты ныллæууыдтæ тæлмацæн? — фæтъæлланг 
ласта Борсæ æмæ, цыма, алæбурынмæ йæхи æрцæттæ кодта, — йæ 
сины сæртыл æрхæцыд. 
— Ис мæ дзыхы æвзаг, мæ каис! — нал баурæдта йæхи Габо æмæ 
масты къуыбылой схауди. — Мæгуыры лæдзæг мын мæ къухмæ 
кæй радтай, уый дын барст, фæлæ æфхæргæ — нæ, нæ ныббардзы- 
нæн, зон æй! 
— Кæс-ма, дæ хорзæхæй, куыд райдыдта æртхъирæн! — фæрæ- 
хуыста Борсæ лæппуйы. — Æмæ дын мæ чызджы куынæ радтон, 
уæд та? 
— Уæд та уыныс? — лæппу йæ хъама æрхоста. — Уый равзар- 
дзæн рæстдзинад. 
— Ныхъхъус у, сæтой! Ды лæг куы уыдаис, уæд афонмæ усгур 
уыдаиккой дæ зæнæг æмæ ус дæхицæн нæ, фæлæ хæссис искæмæн 
дæ фырттæй! Æниу дæ дзых ныххуый, æндæра мæ чызг нырма мæ 
хæдзары ис, зон. Æмæ ирæд аздахын афтæ тынг зын нæу. 
— Уый зæрдæ дæ ма фæсайæд, мæ каис. Ирæд раздахдзынæ 
æртывæрæй фæстæмæ, — афтæ домы ’гъдау, æмæ дын нырмæ уыд- 
тæн лæхстиаг, фæлæ ныр... О, мæнæй нæ фæкæндзынæ фос! 
Бамбæрста Борсæ, рохтæ ныр лæппуйы къухты кæй сты æмæ дзы 
нырмæ куыд хынджылæг кодта, уый йын кæй нæуал ныббардзæн. 
Зыдта, ирæд фæстæмæ æртывæрæй дæтгæ кæй у. Стæй йæ куы аз- 
даха,уæддæр ма дзы цы пайда кæны. Косер, абадгæ чызг, уымæн 
дæр лæппуйау йæ сæры урсытæ фæзынд. Ахæм чызджы ма лæппу- 
тæй чи ракурдзæн, кæд дыккаг усæн исчи, идæдз чи баззад, кæнæ та 
номыл усæн. Ахæмæн та йæ ирæд æрдæгмæ дæр нæ цæуы. Зиан 
Борсæ кæны, йæхи æрсабыр кодта, фæлæ ма уæддæр фæрæхуыста: 
— Ничи йæм кæсы, схъæл ныхæстæ куыд райдыдта, фæлæ мæм 
уæддæр дис кæсы, кæм ссардтай ирæд? Радзур, æз дæр æй зонон... 
Уæд та, цы нæ вæййы, æцæг... 
— Ссардтон... Хорз адæмтæ — бирæ, æрвадæлтæ, хъæубæстæ. 
Адæм иууыл дæ хуызæн не сты, — нал дзы тарст Габо дæр. — Фæлæ 
мын дзуапп: кæд æрцæуон мæ бинонты хæссынмæ? 
Борсæ фæтыхст: 
— Ахъуыды кæнон, цæттæ нæма стæм. 
— Дæс азы хъуыдыйы фаг уыди. Рæхджы мит ныууардзæн æмæ 
фидæн уалдзæджы фæудмæ уæ хъæумæ Цæргæсбадæнæй нал 
æртæхдзæн маргъ дæр... Æмгъуыд! 
— Куы йæ зоныс, чындзæхсæвæн истытæ кæй хъæуы... 
Косер нырмæ лæууыди тыргъы, дуары фæстæ бампылд æмæ 
11 Гаглойты Владпмир 
161 

аивæй æддæммæ хъуыста. Борсæ чындзæхсæвы кой куы скодта, 
уæд бамбæрста, йæ фыд та кæй ныффæнд кодта хин ми. Фараст 
цармы растыгъта Габойæ æмæ ма дæсæмы растигъынмæ ’рхъавы- 
ди. Ома нæ дæн цæттæ чындзæхсæвмæ æз, æмæ йыл кæд тагъд 
кæнут сымах, уæд уемæ хæрдзтæ дæр æрласут, зæгъгæ, йе ’взаджы 
бын уыцы сусæг фæнд кæй дары, æмæ йæ сæппара, уый фадат ын 
нал радта йæ чызг. Рахызт сæм æддæмæ. 
— Мæ фыд, нал хъæуы чындзæхсæв... Чындзæхсæв цины хъуыд- 
дагæн фæаразынц адæм, æмæ ды та дæ чызгæн чындзæхсæв нæ, 
хист хъуамæ скæнай! Уымæн æмæ мæ цин, мæ уарзт амардысты 
мæ риуы. Мæ цин мæ цæстысыгимæ басур. Ныууæй мæ кодтай, 
аргъ дæ къухы ис æххæстæй. Æлхæнæг хæсджын ницæмæйуал у 
æмæ мæм ныр ницыуал бар дарыс. Габо,хатыр, дæ номæй дæм кæй 
дзурын, мауал мæ ныууадз. Зонын мæ фыды хинтæ, æмæ та ныф- 
фæнд кодта æлгъаг ми. Зон, куы нæ мæ акæнай абон, мæхи къа- 
хæй дæ фæдыл афардæг уыдзынæн. Æмæ уый та худинаг у мæнæн 
дæр æмæ дæуæн дæр. Мæ фыдæй хæсджын нал стæм... уал азы 
нын баууылдта нæ удтæ. Æмæ ма нæ афтид зæрдæтæ кæд ссарик- 
кой кæрæдзи... Цæуын йеныр... демæ... фæлæуут мæм... акæнон мæ 
дарæс. 
Бирæ ма фæцархайдта Борсæ йæ чызджы бауромыныл. Æцæг 
куы айхъуыса хабар — Борсæйæн йæ къух ничиуал райсдзæнис... 
Фæлæ Косер атардта йæ фæнд, æмæ, ирæд чи баскъæрдта, уыдо- 
нимæ рафардæг. 
3 
Уары мит хæхты, уары. Ставд тъыфылтæй, æнæнымæц урс гæ- 
лæбутау, тæхынц æмæ тæхынц арвы хъæбысæй. Уынгты, хæдзæртты 
сæрты, кæрты — алы рæтты, зивæггæнгæ, æрбадынц æмæ уадид 
митын бæзджын, урс хъæццулыл сæ уд сисынц. 
Уары мит. Арвы къусæджы алцыдæр схæццæ, фесæфт. Ницы- 
уал зыны, нал дæр арф уынгæг кæмттæ, нал дæр бæрзонд айнæг 
къæдзæхтæ, æмæ нал дæр гæмæх æфцджытæ. Фесæфтысты миты 
хъæццулы бын æмæ та суангдæр уалдзæджы фæудмæ фæхицæн 
æддаг дунейæ Цæргæсбадæны хъæу. 
Уары мит. Тæккæ рудзынггæрон хъæдын сынтæджы хуыссы Берд 
æмæ кæсы æддæмæ, мит куыд уары, æмæ ма хæрзæрæджы дæр, 
йæ кæрты цы æхсынцъы зайы, уымæн йæ цæнгтæ цардæгас кæй 
уыдысты... Фæлæ ныр бынтондæр кæй азгъæлди йæ сыфтæр æмæ 
йæ бур дарæсы бæсты миты ставд хуылыдз тъыфылтæ кæй æруæз 
кодтой бæласы къалиутыл. Афтæ куы фæуара, уæд йæ сæртæг 
цæнгтæ æрцъæл уыдзысты. 
Цæмæндæр æм йæ хъысмæт уыцы æхсынцъыйы бæласы хуызæн 
фæкаст. Уымæн дæр уыд уалдзæг, стæй æрбалæууыд сæрд, уый 
фæстæ фæззæг æмæ мæнæ ныр сæ дыууæ дæр февзæрдысты зы- 
мæджы хъæбысы. Æмæ та æрцæудзæн уалдзæг, æхсынцъы ногæй 
162 

рафтаудзæн сыфтæр, фæлæ Бердæн æрдзæй лæвæрд уыд æрмæст- 
дæр иунæг уалдзæг, дыккаг нал æрцæудзæн. Æниу цал уалдзæджы 
æмæ цал зымæджы æрæййæфта Берд, сæ нымæц сын нал кæны 
хъуыды дæр. Уæззау æмæ знæт уыдысты, сагъæссаг, катайаг. Уæл- 
дайдæр та сæ хъæубæстæн хистæр куы сси, зонд, æгъдау æмæ йæ 
лæгдзинады сæр куы бахъуыд... Зын у хъæубæсты бæрны бацæ- 
уын, æгæрстæмæй хатт лæг йæхи бинонтæн æгъдау радта, уый дæр 
йæ бон нæ вæййы, æмæ уый та æгас хъæубæстæн хъуыди æгъдау 
^æттын. Æниу, Хуыцау æвдисæн, никуы никæй хъыджы бацыди. 
Йæ тæрхоныл ын дызæрдыг никуы ничи фæци. Зондамонæг, цы- 
рагъдарæй сын фæхатти. Æрдзæй зæрдæргъæвд, æмбисонды тау- 
рæгъгæнæг. Йæ фыдæлты ивгъуыд заманы хабæрттæ йæ хистæр- 
тæй чи хъуыста, бæстон бæлвырдæй сæ йæ зæрдыл чи бадардта 
æмæ сæ ныр, зынаргъ хæзнайау, йæ кæстæртæм чи лæвæрдта, цæ- 
мæй сæ уыдон дæр бадарой сæ зæрдыл æмæ сæ адæттой фидæны 
фæлтæртæм. Дзургæ æмæ цæугæ чи кæны, ахæм æнæфыст чиныг у 
Берд. Цы нæ зоны: таурæгътæ, кадджытæ, аргъæуттæ, йæ рагфы- 
дæлтæ алантæ- сарматтæй ма æнусты сæрты абонмæ цы æвирхъау 
тохтæ æмæ историон цаутæй цы æнæбары скъуыддзæгтæ æрхæццæ 
ис, йæ фыдæлты æхсар æмæ лæгдзинадыл чи дзырдта, ахæм ха- 
бæрттæ. Иу зымæджы цы хабæрттæ радзуры,уыдон дыккаг аз 
фæлхат никуы фæкæны, æмæ бæрæг нæу, уыцы таурæгътæ се ’ппæ- 
ты æцæгæйдæр йæ фыдæлтæй фехъуыста, æви сæ фылдæр хатт 
йæхæдæг мысы. 
Дыууадæстæнон хъисфæндыр йæ къухты, афтæмæй йæ нывæф- 
тыд къæлæтджыныл рабады къонайы фарсмæ æмæ йæ мæллæг стæг- 
дар æнгуылдзтæ хъавгæ æрхæссы фæндыры хъистыл æмæ райдайы 
йæ таурæгъ. 
Æмæ куыд уарзынц, куыд, Цæргæсбадæны фæсивæд Берды тау- 
рæгътæм хъусын, уæлдайдæр уыцы таурæгътæ, ирон адæмы фы- 
дæлтæ — алантæ — ма дард тыгъд быдырты куы цардысты, иу ден- 
джызæй иннæ денджызмæ сæ зæххытæ куы уыдысты, сæ тых, се 
’хсарæй се знæгтæ æмризæджы куы рызтысты. Æмæ- иу зæхцух 
хæххон мæгуырты уыцы таурæгътæ хæхты цъуппытæй ахастой сæ 
фыдæлты æнкъарæн тыгъд быдыртæм, æмæ-иу уæд фадат радтой 
сæ бæллиццаг монцтæн. Зæххы хуызæн ницæмæй тыхстысты æмæ 
уымæй тынгдæр ницæмæ бæллыдысты. 
Таурæгъты дзырдæуыд, кæй æрцæудзæн ахæм рæстæг, æмæ хо- 
хаг лæгæн фадат кæй фæуыдзæн фæстæмæ сæ рагфыдæлты тыгъд 
быдыртæм аздæхынæн... Уыцы ныфсæй радысты æмæ цардысты Цæр- 
гæсбадæны хъæубæстæ дæр фыдæй фыртмæ, фæлтæрæй фæлтæр- 
мæ.Фæлæ æгæр ныддаргъ рæстæг, азтæ азты фæдыл цæуынц,æнус 
ивы æнусы, фæлæ никуыма зыны уыцы аргъауы хъæбатыр, йæ цир- 
хъæй хæхты чи айгæрда æмæ адæмы талынгæй рухсмæ йæ фæдыл 
чи акæна... æнхъæлмæ кæсынц... уæддæр сæ ныфс сæттын нæ комы. 
Уыцы ныфсæй цæрынц æмæ быхсынц сæ фыдæбон, сæ зынтæ. 
Фидархæст у зæронд куырыхон хистæр, фыдæлты æгъдæуттæй 
163 

адæймаджы удыхъæд аив æмæ уæздан чи кæны, ахæмтыл. Цæсты 
гагуыйау хъахъхъæны,мисхалы бæрц дæр нæ быхсы, æмæ нæ ха- 
тыр кæны, адæймаджы удыхъæды аив миниуджыты дæлдзиныг чи 
кæны, хи уды ницæйаг мондæгты амæттаг æппæт хъæубæсты иумæ- 
йаг интерестæ чи кæны, уыдонæй. Карз сты хохæгты æхсæнадон 
цардыуаджы морал æмæ этикæйы æнæфыст закъæттæ. 
Æхсæнады æнæфыст закъæттыл уæлдай тынгдæр хæст у æмæ 
сæ хъахъхъæны мыггаджы хистæр. Уый цæвиттон у иннæтæн, цас 
хъæубæсты, гъе мыггаджы хистæр зондджындæр, æрхъуыдымæ 
рæвдздæр, растдæр æмæ сыгъдæгдæр уа уд æмæ зæрдæйæ,уый- 
бæрц уæзгæдæр у йæ ныхас, тынгдæр ыл æууæндынц æмæ йын 
æнæ дæлæ-уæлæ æххæст кæнынц йæ бардзырдтæ, йæ тæрхон. 
Бирæ фæлæггад кодта Берд йæ хъæубæстæн. Цал æмæ цал хатты 
ныххурх кодта æлгъагдзинад гуырцæй, цалы бахызта мæлæтæй, гъе 
не ’руагъта æнамонды фыдбылыз. Ахуыр кодта йæ кæстæрты æгъдау 
æмæ æфсармыл. Ардыдта сæ лымæндзинад — æрдхордыл, рæсугъд, 
уæздан æмæ хæлар уæвыныл, æхсар æмæ лæгдзинадыл. 
Уары мит... уары. Йæ зымæг æй иунæгæй æрæййæфта. Уый 
тыххæй æнкъард, æрхæндæг у хъæубæсты хистæр. Æмæ мысы йæ 
даргъ æмæ уæззау царды фæндаг. Йе ’фсин раджы фæзиан. Дыууæ 
лæппуйы æмæ йын иу чызг баззади зæнæгæй. Лæппутæй хистæр — 
Уано, зæгъгæ, æгæр хиуарзон, цыбырзонды хицау разынд. Йæ ус- 
гуры кармæ куы ацыд, уæд бауарзта сæхи хъæуккаг чызджы. Фæлæ 
чызг æндæр лæппу Дзабойы кæй уарзта, уый тыххæй цæхгæр «нæ» 
загъта Уанойæн. Уано уыцы хабар йæхицæн æфхæрдыл банымад- 
та æмæ маст йæ зæрдæйы арф раны нымбæхста. 
Иухатт Дзабо Сауайнæджы сæрмæ фахсыл хос карста. Фахс 
уыд æмуырдыг, лæгъз,куыд дæлæмæ—хауæн бынат. Кæрдæгыл 
фæбырын æмæ айнæгæй ахауынæй тас кæй уыди, уымæ гæсгæ Дзабо 
бæндæны иу кæрон уæлейæ къудзимæ бабаста,иннæ кæрон та йæ 
астæуыл, цы нæ вæййы,куы фæбырон, уæд мæ кæд бæндæн бауро- 
мид,зæгъгæ. 
Дыууæ уисы куы æрхаста,уæд æй Уано дæлейæ комæй суыдта, 
æмæ дын йæ зæрдæйы æмбæхст масты къуыбылой,æххормаг зул- 
къау, куы стæлфид, фæстæты схъуызыд æмæ Дзабо ног хосы уис 
уырдыджы куыд рахаста, афтæ йын Уано фæстейæ йæ бæндæн 
æрлыг кодта, йæхæдæг къудзиты фæтары. Дзабойæн кæронмæ йæ 
хосы уис куыддæр фæцæйхæццæ кодта, афтæ дын фæбырыд, ацах- 
ста ма бæндæн, фæлæ ма цы,ратахт æмæ айнæджы бынмæ цы наз- 
бæлас уыд,уый цъуппæй уырдыгмæ бæласы цæнгтыл, тъæптъæп- 
гæнгæ, æрцыди. 
Фæдисонтæ ма йæ уды мидæг сæййæфтой. Ныцъцъæлтæ къа- 
хæй-къухæй. Фæззæгæй суанг уалдзæгмæ фæсади, къуылыхæй 
баззад. 
Уыцы æнамонды хабар куы æрцыд, уымæй цалдæр боны фæстæ 
Берды фырттæ Уано æмæ Аким фосы скъæты размæ хосы цъына 
амадтой. Мæ фырттæн аххуыс кæнон, зæгъгæ,ацы рæстæджы Берд 
164 

хосдонæй æд сагой рахызт. Фырттæ йæ нæ бафиппайдтой. Берд 
сæм нæма ’рбахæццæ, афтæ йæ хъустыл ауад йæ фырты мæстæл- 
гъæд ныхас. Ныр дыууæ боны кæрæдзимæ йæ фырттæ хæцаг фы- 
рыты каст кæнынц, се ’хсæн цыдæр бæллæх æрцыд, бафиппайдта 
Берд, фарста сæ, ницы йын схъæр кодтой. Ныр лæппуты масты 
аххосаг базоныны тыххæй скъæты дæлбазыр балæууыд æмæ сæм 
аивæй байхъуыста. 
— Цæй, цы ныддымстæ, арæхстджындæр у, сагойы бырынкъ мæ 
зæнджы фæныхсти, — æрдзырдта Уано цъынайы сæрæй. 
— Зæнджы хæцъæфы нæ, дæуæн æй дæ артæнты ныссадзын 
хъæуы, — сыхъуыст бынæй Акимы ныхас. 
— Лæппу, цы мæм ныккомкоммæ дæ, уый бæрæг дын нæй? — 
æрдзырдта та Уано. — Ныр дыууæ боны масты дзæкъулимæ цæ- 
уыс, æмæ дын куы фæкъæртт уа — тæссаг у. Циу, цæуыл ныд- 
дымстæ уагæры? 
— Æнаккаг ми бакодтай æмæ ноджы дзурыс, дæхи æвдисыс, 
цыма ницы зоныс мур дæр! Æмæ куыд бахастай, уаих фæуай, 
æлгъагдзинад дæ сæрмæ? 
— Цыуыл дзурыс, уый бæрæг нæй? 
— Тынг хорз зоныс, цæй фæдыл у мæ ныхас. Куыд райстай дæ 
къух лæппумæ? Хуыцауы фыдæхæй та куыд нæ фæтарстæ?! 
— Тугтæ ма мыс, зылынфындз, бæндæн аскъуыд æмæ былæй 
ахауд Дзабо, афтæ дзурынц иууылдæр. Æмæ ды дзæгъæлы къæу- 
къæу ма кæн! Ницы федтай,ницы зоныс, æмæ фыдбылыз ма агур 
дæхицæн. 
— Фыдбылыз агуырдтай æмæ йæ мæгуыр Дзабойы сæрыл æртых- 
тай! Афтæ æнхъæл ма у, ничи дæ федта. 
-Чи? 
— Æз... мæхæдæг... 
— Ныхъхъус у! Тугтæ ма мыс! 
— Нæ, рæстытæ дзурын. Саунæмгуытæ тыдтон уым æввахс... 
Федтон, Дзабо хос кæм карста, уыцы Сауайиæджы сæрæй хъуыз- 
гæ къудзиты куыд фæаууон дæ, уый. 
— Сайыс, æнаккаг! Æмæ дын дæ куыдзы сæр халын! 
— Æндæр та цы зоныс!.. Сона дын нæ бакуымдта æмæ уый тых- 
хæй Дзабойæ дæ маст райстай. Æнхъæл уыдтæ, куы амæла Дзабо, 
уæд æрхæсдзынæ Сонайы... Фæлæ Дзабо нæ амард! «Баххуыс мын 
кæнут!» — куы ныхъхъæр кодта, фехъуыстон æмæ йæм æрхæццæ 
дæн фæдисы... Ныр куы базона нæ фыд, — куы атондзæн йæ зæрдæ... 
худинаг... кæуинаг... Æз дыл æууæндгæ куы кодтон, уæд дæ хъа- 
майæ Дзабойы бæндæнимæ æгъатырæй цæмæн ныллыг кодтай не 
’фсымæрдзинад?! Цæмæн дæ лæгмар?! 
— Дыккаг хатт дын зæгъын, дæ дзыхыл сæвæр цъутта æмæ ма дом 
туг... куы айхъуыса... — ныккæлдзæн æмæ уый, чизоны, дæ туг уа... 
Дарддæр ныхас нал райхъуыст Бердмæ. Æниу цы фехъуыста, 
уый дæр фаг уыд зæрдæцæфæн. Бамбæрста, цы фыдбылыз фехъуыс- 
та, уымæй уæнгтæ их кæй кæнынц, æвзаг комы арынджы — хус, 
165 

зонд — къуырма. Уадид йæ цæстытыл æвирхъау нывтæ ауад. Йæ 
фырт — фыдгæнæг! Нырмæ кæйдæр хъысмæт скъуыддзаггæнæг уыд. 
Ныр æм æрхауд скъуыддзаг кæнын йæхи фырты хъысмæт... Æниу, 
чизоны, куы ныхъхъус кæнид хабар... Йæ фырт Акимы йеддæмæ 
ничи зоны хъуыддаг... Ферох уаид, алцы...Чизоны, фыдбылызæй 
бахиза Уанойы, фæлæ уыйхыгъд амардзæн йæ кæстæр фырт Аки- 
мы... Æниу йæхæдæг Берд цы цæсгомæй æрлæудзæни уый фæстæ 
хъæубæсты тæрхоны раз? Сыгъдæг намысимæ рахæсдзæн йæ тæр- 
хон? Йæ рахиз цонг акъуырæгау, ныррызти æгасæйдæр йæ буар, 
сдудыдта зæрдæ, æмæ алыги йæ тæрхон: 
— Лæппу, уырдыгмæ æрхиз æмæ æрцу хæстæг, — цыма ницы 
зоны, ницы фехъуыста, уыйау загъта Берд. 
— Баба, цъынайы сæр ма балвасон æххæст,— уæлейæ æрдзырдта 
саст хъæлæсæй Уано. 
— Нæ хъæуы! Æрхиз! 
Уано æрхызт. 
— Лæппу, ды дæр хæстæгдæр рацу, йæ къухæй ацамыдта Аки- 
мæн дæр. 
Лæппутæ кæрæдзимæ дæрддзæф æрлæууыдысты фыды раз. 
— Зæгъут мын ныр,цы дзырдтат, цы фехъуыстой мæ хъустæ, 
уый æцæг у, æви мæ дæлимонтæ сайынц? Хъалы дæн ави æвир- 
хъау фынтæ федтон?— дзæбугæй хойæгау уæззаугай разгъæлдыс- 
ты йæ мастæвдылд ныхæстæ. 
Лæппутæ бамбæрстой, цы сæ домы сæ фыд æмæ аныхъуырдтой 
се ’взæгтæ бынтондæр. 
— Аким, дæу куы фæрсын, цы ныххуыдтай дæ дзых,радзур мын, 
де ’фсымæримæ уæ быцæуы сæр цæуыл уыд? Куыд æрцыди фыд- 
былыз? Йæ аххосаг цы уыд? — ныккомкоммæ Берд йæ кæстæр 
фыртмæ. 
— Баба, курын дæ, уадз зæгъæд йæхæдæг, — лæппу фыртых- 
стæй бынат нал ардта йæхицæн. 
— Нæ, нырма уал байхъусон дæумæ, стæй та уымæ... 
— Мæ бон нæу, баба, зын мын у дзурын, — лæппу скуыдта. 
— Дæ сæт дæ былтыл ма кал, сыл нæ дæ! Дзуапп мын! Раст сты, 
мæ хъустæ цы фехъуыстой, уыдон æви нæ? 
— Раст, баба. 
— Ард бахæр сыджытæй! 
Лæппу сыджыты мур йæ армытъæпæны систа. 
— Ард хæрын... мæхи цæстæй йæ федтон. 
— Раст дзуры де ’фсымæр? — ныр та баздæхти хистæр лæп- 
пумæ. 
Уанойы сæр йæ риуыл, хæдмæл карчы сæрау, æрхауди, цæс- 
тытæ разылдысты туджы,фырадæргæйæ йæ бинаг был æхсыдта. 
— Дæу куы фæрсын, дзуапп мын! 
— Баба! — ныррызти лæппу. 
— Гæды ныхас ма зæгъ! 
— Мæ усаджы мын байста... 
166 

— Байста? Куыд байста? Чызг æхсæры апп,гъе, карды саст куынæ 
у, уæд дын æй куыд байста? Кæд дæу уарзта чызг — Дзабойæн 
куыд сразы ис? — фыд ныккомкоммæ йæ фыртмæ. 
— Куы нæ уыдаид Дзабо, уæд... 
— Æмæ уый тыххæй де ’мбалæн бакодтай æлгъаг ми? Фæстæты 
бахъуызыдтæ хинæй æмæ йыл фæхæцыдтæ калмау? Кæйдæр зынтæ 
æмæ цардæй хъавыдтæ дæ удæнцой ссарын?! 
Уано бамбæрста, йæ фыд æй къуыммæ бахаста æмæ йын стæл- 
фæн кæй нæ уал ис, уый, æмæ ма иу хъæр фæкодта: 
— Нæ мæ фæндыд, нæ мæ фæндыд!.. 
— Ныхъхъус у! — йæ маст анæрсти æгасæй. 
Цонг, нытътъæппæввонг хъандзалау, уæлдæфы скафыд æмæ 
сагойы хъæдыл йæ пырх акалд! — Ныртæккæ уæ дыууæ дæр — мæ 
фæдыл! 
* * * 
Ныхасы тымбыл зиллаччы алыварс зæронд ихсыд дуртыл фæр- 
сæй-фæрстæм бадынц æртæ мыггаджы хистæртæ, сæ урс зачъетæ 
сæ риутыл æруагътой æмæ æдзæм, æнæсымæй уæззау ныхъхъуыс- 
той зæхмæ. Ныхасæй æддæдæр лæууынц кæстæртæ, уыдон дæр, 
сæ хистæртау, сæ хъаматы сæртыл хæцгæйæ, ныхъхъуыстой зæхмæ. 
Фалдæр, ныхасмæ хæстæгдæр, хæдзæртты тъæпæн сæртыл, 
стыгуыртæ сты сылгоймæгтæ æмæ сабитæ, ныхасмæ бацæуын æмæ 
хистæрты уынаффæйы хайад райсын æгъдау кæмæн нæ амоны, 
уыдон æмæ æрттæдæлармæй, сæ улæфт бауромгæйæ, æнхъæлмæ 
кæсынц дыууæ боны, уæззау тæрхоны фæстæ мыггаджы хистæртæ 
цы уынаффæ рахæсдзысты, уымæ. 
Тæрхоны фæдыл уынаффæ рахæссын та æгæр уæззау æмæ æвир- 
хъау уыди. Дзырд цыди æлгъагдзинадыл, фыдæлты, гъе хъæубæс- 
ты цардуаджы æгъдæутты ныхмæ чи рацыд, ома адæймаджы цардмæ 
йæ къух чи райста, ахæмыл. Уый та уыд сæ хъæубæсты кад æмæ 
намыс, сæ уæздан хистæр Слонаты Берды фырт. Уымæ гæсгæ мыг- 
гаджы хистæртæй йæ ныфс ничи хаста, стæй йæ цæст никæмæн 
уарзта сæ буц хистæры зæрдæ йæ карз уынаффæйæ фæрæхойын. 
Æниу рынчын Дзабо куы фехъуыста хабар,уæд æрбарвыста ныха- 
сы зæрæдтæм йæ дзуапп, цæмæй аххосджыны æгæр карзæй ма баф- 
хæрой, уæддæр ме ’мбал уыд, æвзонг, æмæ йæм, зæгъгæ, кæд ба- 
хъарид йæ рæдыд. 
Уыцы фæндоныл хистæртæй чидæртæ сразы. Загътой: Дзабо 
кæй фæсахъатджын æмæ бирæ рæстæджы куыстæн кæй нæуал сбæз- 
дзæн, уый тыххæй йын аххосджын хъуамæ бафида туджы аргъ — 
фосæй, гъе æхцайæ. Фæлæ уыцы фæндон нæ фæцыди Берды зæр- 
дæмæ, загъта: 
— Хатыр мын бакæнут. Цæргæсбадæны уæздан мыггаджы хис- 
тæртæ. Æмбарын æй, Дзабо уæздан лæппу кæй у æмæ уæздандзи- 
над саразынмæ кæй хъавы. Гъе стæй сымах дæр... Кæй стут стыр 
167 

зæрдæ,уæздан æмæ мæнæй æфсæрмы кæй кæнут,уый тыххæй уæ 
раст тæрхон æгæр фæлмæн кæй у. Фæлæ хатыр, раст не стут Дзабо 
дæр æмæ сымах дæр. Бамбарут æй, дзырд мæныл нæ цæуы. Фæлæ 
’рцыд фыдракæнд æмæ уым нæдæр æз,нæдæр æвзонгдзинад ницы 
давынц мур дæр. Мæ фырт зыдта, цы фыдми арæзта,уый. Æнæн- 
хъæлæджы йыл не ’рцыд, рæдыдæй нæ — барæй! Æмæ абон æлгъаг- 
дзинадæн куы ныббарæм, уæд хæцæм рæстдзинадæн йæ хурхыл. 
Æмæ цы уыдзæн сом? Нæ фæсивæд ныццæгъддзысты кæрæдзи. 
Хатыр нæ уыдзæн! Æмæ йыл, уадз, тæрхон æрцæуæд, нæ фыдæлты 
рæстагдæр æмæ карздæр тæрхон цы амоны, уымæй. Уæ тæрхон! 
Фæлæ та мыггаджы хистæртæй ныхас куы никæмæй схауд, уæд 
Берд фæстæмæ растади йæхæдæг. 
— Ныхъхъус стут, нæ буц хистæртæ? Зонын,зын уын кæй у тæр- 
хоны скъуыддзаг райсын, мæнæн мæхицæй исгæ кæй у, æмæ мæм 
хъусут: æлгъагдзиннад кæй бакодта мæ фырт, Дзабо кæд нæ амард, 
уæддæр мæ фырты хъавд йæ амарын кæй уыди, уымæй у лæгма- 
рæг! Æмæ йæ куыдзæппарæн къæдзæхæй нæ аппардзыстæм мах, 
уæд æгæр тагъд фервæздзæн йæ утæхсæн, йæ зынæй. Фæлæ уадз 
хъодыгонд фæуæд, Дзабо куыд утæхсæн кæны йæ низæй, уыдон 
ын уæлæуыл фидинаг фæуæнт, æмæ хъодыгонд — æгадæй йæ царды 
бонтæ фидæд. Чи йæ бауадза йæ хæдзары къæсæрæй, радта йын 
бынат, фæкæна йæ хойраджы хъæстæ, уый мæрдты Цæргæсбадæны 
мæрдтæн хъусджын хæрæг фестæд, æгадæй æрцæуæд йæ мæлæт! 
Ноджы: фыдгæнæг мæ фырт кæй уыди, уымæ гæсгæ,мæ бынтæ 
фосæй, гъе, фæллой æмæ зæххæй æртæ хайыл æрцæуæнт дих æмæ 
дзы иу хай, фыдгæнæджы хай,лæвæрд æрцæуæд Дзабойæн — йæ 
хъизæмæрттæн фиддæн. 
Бæргæ ма хатыдысты хъæубæсты хистæртæ Бердмæ, зæгъгæ, 
æгæр карз у дæ тæрхон, фæлæ Берд нал фæкодта читт дæр. Уыцы 
бон Уано тард æрцыд Цæргæсбадæнæй,æмæ уый фæстæ цы баци, 
уымæн ничиуал ницы базыдта. Берды бынтæ дæр æртæ хайыл дих 
æрцыдысты æмæ дзы иу хай лæвæрд æрцыд Дзабойæн. Дзабо цал- 
дæр азы фæсад, стæй сдзæбæх, фæлæ къуылыхæй баззад. 
Кæд йæхи фидæр дардта Берд, уæддæр ын йæ фырты хабар 
арвы цæфау уыди. Бæрæг фæзæронддæр. Æниу ын цы схай кодта 
хъысмæт, уый быхста, цы гæнæн уыд æндæр, фæлæ йæ иууыл тынг- 
дæр та йæ дыккаг фырт Акимы маст бадомдта. Уыцы хабар та уыд — 
йæ хистæр фырт хъæуæй тард куы ’рцыди, уымæй цалдæр азы 
фæстæдæр. 
Уыцы аз Берд йæ чызджы чындзы æрвыста, йæ лæппуйæн та ус 
хаста. Фыццаг хъуамæ йæ чызджы хъуыддаг сарæзтаид, стæй та 
йæ лæппуйы. Лæппу ус куы ’рхастаид, уæд хъуамæ йæ ног усимæ 
бацардаид, хъæуы сæр сын цы ног дурын хæдзар самадта, уым. 
Æвзонг ус æмæ лæг сæ ныййарджытимæ иу хæдзары куы фæ- 
цæрынц, уæд сæ фыдæлты фæстæзад æгъдæуттæ æгæр ныббæт- 
тынц, сæ зæрдæты рæсугъд зæгъинæгтæн стæхыны амал нæ вæййы. 
Сæ уарзт — давгæйæ, сусæгæй, уысммæ, — æдзух амал агургæйæ 
168 

фæвæййы, ахуыссы. Уымæ гæсгæ Берд сфæнд кодта, йæ фырты, 
чындзæхсæвы хæдфæстæ, хицæнæй æрцæрын кæнын. Стæй зыдта 
Берд, йæ кад, йæ ныхас æгæр уæзгæ кæй уыд хæдзары æмæ хъуы- 
ды куы ныцъцъист уа фыды зонды бын. Фæлтау лæппу хицæнæй 
цæрæд, йæ хæдзары фæндтыл хъуыды кæнæд, тыхсæд йæхæдæг. 
Кæд исты йæ бон саразын нæ уа, — фыд йæ фарсмæ. Баххуыс ын 
кæндзæнис, бацамондзæн ын. Мæйæ фылдæр бинонтæ сæхи цæттæ 
кодтой чызг æрвитын æмæ чындз æрхæссынмæ. Рауагътой арахъ- 
хъытæ,бахсыстой бæгæны. Рахицæн кодтой фосæн сæ нарддæрты. 
Æрбалæууыдысты Джиуæргуыбатæ. Развæлгъау куыд баныхас 
кодтой,уымæ гæсгæ нырма хъуамæ фæзыной,йæ чызджы кæмæн 
дæтты, уыдон. Диссаджы фæззыгон бон скодта. Чызг æмæ лæппу 
фæсивæд æрæмбырд сты Берды кæрты, æмæ цалынмæ чындзхæс- 
джытæ нæ фæзындысты, уæдмæ хъазт сарæзтой. Фæндыры хъæр 
æмæ фæсивæды «æрц тох» бæстæ арыдта. 
Берд хъæуы хистæр лæгтимæ хибарæй лæууыд æмæ касти хъаз- 
ты фæсивæдмæ. Йæ зæрдæ ради иуæй йæ хъæбулты циндзинадæй, 
аннæмæй йæ хъæубæсты гъæйтт-мардзæ фæсивæды уындæй. 
Иуафоны Берды ногарæзт хæдзары ’рдыгæй цыдæр тыхстæй 
æруади Берды фырт Акимы æрдхорд Алан æмæ цæстæй Бердæн 
иуфарсырдæм ацамыдта. 
Берд иуфарс куы ацыд, уæд лæппуйы афарста: 
— Цыдæр тыхст дæ... Цы хабар у, лæппу? 
— Дада... Аким... 
— Цы Аким? — фæкъæпп ласта Берды зæрдæ. 
— Уым... Дæ фенын æй фæнды... 
— Фæнды? Æмæ кæми йæхæдæг? Мæ размæ цæмæннæ рацыд? 
— Тынг тыхст у... Цæуын йæ бон нал у, — тыххæйты ралæмæрста 
лæппу. 
— Нал у? Æмæ цы кæны? — ныссæххæтт ласта фыды зæрдæ æмæ 
дзуапмæ дæр нал фенхъæлмæ каст, æмраст атындзыдта хæрды. 
Сæ ногамад хæдзары рæбинаг уаты астæрдыл уæлгоммæ хау- 
дæй лæууы Аким. Йæ цæсгом æнахуыр фæлурс, цæстытæ цары 
райвæз-байвæз кæнынц, йæ улæфт ма тыхæй йæ риуæй хъуысы. 
Берды буар ныддыз-дыз кодта сæрæй къæхты бынмæ, æмæ йæхи 
баппæрста йæ фыртыл. 
— Лæппу, мæ хæдзар хæлы... цы ’рцыди уый?.. 
— Баба, мæхи баба, мæлын дын... хатыр, — тыххæйты ралæмæр- 
ста лæппу. 
— Уæууай, гормон, цы мын дзурыс, цы мыл æрцыд æмбойны? — 
фырадæргæйæ ма цы акодтаид, нал зыдта Берд. 
— Райсом... бæгæны куы фæрсыгътам... цæджджинагыл йæ дыууæ 
хъусæй иунæгæй схæцыдтæн... цыма мæ мидæгæй аскъуыди цы- 
Дæр, уæдæй нырмæ... ам... нæ мæ фæндыд мæ хойы цинад фехалын, 
фæлæ ныр, ды хъуыддаг зоныс, баба... хатыр... хатыр, — лæппуйы 
ма цыдæр зæгъын фæндыд, фæлæ уадид йæ цæстытæ дзагъырæй 
аззадысты. 
169 

Æррайау фæци Берд, тымбыл къухæй балæууыд йæ сæрыл. Раст 
уыцы рæстæджы комæй гæрæхтæ сыхъуыст. Чысыл фæстæдæр 
Берды хæдзары кæрт хъæр-хъæлæба фестад. Чи хъазыд, уыдон сæ 
кафын фæуагътой æмæ афæдис сты уазджыты размæ ракæсæн 
къуылдыммæ. 
Бамбæрста Берд, иуæрдыгæй йыл цы стыр фыд сæмбæлд, уый — 
йæ хæдзары рæбинаг цæджындз кæй ныккалд. Аннæрдыгæй та цыты 
уазджытæ — йæ чызджы цинаг. Æмæ фыццаг æгъдау кæмæн æмбæлы 
радтын: мастæн æви цинæн? Бирæ хъуыды кæнын нæ амыдта йæ 
фадат, ныртæккæ схæццæ уыдзысты уазджытæ æмæ сæ размæ 
куынæ рацæуа, куынæ радта æгъдау, куы йæ агурой, куы фæгуы- 
рысхо уой. Цины зæйы бæсты хъыджы зæй куы раивыла йæ кæр- 
ты. Чи сæ у хистæр — цард æви мæлæт? Æмæ равзæрста, мæлæтæй 
цард хистæр кæй у, уый. Адæмæн уал цины фынджы нырма æгъдау 
радтын кæй хъæуы, уый фæстæ æгъдау ратдзæни йæ мардæн. Йæ 
маст нынныхъуырдта судзгæ æмæ уыраугæ, стæй нымæтæй æрæм- 
бæрзта йæ фырты æмæ стыстад. Къæсæргæрон сæргуыбырæй лæу- 
уыд Акимы æрдхорд Алан. Цæстысыгтæ рустыл згъордтой æмæ 
сæфтысты цыбырæлвыд сатæгсау зачъейы. 
— Ныссæрф дæ цæстысыгтæ, лæппу, æмæ нырма куыд ничи ницы 
базона, афтæ, хъусыс? Дуæрттæ фидар сæхгæн... Куы дæ фæрсой 
Акимæй, зæгъ, йæ каистæ йæм фæхабар кодтой, æмæ æвæститæй 
уырдæм ацыд, зæгъгæ... 
Кад æмæ æгъдауæй балæггад кодта йæ уазджытæн, худтысты, 
зарыдысты, сæ фæндыры хъæлæс, сæ зарæг — хæхтæ арыдтой. 
Стæй дыккаг бон йæ уазджыты куы афæндараст кодта, комæй куы 
ахызтысты, уæд йæ худ систа æмæ лæдзæгæй йæ сæр хойгæ ирон- 
вæндаг бакодта, йæ фырт ныр дыууæ боны мардæй кæм уыди, уыцы 
хæдзармæ. 
Адæм, хъæубæстæ куы базыдтой хабар, уæд арвы цæфау фесты. 
Ныр Берды æрæвдæлд йæ фæстаг ныфсы тагæн æгъдау радтынмæ. 
Уыцы хабар раджы уыд, фæлæ нырма дæр нæ рох кæны нæдæр 
Бердæй, нæдæр йæ хъæубæстæй. Уæдæй нырмæ Берд йæ къах нал 
бавæрдта, йæ фыртæн кæй сцæттæ кодта, уыцы хæдзармæ. Нал- 
дæр ын йæ дуар бакодта, цалынмæ сæ хъæумæ цалдæр азы размæ 
Дзанг нæ фæзынд æмæ дзы уый не ’рцарди, уæдмæ. 
Уары мит, уары æмæ Бердмæ афтæ кæсы, цыма уыцы урс-урсид 
ставд миты тъыфылтæ ууыл уарынц, æмæ зæххыл урс миты хъæц- 
цул куыд бæзджындæр кæны, афтæ уымæн та йæ зæрдæ кæны 
ихæй-ихдæр. Зоны Берд, йæ царды бонтæ нымад кæй сты, карчы 
базыры систау сæ низ иугай кæй тоны æмæ йын рæхджы йæ царды 
фæстаг бон йæ дæрзæг, æгъатыр къухæй кæй ратондзæн. Хъуыды 
кæны: йæ фæстæ куыд уыдзæни йæ уæзæг, зоны: раууатмæ æрцæу- 
дзæн, ахуысдзæн ыл цард æмæ хъолотæ — пысыраты бын фæуы- 
дзæн. Бердмæ та уымæй æвирхъаудæр æмæ уымæй зындæр ницы 
кæсы, йæ фæстæ йын йæ хæдзары дуæрттæ куы сæхгæной, æмæ 
йæ фыдæлты къонайы зынг куы ныххуысса бынтондæр. Нæ, хъуа- 
170 

мæ ма байсыса цард Берды кæрты, йæ уæзæгæй куы хъуыса худын- 
зарын — мæрдты æнцон уыдзæн йæ удæн. Фæлæ сæ кæмæн ныф- 
фæдзæхса, чи у иууыл тыхстдæр, иууыл сæрхъуагдæр Слонаты 
мыггагæй, чи уыдзæни ахæм? 
Хуыссы уæлгоммæ Берд æмæ йæ бынтæн хицау æвзары æмæ 
æвзары. 
Мит уары, уары. 
4 
Æгæр къуындæг æмæ кадавар сты хъæубæстæн зымæджы бонты 
сæ авналæнтæ, хъæуæй æддæмæ ацæуæнтæ нал вæййы æмæ цæ- 
мæй цыбырдæр кæной сæ даргъ æмæ иугъæдон æнкъард бонтæ, ма 
сæ абырса æрхæндæг, гъе, æнтъыснæг, уый тыххæй фыдæй фыртмæ 
фæцайдагъ сты зымæджы бонты иумæ сæ рæстæг æрвитыныл. 
Сылгоймæгтæ сæ хæдзарон митæй сæрибар рæстæджыты æрæм- 
бырд вæййынц куы иу, куы иннæ хæдзармæ. Семæ æрхæссынц сæ 
кусинæгтæ, æмæ чи къуымбилтæ фелвисы, чи тæбынæй цъындатæ 
кæнæ хъарм хæдæттæ фæбийы. Гъе та кæрæдзийæн феххуыс кæ- 
нынц тынтæ уафын, нымæт æууæрдын, æмæ æндæр ахæм куысты- 
ты. Сылгоймæгты ’хсæнмæ нæлгоймæгтæ нæ фæцæуынц, уый 
æгъдау нæ амоны, сылгоймæгтæй дзырдарæхстдæр æмæ къæйных- 
дæртæ хатт ахæм ныхæстæ фæкæнынц æмæ нæлгоймæгтæн сæ фе- 
хъусын аив нæ вæййы. Ахæм зиуты та æнæцæхджын ныхæстæ хатт 
фидаугæ дæр нæ фæкæны. 
Æниу нæлгоймæгтæ сæхæдæг дæр къаддæр цыргъ æмæ цæх- 
джын ныхæстæ нæ фæкæнынц. Хуыцау бахизæд, сылгоймæгты цур 
уыдон дæр се ’взæгты бастæн парахатæй сыхæлыны бар раттой. 
Æмæ та мæнæ ныр дæр ацы зымæгон уаргæ боны нæлгоймæгтæ 
æрæмбырд сты Габотæм. Сæ хъæлдзæг ныхæстæм, сæ хынджы- 
лæгмæ та бахæццæ сты, сæрды Цæгаты кусынмæ куы вæййынц, 
уæд уым цы фехъусынц, кæнæ сæхиуыл чи æрцыд, гъе та сæхæдæг 
кæй æрымысынц, ахæм хъæлдзæг ныхæстæ. 
Хæдзары сæхи йеддæмæ сылгоймæгтæй ничи ис. Санет æмæ йæ 
чындз Косер Агуындæтæм сты. Уым сты хъæубæсты иннæ сылгой- 
мæгтæ дæр. Æмæ та нæлгоймæгтæн, æрвылхаттау, фæкъæртт сты 
сæ худæджы дзæкъултæ. 
Дзуры Дзабег, иннæтæ къонайы алыварс артдзæстмæ дæрддзæф- 
гомау бадынц æмæ йæм зæрдиагæй хъусынц. 
— О, æмæ уын уый радзурынмæ хъавын: иуаз мæнæ Иласимæ 
нæ фысым брутаг уыди, Къуындыхатæй Хъазмæхæмæт, зæгъгæ, 
молло. Гъе æмæ дын уыцы молло æмæ Иласы хæрæг сæ кæрæ- 
дзийæ цыдæр удхæссæг федтой. Райсом-иу молло мæзджыты сæ- 
рæй куы ныхъхъæр кодта, раст-иу уыцы рæстæджы Иласы хæрæ- 
гæн дæр йæ хурхысæртæ феуæгъд сты æмæ-иу хъыллисты бын фæ- 
кодта моллойы хъæлæс. Куыдфæстагмæ молло хæрæгæн бынтон 
рын фестад. Кæм-иу æй ауыдта, гъе та-иу ын куы фехъуыста йæ 
171 

хъæлæс, афтæ-иу Бруты хъæуы уынгты хæрæджы хъыллистæй адæм 
лидзинаг фесты. Æниу, Бруты дæр хæрджытæ — хæрх. Æмæ-иу, 
цыма, уыдон дæр Иласы хæрæджы бафæзмыдтой, — моллойы мæз- 
джыты сæрæй тæрынвæнд скодтой. Молло-иу йæ дзых куыддæр 
схæлиу кодта æмæ-иу райсомы сабыр уæлдæфы айхъуысти йæ хъæ- 
лæс, афтæ-иу ын хъæуы алы рæттæй æуыцы иухуызонæй бахъыр- 
ныдтой хæрджытæ æмæ-иу бæстæ сæ сæрыл систой. Молло барста, 
барста, стæй куынæуал фæрæзта, уæд дын иубон, Илас быдыры 
нартхор рувынмæ куыд уыд, афтæ бахъуызыд хæрæгмæ æмæ йын 
куыддæрты йæ хъусы тæвд фæнык куы ауадзид, цæмæй, дам, хæ- 
рæг бакъуырма уа æмæ йын йæ хъæлæс мауал хъуса, зæгъгæ. Гъе, 
фæлæ дын диссаг хæрæгмæ бакæсын уыди. Куы, дам-иу фæхауд, 
æмæ зæгъ-иу куы нырдиаг кодта, диссаг! Афтæмæй атыдта йæ бæт- 
тæн æмæ дын моллойы куы расурид йæ разæй. Æнтъæрынтæ йæ 
систа æмæ, мæгуыр, уыцы молло, æнæуи дæр хытъынджын лæг, 
цыбыркъах... кæмдæр фыртæсæй байдзаг ис йæ хæлаф, афтæмæй 
хæдзары смидæг. Хæрæг дæр — йæ фæдыл. Гъемæ сæ хæдзарыдза- 
гæй хæрæг лыстæг цæхх ныккодта. Нал сын мигæнæн баззад, нал 
дзаума. Уæдмæ Илас йæ хæрæджы хъыллистмæ быдырæй æрба- 
хæццæ. Хæдзарæй хæрæджы раласта, йæ хъус ын ссыгъдæг кодта 
фæныкæй, уæдæ цы... Фæлæ ныр та бынтон байгомыги хæрæг. 
Хъыллист дзы ферох. Ноджы размæ нал, фæлæ фæстæмæ цæуын 
райдыдта. Илас ын цы нæ кодта, фæлæ, марадз зæгъ, читт дæр 
нал. Æмæ дын уæд æрхъуыды кодта. Чердæм-иу æй цæуын хъуыд, 
уыцырдæм-иу фæзылдта хæрæджы зыгъуыммæ æмæ иу хæрæг фæн- 
дагыл сыдз-мыдзы арæуæг. 
— Æмæ Илас моллойæн куыд ныббарста йæ маст? — афарста йæ 
Габо. 
— Ныббарста йын æнхъæлыс? Нæ! Йæ маст дзы къуырийы фæстæ 
райста. Хуыцауы æлгъыст уыди уыцы молло — Мæхæмæтыхъаз 
(мах æй афтæ хуыдтам) чъынды, зыд, æнæфсис. Дыууæ куыдзы 
раз холлаг нæ ныккодтаид. Иууыл загъд, хылы къахыл лæуд. Би- 
нонтæй, сыхагæй дзы емынæйау тарстысты. Мах дæр донмæ скъæрд- 
та æмæ нæ æнæдонæй здæхта. Кæд хæрдыл йемæ дзырд уыдыс- 
тæм, уæддæр, марадз зæгъ, æххормагæй нæ мардта. 
Æмæ уын зæгъынмæ хъавын. Цæвиттоны хъуыддагæн, мах дæр 
æм куыд нæ мæсты кодтам, фæлæ йæм Иласæн йæ дæндæгты хид 
калди... Хабар тæккæ нартхор рувæнты уыди. Хуымтæ хъæумæ дард, 
æмæ-иу быдыры æхсæвæддæты халагъуды баззадыстæм, цæмæй 
райсом æмæ изæр дыууæрдæм рацу-бацуйыл рæстæг ма сæфтаик- 
кам. Гъемæ уын, Хуыцау хорз ракæна, иуизæр Дзæуджыхъæуы 
’рдыгæй иу лæг дзæргъ æд хъыбылтæ æрбаскъæры. Уæймæ сæ ас- 
къæрдта æмæ йæ базары хабар рæстмæ нæ рауад. Хъыбылтæй сæ 
иу фæкъуылых, нал фæрæзта иннæты фæдыл. Махæн нæ рувинаг 
— тæккæ фæндаджы былмæ ’ввахс, — куы нæ федта лæг, уæд нæм 
бахатыд, цæмæй йын йæ хъыбыл балхæнæм. «Нал мын фæхæццæ 
уыдзæни, аслам уын æй ратдзынæн», зæгъгæ. Балхæдтам æй. Изæ- 
172 

ры нæ куыст куы ныууагътам, уæд хъыбылы аргæвстам. Арт скод- 
там халагъуды фарсмæ æмæ замманайы физонджытæ скодтам. 
Кæмдæр ма нæм иу авджыдзаг арахъхъ дæр разынд. Æрталынг. 
Æрбадтыстæм æхсæвæрыл. Æмæ дын Мæхæмæтыхъаз нæ уæлхъус 
куы ’рбалæууид. 
— Гъе, къуыдар (афтæ нæ мæстæй мардта), уæ физонæджы æхцон 
тæф арвыл куы ’мбæлы, уæд цы радавтат? — йе ’рбацыдæй йæ 
рæхуыст ныхас фæраздæр. 
— Давгæ цæмæн, молло Хъазмæхæмæт, ма нæ æфхæр... мæнæ 
иу уæрыкк алхæдтам... æмæ, — афсон кодта Илас. — Дæ хорзæхæй, 
кæд ныл баввæрсдзынæ — саккаг кæн немæ.... 
— Уæрыкк? — бацыбæл лæг, уый хорз... уæллæгъи-биллæгъи, 
хъуыраныстæн, афтæ æххормаг дæн, афтæ æмæ мæм мæ ахсæн 
фæдисы хъæр райдыдта... Абондæргъы Дзæуджыхъæуы уынгты 
рахау-бахау... ме стонг фæсайон, уый бон дæр мæ нæ фæци, — мол- 
ло уадид фæтъæпæн и нæ фарсмæ. 
Æниу æй махæн цы зонын хъуыд, уадиссаг ахсджиаг хъуыддæг- 
ты фæдыл кæй нæ лекка кодта Дзæуджыхъæуы уынгты молло, æмæ, 
уый тыххæй æххормагæй кæй нæ баззад, фæлæ йæ фырчъындыйæ 
йе ’хцатæй йæ цæст хардз кæнын нæ бауарзта, æмæ æххормагæй 
радзæхст ласта сæхимæ. 
«Дæ сæгъ мæ скæн, гæккуырицæст молло, æз дын адджын æхсæ- 
вæр бахæрын кæндзынæн, — мæ хъусы мын æрбадзырдта Илас, — 
æрмæст ды дæ дзыхыл хæц. Мæ бар æй бауадз», — бафæдзæхста 
мæ æмæ йын физонæг йæ разы авæрдта. 
— Иф-иф! Ныммæлæн дын ма уа, кæд цы къуыдайраг дæ! Мæнæ 
цы хæрзад æмæ адджын физонæг ис, мæнæ! Уæллæй-биллæй, ахæм 
дзы никуыма бахордтон, — физонæджы кæрдихтæй цалдæр æрдæг- 
æууылдтытæй куы фæдæлæмæ сты, уæд æхцон улæфт скодта мол- 
ло. — Па-па-па, ахæм ма дзы физонæг уа! 
— Ахæр, молло, ахæр, ахæм физонæг ды фыццаг хатт хæрыс... 
Махмæ, Къуыдары, ахæм физонджытæ зонынц, — бахатыд æм но- 
джыдæр Илас. 
— Дæ хорзæхæй, сахуыр мæ кæн, куыд сæ фыцыс, уый. Хъуы- 
раныстæн, æхца дын бафиддзынæн, — сцыбæл и молло. 
— Цæй, Илас, цы æппæлыс дæ физонæгæй, хъыбылы фыд цы у, — 
нытътъæпп ласта Габойы хæлиудзых. 
Моллойæн цыма тæвд цæхæр йæ хъæлæсы аирвæзт, уыйау йæ 
цæстытæ айвæзтысты æмæ сæ къуырфытæй рагæппæввоиг аисты. 
Физонæджы нарст кæрдих йе стыр кæфой дзыхы акæныны æввон- 
гæй къух уæлдæфы ауыгъдæй баззад, афтæмæй кæрдихмæ ныб- 
быззитт сты цæстытæ. 
— Мæ... мæ... мæ... ай цæй фыдызгъæл у? 
Бамбæрстон, молло хуыйы фыд хæрын стыр фыдракæнд æмæ 
тæригъæдджыныл кæй иымайы, уый Габо кæй нæ зыдта, æмæ дзы 
ахæм ныхас уымæн кæй сирвæзт, æмæ ма фæцырд дæн. 
— Уæрыччы фыд у, молло, ахæр, ’фсæрмы ма кæи. Габо хынджы- 
173 

лæг кæны, — бæргæ ма басхуыстон æз дæр Габойы, цæмæй ныхъ- 
хъус уа, фæлæ дын уый, æнафоны уасæгау, рагæпп ласта: 
— Цы хынджылæг кæнут Хуыцауы минæварæй, ма сыл æууæнд, 
уæрыччы нæ, хъыбылы фыд у. Æркæс-ма мæнæ! — æмæ дын ха- 
лагъуды фарсмæ ацагуырдта, хъыбылы сæрыл фæхæст æмæ йæ 
моллойы разы æрæвæрдта. 
Моллойы цæсгом æнахуыр зылын-мылынтæ аци, пуртиау дын 
хæрдмæ фæхауд æмæ «ихъ», зæгъгæ, къуырийы размæ цы бахорд- 
та, уыдон дæр иу уæлхъ куы скæнид. Иу боныбонцау йе ’муд нал 
æрцыд, уый фæстæ йæ зонгуытыл æрхауд, йæ дыууæ къухы арвы 
’рдæм сдардта æмæ, цыма, стыр тæригъæдджын фæци, куы ныкку- 
вы, куы ныллæгъстæ кæны: «О, аллах, о, аллах, табу дæхицæн, 
джауыры фыдæй фæхъæстæ ис дæ иузæрдион цагъары сыгъдæг 
уд, иблис мæ фæсайдта! Хатыр! Хатыр!» — æмæ йæ сæр йæ дыууæ 
къухæй хорз куы фæхоста, уæд æррайау, æуыцыиу тæррæст фæла- 
ста, æхсидав фелвæста, æмæ, æйда-мардзæ, астæумæ нартхоры нæ 
скъуымбил кодта йæ разæй. Нæ удтæ гæркъайы хуынчъы алæсты- 
сты. Иу Хуыцау хорз, æмæ талынджы цæст нал æвзæрста, æндæра 
нæ искæй скъуыхтæ кодтаид. Æмæхсæвæджы дзы фæлыгъдыстæм 
æмæ Чырыстонхъæуы амидæг стæм, Иласы хæрæг дæр дын уым 
куы баззаид. Нычъчъерпп æмæ йын нал ракуымдта, ай дæр æй 
ныхъхъуыдты уагъта. 
Фарон нæ фæндаг ууылты ракодтам, зæгъын, афонмæ нæ мол- 
лойæн йæ маст æрысыст æмæ нын нæ хæрæг, гъе, нæ мызд кæд 
радтид, зæгъгæ. Нæ алыгъды аххосаг бинонтæ нæ зыдтой, куы нæ 
ауыдтой, уæд ныл баузæлыдысты. 
— Хъазмæхæмæт та кæм и? — бафарстон. — Куы никуыцæй зыны. 
Бинонтæ фæхъус сты. Цыма сын мæ фарст æхсызгон нæ уыд, афтæ 
мæм фæкаст. Æрæджиау моллойы ус йæ кæлмæрзæны къабузæй 
йæ цæстысыгтæ асæрфта æмæ æнкъардæй загъта: 
— Мæ сæрыхицау нал ис, амард... 
— Амард? Æмæ йæм цы рауад? 
— Дзæуджыхъæуы уыди, мæ хур, æмæ горæты дæллаг фарс Тер- 
кыл æмраст æрбацæйхызт, дон æй аласта æмæ йæ мард дæр хъæу- 
бæсты уæлмæрдыл нал сæмбæлд, — бамбарын кодта кæугæмхасæн- 
тæй ус. 
— Уæ йæ мард куыд ныссæфти, æцæг сæфгæ дæр фæкодта, 
фæлæ... æдзух бæхыл куы цыди... уæд ацы хатт фистæгæй цæмæн 
уыди горæты? — фæрсын æй. 
— Хæрæг доны астæумæ куы бахæццæ, йæ къæхтæ ныццавта... 
нал размæ, нал фæстæмæ... А мæ сæрыхицау æй, æвæццæгæн, туа- 
сæй фæрæхуыста. Ахæм хæрæг уыд, æнæ туасы рæхуыст йæ къах 
читт иæ фæкодтаид, уымæй дæр размæ нæ, куы нæ-иу æй фæндыд, — 
фæстæмæ цыди. 
Æмæ та ньтр дæр размæ нал, фæлæ фæстæмæ фессæста, æмæ а 
мах лæджы арф зилгæ хуыдымы смидæг кодта æмæ æд уæргътæ 
байсæфтысты. 
174 

— Æмæ уæргътæ дæр хæрæгыл уыдысты? 
— Уæдæ, кæмдæр стыр уæргътæ... 
— Гъе, гъе, йæ фыдбылыз дæр уый уыди, æмæ уæргътæ хæрæ- 
гыл кæй уыдысты. Афтæ йын куы загътон, зæгъын, хæрæг афтæ 
фенхъæлы, уæргътæ барæг хæссы æмæ йын æнцондæр вæййы... 
— Мæгъа... нæ зонын. 
— Ды йæ нæ зоныс, фæлæ йæ молло зыдта. Науæд ын афтæ дæр 
загътон, зæгъын, хæрæгыл-иу куы сбадай, уæд ын йæ фæсхъус 
аных, йæ ныхæн ын апъа кæн æмæ дæ Терчы доны сæрты нæ, 
фæлæ йæ зындоны сæрты дæр ахастаид. Науæд ивылд доны сæрты 
хизыны бæсты горæтмæ цæмæннæ суади æмæ æфсæйнаг хидыл 
цæмæннæ рахызт? 
— Нæ йæ æвдæлд, тагъд кодта... 
— Æмæ йæ мардыл цас цæудзæни ныр? 
— Йæ афæдз йæхи фæци. 
— Итт, ахæм сæр, æвгъау нæ уыди сæфынæн! Гормон, а йæхæ- 
дæг сæфти, стæй хæрæджы дæр бабын кодта, фæлæ йæ зондджын 
сæрыл та куыд нæ ахъуыды кодта. Мæнæ мах фæсхохæй ардæм 
дыууæ бонмæ æрхæццæ стæм... æмæ уый дæлæ горæтæй ардæм иу 
афæдзмæ куыд не ’рхæццæ уыдаид. Ехх, бецау, ныр ма куыд уы- 
дзыстæм, цы уыдзыстæм, — ехсы хъæдæй йæ сæрыл ралæууыди Илас. 
— Дæхи мауал хæр, уæззау мастæй дæр ма цы рахæсдзыстæм. 
Мах дæр нæ сæртæ фæхостам, фæлæ нал раздæхт. Æниу цы агуырд- 
та, уый ссардта! Уыцы хæрæг æм куы бафтыд, уæдæй фæстæмæ йе 
’ккойæ нал рахызт, фыддæрадæн, дам, ын кæнын. Афтæмæй та 
нæм дыууæ æйтт-мардзæ саргъы бæхы ис, се рæгътæ, дам, фехæл- 
дзысты... фæлтау хæрæг, зæгъгæ... Мауал ку! 
— Нæ, мæ хур, нæ! Æз моллойыл нæ, фæлæ мæ хæрæгыл кæ- 
уын. Ахæм хъаймæты бон ыл кæй скодта. Зындзинæдты мын кæй 
рафтыд. Йе ’муæз мын сыгъзæринтæ кæй бакуыста æмæ дзæгъæлы 
Терчы доны кæй фесæфтысты. 
— Сыгъзæринты тыххæй нæ лæг куы ницы загъта мæхæн... 
— Сымахæн нæ загъта, фæлæ мæнæ ацы адæмы раз мæнæн дæ лæг 
загъта. Дæ хæрæг, дам, мæм иу-фовдз азы ныууадз æмæ, дам, дын æй 
йе ’муæз сыгъзæриитимæ аздахдзынæн фæстæмæ. Зæгъын, фæсай- 
дзынæ мæ. Кæд фæсайон, уæд, дам, мын-иу сыстбæрзæй джауыры 
мæ ингæныл ныффæлдис, — æмæ нын иу нард дзæргъмæ ацамыдта. 
Курын уæ, ацамонут мын йæ ингæн... йæ дзырд ын æххæст хъæуы. 
Хуыйы коймæ бинонтæ æмхъæлæсæй схор-хор кодтой. 
— Нæ, нæ! Йæ мард уæлмæрдмæ нæ фæхæццæ. Афтид иигæн 
ын скодтам... фæлæ ма саразут... Фæлтау ын дæ хæрæджы аргъмæ 
уæртæ йæ бæхты хуыздæр акæн, стæй сыгъзæрин уæргътæ нæ, фæлæ 
бæхы уæргътæ сыгъдæг нартхор æмæ мæнæуæй. 
Илас ныхъхъуыды кодта æмæ стыр зынтæй загъта: 
— Бæргæ афтæ дзырд нæ уыдыстæм... Фæлæ цы гæнæн ис... 
æрмæст нын нæ куысты мызд дæр бафидут... 
Æмæ дын нæ куысты мызд дæр куы райсиккам... 
175 

Дзабег йæ ныхас фæци æмæ дæрддзæф абадти артмæ. 
— Гъе, уæддæр дзы фарон æз цы бæллæхы ныххаудтæн, ахæм 
нæма уыд, — йæ ныхас ын айста Габо, — æгас Æрыдон сæ удхæссæг 
уыдтой сæ пъырыстыфæй. Гæртамхор, Хъызил, карз, фыдлæг, æдзух 
расыг, æмæ дзы адæм сæ хъуырмæ систы. Иу изæр куысты фæстæ, 
мæхи анайон, зæгъын, донмæ ацыдтæн — кæсын æмæ иу чидæр 
хуыдуг кæны доны. Мæ дарæс дæр нал раластон, афтæмæй мæхи 
бавзылдтон доны æмæ лæджы раластон. Лæг йе ’муд куы ’рцыд, 
уæд мæ бафарста: 
— Мæ ирвæзынгæнæг, чи дæ, кæцон? 
— Фæсхохаг дæн, — зæгъын, — ды мæн нæ зоныс. 
— Зæгъ мын дæ ном, ды мын хорз ракæнд кæй сарæзтай, уый 
тыххæй дын хъуамæ исты балæвар кæнон, — нал мæ уадзы. 
— Цæй хорздзинад, цæй лæвар, лæг фæуынгæджы æмæ йæм 
æххуысмæ фæдаргъ кодтон мæ къух. Цæй лæвар æмæ цæй цыдæр! — 
нæ сæттын. 
— Æз чи дæн, уый нæ зоныс? — фæрсы мæ. 
— Чифæнды у, цы нысаниуæг ис уымæн!.. 
— Гъе, æз пъырыстыф дæн! 
— Æцæг? — мæ сæрыхъуын арц абадт. 
-О. 
Цыма мæ чидæр фыдракæнды цур æрцахста, мæ алыварс ара- 
кæс-бакæс кодтон. 
— С-с-сабыр, Хуыцауы хатыр бакæн, мæхæдæг ма дын бафиддзы- 
нæн исты, æрмæст дæ курын, æз дæ фервæзын кодтон, уый макæмæн 
зæгъ. Куы мæ базоной адæм — дурты бын нæ ныккæндзысты... 
Ныхас ныхасы къахта, кæрæдзийы дзыхæй йæ истой. Дзанг хибар 
ран бадт æмæ сæм зæрдиагæй хъуыста. Цыдæриддæр дзырдтой — 
уымæн æнæзындгонд, дæрддаг хабæрттæ. Æмæ сæ кæд Габоитæ 
фæхудынæн æмæ сæ зымæгон æнкъард бонтæ цыбыр кæнынæн 
дзырдтой, уæд Дзангæн та æнæрцæугæ бæллицтæ уыдысты. Æртын- 
дæс азы рацыд, Цæргæсбадæны цæргæйæ куы баззад, уæдæй нырмæ 
хъæубæстæй æддæмæ йæ къах никуыдæм авæрдта, сæрды сæрвæ- 
ты фосы фæдыл, фæззæджы — хæхтыл цуаны, зымæджы та йын, 
арсау, йæ лæгæтæй дарддæр ацæуæнтæ никуыдæм вæййы. Хатт æм 
афтæ фæкæсы, Цæргæсбадæнæй дарддæр адæм никуыуал ис. Дуне 
фæуд кæны йæ алыфарс, талынг арф кæмттæ æмæ бæрзонд хæхты 
цъуппытыл. Æмæ куыд тæхуды кæны мæнæ ацы сæрибар адæй- 
мæгтæм, дард кæмдæр уæлæ хæхты рæхысы фæстæ, тыгъд быдыр- 
ты, сæрдыгон адæмы ’хсæн чи ацæры, ног адæмтæ, ног хъæутæ 
æмæ бæстæтæ чи фены, йæ бинонтæн хойраг, гъе, уæлæдарæсæй 
чысыл цыдæртæ чи æрбахæссы. Æгæр сбæгънæг сты бинонтæ — 
Агуындæ æмæ Зæринæ. Сæрды йæ хъæубæсты фосæй æвдæлгæ 
дæр никуыдæм акæны, зымæджы та ацæуæнтæ нал вæййы, æмæ 
йæ зæрдæйы тугтæ ныттæдзынц йæ бинонты бæгънæг æмæ мæгуыр- 
дзинадмæ кæсынæй. 
Дуары хъинцъ фæцыд æмæ митывдылдæй, къуыбылойау, ми- 
176 

дæмæ æрбатылд Слонаты Дзеджы лæппу, йæ миттæ дæр нæ ацагъ- 
та, афтæмæй акъæр-къæр кодта: 
— Дада-Берд афтæ загъта, Дзанг, дам, ардæм рацæуæд, — йæ- 
хæдæг куыд æрбатылд, афтæ уадид фæстæмæ атылд æмæ йæ уæл- 
вæд æрбайхъуыст уынгæй сабиты кæл-кæлæй худт. 
— Цымæ мæм цæмæн дзурдзæни? — Дзанг Габомæ фæрсæджы 
каст бакодта. 
— Мæгъа, бауай йæм. Æнæхъуаджы дæ нæ тыхсын кæндзæн. 
Дзанг сыстад. Йæ кæрц йе уæхсджытыл æрбаппæрста, йæ хъуын- 
джын худ йæ сæрыл æрбакодта æмæ æддæмæ рахызт. 
Уынг йæ тæккæ дзаг — сабитæй. Хъæуы сæрæй чысыл дзоныгъ- 
тыл суанг хъæуы бынмæ бырæн скодтой, æмæ сæ хъæлæба хъуысы. 
Дзанг сæ иувæрсты схызт æмæ фæзылд Берды кæрты ’рдæм. 
Мит уары æмæ уары. 
ÆСТÆМ СÆР 
1 
— О, æмæ дын уый зæгъынмæ хъавын, мæ хуры чысыл, — йæ 
хуыссæнуатыл рабадт, йæ фæсонтæм сбыцæу кодта баз æмæ афтæ- 
мæй дзырдта фæллад ныллæг хъæлæсæй Берд. — Ныр уал боны 
мæ хъуыды алырдæм æууилын, æмæ йæ ныр мæ цыбыр зонд куыд 
скарста рæстырдæм — ныллыг æй кодтон афтæ. Цæвиттоны хъуыд- 
дагæн, а дунейæ хицæнвæнд скодтон. Æниу уый фæндонæй нæу, 
алцæмæн дæр ис рад æмæ æгъдау. Æмæ æрцыд мæ рад, удхæссæг 
кæмдæр æрдæгвæндагыл ис. Æмæ абон уа, æви райсом — хæццæ 
кæндзæн. Бирæ рацардтæн. Хъаст нæ кæнын. Нæдæр мæ утæхсæн, 
мæ мæты сæр уый у, æндæр хъуыддаг, æндæр сагъæс мын баууылдта 
мæ риу. Ноджыдæр ма дын æй зæгъон, тæрсын мæлынæй нæ, фæлæ 
мæ фæстæ мæ хæдзары дуæрттæ æхгæд куы æрцæуой, уымæй. 
Тæрсын, охх, тæрсын, æниу æнæмæнг афтæ уыдзæн, хатын, хъо- 
лотæ æмæ пысыраты бын кæй фæуыдзæн мæ уæзæг, кæй ныххуыс- 
дзæн мæ къонайæн йæ зынг æмæ йын йæ фæнык кæй ныддымдзæ- 
ни дымгæ. О, æвирхъаудзинад у уый, мæ хуры чысыл. Куы йыл 
ныхъхъуыды кæнын — зæрдæ ихы къæртт фесты. Бæргæ, мæ фæстæ 
аииæ иннæтау куы ныууадзии бындар, хæдзары къонайы зынг чи 
нæ ныххуыссын кæна, ахæм, фæлæ мæ ралгъыста Хуыцау æмæ мæ 
бындарæй фæкодта æнæхай. Мæ хистæр фырт, фыдзонд-фыдвæн- 
дыл хæст рацьтд — хъоды йыл ныккодтам. Кæм ис, цы фæци — 
Хуыцау йæ зонæг. Æвæццæгæн, бабын. Нал ис. Иннæйы та мын 
Хуыцау нæ бауагъта цæрын. Æвæццæгæн æм Тызмæг хох фæхъы- 
зыд, гъе, Рагъыдзуары азарæй басыгъд. Æмæ мæ æвæгæсæгæй 
ныууагъта. Цалдæр азы размæ а дунейæ ахицæн ис ме ’фсин — 
мæрдты дзæнæты бадæд. Лæджы æмсæр сылгоймаг. Ныр та 
æрхæццæ ис мæ рæстæг. Кæй ныууадзон мæ уæзæгыл мæ фæстæ? 
12 Гаглойты Влодимир 
177 

Хъуыды кæнын: æвзарын ме ’рвадæлты, æввахс хæстæджыты, ал- 
кæй æвзарын... Æмæ дын раст куы зæгъон, уæд никæй арын дæуæй 
тыхстдæр, дæуæй сæрхъуагдæр, ахæм... 
— Мæнæй? — Дзангæй æнæнхъæлæджы сирвæзт. Цæмæн уымæй? 
Рæстмæ хъуыды дæр нæ акодта. Берды размæ æртæкъахыг бандо- 
ныл бадт æмæ æдзынæг хъуыста. Дис æм каст, цæмæн байгом код- 
та зæронд лæг йæ зæрдæйы уæззаудæр æмæ фæсмойнагдæр утæх- 
сæнтæ уымæн? Стæй кæм сты йæ мыггаджы хистæртæ, йæ фæстæ 
мыггаджы бæрн чи уыдзæн, уыдон? 
— О, дæуыл æрæнцади мæ хъуыды... Фыццаджыдæр уымæн, æмæ 
мæм кæсыс, зæххыл чи нæ хæцы, ахæм къаппа-къуппайы пакъуыйы 
хуызæн, абон ам, сом — æндæр ран. Дæ хъысмæт дымгæйы бар 
æгасæй, æрбаулæфыд — фелвæста дæ æмæ дæ йæ фæдджитыл фæ- 
хæссы. Хæйрæг йæ зонæг, цъыссымы дæ кæм смидæг кæндзæн, уый. 
Гъе, æмæ мæ хур, дæ царды уидаг куынæ хæца зæххыл — ничи дæ, 
ницы дæ, дæхæдæг дæр, æмæ дæ фæстæ чи баззайа, уый дæр. Зæх- 
хыл дыууæ къахæй лæууыс — тас дын нæу, фæиртæстæ — сæфыс. 
— Æмбарын æй бæргæ, раст у, — къæхты бынæй ныуулæфыд 
Дзанг. Фæлæ уæддæр не ’мбæрста, Берд йе ’взаджы бын цы дары, 
цæмæн æрæфтыдта зæххы кой, æмæ загъта. — Цы мæ бои у. Алцы- 
дæр хъысмæты къухы ис. О, фæлæ хатыр, нæ буц хистæр, куы йæ 
зоныс, дæ ныхæстæ, уæззау хъæдгомау, зæрдæйæн кæй сты, цæ- 
мæн сæ хъæуы мысын. Æнæуый дæр æгæр куы риссы зæрдæ. 
— Зонын, мæ хур, зонын... æмæ мæ мæты сæр уымæн дæ. Куыд 
дæ ныууадзон æнæуидаг зæххыл? Афтæ ма уа, дымгæ ма ’рбадыма 
райсом уа, иннæбон æмæ дæ искуыдæм ма фæхæсса ногæй. Берд 
авд марды ауыдзæн мæрдты дæ тæригъæдæй æмæ йæ ингæны авд 
хатты æрзилдзæн. 
— Цæмæн, дада, цæмæн? Хъысмæт мыл кæй рахæтыд, уый мын 
дæ аххос, мыййаг, куы нæ у. Бузныг дæуæн, дæ фæрцы бынат 
æркодтон ам æмæ мæхицæн æфсымæртæ ссардтон. Де стыр хорз- 
дзинад бафидын уæлæуыл нæ бауыдзæн мæ бон, фæлæ мын мæрд- 
ты фидинаг уыдзæни. 
— Дæ зæрдыл иу хъуыддаг бадар. Мæн фæнды, цæмæй цæр- 
гæйæ баззайай ацы хъæуы æнусмæ. Дæ зонд, де ’гъдау, дæ лæгдзи- 
над, дæ фердæхтæй мын балхæдтай мæ зæрдæ, æмæ мæ фæнды, 
сомбон уай хъæубæстæн сæрбос. Сæ зынтæй фервæзынæн амал 
кæддæриддæр арай. Иу зонд, иу хъуыдыйыл бæттай æгас хъæубæс- 
ты. Дæ ныхас сын куыд уа рæстдзинады тæраз, дæ фыдæх — æлгъаг- 
дзинады марæг. Ехх, лæппу, къуындæг, æвирхъау сты адæмæн сæ 
уавæртæ. Æмæ сын зондджын хистæр куынæ уа, уæд ныццæгъд- 
дзысты кæрæдзи, гъе, куырмæй фæкæлдзысты былæй. Дæумæ та 
уыцы зонд, уыцы хъару ис, æмæ басгуыхдзынæ хъæубæстæн æмби- 
сонды сæрбосæн. Зондджын æмæ хъæбатыр лæг хатт хъæубæстæн 
се ’рдæджы аргъ у... 
— Дада, сыстыдтай мæ, зонын. Æз ницы дæн. Мæнæй цæй сæр- 
бос ис... Дæ фæрцы мæ къахыл дæн цæуынхъом... Æмæ уын уæ 
178 

хорздзинад цæрæнбонтæм фиддзынæн мæ удæй, — ныфсæрмы Дзанг 
æмæ акалди йæ сурхид. 
— Нæ, лæппу, нæ, цы хорздзинад дын ракодтон, уый мын дæ 
лæгдзинад, дæ цæнгты тыхæй мин хатты фыст у. Бузныг. Хи фыр- 
тау мын уал азы лæггад кæныс ды дæр æмæ де ’фсин дæр. Бауарз- 
тон уæ хи хъæбултау раст. Мæ зæрдæйæн цыдæр адджын, цыдæр 
æхцон фестут... Æмæ цы фæцух дæн фырты лæггадæй, уый уæл- 
дайджынтæй уæлæуыл бавзæрстон сымахæй. Æмæ дæ уый тыххæй 
мæ мыггаджы раз хъуамæ сом зæгъон мæхицæн фырт, банымайон 
дæ Слонаты мыггагыл æмæ дын мæ зæххытæ хуымæй, сæрвæтæй 
ныххæлар кæнон иууылдæр. Афтæ у мæ фæндон æмæ мæ уый тых- 
хæй фæнды базонын дæ хъуыды. Разы дæ мæ фырт уæвыныл ды 
æмæ Слонаты мыггагыл? 
Бандзыг Дзанг, ацъæл комы мидæг йе ’взаг, сæрыхъуын сыста- 
ди уырдыг, зæрдæ цыма йæ кусынæй ныллæууыд æмæ сæрæй къæх- 
ты бынмæ буарыл æгасæйдæр æнахуыр уылæн ацыд. Цы хъусы 
уый? Фыны ис æви хъалы? Ау, æмæ кæд фыны ис, уæд цæмæн 
змæлы, йæ алыварс алцы — хъалы куыд у, афтæ! Æмæ кæд хъалы 
ис, уæд та зæхх фыдæй фыртмæ куы цæуы, фыдæн куынæ баззайы 
фырт, уæд та фыды æфсымæртæм, гъе, иууыл æввахсдæр хæстæ- 
джытæм — тугæй. Кæнæ та æрвадæлтæм. Уæд цæмæн афтæ дзуры 
зæронд, æви йæ фыдæлты æгъдау ферох. Уысммæ ныддыз-дыз 
кодтой цæнгтæ æмæ ма йæ бон зæгъын баци: 
— О, Цæргæсбадæны хъæуы кад æмæ намыс, дунейы фарн дæ 
мæлгъæвзагæй дзуры: мæгуыры фынтæ, тыхст лæджы сагъæс — 
стыр бæллиц! Фæлæ нæй уый гæнæн! Зæхх, тугæй хæстæгдæр дæ 
хæдзарвæндагмæ чи у, æгъдаумæ гæсгæ уый у. Уыцы хъуыддаг 
хорз зоныс дæхæдæг. 
— Зонын, мæ хур, зонын, æмæ æз æппæтæй тыхстдæр адæйма- 
джы тыххæй фыдæлты æгъдау халын. Æмæ дæм цæмæй мæ фæстæ 
мачи дара бар, уый тыххæй дæ хъуамæ рахонон мæ лæппу, æмæ 
хæссай мæ мыггаг. Æмæ иугæр ме ’рвадæлты æхсæн мæ бындары 
номыл мæ хæдзары куы ’рцахсай дæ бынат — мыггагимæ æмбар 
бауыдзынæ, зон æй. Тæккæ райсом æрсиддзынæн мæ мыггаджы 
нæлгоймæгтæм мæхимæ, уырны мæ, уыдонмæ дæр раст кæй фæ- 
кæсдзæн мæ хъуыды. 
Дзуры зæронд, дзуры... æмæ йæм Дзанг хæлиудзыхæй кæсгæйæ 
баззад. Дзуры зæронд æмæ хъусы, Дзанг йæхи куы базыдта, уæдæй 
абонмæ мин-мин хатты афтæ тынг, афтæ зæрдиагæй цæмæ тæхуды 
кодта, фæлæ йæ бæллицтæ, мигъы къæмау, арвы хъæбысы кæмæн 
лæзæрдысты, фенæи, æрцахсæн æмæ уырзæй банкъарæн кæмæн 
нæ уыд, уыцы тæхудиаджы фæндиаг мæнæ ныр схауд æмбисонды 
куырыхон лæджы дзыхæй. Зæхх! Зæххæй йын хай бакæнынмæ 
хъавы! Йæхи куы базыдта, уæдæй нырмæ хохы цъуппæй дур тулгæ 
куыд рацæуы, афтæ уый дæр, тулгæ, йæ разæй рахаста хъысмæт, 
æмæ йæ уæддæр ацы æмбисонды куырыхон зæронд лæг Берд йæ 
уæзæгыл ныуурæдта, нал æй бауагъта дарддæр атулын. Æмæ та 
179 

мæнæ ныр дæр, а дунейыл Дзангæн хай цы зæххæй нæ разынд, 
уымæй йын Берд йæ хай æрлыг кæнынмæ хъавы. 
Æмæ та æртындæс азы размæ куыд уыд, афтæ та ныр дæр зæ- 
ронд лæджы раз йæ зонгуытыл æрхауди. 
— Куы райгуырдтæн, уæдæй нырмæ айнæг къæдзæхтыл мæ игæ- 
рæй кæрдихтæ уадзгæ, мæ туджы ’ртах, мæ чъиухид калгæ агуырд- 
тон мæ ном. Агуырдтон лæджы бынат зæххыл, æмæ, бузныг, о, 
зæххон стыр адæймаг, мæ хæрзгæнæг, мæ ном дæ руаджы ссард- 
тон. Адæймагыл нымад æрцæудзынæн æз дæр. Кувдзынæн дын, о, 
фа^ны хистæр, дæ ингæныл цырагъдарæй уыдзынæн. 
Йæ зæрдæ суынгæг Дзаигæн, йæ бирæ азты фыдæбæттæ, 
æфхæрд, дæлдзиныг æмæ удхæрттæ кæрæдзийыл алхынцъ сты æмæ 
йын ацахстой йæ хурхысæртæ. 
Дуармæ уары мит, уары... 
2 
Сæрдыгон хуры тынтæ райсомы къæвдайы фæстæ æрæндæвтой 
æмæ æфцджыты фæрстæ, ногæхсад цъæх-цъæхид гауызтау, сæрд- 
тывтой. 
Зымæджы Тызмæг хохæй миты зæйтæ æрцæуы, сæмхуызон кæны, 
æфцæджы фарсыл айнæг къæдзæхы ’хсæн бынæй цы тæссаг мæнг 
бынæттæ ис, уыдон æмæ сæрды хур тынг куы æрæндавы, уæд цьити 
стæнæг, схырыз вæййы. Фыстæ тæвд боны уынгæг кæнынц æмæ сæхи 
феппарынц цьитимæ. Цъити тæнæг рæтты, мæнг бынæтты сæрмæ 
ныттоны æмæ фос аирвæзынц арф сæрсæфæн их ингæны. Бирæ фыд- 
былызтæ æрхаста рагæй фæстæмæ уыцы цъити Цæргæсбадæны фый- 
йæуттæн. Уый тыххæй йæм хъæубæстæ сæ фос æмгæрæтты нæ фæ- 
уадзынц. Дзанг ауалдзæджы хорхæссынмæ куы цыди, уæд йæ фыц- 
цаг фæдзæхст Агуындæйæн уый уыди: «Цъитимæ дын фыстæ макуы 
баирвæзæд». Уый тыххæй Агуындæ йæ чызг Зæринæйы фосы разæй 
арвыста, йæхæдæг дзуджы сæрвæтыл суагъта, фыстæ зад уымæл кæр- 
дæджы фæпырх сты æмæ мерс кæнынц сойджын кæрдæг. 
Ныр дыккаг аз ис Агуындæ йæ чызг Зæрииæимæ хъæубæсты 
фосы фæдыл. Берд ма удæгас куы уыди, уæд Дзангæй йæхицæн 
фырт загъта, йæ зæххытæ, йæ бынтæ йын ныллæвар кодта. Уымæ 
гæсгæ ныр, Берд куы амард, уæд уымæн æгъдау раттын æмæ мар- 
ды кæндтæ иууылдæр Дзанг йæхимæ айста. Æнæуыйдæр цыбыр- 
къух лæг — марды кæндтыл афæдзæй-афæ^змæ йæ хæдзары къуым- 
тæ сафтид сты. Ноджы фæци хæсты бын. Йæ хæстæ бафидынæн та 
уыд æрмæстдæр иунæг фæрæз. Цæгат Ирыстонмæ хор, гъе, æхца 
бакусынмæ æрцæуын. Уыцы хъуыды фыццаг Агуындæйы сæры 
фæзынд. Мæ чызгимæ мæхæдæг исты хуызы кæд æртæ мæйы ба- 
фæразин, зæгъгæ. Дзанг йæ фыццаг ацыдæй æцæгæйдæр рæствæндаг 
фæци. Æмæ кæд æххæстæй нæ, уæддæр цæмæйдæрты фервæзтыс- 
ты сæ хæстæй. Æххæст сæ фервæзæм æмæ уæд фыййау цæуын 
ныууадзæм, зæгъгæ, дыккаг аз дæр та Дзанг ацыди Цæгатмæ. Дыууæ 
180 

мæйæ фылдæр æддæ сты... æмæ ныр кæд сæ бинонтæм тагъд зы- 
никкой. 
Цыдæр хъæлдзæг уыд уыцы бон Агуындæ. Дысон фын федта, 
цыма Дзанг æрыздæхти Цæгатæй, йæ хæрæгыл æрхаста бирæ хор, 
уыйбæрц хор ма Агундæ федта æрмæстдæр йæ фыды стыр хордо- 
ны йæ чысылæй. Стæй ноджы æрхаста Дзанг Агуындæйæн йæхи- 
цæн дæр æмæ йæ чызгæн дæр рæсугъд къабатæ, æрттиваг сæрак 
дзабыртæ, зæлдаг цыллæ кæлмæрзæнтæ, йæ чызгон бонты йын ца- 
хæмтæ уыд, ахæмтæ. 
Сабыргай цæуы фосы фæдыл æмæ хъуыды кæны. «Æниу мæ мæхи 
мæт нал и, фæлæ мæ чызг...Тæхуды, искуы йыл рæстмæ дарæс куы 
фенин. Рæхджы чындздзон чызг уыдзæни æмæ нырма фæсмын да- 
рæсæй дарддæр йæ уæлæ лæгъз хъуымацæй хæдон никуыма уыди. 
Агуындæйæн йæхицæн йе ’взонджы бонтæ раджы фесты. Ныр æмбис- 
кар ус у. Æмæ йæ мæты сæр æрмæст йæ иунæг зæрдæйы уидаг 
Зæринæ у. Ныр, табу Хуыцауæн, кæд ын йæ фыд исты амал скæнид 
æмæ йе ’мгæртты ’ хсæн æмпылд, къулбæрзæйæ нал цæуид». 
Иуафон æрлæууыд, йæ лæдзæгыл æрæнцой кодта æмæ рафæлгæ- 
сыд дæлæмæ. Бынæй, комы, æхсæрдзæны сæрмæ, арвы рон æркъæ- 
лæт. Æнахуыр фенддаджы ныв. Æвæццæгæн, æрдз йæ курдиатыл 
нæ бацауæрзта æмæ йæ иууыл рæсугъддæр æмæ хуызджындæр ахо- 
рæнтæй сахуырста. Сахуырста йæ афтæ рæсугъд, афтæ, æмæ зæх- 
хон адæмы дисы æппары. Уынынц æй цæстæй, фæлæ йæм сæххæс- 
сын æмæ уырзæй басгарын никæй бон цæуы. Хъуыды ма кæны Агуын- 
дæ, чысылæй йын йæ хъомылгæнæг Дыджызæ дзырдта, зæгъгæ, дам, 
чызг арвы роны сæрты куы агæпп кæна, уæд лæппу фестдзæни. 
Æмæ куыд тынг бæллыд Агуындæ, уыцы хъуыддаг йæ къухы куы 
бафтыдаид... Архайдта, фæлæ йæ хъавдæй ницы рауад. 
Æмбисонды рæсугъд æмæ йæм фенддаг фæкастысты, уæлейæ 
ракæсгæйæ æфцджытæ. Цыма сæ фыццаг хатт уыны. Дæлæ — чи 
бæрзонддæр, чи ныллæгдæр, афтæмæй цæхгæрмæты, уалдзыгон 
мæллæг галтау, ныффæлдæхтытæ сты æфцджытæ, кæмæн йе рагъ — 
хæлд, кæмæн — тъæпæн, кæмæн — зыкъуыритæ, кæмæн та — къуып- 
пытæ-дзыхъхъытæ. Æфцджытæ куыд дæлæмæ ныллæгæй-ныллæг- 
дæр ахастой. Æмæ кæмдæр дард, арвы фæлмы айсæфтысты. Æвæц- 
цæгæн, уым фæуд кодта сæ рæхысы кæрон. 
«Диссаг, цымæ нæ хъæу чердыгæй ис? — ахъуыды кодта. — Уый- 
бæрц кæмтты фæцыдыстæм, уыйбæрц æфцджыты сæрты æрхызты- 
стæм, æмæ, йæхи хæйрæг чи фæхона — фæстæмæ фæндаг нал ссар- 
дзæн. 
Ехх, æвæдза, ныр мæ фыд куы фехъусид, йæ сæрыстыр чызг 
кæмдæр арвмæ хæстæг хæхты кæйдæр фосы фæдыл фыййау цæуы, 
уæд йæ сæр ехсы хъæдæй фæхоид. Æвæдза, уæдæй нырмæ куыд 
бирæ рæстæг рацыд. Фынддæс азы, фынддæс уалдзæджы, фынд- 
дæс зымæджы. Æмæ мæм афтæ кæсы, цыма уый фыны уыди, ра- 
джы ме ’взонджы бонты кæй федтон æмæ ныр мæ зæрдыл чи æрба- 
лæууыд, ахæм фын. Хъуыды ма кæнын, ардæм куы æрбафтыдыс- 
181 

тæм, уæд фыццаг азты куыд тыхстæн уазал æмæ стонгæй, æххор- 
магдзинад-иу мын куы ’рбахæцыд мæ хурхыл, йæ уæлныхты-иу 
мæ мæгуырдзинад куы ’риста, уæд-иу æрæмысыдтæн ме ’взонджы 
бонты тæхудиаджы фын. Фæлæ мæ уæдæй нырмæ ферох. Цæмæн? 
Нæ зонын. Адæймаг зæрырдæм кæддæриддæр æрæмысы, йе ’взон- 
джы бонты цыдæриддæр йæ удæн æхцон æмæ рæсугъдæй уыди 
æмæ сæ фæрæвдауы йæ уды. Æвзæрдзинад кæд адæймаджы царды 
стыр хъæдгом ныууадзы, уæддæр тагъддæр рох кæны. Æмæ уæдæ 
мæнæй цæмæн ферох алцы? Ферох? Нырма дæр мæ зæрдыл лæууы 
мæ сабибонты мæ хъомылгæнæг Дыджызæйы адджын хъæбыстæ, 
йæ куыстдомд дæрзæг къухты хъарм. Цыма сæ ныр дæр хатын, 
æнкъарын мæ буарыл. Йæ зондджын сагъæссаг цæстытæ, йæ ныхы 
арф ссывдтытæ, æмæ йæ урс дадалитæ нырма дæр нæ хицæн кæ- 
ныц мæ цæстыты разæй. Хуымæтæджы хъæууон сылгоймаг, фæлæ 
цы стыр зонд æмæ зæрдæйы хицау уыди. Æвæццæгæн, афонмæ 
удæгас нал у. Уæддæр хъæрзгæ уыд. Мад, фыды рæвдыд æрмæст- 
дæр уымæй базыдтон. Фæдзæхста мæ: «Куы-иу амæлон, мæ чызг, 
æрцу-иу мæ ингæны былмæ æмæ мыл дыууæ цæстысыджы æрæп- 
пар». Ехх, тæхуды, мæ уды бонтæй уымæн æцæг йæ ингæныл дыууæ 
цæстысыджы æрæппар æмæ суадз дæ зæрдæйы тыппыртæ. 
Æниу мæ чызгон бонты иууыл æввахсдæр æмæ зæрдиагдæр æмгар, 
мæ цумайы чызг Ацырухс. Куыд рæсугъд æмæ зондджын чызг уыди, 
куыд æнувыд. Мæ зæрдæйы сусæг зæгъинæгтæ æрмæстдæр уымæн 
дзырдтон. Цымæ афонмæ кæм ис уый та? Долатимæ цымæ куыд 
рауади сæ хъуыддаг? Æвæццæгæн, мæ фæстæ мæ фыд йе ’ххуырс- 
тыты йæ хæдзарæй фæтардта. Долатæн, мæгуыр, рынчын уыди йæ 
мад, бæргæ-иу ын сусæгæй аххуыс кодтон, фæлæ ныр... 
Уыцы рагбонты фынтæй ма мæ зæрдыл чи лæууы? Мæ фыд. 
Æрмæстдæр мæ фыд, Елойты номдзыд, кадылмæлгæ æлдæр Дзан- 
хот. Куыд бирæ мæ уарзта, куыд зæрдийæ мыл уыди! Загътон ын, 
зæгъгæ, дæ бынтæн мын се ’рдæг ратт — нæ, нæ загътаид. Уарзта 
мæ — раст у. Уарзта? Æмæ уæдæ цæмæн бахæлæг кодта йæ чызгæн 
царды иууыл стырдæр, рæсугъддæр æмæ амондджындæр хæрзи- 
уæг? Тæрæзтыл иуæрдыгæй йæ чызджы амонд куы уыди, аннæ- 
рдыгæй та — йæ мулк, йæ уæздандзинад. Сæр куы бахъуыди — 
цæмæн равзæрста дыккаджы? Йæ уарзон чызг кæй хуыдта, уый 
афтæ æнцонæй цæмæн æрæвæрдта ингæны былыл? Ау, куы йæ 
зонын, куы йæ хатын, мæ фæстæ зæрдæдзæф куы фæци, уæд йæ 
туджджындæр æмæ цыфыддæр знаг цæмæн федта Дзангæй? Куы 
йæ зыдта, мæн чи куырдта, уыдонæй се ’ппæтæй дæр Дзанг лæг- 
дæр æмæ сæрæндæр кæй уыд, уый, уæд ма йæ аххосаг цы уыди? 
Æвæццæгæн, мæнæ аргъæутты Амыранау, хуыцæутты артдзæстмæ 
кæй балæбурдта æмæ уæларвон дауджыты зынгæй зæххон адæмæн 
кæй раскъæфта, уый тыххæй йыл сæ цæхæртæ ныккалдтой. Уыцы 
цæхæры æлдар басыгъта йæ чызджы сæр дæр. Йæ чызгæй йын 
зынаргъдæр æмæ зæрдæмæ хæстæгдæр разынди йæ мулк, йæ уæз- 
дандзинад. 
182 

Нæ, ничи мæ уарзта нæ бинонтæй! Нæдæр мæ фыд, нæдæр мæ 
мад æмæ нæдæр ме ’фсымæртæ». 
Хур арвы астæумæ фæхæстæг. Фыстæ рæстмæ нал хизынц, дзы- 
гуыр кæнынц иу рæтты. 
— Гъе, гъей, Зæринæ, фысты дæлæмæ ривæддонмæ раздах! — 
ныхъхъæр кодта Агуындæ йæ чызгмæ. 
Чызг ын дзуапп нæ радта. Мад æм ныхъхъæр кодта ногæй. 
Чызг та йæ бынатæй нæ фезмæлыд. Мады зæрды йæм фехсайдта. 
Фосы иувæрсты суади, чызг дурыл бады, йæ цæнгтæ йæ къæдз 
зæнгтыл æрбатыхта, зæнгты чъиритыл сæр æрæвæрдта, сыгъзæрин 
донытылды хуызæн сæрыхъуынтæ уæрджыты иувæрсты æркалды- 
сты, афтæмæй фынæй кæны. 
Фæрыст мады зæрдæ. Райсом æгæр раджы фесты чызг, хуыссæ- 
гæй никуы бафсæды æмæ мæнæ бадгæйæ бафынæй. Æргуыбыр æм 
кодта æмæ йын йæ армытъæпæн, рæвдаугæ, æрхаста сæрыл. 
— Зæринæ, мæ хъæбул, райхъал у, дæ сæр фæрисдзæн хурмæ. 
Чызг йæ цæстытæ аууæрста. 
— Гыцци, куыд афынæй дæн, нæ зонын, — чызг фефсæрмы æмæ 
йæ бынатæй фестад. 
— Хуыссæгæй мын нал æфсæдыс, дæ нывонд фæуон. Агъæц, 
мæнæ тагъд æрæздæхдзæн дæ фыд æмæ та фынæй кæндзынæ, цас 
дæ фæнда, уыйбæрц. 
— Баба тагъддæр куы æрцæуид, æрæмысыдтæн æй тынг, — йæ 
мады риуыл йæ сæр æркъул кодта чызг. 
— Мæнæ ма ацы мæй исчердæм бафæразæм... стæй зындзæн баба 
дæр. Цом, дзуг иуранмæ æрбатымбыл кæнæм. Æрривæд уой... Нæ- 
хæдæг дæр сихор бахæрæм, — мад рахæцыд йæ чызджы цонгыл. 
Фыстæ æрривæд сты. Мад æмæ чызг сихорыл æрбадтысты. Чызг 
не ’вналы. 
— Ахæр, мæ чызг, ахæр. Райсом дæр рæстмæ куы ницы бахорд- 
тай, — хаты мад йæ чызгмæ. 
— Мæ сæр риссы, гыцци, æвæццæгæн, хурмæ æгæр афынæй 
дæн... Хæрын дæр мæм нæ цæуы, — йæ сæр бакъултæ кодта чызг. 
— О, мæ уд дын схауа, мæ ахсджиаг, ма мын фæрынчын у, — 
батыхст мад. — Дæ сæрыл мæнæ мæ кæлмæрзæн æркæн æмæ цæугæ 
нæхимæ. Уат бакæн дæхицæн, æмæ бафынæй кæн... 
— Гыцци, æмæ куыд уыдзынæ иунæгæй ды та? — цыма кæй 
фæрынчын, уымæй йæ мады раз стыр аххосджын фæци, уыйау 
ныргъæвсти чызг. 
— Цу, мæ хъæбул, цу. Æз дæр истытæ кæндзынæн... Нæ бафæ- 
раздзынæ... 
Мад рарвыста йæ чызджы, йæхицæн дæр кæрдзыны къæбæр 
нал ныххызт йæ хъуыры, хæринæгты фæстæмæ батыхта æмæ сæ 
йæ фарсылдарæн хызыны нывæрдта. 
Хур акъул. Боны тæвд фæсаст. Фыстæ сыстадысты æмæ спырх 
сты сæрвæтыл. Агуындæ лæдзæг йæ синысæрты æрбайста, йæ 
183 

цæнгтæ йыл фæстæрдæм ауындзæгау æркодта æмæ йæ чызгыл, ма 
мын фæрынчын уа, зæгъгæ, сагъæсгæнгæ, цæуы фосы фæдыл. 
Ногæй та йæ зæрдыл æрбалæууыдысты йе ’взонджы бонтæ. 
Диссаг, цæмæн сæ мысы абон? Уал азы ныгæд куы уыдысты кæм- 
дæр арф йæ зæрдæйы æвæрæнты, уæд ныр куыд ракалдысты 
æддæмæ? Уæлдайдæр та йæ мад, æгæрыстæмæй йын йæ цæсгомы 
хуыз рæстмæ хъуыды дæр куынæуал кæны, уæд йæ цæсты разæй 
цæмæннæуал хицæн кæны? Æниу ын цымæ мад уыди? Формало- 
нæй уыд, æцæгæй та — нæ. Формалонæй уымæн, æмæ йæ уый 
ныййардта, йæ туг, йе стæгæй уыд. Æцæгæй та нæ уыди, уымæн 
æмæ йын дзидзи æндæр сылгоймаг дардта, хъомыл дæр æй æндæр 
чидæр скодта, мады рæвдыд, зæрдæйы хъарм дæр йæ хъомылгæ- 
нæгæй федта. Йæ мад æмæ йæ фыд хъæрмуд нæ уыдысты. Фыд 
æхсæнады дæлдæр къæпхæнæй рацæугæ, йæ мулк, йæ хиндзинæд- 
ты руаджы уæлдæр къæпхæнылбадджыты ’хсæн йæхицæн фидар 
бынат чи æрцахста, ахæм. Мад уæлдæр къæпхæнылбадджытæй, — 
чи фæмæгуыр æмæ иунæг йæ уæзданы ном йеддæмæ кæмæн ницы- 
уал баззад, ахæм. Дæлдæр къæпхæнæй рацæуджытыл æлгъ чи код- 
та, фæлæ йын мæгуырдзинад йе ’нæрвæссон, сæрыстырдзинады 
базыртæ кæй ацагъта, æмæ, бар-æнæбары, йæ мастыл дæндагæй 
ныххæцгæйæ, йæхи «сау хъустæй» рацæуджытыл чи сбаста, ахæм 
номдзыд кънязы чызг. Мад — рæсугъд уындæй, мæгуыр — зондæй. 
Фыд та —. зондæй дæр æмæ уындæй дæр, кæм федтай, ахæм. Мадæн 
кæд йæ уæздандзинады номæй дарддæр афтид уыд йе ’хцадон, уæд- 
дæр æнæввæрсонтæ кодта Дзанхотыл. Сабитæ йын куы фæзынд, 
уæд уыдоныл дæр цыдæр æлгъ кодта. Æмæ, куыд ныййарæг, афтæ 
дзы иуæн дæр йæ зæрдæйы хъарм нæ радта. Мады рæвдыдæй бын- 
тон æнæхай та Агуындæ фæци. Мад-иу Калакмæ йæ ныййарджы- 
тæм афардæг. Æмæ-иу стæм хатт йеддæмæ хъæумæ никуы æрбаз- 
дæхт. Уый дæр-иу æхцайæ куы сцух, кæнæ-иу куы бафæллад Кала- 
чы иугъæдон, афтид, æнæмæт æмæ знæт цардæй, уæд. 
Дзанхот фыццаг уыд йæ усы æнæмæт царды ныхмæ. Фæлæ ус 
читт дæр нæ кодта, — ноджы йæм бартхъирæн кодта, зæгъгæ, дзы 
кæй ахицæн уыдзæн æмæ йын йæ бынтæн се ’рдæг кæй байсдзæн. 
Æниу уыцы бынтæ тæрхондонæй исын дæр ницæмæн хъуыди. Ус 
Дзанхотмæ моймæ ацæуыныл не сразы, цалынмæ лæг йæ бынты 
’рдæг усыл нæ ныффыста. Лæг тарст, ус ын йæ зæххытæ куы ныу- 
уæй кæна, уымæй. Æмæ йæ уый тыххæй йæхи бар ныууагъта. Агуын- 
дæ зыдта, йæ фыд æмæ йæ мад æрмæстдæр афтæ цæстмæ ус æмæ 
лæгыл нымад кæй сты, уый. Фæлæ æцæгæй та се ’хсæн ус æмæ 
лæджы ахастытæй кæй ницы ис. Фыдæн хæзгултæ кæй ис æмæ 
йын йæ усæй уыдон уарзондæр æмæ зынаргъдæр кæй сты. 
Æниу куыд æвирхъау уыд йæ фыд, куы йæ зыдта, йæхицæн йæ 
усимæ йæ цард æнæуынон кæй у, æнхъæлцау кæй уыди, уæд æй 
цæмæн бафæндыд ахæм æнæуынон цард йæ чызгæн дæр? Мулк? 
Ау, æмæ мулк дæр адæймаджы йæ уды æхцондзинадæн куы хъæуы. 
Нæ, æвæццæгæн, ахæмтæн сæ мулк бæрзонддæр у сæ уарзондзина- 
184 

ды сыгъдæг монцтæй. Сæ уарзт, сæ царды нысан, сæ уды æнцойад 
æрмæстдæр се ’хцадон æмæ стыр гуыдыртæ æвæрд æргъæу чырын- 
ты ис. Нæ, Агуындæ æлгъ кæны ахæм цардыл. Нæ йыл баввæр- 
сыд, йæ уды ’хцондзинад дзы не ссардта æмæ мæнæ кæйдæр фосы 
фæдыл æрвиты йæ царды иууыл рæсугъддæр æмæ зынаргъдæр 
бонтæ. Ницы йæ хъуыд, æрмæстдæр Ерыстауы æлдары фыртæн — 
разыйы ныхас, æмæ йын байгом уыдаиккой уæлдæр æхсæнады 
иууыл зынаргъдæр галуанты дуæрттæ, царды хæрзтæ йыл дыууæ 
къухæй ныккалдтаиккой. Йæ рæсугъддзинадæй батыдтаид уæлдæр 
æхсæнады иууыл фидардæр гуыдыртæй æхгæд дуæрттæ. Уыцы 
æхсæнады налхъуыт-налмасæй конд галуантæй рарттывтаид, иууыл 
æрттивагдæр сæууон стъалыйау, йæ рæсугъддзинад. Се ’хцаты гол- 
джытæ æмæ сæ сыгъзæринты чырынтæй хъал æмæ схъæлбæрзæй 
æнæнымæц нæлгоймæгтæ Агуындæйы раз æрлæууыдаиккой сæ зон- 
гуытыл, æмæ дæ кæд фæнды, хуым сыл бакæн. Нæ! Уый бæллиц 
нæ уыди. Æцæгæй афтæ уыдаид. 
Фæлæ не сразы. Æмæ фæсмон нæ кæны ууыл, уымæн æмæ, йæ 
мадау, уæлдæр æхсæнады æхцаджын расыг лæгты дзыппытыл цуан 
кæнын æмæ уыдонæн сæ ницæйаг афтид зæрдæты чъизи монцты 
рæвдауæн кæй не сси, фæлæ кæй баззади адæймагæй, рæсугъдæй, 
сæрыстырæй. Цардæн йæ зындæр, йæ раст дæр æмæ йæ цин дæр 
чи æмбары. Æмæ кæд мæгуыр у йæ уавæр, тыхст алцæмæй, уæд- 
дæр зæрдæйæ хъæздыг æмæ рæсугъдæй баззади. Уыцы стыр, рæ- 
сугъд зæрдæ та уæлахиз кæны мæгуырдзинадыл. 
Зындæр ын уыдаид, удæй мæгуыр æмæ мулкæй хъæздыгæй куы 
баззадаид. 
Агуындæ фæуæлахиз. Уымæй стырдæр хæрзиуæг ницыуал домы 
Хуыцауæй. 
О, фæлæ уæддæр йæ мады фæлгонц куы нæуал хицæн кæны йæ 
цæсты разæй. Ау, цæмæн бафтыд йæ фæдыл? 
— Дæ бон хорз æмæ дæ фос бирæ уой, фыййау, — æнæнхъæлæ- 
джы йæ хъустыл ауад. 
Агуындæ фестъæлфыд. Йæ хъуыдытæй фæиртæст, цæхгæр фæ- 
зылд фæстæмæ. Чысыл дæлдæр — цавæрдæр æнахуыр лæг. Æдзы- 
нæгæй ныккаст Агуындæмæ. 
— Хуыцау дын баххуыс кæнæд æмæ йæ хæрзтæй хайджын у, — 
раарфæ йын кодта Агуындæ дæр. — Исты агурыс, æви? 
— О, кусæрттаг мæ хъæуы æмæ, зæгъын, чизоны, ам разына 
сымахмæ, — бамбарын кодта лæг. 
— Цы дын зæгъон, фос хъæубæсты сты. Æнæ изæр, æвæццæ- 
гæн, ницы бафтдзæн дæ къухы. Адæмæн сæхи афæрсын хъæудзæ- 
ни. Æз фыййау дæн, ницы зонын, — бамбарын кодта ус. 
— Аипп ма уæд бафæрсын... Ды, æвæццæгæн, Дзанджы ус Агуын- 
дæ дæ? 
— О, — йæ ном фехъусгæйæ, фæкъæрцхъуси ус. 
— Дзанг мæ хæлар у. Кæм ис йæхæдæг? Дæу иунæгæй куыд 
рарвыста фосы фæдыл? 
185 

Цыдæр зонгæ йæм фæкаст лæджы хъæлæс, ноджы Дзанг мæ 
хæлар у, зæгъгæ, куы фехъуыста, уæд гуырысхо нал кодта Агуын- 
дæ, лæджы ма кæмдæр кæй федта, ууыл. 
— Цæгаты ис... Хорхæссынмæ. Йæ бæсты дæн мæхæдæг... Фæлæ 
ды чи дæ? Дæ хъæлæс дын цыма кæмдæр фехъуыстон, фæлæ йæ 
рæстмæ нал хъуыды кæнын, — бацымыдис ус. 
— Уыйхыгъд нæ ферох дæ мæнæй, æхсин, кæд дæ сæрыхъуын- 
тыл æрбадти чырс, дæ кæддæры æрдхæрæйнаджы рæсугъддзинад 
сæрдыгон дзæгæрæг хур æмæ хæххон ирдгæтæ цæсгомæй ссæрф- 
той, уæддæр дæ кæлæнгæнæг цæстытæн раздæрау нæ ахуыссыд сæ 
цæхæр... Уадидæгæн дæ базыдтон, æхсин... Нæ мæ ферох дæ. Ныр 
фынддæс азы дæ, какон сындзы бырынкъау, мæ зæрдæйы сагъдæй 
рахæсс-бахæсс кæнын... уыныс, алвыдтон мæ рихи — ард бахорд- 
тон — цалынмæ дæ ссарон, — рихиты аккаг нал дæн. Лæг та æнæ- 
рихи æгад у... Æмæ йæ уал азы фæбыхстон, ныр кæд зæрдæйы 
сæрæй какон сындз сласин, разаид мæ рихи æмæ мæ кад, мæ ном 
фæстæмæ ссарин, — æнæзонгæйы дæлгоммæ ныхас, зымæгон уазал 
тымыгъау, фæрæхуыста усы зæрдæ. 
— Чи дæ? Куы нæ дæ зонын... Цы мæм нымдзаст дæ афтæ? Цы 
нысан кæнынц дæ ныхæстæ? — æнæзонгæйы æлгъаг цæстæнгас нæ 
баурæдта Агуындæ. 
— Зоныс, æхсин, зоныс... Дæ удхæссæг кæмæй уыдтай чысылæй, 
æдзух кæй ардыдтай дæ фыдыл, уыцы Сæрмæт — ’рбакæс... рихи 
нал и, иннахæм — зачъе... коса лæг мæ скодтай æмæ мæ нал базыд- 
тай, æхсин... Æрбакæс! 
Сæрмæты коймæ ныссæххæтт ласта Агуындæйы зæрдæ, буар 
ихы къæртт фестад, æмæ ма йæ цæстытæ здухæгау ныккодта лæ- 
гыл. Зонгæ тымбыл насы хуызæн сæр, фындзыл æнгуылдзысæ- 
рыйас бызычъи. Картофы хуызæн тъæпæн фындз, бæзджын хом 
былтæ æмæ æлгъаг хин цæстытæ. Уыцы сырх-сырхид тымбылæ- 
гыл ма картоф фындзы бынмæ рихитæ асагъта, йæ мукъутыл та — 
зачъе æмæ уадид йæ цæсты раз сыстад йе ’взонджы бонты æнæуы- 
нон Сæрмæт, йæ фыд Дзанхотыл иузæрдион æрмахуыр куыдз. 
Уадид усы сæры кæрæдзийы фæдыл схæлбурцъ кодтой сæ иуæй се 
’ннæ тæссагдæр æмæ риссагдæр хъуыдытæ. 
— Цы дæ хъæуы? Цæмæ схылдтæ маргджын калмау ардæм?! — 
ныккомкоммæ йæм ус. — Дæу куы фæрсын, цы мæрддагæн дæ ам?! 
— Дæ удмæ дын ссыдтæн, æхсин, куы дын загътон, фынддæс азы 
размæ дæ уд ингæнмæ нæ ныххызт, æмæ кæмæндæр йæ цард зындон 
фестади уæлæуыл. Уæдæй нырмæ, иблисау, зылдтæн дæ фæдыл, æмæ 
дæ кæм нæ агуырдтон, дæлдзæхæй, гъе уæлдзæхæй. Æмæ, о, табу 
дæхицæн, ме скæнæг Хуыцау! Мæнæ дыл æрæджиау фæхæст дæн, — 
лæгæн йæ комы фынк акалд æмæ дзуæрттæ афтыдта йæхиуыл. 
— Æмæ ды, лыскъзæрдæ, ницæйаг хайуан, къæвдабоны уаллон, 
цы бар дарыс мæ удмæ? — æнæнхъæлæджы хабарæй йе ’муд нæма 
æрцыди Агуындæ. 
— О, ма зæгъ, æхсин, дæ уд мын фесæфта уал азы мæ хуыссæг, 
186 

æрбакæс-ма, лæджы хуызæн нал дæн. Æмæ куы зоныс, куыд тæс- 
саг æмæ æвирхъау у, мардæн йæ уд куы баззайы уæлæуыл æмæ 
кæйдæр афтид ингæнæй удхæссæджы къух æдзухæйдæр дæ фæд- 
джитыл куы хæца, йæ фæдыл дæ афтид ингæнмæ куы ласа. О, 
цытæ бавзæрстон, уый ма бавзарæд де знаг. 
— Цæмæ смæрддаг дæ?! Фæцыбыр кæн дæ ныхас! Фос нып- 
пырх сты æмæ мæ дæумæ не ’вдæлы ныртæккæ! — фæкарздæри 
Агуындæйæн йæ хъæлæс. 
— Ды хъуамæ мемæ рацæуай, æхсин... фосы та сæ хицæуттæм 
аздах... 
— Кæдæм демæ? — ныррызти ус. 
— Уырдæм! 
— Кæдæм? 
— Кæм хъуамæ уай, уырдæм... 
— Мæ фыдæн амарди йæ чызг æмæ йæм мæрдтæй нал кæсы 
æнхъæлмæ... 
— О, нæ. Дæ фыды нал хъæуыс, раст у. Фæлæ мæн æхсызгон 
хъæуыс... æмæ барæвдз кæн дæхи. 
— Цæугæ фæстæмæ, кæцæй рахылдтæ, уырдæм. Æндæра ныр- 
тæккæ фæдис ныхъхъæр кæндзынæн хъæумæ æмæ дын дæ куыдзы 
сæр ныцъцъæл кæндзысты. 
— О, нæ! Нæма схæлиу уыдзæн дæ дзых, афтæмæй ныммыр 
уыдзæн æнусмæ. Уыныс? — лæг йæ дамбаца сласта. — Цæугæ! 
Ныррызти ус. Фыртæсæй сæрыхил сыстад. Бамбæрста, хъазгæ 
кæй нæ кæны лæг, æвирхъау ми кæй ныффæнд кодта, уый. Æххуыс- 
мæ сида, æмæ цалынмæ хъæуæй хæццæ кæна исчи — сырд бакæн- 
дзæн йæ сау фæнд. Йæ цæстытыл ауадысты йæ чызг Зæринæ, йæ 
уды хай Дзанг. Хорз уыд æмæ йæ чызджы арвыста сæхимæ, æндæ- 
ра æдас нæ уыди уый дæр... 
— Сæрмæт, дæ мад, дæ фыды хатыр бакæн, аххосджын ницы 
дæн дæ разы, цы ныффæнд кодтай — аппар æй дæ сæрæй, æмæ 
тæригъæдджынæй ма бацу мæрдтæм, — йе ’вæрæз уавæр бамбæр- 
ста ус æмæ ныллæгъстæ кодта лæгæн. — Курын дæ... 
— Ма дом, æхсин. Хатыр нæ уыдзæн, — ныццæхгæр лæг. 
— Мæ фыды хъыджы бацыдтæн, чизоны, уый раст у, фæлæ 
дæуæн та цы ракодтон, цæмæн ныддымст дæ игæр? 
— Дæ фыдæн амардтæ, ферох дæ раджы... мæн йеддæмæ никæй- 
уал æндавыс, ды дæр æмæ дæ лæг дæр. Уымæн æмæ Дзанг алыгъ- 
дис мæ къухæй. Чидæр мын систа дæгъæлтæ мæ дзыппæй... куы 
базона дæ фыд — дæ лæджы афтид ингæны мæ баныгæндзæн. Æмæ 
иугæр мард райгас, алыгъди йæ ингæнæй, уæд æй фæстæмæ нывæ- 
рын хъæуы уым. Кæннод удæгæстæн сæ тæсæй се уонджы мигъ 
бады... Гъе, афтæ ды дæр, — йæ къухтæ фæйнæрдæм акодта Сæр- 
мæт, ома мæ аххос нæу, бамбар мæ, зæгъгæ. 
Æмæ йæ бамбæрста Агуындæ, йе знаг хъазгæ кæй нæ кæны, уый 
дæр æмæ Дзанджы дæр марынвæнд кæй скодта. Сырдæй фыддæр 
кæй фæци. Йæ фæнд лыг кæй у... Бамбæрста уый дæр, æмæ йæм 
187 

фынддæс азы цы афтид ингæн æнхъæлмæ кæсы, уый былыл кæй 
æрлæууыд — иунæг къахдзæф æмæ йыл дуне кæй батар. Алцы дæр 
æй уырныдта, фæлæ йæ мæлæт афтæ æнæхицауæй ахæм уавæрты 
æрцæудзæн, уый æнхъæл никуы уыд. 
— Зæгъ мын, чи уыди нымудзæг? 
— Цы хъауджыдæр у уый. 
— У. Мæрдты бæсты йыл куы фембæлон, — йæ цæсгомыл-иу ын 
бату кæнон... 
— Дæ фыды хъалонисæг Тома. Йæ куыдзы кæмæн ныммардтат, 
уый. Ныццыди мæм хъæстмæ... Уый руаджы фæхæст дæн дæ фæдыл. 
— Æмæ цæмæ цыди дæумæ? 
— Цæугæ дæ фыдмæ кодта. Фæлæ мæнæн куы радзырдта йæ 
хабар — нал æй бауагътон Дзанхотмæ. 
— Æндæр ма чи зоны хабар? 
— Мæ уд йеддæмæ ничи... 
Агуындæйæн æнæнхъæлæджы йæ сæры ферттывта хин фæнд. 
Фæстаг тохы бацыд... 
— Ничи, зæгъыс? О, рæдийыс! Зонынц... 
— Чи! — цæф арсау ныррыхыди лæг. 
— Дæ мæлæтмæ дын дæ фæсчъылдым чи бæллы, уыдон! — ных- 
хуырста йыл ус. 
— Чи сты? 
— Хе-хе, куыд зондджын дæ! Мæнæй фервæздзынæ ам, стæй та 
уыдон? Æнхъæлмæ кæс! 
— Сайыс! — феррайау лæг. 
— Дæ сау фæнд бакæн æмæ мауал удхарæй мар мæн дæр æмæ 
дæхи дæр. Цæй! Æрмæст æй рагацау зон, Дзанджы афтид ингæны 
мæн нæ — мæ фыд дæу удæгасæй кæй баныгæндзæн, уый. 
— Куы дæ ныммарон, — чи дын ис æвдисæн? 
— Ис. Иу хабар дæ ферох. Мæ фондз æфсымæры иууыл мæ 
фыдау налат кæй не сты. Мæ фарс дæр дзы кæй ис... Æмæ мын 
абон дæр кæй æххуыс кæны, уый руаджы кæй балхæдтон хæдзар 
æмæ ацы хъæуы зæхх, — æнæнхъæлæджы æрбаймысыди Агуындæ. 
— Æрвылаз дæр мæ абæрæг кæны. Рæхджы та йæ ардæм хъæуы. 
Æмæ куынæ ’рбаййафа йæ хойы — мæ цæстытыл уайы, куыд сыз- 
мæлдзæни бæстæ, хабар фехъуысдзæн мæ фыдмæ, æмæ йæ хорз 
куы зоныс, Елойты æлдар алцы кæй скъахдзæни булкъау, æмæ 
дзы фыццаджы-фыццаг кæй басудздзæн дæ сæр. 
Усы ныхæстæм цыма æфсæйнаг дзæккорæй лæджы тыл æркъуыр- 
дæуыд, уыйау цыдæргъуызон нытътъæпæн æмæ ныууазал сæры 
магъз. Уысммæ фæкуыддæр, цы загътаид, уый нал зыдта. Æцæг, 
кæд ус куыд зæгъы, хъуыддаг афтæ у, уæд тас Агуындæйæ нæ, 
фæлæ, хабар чи зоны, уыцы æфсымæрæй у. 
— Чи зоны де ’фсымæртæй хабар? 
— Цæй, бакæн дæ чъизи фæнд. Зонын, ницы дæм бахъардзæн æмæ 
ма дæм цы дзурон. Фехс, æмæ адде у, дæ уынд дæр мын тых кæны. 
— Цæугæ мæ фæдыл! 
188 

— Никуыдæм цæуын! Ам бакæн дæ сау ми. 
— Цæугæ, де ’фсымæрмæ, хабар чи зоны, уымæ. 
Агуындæ бафигатайдта, Сæрмæты хъæлæс æнахуыр рызт кæй кæны. 
Бамбæрста, йе ’фсымæрæй йын кæй фæтарст. Ахæм ницæйагæн та 
йæ тас æвирхъау фыдбылызтæ расайы. Æфсымæрæй куы базона йæ 
бæрæг, уæд та Агуындæ æмæ Дзанджы рад кæй уыдзæн. Ноджы куы 
рабæрæг уа, æфсымæрæй йæ сайгæ кæны, уый, уæд ноджы æвир- 
хъаудæр уыдзæн йæ фыдракæнд. Æнæнхъæлæджы йæ цæст схæцы- 
ди цьитийы фæзгъæрыл. Æмæ йæ сæры æвирхъау фæнд февзæрд. 
— Хорз, разы дæн. Фæлæ ахæм хуызы ме ’фсымæры раз нæ 
балæудзынæн. Уæртæ цъитийы фале, лæнчы мæ хызын, абон рай- 
сомæй ныххуылыдз ис мæ къаба, раластон æй... Афонмæ схус... Мæ 
хызын дæр уым ис. Фæлæуу мæм ам, æз æй акæнон мæ уæлæ... 
— Нæ дыл æууæндын... 
— Уæд та йæ дæхæдг æрбадав. 
-Нæ! 
— Уæд та цом мемæ... 
Лæг гуызавæ райдыдта. 
— Лæг куы дæ, гормон, æнæхæцæнгарз сылгоймагæй куы тæрсыс... 
Лæг басаст... 
Йæ фæстаг къахдзæфтæ акодта Агуындæ... 
3 
Хур арвы астæуæй фæкъул, афтæ хорхæсджытæ уæззау уæргътимæ 
схæццæ сты æфцæджы рагъмæ, Уастырджийы кувæндоны къуыл- 
дыммæ. Бæлццæттæ сæ худтæ систой, скуывтой Уастырджимæ, стæй 
се ’ххормаг фæллад бæхтæ æмæ хæрджыты цьæх кæрдæгыл суагътой. 
Сæхæдæг дæр фæлмæцыдæй уæлгоммæ атылдысты нæууыл. 
Ныр нал тагъд кодтой. Мæнæ æфцæгæй фæуырдыг уыдзысты 
æмæ ма хур бæрзонд уыдзæн арвыл, афтæ ныххæццæ уыдзысты 
Цæргæсбадæнмæ. 
Æниу тагъд та куыннæ кæнынц, фæндаг хæдзармæ куыд цы- 
бырдæр кæны, афтæ фæкадавардæр сæ ныхас, сæ зæрдæтæ тынг- 
дæр ахсайдтой сæ бинонтæм. Табу Хуыцауæн, кæд сæхицæй куы 
рацыдысты, уæдæй фæстæмæ уæззау куыстæй се рагъы цæрмттæ 
растыгъстысты, сæ армытъæпæнтæ къæпи, цæвæг æмæ фæрæты 
хъæдтыл хæцгæйæ сывæрдтой уæзæг, уæддæр сæ куысты мыздæй 
сæ зæрдæ райы æмæ хъæцынц се ’ртæ мæйы зындоны фыдæбæт- 
тыл. Ныр та фидæн уалдзæджы фæудмæ уыдзысты сæ бинонтимæ. 
Райгонд сты сæ балцæй Дзанг æмæ Габо дæр. Сæ фысым, алаги- 
раг æнæзонгæ лæг Мадзаты Бибо, тынг зæрдæхæлар æмæ уазæг- 
уарзон разынд. Æцæг, Дзанг дæр æмæ Габо дæр сæхиуыл нæ баца- 
уæрстой, уыйхыгъд фысым дæр сæ хъыджы нæ бацыд. Уый нæ, 
фæлæ ма Бибойы фæрцы Дзанг зæрдæзæгъгæ аргъмæ ауæй кодта, 
азымæджы Агуындæ цухъхъайæгтæн цы цъæх тын баууæрста æмæ 
цы тинтычъи басылыхъхъытæ скодта, уыдон. Бафтыдта ма сæм, 
189 

йæ фысымæй хойраджы уæлдай цы æхцайы капеччытæ райста, 
уыдон. Сæхимæ цæуынмæ куы хъавыдысты, уый хæдразмæ Габо- 
имæ Дзæуджыхъæумæ ныууадысты, йæ чызгæн балхæдта урс дари 
къаба, дзабыртæ, цыллæ кæлмæрзæн. Развæлгъау йæ цæстытыл 
уайы, куыд аив æмæ рæсугъд сфидаудзысты уыцы дарæс йæ чыз- 
джы æлвæст уæнгтыл. Нæ фæхъыг кодта Агуындæйы дæр, мæгуы- 
рæг, йæ фыдæй куы ралыгъд, уæдæй нырмæ йæ уæлæ иу рæстмæ 
дарæс нал скодта. Йæхи хъуаг ныууагъта Дзанг, фæлæ Агуындæ 
æмæ Зæринæйы хъыджы нæ бацыди. Ныр кæд йæ хæстæ дæр ахи- 
цæн кæнид, Берды хæрнæджытыл кæй схæс кодта, уыдон. 
О, фæлæ диссаг, йæ зæрдæ цæмæн афтæ тынг æхсайы йæ би- 
нонтæм? Хъæубæсты фосæй лæгъз цъитимæ мачи баирвæзæд, гъе 
та фосæй дур макæуыл ратулæд... Ацы хатт дæр ма афтæ фæуæд, 
æдых, æнæбон сылгоймæгты бæрны хъæубæсты фос никуыуал 
ныууадздзынæн. Ацы хатт дæр бæргæ нал цыди, фæлæ йæ Агуын- 
дæ йæхæдæг сразы кодта. Дзангæн та Агуындæйы фæндон æнæ- 
сæххæст йæ бон никуы баци. 
Хур акъул, афтæ сыстадысты æмæ кæрæдзийы фæдыл арæхыс 
сты уырдыджы. Хæдзæрттæм куыд хæстæгдæр кодтой, афтæ цæугæ 
нæ, фæлæ сыл цыма базыртæ разад. Мæнæ ракæсæны къуылды- 
мæй фæуырдыг сты, армытъæпæнау сæм разынди Цæргæсбадæн. 
Ардæм сæм феихъæлмæ кæсынц хъæуæй сæ чысыл сабитæ. Æмæ 
дæлæ лæнкмæ сæ размæ схæццæ вæййынц сывæллæттæ. 
О, фæлæ сыл ацы хатт цы ’рцыди! Лæнкмæ дзæвгар æрхæццæ 
сты уырдыджы, фæлæ сæ размæ куы ничи зыны, кæд сæ нæ базыд- 
той — æмæ нæй уый гæнæн, нырма никуы уыди ахæм хабар æмæ 
хъæубæсты чысыл сабиты дардмæ уынаг цæстытæй хорхæсджытæ 
аирвæзтысты. Уымæй дæр абон ахæм ирд хур боны. 
Сæ размæ кæй ничи рацыд, уый сæ зæрдæдзурынты фæкодта, 
сыбыртт сæ никæй дзыхæй схауд, афтæмæй æрзындысты хъæуы 
сæрæй. Æцæг, чысыл сабитæ ныр сæхи нал баурæдтой, чи йæ фыд, 
чи йе ’фсымæры, гъе та йæ фыды æфсымæры размæ ныййарц. 
Нæдæр Дзанджы æмæ нæдæр Габойы размæ исчи рацыд. Дзанг 
зыдта, Агуындæ æмæ Зæринæ фыййау кæй сты, уый æмæ, мæнæ 
йæ уæргътæ æрисдзæн, йæ хæрæджы хизынмæ ауадздзæн æмæ 
уадид балæудзæн сæрвæты, Агуындæ æмæ Зæринæмæ. Æнæнхъæ- 
лæджы йæ цæстытыл ауад: йæ хъæбысы сæ куыд ныккæндзæн æмæ 
цалдæр боны размæ Дзæуджыхъæуы цы адджинæгты къопп бал- 
хæдта, уый сын сæ къухты куыд фæсадздзæн. Стæй æхсæв йæ 
уæрыччытæй иу æрбаргæвддзæн æмæ йæ бинонтæн суангдæр рай- 
соммæ йæ хабæрттæ фæкæндзæн. Æмæ йæм хабæрттæ та куыд бирæ 
ис дзуринаг, куыд бирæ, къуыри дæр конд нæ фæуыдзысты. 
Сæхимæ куыд хæстæгдæр кæны, афтæ зæрдæ йæхи къултыл 
хойын райдыдта. Уæртæ йæ хæдзар, мæнæ хæдзармæ фæзилæны 
иу къахвæндаг, йæ дыууæ фарсырдыгæй дæр дзæнхъа дурæй амад 
ныллæг æмбонд, уый та кæрты дуар... 
О, фæлæ цы хабар у, цыма мидæгæй кæрты чидæртæ ис. Ау, чи 
190 

сты? Кæд Агз^ындæ кæнæ Зæринæ сты, уæд æдцæмæ цæмæннæ раз- 
гъорынц? Кæд æндæр исчитæ, уæд уыдон та цы аразынц мæ кæрты? 
Æмæ уæд та?.. 
Фæлæ цы уæд та? Ууыл ахъуыды кæныны бон æй нал фæци, 
афтæ хæрæджы уынгæй хæдзары æхсæн фæуагъта, къæхтæ сæхæ- 
дæг атындзыдтой æмæ иу тъæпп нылласта кæрты дуар. Дуар фе- 
гом, æмæ, мидæмæ куыд æрбахауд, афтæ йæ мидбынаты дур фес- 
тад. Кæрты æмбырдæй йæ хъæубæстæ, зæронд лæгтæ, устытæ, сæ 
сæртæ æруагътой æмæ фыдохы лæуд кæнынц се ’ппæт дæр. 
— Хорз адæм, цы фыд мыл æрцыд?! — кæрты дуары цурæй 
ныззыр-зыр кодта Дзанджы хъæлæс. 
Мæгуыр Дзангыл цы фыдбылыз æрцыд, уый зæгъын ничима 
сфæрæзта, афтæ кæрты дуарыл сæнт гæпп æрбакодта Зæринæ. 
— Баба, мæхи баба, гыцци нын фесæфт! — йæ хъæлæсыдзаг 
нырдиаг ласта чызг, æмæ йæхи баппæрста йæ фыдмæ. 
— Фесæфт? Чи фесæфт? Куыд фесæфт? Кæм фесæфт? — чыз- 
джы ныхæстæ, æфсæйнаг мæцъисæй цæвæгау, сæмбæлдысты Дзан- 
джы зæрдæйыл æмæ, мыдадзын цырæгътау, зæнгтæ фæкъæдзтæ 
сты йæ быны. 
— Фыййау уыди... фесæфт! — йæ ныхæстæ йæ мастæвдылд хæ- 
къуырццы бын фесты чызгæн. 
Дзанг уысммæ йæ цæстытæ кæрты уæвджытыл иуæй иннæмæ 
фехста, мисхалы ныфсы таг сын ацагуырдта сæ цæстытыл, фæлæ 
йын афтæ уарзон, афтæ адджын цы хъæубæстæ уыдысты, æдзух 
йæ фарсмæ чи ис, йæ тыхсты дæр, йæ зыны дæр, уыцы цæстытæ 
йыл ацы хатт акъуырдтой сæхи æмæ зæххы баззадысты сагъдæй. 
— Сымах куы фæрсын, мæнæ хорз адæм, цы кодтон? — галы 
хурхы хъама куыд атъыссай, уыйау ныббогъ кодта лæг. 
— Цы дын радзурæм, мæ хур, — æрæджиау зæронд Сосе баз- 
дæхт Дзангмæ. — Мæйы размæ уыдаид, де ’фсин фос аскъæрдта 
мæнæ йæ чызгимæ. Сихорыл чызг фæрынчын, мад æй хæдзармæ 
рарвыста, фæлæ уыцы бон нал фæзынд йæхæдæг. Уæдæй нырмæ 
йæ агурæм... никуы æмæ ницы... 
Фыццаг æм нæ бахъардта йæ фыдбылыз Дзангмæ. Ау, кæд мард 
нæу, уæд искуы уыдзæни. Æнæнхъæлæджы, дойнаг дурау, ауазал 
и зæрдæ. «Уæдæ, кæд мард нæу — кæм и?» Æвирхъау хъуыды 
фаты бырынкъæй, цыма, азмæста сæры магъзы æмæ астæуыстæг 
сдудыдта, скъæдзтæ. 
— Санет, дæуæн сæ куы фæдзæхстон, гормон, — йæ бон ма сдзу- 
рын баци, стæй фæцудыдтой уæрджытæ йæ быны æмæ кæрты си- 
сыл хъил дзоныгъы хъусыл дыууæ къухæй фæхæст и. Бæстæ йыл 
цыма разылд æмæ ницыуал хъуыста, ницыуал æмбæрста. Æрмæст 
ма иу хатт дард кæмдæр, уæрмæй дзурæгау, йæ хъустыл ауадысты 
хъарæджы хуызæн кæйдæр ныхæсты скъуыддзæгтæ. 
...Фыййау уыд... нал æрбаздæхт... нæ чындз дæр йæхи бар нæу... 
нал ыл æууæндыдтæн... мæхицæн та сыджыт бахордта мæ уыр- 
джытæ... нал сæ фæразын... кæм нæ агурæм... кæм нæ агурæм... 
191 

* * * 
Ныр къуырийы бæрц Цæргæсбадæны равзаргæдæр фæсивæд, 
Дзанджы æрдхорд æмбæлттæ, агурынц, æнæнхъæлæджы æрбата- 
рыуæвæг, Агуындæйы. Агурынц адгуыты, кæмтты дыдæгъты, лæн- 
чыты, хъæдты, кæм нæ басгæрстой, гъе стæй æввахсдæр хъæуты 
кæй нæ уал бафарстой, ахæм нал баззад. Фæлæ, марадз зæгъ, ничи 
ницы федта, ничи ницы фехъуыста. Раст цыма зæххы скъуыды 
аирвæзт, — йæ кой, йæ хъæр никуыцæй разынд. Æвдæм бон Дзанг 
хъæубæсты фæсивæды йемæ нал рауагъта, тæккæ хосгæрдæнтæ æмæ 
уæ куыст кæнут, зæгъгæ. Габо ма ацархайдта, дыууæйæ иумæ агу- 
рæм, зæгъгæ, фæлæ уымæн дæр не сразы. Нырма мæхæдæг, стæй 
кæд асæтта мæ ныфс — нал мæ хæссой зæнгтæ, уæд та агурын дæ 
рад уыдзæн, — загъта. 
Æмæ зилы иунæгæй къæмбыртыл, кæмтты саджилтыл, æфцджы- 
ты дыдæгътыл. Зилы боны ’рбацъæхæй æхсæвы талынгтæм, къæв- 
да уа, æви хур, æхсæв нал иртасы бонæй. Ныффæллайы, æрулæ- 
фы, сысты, агуры... фылдæр хатт баззайы æддæ, хæдзармæ æрбаз- 
дæхынæн ын нал фæвæййы фадат. Бынтон смæллæг и, сфыдхуыз. 
Царм баныхæст стджытыл. Ферох дзы ис хæрд, æмæ бирæ бонты 
баззайы æххормаг. Нал дзуры дзыхæй дæр, налдæр æй фæнды 
искæуыл сæмбæла, цæмæй йæ мачи фена — райсом раджы фесты 
æмæ фæсахсæвæрты, хуыснæгау, æрбахъуызы сæхимæ. Йæ чызг 
Зæринæ иунæгæй хæдзары тæрсы æмæ уый дæр æхсæв Габотæм 
вæййы. Æмæ цас фылдæр агуры, рахау-бахау кæны, уыйас тынг- 
дæр сæтты ныфс, лæмæгъдæр кæны йæ хъару. 
Никуы æмæ ницы... Куы базыдта йæ бон, уæд иубон Фугæджы- 
ны æфцæгыл сбадт æмæ ма фæстаг хатт уæлейæ уырдыгмæ æфцæ- 
джы фарсыл йæ цæст ахаста. Нæ уырны Дзанджы, удæгас адæймаг 
æппын мацы фæд ныууадза, афтæмæй фæтары уа æнæнхъæлæ- 
джы. Ау, карчы цъиу куы нæ уыд, фелвæста йæ цæргæс æмæ йæ 
йæ ныхты дард кæмдæр фæсхохы сæрмæ схаста. Æниу цынæ вæййы, 
кæд æй исчи аскъæфта, æмæ йæ уæддæр куыд ничи федтаид, стæй 
искæй ус, уый дæр чындздзон чызг кæмæн ис, ахæм кар сылгой- 
маджы чи хъуамæ аскъæфа, дунейыл сылгоймаджы аса куы нæ 
бацыд. Гъе та йын, чизоны, бачынди тыхми, худинаг не схаста йæ 
сæрмæ æмæ дæлæ комы цæугæдоны баппæрста йæхи. Фæлæ уыцы 
дон дæр ранæй-рæтты афтæ тæнæг у, æмæ нæ аласдзæн марды. 
Стæй цалдæр хатты æрзылди доны былтыл дæр. Уæд та кæд æры- 
мысыд йæ мад æмæ йæ фыды, цы нæ вæййы, уæддæр адджын у туг 
æмæ стæг. Рæстæг ын йæ мæстытæ ферох кæнын кодта æмæ йæ 
фыды уæзæгмæ ныффардæг. Фæлæ та уыцы хъуыды дæр ахауд, 
уымæн æмæ сæрыстыр Агуындæ, фыййауы лæдзæг æмæ æмпъыз- 
тытæ уæлæдарæсы йæ фыды раз не ’рлæудзæн, ауындзæнмæ йæ 
куы бакæнай, уæд дæр. О, фæлæ хæйрæг йæ зонæг, цы хъуыды 
йæм æрцыд... Чизоны... Хъуамæ йын йæ фыдмæ дæр фæцæуа... Нæ 
йæ уырны — мард у, уыцы хъуыды йæхимæ ’ввахс нæ уадзы. Æвæц- 
192 

цæгæн та цыдæр æрымысыд йæхицæн... фæлæ цы... О, стыр Хуы- 
цау, куы ницыуал зонын мæ сæрæн! 
Æрæджиау дæлийæ комæй фæиппæрд сты йæ цæстытæ æмæ 
æфцæджы тымбылæг гуыбыныл иннæ фарсы ’рдæм, уæрдоны цæл- 
хытау, æрбатылдысты. Уым урс цьититыл сæхи бакъуырдтой, æмæ, 
цыма, ихыл фæбырыдысты, уыйау цъитийыл фæхæбæц сты. Сыс- 
тадысты æмæ, чизоны, ихы сæрты иннæрдæм атылдаиккой, фæлæ 
цъитийы сæрмæ бæрзонд сæхи куы систой, уæд æнæнхъæлæджы 
арвыл зилахаргæнæг сау сынтытыл сæхи скъуырдтой, расхъиудтой 
бынмæ æмæ цъититы ихы фæзгъæрыл æрхаудтой. Цъити августы 
тæккæ тæвды хуры дзæгæрæг тынтæм стæнæг и, схырыз æмæ ра- 
нæй-рæтты, бынæй цы мæнг бынæттæ ис, уыдон сæрмæ фегæмттæ. 
Уыцы гом бынæттæ зынынц, уый дæр хæрз гæзæмæ, уæлейæ сæм 
æфцæджы сæрæй куы ’ркæсай, уæд. 
Цыдæр фæкъæпп ласта Дзанджы зæрдæ. Кæд, мыййаг, цъити- 
йыл баирвæзтысты фос, бацыди сæ фæдыл æмæ ихы скъуыды аир- 
вæзт йæхæдæг? Фæлæ уадид йæ гуырысхо атад. Уæд ихы скъуы- 
ды фыццаг фосæй аирвæзтаид исчи, æмæ, куыд дзурынц, афтæ- 
мæй фос æнæхъæн сты. Стæй Агуындæ хорз зыдта, уыцы цъити 
тæссаг кæй у æмæ йыл ницы хуызы бацыдаид. Ноджы, Зæринæ 
куыд зæгъы, афтæмæй фос уæртæ фалдæр хызтысты. 
О, фæлæ дæлæ уыцы æлгъыстаджы сынтытæ! Дзанг хорз зоны, 
холы цы бынаты вæййы, уыцы бынатмæ æмхиц кæй сты. Æвæццæ- 
гæн, цавæрдæр сырд барæдыди цъитийыл æхсæвыгон æмæ аирвæз- 
ти мæнджы... Æмæ уæд та?.. Нæ, басгарон æххæст æмæ мæ зæрдæ 
мауал æхсайа... — уыцы хъуыдыимæ рацыди сæхимæ. 
Уал боны фæллад, фæлмæцыды фæстæ тарф фынæй баци. Райсом 
куы райхъал, уæд хъæуы ничиуал уыд, адæм уыгæрдæнтæм аивыл- 
дысты. Куыд ацыдысты æнæсыпп, æнæуынæрæй, Дзанджы хæдзары 
рæзты сæ фæндаг куы у, — куыд нæ сæ базыдта. Ныр æй фæхатыд, 
аннæ иннæ азтау ныр хъæубæстæ цыдæр æнкъард кæй сты, нал сæ 
зарын хъуысы, нал худын, нал фæндыры цагъд. Æгæрыстæмæй сæ 
хъæрæй дæр ничиуал ныхас кæны. Æмбары йæ, хъæубæстæ Дзан- 
джы мастыл кæй риссынц, æрхæндæг, æнкъард уымæн кæй сты. 
Дысон йæ фæнд никæмæн загъта, æгæрыстæмæй Габойæн дæр. 
Тыхст, æвæрæз лæг — йæ куыстæй йæ цæмæн фæстиат кæнон, æнæуи 
дæр цалдæр боны мæн тыххæй фесæфта, зæгъгæ. Райсом йæхæдæг 
хæдзари-хæдзар азылд, кæмæдæриддæр бæндæны лыггаг ссардта, 
иууылдæр сæ рахаста. Кæрæдзийыл сæ фæбаста, стæй йæ зæрдæ 
куы фæдардта, фаг сты, зæгъгæ, уæд сæ къуыбылойау стыхта æмæ 
сæ фæтæнхъуыр къæссайы нывæрдта. Райста фæрæт, сæхъис 
æрмкъухтæ æмæ къæсса йе ’ккоймæ систа. 
Аходæнафон сси. Дзанг цъититы сæрмæ æрбахæццæ. Уæлейæ 
слæууыд æмæ бæрджытæ кæны, цъити кæм фегæмттæ, уырдæм 
æдасдæр рæтты куыд баирвæза, ууыл. Цъитийы тæссаг ингæнтæ 
афтæ æмбæхст рæтты сты æмæ цъити бæзджындæр куы вæййы, 
уæд сын ницы хуызы вæййы рахатæн. Ныр дæлæ гæзæмæ сзынды- 
13 Гаглойты Владпмир 
193 

сты. Бынæй, ингæнты хъуыртæ арфдæр æмæ фæтæндæр кæм сты, 
уым сæ сæрмæ мит схырыз æмæ ныххауди. Нарæгдæр хъуыртæ 
кæмæн ис, уыдон сæрмæ та — мит гæзæмæ саудалынгдæр. Дзанг 
фæхатыд, цъити кæмыты фегæмттæ, уыдон куыд дæлæмæ кæрæ- 
дзийы фæдыл рæхысы цæгау кæй сты. Уый та нысан кодта, бынæй 
арф адгуытæ кæй ис, мæнг кæй сты. 
Дзанг бæндæны кæрон иу ставд дурыл бабаста, стæй уыцы дурмæ 
ноджы дыууæ ахæм дуры дæлæрдыгæй сбыцæу кодта, цæмæй уæл- 
лаг дур ма фезмæла, йæхæдæг бæндæны къуыбылой уæлейæ дæ- 
лæмæ ратылдта. Бæндæн хæлгæ рацыд, аххæсдзæн, — йæ зæрдæ 
куы фæдардта, уæд йæ фæрæт йæ синты æрсагъта, сæхъис 
æрмкъухтæ бакодта, æмæ хъавгæ, ихыл куыд нæ фæбыра æмæ 
æнæнхъæлæджы цъитийы скъуыды куыд нæ аирвæза, афтæ, бæр- 
джытæгæнгæ, бæндæныл хæцгæ, хылд цъитийыл дæлæмæ. 
Цъитийы фыццаг скъуыдмæ куы ’рхæццæ, уæд æрзоньпуыл кодта 
æмæ арæхстгай ныккасти. Æцæгæйдæр, куыд хъуыды кодта, цъи- 
ти афтæ разынд. Бынæй — æнæхъæн байбын, иу аст-дæс метры 
æрфæн. Ницы уадиссаг дзы уыд зæрдæхсаинаг, æмæ дарддæр бæн- 
дæны фæдыл алæст. 
Дыккаг ихын уæрмы дæр ницы разынд ахæмæй, нæдæр æртык- 
каджы. Куыд дæлæмæ уыцы ихын ингæнтæ кодтой арфæй-арф- 
дæр. Иуæн дзы йæ бын афтæ талынг уыд, æмæ зын базонæн уыд, 
цал метры у йæ æрфæн. Дзанг дзы цъитийы къæртт ныппæрста, 
кæд æмæ кæд сыхъуысти бынæй йæ хыбар-хыбур. Ныр бамбæрста, 
æцæг хъæубæстæ цæмæн тæрсынц ацы цъитийæ, хæйрæджытæ дзы 
бады бынæй, зæгъгæ, цæмæн фæдзурынц: цьити куыд дæлæмæ мæнг 
ахаста, суанг дæр коммæ æмæ дзы аирвæзтæ — æнусмæ ихын ду- 
рæй ихын ингæны баззадтæ. 
Зноны сау сынтытæ та ногæй фæзындысты арвыл цъитийы 
сæрмæ. Сæ иу, Дзанг кæм лæууыд, уыцы ихын уæрмытæй гали- 
уырдæм фæндзай-æхсай къахдзæфы дæрддзæгæн æндæр уæрмы 
фарсмæ йæхи æруагъта. Уæрмы былыл абадт, фæлæ, æвæццæгæн, 
Дзангæй фæтарст, уадид стахт æмæ йе ’мбæлттимæ уæрмы сæрмæ, 
зæрдæхалæн цъæхахстгæнгæ, зилахар систа. 
Фехсайдта лæджы зæрдæ. Бæндæны кæрон йæ астæуыл стыхта, 
куыд нæ йæ хъыгдара, афтæ æмæ, фæрæты хъæдæй йæ развæндаг 
сгаргæ фæтæссар, сынт кæм абадт, уыцырдæм. Бирæ йæ нал хъуыд. 
Йæ размæ цъити фæрæты хъæдæй æрысгарон куыд загъта, афтæ 
йæ къæхты бын фегом, аирвæзти уæрмы, цыдæргъуызон фæдæ- 
лæмæ сæр, къæхтæ та уæлæмæ æмæ бæндæныл ауыгъдæй аззад. 
Фæрæт феуæгъди йæ къухæй æмæ йæм бынæй, арф кæмдæр, ихыл 
йæ дзыгъал-мыгъул сыхъуыст. Хорзау нал уыд. Бæндæн ын æрбал- 
вæста йæ астæу, ноджы туг алæдæрст сæрмæ æмæ цæстытæ рацæй- 
гæпп кодтой. Бамбæрста, цы тæссаг ран æрзæбул и, уый, бæндæн 
аскъуыд, зæгъгæ, уæд æнусмæ кæй баззади ихын ингæны. Тых 
æмæ йын амæлттæй æрзилын бантыст, стæй куыддæрты бæндæныл 
сбырыди уæрмæй. Суæгъд кодта йæ астæу. Аулæфыд æмæ та хъавгæ 
194 

ахылд, ныр уыд арæхстджындæр. Бирæ, тынг бирæ рæстæг æй 
бахъуыд уыцы фæндзай къахдзæфы бæрц ихыл абырын. Æмæ 
мæнæ, хъавгæ, арф уæрммæ ныккаст... Ныккаст, æмæ уысммæ зæрдæ 
риуы йæ кусынæй ныллæууыд. Бынæй иу-æхсæз метры арфæн ихын 
уæрмы был цыдæр сау къæдзæх. Æдзынæгдæр ныккаст... фæды- 
зæрдыг тынгдæр. Айтæ-уйтæ нал фæкодта, бæндæны кæрон йæ 
астæуыл æртыхта æмæ йæхи ауагъта уырдыгмæ. Æрысгæрста. Адæй- 
маг!.. Нæлгоймаг... Дæлгоммæ хаудæй афтæ тынг ныссалд æмæ 
æфсæйнагау нынныхæст ихыл. Цыдæр æхцон ын уыд: мард сыл- 
гоймаг нæ — нæлгоймаг кæй разынд. Æмæ кæмдæр йæ мидзæр- 
дæйы арфæ кодта йе сфæлдисæгæн. О, фæлæ чи у ацы лæг? Гъе, 
кæцон? Кæдæй нырмæ лæзæры ацы ихын ингæны? Иугæр æй ссард- 
та — уæлбылмæ йын æнæсласгæ нæй. Ацархайдта йыл, фæлæ йæ 
ихты уацарæй ратона, уый йæ бон нæ баци. Фæрæт, гъе та хъуыд 
мæцъис. Ныууагъта йæ, йæхæдæг тыххæйты бæндæныл сбырыд. 
Былыл æрбадт. Ныр бамбæрста, æгæр тынг кæй слæмæгъ и, уый. 
Йæ цæстытыл сырх зиллаччытæ абадт æмæ разылди йæ сæр. Иу 
боныбонцау афтæ фæбадт, стæй чысыл йе ’муд куы ’рцыд, уæд ма, 
ногæй афæлварон, зæгъгæ, афæнд кодта, фæлæ иуæй иунæгæй 
уæрмæй мард сисын йæ бон кæй нæ бауыдзæн, аннæмæй та йæ сæр 
кæй разылди, — сыстад æмæ рацыди сæхимæ. Изæры Габо куыс- 
тæй куы ’рыздæхти, уæд æм бацыд. 
— Ницы ма зыны? — ныфссастæй йæ афарста Габо. 
— Мæхионæй ницы... Фæлæ абон цъититы скъуыды кæйдæр мард 
ссардтон, нæлгоймаг у, цырыхъджын, — æрхæндæгæй загъта Дзанг. — 
О, фæлæ чи уа? 
Габо ницы фехъуыста, нæдæр хъуыды кæны, ахæм хабар æмæ 
сæ хъæуæй исчи фесæфт, гъе, цъититы ныххауди. Æвæццæгæн, 
дæрддаг хъæуккаг цуанон у. 
— Сисын æй хъæуы. Мæнæн иунæгæй нæ бауыдзæн мæ бон. 
Райсом мæм Дзабеджимæ фæкæсут, — загъта ма Дзанг æмæ сæ- 
химæ рацыд. 
Дыккаг бон бæндæнæй асин скодтой, фæрæттæ æмæ даргъ хъилтæ 
ахастой семæ, — Дзанг, Габо æмæ Дзабег цъитийы скъуыдмæ ацы- 
дысты. Габойы ауагътой ихын уæрмы. Уый ихын уацарæй суагъта 
марды, бабаста йæ бæндæнæй æмæ йæ тых æмæ фыдтæй æртæйæ 
бæндæнтæй сластой. Мард ныссалд æмæ къуыдыры хуызæн уыд. 
Чи у, уый зын рахатæн уыд, уæрмы былыл æй куыддæр æрæвæрд- 
той, афтæ бынæй уæрмæй сыхъуыст Габойы хъæлæс: 
— Æруадзут ма уæ бæндæн, ноджыдæр ма дзы иу мард!— Дзанг 
фестъæлфыд, марды фæуагъта æмæ ногæй йæ цæстытæ фæцавта 
ихын уæрмы. Æцæгæйдæр, бынæй дыккаг мард... 
— Цуанонтæ, _ сирвæзти Дзабегæй, — æвæццæгæн ардыгæттæ 
не сты. 
Бынæй сыхъуыст, Габо ихы фæзгъæртæ фæрæтæй кæй сæтты, 
æмæ марды ихтæй куыд сæрибар кæны. Дзанг уæрмы былыл лæууы 
æмæ йæ уæллаг дæндæгтæй йæ бинаг был æхсыны. Былтæн ра- 
195 

хъардта сæ туг, фæлæ йæм налдæр йæ былы рыст хъары, налдæр, 
бынæй Габо цы архайы, уый æмбары, æрмæст иу æвирхъау фарст, 
цуркау, аныхст йæ сæры бæстастæу æмæ йын фырадæргæй йæ уд 
сласы: «Чи у дыккаг? Чи у? Чи у?» Æвирхъау гуырысхотæ йыл, 
хъыхъхъаг куыйтау, амбырд сты æмæ йын йæ уд фæхæрынц. 
— Чи у, нæлгоймаг æви сылгоймаг? — ныззыр-зыр кодта йæ 
хъæлæс. 
Дзуаппы бæсты йæм бынæй сыхъуыст: 
— Хæцут асинтыл! 
Габо схызт. Асин сластой, æмæ ныр æртæйæ сивæзтой бæндæн, 
фыццаг мардæй дыккаг разынди рогдæр æмæ йæ уыйбæрц фыдæ- 
бон нæ бахъуыд. 
Марды куыддæр иннæйы фарсмæ æрывæрдтой уæлгоммæ, афтæ 
Дзанджы цæсгом æнахуыр хъулæттæ аци. Ризын райдыдта йæ би- 
наг был, стæй æфсæртæ дзæхст-дзæхст райдыдтой кæрæдзи æмæ 
æвирхъау богъ фæкодта: 
— Мæ хæдзар куыд фехæлд! Агуындæ! — стæй фæтасыдысты йæ 
зæнгтæ, бæстæ йыл разылд æмæ марды раз йæ зонгуытыл æрхауди. 
4 
Ныр къуырийы бæрц рацыди, Агуындæйы уæлмæрдмæ куы схас- 
той, æмæ уæдæй нырмæ æрæнцой нал зонынц æгас хъæубæстæ, 
удхарæй сæ мары иу фарст. Куыд æрцыди ахæм æвирхъау хабар? 
Чи уыди, цъититы скъуыды йын йемæ цы лæджы ссардтой, уый? 
Цæмæн æй ныппæрста Дзанг ихын уæрмы фæстæмæ æмæ йæ уыр- 
дæм цæмæн нынныгæдта дуртæ æмæ ихты фæзгъæртæй? 
Цыдæр тæссаг сусæг хабар дзы ис, фæлæ цы? Кæрæдзи аивтæй 
фæрсынц, — дзуапп ын ницыхуызы арынц. Хъуыддаг та Дзанг кæй 
зоны — хатынц. Фæлæ лæг йе стыр масты фæхуыдыг æмæ йæ уый 
нал æндавы. Сæхæдæг æй бафæрсой, уый та сæм æгæр зын кæсы. 
Афтæмæй æнхъæлмæ кæсынц, — Дзанг йæ масты хуыдымæй кæд 
слæсдзæни æмæ, райхалын чи нæуал комы, уыцы тæригъæды су- 
сæгдзинады æлхынцъ кæд райхæлдзæни. 
Фæлæ æгæр уæззау цæф фæци Дзанджы зæрдæ. Калм фæсвæд 
ранæй сусæгæй фæхæцыд æмæ зæрдæ, зонд, буар æгасæйдæр фæ- 
хъæстæ. Ницыуал уыны, ницыуал æмбары, ницыуал хъусы. Æрмæст 
ма хаты уый, цыма тæхы цъитийы скъуыды уазал уæрмы, сатæгсау 
арф ингæнмæ, фæлæ бынмæ нал æмæ нал хæццæ кæны. 
Нал ис Агуындæ, йæ цард, йæ зæрдæйы æмбис. Дыууæ адæй- 
маджы цард, дыууæ зæрдæйы баиу сты фынддæс азы размæ, æмæ 
сæ рауади иу адæймаджы æнæхъæн цард, иу стыр зæрдæ. Ныр 
уыцы зæрдæйы мæнгард адæймаг ныцъцъыкк ласта карды комæй, 
йæ иу хай ныссалд ихы скъуыды æмæ ныххызт ингæнмæ, иннæ 
хай дæр ма æнæбары тæлфы, фæлæ уый дæр уæлгъæдæй мардæй 
уæлдай нал у. 
Æниу, зоны йæ хуыцауы цæф Дзанг, зоны, йæ фыдбылыз кæ- 
196 

цæй рахылд, уый. Ехх, æвæдза, куыд æнæхъуаджы уыд йæ цины 
сæр, — баныгæдтой нæ, ферох стæм, зæгъгæ, кæй хъуыды кодтой. 
Нæ ферох сты. Зыдта сæ иу лæг, фынддæс азы размæ æлдары 
дыргъдоны кæрон Дзангæн цы ингæн фæзынд — мæнг кæй у, уый 
чидæр кæй зыдта. Æмæ йæ иугæр иунæг лæг зыдта, уæд уый та 
сусæг нал уыд. 
Нæй, нæ ныббарстой Агуындæйæн, цы ’хсæнадæй рацыд, ууыл 
йæ къух кæй систа, уыцы хабар. Ссардтой йæ æмæ йæ ныцъцъист 
кодтой хъазарадон æхсæнады уæззау мæцъисæй. Мастисæн мæцъи- 
сæн та равзæрстой Сæрмæты, цагъарæй йæ цыппæртыл быргæ, 
æлдары зæвæттæ стæргæ, æхсæнадон асины, уæлвонгдæр къæп- 
хæнмæ йæхи хуызæтты цæстысыг æмæ стджытыл чи схылди æмæ 
йын, куыдзау, йæ уæлдæйттæй йæ гуыбын чи æфсады, уыцы æхсæ- 
нады удæнцой æмæ хæрзиуæджы тыххæй, гъе, стæй йæ ницæйаг 
лыскъзæрдæ, тæппуд удыл мацы æрцæуыны тасæй. Адæймаджы 
туг баназыныл дæр æлгъ чи нæ уал кæны, уыцы æхсин лæгты. 
Рæмпæгхæрд удтæ æвирхъаудæр æмæ бирæ тæссагдæр сты, кæ- 
мæн лæггад кæнынц, уыдонæй. 
Кæй сæ базыдтой, ууыл гуырысхо нал кæны Дзанг. Цадæггай 
зонд ахсы, сæ фæдыл чи зылд, уыдонæй сæ иу Сæрмæт кæй уыди. 
Кæмдæр æм йæ мидзæрдæйы афтæ кæсы, Агуындæ йæ тæссаг цъи- 
тимæ барæй кæй басайдта æмæ йæ йæ фæдыл ихын ингæны барæй 
кæй нывзылдта. 
Ракалд, Дзанг Агуындæимæ ныфсытæй цы мæсыг самадтой, уый. 
Рахауд, йæ развæд ын чи рухс кодта, уыцы æрттиваг стъалы арвы 
хъæбысæй. Фæци йæ уалдзæг æмæ цæрæнбонтæм зымæджы къу- 
хы баззад. Амард зæрдæ, ныссалди сæры магъз. Ницыуал æй рæв- 
дауы. Ницæмæуал тырны. Æмæ цæмæн? Кæмæн цы кодта? Цæ- 
мæннæ йын радтой цæрыны бар? Цæмæн бахъавыдысты сусæгæй, 
куыдзау, æдых сылгоймагмæ? Дзангæн йæхиимæ цæмæннæ бав- 
зæрстой сæ тыхтæ? Дзанджы раздæры фæлмæн-тæригъæдгæнæг 
зæрдæ бонæй-бонмæ кæны ихæй-ихдæр, уыйхыгъд фæйлауæнтæ 
кæны йе ’нæуынондзинад йæ удыхайы марджытæм. Хаты йæ, æнкъа- 
ры йæ зондæй, буарæй, алцæмæй дæр, йе знæгтимæ йын иу зæххыл, 
иу арвы бын цæрæн нал ис, кæнæ — уыдон, кæнæ — Дзанг. Багъæ- 
цæд, Агуындæйы марды хабар, æппæт йæ удхæрттæ, йæ зын — мин 
хатты æвирхъаудæрæй æртыхсдзысты йæ удхæсджыты сæрыл! 
Тæккæ райсом... иннæбон... о, фæлæ йæ чызг! Цы фæуыдзæн. Ныр- 
ма йын йæ амонд ссарыны афон дæр куы нæ у... О, нæ! Ма стагъд 
кæн... Уазал зæрдæ æмæ ирд зонды сæр хъæуы. Æмæ уал аны- 
хъуыр дæ маст. Ды дæр, зæрдæ, ныхъхъус у, ма хал масты къуы- 
былой... рæстæг æрцæудзæн... Ныр уал дæ иунæг хъæбулы мæт ба- 
кæн, куы бабын уа, куы фæкæла — йæ мад мæрдты акæндзæни авд 
марды... Фæлæ уал, мæнæйуый, дæ масты хурхыл ныххæц дæнда- 
гæй æмæ дæ галиу къухæй æрцахс дæ рахиз. 
197 

ФАРÆСТÆМ СÆР 
1 
Хуссары, арф кæрдæджы, саунæмгуыты фæдыл сфардæг сты фæс- 
рагъы хъæуы чызджытæ. Сæ хъæлæсыдзаг ныхас, сæ худын дардмæ 
хъуысы. Чызджыты разæй, лыстæг хæрис уистæй аив быд чыргъæд 
йæ къухы, афтæмæй тындзы Хъæцлæуты Фæрдыг. Сатæг-сау дыууæ 
дзыккуйы ставд быд, цæргæсы базыртау, сæхи æруагътой аив фæсон- 
тыл. Йæ нарæг астæу куы иуæрдæм атасы, куы иннæрдæм, афтæмæй, 
сæгуыты лæппынау, гæппытæгæнгæ, згъоры иу къутæрæй иннæмæ. 
Цыдæр уæнгрог æмæ хъæлдзæг у Фæрдыг, æниу хъæлдзæг та 
кæд нæ вæййы, фæлæ абон зæххыл нал лæууы бынтондæр. 
Уæлæ æфцæджы рагъ, раст цыма фыны кæй федта, ахæм. Тын- 
дзы йæм, йæ фæдыл чызджыты уæлæмæ-уæлæмæ сайы. Тагъддæр 
куы схæццæ уаид æмæ æфцæджы рагъæй куы рафæлгæсид. 
Æвиппайды сæ сæртæ басылыхъхъыты тыхт, афтæмæй сæ уæл- 
хъус февзæрдысты цыппар лæджы, чызджытæ цавддуртау феста- 
дысты. Лæгтæ дыууæйæ сæхи ныццавтой Фæрдыгыл, йæ дзых ын 
абастой æмæ йæ аскъæфтой хъæды ’рдæм. Иннæ дыууæ, фырта- 
сæй сæ удтæ сæ къæхты бынмæ кæмæн æрхæццæ сты, уыцы чыз- 
джытæм сæ хæцæнгæрзтæ ныддардтой. 
— Сыбыртт уæ чи скæна, уымæн, Иратаманы цы нæма æрцыд, 
ахæм худинаджы митæ бакæндзыстæм, — бартхъирæн кодтой. — 
Хъæумæ фæдис ныхъхъæр кæнын уæ мачи сфæнд кæнæд. Изæрмæ 
ам фæбаддзыстут. Гъеныр уæ куыст кæнут, кувут Хуыцаумæ, ас- 
лам кæй ирвæзут! 
Скъæфджытæ се ’мбæлтты фæдыл атындзыдтой. 
Хабар афтæ тагъд æрцыд æмæ чызджытæ, фырадæргæйæ, бан- 
дзыг сты сæ бщнæтты. Стæй се ’муд куы ’рцыдысты, уæд сæпп- 
дугъæй сæхи раскъæрдтой хъæумæ. 
¦ * * 
Иннæ бонæй хъауджыдæр уыцы бон рæвдздæр ацыд сæ цуаны 
хабар Барсæг æмæ Хæсанæйæн. Хохы дыдагъы цъитийы фæзгъæ- 
рыл сихормæ æввахс сычъи амардтой, Барсæг æй йе ’ккой баппæр- 
ста æмæ рараст сты сæхимæ. 
Мыртгæджыны комы сæрмæ æрсыты лæгæтмæ куы ’рыввахс сты, 
уæд сæ хъустыл ауад æххуысмæсидæг сылгоймаджы хъæлæс. Ра- 
тындзыдтой. Уынынц: скъæфджытæ, чызджы се ’мбæлттæй иуы 
бар ныууагътой, сæхæдæг чысыл фалдæр æрбадтысты æмæ амæй- 
ай æнæфсармдæр ныхас кæрæдзи дзыхæй исынц. Чызджы цур чи 
баззад, уый та йæ чъизи фæнд бакæнынмæ хъавы. Уыцы æбуалгъ 
хъуыддагмæ кæсын йæ бон нал баци Хæсанæйæн. Топп фæцарæз- 
та, лæгæты айнæгварс дурæй къæртт фесхъиудта æмæ чысыл дæл- 
дæр бæлæсты бын хус сыфтæрты сыбар-сыбур райхъуыст. 
198 

Топпы гæрах æмæ сыфтæрты сыбар-сыбурмæ скъæфджытæ афтæ 
фенхъæлдтой, фæдисонтæ сыл æрхъула сты, æмæ, гъæйда-мардзæ, 
нытътъæбæртт ластой комы ’рдæм. 
Чызг йе знаджы къухтæй куы феуæгъд, уæд йæ ных сарæзта 
былмæ. Барсæг æй ацахста: 
— Ма тæрс хорз чызг, де знæгтæй ирвæзт дæ! Æвæццæгæн нæ 
абон дæу тыххæй Уастырджи æрбахаста ауылты, — цæмæй чыз- 
джы тас айсæфа, уый тыххæй йæ мидбылты бахудти Барсæг æмæ 
йыл йæ цæсты зул æрхаста. Чызгæн йе знаджимæ тохы бынтондæр 
ныскъуыдтæ ис йæ къаба æмæ амыты-уымыты разынди йæ буар. 
Йæ буар гæмттæ у, — куы фæхатыд чызг, уæд бæласы фæстæ 
амбæхст. Барсæг феппæрста йæ куырæт. 
— Дæ хорзæхæй, скæн æй. 
— Бузныг, — райхъуыст чызджы арфæ. 
— Цæй, гъеныр зæгъ: чи дæ, гъе кæцон дæ? 
Чызг Барсæджы куырæт йæ уæлæ куы скодта æмæ бæласы 
аууонæй куы рахызт, уæд æй бафарста Хæсанæ. 
— Фæсрагъы хъæуккаг дæн. Хъæцлæутæй, мæ ном та Фæрдыг 
хуыйны. 
— Уæдæ æз та Хæсанæ дæн. Мæнæ ме ’фсымæр та — Барсæг. 
Цæй, æххæст дæ фæхæццæ кæнæм бынатмæ. 
— Нæ зонын, куыд уын раарфæ кæнон, — къæмдзæстыгæй 6а- 
кодта чызг. Хæсанæ сырды мард йе ’ккой баппæрста æмæ раст 
изæрдалынгты æрхæццæ сты, Фæрдыг кæм царди, уырдæм. 
Уæззау сагъæсты баййæфтой чызджы бинонты. Йе ’фсымæртæ 
чысыл раздæр æрхæццæ сты фæдисæй. Сæ къухы ницы бафтыд æмæ 
уæззау масты фыхтысты. Ныр сæ хойы куы ауыдтой, уæд бынат нал 
ардтой сæхицæн. Чызг куы радзырдта йæ хабæрттæ, уæд ма Барсæг 
æмæ Хæсанæйы фырцинæй зæххыл бадын кæм уагътой. 
— Нæ хойы нын стыр худинагæй фервæзын кодтат. Махæн дæр 
нæ сæртæ худинагæй бахызтат æмæ уын абонæй фæстæмæ фæндаг 
уыдзæн нæ хæдзармæ, — загъта Фæрдыджы хмстæр æфсымæр Ацæ 
æмæ дыууæ боны нал рауагътой лæппуты. 
2 
Барсæг фæстаг бонты тынг кæй фæмадзура, уый фæхатыди 
Хæсанæ æмæ йæ бафарста: 
— Барсæг, афтæ мæм кæсы, цыдæр мæ æмбæхсыс, зæгъ мын, цы 
маст дæ ’вдæрзы уагæр? 
Барсæг къæхты бынæй ныуулæфыд: 
— Зоныс, амæй размæ скъæфджытæй цы чызг байстам, уый мын 
цыдæр кæлæнтæ скодта æмæ уæдæй нырмæ хæдзайраг нал дæн. 
— Ау, æмæ мын нырмæ куыд никуы загътай хабар? 
— Куы нæ бакома, тæрсын. 
— Æнæныфсхаст ма у! 
— Ме ’фсымæр, бæрæг ныхас дзы базон. 
199 

— Тæккæ райсом Фæсрагъы хъæумæ у мæ фæндаг. 
Дыккаг бон Хæсанæ йе ’хсæв Хъæцлæутæм схаста. Цыма йæм 
æнхъæлмæ кастысты, афтæ æхсызгонæй йæ айстой. Кусарт ын акод- 
той, хорз æй суазæг кодтой. Æхсæвы, фынгыл Хæсанæ æркой код- 
та, йе ’рбацыды сæр цæй фæдыл у, уый. 
Ацæ хабар куы базыдта, уæд загъта: 
— Цы дын зæгъон, Хæсанæ, мæ хойы мын худинагæй бахызтат. 
Сымах уыдыстут йæ хæрзгæнджытæ, æмæ кæд йæ амонд афтæ у, 
уæд æз ницы зæгъæг дæн. Нæ дын фауæм де ’фсымæры, бирæ хорз 
ныхæстæ фехъуыстон сымах тыххæй. 
Хæсанæ зæрдиаг арфæ ракодта Ацæйæн, стæй фидауджытæ 
æрбарвитыны тыххæй æмгъуыд скодтой. 
Чындзæхсæвмæ сæхи цæттæ кодтой Бесолтæ. Хъызмыдæ арахъ 
рауагъта, бахсыста бæгæны. Нал ауæрста йæ къуымтыл. 
Чындзæхсæвмæ ма дыууæ боны хъуыд, афтæ Барсæг æмæ Хæ- 
санæ ацыдысты цуаны. Чындзæхсæвмæ хъуамæ сычъитæ амардта- 
иккой. Райсомæй изæрмæ цы ком, цы дагъ нæ басгæрстой, фæлæ 
цыма барæй уыди, сырдæн йæ фæд дæр не ссардтой. 
— Æфсати нæм, æвæццæгæн, фæхæрам, æмæ йæ рæгъæуттыл 
авд дуары ныхгæдта, — йæ ныфс асасти Хæсанæйæн. 
Царддæттæг хур ныффæллад æмæ афардæг йæ хъарм хуыс- 
сæнмæ. Арф кæмтты йæ цæхæр цæст гæзæмæ æрцъынд, афтæ бæр- 
зонд айнæджы тигъыл фæзынд хæххон дзæбидыр æмæ, цыма, ху- 
рæн хæрзбон кæны, уыйау сæрыстырæй рафæлгæсыд ныгуылæны 
’рдæм. Нæ уарзы сæрыстыр дзæбидыр дæлæ, бынæй арф ныллæг 
кæмтты, æнцонвадатдæр рæттæ. Уым æм алы къутæр, алы дуры 
аууонæй йæ мæлæт æнхъæлмæ кæсы. Ам та, уæлийæ, айнæджы 
бæрзонд цъуппытыл æдас æмæ æнæмæтдæр у. Æмæ уый тыххæй 
йæхи райста, йе знæгтæн сæ бон схизын кæдæм нæу, уыцы бæр- 
зонд хæхты цъуппытæм, æнусон цъититы хъæбысмæ. 
Адджын у цард хæххон дзæбидырæн. Уый дæр уарзы цин кæ- 
нын царды цинтыл, уарзы хуры, уарзы зад сойджын кæрдæгыл 
фæхизыны фæстæ уазал цъититы цæстысыгæй йæ дойны суадзын, 
æмæ æфсæстæй йе ’мбал дзæбидыртимæ сыкъайæ схæцын. Æниу, 
дæлæ комы, кæрдæг сойджындæр кæм у æмæ уазал суæрттæ пара- 
хат кæм сты, уым æнцондæр у дзæбидырæн цæрынæн. Фæлæ уым 
йæ бынаты хай ист у, йæ цард дзы æдас нæу, уым ын тыхджынтæ 
байстой йæ уалдзæджы хай æмæ йæ фæсырдтой айнæг къæдзæхы 
хъæбысмæ, æгъатыр дымгæтæ æппынæдзух, æххормаг бирæгъты 
балау, кæм ниуынц, уазал ирдгæтæ, каконсындзау, буары кæм 
ныхсынц, сæ сæфтæджытæ кæм ныцъцъæлтæ вæййынц, уыцы дæв- 
дæг хæхты хъæбысмæ. 
Никæй хъыгдары, никæй æвзæр æй фæнды хæххон дзæбиды- 
ры. Фæлæ мæнгард у цард. Тыхджындæр чи у, уый аныхъуыры 
йæхицæй æдыхдæрты. 
Æмæ кæд йæ цард ам дæр æрдуйыл хæцы, уæддæр сæрибар кæй 
200 

у, уымæй сæрыстыр у æмæ кæсы ныгуылæны ’рдæм сæрыстырæй, 
барджынæй. 
— Скæс-ма, скæс, Хæсанæ, æнхъæлдæн, Æфсати нæ бацыди нæ 
хъыджы, — ацамыдта Барсæг айнæджы тигъмæ. 
— Уæлæ цы диссаджы рæсугъд у, уæлæ, — æдзæмæй аззади Хæ- 
санæ. 
— Рæхджы æрталынг уыдзæн, фæлæ рæвдздæр мæ фæдыл, — 
Барсæг цæрдæг фæхæрд кодта уæлæмæ. 
Цыма йæ æрдз хæхты фидыцæн айнæджы тигъыл цыртæн ныс- 
сагъта, уыйау не змæлы сæрыстыр дзæбидыр. Цæмæй зоны, бынæй 
йæм йæ фазыл мæлæт кæй сбыры, æгъатыр топпы дзых æм æввах- 
сæй-æввахсдæр кæй кæны. Чысыл ма, æмæ йæ айнæджы сæрæй 
удхæссæг йæ фæдджийыл аскъæфдзæни. 
Æхсты бæрцмæ схæццæ сты цуанонтæ дзæбидырмæ. Барсæг 
ныхъхъавыд æмæ, фехсон куыд загъта, афтæ æнæнхъæлæджы комы 
ныййазæлыд топпы гæрах. Уысммæ æрдзы рæсугъддзинад фехæлд. 
Айнæджы тигъ гомгæрццæй аззад. Батад топпы хъæр комы нарæ- 
джы æмæ йæ уæлвæд кæцæйдæр дурты цæндæй æрбайхъуыстис 
сæрибаруарз хæххон дзæбидыры сæфтджыты фæдисы уынæр. 
Хорзау нал уыди Барсæг. Йæ цæстæнгас фæрсæджы æхст фæ- 
кодта Хæсанæмæ. Лæппуйы цæсгом уыд фæлурс, йæ былтæ æна- 
хуыр зыр-зыр кодтой. 
— Цæмæн бакодтай афтæ? 
Хæсанæ цавддурау алæууыд æмæ, чысыл раздæр дзæбидыр цы 
айнæджй тигъæй фæлгæсыд, уырдыгæй йæ цæсты зул нал куымд- 
та раскъуынын. Æрæджиау æхцон улæфт скодта æмæ йæ цæстæн- 
гас амбæхста Барсæгæй. 
— Ме ’фсымæр, ма мæ бафæрс уымæй... 
Барсæг нал бафарста йе ’фсымæры. Топп йе ’фцæгыл æрцауыгъта 
æмæ рараст сты лæгæтмæ. 
Баталынг. Лæгæты размæ арт скодтой. Барсæг йæ фарсылда- 
рæн хызынæй систа кæрдзын æмæ цыхты къæртт. Æхсæвæр куы 
бахордтой, уæд Барсæг афарста: 
— Уæддæр мæм дис кæсы, мæнг æхст цæмæн фæкодтай сырды? 
Куы ницы дзурыс, æви мæныл не ’мбæлы йæ зонын? 
— Иугæр афтæ рауади хъуыддаг, уæд ын æнæрадзургæ нал и, — 
сындæггай ралæмæрста йæ ныхæстæ Хæсанæ, стæй артыл сугтæ 
баппæрста æмæ райдыдта: — Æрæджы уыди уый. Уыцы бон ды 
Урстуалтæм уыдтæ нæ мады ’фсымæртæм. Æз иунæгæй ацыдтæн 
цуаны. Сихорафонæй ахызтаид, афтæ Саджджын къуырфыл мæ 
фæвдаг ракодтон. Кæсын æмæ иу ран æртæ сæгуыты хизынц. Æхсты 
бæрцмæ сæм схъуызыдтæн. Бахстон сæ. Сæгуыттæй иу йæ бынаты 
баззад. Базгъордтон æм. Сæгуыт фæгæпп ласта æмæ йæ иу къахæй 
миугæ фæлидзæг и мæ разæй, æз дæр йæ фæдыл. Æз куыд æнхъæл 
уыдтæн, афтæ тынг цæф нæ разынди сæгуыт. Бырцæй бырцмæ мæ 
йæ фæдыл сайдта, æфцæгæй фæфале æмæ уым комы баирвæзти 
хъæды. Хъæд уыд æгæндæг, тар, дзедыртæ æмæ хъамылты алæ- 
201 

сæнтæ нæ уыди. Цæугæдоны былыл иудзæвгар хæрдмæ суадтæн. 
Иу ран тархъæд кæм фæтæнæгдæр, уым донмæ æрхызтæн, æмæ — 
залмы сыфтæ ссæст. Бæрæг уыд, ууылты донмæ арæх чидæр кæй 
фæцæуы. Донæн фаллаг фарсмæ агæпп кæнон куыд загътон, афтæ 
уæлæрдыгæй мæ хъустыл доны цыллахъхъ фæцыди. «Æвæццæ- 
гæн, цы сычъийы фæдыл хъуызын, уый багæпп ласта доны», мæ- 
хинымæр загътон æмæ хъуызгæ, æнæуынæрæй алæгæрстон залмы 
сыфты уæлæмæ доны былтыл. Иу чысыл суадтæн, кæсын æмæ 
æнахуыр диссаг: Нарæг комы, арф хуыдымæй рахызт æрдхæрæй- 
наджы сылгоймаг, бæрзонд, рæхснаг, йæ буар цыма урс-урсид дзæн- 
хъайæ конд уыд. Хуыдымы сæрмæ фегом и хъæды цъæх-цъæхид 
кæттаг. Арвы гæппæл разынд, уырдыгæй парахатæй коммæ æрыф- 
сæрстой хуры тынтæ. Сылгоймагыл сæхи скъуырдтой æмæ йæ урс- 
урсид буарыл доны æртæхтæ, цыкурайы фæрдгуытау, цæхæртæ 
калдтой. Сылгоймаг дуры сæрмæ схызт, йæ сæры баст сыхæлдта, 
сæрæй суанг фадхъулы онг æруылæн кодтой сыгъзæрин доны тыл- 
ды хуызæн сæрыхъуынтæ æмæ чызджы гом буар бамбæрзтой бын- 
тондæр. 
Æз, уæрццау, æрныгъуылдтæн залмы сыфты ’хсæн. Бæргæ йæ 
æмбæрстон, бæгънæг, æнахуыр сылгоймагмæ хæмпæлты æхсæнæй 
кæсын аив кæй нæ у, фæлæ ма цы акодтаин. Нал мын фæстæмæ 
фезмæлæн уыд, нал размæ. Афтæмæй фырæфсæрмæй бынат нал ард- 
тон мæхицæн. Кæм бахаудтæн, чи у ацы æрдхæрæйнаджы рæсугъд, 
доны чызг æви дæлимоны чызг? Цы аразы ам ацы æдзæрæг комы? 
Цыма мын хинтæ счынди, уыйау мæ цæстытæ æндæгъдæй баззадыс- 
ты сылгоймаджы рæсугъд, урс дзæнхъа буарыл æмæ раскъуынын нал 
куымдтой, афтæмæй зæрдæ риуы йæ кусынæй ныллæууыд. 
Уæдмæ чызг йæхи ныссæрфта, скодта йæ дарæс, стыхта йæ сæ- 
рыхъуынтæ æмæ уадид доны былтыл хæмпæлты фæтары. 
Афтæ мæм фæкаст, цыма дзæнæты маргъ ныппæррæст ласта мæ 
къухты бынæй æмæ бæстæ бæгънæг, гомгæрцц æмæ æнæудæй аз- 
зад. Цыдæр тых мæ растын кодта æмæ къæхтæ сæхи гъæдæй атын- 
дзыдтой чызджы фæдыл. «Чи у, уæларвон зæд, æви дæлимон зин? 
Мæ цымыдис мыл фæтых, гурæй-гурмæ бафтыдтæн йæ фæдыл. 
Чызг иудзæвгар суади комы, стæй зулмæ фæхæрд кодта Тызмæг 
хохы цæгатфарс цъупрагъ æфцæджы ’рдæм. Чызг куыд уæлæмæ 
цыд, афтæ мæ гуырысхо фæтынгдæр. Мæ цæст дзы нал исын. Тæр- 
сын, дæлимонау куы фæтары уа, уымæй. Къуыппæй къуыпмæ, 
дзыхъхъæй дзыхъмæ мæ йæ фæдыл сайы. Æфцæгмæ ма хæрзчы- 
сыл хъуыд, афтæ иу ран фæндаг къæдзæхы сынæджы дæлбылты 
бауад. Стæй æмраст фæхæрд и. Чызг, æвæццæгæн мæ бафиппайд- 
та, къæдзæхы бынты батындзыдта æмæ æвæджиау айнæг фарс дурты 
’хсæн куыд æрбатары, уымæн ницыуал базыдтон. Исдуг æй цæс- 
тæй ацагуырдтон, фæлæ йæ кой, йæ хъæр никуыцæйуал зынд. Йæ 
фæдыл атындзон куыд загътон, афтæ фæстæрдыгæй мæ хъустыл 
уынæр ауад. Фæстæмæ фæкастæн, æваст мæ тæккæ сæрмæ уæлдæ- 
фы хъилæй ауыдтон лæдзæг, стæй мæ сæрæн тъупп, мæ цæстытæ 
202 

цæхæртæ акалдтой, ныггуыз-гуыз кодтой хъустæ, цыма мыл айнæг 
рафæлдæхт, фæцудыдтой мæ къæхтæ æмæ мыл бæстæ разылд. 
Нæ зонын, цас рæстæджы фæдæн уадзыгæй, æрмæст куы ’рым- 
бæрстон мæхи, уæд рысти мæ сæр, сæрыскъуыдæй цæсгомыл фæлæ- 
дæрст туг, мæ галиу цæсты ныццахст æмæ мæ хъыгдардта ракæсы- 
нæн. Ацархайдтон мæ рахиз къухæй мæ цæсты туг асæрфыныл, фæлæ 
къухтæ фæстæмæ баст, къæхтæ дæр афтæ. Стæлфæн мын нал и. Мæ 
алыварс мæ цæст ахастон. Змæлæг никуыцæй ис, алцыдæр сабыр, 
æгуыппæгæй лæууы. Æрмæст мæ сæрмæ бындзытæ зилахар систой 
æмæ æрхъав-æрхъав кæнынц мæ цæсгомыл æрбадынмæ. Цыдæр 
фыдбылызы кæй ныххаудтæн, — æмбæрстон уый. Фæлæ цы? Бæ- 
рæг дзуапп нæ ардтон, афтæмæй æнхъæлмæ кастæн, кæд фæзын- 
дзæн уыцы фыдбылызы сылгоймаг æмæ кæд бакæндзæн йæ фыдми. 
Æмæ фæзынд уыцы фыдбылыз æфцæджы ’рдыгæй. Йæ иу къухы 
топп, иннæйы хуры тынтæм цæхæртæ калгæ сау фистонджын фæ- 
тæнтæ арæзт хъама, афтæмæй мæ тæккæ уæлхъус февзæрд цавæрдæр 
уæйгуытæарæзт лæг. Урсхæццæ зачъетæ, ставд рихитæ æмæ бæзджын 
пыхцыл æрфгуытæ. Цыма мæ аныхъуырынмæ хъавыд, уыйау мæм йе 
’рфгуыты бынæй ныккастысты дыууæ мæстæлгъæд хæрам зынджы 
къæртты. Йæ цæсгомыл бæрæг уыд, йæ тугдадзинтæ куыд ныннæрс- 
тысты æмæ нуæрттæ нытътъæппæввонг кæй ныттынг сты, уый. Лæ- 
джы уындæй мыл сæрæй къæхты бынмæ мæ фæсонтыл цыма уазал 
донæй йедзаг къæрта рауагъдæуыд. Лæджы къухты тугмондаг хъама 
алæбурыны æввонг ныттынги, мæ цæсты зул ыл йæхи скъуырдта æмæ 
цыма йæ астæуыл фæдыууæ, уыйау ныккæрзыдта зæрдæ. 
— Чи дæ?! — ныррызт йæ хъæлæс. 
— Цуанон лæг, — лæджы мæлæты тасуадзæг хъæлæс мын мæ 
къабæзтæ æркарста. 
— Чи дæ дын зæгъын?! Цалынмæ дæ нæ ныккодтон куыдзы 
мард! — лæджы къухты стæлфыди йæ хъама. 
— Цуанон дæн дын загътон, сырды фæдыл æрбацыдтæн æз ар- 
дæм, — дзурын. 
— Сайы, баба, сайы! — æнæнхъæлæджы лæджы фарсмæ абоны 
чызг февзæрд. — Дæлæ комæй хъуызгæ рацыди мæ фæдыл. Æз 
дæр æй æрбасайдтон ардæм. Æмæ йын ацы лæдзæгæй йæ сæрæн... 
— Баууæнд, хорз чызг, мæ сæры чъизи фæнд нæ уыди, — бам- 
бæрстон фыдбылыз чызджы ’рдыгæй кæй æртыхсти мæ сæрыл æмæ 
иу æнæраны ныхас æмæ хæрзбон зæгъ дæ цæрæнбонтæн, — хъа- 
майы цъыкк æмæ сæры къуыдыр дæлæ комы смидæг уыдзæн. 
— Ныхъхъус у, куыдзы фырт! — лæджы хъæлæс дзæнгæрæгау 
ныррызти. 
— Зонын, чи дæ æмæ цæмæ уыди дæ хъавд. Рагæй дæм æнхъæлмæ 
кастæн! Табу стыр Хуыцауæн: ныр бахаудтæ мæ къухы æмæ дæ мæ 
мардæн ныффæлдисдзынæн æз! — Лæг мын йæ хъамайы бырынкъ 
æрбахаста мæ хурхмæ. 
— Цы ракодтон, цæй мидæг ис дæ фыдæх, уæд та мын уый зæгъ? — 
фæрсын æй. 
203 

— Кæмæй дæ ’рвыст?! 
— Не ’мбарын дæ фарст, Хуыцау — æвдисæн. 
— Дзуапп мын! Цæмæн цыдтæ хъуызгæ мæ чызджы фæдыл? 
Радзур, цæй, дæ сау фæнд! — Хъæсдарæджы зæллангау рызт лæ- 
джы хъæлæс æмæ мæ сæрыхил уырдыг слæууыд. 
— Ард хæрын, нæу дын дзуапп раттын мæ бон. Ницы зонын, мæ 
сæр мын цæмæн ныммырхтат æмæ мæ цæмæн сбастат, уымæн, — 
фæлæууыдтæн сæ ныхмæ. — Раст у, ацы чызджы фæдыл сæфтыдтæн 
æз ардæм. Фæлæ уын ноджыдæр ард хæрын, Хуыцау æмæ уæлæ 
Тызмæг хохæй, чъизи хъуыды ницы уыди мæ сæры. Федтон æй дæлæ 
дзæгъæл комы, æмæ мæм дис фæкасти, чи у æмæ кæдæм цæуы. Мæ 
цымыдис мæ бафтыдта йæ фæдыл. Æмæ кæд уым æвзæрæй, гъе 
æнæгъдауæй исты ис, уæд дæ бар дæхи, цæв мæ! Цæмæ ма у дæ каст. 
Мæ ныхæстæм цыма лæг иучысыл æрфæлмæн. Фæрсы мæ: 
— Чи дæ, гъе, кæцон æмæ цы мæрдтагæн дæ ам? 
— Цы мæрдтагæн дæн, загътон. Æнæуый та Тедоты хъæуккаг 
дæн. Мæ фыд цуанон лæг уыди, Бесолты Цопан, нæ комбæстыл 
хъуыст уыди йæ ном. 
Мæ ныхæстæн, цыма цыдæр кæлæнгæнæг тых уыди, уыйау лæг 
æнахуыр схъиуд фæкодта, хъамайы цыргъ бырынкъ цадæггай зæх- 
хы ’рдæм æрбырыд, топпы дзых дæр афтæ, цыма йæ риуæй æддæмæ 
рæдувæг масты уылæн айнæгыл ныппырх и, уыйау æрлæмæгъ сты, 
цæсгомы æндыгъд, нытътъæппæввонг дымст нуæрттæ, йæ цæстытæ 
æнахуыр сыгъдæг аисты, йæ хъæлæс дæр æрфæлмæн æмæ мæм 
сабыргай дзуры: 
— Цопаны фырт дæ, зæгъыс? 
— О, — зæгъгæ йын загътон. 
— Хатыр, ивддзагæй фæцæф дæ, — лæг æргуыбыр кодта, мæ 
къæхтæ æмæ мын мæ къухты баст суагъта æмæ мæм азымджынæй 
дзуры, — æнæхъуаджы дæ бафхæрдтам, ныббар нын. 
Æз хатыр нæ, фæлæ ахæм цъысымæй кæй фервæзтæн, уый тых- 
хæй куывтон мæхинымæр Хуыцаумæ, загътон: 
— Ницы кæны, хатт лæг фæрæдийын дæр зоны. 
— Зыдтон Цопаны, бирæ хорздзинæдты мын бацыд æмæ ды 
Цопаны фырт кæм дæ, уым дын фысым уыдзыстæм. Нæ цæхх, нæ 
кæрдзыныл нын баввæрс, — хаты мæм. 
— Дæ цæхх, дæ кæрдзынæй бузныг. Мæ фæндаг дард у æмæ 
мын цæугæйæ у нæхимæ. 
— Ахæм хуызы дæ нæ ауадздзынæн, зон æй. Сæры цæф бæтти- 
наг у, æркæс-ма. Стæй фæныгуылы хур дæр. Ахсæв баззайдзынæ 
немæ, сырдджын бынæттæ дын бацамондзынæн райсом, — кой дæр 
мæ нал суагъта. 
Де знаг гæды зæгъæд, нæ мæ фæндыд уым баззайын, фæлæ ма 
мын цы гæнæн уыди, сразы дæн. 
Иучысыл куы суадыстæм хъæды, уæд мæм фæстæмæ дзуры: 
— Лæппу, дæ ном дæр мын нæ загътай, æниу хатыр, нæ дæ 
бафарстон уымæй. 
204 

— Хæсанæ мæ хонынц. 
— Дæ амонд — бирæ. Æз та Дзанг дæн, Цæргæсбадæны хъæубæсты 
æхсæны уæлыгæс. Уый та мæ чызг — Зæринæ. 
«Уый чызг нæу, фæлæ дæлимон», — мæхинымæры загътон, 
уымæн та хорз амонд йæ хай, зæгъгæ, бакодтон. 
Æфцæгыл нæ суайын бирæ нæ бахъуыд. Уæлийæ ’фцæджы рагъ 
фæз ахаста. Астæумæ сойджын кæрдæг... Фосдарæнтæ. Уым дардта 
Дзанг Цæргæсбадæны хъæубæсты фосы дзуг. Халагъуды размæ 
æрлæууыдыстæм. Дзанг мын мæ сæры цæф арсы сойæ байсæрста, 
стæй йыл цыдæр кæрдæджытæ сæвæрдта æмæ йæ бабаста. Уый фæстæ 
лæг сæрвæтмæ ауад, иу уæрыкк йæ хъæбысы æрбахаста. Йæхи 
æрфистæг кодта, фарсыл дарæн кард сласта, нæ йæ уагътон, зæ- 
гъын, уæлдай фæлхас цæмæн хъæуы, фæлæ мæ кой дæр не суагъта. 
Аивæй йæм мæ хъус дардтон. Фыййау асæй уыд рæстæмбис, 
фæтæнуæхсджытæ, бæрзæй йыл æппындæр нæ зынди. Лæг афтæ 
цырд архайдта æмæ мæцъис цæнгты зыкъуыр нуæрттæ, къуыри- 
дзыд хъыбылтау, тæлфыдысты. Куыройы цалхау цæст нæ хæцыди 
лæджы æнгуылдзты змæлдыл. Цæсты фæныкъуылдмæ кусарт 
уæнгтæ фестад. 
Физонджытæ сцæттæ сты. Æрбадтыстæм æхсæвæрыл. 
— Бæргæ нын хорз хынцинаг уазæг дæ, фæлæ нæ нозтæй ма 
рахъаст кæн, — Дзанг хатыр ракуырдта. 
— Хуыцау уын бирæ раттæд. Хъаст та цæмæн, — æфсæрмæй загъ- 
тон æмæ физонæджы кæрдих мæ дзыхмæ куыд сцæйхастон, афтæ 
æнæнхъæлæджы фæкомкоммæ дæн чызгмæ. Цыма артæй ставд стъæл- 
фæнтæ фесхъиудтой, чызджы цæсты гагуытыл сæхи скъуырдтой, сæ 
цæхæр акалд, уадид, цыма, стъæлфæнтæ ахуыссыдысты æмæ, цæсты 
æрттиваг гагуытæ сæхиуыл æрфæлдæхтой фæлурс æртхутæгджын 
æмбæрзæнтæ. Цалдæр хатты мæ цæсты зул фехстон чызгыл. Фæлæ 
уыцы æнахуыр æрттиваг цæсты гагуытæ сæхи нал равдыстой. 
3 
Æхсæвы лæг йæ чызджы халагъуды схуыссын кодта, мæнæн 
æмæ йæхицæн та халагъуды фарсмæ хосы уæлæ нымæттæ æры- 
тыдта. 
Æрæгмæ бафынæй дæн уыцы æхсæв. Мæ сæрмæ бур-бурид фиуау 
æрзæбул и мæйы тымбылæг. Дæлийæ кæмдæр арф комæй суанг 
æфцæджы рагъмæ хъуысти æхсæрдзæны æнуд уынæр, мæ тæккæ 
акомкоммæ комæн йæ иннæ фарсы ’рдыгæй Тызмæг хохы дæлвæд- 
джийæ суанг дæр комы хъæлæсмæ, галы æвзагау, æрлæсти урс- 
урсид уадздзæг. 
Мæ сæры рыст банцад. Диссаг, цымæ мын ыл цавæр кæрдæджы- 
тæ сæвæрдтой? Науæд мæ ивддзагæй цæмæн ныммырхтой? Чи у 
уыцы лæг — сæ зæрдæты сын маст чи бауагъта? Стæй ацы чызг 
Зæринæ? Куыд цæрдæг æмæ хин разынд, куыд мæ афæлывта. Æниу, 
æвæдза, куыд рæсугъд у æмæ цы æвгъау у ам æфцæджы цъуппыл 
205 

фосы фæдыл. Абон изæрæй мæм цаддæр хатгы йæ цæсты зулæй хъуызгæ 
каст æрбакодта. О, ме скæнæг, æмæ йын цы цæстытæ ис, цы цæс- 
тытæ. Стæй цы гуыры конд. Зæххон дæр нæ, фæлæ уæларвон зæд. 
Срæйдта мæ фысымы куыдз. Фыццаг сабыргай, стæй фæдис 
хуызæй. Æвæццæгæн, æввахс кæмдæр сырд, гъе, æндæр цыдæр 
ахæм фыдбылыз фæзынди. 
Фысым сабыргай рабадт. Хæцæнгарз айста æмæ дзуджы ’рдæм 
ацыд, уæтæры алыфарс æрзылди, йæ хъус адардта фæйнæрдæм, 
суынæр кодта, тас ницæмæй уыд, æвæццæгæн, æмæ æрбаздæхти 
фæстæмæ, куыд æнæуынæрæй сыстад, афтæ æнæуынæрæй йæ лыс- 
тæныл æрхуыссыди уæлгоммæ. 
Иудзæвгар арвæй нал иста йæ цæст, стæй арафт-бафт кодта 
нымæтыл æмæ, æвæццæгæн, фæхатыд, æз дæр кæй нæ фынæй 
кæнын, уый æмæ уæд ме ’рдæм йæ иу фарсыл æрзылди, бафарста: 
— Дæ хуыссæн, æвæццæгæн, хъæбæр у? 
— Хуыссæны аххос нæу, фæлыгъд мæ хуыссæг, — дзуапп ын радтон. 
— Дæ хорзæхæй, зæгъ-ма мын, Цопанæн цал фырты ис? — фæр- 
сы мæ. 
— Дыууæ. Иу йæхи фырт, иннæ та... Кæмдæр, дам, комы иу 
сылгоймаг аргæ-арын амард, мæ фыд ноггуырд сабийы йæхицæн 
фыртæн схаста. 
— Æмæ ды кæцы фырт дæ Цопанæн? 
— Нæ мады фарстам. Йæ зæгъын нæ бауарзта йæ цæст. Фæлæ мæнмæ 
афтæ кæсы, цыма, уыцы æнамонд сылгоймаджы фырт æз дæн. 
— Нæ зонын, уæ дыууæйæ кæцы у, фæлæ йын æз зыдтон йæ мад 
æмæ йæ фыды. 
Уыцы ныхас арвы нæрдау ныззæлланг кодта мæ хъусты æмæ 
фæбадæг дæн мæ уатыл. 
— Зыдтай? — Ныррызт мæ хъæлæс. 
— Зыдтон, — мæ хъустыл та ауад. 
Бандзыг дæн, æвзаг нал арæхст комы арынджы. Цыма мыл ри- 
зæг бахæцыд, æнахуыр ихæн банкъардтой ме уæнгтæ. Æрæджиау 
æрцыдтæн ме ’муд æмæ ныллæгъстæ кодтон лæгæн: 
— О, ацы хуыцауысконд адæймаг, курын дæ, зæгъ мын, чи уыдыс- 
ты мæ мад æмæ мæ фыд? 
Уый цыма йе ’взаг аныхъуырдта, сыбыртт нал хауд йæ дзыхæй, 
стæй тых æмæ фыдæй ралæмæрста: 
— Хорз адæймæгтæ уыдысты, намысджын, æппæтæй дæр — сæ- 
рæн æмæ æгъдауджын. 
— Мæ фыды хай, иугæр сæ зыдтай, уæд фехъуыстаис, цы фыд- 
былыз сыл сæмбæлд? 
— Æвирхъау хабар, йæ аххосаг — сæ сæрмæ æгады цард не ’рхас- 
той дæ фыд æмæ йе ’фсымæртæ. Зæххы сæрыл сæм рауади æндæр 
мыггаджимæ быцæу. Быцæу ахицæн лæгмæрдтæй. 
— Чердæм саразон мæ ных, зæгъ, тугхæсджын мæ чи у? Кæм æй 
агурон? Мацы мын бамбæхс мур дæр! — мæ буар æгасæй дæр фес- 
тади фæдис. 
206 

— Нал сты дæ туджджынтæ уæлæуыл. Дæ фыд, йе ’фсымæртæ 
æмæ дæ мады туг ист у. Хæсджын никæй разы дæ æппындæр. 
Æндæр мæ мацæмæйуал фæрс. Раст уыди дæ мад, кæй нæ уын 
Зсггъта, уæ дыууæйæ йе ’цæг фырт кæцы нæу, афтæ хъуыд. 
— Цæмæн хъуыди афтæ, ницы уын æмбарын? Цæмæн æмбæх- 
сут, а дунемæ кæй руаджы фæзындтæн, кæмæй дæн хæсджын, — 
ма базонон уыдон? Сæ туг сын ма райсон фыртау, æмæ мауал хæ- 
рой мæрдты бæсты сæ хъиутæ? — мæ маст рафыхти бынтондæр. 
— Фыццаджыдæр, хæсджын никæмæй дæ, загътон. Туг ист у. 
— Мæ фыдыуæзæг чердыгæй ис? Кæм æй агурон, чердæм у мæ 
фæндаг? 
— Уырдæм дын фæцæуæн нæй. Æхгæд у фæндаг. 
— Цæмæн? Цæй тыххæй? 
— Нæ рамбулдзынæ ницы. Уымæн æмæ, æвирхъау хабар куы 
’рцыди, уæдæй нырмæ бирæ рæстæг аивгъуыдта. Адæмæй дæр 
ферох. Ды та уыдонæн ничи дæ. Ничи дын дæ райгуырд зоны, 
ничи, цы фыд æрцыд дæ мадыл, ничи дæр дыл æууæндгæ бакæн- 
дзæн. Æмæ тæссаг у, тынг, æбæрæг рох ингæнгтæ къахын. Дæ фыды 
уæзæгыл нал баззади ничи, сæ зæххы гæппæлтæ уæрст æрцыдысты 
æндæртыл. Цæмæй сæ райсай, — туджы хидыл фæндаг, уымæй 
дæр ды иунæг — уыдон бирæ. Æмæ мын ныббар, дæ рухсы бадинаг 
мад æмæ фыды раз саразин фыдракæнд — фыдбылызы фæндагыл 
дæ куы сардауин, уымæй. 
— Баууæнд, сæртæг æмæ рог зæндтæй нæ дæн. Мæ масты рохтæ 
’рцахсын бауыдзæн мæ бон. 
— Чи зоны, фæлæ адæймаг цымыдис у æгæр, уæлдайдæр та дзырд 
куы фæцæуы, фыдæлты туг, уæзæгыл. Æмæ цыфæнды ма уа хицау 
йæ масты рохтæн лæг, — хатт къухæй аирвæзын зонынц. Хъама йæ 
кæрддзæмæй слæсы æмæ æнæтугхъулонæй нал фæкомы кæрддзæммæ 
фæстæмæ. Ма мæм фæхъыг у, мауал дæр мæ бафæрс, ницы дын 
зæгъдзынæн. Стæй мын мæ ныхас дæ зæрдыл бадар — цы федтай, 
цы фехъуыстай мæнæй, — нымай, цыма фыны уыди уый. Ныр та — 
фынæй, æрдæгæхсæвæй ахызт. Рæхджы æрбабон уыдзæн. 
Дзанг йæ иннæ фарсыл æрзылд æмæ чысыл фæстæдæр рай- 
хъуысти йæ хуыр-хуыр. 
Цыма мæ исчи мæцьистæй фæхоста, уыйау рыстысты ме уæнгтæ, 
нæма мæ уырныдта æххæст, мæ ршшйарджытыл цы фыд æрцыд, уый 
бæлвырд-бæрæгæй ма базонон æмæ сын ма фенон сæ уæзæг. Фæлæ мæ 
фысымы фæстаг ныхас «ма мæм фæхъыг у, ницы дын зæгъдзынæн», — 
зæгъгæ, уыцы ныхас мын мæ къабæзтæ æрцагъта æмæ, базырсаст цæр- 
гæсау, лыстæныл æрхаудтæн. Бамбæрстон, фысым ууЬ1Л йæ ныхас кæй 
фæци æмæ дзы къæрттæй-цъулайæ кæй ницыуал ахаудзæн. Æмæ æз 
дæр сæркъуырд каркау атылдтæн лыстæныл уæлгоммæ. 
Райсом хур дзæвгар суади арвыл, афтæ райхъал дæн. 
Халагъуды размæ арты сæр цæнгæт цуайнаджы хæринагимæ 
архайдта Зæринæ. Куы мæ федта, йæ астæу сраст кодта æмæ мæм 
йæ цæсты зулæй æрбакаст. 
207 

— Дæ райсом хорз, — салам ын радтон. — Хæрзаг ма зæгъай, ацы 
хуыссæджы дзæкъул чи у. 
— Нæ, нæ. Баба мæ бафæдзæхста, ма, дам, æй райхъал кæн. 
Дысон бонмæ, зæгъ, хуыссæджы цъынд нæ федта, — æфсæрмæй 
загъта чызг. Йæ ныхас уæздан, зæрдæйæн æхцон. — Дæхи уал 
æрыхс, аходæн дæр цæттæ уыдзæн ныртæккæ. 
— Бузныг. Аходæнмæ нал фæлæудзынæн. Цæуын афон мын у. 
— Æнæ аходæн бахæргæ дæ нæ ауадздзынæн. Куы нæ фæлæу- 
уай, уæд уый нысан кæны, — дæ зæрдæмæ нæ фæцыди цыдæр æмæ 
мын зын скæндзынæ уымæй. Стæй баба дæр загъта, æнæ мæ фенгæ, 
дам, ма ацæуæд. 
«Цы зæгъынмæ ма мын хъавы?» Уыцы хъуыды мæ бабаста æмæ 
сразы дæн чызджы фæндоныл. 
Мæхи куы æрыхсадтон, уæд мæм чызг æрбацыд æмæ мæм дзуры: 
— Ныххатыр кæн, Хæсанæ, (о, ме скæнæг, мæ ном та мын цæ- 
мæй базыдта, о, хæдæгай, дысон мæ йæ фыд куы бафарста) дæ 
сæры баст дæр раивинаг у. Баба мæ ныффæдзæхста... Мæнæ дын 
хостæ æрцæттæ кодтон, — цыдæрхуызон мыл батыхст чызг, йæ 
хъæлæс мæм æнахуыр фæлмæн æмæ хионы хъæлæсы хуызæн фæ- 
касти. Зæрдæйæн æхцон æмæ адджын, уадид мæ дысоны дымст 
масты дзæкъул цыма равдæлон, уыйау æхцонæй сулæфыдтæн. 
— Нæ хъæуы, Зæринæ, нал риссы, — дзурын æм. 
— Цытæ мын дзурыс, хъæдгом у, тæвд рæстæг. Тæссаг у, куы 
ферхæм уа. 
— Æниу хауды куы фæуаид мæ сæр æмæ уыцы аив дзыхæй 
уыцы уæздан ныхас æдзухæй куы хъусин. 
— Æрбад-ма мæнæ ам. — Чызг мын ацамыдта халагъуды раз 
дурмæ, йæхæдæг мидæмæ бацыд, хæцъилы тыхтæй хус кæрдæ- 
джытæ рахаста, — сбад. 
Мæ сæры хъæдгоммæ мын куы базылд, уæд мæ хатыр ракуырдта: 
— Ныббар, Хæсанæ, ивддзагæй мын фæцæф дæ. Хæрзаг хъуы- 
ды кæныс, ацы чызг ахæм гауыр, ахæм налат у æмæ... — чызг фер- 
хæцыд, фырæфсæрмæй йæ сæр йæ риуыл æруагъта. 
— Аххосджын — мæхæдæг. Дæ фæдыл бафтыдтæн æмæ... мæ цыбæл 
мæ фæсайдта, æгъдау, æфсарм мæ ферох, куы дæ федтон! (хъуамæ мæ 
сирвæзтаид: «хуыдымы дæхи найгæ бæгънæгæй», фæлæ ме ’взагыл 
фæхæцьщгæн, æмæ цыма стыр фыдракæнд раргомæй фæтарстæн, уыйау 
мæ сурхид акалд, загътон ма) комы куы сцæйхæрд кодтай, уæд... 
— Æндæр чидæр дæ фенхъæлдтон... 
— Æндæр чидæр? «Фæкъæпп ласта мæ зæрдæ æмæ æнæнхъæ- 
лæджы афарстон чызджы. 
— Хатыр, Зæринæ, фæлæ уыцы æндæр чи у? Кæй азарæй ба- 
сыгъди мæ сæр? Науæд æм афтæ фыдæх цæмæн стут ды дæр æмæ 
дæ фыд дæр? — Ме ’ргом фарстæй чызджы дыгъуырццæджы нып- 
пæрстон. — Ныббар, кæд дын зын у... Нæ хъæуы... Æз дæр æнæр- 
хъуыды цыдæр, хынцфарст дæн. Ныббар мын, дæ зæрдæ, æвæц- 
цæгæн, фæрысти. 
208 

— Нæ, нæ... уый афтæ. 
— Хорз, зæгъдзынæн, æрмæст дæ курын, мæ фыдæн мацы срæди 
мур даф, Зын ын вæййы тынг, — ныуулæфыди чызг æмæ мын аца- 
мыдта комы фаллаг фарсмæ. — Уыныс, уæртæ уыцы лæгъз цъити? 
— О, йæ кой йын хъусын. 
Æмæ мын радзырдта фондз азы размæ уыцы цъитийы скъуыды 
кæй æрцыди æвирхъау хабар. Йæ мады йын кæй ныппæрстæуыд 
уым æмæ йæ марæг дæр ихы скъуыды кæй ныссалди йемæ. 
Мæ комулæфт баурæдтон, афтæмæй хъуыстон чызгмæ. Бæрæг уыд, 
цас маст, цас удхæрдтæ бавзæрстой йæ фыдимæ йæ мады амарды 
фæстæ. Куыд тыхджын æмæ куыд стыр уыди маст райсыны фыдæх. 
— Æмæ чи сты дæ мады марджытæ? Цы хæрам æм хастой? 
— Нæ зонын. Уый тыххæй нæ фæдзуры мæ фыд. Йæ зæгъинæг- 
тыл гуыдыр æхгæдæй дары, æмæ сыл не ’ууæнды, æгæрыстæмæй 
мæныл дæр. 
Халагъуды фæстæ къæхты хъæр фæцыд, уый Дзанг сæрвæтæй 
æрбаздæхт. 
— Мæ чызг, дæ аходæн нæма сцæттæ, цы? Нæ уазæг ныл къуып- 
пæн зарæг скæндзæн, æххормагæй мæ амардтой, зæгъдзæни. 
— Цæттæ стæм, баба. Дæумæ ма кастыстæм æнхъæлмæ, — йæ 
бынатæй фæтæррæст ласта чызг. 
Аходæн куы бахордтам, уæд мæ рахизын кодта Дзанг, хæрзбон 
мын куы кодта, уæд мын ныффæдзæхста: 
— Лæппу, æвæццæгæн дын дæ зæрдæ фæриссын кодтон дысон. 
Фæлæ йæ арф дæ зæрдæмæ ма айс. Зон, мæ чысыл æфсымæр, лæг 
йæ ивгъуыдæй нæ, — цæры йæ фидæны ныфсытæй. Дæ цард разæй 
ис дæуæн. Цард та кæд æвирхъау у, уæззау, уæддæр дæ кары ад- 
джын æмæ рæсугъд у. Æмæ дæ ма ферох уæд уый. Гъе, уый та дын 
мæ фæдзæхст. Цæугæ, кæд ма-иу ацы ’рдыгæй искæд бон уай, уæд- 
иу мын демæ рахæсс топпыхос, зды. 
Уый фæстæ ма сæ иухатт абæрæг кодтон. Дзангæн ахастон зды, 
топпыхос, цæхх æмæ кæрдзынтæ. Стыр æхсызгон сын уыд мæ фенд. 
Уыцы бон Зæринæимæ иумæ ацыдыстæм саунæмыг тонынмæ. Чызг 
худти, хъазыди æнæхин сабийау, ради алцæуыл дæр. Охх, уыцы 
бон — никуы мæ ферох уыдзæн. Нæхимæ куы цыдтæн, уæд мын 
ныллæгъстæ кодта, абæрæг та нæ кæн, зæгъгæ. 
Гъе, æмæ абон ды дзæбидырмæ куы ныхъхъавыдтæ, уæд мæм 
афтæ фæкаст, цыма уый Зæринæйы фыд Дзанг у. Уый дæр йе 
знæгтæй фæлыгъд æмæ ам, айнæг къæдзæхы ’хсæн æрзади. 
Барсæг æдзынæг хъуыста Хæсанæмæ, стæй артыл сугтæ ’рывæрдта. 
Уæллæй, ме ’фсымæр, диссаджы хабæрттæ мын фæдзырдтай, 
фæлæ дæм цы фæнд ис дарддæр? 
— Нæ зонын... 
— Уæдæ йæ æз зонын. Тæккæ райсом нын цæугæ у уырдæм. 
Кæд сразы уа йæ фыд, уæд иумæ скæндзыстæм чындзæхсæв. 
Раджы ахуыссыди арт. Сæрдыгон цыбыр æхсæв фæлурс рай- 
дыдта. Барсæг æмæ Хæсанæ срæвдз кодтой сæхи æмæ фæцагайд- 
той æфцæджы ’рдæм. 
14 Гаглонты Владимнр 
209 

4 
Уыцы бон райхъал и Зæринæ, цыдæр æрхæндæг ыл бафтыд 
æмæ йæ уæгъд нал уадзы. Нырмæ йæ мæты сæр, йæ сагъæс — йæ 
мады марджытæй йæ маст райсын æрмæст. Фæлæ а фæстаг бонты 
цыма уыцы уæззау сагъæсты хæххон тыхдымгæ сæры магъзæй ра- 
сæрфта æмæ сæ бæсты æрбахаста æндæр сагъæс, æндæр мæт. 
Йæ фыд райсом раджы ауадзы сæрвæтмæ йæ фос. Сихор хæ- 
рынмæ куы йæхæдæг æрбацæуы, куы та йын Зæринæ сæрвæтмæ 
ахæссы хæринаг. Фылдæр хатт иунæг у Зæринæ. Схъыг. Цалынмæ 
Хæсанæ нæ фæзынд, уæдмæ-иу хур арвы астæумæ куы схæццæ 
æмæ-иу бæстæ фыр тæвдæй куы сыгъди, — йæхи-иу аппæрста дæлæ 
коммæ, уым-иу хуыдымы ахъаззаг йæхи фæнадта. Ныр дзы хуы- 
дым ферох. Диссаг, цæмæн афтæ тынг бæллы Хæсанæйы фендмæ? 
Чи у? Цæмæн ын байста йе ’нцойад? Мин-мин хатты хъуыста чызг 
мæргъты рæсугъд зарджытæ, урсдзыкку æхсæрдзæнты хæл-хæлмæ. 
Фæлæ ныр æндæр зарæг хъуысы, зæрдæйы чи агайы, бæрзонд æй 
чи сисы æмæ йæ арвы тыгъдады кæдæмдæр æбæрæг дунемæ чи 
скъæфы. Хæсанæ ма сæм фæстаг хатт куы уыди, уæдæй нырмæ 
рацыди дыууæ къуырийы бæрц, фæлæ уыцы дыууæ къуырийы 
æнусы бæрц ныиисты. Æнхъæлмæ кæсы, цæмæ? Цы йын æрхæс- 
дзæн Хæсанæйы фæзывд ногæй? Ницы. Æгæр-мæгуыр, зонгæ дæр 
нæ кæны Зæринæ, лæппуйæн уарзон чызг ис, æви нæй? Æмæ йын 
кæд ис, уæд та цæмæ у йе ’нхъæлмæ каст чызгæн? Æмæ йын кæд 
нæй, уæд та? Иудзырдæй нылхынцъытæ сты йæ хъуыдытæ. Фæ- 
мадзура. Райсом раджы фесты, йæ митæ акæны, аххуыс кæны сæр- 
вæтмæ йæ фыдæн фос аздахынæн, сцæттæ кæны хæринаг, стæй 
сбады æфцæджы тигъыл æмæ йæ цæстæнгас нал фæисы дæлæ комы 
фæзилæнæй. Ууылты фæзынд фæстаг хатт Хæсанæ. Бон изæрмæ 
йæм фенхъæлмæ кæсы, стæй лæппу куынæ фæзыны, уæд та уонг- 
хаудæй фæстæмæ æрбаздæхы халагъудмæ. 
Æмæ та бады абон дæр æфцæджы тигъыл, сагъæстæ йæ сæ уæл- 
ныхты систой æмæ йæ рахæсс-бахæсс кæнынц дыууæрдæм. 
Хуры тынтæ сæхи систой комæй, фæстаг хатт ма баузæлдысты 
Зæринæйыл, стæй йæ иунæгæй ныууагътой æмæ æфцæджы рæгъ- 
тыл ахъуызыдысты хæхты бæрзæндтæм. 
Дзанг йæ дзуг æртардта. Ацы хатт, раздæрау, худгæ нал рауади 
чызг йæ фыды размæ. Мадзурайæ бакодта уæтæры дуар æмæ ма- 
дзурайæ банымадта фысты. Фыд фæхатыд йæ чызджы æрхæндæг 
цæстæнгас æмæ йæ афарста: 
— Цæуылдæр æнкъард дæ, мæ чызг. Ма мын фæрынчын у. 
— Баба, нæдæр æнкъард дæн, нæдæр рынчын, — саст хъæлæсæй 
бакодта Зæринæ. 
— Нæ мæ чызг, нæ. Ныр дæм цалдæр боны мæ хъус дарын æмæ дæ 
цыма цыдæр сусæг маст бацыд, мацы мыи бамбæхс, — фыд халагъу- 
ды размæ дурыл æрбадын кодта йæ чызджы. Йæхæдæг дæр йæ фарсмæ 
’рбадт æмæ йын йæ сæрыхъуынтыл йæ дæрзæг арм рæвдаугæ ахаста. 
210 

Зæринæ, царвау, атади йæ фыды узæлдæй æмæ уал азы сæ цин, 
сæ маст иумæ чи дих кæны, иу иннæмæн йæ рагуалдзæджы хуры 
скаст кæмæн у, уыцы фыд æмæ чызгæй алчидæр йæхи банкъардта 
æгæрон амондджынæй. Уымæн æмæ иу иннæмæн кæй ис, иу ин- 
нæйы удæнцой]æмæ царды ныфс кæй у, иуæн иннæ кæй цæры, 
райсом хур уыи тыххæй кæй скæсы, дуне рæсугъд уымæн у. 
— Баба, мæхи баба, ды мæ фæрсыс, цæмæн æнкъард дæн, уымæй. 
Æмæ дын зæгъын мæ сагъæстæн сæ аххосаг цы у. Зæгъ-ма мын, 
баба, кæдмæ афтæ рахау-бахау кæндзыстæм искæй фосы фæдыл? 
Стæй кæдмæ æмбæхсдзыстæм адæмæй нæхи? 
Рагæй æнхъæлмæ касти фыд уыцы фарстмæ. Рагæй фарста йæхи: 
кæдмæ рахау-бахау кæндзæн фосы фæдыл æрвыл сæрд? Кæдмæ 
мардзæни удхарæй йæ чызджы дæр, йæхи дæр? Стæй кæдмæ лидз- 
дзæни адæмæй дæр дард? Æниу ын уыдон та цы кодтой? Æртæ- 
цыппар азы размæ куы радтаид исчи ахæм фарст Дзангмæ, уæд ын 
ссардтаид дзуапп, ф&лæ куыд цæуынц азтæ, афтæ уыцы фарстæн 
йæ бон дзуапп ссарын нал у. 
Фондз азæй фылдæр рацыди уæдæй, Агуындæйы цъитийы скъуы- 
ды куы ссардта æмæ йæ уæлмæрдмæ куы схастой, уымæй афæдзы 
бонмæ æрынцой нал федта æппын. Æнхъæл уыд, иугæр ын Елойты 
æлдар йæ фæд ссардта, æнæмæнг æм æрбарвитдзæн искæй, æмæ 
æнхъæлмæ каст, йæхи цæттæ дардта уыцы фембæлдмæ. Йæ иу 
къухы йæ хъримаг, иннæйы та хъама, бон йæ къухы, æхсæв йæ 
нывæрзæн. Алы уынæр, алы сыбыртмæ цæттæ — æркъæппæввонг 
йæ хотых. Фæлæ йе ’нæуынон фыдызнаг куы никуыцæй зынд, уæд 
йæхицæн загъта: æвæццæгæн, хъæумæ ’ввахс ныхæй-ныхмæ Дзан- 
джимæ фембæлынмæ йæ ныфс кæй нæ хæссы. Æмæ уæд æхсæвæд- 
дæйы аскъæрдта хъæубæсты фос. Ныр сæ æртæ азы фæд-фæдыл 
æфцæгыл дары, йæхи йеддæмæ æндæр фыййау ам æввæхсты ничи. 
Æнхъæл уыди, уырнгæ та йæ æнæмæнг кодта, ардæм, æфцæгмæ 
йæм кæй фæзындзысты знæгтæ. Сахуыр уынæрыл, цæрдæг йæ 
фездæхт, алцæмæ къæрцхъус. Дæлæ комы куы базмæлы сыфтæр, 
йе куы фæцæуы хус къæцæлы къæрцц, кæнæ хур куы фезмæлы 
æфцæджы фарсæй искуы, — уадид æй ацахсы йæ хъус, базоны, 
цæй уынæр у, сырд æви тыхгæнæг? Фæлæ кæмæ æихъæлмæ кæсы, 
уый нæй æмæ нæ зыны. Æмæ йæ уыцы æнхъæлмæ каст ноджы 
фыддæр хъизæмæртты æппары. Цыма йын барæй афтæ кæныиц 
йæ туджджынтæ æмæ йæм фыддæрадæн нæ зынынц. Æмæ уыцы 
хъуыдыйæ ноджы тынгдæр æнхъизы лæджы маст. Сфыдзонд æмæ 
хатт йæ пырх акалы æгомыг фосыл дæр. Агуындæйы фæстæ ма а 
дунейыл йæ къæхтыл цæуынхъом у æрмæстдæр йæ иунæг сылбын- 
дар чызг Зæринæйы тыххæй. Зæринæ та йæ мады цæрмыстыгъд 
бакодта æмæ йын тæрсы фыд — йе знæгтæ йыл искуы куы рамбæ- 
лой хъæуы, йæ мад — Агуындæимæ сæ куы фæхæццæ кæной æмæ 
куы бакæной сæ сау фæнд, уый тыххæй йæ ракодта йемæ. Агуын- 
дæйы бахъахъхъæнын йæ бон нæ баци, фæлæ йæ чызджы фыдбы- 
лызæй бахизын бауыдзæн йæ бон. Æртæ азы фæд-фæдыл æфцæ- 
211 

гыл йемæ вæййы чызг дæр. Афтæмæй æнцойдæр у йæ зæрдæ. Æмæ 
ныр кæдмæ æмбæхсдзыстæм адæмæй нæхи, зæгъгæ, куы загъта 
чызг, уæд фыдæн йæ бон æндæр дзуапп раттын нæ баци. 
— Цы дын зæгъон, мæ хъæбул... Æниу, æмбарын, схъыг дæ ам, 
тыхсыс, æмæ дæ нæхимæ арвитин, бæргæ, фæлæ дын тæрсын. 
— Куы зонис, баба, куыд тынг бафæлладтæн, мæ зæрдæ мын бав- 
дæрзтой маст æмæ фыдбон... уым хъæуы чызджытæ афонмæ сæ зæр- 
дæйы дзæбæхæн сæхи ирхæфсынц... Æз та сæм ардыгæй дзыназын, — 
чызг нал баурæдта йæ кæуындзæг æмæ райхъуысти йæ хæкъуырцц. 
Куыдта ставд цæссыгæй, куыдта, фæлæ бæрæг нæ уыди, йæ сæфт 
æвзонгадыл куыдта, æви фыццаг хатт йæ зæрдæйы æбæрæг сагъæстæ 
рагъæй кæй стахтысты æмæ æрцахсын кæй нæуал куымдтой, ууыл. 
— Ма ку, мæ чызг, ма ку, — сабыр кодта йæ иунæг чызджы фыд. — 
Кæд сфæлмæцыдтæ, уæд ацу нæхимæ. — Йæ чызджы йæ мады 
амарды фæстæ фыццаг хатт федта афтæ кæугæйæ, æмæ фыды зæрдæ 
дыууæ дихы фæци. — Ацу, мæ чызг, ацу, нæ дæ уромын ам. 
— Ацу, æмæ стæй ды та? Ам иунæгæй куыд уыдзынæ æнæ мæн? 
Æви мын уæлдайаг дæ, баба? Нæ, мæхи баба, кæд цæугæ, уæд 
иумæ. Æгъгъæд дын у удхæрдтæн дæуæн дæр. Гыццийы амарды 
фæстæ ахаудтæ бынтондæр, æмæ ма мын ды исты куы кæнай, бын- 
тон дзæгъæлæй куы баззайдзынæн гъеуæд. Ацæуæм нæхимæ. Ин- 
нæтæ цæмæй цæрой — цæрдзыстæм мах дæр уымæй. Не знæгтæ 
дæр, æвæццæгæн, аивтой сæ хъуыды æмæ сæм æрбалæбурыны фæнд 
нал и. Æндæра ма цæмæ у фондз азы сæ каст. Бамбар мæ, баба, 
тæрсын дын, уыдонмæ æнхъæлмæ кæсгæйæ, цыдæр хуызон сдæ. 
Кæрдæджы хал куы базмæлы искуы, уæд дæр фесхъиуыс, дæ цæс- 
гом цыдæргъуызон ныззылынтæ вæййы æмæ дæ мæхæдæг дæр 
фæтæрсын. Фынæйæ дæр афтæ. Æниу ма фынæй та кæд кæныс? 
Раст дзырдта йæ чызг, йæ фæдыл кæмæн бафтыд æмæ, алы 
къутæр, алы фæзилæн, кæнæ дуры аууонæй йæ мæлæтмæ чи 
æнхъæлмæ кæсы, ахæм цæф сырдæй уæлдай нал у Дзанг. Æниу йæ 
чызг! Цы аххосджын фæци уый та? Цæмæн фиды ахæм зынтæ йæ 
удæй? Цы бар ын ис йæ чызгон бонтæ йын батонын кæна дари 
къабаты нæ, фæлæ чызг йæ мадыл саутæ кæй дары, уыцы къаба- 
ты? Ау, æмæ алцæмæндæр кæрон куы вæййы, мастæн дæр, хъы- 
гæн дæр? Уæд чызгæн кæд фæуыдзысты йе ’нкъард асæст бонтæ 
æмæ кæд ныллæудзысты хъарм райдзаст хурбонтæ? 
— Баба, æмæ нæм Хæсанæ та цæмæннæ цæуы? Кæд нæм истæ- 
уыл фæхæрам и, мыййаг? — Чызг зæрдæрыстæй афарста йæ фыды. 
Хæсанæйы коймæ фестъæлфыди фыд. 
— Æмæ дæ фæнды, арæх нæм куы цæуид, уый? 
— Тынг мæ фæнды, тынг, баба. Цæмæн мæ фæнды, нæ йæ ха- 
тын... Фæлæ мæ зæрдæ æдзух йемæ дзуры. 
Фыд фемдзаст йæ чызгмæ, фæхатыд, куыд фефсæрмы ис Зæ- 
ринæ æмæ йæ цæсгом æнахуыр сырх кæй аци. Уадид ныссæххæтт 
ласта Дзанджы зæрдæ. Бамбæрста, чызг кæй бауарзта æмæ йæм 
дис фæкаст: ау, уанцон нæу, хæрзæрæджы дæр ма йæ чысыл къæ- 
212 

бæлдзыг сæр чызджы йæ хъæбысы куы хаста, уæд куыд тагъд ай- 
рæзт. Æрымысыд, йæ мадимæ йæ фондз азы размæ фæсхохмæ куы 
фæндараст кодтой, куыд ын ныллæгъстæ кодта чызг рæсугъд къаба 
мын балхæн, зæгъгæ. Æмæ йын балхæдта, фæлæ, диссаг, йæ уæлæ 
йын æй куы никуы федта. Æниу фыд уæдæй абонмæ йæ чызджы 
æрмæст цæстæй цы уыны, уымæй дарддæр зæрдæ æмæ зондæй рох 
у. Æмæ ныр хорзау нал уыд фыд. Афтæ йæм фæкаст, фондз азы 
фынæй уыд æмæйæ алыфарс цытæ æрцыд, уыдонæн мурдæр ницы 
бамбæрста. Мæнæ ныр райхъал æмæ фыццаг хатт уыны йæ чыз- 
джы, иухатты чысыл Зæринæйы нæ, фæлæ чындздзон чызджы. О, 
фæлæ диссаг, куыд тынг у, куыд,йæ мады æнгæс. Мæнæ, гъе, ба- 
цыди йæ кары æмæ æрдзы æнæаивгæ æгъдау уарзт æрцагуырдта 
йæхион. Æмæ йын иуæй æхсызгон уыд, чызг чындздзон чызг кæй 
сси. Æмæ кæдмæ баддзæн чызг йæ фыды цур. Йæхицæн басыгъди 
йæ амонд, фæлæ йæ чызджы амонд нал бауадздзæн судзын. 
— Фæзындзæн Хæсанæ дæр, тагъд фæзындзæн, мæ хъæбул. Цом 
мидæмæ. Æгæр баталынг. Æхсæвæр хæрын афон дæр у. 
Сабыргай сыстадысты æмæ бацыдысты халагъудмæ. 
5 
Хæсанæ æцæгæйдæр фæзынди. Фыд æмæ чызджы æхсæн ны- 
хас куы рацыд, уымæн иу къуырийы фæстæ, иу изæр, Дзанг йæ 
дзуджы сæрвæтæй куы ’ртардта, раст уыцы рæстæджы комæй 
æфцæгмæ схизæн фæндагыл фæзындысты дыууæ лæджы. Се 
’ккæйттыл сырды мæрдтæ кæй хастой, уымæй Дзанг базыдта, цуа- 
нонтæ кæй сты, æмæ се ’хсæв æфцæгмæ уымæ кæй схæссынц. 
Цуанонтæ куы сæввахс сты, уæд æваст Зæринæйы цины хъæр 
сирвæзт: 
— Баба, акæс-ма, сæ иу Хæсанæ у! — чызг сывæллонау скафыд, 
стæй йæ ныхасæй фефсæрмы йæхæдæг æмæ халагъудмæ балыгъд. 
Уæдмæ уæлбылмæ схæццæ сты цуанонтæ. Куыдз рафæдис сæ 
размæ, фæлæ йæ Дзанг баиргъæвта. Цуанонтæ сырды мард халагъу- 
ды размæ æристой æмæ салам радтой Дзангæн. 
— Де ’зæр хорз, нæ фыды хай, — Хæсанæ Дзанджы къух райста. — 
Хатыр, æгæр нын байрæджы æмæ не ’хсæв дæумæ схастам. 
— Æгас нæм цæут æмæ хайджын ут кæддæриддæр Æфсатийы 
дзугтæй, — раарфæ кодта Дзанг. — Æрфистæг ут, фысым уын уы- 
дзынæн. Де ’мбалы мын нæ бацамыдтай. 
— Хатыр, уый ме ’фсымæр Барсæг у, — Хæсанæ ацамыдта Бар- 
сæгмæ. 
— Уæ цæрæнбонтæ бирæ æмæ нæ базоныны бон амондджын уæд. 
Бадгæ скæнут, уæ фæллад суадзут, — Дзанг ацамыдта халагъуды 
размæ дуртæм. Æрбадт. 
— Хъал лæг, дам, нæ хъæр кæны йæ над, фæзæгъынц, фæлæ 
мах æцæг бафæлладыстæм, — Дзанджы фарсмæ йæхи дæлæуæз 
æруагъта Барсæг. 
213 

— Мах ма дæ кой кодтам, Хæсанæ, рагæй нæм нал уыдтæ æмæ 
нæм, зæгъын, æвæццæгæн, истæуыл фæхæрам дæ, — Хæсанæмæ 
баздæхтис Дзанг. 
— Хæрам уанцон нæу, фæлæ дæхæдæг зоныс, ацафон тыхст 
лæджы уый бæрцытæ нæ февдæлы, — афсон кодта лæппу. 
— О, мæ хур, о. Сæрдыгон хохаг цыбыркъух лæджы удисынмæ 
дæр нæ февдæлы. Сæрды бонты лæг куы нæ фæцырд уа, уæд нæ 
зымæг даргъ æмæ карз у. Хистхор лæгау æм хонæг æрвитын нæ 
хъæуы. Фынгтæ нæма сцæттæ вæййынц, афтæ дуар йæ сæрæй 
фæкæны, — Хæсанæйы ныхас йæхимæ айста Дзанг. 
— Æмæ йын уымæй дæр рæстæгыл йæ хæдзармæ фæцæуын нал 
фентысы, гуыбындзæл лæгау æй фынгæй тыхæй сурын хъæуы, — 
Дзанджимæ сразы Барсæг дæр. 
— Мидæмæ рахон дæ уазджыты, баба, — халагъудæй райхъуыст 
Зæринæйы хъæлæс. 
— Хатыр, ныхæстыл уæ фæкодтон, ахизут нæм мидæмæ, — Дзанг 
йæ бынатæй фестад. 
— Хæсанæ, ацы кусæрттаг абæстон кæнæм, — Барсæг фæурæдта 
Хæсанæйы. 
— Фæллад стут, уадзут сæ, — Дзанг ныхмæ ныллæууыд, — махмæ 
уазæджы йæхи кусæрттагæй ничи фæхынцы. 
— Уанцон нæу, нæ буц фысым. Æфсати афтæ чъынды нæу, сом 
дæр та дзы ратдзæн, — не сразы Барсæг. 
Æхсæвæры фæстæ Зæринæ фынг систа. Нæлгоймæгтæ рабадтыс 
ты къонайы алыварс. Барсæг райдыдта йæ ныхас: 
— Дзанг, Хæсанæ мын дзырдта, нæ фыд Цопанимæ хæлар уыдтæ, 
зæгъгæ, æмæ мын уый мæ уавæр иучысыл æнцондæр кæны. Æмæ 
дæ курын рагацау хатыр. 
Мæнæ ме ’фсымæр, нæ зонын, куыд æмæ цы уавæры æрбахауди 
ардæм, фæлæ дын бауарзта дæ чызджы æмæ дæ агурæм хæстæгæн. 
Æнæгъдау, къуыдиппытыл нæ ма банымай, нæ ных дæм кæй æрба- 
тардтам, уый тыххæй, нæхицæй хистæр ничи ис нæ хæдзары. Ме 
’фсымæр уæм уыдис, базыдтат æй æмæ йæм кæд ницы хæссут фау, 
уæд сын сæ амонд куы баиу кæииккам. Ирæдыл нæ фæдзурдзыстæм. 
Дзанг хатыд, Барсæг æмæ Хæсанæйы æрбацыды хабар æнæхъуа- 
джы кæй нæ уыдзæн, уый. Зыдта уый дæр æмæ чызг лæппуйы кæй 
бауарзта æмæ кæмдæр, йæ мидзæрдæйы кæй бæллыдис йæ уарзон 
хъæбулы амонд Хæсанæимæ куы баиу уаид, уымæ. Æмæ ныр бирæ 
рахъуыды-бахъуыды нал фæкодта: 
— Дæ ныхæстæм дын байхъуыстон Барсæг, афтæмæй фарны 
хъуыддагыл дзурыс. Кæд лæппу æмæ чызг фæндон сты кæрæдзи- 
йæн, — ныхмæ нæ ныллæудзынæн æз. Ирæды тыххæй та кой дæр 
нæ. Мы чызджы æз уæй нæ кæнын, иу сæныччы хъус дæр ницы 
домын сымахæй. Чындздзон дарæс, гъе, чындзæхсæвæн цыдæрид- 
дæр æмбæлы — мæхæдæг, æндæр ма мæ цæмæн хъæуынц мæ муртæ. 
Фæлæ нæ зонут чи дæн æз æмæ мæн тыххæй сом куы базонат 
рæстдзинад, уæд уæм, мыййаг, куы æрцæуа фæсмон, уый тыххæй 
214 

уæ курын, байхъусут бæстон æмæ уын мæ царды таурæгъ радзурон 
фæд-фæдыл. 
Æмæ сын йæ царды æвирхъау уæззау хабæрттæ сæрæй-кæронмæ 
бæстон бæрæг фæдзырдта... 
Суанг æрдæгæхсæвмæ нæ аскъуыди сæ ныхас. 
6 
Дзанг йæ фосДъæумæ æввахсдæр æртардта — æмæ куыд баны- 
хас кодтой Барсжджимæ, уымæ гæсгæ чыдзæхсæвмæ йæхи цæттæ 
кæнын райдыдта. 
Схъæлдзæг Дзанг. Йæ цæсгомыл цы æнцьылдтæ фæзынди, уыдон 
цыма алæгъз сты, йæ цæстытыл цы мигъы фæлм бадт, ууыл дæр 
цыма радымдта дæллагон дымгæ, расæрфта сæ æмæ цæстытæ, 
фæнычы мидæг норст зынджы ракъахæгау, цæхæр скалдтой. 
Æмбæрста Дзанг, йæ царды ма йын кæй баззад æрмæстдæр иунæг 
бон, иууыл амондджындæр, иууыл райдзастдæр, рæсугъддæр йæ 
чызджы чындзæхсæвы бон. Стæй кæй фæуыдзысты йæ цинæйдзаг 
бонтæ æмæ дыккаг хатт кæй нал æрцæудзысты йæ царды. Æндæр 
хъуыддæгтæ суыдзысты йæ мæты сæр, йæ сагъæс. Уыцы бон, 
æрмæстдæр ма йын уыцы бон, уыдзæнис фадат зарынæн, кафы- 
нæн, цин кæнынæн, стæй райдайдзысты, рагæй йæ сæры кæй ныв 
кæны, уыцы тæссаг æмæ æвирхъау маст исыны рæстæджытæ... Фæлæ 
йæ нырма ууыл хъуыды кæнынмæ не ’вдæлы, æгасæйдæр аны- 
гъуылди чындзæхсæвмæ йæхи бацæттæ кæныны хъуыддæгты. 
Æниу чындзæхсæвмæ йæхи канд Дзанг нæ цæттæ кодта, фæлæ 
Цæргæсбадæны хъæубæстæй алчидæр. Дзанг кæй схъæлдзæг, кæй 
сыхæлдта йæ масты æлхынцъ æмæ кæй бахудти йæ цæсгом, уымæй 
цыма уал азы асæсты фæстæ хъæубæстыл рагуалдзæджы хъарм 
хур ракасти, уыйау радысты, цин кодтой. Дзанджы маст æппæт 
хъæубæсты маст, Дзанджы цин æппæт хъæубæсты цин, æмæ алчи- 
дæр, хъæбулау, йæхи хæсджыныл нымадта Зæринæйæн балæггад 
кæнын. Рауагътой арахъхъытæ, бахсыстой бæгæнытæ. Цæттæ код- 
той зынаргъ лæвæрттæ чызгæн. 
Æниу чындзæхсæвæн цыдæриддæр хæринагæй-нуазинагæй 
хъуыд, уыцы фæлхæстæ Санет æмæ Габо сæхимæ айстой. Агуын- 
дæйы æвирхъау хабарыл Дзангæй къаддæр нæ фæрыстысты Га- 
бойы бинонтæ. Габойæн йæ фырт Булатыхъо куы райгуырд, стæй 
та йæ сомыгæнæн къæбæлдзыгсæр чызг Налхъуытæ куы фæзынди, 
уæд дæр æм йæ цин Дзанджы масты раз нæ бахъардта. Ныр зæх- 
хыл дæр нал лæууыди, алцæмæй дæр архайдта, нал ауæрста йæхи- 
уыл дæр, йæ хæдзары къуымтыл дæр. 
Æмæ чындзæхсæв сцæттæ. Фæзындысты чындзхæсджытæ. Са- 
нет чындзы куы æрцыд, уæдæй фæстæмæ йæ чындздзон фæлыст 
чырыны æфснайдæй дардта. Искуы мæ фыртæн ус куы ’рхæссон, 
уæд сæ чындзæн ныллæвар кæндзынæн, зæгъгæ, фæлæ сæ йæ чындз 
Косерæн радтаид, уый бон дæр æй нæ фæцис. Косер сæм йæхи 
215 

чындздзон дзаумæтты æрбафардæг. Ныр сæ Зæринæйыл скодта. 
Уыцы дзаумæтты чызг адæмы ’хсæнмæ куы рацыд, уæд ыл фæй- 
нæрдыгæй сæ цæст æрæвæрдтой. 
Иу бонæй иннæ бонмæ нæ систой чындзæхсæвы фынгтæ. Сæ 
зарынмæ, сæ кафынмæ æмæ сæ фæндыры цагъдмæ арыдтой хæхтæ, 
нæрыдысты кæмттæ. Бирæ цины хъуыддæгтæ федта Цæргæсбадæ- 
ны хъæу, фæлæ уыцы боны хуызæн хабар никуы ма хъуыды кæ- 
нынц хъæубæстæ. 
Хур цыма арвы астæу фæкалд, уыйау, расыг лæгау, ратылди 
уырдыгмæ. 
«О, хурты Хурзæрин, ма тагъд кæн, иу чысыл ма фæгæдзæ кæн. 
Уадз, хъуыса фæндыры хъæр, ма йæ аскъуын, гормон, куыд бирæ 
фæбæллыдтæн ацы бонмæ, куыд бирæ фенхъæлмæ кастæн ацы 
фæндыры цагъд фехъусынмæ. Æмæ æндæр ницыуал домын дæ- 
уæй, Хуыцау, æрмæст мын цины зарæг, фæндыры цагъд — адæмы 
худын афтæ тагъд ма аскъуын», — лæгъстæ кодта Дзанг йæхины- 
мæры Хуыцаумæ. 
Фæлæ алцæмæн дæр ис кæрон. Кæрон уыд Зæринæйы чын- 
дзæхсæвæн дæр. Адæм сыстадысты фынгæй, чындзхæсджытæ тагъд 
кодтой рухсæй комæй аирвæзыныл. 
Дзанг хицæн ранмæ асидтис Хæсанæ æмæ Зæринæмæ. 
— Хæсанæ, мæ хуры чысыл, Хуыцауæй курæгау дæ курын: мæ 
зæрдæ дын стыдтон мæ риуæй æмæ дын æй дæттын дæ къухмæ. 
Макуы йæ ахсой, макуы йæ бафхæр, цæстыгагуыйау сыгъдæг у, 
чысыл сабийау æнæхин, рагуалдзæджы малусæгау сæртæг — йæ 
зæрдæ æнцонæй кæмæн асæтта, ахæм. Хорз æфсин дын уыдзæни, 
амондджын уыдзынæ. Дæ сæр дын никуы фегад кæндзæнис, лæг- 
дыхæй дын кусдзæн, æрмæст ын йæ бавæрын базон. Кæм рæдиа, 
цы нæ зона — бацамон ын. Иу дзырдæй, дæ фæдзæхст мын фæуæд, 
— уый фæстæ баздæхти йæ чызгмæ. 
— Дæу та, мæ хъæбул, æрвитын цардмæ æмæ мын фæу фæнда- 
раст, макуы фæхудинаг кæн дæ лæджы сæр, цы зоныс, макæмæн 
æй бахæлæг кæн, цы нæ зоныс — сахуыр æй кæн. Бæргæ ма дæ 
ныййарæг мад удæгас куы уаид æмæ дын куы федтаид дæ амонд — 
фæцин кодтаид, мæгуырæг. Зын дын-иу куы уа, — æрымыс-иу дæ 
мады, уый лæгдыхæй куыд абырста йæ зынтæ æмæ суанг йæ амæ- 
лæты бонмæ куыд баззадис зæрдæйæ рæсугъд æмæ уæзданæй. 
— Баба, нæ мæ ферох уыдзæн дæ фæдзæхст. Дæ сæры кад дын 
бæрзонд дардзынæн, — фыды æфцæгыл æрцауындзæг чызг æмæ 
райхъуыстис йæ хæкъуырцц. — Фæлæ, баба, куыд уыдзынæ дæхæ- 
дæг. Иунæгæй дæ йæ уæззау мастæй куы æрæууæрда цард... Куы 
фæцудай, — зон æй — æххæст амондджын нæ уыдзæни дæ чызг... 
Ныфс мын бавæр... 
— Ма мын тæрс, мæ чызг, æз дæр кæд исты фæндтæ кæнин. 
Фæдзæхсын дæ æрмæст, æрæгмæ уæм куы зынон, — ма ’хсайæд уæ 
зæрдæ. Хорз?.. 
— Хорз, баба, хорз, æнхъæлмæ дæм кæсдзынæн. Тынг... тынг... 
216 

— Мæ чызг, дæ цæстысыгтæ ныссæрф, кæугæйæ дæ куы афæн- 
дараст кæнон, — мæ зæрдыл афтæмæй лæудзынæ. 
— Куынæуал кæуын, баба. 
— Уæдæ уын ам зæгъын хæрзбон. Адæмы ’хсæн худинаг уыдзæ- 
ни. — Æмæ фыд фæстаг хæрзбон загъта йæ чызг æмæ йе сиахсæн, 
стæй сæ бакодта фæсивæды бар. 
Раджы бамыр сты стыр комы нарæджы чыдзхæсджытæ æмæ 
чызгæмбæлтты зарæг æмæ фæндыры хъæр. Чындзæхсæвы фынгтæ 
дæр æфснайд фесты. Адæм цыдысты сæ фæрныг хæдзæрттæм. 
Æхсæв цадæггай æрхъуызыди Цæргæсбадæнмæ. Кæмдæрты хæ- 
дзæртты рухсытæ фæзынд. Æмæ та хæдзæртты ердотæй, æлвисæ- 
гау, сфардæг сты къонайы артдзæстыты фæздæджы пирæнгæмттæ. 
Æрталынг. Дзанг нæзы цырагъ ссыгъта, слæууыд æрттæдæлар- 
мæй уаты бæрæг астæу æмæ, цыма искæй агуры, уыйау йæ цæст 
рахæсс-бахæсс систа къуымты. Уазал уддзæф æм раулæфыд уаты 
къуымтæй, цыдæр æнахуыр æм фæкастысты йæ бинонтимæ, мæ- 
гуыр, фæлæ адджын рæстæг æмæ хъæлдзæг бонтæ кæм арвыста, 
уыцы хæдзары къуымтæ цыма ныр ихын къултæ фестадысты, сæ 
къæс-къæс хъуысы, æркалдысты æмæ сæ быны ныцъцъист кæн- 
дзысты Дзанджы фæллад, фæлмæцыд зæрдæйы. 
Æмæ куыд бирæ уарзта Дзанг ацы хæдзары къуымты, йæхи 
хæдзары, йæхи арт æмæ къонайы фæздæджы. Мæнæ уыцы хæ- 
дзарвæндаджы фарн æмæ сомыгæнæн рæхыс... Ныр ын хъауджы- 
дæр нал у... хæдзары зæрдæ, амонд æмæ цард нал и æмæ рæхыс 
дæр æфеæйнаджы гæппæлы йеддæмæ ницыуал у. 
Цæстытæ къонайы рæхысæй фæиппæрд сты æмæ æрынцадысты 
къуымгæрон æртыкъахыг фынгыл, фынджы уæлæ уæливыхтæ, 
арахъхъы дурын. Йæ зæрдыл æрбалæууыд, уыцы уæливыхтæ æмæ 
арахъхъы дурын абон изæрæй Габойы ус Косерæн кæй æрцæттæ 
кæнын кодта. Уадид сæ хызыны авæрдта æмæ уæлмæрдмæ Агуын- 
дæйы ингæнмæ ссыди. Уæливыхтæ æрывæрдта ингæны сыджытыл, 
арахъ æркодта сыкъайы æмæ ингæны уæлхъус уырдыг слæууыд, 
æмæ цыма Агуындæ йæ фарсмæ ис, уыйау йемæ ныхас райдыдта: 
— Ныббар мын, не ’фсин, нырма дын никуы загътон рухс... мæ цæст 
нæ уарзта... рухс амæлæгæн фæкæнынц, æмæ ды та нырма нæма схи- 
цæн дæ мæ зæрдæйæ... Зæгъын дын рухсаг абон. Цин кæн, бецау, абон 
нæ хъæбулы арвыстам чындзы. Мæ бон цас уыд, цы амыдта мæ уавæр, 
ницы йын бахæлæг кодтон. Ныр ацыд. Амондджын уыдзæни. Чизоны 
дæ нал фенон... никуы. Чи йæ зоны, кæм æрцæудзæн мæ мæлæт... 
Æнæнхъæлæджы цыма йе уæнгтæ къахæй-къухмæ баст уыдыс- 
ты, ныр цыма атыдтой, уæззау уаргъ ахауди йе рагъæй, уыйау 
æхцонæй сулæфыди Дзанг æмæ ’рбадти ингæны фарсмæ дурыл. 
Зыдта, цалдæр азы йæ удхарæй цы сагъæстæ мардтой, ныххуыс- 
сын кæна риуы мидæг уыдон, — уымæн ын йæ чызг кæй нæ лæвæрдта 
фадат. Тарст ын. Æмæ уал йæ судзгæ маст нынныгæдта риуы ми- 
дæг арф. Ныр йæ чызгмæ нал æхсайы зæрдæ æмæ рæстæг æрцыд 
лæгæй-лæгмæ йæ туджджынæй, йæ бирæ зынтæ æмæ удхæртты 
217 

аххосагæй карды комæй æрдома дзуапп. О, маст та æгæр дудаг, 
æгæр стыр у, цæдджинагау уал азы риуы мидæг сынхъызт æмæ 
æрцыди маст райсыны афон. Æрцыд. Бирæ йæм фенхъæлмæ каст, 
æрæгмæ æрцыд фадат. Æнхъæлмæ кæсæн нал ис. Растад. 
— Хорзæй баззай, не ’фсин, нырæй фæстæмæ мын нал уыдзæн 
амал дæ ингæнмæ цæуынæн. Дард уыдзысты мæ хæтæнтæ мæнæн, 
мæ фæндаг та астæумæ цæм тугæй. Уæлæуыл нал, — æрмæстдæр 
фембæлдзыстæм мæрдты. Дæ иунæг хъæбулыл-иу хæрзмæаудæн 
кæн. Рухсаг у! — Уал азы фыццаг хатт йæ цæстытыл дыууæ хъарм 
цæстысыджы æрлæдæрст æмæ, зынджы цæппузыртау, басыгъдыс- 
ты рустæ. Дурыны ма цы арахъхъ баззад, уый ингæны сыджытыл 
ауагъта, дурын дæр æмæ уæливыхты дæр дуры сæр ныууагъта æмæ 
уæлмæрдæй йæ фæндаг ракодта Габойыл. Асидт æм æддæмæ: 
— Габо, мæ кæстæр æфсымæр, бæргæ фæллад, фæлмæцыд дæ, 
уал боны чындзæхсæвы лæггад кæныс, фæлæ дæ стыр зæрдиагæй 
курын, ацы хатт ма ма фæзивæг кæн, æхсызгон мæ хъæуыс æмæ 
мемæ цом нæхимæ. 
«Фæсахсæвæр мæм æнæхъуаджы, æвæццæгæн, нæ дзуры», — 
фæгуырысхо Габо æмæ æнæдзургæйæ фæраст Дзанджы фæдыл. 
Дзанг ног цырагъ ссыгъта. Къонайы бакодта æртдзых, стæй 
æртыкъахыг тымбыл фынг Габойы раз æрæвæрдта, æрхаста фынгмæ 
нозт, кæрдзын, цæхх æмæ фыдызгъæлы кæрстытæ, æрбадт Габойы 
ныхмæ фынджы фарсмæ, сыкъаты рауагъта арахъ. Анызтой фæйнæ, 
стæй Дзанг чъызгæйæ райдыдта дзурын. 
— Габо, мæ рахиз цонг, мæ кæстæр æфсымæр, айбæрц дæ хор- 
зæх мæ ис æмæ ма мын фæстаг хатт балæггад кæн сом, мæ хъæубæс- 
тæн ма æрывæрон фынг æмæ фæстаг хатт фæбадон семæ. Нозт 
нæм фаг ис... кусарт дæр... скъæты ма иу тохъыл ныууагътон, рай- 
сом раджы лæппутæн зæгъдзынæ, фæкæсдзысты дæм. 
— Цæй фынг у, цæ, куы нæ дæ ’мбарын æз? Ныр цалдæр боны 
фынгтыл куы фæбадтысты адæм, — Дзанджы хъуыды нæма æмбæр- 
ста Габо. 
— Бадтысты, фæлæ уый чындзæхсæвы фынг уыди, — æрæджиау 
ралæмæрста Дзанг, — ныр та сын хæрзбон хъуамæ зæгъон, ракæ- 
нон сын арфæ. 
— Хæрзбон? Кæмæн? 
— Нæ хъæубæстæн... 
— Цæмæн? 
— Нал сæ фендзынæн. Цæугæ кæнын... Ардыгæй. 
— Цæуыс? Кæдæм? 
— Куы йæ зоныс, Габо, нырма æнæист у мæ маст, æмæ мæ мар- 
дæн йæ утæхсæн уæлæ уæлмæрдæй куы хъуысы. Куы йæ зоныс, 
нырмæ мын уый фадат нæ уыди... Ныр рæстæг æрцыди. 
Габо бамбæрста, цы ныффæнд кодта Дзанг æмæ æгасæй дæр 
ауазал йæ зæрдæ. 
— Дзанг, æгæр тæссаг , æгæр тугæрхæм мæм кæсы фæндаг æмæ 
дæ иунæгæй нæ ауадздзынæн, æз дæр демæ... 
218 

— Дæуæн мемæ цæуæн нæй... Дæ фæстæ зæронд мад... ус... са- 
битæ... Фæндагыл та, цæйау загътай дæхæдæг, туджы малы карды 
комыл быргæ у. Дæ фæдыл кæй ныууадзай, — куыд уыдзысты æнæ 
дæу? Æз хъæды халонау иунæг, чызг йæ амонд ссардта, нал æм 
æхсайы мæ зæрдæ, фæлæ ды... Нæ, иууыл не ’нтысæм мæлæтæн. 
Зыдта Габо, иугæр загъта Дзанг — æнæивгæ йæ фæндон. Стæй 
йæм уыцы хъуыды рагæй кæй ис — абон нæ фæзынди йæ сæры, йæ 
сагъæсты сфыхт, ныллыг уа хъуамæ, æндæр амал ын нал ис. Габо 
сагъæсты ныххаудис; 
— Цы дын зæгъон, нæ зонын. Зонын уый, — мæнмæ нæ байхъус- 
дзынæ ды, дæ фæнд лыггонд у. Ивгæйæ дын нал у. О, фæлæ дæ иу 
хъуыддаг æз курын. Сом куы фæтыхсай, куы дын уа зын, — дæ зæр- 
дыл-иу æрлæууæд — кæмдæр дын Цæргæсбадæны кæстæр æфсымæр 
кæй ис. Цæттæ у дæ фæсидтмæ мæлæтмæ. Стæй мæ хæдзар та — дæ 
хæдзар. 
— Бузныг. Æрмæст кæдæм цæуын — хъуамæ мачи зона, уый. Цы нæ 
вæййы, мæты мæ æппары мæ чызджы сомбон... Агурдзæн мæ, зонын. 
Зæгъ-иу ын, дард бдлцы фæцыд, фæстæмæ æрыздæхдзæн æрæгмæ. 
Суанг кæркуасæетæм фæбадтысты Габо æмæ Дзанг. Уал азы сын 
зæгъын цы нæ бантыст, — уыцы зæгъинæгтæн нал скъуыд сæ кæрон. 
Æмбæрста Габо, йæ мады зæнæджы бæрц кæй бауарзта æмæ йæ 
ныхасыл къæдзæхы сæрæй йæхи фехсынмæ цæттæ чи у, уыцы ныф- 
сы мæсыг Дзанджимæ ма фæстаг хатт кæй бады. Æмæ Дзанджы 
ацыды фæстæ бæрæг кæй фæмæгуырдæр æмæ фæлæмæгъдæр уы- 
дзæн ныфс æмæ хъаруйæ. Зыдта, йе ’рдхорд цы фæндагыл цæуы — 
фæцу æмæ ма ’рцуйы фæндаг кæй у. Искуы кæнæ ахæстоны ным- 
бидзæн, гъе та йæ мард хъæддаг сырдтæн холыйаг фæуыдзæн. Æмæ 
йын, ингæнмæ фæндарстгæнæгау, хæрзбон кодта йæ мидзæрдæйы. 
Зыдта Дзанг дæр, Габойы ма фæстаг хæтт кæй уыны. Ахæм 
кæстæр, ахæм цæхæрцæст, зæрдæхæлар æмæ æнувыд æрдхордыл 
кæй нæуал сæмбæлдзæн. Зыдта, ахсæв кæй фæуд кæнынц йе ’дас 
æхсæвтæ æмæ та райсом кæй райдайдзысты уал азы размæйы тæс- 
саг, зын, æнæхуыссæг æхсæвтæ. 
Уыцы æхсæв скодта йæ фæстаг сæнæрттæй гуыр-гуырон арт, 
уадз æмæ райсоммæ фæсудза, ахсæв ма ис йæ къонайы арты фарсмæ. 
Райсом ахуысдзæн арт, фæздæджы æндах аскъуыйдзæн ердойы 
сæр, æдзæрæг баззайдзысты Слонаты Берды уæзæгыл Дзанджы 
хæдзары къуымтæ, ссæдз азы размæ куыд æнæхæдзар, æнæуæзæг 
уыд, афтæ уæлих, уæлих баззайдзæн ныр дæр. Сомæй фæстæмæ 
æхсæвы тар — йæ хъæццул, бæласы уæлдым — йæ баз. Кæм æрцæу- 
дзæн йæ мæлæт, иунæг Хуыцау йæ зонæг. 
Райсом Габо цалдæр лæппуимæ ацæттæ кодта фынг, æрхуыдтой 
хъæубæсты зæрондæй суанг сабийы онг. Адæмæй ничи зыдта, цæй 
фæдыл у уыцы фынджы хабар. Бирæтæ æнхъæл уыдысты, зæгъгæ, 
Дзангæн ма, æвæццæгæн, йæ чызджы чындзæхсæвы фынгтæй цы 
хæрд æмæ нозт баззад, уыдонмæ йæ хъæубæсты фæхуыдта æмæ 
хъæлдзæгæй рабадтысты фынгтыл, фæлæ хъæубæсты хистæр (Бер- 
219 

ды амарды фæстæ) Илас цалдæр куывды куы ракодта, нæлгой- 
мæгтæ къуылыхдзæф нозтджын куы фесты, уæд Дзанг байдзаг кодта 
сыкъа, сыстад, хистæрæй ныхасы бар райста, адæмыл ахаста йæ 
цæст æмæ райдыдта дзурын: 
— Илас, нæ кадджын хистæр, Цомайты, Гæлуаты æмæ Санæга- 
ты цытджын хистæртæ, стæй Цæргæсбадæны хъæубæстæ — сыма- 
хæн уе ’ппæтæн дæр ныллæг мæ сæрæй кувын. Кувын æмбисонды 
хъæбатыр, зæрдæхæлар, рæдау, сыгъдæг намыс æмæ адæймагуар- 
зон хъæубæстæн. Ссæдз азы размæ мæ ме ’фсинимæ хъысмæт какон 
сындз уисæй нæмгæ, тулгæ дурау, æрбатылдта ардæм. Сымах нæ уæ 
хъарм фæдджиты ’рцахстат. Коммæ нæ нал ауагътат тулын, нæ уæз- 
зау хъæдгæмттыл батадыстут æвдадзы хосау. Барæвдыдтат нæ сты- 
рæй, чысылæй. Радтат нын зæххыл лæджы бынат уæ фарсмæ. Ба- 
нымадтат нæ уæ туг, уе стæгыл. Уемæ арвыстам ме ’фсинимæ нæ 
царды иууыл рæсугъддæр, иууыл амондджындæр бонтæ. Æмæ буз- 
ныг сымахæн, о, Цæргæсбадæны хъæубæстæ, уыцы амондджын 
æлутон бонты тыххæй. Бузныг, уæ зæрдæты хъарм, уæ цæхх, уæ 
кæрдзыны тыххæй. Бузныг, сымах руаджы кæй бауырныдта мæн — 
адæймаг кæй дæн, кæй мын ис бар а зæххыл уарзынæн, цæрынæн. 
Бузныг уæ рæдау фæлмæн ныхас, уæ мидбылхудт, уæ хъарм цæс- 
тæнгасæн. Бузныг, ме ’фсиныл мын цы судзгæ цæстысыгтæ фæкал- 
дтат, хионау ыл кæй фæрыстыстут, уымæй. Бузныг сымахæн, уæ 
уæлмæрды, уæ ахсджиæгты фарсмæ ме ’фсинæн сыджыты хай кæй 
радтат. Уырны мæ мæн, сомбон-иу рухс куы кæнат уæхи мæрдтæн, 
уæд рухс зæгъдзыстут мæ мардæн дæр уæ хойрагæй, уæ донæй. 
Æмæ мæрдты ме ’фсин æнхъæлмæгæс кæйдæр мæрдты фынгтæм нæ 
уыдзæн. Бузныг сымахæн, уæ уæзæгыл кæй райгуырди мæ иунæг 
чызг Зæринæ, æмæ йæ чындзы дæр кæй арвыстат уæхæдæг. 
Æмæ, цæй, цы номæй уæм бадзурон, нæ кæрды ме ’взаг, куыд 
уын ракæнон арфæ. Зонын, мæ хъару цас амыдта, уыйбæрц уын 
мæ бон лæггад кæнын нæ баци. Æнæрхъуыды, гъе, нæ мæ фæн- 
дыд, мыййаг, уый тыххæй нæ уыдис. Æндæр нæ амыдта мæ уавæр 
æмæ мæ ма ракæнут хъаст. Абон уæ хъæубæстæй цæуын... Чизоны 
нал фембæлæм никæд... Мæ ном-иу мын æвзæрæй ма ’рымысут. 
Уæ цæрæнбонты тыххæй Цæргæсбадæны хъæубæстæ. Цалынмæ 
цæрон, мæ цæст æрттива — зæрдæ нæ банцайа мæ риуы, — мæнæй 
нæ фæуыдзыстут рох. Ныббарут мын, уæ фос уын дзæгъæлæй уа- 
дзын. Мызд уæ нæ домын. Фыст у уæ рæвдыд æмæ уæ зæрдæты 
хъармæй. Ноджыдæр бузныг. 
Иууылдæр арвы цæфау фесты. Ничи ницы дзырдта, сæ сæртæ 
уырдыгмæ æруагътой æмæ ныккастысты зæхмæ. Æмбæрстой йæ, 
йæ игæрыл йæ маст лæмаргæ фæстаг хæрзбон кæй кодта Дзанг 
мад, фыды лæггад кæмæй базыдта, уыцы хъæубæстæн. 
— Цы дын зæгъæм, нæ кæнгæ ’фсымæр, — æрæджиау йæ бынаты 
базмæлыд Илас. — Дæ бар дæхи у. Зондджын дæ, — хуыздæр зоныс 
дæхæдæг. Фæлæ дæ кæд мæ хъуыды, гъе, дæхæдæг куыд загътай, 
зæгъгæ, дæ царды иууыл зынаргъдæр, рæсугъддæр æмæ амонд- 
220 

джындæр бонтæ цы хъæубæстимæ арвыстай, уыдон хъуыды дæ кæд 
базонын фæнды, уæд дын зæгъæм: фæндон нын нæу дæ ацыд... 
— Фæндон нын нæу... 
— Фæндон нын нæу, — фæйнæрдыгæй райхъуыст. 
— Æндæр гæнæн мын нæй, мæ хорз хъæубæстæ. Бæргæ, куы баф- 
сæстаиккам ме ’фсинимæ, сымахимæ зæрыбонтæм цæрьгаæй. Фæлæ 
хъысмæтæн цы загъдæуа, нæ зонын... Ныр та мæ хъуыддæгтæ куынæ 
бакæнон, уæд мæ мæрдтæм ницы бахæццæ уыдзæни. Ныббарут... 
Бирæ, бирæ ма фæхатыдысты хъæубæстæ Дзангмæ, фæлæ сын 
нал сразы. 
Дыккаг бон æй райсомæй æгас хъæубæстæй рафæндараст код- 
той суангдæр комы нарæджы фæзилæнмæ. 
Уыцы аз хъæуæй-хъæумæ, комæй-коммæ айхъуыст, зæгъгæ, 
цавæрдæр абырæг — Хъæссæй йæ маст райсыны охыл балæбурдта 
Елойты æлдары хæдзармæ. Амардта æлдары æмæ йын йæ хæдза- 
рыл арт бандзæрста. Стæй, зæгъ, йæхи хуызæн, хъæздыджытæ æмæ 
æлдæрттæй æфхæрд чи уыд, хъæдмæ чи фæлыгъд, ахæмтæй йæхи- 
цæн къорд скодта. Цæуынц æмæ марынц æлдæртты, пъырыстыф- 
ты, алкæй дæр, — чидæриддæр мæгуыр лæджы ’фхæры. Æгæрыс- 
тæмæй, дам, æртхъирæн кæны Гуры уезды хицаумæ дæр. Æмæ 
дзы цынæ диссæгтæ дзырдтой адæм. Кард, дам, æй нæ кæрды, 
топп, зæН*, дзы нæ хизы. Йæ ном, йе ’хсар æмæ йæ лæгдзинады 
кой æрвнæрæгау нæрыди. Фæсивæдæн сæ ныхасы сæр æндæр койы 
йеддæмæ ницыуал уыди. Æрбайхъуыстысты Цæргæсбадæн æмæ 
Тедоты хъæумæ дæр Хъæссæйы лæгдзинады хабæрттæ. Фæлæ чи 
уыд Хъæссæй, уымæн Габойы йеддæмæ бæрæг-бæлвырдæй ничи 
ницы зыдта. Уый фæстæ йæ кой нал æрыхъуыст, фæлæ йæ ном 
адæмæй нæ ферох, сæ зарджыты, сæ кадджыты цæргæйæ баззад. 
ДÆСÆМ СÆР 
1 
Сом райсом хос кæрдынмæ куы бавналон, уæд мын мæ фосы 
дзугтæ абæрæг кæнынæн рæстæг нал фæуыдзæн, зæгъгæ, — уæтæ- 
ры уыд Солым. Фæстæмæ йæ фæндаг уыгæрдæныл акодта. Кæн- 
дысджынмæ æрбахæццæ, дæлбылæй йæм сыхъуыст Хъуынцелы зи- 
ууæтты цæвдлжыты æхситт. Хъыг ын уыд, уыцы хин рувас йæ 
разæй кæй фæци æмæ, хъæубæстæй уыгæрдæн кæмæн нæй, уыдон 
Солымы разæй кæй баххуырста. Нæ йæ фæндыд Хъуынцелимæ 
фембæлын, фæлæ йын чи кусы, зæгъгæ, базона сæ, — фæуырдыг. 
Кæлимæт кусджытæн сихор схаста. Цæвджыты æхситт ын цы- 
дæр æхцондзинад банкъарын кодта, æмæ йæ, хохы сæрты фехсæ- 
гау, йæ хъуыдытæ фехстой йе ’взонджы бонтæм. Æрымысыд, йæ 
фыд Сæго ма удыгас куы уыд, уæд æй цæвæгæй кæрдын куыд 
ахуыр кодта. Амондджын æмæ хъæлдзæг уыдысты уыцы рæстæджы- 
221 

тæ. Стъалыйау ферттывтой æмæ уадид ахуыссыдысты. Æрмæст ма 
баззадысты Кæлимæты ивгъуыд бонтæ мысынæн. Æмæ та сæ æры- 
мысыд ныр дæр... Цæвæджджынтæ сихорыл куы ’рбадтысты, уæд 
йæ сагъæс фергом: 
— Кæддæр æз дæр арæхстæн цæвæгæй... 
— Æмæ ныр та? — йæ хъустыл ауад. Уый Цорæ фарста. 
— Раджы уыди уый, — уæззау ныуулæфыд Кæлимæт. — Ныр мæ 
мæ ном дæр ферох. 
— Цæй-ма, афæлвар, Кæлимæт, — Цорæ йæм хаты. 
— Цытæ дзурыс, цæвæджы тæригъæды чи цæуы. 
— Хуыцау мæ уый сæфты фæкæнæд. 
— Æрмæст мыл худгæ ма фæкæнут, — Кæлимæты цæсгом гæ- 
зæмæ фæсырх. Цæвæг айста æмæ уыгæрдæны сæр æрлæууыд. 
Фыццаг æнæныфсхастæй рариуыгъта цæвæг. Дыккаг рариуыгъ- 
дæн цæвæджы бырынкъ афардæг и зæххы... Стæй фæныфсджын- 
дæр, фæгæрз, æмæ зад кæрдæджы уис зæххыл уылæнæй фæлдæхы. 
Цæвæджджынты сæ фысымы чындзы фæхъыг кæнын нæ фæн- 
дыд — баразæнгард æй кодтой. Фæлæ Кæлимæты фидар æрмтты 
цæвæг куы схъазыд, æмæ кæрдæг тъыфылгай куы фæлдæхт, уæд 
æм къæпдзыхæй кæсгæйæ баззадысты. 
— Гъе, уый дын гъе, — Цорæ йæ къæбут аныхта. 
Кæрды ус, цæнгтæ дардыл исы. 
Цæвæджджынты цурмæ æрбахæццæ Солым. 
— Уый та чи у? — фæрсы сæ. 
— Хъуынцелы чындз, Кæлимæт. 
— Мæлæты хорз арæхсы... 
— Хъаруджындæр нæ райгуырдзæн сылгоймаг. 
— Гъей-джиди, уый ма рæстмæ амонд куы фæуыдаид, — ныу- 
улæфыд Цорæ. 
Солымы цæстытæ Кæлимæты фæдыл дзагъырæй баззадысты. 
Аив, хæрзконд фæсонтыл дыууæ ставд дзыккуйы быды куы иуыр- 
дæм ауылæн кæнынц, куы иннæрдæм. Цæвæджы фæдыл, астæуæй 
уæлæмæ, гуыр куы фæзилы, уæд афтæ фæзыны, ныртæккæ йæ 
нарæг астæу ныкъкъæрцц кæндзæни. 
Йæхæдæг дæр æй нæ фæхатыд, афтæ ног карст кæрдæджы уисыл 
фæлдæхт цæвæджы хъæдыл фæхæст сты Солымы æнгуылдзтæ. 
Бауад æмæ угæрдæны сæр æрлæууыд. Солымæн та цæвæгæй кæр- 
дын амонын хъуыд, цы? Йæ фыд Дотти йын йæ уд ласта хос кæр- 
дынæй. Фæстийæ асырдта усы. 
Кæлимæт нæ рахатыдта, чи ’рцæуы йæ фæдыл. Уыцы уысм йæ 
хъуыдыты царди йе ’взонджы бонты. Цыма, иухаттау, ныр дæр йæ 
бабаимæ кæрды цæвæгæй. Æмæ райхъал сты йе ’нæмæт базырд- 
жын бæллицтæ, хъустæ цæвæджы ’хситт ахсынц æмæ йæ цæсты- 
тыл уайы: Сæго йæ куыд æрсуры, уыцы ныв, хъуысы йæм йæ мады 
цинæйдзаг хъæлæс: 
— Тагъддæр, мæ чызг, феййафы дæ! 
Æмæ тындзы Кæлимæт. Мæнæ уисы кæрон. Цæвæджы ком кæр- 
222 

дæгыл фæстаг сæрфт ракодта, æрлæууыд. Ныр æй фæци фæстæмæ 
фæкæсыны бон. Фæкаст. Уайтагъд йæ рæсугъд фынæй фехъал. 
Йæ тæккæ фæстæ цыд йæ фыд нæ — Солым. Фефсæрмы ус, йæ 
цæстытæ дзы амбæхста. 
— Ма мыл бахуд... Ме ’взонджы бонтæ æрлæууыдысты мæ зæр- 
дыл, — йæ сæр æруагъта. 
— Уæллæй, ахæм дæ, — нæ зыдтон, — Солым усмæ йæ цæсты 
зулæй фемдзаст. 
— Æппæлыс мæ, æндæр... 
— Хуыцауыстæн, гæдыныхас нæ загътон... Æркæс-ма, хуыздæр 
цæвæджджын нæ сарæхсдзæни, афтæ... 
Солым цурон ныхæстæ кæй нæ кодта, уый æхсызгон уыд Кæли- 
мæтæн. Кæдæй, уæдæй йын йæ арæхстдзинадæй раппæлыди чи- 
дæр, фæбузныг Солымæй. 
— Фæйнæ уисы ма æрхæссæм... 
— Нæ, демæ ерыс кæнын мæ ныфс нæ хæссын, — фефсæрмы 
Кæлимæт. — Фæлтау цом, немæ сихор бакæн. 
— Бузныг, Кæлимæт, нæ мæ ’вдæлы уыйбæрц. Фæлæ ам кæм- 
дæр уазал суадон хонынц. 
— Ныртæккæ дын дзы æрбадавдзынæн. Кусджыты цур уал абад. 
Кæ^мæт донхæссынмæ ацыд. Солым та цæвæджджынты ’рдæм 
йæхи байста. Хатыдысты йæм, немæ сихор бакæн, фæлæ нæ фев- 
нæлдта Солым. 
Суадон хæстæг нæ уыд, æмæ цалынмæ Кæлимæт фæстæмæ здæхт, 
уæдмæ цæвæджджынтæ сыстадысты. Æнæвдæлон уыд Солым дæр, 
фæлæ йæ цыдæр тых нал уагъта уæлæмæ. Кæлимæт æрæджиау 
фæзынд. Донгарз Солыммæ радта. 
— Бахатыр кæн, Кæлимæт, æгæр дын сфыдæбон кодтон... 
— Бæргæ арахъхъ куы уыдаид... Фæлæ нæ хицау йе ’ххуырсты- 
ты буц ахуыр нæ кæны, — цыма аххосджын йæхæдæг уыд Кæли- 
мæт, уыйау фефсæрмы. 
— Уымæй раст кæны, — Солым Хъуынцелы æвварс фæци, стæй 
дурын йæ дзыхыл куы сдардта, уæд фæкомкоммæ Кæлимæты цæс- 
гоммæ. Æмæ, цыма лæгыл арт сирвæзт, — къæхтæй сæрмæ ссыгъди. 
Сырхфарс фæткъуыйы хуызæн рустæ, хæмпус, тымбыл былтæ, кæ- 
лæнгæнæгау, сæхимæ сылвæстой Солымы зæрдæйы мондæгты. Нод- 
жы цæстытæ, цæстытæ... Ахæм æнахуыр диссаджы цæстытæ Солым 
сылгоймагæн никуыма федта. Зынджытау судзьшц. Солымы зæрдæйы 
иннæрдæм ахызтысты, æрцахстой йæ, ныххуыдтой йæ зæхмæ, фезмæ- 
лын æй нал уадзынц. Цыдæр кодта лæг, йæ бон нал у дурын æрисын. 
Зыдæй нуазы, нуазы, цыма йæ риуы цы æнахуыр арт сирвæзт, уый 
дурыны уазал донæй ныххуыссын кæныныл архайы. Фæлæ нал хуыс- 
сы арт... тынгдæр судзы æмæ зæрдæйы æхцон мондæгты фæтайы лæг. 
Солым ын йæ дон хастæй афтæ зыд нозт кæй кæны, уый æхсыз- 
гон уыд Кæлимæтæн. Дурыны дон, лæджы къуыбыр рихиты иуфæр- 
сты, куырæты гом æфцæгготмæ цыхцырæгау ныллæууыд. Ус йæ 
мидбыл бахудт. 
223 

Æуый ма хъуыд Солымы. Зæрдæ кæлæнгæнæджы хызы атыхст, 
ферхæцыд. Донæй ма дурыны цы аззад, уый æгасæйдæр афардæг 
и риуы фæйнæгыл. Уазал бахъардта лæгмæ æмæ йе ’муд æрцыд. 
— Уæууа, мæхиуыл æй, сабийау, ныккалдтон, — фефсæрмы æмæ 
ацагъта йæ риутæ. — Хатыр, ахæм хæрзад дон фыццаг хатт баныз- 
тон... Бузныг. 
— Хæлар дын уæд, — ус йæ донгарз айста, хызыны афснайдта 
къустæ æмæ атындзыдта уырдыджы. 
Солым, цалынмæ ус нæ фæдæлбыл, уæдмæ йæ фæдыл каст, 
стæй феггуырст. Цæуы, тындзы йæ уыгæрдæнты ’рдæм нæ, фæлæ 
дæлæмæ. Цыдæр тых æй Кæлимæты фæдыл скъæфы. Æрæрджиау 
æй фембæрста æмæ йæ фæндаг фæтæссар... 
Раджы аивгъуыдта Солымы ус ракурыны афон. Рæсугъд чыз- 
джытæ дæр куыннæ ис. Хъæздыг, хæстæджджын... Фæлæ абоны 
онг зæрдæ никæй бацагуырдта. Ныр ын мæнæ кæйдæр ус фæца- 
гайдта йæ зæрдæ. Уымæй дæр чи? Зондцух Гæбайы ус. Уыцы ни- 
цæйагæн ахæм цыкурайы фæрдыг... Куыд тæригъæд сты уыцы 
æрдхæрæйнаджы дыууæ цæсты... Ныры онг сæ Солым куыд никуы 
фæфиппайдта. Кæлимæт æцæг арæх æддæмæ не ’фты. Солым æй 
бæрцæй цалдæр хатты федта... 
Уыцы бонæй фæстæмæ Солым аивæй зилын райдыдта Кæлимæ- 
ты фæдыл. Бирæ рæстæджы йыл нæ хæст кодта хибарæй фембæ- 
лынмæ. Æмæ дын мæнæ иу фæззыгон изæр Солымты кæрты æрба- 
лæууыд Кæлимæт æмæ æфсæрмдзæстæй бамбарын кодта: 
— Нæ хицау мæ рарвыста. Нæ куыройы цалх ныссаст... Нал ссы... 
Йæхæдæг та рынчын у... Чи йæ сцалцæг кæна — нæй. Кæд дæ куырой 
æвдæлы, уæд ыл не ссинаг куы бавгæниккам. Бафиддзыстæм дын... 
— Æфхæрыс мæ, Кæлимæт... уанцон нæу, цы мын хъуамæ бафи- 
дат? Æцæг мын куырой сом нæ равдæлдзæн. Мæнæ нын арахъхъаг 
рассинаг ис, фæлæ табуафси — ахсæв уæ бар фæуæд, — сразы Солым. 
— Хуыцау дын балæггад кæнæд... 
— Мидæмæ нæм рахиз, — бахатыд Солым. 
— Бузныг, нæ мæ ’вдæлы. Ссинаг ацæттæ кæнон, — нæ бакуым- 
дта Кæлимæт. 
Солымæн æвдæлд йæ куырой, фæлæ барæй æфсон кодга. Зыдта, 
иугæр Хъуынцел рынчын у, уæд ахсæв куыройы Кæлимæтæн æнæ баз- 
зайгæ нæй. Йе ’фсин Дуду дæр цæстæй нал æвзары æмæ Кæлимæтимæ 
Гæбайы йедтæмæ ничи уыдзæн. Гæба та — уа, æви нæ уа — тас дзы нæу. 
Фæлæ сæм цы ’фсонæн фæзындзæн? 
Йæ сæры хин хъуыды февзæрд. Æмæ йæ синысæртыл хæцгæ 
куыройы ’рдæм сарæзта йæ ных. 
2 
Фæсахсæвæртæй ахызт, афтæ Солым куыройы дуар бахоста: 
— Гъе, хæдзаронтæ, ма фæтæрсут, уазæг уæм фæцæуы... 
Дуар байгом æмæГæба æддæмæ ракаст: 
224 

— Æмæ чи тæрсы? Æрбакæс-ма, ам дæр дзы лæг ис! 
— Уе ’хсæв уæхи фæндиаг уæд, бахатыр кæнут, æнафоны уæ 
хъыгдарын. Мæрдырох мæ фæци, нæ дæ бафæдзæхстон, Кæли- 
мæт. Айразмæ куыройы фыдыл хæрдмæ схæцыдтæн, æмæ йæ, зæгъ- 
ын, куы нæ ’рхъуыды кæнат, уæд фесæфдзæнис уе ссинаг. Уыныс... 
Куыд ставд ссы... 
— Сау бон мыл, æцæг, — ссад йæ къухы уырзты ’хсæн асгæрста 
Кæлимæт... 
— Гъе, гъе, нæ дын загътон, чындз... Ды та мæм хъусгæ нæ кæ- 
ныс... — Фæтæргай Гæба. 
— Чындз та чи у? — фæдисау и Солым. 
— Уый мæн афтæ хоны... Нæ хицау æмæ йæ не ’фсинæй хъусы, 
æмæ... — фефсæрмы Кæлимæт. 
— Солым, Солым... Нæ мæм хъусы... Не ’ууæнды... Æз ын дзу- 
рын, — Солымы алыфарс срæуæги Гæба. — Уæртæ уыныс?.. Уыцы 
стыр дурты цы зилы? Уый — дон. Æз та — хæйрæг. Уым бынæй 
цалхыл бады æмæ зилы... Зилы... Хъусыс?.. Йæ дæндæгты хъыр- 
рыст-мыррыст... Нæ дæ уырны?.. Цомут, фенæм. — Ныххæцыди 
Солымы цонгыл æмæ йæ æддæмæ ивазы. 
— Фæлæуу-ма, Гæба, мæнæ уал ссады кой бакæнæм... 
— Уæдмæ хæрд фæуыдзæнис не ссад. Æмæ зоныс, хæйрæджы 
ном цы хуыйкь^ уый? Хъуынцел. 
— Дæ фыд? 
— О, баба сæ хистæр у... 
— Уынгæджы бон мыл нæй!.. Аимæ мæхи зонд дæр фесæфдзæн 
рæхджы, — бакатай кодта Кæлимæт. 
— Тæригъæд дын кæнын, бæргæ... 
Ус уæззау ныуулæфыд. 
— Фенут-ма, ницы уæм ис ахæм?.. Куыройы фыд æруадзон... 
Ницы сæм разынд. 
— Гæба, марадз-ма, ныууай нæхимæ. Уым кæрты сугсæттæн къу- 
ыдырыл хъилтæ. Сдав дзы... 
— Æз! — Фестади Гæба. — Тæхын! Мæ дзæхст — уым, мæ дзæхст — 
ам!.. 
Гæба фæтары... 
— Дæ лæггад бирæ, Солым. Не ссинаг фесæфтаид. Æмæ та нæ 
хицауы загъд-заманамæ чи хъуыстаид, — зæрдиаг арфæ ракодта 
Кæлимæт. — Бахатыр кæн, абад дын нæ загътон. 
— Ныббар, Кæлимæт, чи зоны мын не ’мбæлди ацафон ардæм 
æрбацæуын, фæлæ дæ дæ хицау кæй бафхæрдтаид сом, уый æмбæр- 
стон æмæ æрбатардтон мæ цæсгом. Цы бакæнон, дæ сусæг маст, дæ 
фыдæбонмæ кæсын мæ бон нал у... 
— Хуыцау дыл бамæт кæнæд. Ды ма мын тæригъæд кæныс, — 
чъызгæйæ загъта Кæлимæт. 
~ Хуыцаумæ дæр рæстдзинæдтæ нæ вæййы, кæмæн не ’мбæлы, 
уый амондджын скæны, амонды аккаг чи у, уый та амондæй æнæ- 
хай фæкæны... 
15 Гаглойты Владимир 
225 

— Цæмæн афтæ зæгъыс? Ды амондджын уыдзынæ. Хуыздæр 
æмæ хъæздыгдæр чызг... 
— Зæрдæйæн тыхми бакæнæн нæй, Кæлимæт, нæй. Хивæнд у, 
æввахс никæй уадзы. Фæлывдæй йыл куы рацæуон — фæсмойнаг 
кæнын. 
Кæлимæт ныхъхъус. 
— Мæнæ ды, дæ зæрдæйыл рацыдтæ фæлывдæй. Æниу дæуæн 
æндæр уыди дæ уавæр... Æмæ амондджын дæ? 
Уæззау ныуулæфыд Кæлимæт. 
— Куы ницы дзурыс? 
— Дæхæдæг æй куы зоныс... 
— Йемæ уæдæ, афтæ... Æз дæр тæрсын. 
— Нæлгоймагæн йæ бар йæхи у... Кæй йæ фæнды... Æнамонд дзы 
сылгоймаг у... 
— Нæ, Кæлимæт. Зæрдæ куы нæ зæгъа, уæд... Ныббар, чи зоны 
дын æхцон нæу ууыл дзурын, фæлæ цы бакæнон. Мæнæн дæр мæ 
риуы зæрдæ ис... Риссы æмæ дзурын... 
— Дзур... дзур... 
— Уынын, куыд удхар кæныс... Хъыг дæм ма фæкæсæд, æфхæ- 
рынæн нæ загътон, нæдæр дын æй дæ цæстмæ дарын... Фæлæ сыл- 
гоймаг дæр адæймаг у. Йæ риуы зæрдæ ис. Дæуæн систой уыцы 
зæрдæ æмæ йæ, хатыр... Гæбайы зондцухæн æй йæ риуыл æгънæ- 
гæн бахуыдтой, æмæ йыл йæ сæт калы... 
— Æфхæрыс мæ... 
— Æфхæргæ нæ. Уæд мæ арв æркъуырæд... Мæн уый зæгъын 
фæнды, цыма бафынæй дæ æмæ цард дæ иувæрсты фæцæуы, æмæ ма 
цалынмæ æвзонг дæ — райхъал у... Райсом фæуыдзынæ фæсмонгонд. 
— Иу цард мын уыди æмæ нали... Дыккагмæ нал кæсын 
æнхъæлмæ. 
— Адæймаг æрмæстдæр иу хатт цæры, бамбар... Æмæ ратон цар- 
дæй, цыдæриддæр зæрдæ домы, уый. 
— Куыд æнцонæй йæ зæгъыс... 
— Хатыр, байхъус, æмæ кæд дæ зæрдæмæ бахъара мæ ныхас, 
уæд ын аргъгæнæг — дæхæдæг. Кæннод дуар бакæн æмæ мæ арды- 
гæй фæтæр. 
— Цы хабар у, зæгъ мын? — нæ йæ бамбæрста ус. 
— Нæ дыууæйæ нæ иуæн ацы хъæуы фæцæрæн нал ис, æмæ 
цæйнæфæлтау ды... фæлтау хъизæмæртты басудзæд мæхи сæр. 
— Мæ арт бауазал, цæмæй дæн аххосджын дæ разы?.. 
— Аххосджын мæхæдæг... 
— Не ’мбарын дæ ныхас. 
— Уарзын дæ, Кæлимæт... 
— Цы загътай, цы? — ныссæххæтт кодта Кæлимæты зæрдæ æмæ, 
тарст дзæбидыры сæныккау, йæхи дуарыл ныццавта. 
— Фæлæуу, кæдæм? — ацахста йæ Солым. — Зæгъон дын... Ды 
ма алидз, ацæудзынæн мæхæдæг. Фæлæуу, байхъус. Чындзы цы 
бон æрцыдтæ, уæдæй фæстæмæ мын афтæ адджын, афтæ æхцон 
226 

фæдæ æмæ æнæ дæу зындон фестади æгасæй дæр мæ цард. Бæргæ 
куы зонин, амондджын дæ, уый, — мæ уарзт мæ зæрдæйæ стонин... 
Фæлæ уынын, фыдуд кæныс... Æмæ мæ бон быхсын нал у... 
— Сæрыхицау мын ис, æмæ ахæм ныхæстæ не ’мбæлы дæуыл, — 
фырадæргæй нындзыги дуары фæстæ ус æмæ, дымгæ боны гæды- 
бæласау, ризы. 
— Цы ис уым худинагæй, кæд æмæ дæ уарзын? Цæмæй дæн 
аххосджын дæ разы, кæд æмæ дын Хуыцау ахæм диссаджы рæ- 
сугъд цæсгом, аив гуырыконд, кæлæнгæнæг цæстытæ радта? Ах- 
хосджын дæхæдæг... 
— Туг агурыс!.. Банцай, банцай! — усы утæхсæн райхъуыст. 
— Туг нæ, Кæлимæт, нæ! Цард агурын дæуæн дæр, мæхицæн 
дæр. Æмæ кæд разы дæ... сом æхсæв мæхæдæг куыройы уыдзы- 
нæн, кæсдзынæи дæм æнхъæлмæ... 
Дуарыл тыхулæфтгæнгæ æрбалæууыд Гæба. Йе ’ккой ставд 
хъилтæ хæр-хæргæнгæ сласта. 
— Гъа! Мæ уд аскъуыд... Баба та — кæрдзын, дам, дзæгъæлы 
хæрыс... Уынут? — ныббузынги йæхицæй. 
— Иу дзы дæ фаг нæ уыд? — схуыст ныхасæй бакодта Солым. 
Æруагъта куыройы фыд æмæ цæуыныл фæци. 
Гæба йæ фæдыл джихæй кæсгæйæ баззад. 
— Уæд та дзы иу ацъæл, уæд дыккаг хатт цыдаин... Цæмæн алыгъд 
Солым? 
— Дæ сæры магъз дын ахордта, æмæ ма цæмæн бадтаид ам? 
— Æ^æ бирæгъ уыд? 
— Бирæгъæй фыддæр! — загъта Кæлимæт æмæ къæссайыл æрхауди. 
3 
Изæрæй нырмæ къулы сисы скъуыдæй æуыцы иугæндзонæй 
фæдисы хъæр кæны цъырцъыраг. Цыма сиды бинонтæм: «Цы фес- 
тут, райхъал ут, бауромут æй!» 
Фæлæ йæ ничи хъусы, ничи фæтæррæст ласы йæ хъарм хуыс- 
сæнæй. Талынг уаты рæбын хуыррытт фынæй кæны Гæба, къулы 
фалейæ, иннæ уаты та Хъуынцел æмæ Дуду. 
Талынг уаты йæ хуыссæнты хъуырдухæн кæны Кæлимæт. Хатт 
фесты, йæ къах-къухтыл ауайы дуары онг, фæлæ дуары æхгæнæ- 
ныл нæма аныдзæвынц æнгуылдзтæ, афтæ фесхъиуы æмæ та сми- 
дæг вæййы йæ хуыссæнты фæстæмæ. 
Райхъал риуы уарзт!.. 
...Райхъал. Ардæм чындзы куы æрцыд, уыцы бон бамынæг сты 
йæ зæрдæйы уæлмонц æнкъарæнтæ. Уæдæй нырмæ, къонайы зын- 
джытау, фæлæууыди риуы мидæг нуæрстæй. Ныр дысон куыройы 
Солым ракъахта норст æнкъарæнты. Уарзты стъæлфæн мынæг 
æрттывд фæкодта, æрбадымдта йыл дымгæ. Зынг сцырын, ныггу- 
ыпп кодта, æмæ фæйлауы риуы. Бæргæ ма архайы Кæлимæт уар- 
зты рохтæ ’рцахсыныл, фæлæ марадз зæгъ, ног саргъæвæрд байра- 
227 

гау, рæмудзы рохтæ. Тæхы знæт байраг, Кæлимæты скъæфы... Скъæ- 
фы... Суанг æй мигъты сæрмæ стъалыджын арвмæ схæссы... æмæ 
уæд фæтæррæст ласы хуыссæнтæй, фæлæ та йæ фыдæлты æгъдау 
æмæ æфсæрм тæккæ дуаргæрон йæ дзыккутæй æрцахсынц. Йе знæт, 
тæлтæг сæнттæ къæсæрыл фæкæлынц, йе ’муд æрцæуы ус æмæ 
æрбаздæхы йæ хуыссæнмæ. 
Ногæй та хъуырдухæн, рафт-бафт... 
Бауарзта Кæлимæт. Æвзонгæй йын бауарзын нæ бантыст. Æниу, 
чындзы куы ’рцыд, уæд йæ уарзт æрхаста сыгъдæг æмæ рæсугъ- 
дæй. Фæлæ никæй бахъуыд. Нытту йыл кодтой Зораты уæзæгыл 
æмæ йæ цьыфмæ фехстой. Уæдæй нырмæ цæры æнæ уарзтæй, афтид 
уазал зæрдæимæ. Раджы баныгæдта йæ рухс сæнттæ, йæ базырд- 
жын бæллицтæ. Искуы ма сæ ингæнæй скъахдзæн, бауадздзæн сæ 
уд — нал æй уырныдта. 
Фæлæ дуне рафæлдæхти дысон... 
Фæзынди, ацал-ауал азы Кæлимæт æхсæв йæ фыны кæй сурæт 
уыдта, уый. Загъта йын: 
«Уарзын дæ!..» 
«Уарзы мæ, уарзы!..» 
Мæн тыххæй уал азы дзыназы, ус нæ куры... æз та, æдылы къоп- 
па, мæхи дзы дæрдты ласын. Æниу, куы зыдтаин... Асæрды йын 
уыгæрдæны дон куы радтон... Йæ цæстытæй мæ фæцæйхордта... 
Фæсаджил ис мæ зæрдæ... Омæ куыд хорз кæрды цæвæгæй, кæнæ 
куыд арæхстджын у йæ бæхыл. Йæ бæх та, Æрфæны хуызæн... Мæ 
бон бакалд... Уый, æцæг, уал азы мард куы уыдтæн, мард... Æвæц- 
цæгæн, Æрфæн дæр уымæн рох уыд мæ зæрдæйæ... О, Мадымай- 
рæм, куыд бафæрæзтон, куыд ныббыхстон, куыднæ фæлыгътæн 
раздæр? Уаих фæуон, цытæ дзурын?! Лæг мын куы ис. Лæг?.. 
Къодах дæр дзы лæг! Йæ сæт кæлы... О, ме намонд сæр, цæмæ 
æрхаудтæ, цæ! Æниу дзы æвзæрæй ницы дарын мæ зæрдыл. Æна- 
монд у. Тæригъæддаг. Афтæ мыл сахуыр, æмæ, чысыл сывæлло- 
нау, кæуы мæ фæдыл... 
Фæлæ азымджын нæ дæн... Мæ намыс Хуыцауы раз сыгъдæг у. 
Уарзы мæ, уарзы... Ныр райхъал дæн, ныр мæ ничиуал бауром- 
дзæн æмæ лидзон мæ уарзт, мæ амондмæ. Уым мæм куыройы 
æнхъæлмæ кæсы ахсæв... Ахсæв... Кæнæ та никæд!..» 
Ныррызти ус: «Цы зæгъдзысты адæм?.. Адæм... адæм...Æмæ цы 
загътой, сайдæй мыл куы рацыди нæ хицау, йæ хæрæфырты мæм 
куы ’рбарвыста... Мæ хицау та?.. Уадз, ныр нал тæрсын... Райхъал 
дæн, райхъал! Солым, мæ зæрдæ, фæцæуындæм! Фæцæуын!..» 
Хуыссæнтæй иу тæррæст фæласта. 
Цъысцьысагта фæдисы хъæр ныккодта: «Райхъал ут, райхъал ут!..» 
Фæлæ уæдмæ Кæлимæт æхсæвы тары айсæфт. 
Лидзы, базыртæ йыл базад... Мæнæ куырой... Дуар байгом... Æмæ, 
цыма, бирæгъты хъæлæсæй раирвæзт — Солымы æфцæгыл бап- 
пæрста йæхи. 
— Ралыгъдтæн!.. Æрбацыдтæн! Æнаккаг мæ фæхон! Алцы дæр, 
228 

алцы!.. Мæ бон нал у, бафæлладтæн, бафæлладтæн! — йæ цæсты- 
сыджимæ, йæ кæуындзæг ныхъхъуыргæ, тыхулæфт кодта Кæлимæт. 
— Æз æй зыдтон, кæй æрбацæудзынæ. Ныр мæн дæ!.. — Солым 
йæ фæдыл атъæпп кодта дуар æмæ афу кодта цырагъ... 
4 
Кæлимæт йæ хуыз скалдта. Йæ раздæры æрхæндæг, хъуынтъыз 
цæстыты фæлм атад æмæ, сæрдыгон ирд æхсæвы стъалытау, сæрт- 
тывтой, дзыхæй сдзырдта. Хæдзары митæм та — диссаг. Райсомæй 
изæрмæ цъилау зылд къуымты. Фæлæ уыйхыгъд, нырмæйау, ба- 
рон нал уыд, фæкъæйных, йе ’фхæрд нал барста. 
Хъуынцел сагъæсты ныххауд. Йæ коммæгæс, мадзура чындз, 
къуымтæмæрзæн цъылыи кæй хуыдта, йæ уынæр кæмæн никуы 
фехъуыста, уый йæм ныр хатт фæстæмæ сдзуры. Кæмдæр йæ мид- 
зæрдæйы æмбæрста: усы зæрдæ кæй нæ рухс кæны йæ лæгæй, 
æмæ уый тыххæй кæй сфыдуаги, сфыдзонди. 
Иуизæр Ныхасæй ссыди лæг. Сæхимæ нæма схæццæ, афтæ йæ 
хъустыл ауади йæ чындзы къæл-къæл. 
— Уый циу?! Йæ бæгъ-бæгъ æгас хъæуыл куы хъуысы! — амæсты 
Хъуынцел æмæ атындзыдта йæ чындзæн уайдзæф бакæнынмæ. Кæрты 
дуар фегом кодта æмæ æнахуыр диссаг: чындз йæ лæджы æккой сбад- 
ти æмæ йæ Гæба рахæсс-бахæсс кæны кæрты. Иратаманы цы нæма 
æрщ4д, ахæм хъуыдцаг! Кæйдæр дзæгъæлзад фæхынджылæг кодта 
Зораты кадджын мьптаджы фарн æмæ æгъдауæй! Маст нал ныббых- 
ста лæг, фæстæты бацыд æмæ Кæлимæты фæсонтæн — дзæхст. Кæли- 
мæт ахаста йæ уæз æмæ Гæбайы æрдиаг усы бынæй сыхъуыст. Дьпскаг 
цæф ма хъавыди Хъуынцел, фæлæ Кæлимæт агæпп кодта иуфарс. 
— У, кæйдæр æнæрæгъыдзыд! Æфсæрм дæм нали, æви?! Уый 
мын мæ фыртæй хæрæг куы сарæзтай!.. 
— Дæ фырт хæрæг уыди æмæ уымæй баззад! Йæ зонд ын æз нæ 
ахордтон, мыййаг! — нал ныббарста Кæлим<ет, Хъуынцелмæ уай- 
садгæ кæй кæны, уый дæр дзы ферох. 
— О, стыр Хуыцау! Фехъус!.. Мæнæ æдзæсгом сылгоймаг ба- 
хордта йе ’фсарм æмæ нæ фыдæлты æгъдауыл балæгæрста цъыф- 
къахæй! Ма ныббар! Ма ныббар! — арвмæ йæ цæнгтæ даргæйæ, 
æгъдау халæгæй йæ маст райсынмæ Хуыцаумæ сидтис зæронд лæг. 
— Уæдæ, мæнæй дæуæй аххосджын чи у, Хуыцау ууыл йæ цæ- 
хæртæ ныккалæд! — ноджы скъæйных Кæлимæт. — Æфсæрм, уай- 
садгæ дæр кодтон... Фæлæ сымахмæ баст хæрæг дæр нæ фæлæудзæн! 
— Фесæф мæ цæсты разæй, æнаккаг!!! 
— Цы мыл хъæртæ кæныс, цы? Уæртæ дæ сæрхъæн фыртыл 
богътæ кæн! Мæхицæн хæдзары мæ митæ кодтон. Уый, æррайау, 
æрбазгъордта кæцæйдæр, йе ’ккой мæ баппæрста... Дæлдзæх фæут 
фыдæй, фыртæй, мæ бон уæ нал у! — топпы нæмыгау Хъуынцелыл 
йæ ныхæстæ ныздыхта æмæ, тъыфылтæкалгæ, хæдзары смидæг. 
Нырма афтæ карз никуы ничи бафхæрдта Хъуынцелы. Æгасæй- 
229 

дæр масты дзæкъул фесталд, фæстийæ басырдта йæ чындзы, фæлæ 
тæккæ къæсæргæрон Гæбайыл йæхи скъуырдта æмæ йæ масты 
дзæкъул алæмæрста ууыл. 
— О, дæу мын цы Хуыцау радта, уый дæлдæр фæуа! О, сайраг 
фæуон, дæумæ чи кæсы! О, бæрзæйсаст фæуа, мæн æвæстаг чи 
кæны æмæ уæззау сагъæсты мæ зæрдæ кæй тыххæй фыцы! Куы 
мын амæлис æмæ дыл æрвылбон куы нæуал кæуин! 
— Алæ, фесæф! — багуым-гуым кодта Гæба. 
— Сæфты фæу, ницæйаг! Куыд сывæрдтай де ’ккой дæ усы?! 
— Æмæ йæ цæмæннæ хъуамæ сывæрон. Хъæуы лæппуты æрвыл- 
бон куы рантъух-бантьух кæнын. Æмæ чындз та мæхи куы у, — Гæ- 
байы цæстытæ дыууæрдæм æнæмбарæджы разгъор-базгъор систой. 
— О, бæрзæйсаст фæуай, уæдæ нæ хъæуы æххормаг куыйты 
хъæвдынтæ дæр рантъух-бантъух кæныс! — лæг йæ къух фæхъил 
кодта йæ фыртмæ. 
— Гыцци, мары мæ, цы фæдæ! — нырдиаг кодта Гæба æмæ йæ 
армытъæпæнтæй амбæрзта йæ цæсгом... 
— Ма йæ æргæвд, Хуыцау дын ма уа! Æнæуый дæр æргæвст куы 
у хъысмæтæй! — мидæгæй райхъуыст Дудуйы марой. 
— Быныскъуыд фæут иууылдæр! — мæсты ту ныккодта Хъуын- 
цел æмæ йæ масты фыцгæ уæтæрмæ афардæг. 
* * * 
Аивгъуыдта зымæг æмæ уалдзæг бацыди йæ тыхы. Дуду саугу- 
ырм баци æмæ хæдзары къæсæрæй æнæ искæй æххуысæй йæ къах 
æддæмæ нал æвæры. 
Диссаджы уалдзыгон хъарм бон уыди. Дуду йæ уатыл рабадт 
æмæ ахъæр кодта Кæлимæтмæ: 
— О, чындз, дæ сæрыл мæ æрхæссай, хур бон у, æнхъæлдæн, 
аххуыс мын кæн — мæ зæронд стджытæ хурмæ батавон! 
Кæлимæт йе ’фсины дæларм бацыд. Акодта йæ æддæмæ, æмæ 
йын хæдзары дæлбазыр, хуры хъæрммæ бандон æрывæрдта. Дуду, 
ма фæцудон, зæгъгæ, йæ къухтæ Кæлимæты гуыбыныл æрхаста æмæ, 
арвы цæфау, æндзыгæй баззад. Æнгуылдзтæ знæтæй ризын райдыд- 
той, йæ астæу араст кодта æмæ та ногæй æрхаста æнгуылдзтæ. 
— Хуыцау мæ куыд амардта, чындз!.. Сывæрджын куы дæ! 
Кæлимæт хъилдур фестад. 
Бамбæрста Дуду, йæ хæдзарыл цы фыд æрцыди, уый æмæ фы- 
радæргæй дзыхы нал арæхсти йе ’взаг. 
— Акæн мæ фæстæмæ... Тагъддæр... 
Кæлимæт хæдзармæ бакодта Дудуйы. 
— Чи нæ бабын кодта, чындз?! 
Кæлимæт аныхъуырдта йе ’взаг. 
— Мацы мын бамбæхс, нæ лæг куы базона... хæдзархæлд кæнæм... 
— Хатыр, не ’фсин, — Кæлимæт Дудуйы раз йæ зонгуытыл æрха- 
уд. — Мæхи дæр нæ фæндыд... 
230 

Бирæ уарзы йе ’фсины Кæлимæт. Иунæг уый тыххæй быхсы 
утæппæт маст æмæ фыдæбон. Кæрæдзийы зæрдæйы иу иннæмæн 
æнæзындгонд мисхалы бæрц дæр ницыуал баззад. Сæ хъысмæт иу 
у. Кæрæдзийы ныфс, кæрæдзийы фарсхæцæг... Фæлæ куыд æрцыд 
уый, æмæ ахæм хъуыддаг басусæг Дудуйæ? 
— Фæлтау мын мæ мард куы федтаис, чындз, — йæ рустæм фæ- 
лæбурдта зæронд ус. — О, ме ’намонд сæры къуыдыр, цæй зынты 
ныххаудтæ!.. 
— Ныббар! Ныббар, мæ дзæбæх æфсин!.. Кæд мын нæ барыс, 
уæд та мæ бахурх кæн æмæ фервæзон мæ удхæрттæй, мæ зынтæй, 
— æфсины раз, йæ зонгуытыл лæугæйæ, марой кодта Кæлимæт. 
— Чиуыд?.. 
— Ма мæ бафæрс уымæй, курын дæ... Нæ дын æй зæгъдзынæн... 
— Кæд дыл æрцыд? 
— Афæззæджы... 
— Æмæ мын уæдæй нырмæ куыд никуы загътай хабар? 
— Тарстæн... 
Ныхъхъус сты... 
— Мæ зæрдæ йæ зыдта, раджы уа, æви æрæджы... О, сайраг 
фæуон!.. Куыд дæ бахæрам кæнон... Сылгоймаг дæ... Фæлæ дын 
куы фæдзæхстон, куы амæлæм, уæд-иу дæ сæрæн исты хос скæн... 
4 Цалынмæ мæ хицау мæла, уæдмæ мæхицæн ме стæгдар дæр 
нал \уыдзæн ингæны... Ныр дæр бирæйы фаг нал дæн... 
— Цы дын æрхъуыды кæнон, ме ’намонд чындз. Тæрсын, нæ 
лæг куы бафиппайа исты — басудздзæн нæ арты... Æниу æй кæдмæ 
æмбæхсдзынæ дæ къабайы бын... Тæрсын... Охх, тæрсын... Курын 
дæ рагацау, дæ цæгатмæ цæуыны æфсон искуыдæм фæцу æмæ дзы 
фервæз... 
— Маргæ? Хъæбулхор?.. Нæ, нæ! Рæхджы фæзындзæни æмæ 
мæ уадз мæ хъæбулимæ лыстæг къуыхтæ скæнут... Тугæйдзаг къух- 
тæй мæрдтæм нæ бацæудзынæн æз! 
— Туг уардзæни, туг, мæ къонайыл! Кæд рæхджы, уæд ма уæдæ 
цы кæнæм?.. Цæугæ æмæ ахъуыды кæнон, ныссуйтæ сты мæ хъу- 
ыдытæ æмæ рæстмæ фæнд ницы арын. 
Сæргуыбырæй рахызти Кæлимæт. Бацыди йæ уатмæ æмæ ми- 
дæгæй æрыхгæдта дуар. Стæй хуыссæнты сæр ныффæлдæхт. Хаты, 
йæ сæрмæ мигътæ райдыдтой дзыгуыр æмæ кæд ныггæрах кæнд- 
зæн арв, уымæ тæрсгæ-ризгæ æнхъæлмæ кæсы уал мæйы Кæли- 
мæт. Цыдæр ныфс ма йæ уыд, кæд уæдмæ æрывдæлид йæ хъуыд- 
дæгтæй Солымы... Кæлимæт йæхи байсид æмæ бацæриккой иумæ. 
Фæлæ Солымы хъуыддæгтæн нал зыны кæрон, саби та бонæй-бонмæ 
рæзы, æмбæхсы ма йæ, фæлæ Кæлимæтыл хинæй зилын райдыд- 
той йæ къабатæ. 
Йæ худинаг фæхъæр. Базыдта йæ йе ’фсин, цы уыдзæн, куы йæ 
базона йæ хицау? Цы бакæна, кæй бафæрса? Йæ удæнцой Солым 
у, æмæ йæм уый та хæстæг нал цæуы... Фæхæрам. Куы базыдта’, 
сывæрджын у Кæлимæт, уæд мæлæты тарст фæкодта. Ныффæд- 
231 

зæхста йын карзæй: «Цалынмæ дзы фервæзай, уæдмæ мæм 
æнхъæлмæ ма кæс. Нал фембæлдзыстæм» Кæлимæты уæдæй нырмæ 
ныууагъта йæ сагъæсты, йæ мæты æмæ дыууæ зынджы ’хсæн хъуыр- 
духæн кæны ус. 
Дыууæ боны фæрафт-бафт кодта æмæ хуыздæр фæнд куы нæ 
ссардта, уæд йе ’фсины ныхас «фервæз дзы», зæгъгæ, æрлæууыд 
УУЫЛ. 
Хуыздæр бон нæ уыд Дудуйыл дæр. Йæ чындз цы фыдбылызы 
ныххауд, уымæй ма куыд фервæза, ууыл уыд йæ сагъæс. Кæмдæр 
йæ мидзæрдæйы æмбары, йæ чындзыл уыцы худинаджы рæдыд 
цæмæн æрцыди, уый аххосаг... Йæ чындзмæ басидти. 
— Хъус-ма, чындз, æрмæстдæр ма иунæг фæрæз ис. Дæ лæджы 
дæ фарсмæ, дæ сынтæгыл æруадз. Æррæвдау æй... Йæ фыд куы 
базона — фæрсдзæнис æй. Лæппуйæн та сывæллоны зонд ис — йæ 
фыдæн æнæзæгъгæ нæ фæуыдзæн... Ацы рæдыд дыл кæмæй æрцыд, 
нæ зонын уый, нæдæр мæ фæндгæ кæны йæ зонын. Фæлæ дзы дæхи 
хиз. Нæ лæг дæ хъахъхъæндзæн, хин у. Æз æй баууæндын кæндзы- 
нæн... Фæдзæхсын ма дæ ноджы: æз бирæйы фаг нал дæн, нæ зо- 
нын, куыд ацæудзæн дæ цард. Мæ хъæбулмæ йæ фыд бирæгъы 
цæстæй кæсы. Мæ фæстæ йын исты фыдбылыз куы сараза — тæр- 
сын. Фæлæ дæ курын — дæ фæдзæхст мын фæуæд. Бирæгъты ’хсæн 
цæрæм, фæлæ зондæй семæ цæрын базон. Дæ зæрдыл дар, мæ чыз- 
джытæ куы базыдтой, се ’фсымæрæн зæнæг нæ рацæудзæн, уæд сыл 
хур ракаст. Сæ фыды дын дæ ныхмæ скодтой, ардауынц æй, цæмæй 
дæ арвита. Æмбарын æй, цæмæн сæ фæнды, уый. Йæ бынтæм ын 
хъавынц. Уæлдайдæр та кæстæр чызг. Йæ фыдау — бирæгъ, карды 
ком. Мæ лæппуйæн мын исты фыдбылыз кæндзысты. Ныр цæугæ, 
уæззау куыстытæ ма кæн... О, мæ сæр дын амæла, кæд цæй зынтæ 
æрвитæм ацы æлгъыстаджы хæдзары: — марой кодта Дуду. 
5 
Хъуынцел бады тыргъы æмæ йе ’рфгуыты бынты тызмæгæй кæсы, 
Кæлимæт кæрт куыд æфснайы, уымæ. Амæйразмæ йæ чындзимæ 
куы фæдзурыныл, уæдæй фæстæмæ йæ маст нал сабыр кæны. Нырмæ 
æрмахуыр фысæй уæлдай нæ уыд, ныр, лæппынджын стайау, рала- 
ста йæ ныхтæ æмæ сæ Хъуынцелы хурхмæ ’рбахаста. Æмæ цалынмæ 
ныхтæ хурхы нæ ныссагъдысты, уæдмæ йæ адде хъæуы. 
Раздæр ма хæдзары митæ кодта, ныр йæ къух нал тасы. Кæс-ма 
йæм дæлæ... Йæхи куыд сайы. Уисойæ иу сæрфт ракæны æмæ та 
йæ астæуыл фæхæцы... Кæйдæр дзæгъæлзад, ничи йæм кæсы, куыд 
ныннæрст, йæ астæуыл гæрзбæндæн нал æрбаххæсдзæн. Æвæццæ- 
гæн, сусæгæй æвдæрзы. Йæ хуыз дæр уымæн скалдта. Æниу ма 
йæм цæмæ кæсы, бæрæг дзы раджы куы базыдта... Фæсмон ма бæргæ 
кæны Хъуынцел. Ирæд ныккалдта æмæ — дзæгъæлы. Æрæджы йæ 
кæстæр чызгмæ уыд. Идæдзы баззад йæ дыууæ лæппуимæ. Йæ 
чызджытæй уымæй фылдæр никæй уарзы. Заманайы сагсур фырттæ 
232 

йын ис... Æмæ сыл йæ мулк, йæ бынтæ ныффыссын ныффæнд код- 
та Хъуынцел. Уæддæр йæ тугæй сты. Фæлæ тагъддæр арвитын 
хъæуы дæлæ уыцы дзæгъæлзад сылгоймаджы. 
Йæ лæдзæджы бырынкъæй, йæ развæд сгаргæ, хæдзарæй ра- 
хызти Дуду. 
— Цы фæдæ, уæдæ, уыцы лæг? 
— Мæнæ дæн, цы мын нывæрдтай?.. 
— Æвæццæгæн та дæ маст дæ игæрыл лæмарыс?.. 
— Сымахмæ чи кæсы, уый тъæппытæ куыд нæ фæхауы! 
— Æмбарын дæ, бецау. Ныр кæд æрынцаид дæ маст... 
— О, уæлæ мæ уæлмæрдмæ куы схæссой, уæд... 
— Иууыл ма схуыст ныхас ма кæн, гормон. Хъусыс, иу цины 
хабар дын хъуамæ зæгъон, — йæ лæджы цур æрбадт. — Тагъд нæ 
уæзæгыл фæзындзæнис бындар... 
— Бындар? — лæг ницымбарæджы каст бакодта усмæ æмæ йæ 
къух ауыгъта. — Дæуæн цы фырт ис, уымæн бындар нæ, фæлæ... 
— Хатт Хуыцау йæхиуыл æрхудын дæр зоны... Нæ чындз йæхи 
бар нæу. 
— Цы? — фестъæлфыд лæг. 
— Куы дын загътон... Рæхджы фырты фыртмæ æнхъæлмæ кæс... 
Х|Ьуынцелы цъынд цæстытæ фегом сты æмæ цъæх-цъæхид цæс- 
тыгагуытæ ныссагъдысты Дудуйы. Бæзджын рихиты бын, къæс- 
сайы комау, хæлиуæй баззад дзых æмæ иу каст Дудумæ кæны, 
иннæ каст та Кæлимæты ’рдæм. 
— Уый сæнттæ цæгъдыс æви?.. 
— Сæнттæ нæ, æцæг у... Æрынцайæд дæ зæрдæ. 
Лæг, æвзонг лæппуйау, йæ бынатæй иу тæррæст фæласта æмæ 
Кæлимæты цур февзæрд. 
— Чындз, хатыр, мæ цæсгом дæм суагътон, фæлæ... Уый æцæг 
афтæ у?.. 
Кæлимæт йæ астæу сраст кодта, æмæ иуырдæм азылд. Цы ма 
йын æй æмбарын хъуыд зæрондæн: 
— О, стыр Хуыцау, фехъуысти дæм мæ куырдиат, мæ лæгъстæ! — 
арвырдæм йæ дыууæ цонджы сдардта. — Табу дæхицæн, не сфæл- 
дисæг. Ныр кæд нæ бахус уаид нæ хæдзарвæндаджы уидаг! — Йæ 
цард-цæрæнбонты фыццаг хатт Хъуынцелы рустыл дыууæ цæссыд- 
жы æрлæдæрст. Уыйхыгъд Кæлимæты цæстысыгтæ уадысты гæр- 
гæрæй, зын зæгъæн уыд, кæмæн стырдæр хæрзиуæг æрхастой уыцы 
цæстысыгтæ, Хъуынцелæн, æви Кæлимæтæн. 
Нырмæйы тас ныххуыссын кодта уарзты æнкъарæнты, ныр, 
хъыхъхъаг куыдзау, тас йæ лæбурынæй æрынцад æмæ зæрдæ ах- 
сайдта... Кæлимæты сомбоны хъæбул царды рухс фена, уый ныхмæ 
У Солым. Саби фæзындзæн рухсмæ, æви нæ, уыцы фарст нæма 
ахицæн кодта Кæлимæт. 
Æнæхицæнгæнгæ та йын гæнæн нали. Хъуамæ фена Солымы. 
Фадат агуры, нæ йыл хæст кæны æмæ дын йæ цæсгом куы батæрид 
Солымтæм. 
233 

Йæ хуыз аныхъуырдта Солым. Бамбæрста, ус æнæхъуаджы кæй 
не ’рбацыди, уый. Уысммæ кæрты йæ цæст арахæсс-бахæсс кодта, 
ацагуырдта Ацырухсы. Стæй йæ зæрдыл æрбалæууыд, Ацырухс 
сыхæгтæй кæмæдæр кæй ацыд æмæ уæд Кæлимæты размæ бауад. 
— Исты хабар?.. — лæг цикъæйау ныффæлурс. 
— Ма фæтæрс, тас дзы ницы у дæуæн, — судзины бырынкъау, 
фæныхстысты Кæлимæты ныхæстæ Солымы. 
— Мæхицæн та... Дæ маст мæ ис... уæууа, цы лæууыс?.. 
— Дæ мад кæми? 
— Кæм фæнды уæд... Абад. 
— Бадыны рæстæг нæу, уыныс, цы уавæры дæн, уый. Демæ мæ 
баныхас фæнды. Кæдæй нырмæ дæ агуырдтон. Нымбæхстæ æмæ 
æз дæр æрбатардтон мæ цæсгом. 
— Хъуыддæгтæ... Уый фадат нæ фæци. 
— Не ’фсин æмæ нæ хицау базыдтой хабар... 
— Æмæ? — Солымæн йæ гæккуыри сцæйхауд. 
— Ме ’фсин йæ фырты хабар зоны... Рæдыд мыл кæй æрцыд... 
Базыдта йæ. Ныббарста мын. Мæ хицау та фырцинæй бынат нал 
ары йæхицæн, фæлæ иугæр нæ фæнды дæу, уæд саби хуры цæст 
нæ фендзæн. Сом мæ цæгатмæ цæуын... Æмæ уым... Цыдæр æвзæр 
фынтæ уынын æмæ дæ чизоны нал фенон... Фæстаг хатт ма дæм 
æрбацыдтæн... Мæ царды хорзæй цыдæриддæр уыди, уый — демæ 
цы чысыл рæстæг рацардтæн... Давæггаг уыд... Фæлæ адджын... 
Хæрзбон. 
Дзуры ус... Хъусы йæм Солым æмæ не ’ууæнды йæ хъустыл... 
Зæрдæ, ’фсæст уæрыккау, хъылдымтæ систа риуы... Хъуыдытæ, 
базырджын бæлæттау, пæр-пæр кæнынц фæйнæрдæм. Ау, уый та 
куыд? Ныр цалдæр азы цы рæс^тъд фæнд æууилы æмæ, стъалыйау, 
кæй нæ фæразы ’рцахсын, уый иу уысммæ æрбафтыди йæ къух- 
ты... Хъуынцелы мулкмæ ныр ссардта сусæг фæндаг... æмæ сæ æрбас- 
сивдзæн йæхирдæм... Уыцы фæндаг та у, чи нæма райгуырди, уь!цы 
саби — йæ саби. Куы амæла Хъуынцел... йæ фæдыл былæй ахауд- 
зæн Гæба дæр... Сабийæн баззайдзысты бынтæ. Кæлимæты ракурд- 
зæн Солым æмæ йын — цæттæ бинонтæ, цæттæ мулк. Фырцинæй 
йæ бынатæй фæхауд æмæ Кæлимæты адджын хъæбыс ныккодта: 
— О, стыр Хуыцау, уый мæ дывæр амондджын куы скодтай, 
Кæлимæт! 
— Нæ дæм хъары мæ судзгæ маст, мæ зын... 
— Мæхи Кæлимæт. Иунæг цæгатмæ дæр нæ!.. Уадз, райгуырæд 
саби... Мæ уарзт къаддæр нæ — дывæр фылдæр фæуыдзæн. 
Уый Солым дзуры... йæ уарзт, йæ сагъæсты сæр... Кæмæ 
æнхъæлмæ кæсы уыцы хъæбулы фыд. 
Кæлимæты цæсгомæй æрхæндæджы пæлæз цадæггай лæбыры 
æмæ тугдадзинтæ русы фæрстæ ахургæ фæцæуынц. Сгæпп ластой 
удхæртты малæй мынæг цæстыгагуытæ æмæ мибылхудгæ сæхи хуры 
фарсмæ тавынц...— Æцæг? — ризынц былтæ... Фæрсынц цæстытæ... 
— Хуыцау, фехъус, кæд æцæг нæ зæгъын, уæд мæ зындоны арты 
234 

басудз! — ард бахæрæгау, Солым Кæлимæты раз йæ зонгуытыл 
æрлæууыд. 
— Уэеууа, Солым, мæ разы дæ зонгуытыл цæмæн... Уæлæмæ сыст... 
Худинаг у... Исчи дæ куы фена... Æз уый аккаг нæ дæн, — схæцыд 
Солымыл. 
Æддейæ къæхты хъæр фæцыд. Солым феуæгъд кодта усы æмæ 
бæхы саргъимæ архайæг йæхи скодта. Кæлимæт дæр алæууыд иуфарс. 
Сыхæгтæй æрбаздæхтис Ацырухс. 
— Кæлимæт? Мæнæ нæм диссаджы уазæг куы ис, — Кæлимæты 
фенд æхсызгон уыд Ацырухсæн. — Цы дæ æрбахаста, дæ хорзæхæй?.. 
— Мæгъа... — цы загътаид, нæ зыдта. 
— Пирæн æй хъæуы, — фæцарæхсти Солым. 
— Гормон, уæртæ къулыл ауыгъд. Рацу мидæмæ, чысыл нæм абад. 
— Бузныг... Не ’фсин рынчын у æмæ... 
Пирæн рахаста Ацырухс. 
— Æрбауай-иу нæм... Æфсæрмы ма кæн. 
— Куы мæ ’вдæла, уæд, — чъызгæйæ загъта Кæлимæт, пирæн 
райста, йæ цæсты зулæй Солымæн «фенынмæ уал» загъта æмæ 
кæрты æддийæ йæ къæхты уынæр атад. 
— Куыд рæсугъд æмæ куыд æгъдауджын у... Афтæмæй — æна- 
монд, — Кæлимæты фæдыл кæсгæйæ, ныуулæфыд Ацырухс. 
Оадым æй нæ фехъуыста. Ханты цагъд æхсидтæй заргæ саргъы 
гоппимæ архайгæйæ, Хъуынцелы мулк: йæ зæххытæ, йæ уыгæр- 
дæнтæ, йæ фосы дзугтыл йæ хъуыдыты хæтыди. Нымадта йæ сомы 
пайда абон. 
6 
Зымæгон хуыккомы бабырæг арс уалдзæджы куыд ралæсы, уыйау, 
Хъуынцелы бæзджын æрфгуыты бынæй рабырыдысты цæстытæ æмæ 
дзы сурыл мысты фæд дæр æнæ фенгæ, æнæ бафиппайгæ нал ир- 
вæзт. Хæдзары мæт, хæдзары хъуыддæгты æгасæйдæр аныгъуылд. 
Ныр йæ уæзæгыл бындар фæзындзæн, ис ын, кæй тыххæй фыдæ- 
бон кæна, уый, бинонтæм дæр тызмæг æмæ схуыст ныхас нал кæны. 
Йæ хъуыдытæ æгасæйдæр уыдысты, нырма рухсмæ чи нæ фæзынд, 
фæлæ Хъуынцел царды фидар гæнах кæмæи самадта, ууыл. 
Æмæ мæнæ иу бон йæ уæзæгæй райхъуыст ноггуырд сабийы 
цъæхахст. Йæ уæлвæд скуыдта дыккаг дæр. Кæлимæтæн райгуыр- 
дис чызг æмæ лæппу. 
Хъуынцел мæнгагъуысты фæстæ бадт æмæ куывта Хуыцаумæ, 
цæмæй йæ чындзæн лæппу райгуыра. Хабар куы фехъуыста, уæд 
фырцинæй хæдзары смидæг. Хæцæнгарз раскъæфта æмæ анæрыди 
топпы хъæр. Уый нысан кодта Зораты уæзæджы бæлас кæй нæ 
бахус, ног уидаг кæй ауагъта. 
Стыр куывд скодта лæг. Æрхуыдта йæ хъæубæсты стырæй-чы- 
сылæй. Хъуынцел йæ чызджытæм дæр арвыста хонджытæ, фæлæ 
уыдонæй куывдмæ ничи æрцыд. 
235 

Ради Кæлимæт. Йæ чысыл хурты цинæй нал лæууыд зæххыл 
дæр. 
Иу бон йæ сабиты, авдæны, Гæбайы бæрны фæуагъта æмæ суа- 
донмæ дон хæссынмæ ауад. Суадоны цур ыл хæрхæмбæлд фæци 
Зæринæ. 
— Кæлимæт, мæ хур, куыд æхсызгон мын у... Æгайтма дын Хуы- 
цау дæ зæрдæ барухс кодта. Арфæ дын кæнын. 
— Бузныг, Зæринæ, Хуыцау кæд дæу дæр æвæстаг нæ фæкæнид. 
— Охх, Кæлимæт, мæнæн мæ амонд басыгъд... Нæ лæджы адæ- 
мы сабитæм тæхудыгæнгæ куы фенын, уæд мæ зæрдæ фæцæйто- 
ны. Кæлимæт, цы Хуыцауы хай дын баххуыс кодта, куы нæ мын 
æй зæгъай... 
Кæлимæт сагъæстыл фæци. Цы йын зæгъа? Æцæг хъуыддагыл — 
айнæг дæр фæлдæхт... Гæдыныхас та йæ туджы нæй... 
— Цæй, æндæр хатт, — афсон кодта, — мæ сабиты авдæны фæу- 
агътон, мæ зæрдæ сæм æхсайы, — йæ донгарз фелвæста æмæ атын- 
дзыдта. 
— Куыд тæхудиаг дæ! — фæстийæ ма Зæринæйы ныхас йæ хъу- 
стыл ауад. 
Тыргъы Кæлимæтмæ цингæнгæ æнхъæлмæ каст Гæба. 
— Ба-ба, кæс-ма... Бакæс... Куыдта... куыдта... Æз дæр ын æхсыр 
йæ дзыхы... æмæ нал кæуы, — йæхицæй ныббузныги Гæба. 
— Æхсыр? Цавæр æхсыр? — фестъæлфыд Кæлимæт. 
Донгарз тыргъы авæрдта æмæ бауад мидæмæ. 
— Æхсыр цы вæййы, уый! Æрæгмæ цыдтæ... Куыдта, гыцци загъ- 
та, сывæдæг ын радт... Уый — афтид... Æз дæр ын мæнæ, — Гæба 
тæвд æхсыры аджы сæр фегом кодта. — Иу къусыдзаг йæ хъæлæ- 
сы... Нæ йæ куымдта, æдылы, æмæ йын æй æз дæр тыххæй... Ха-ха- 
ха! Æмæ ныффынæй... Кæсыс... 
Кæлимæты уæнгтæ ныддыз-дыз кодтой æмæ йæхи баппæрста 
авдæнмæ. Йæ чысыл чызджы цæстытæ аирвæзтысты... Тæвд æхсы- 
ры афыхтысты хом былтæ... Сывæллон уыд мард. 
...Хъуынцелы сыррамæ бирæ нал хъуыд. Æрцахста Гæбайы æмæ 
йæ мæлæтдзаг над фæкодта. Лæг карзæй ныффæдзæхста Кæлимæт 
æмæ Дудуйы: Гæбайы чысыл лæппумæ æввахс куыннæуал уадзой, 
афтæ. Сывæллоныл искæмæ нал æууæндыд æмæ, саби æхсæв дзидзи 
куы нæуал агуырдта, уæд-иу æй йæхи уатмæ ахæссын^содта. 
Иу хатт сывæллон, æрдæгæхсæвмæ æввахс райхъали. Йæ кæуы- 
нæй нал æнцад. Дуду йæ рæмбыныкъæдзæй басхуыста Хъуынцелы. 
— Йæ мадмæ ма йын бадзур... Æвæццæгæн, дзидзи агуры. 
— Æмæ мæрдфынæй баци, йæ кæуын ын нæ хъусы, æви? — хъуыр- 
хъуыргæнгæ растади Хъуынцел, куырæт уæгъдæй æрбаппæрста йæ 
уæлæ æмæ талынджы, къуырдтытæгæнгæ, тыргъмæ ахызт. Тыргъæн 
галиуырдыгæй уыд йæ фырт æмæ йæ чындзы уаты дуар. 
— О чындз, уыцы сывæллоны кæуын нæ хъусыс, æви? — дуар 
бахоста. 
Дзуапп ын ничи радта. Ногæй та бахоста: 
236 

— Куы ничи уæ хъусы, къуырма баистут?! 
Дзуапп дæттæг та нæ уыд. Лæг бахæцыд дуарыл. Дуар уæгъд 
æхгæд. Лæг бахызтис мидæмæ. 
— Ай, æмæ цы стут? Уæд та уæ исчи фæхаста, куы нæуал змæ- 
лут? Лæппу, цы байгомыг дæ?! 
— Уæуу, цы кодтон, фынæй кæнын, æндæр! — Гæба тæвдæй 
фæбадæги йæ уаты. 
— Фынæй дарæг дæ мауал уæд! Уыцы усы райхъал кæн... Сы- 
вæллон фæкуыдта. 
Гæба, мыхъхъытæгæнгæ, сыстад. 
— Уæлæмæ рахъил у, баба хыл кæны!.. 
Кæлимæты сынтæг уыд афтид. 
— Баба, ам куы нæ ис... 
Кæд йæхи хъуыдыйы æддæмæ ауад, зæгъгæ, Хъуынцел бан- 
хъæлмæ каст. Фæлæ нæ зыны чындз. Сывæллон авдæны йæ гæн- 
дзæхтæ цæгъды, йæ цъæхахстæй бæстæ йæ сæрыл исы. Мæсты кæны 
Хъуынцел. Нал бабыхста. Ахъæр кодта къæсæрæй кæрты ’рдæм: 
— О, уыцы чындз, хæдзар дын нали, æви!.. 
Ничи фæзынд. Тыхсы лæг — уæдæ цы фæци? Тæссаг хъуыды 
февзæрди йæ сæры: йæхицæн мацы фыдбылыз бакæна. Ахызт 
кæртмæ. Агуры холлагдоны, скъæты, мæнгагъуысты... Никуы æмæ 
ницылСывæллон йæ кæуынæй ныффæллад æмæ бафынæй ногæй. 
Скатай лæг. Кæм ма агура йæ чындзы. Уалынмæ фалæрдыгæй 
йæ хъустыл кæйдæр фæдисы къæхты хъæр ауад. Байхъуыста. Цыма 
йæ исчи фæстейæ æрбасырдта, уыйау кæрты смидæги йæ чындз 
æмæ хъуызгæ уатмæ бахызт. 
Фæгуырысхо Хъуынцел. Йæ чындз ацафон кæм уыд? Хъуамæ 
йæ бафарстаид, фæлæ уæд та... Йæ фæнд аивта æмæ фæстæмæ 
баздæхт уатмæ. 
— Чындзы райхъал кæн дын куы загътон æмæ дæхæдæг дæр 
куы никуыцæй уал зыныс, ацы лæг, — бабуцтæ кодта Дуду. 
—Дæ чындзы райсом бафæрс, æрдæгæхсæв кæм лекка кодта, 
уымæй! — лæг йæ маст акалдта йæ усыл æмæ йæ хуыссæнты батыл- 
ди мæстæлгъæдæй фæстæмæ. 
Дудуйæн цы базонын хъуыд, уыцы афон йæ чындз кæм уыди, 
уый, æмæ, ихы къæрттау, ауазал йæ зæрдæ. 
Дыккаг бон Кæлимæтмæ фæсидти: 
— Дысон æрдæгæхсæв кæм уыдтæ? 
Кæлимæт байгомыг. 
— Сывæллон куыдта, нæ лæг дæ агуырдта æмæ... Куы дын загъ- 
тон, мауал цу йæ тæфтыл, дæхи дзы хиз. Куы дæ базона... О, ме 
скæнæг!.. Куы дæ фæрса — Дзаккойы чызг чындзы цæуы æмæ йæм 
фæкастæн къуымбил æлвисынмæ — зæгъ. Хуыцауæй курæгау дæ 
курын, мауал бакæн афтæ. Фæгуырысхо. Хъахъхъæндзæн дæ... Æмæ 
туг иыууардзæн дæ сæрыл. 
Сæргуыбырæй та рацыди Кæлимæт. Раст дзуры йе ’фсин. Кæ- 
лимæт цы уавæры ныххауд, уымæн æнæ стыр фыдбылыз ахицæн 
237 

нал ис. Кæдæй нырмæ тох кæнынц йæ зæрдæйы тас æмæ уарзт. Сæ 
иу æй цардмæ хоны, иннæ та — мæлæтмæ. Фæстаг бонты Кæлимæ- 
тæн æнæ Солым йæ бон нал у. Æдзухæй дæр йемæ куы уаид, уый 
йæ фæнды, уæлдайдæр та йæ чысыл лæппу куы фæзынд, уæдæй 
фæстæмæ æппæт йæ хъуыдытæ Солымимæ сты. Йе ’нæуынон фес- 
тадысты йæ бинонтæ. Сæ рæвдыд ныхас дæр æм хъыг кæсын рай- 
дыдта. Йæ саби куы райгуырд, уæдæй фæстæмæ йыл Солым афтæ 
иузæрдион ссис æмæ фесæфт усы æнцойад. Цас æй рæвдауы тынг- 
дæр, уыйбæрц ус, æхсæвы гæлæбуйау, йæхи æппары зынгмæ. 
Æмæ та тас уарзты рохтæ æрцахста. Кæлимæт иуцасдæр рæс- 
тæджы хæдзарæй йæ къах никуыдæм уал æвæрдта. Йæхи хизын 
райдыдта Солымæй. Йæ лæгæн Дуду бауырнын кодта, чындз Дзак- 
котæм уыд, зæгъгæ. Хъуынцел иу цалдæр æхсæвы бахъахъхъæдта, 
фæлæ куы ницы базыдта, уæд æрсабыр. 
Фысты æлвыныны рæстæг æрхæццæ. Хъуынцел тарст, фый- 
йæуттæ къуымбилæй куы бамбæхсой æмæ йæхæдæг ацыд уæтæрмæ. 
Гæбайы дæр йемæ акодта. 
Йæ хицау уæтæрмæ куы ацыд, уымæн йæ дыккаг бон, изæрæй, 
кæрты дуар æрбахостæуыд. 
— Марадз-ма, чындз, чидæр дуар хойы, — загъта Дуду йæ чын- 
дзæн. 
Кæлимæт йæ чысыл лæппуимæ хъазыд, сывæллон йе ’фсинмæ 
авæрдта æмæ æддæмæ ауад. Байгом кодта кæрты дуар Солым. 
— Мæ арт бауазал, кæдæм æрбацыдтæ? 
— Æнæрхъуыды цыд ие ’рбакодтон, зыдтон, хæдзары ничи ис... 
— О, Хуыцау... 
— Ныббар, мæ дуне, ме стыр уарзт мæ æрбатардта. 
Ныр дæ кæдæй нырмæ нал федтои æмæ мæ сыррамæ бирæ нал 
хъæуы. Ахсæв дæм фæрвыты бын æнхъæлмæ кæсдзынæн. 
— Нæ, нæ, мæ сывæллон... Æхсæв кæуы... Айразмæ мæ агуырд- 
той... Тæрсын... 
— Уæд та-иу ахсæв дæ рудзынг гомæй уадз... Мæ фырты фенон... 
— Саубон мæ баййæфта, Солым, мыййаг, исчи... 
— Ма тæрс... Курыи дæ, цæстæй мын æй фенын кæн... Ау, уый 
бар мын нæй? Æви æнæзæрдæ дæн æз... 
Уыцы ныхас басаста Кæлимæты. 
— Хорз, æнхъæлмæ дæм кæсдзынæн, — ус пиллон арты ссыгъди. 
Мидæмæ куы бахызт, уæд æй афарста Дуду. 
— Чи уыди, чи? 
— Дæлæ Дзаккоты чындз. 
— Æмæ йæ цы хъуыди? 
— Йæ сывæллоиæн дзидзи нæ фаг кæны, æмæ... Загътон ын, мæ 
дзидзитæ басур сты... Æхсæв сæ мæ сывæллон нал дæйы, æмæ... 
Ахсæв мын æй мæ цуры уадз, не ’фсин, кæннод дæ æрвылæхсæв 
хурхæй мары. 
— Йæхи дын ма ныггом кæнæд, уазал дзы ма бацæуæд. 
Кæлимæт йæ мидбылты бахудт. 
238 

7 
Æфцæгыл фыййæутты халагъудмæ хæстæг бады Хъуынцел æмæ, 
зæлдаг æлвисæгау, йæ хъуыдытæ æлвисы. Табу Хуыцауæн, хъуыд- 
дæгтæ хорз цæуынц. Йæ дзугтæй цы къуымбил æлвыны, уымæн 
чысыл нæ уыдзæн йæ пайда. Йæ фос дæр азæй-азмæ фылдæр кæ- 
нынц. Сæрвæт сын нал фаг кæны. Бæргæ, уæртæ Доттийы сæр- 
вæттæ исты хуызы йæхирдыгæй куы фæкæнид, фæлæ йæ фырт 
Солым — хин рувасау, зыд бирæгъау. Нæ йæм æххæссы Хъуын- 
цел. Йæ хъæубæстæй та кæмæй цы ратона — тыхст сты. Хъуынце- 
лы та хизæнуæттæ хъæуы. Нырмæ йæ зæрдæ нæ ради. Ныр табу йе 
сфæлдисæгæн, бынтæ кæмæн ныууадза, ахæм йæ уæзæгыл фæ- 
зынд. Амондджын у Хъуынцел. Ныр æнцад-æнцойæ амæлдзæн æмæ 
мæрдты фæсмонæй нал хæлдзæн йæ игæр. 
Хохы ’рдыгæй раулæфыд ирдгæ. Йæхи расæрфта Хъуынцелыл. 
Лæг суазал. «Цæй, чысыл æрулæфон», зæгъгæ, йæ къахдзæфтæ 
нымайгæ йæ хуыссæнмæ араст. Халагъудмæ бахизон куыд загъта, 
афтæ йæ фыййæуттæй мидæгæй сæ иуы хъæлæс, карды комау, 
ныцъцъыкк ласта: 
— Уыцы зæронд бирæгъ фынæй дæр нал кæны, æвæццæгæн, йæ 
фысты къуымбилæн адавынæй тæрсы... 
^ОЦымæ кæмæн бынтæ кæны, емынæ? Мæнæ уæдæй нырмæ чи 
хуыррытт кæны, уыцы зондцух фыртæн? Æви сæ мæрдтæм йемæ 
ахæссынмæ хъавы? 
— Куыд кæмæн? Йæ фырт зæнæгмæ йеныр куы фæгæрз. 
— Ха-ха-ха! Худæгæй мæ марыс... Мæнæн дæр дæлæ Хъарсы — 
зæнæг! 
— Цæмæн афтæ зæгъыс? 
— Цæмæн, цæ, йæ чындз кæмæйдæр... 
— Тæригъæд ма дзур, Кæлимæты аргъ куы нæ сты æгас хæдзары 
бинонтæ. 
— Кæлимæт хорз адæймаг у, фæлæ фыццаджы фыццаг та сыл- 
гоймаг у, æмæ бæхæн саргъ хъæуы, усæн та — лæг. 
— Ау, æмæ Гæба кæд зондцух у, уæддæр лæг нæу, æви? 
— Гæба цæй лæг у! Уый лæг куы уаид, уæд ныр Кæлимæты 
чындзы æрцыдыл цал азы рацыд? 
— Æмæ уый цы давы? Бирæ сылгоймагæн зæнæг æрæгмæ рацæуы. 
— Разы дæн демæ, фæлæ Кæлимæт æндæр кæмæйдæр... 
— Хахуыр ныхас ма кæн! Куы ницы фенай, уæд мæнг зæгъын 
æлгъаг хъуыддаг у. 
— Федтон, æндæра нæ дзурин... 
— Расомы кæн... 
— Хуыцауæй дын ард хæрын. Айразмæ нæхимæ уыдтæн. Нæ бæх 
фесæфт æмæ æхсæвы уый агуырдтон. Афтæмæй дын ададжы фæр- 
выты бын кæйдæр сусæг ныхас мæ хъустыл ауад. Ацафон, зæгъын, 
ам кæй цы хъæуы — къæриыхтæ ма уой. Къутæры фарсмæ æрбад- 
тæн. Хъахъхъæнын. Уалынмæ сыстатыдсты... Бæрæг уыд, кæрæ- 
239 

дзийæн хъæбыстæ кæй кодтой. Æз мæ улæфт баурæдтон. Æндæр- 
джытæ мæ иувæрсты схызтысты. Талынджы сæ гæзæмæ раиртæс- 
тон. Ус æмæ лæг... Сцыбæл дæн. Мæ бæх дæр мæ ферох. Сæ фæдыл 
дын куы бафтин. Гурæй-гурмæ хъуызын. Чысыл куы суадысты, уæд 
ус лæджы æфцæгыл атыхст æмæ уæлæ фæуайы. Æз æй уæгъд нал 
суагътон. Æмæ куыд æнхъæлыс?.. Хъуынцелты кæртæй бахызт... 
— Диссæгтæ мын дзурыс... 
— Дзурын дын, мæхи цæстæй цы федтон, уый. 
— Æмæ лæг та чи уыд? 
— Рæстмæ йæ нæ равзæрстон. Æниу, чифæнды уæд, Хъуынцелы 
хæрæгæн афтæ хъæуы. Мæ уд йæ нывонд Кæлимæтæн. Йæхицæн дæр 
ын ахæм ми бакодтой, сæхи аккаг сын фæци! Сайдæн — сайд. Зæнæ- 
гæн æй æркодта Хъуынцел йе ’дылы фыртæи. Уый та йын зæнæг! 
Дзырдта фыййау, фæлæ Хъуынцел йе ’ххуырсты фæстаг ныхæстæ 
нал фехъуыста... Цыма йын чидæр йæ зæрдæмæ бавнæлдта, æмæ йæ 
æд уидæгтæ стыдта, уыйау ныррызт, артдзæсты къæйыл ныххусуæ- 
вæг фыдызгъæлы мурау, сымпылди йæ буар, фæскъæбутæй чъыл- 
дымыстæгмæ, цыма уазал зæгæл акъуырдæуыд, уыйау ныхъхъан- 
дзал сты нуæрттæ æмæ цæстыгагуытæ рахауынц. Ныббогъ кæнынмæ 
хъавы, фæлæ йын нал сфаги уæлдæф, æмæ цух-мухтæгæнгæ, иу- 
дзæвгар фæрсырдæм ауад, уæтæры ставд уисæй быд кауыл фæкал- 
ди, кауы мих ма ацахста, фæлæ йæ нал баурæдта, æмæ, быныл калд 
æнæцонг бæласау æрфæлдæхт. Иу боны бонцау фæлдæхтæй лæу- 
уыд, стæй æрцыди йе ’муд. Йæ алыфарс бæстæ æгуыппæгæй лæу- 
уыд, æнцад-æнцойæ сынæр цагътой фыстæ, æмæ, цыма, сæ хицауыл 
худтысты — уысмæй-уысммæ-иу сæ пыррыкк райхъуыст. 
Ничи ис йæ цуры. Ничи йын уыны йæ утæхсæн, йæ зынтæ. 
Æрмæстдæр мæй. Æмæ уый дæр, кæмæйдæр давæггаг рухсы фæр- 
цы йæхицæн мигъты скъуыдты фæндаг агургæ, æрхæццæ ис йæ 
балцы кæронмæ. Стæй, цыма, Хъуынцелы бирæ азты фæндтæ æмæ 
ныфсыты атыхта йæ цалхыл æмæ кæмдæр хохы фæстæ амбæхст. 
Ныррызт лæг. Ацал-ауал азы, бирæгъы дæндæгтæй хафæгау, 
фессывта фæллой. Амадта ныфсы мæсыг йæхицæн æмæ ныр куы 
сцæттæ, уæд мæнг разынди, ныккалд йæ бындур æмæ Хъуынцелы 
ныцъцъист кодта йæ быны. «Сайдæн — сайд» — æхсаргарды комау 
ныззæлланг кодтой хъустæ. 
«Сайдæн иунæг фæрæз ис... Ныххурх æй кæн рæстæгыл!» — сдзыр- 
дта маст æмæ тугмондаг хъамаимæ ратæррæстæввонгæй, стæлфыд 
риуы. Растын кодта лæджы æмæ йæ уырдыджы рахаста йæ разæй... 
Бонмæ бирæ нал уыд. Скæсæн тугхъулонæй разынд. Фæдисы 
хъæр кодтой уасджытæ. Хъуынцел æрбалæууыд сæ кæрты. Фæрæ- 
тыл фæхæст, балæбурдта æмæ йæхи дуарыл ныццавта. 
Дуар мидæгæй æхгæд. 
—Дуар бакæн! — йæ масты рохтæ ’рцахсгæ, бахъæр кодта лæг. 
Мидæгæй знæт уынæр фæцыд. Хъуынцел æрхафыны æввонг 
æрцæттæ кодта фæрæт. Ныртæккæ къæсæрыл акъуырдзæни йæ 
удхæрттæн сæ къубал. Фæлæ ничи кæны дуар. 
240 

— Дуар бакæн, къахбай! — сызнæт лæг. — Æз дæ бафæрсон, кæй 
быны стылдтæ, уымæй! Дуар! Дуар! — фæрæтæй хафт-хафт ралæ- 
ууыди дуарыл. 
— Мæ хæдзар фехæлд! — лæдзæджы æнцæйтты удаистæй рахыл- 
ди Дуду. — Цы кодтам?! Фæдис! Хорз адæм! Фесæфтыстæм!.. — йе 
’намонд базыдта Дуду æмæ йæ хъæубæстæм ныхъхъæр кодта æх- 
хуысмæ. 
Уæдмæ Хъуынцел скъуыхтæ кодта дуар æмæ бафсæрста Кæлимæ- 
ты уатмæ. Уаты — ничи. Авдæн дæр — афтид. Рудзынг фæстийæ — гом! 
— Нæ мын аирвæздзынæ, гаццайы гуыбынæйдзыд, дæ сæкка- 
имæ дæ иу уæхстыл сфизонæг кæндзынæн! — уатæй рафсæрста. 
Дуду йæ тæккæ къæсæргæрон ацахста: 
— Мæ хæдзар мын ма фехал! — нырдиаг кодта ус. 
— Иуфарс! — атъæпп æй ласта Хъуынцел æмæ хæдзары фæстæ- 
ты асырдта чындзы. 
Фалæрдыгæй ныцъæхахст кодта саби. 
Фæзылд Хъуынцел. Уый у. Суры йæ. Усæн хъæдмæ баирвæзын 
нал бантысдзæн — базыдта æмæ дæлæмæ, Солымты куыройы ’рдæм 
аппæрста йæхи. 
Фæфæдис хъæу. Хабар куы базыдтой, уæд фæстийæ асырдтой 
}&>уынцелы. 
ЧКæлимæт тыххæйты баирвæзт куыроймæ æмæ мидæгæй йæхи- 
уыл æрæхгæдта дуар. 
Æрбахæццæ Хъуынцел. 
— Нæ, къахбай, нæ, уым дæр мын нæ бамбæхсдзынæ! — Сæттын 
райдыдта куыройы дуар. Æрбахæццæ сты фæдисæттæ. Семæ уыд 
Солым дæр. Байстой фæрæт. Хъуынцел ма бæргæ йæ гæндзæхтæ 
цагъта куыроймæ баирвæзыныл, фæлæ дзæгъæлы. 
Фæдисæттæ йæ тых æмæ амæлттæй æрбахæццæ кодтой сæхимæ. 
Тæккæ къæсæргæрон мардæй æрбаййæфтой Дудуйы. Усæн йæ сæры 
фахс уыд пырх. Еныр бамбæрста Хъуынцел, Дуду йæ размæ куы 
æрлæууыд, уæд æй йæ тых, йæ бонæй, дурæй амад къулыл куыд 
ныффæртт ласта, уый. 
Фæцудыдта Хъуынцел, ницыуал базыдта... 
8 
Солымы дыууæрдыгæй ныггæрах кодта арв. Фæтарст. Кæд æй, 
мыййаг, исчи федта Кæлимæтимæ æмæ хабар бацагъта Хъуынцелы 
хъусты, зæгъгæ. Фæлæ Дудуйы ныгæныны бон адæммæ йæ хъус 
дардта æмæ, Кæлимæты чи фæхудинаг кодта, уымæн бæрæг-бæл- 
вырдæй куы ничи ницы зыдта, уæд æрсабыр... Ныр та йæ, Хъуын- 
целы мулк йæ къухтæй кæй аирвæзт æмæ йæ фæнд кæй фæсыкк, 
уыцы фæсмон йæ уæлныхты æриста. Куыд рауад уыцы хабар, цы 
нард комдзаг акъæмс кæнынмæ хъавыд, уый йæ дзыхмæ куыд сха- 
ста, афтæ йын æй чидæр куыд аскъæфта? 
Дудуйы амæлæты фæстæ Хъуынцел йæ уат нал исы. Солым куыд 
16 Гаглойты Владимнр 
241 

фехъуыста, афтæмæй йæ фæллæйттæ æгасæйдæр йæ кæстæр чызд- 
жы цотыл ныффыста. Йæ чындзыл хъоды бакодта. Кæлимæтæй 
йæхи хизын райдыдта Солым дæр. Худинаджы ном кæуыл сбадт, 
гæвзыкк, тæригъæддагæй чи баззади, уымæй ма цы кæны. Иуæй 
йын адæм фидис кæндзысты, аннæмæй та йæм Зораты мыггаг сфы- 
дæх уыдзысты. Иунæг лæг у Солым æмæ, фыдбылызæй цынæ ис, 
йæ сæр цæхæр зынджы нæ батъысдзæн. 
Раздæр цыма уарзта Кæлимæты, фæлæ уыцы уарзт, Хъуынцелы 
мулк йæ къухæй куы аивгъуыдтой, уæдæй фæстæмæ цыдæр æрба- 
ци, чысыл лæппуйыл цин дæр Солымы ныфсытимæ амард æмæ йæ 
ныр уый сæр нал хъæуы. 
Зоны Солым, Кæлимæты йе стыр уарзт кæй æркодта ахæм ху- 
динаджы уавæрмæ. Ус цæттæ у Солымы фæдыл йæхи айнæг къæ- 
дзæхæй фехсынмæ. Æмæ фæтарсти лæг, мыййаг, ус æд саби Солы- 
мы къæсæрыл куы ’рбалæууа, уымæй. Аннæмæй та йæ худинаджы 
фæстæ куы базона Кæлимæт, Солым ыл хинæй рацыд æмæ йын йæ 
сыгъдæг уарзтæй фæхынджылæг кодта — нæ йыл бацауæрддзæн... 
Скатай Солым. Усы хъуамæ фена, бадзура йемæ, æрыууæндын æй 
кæна... Иу талынг æхсæвы йемæ хæринæгтæ айста æмæ йæм куы- 
роймæ бацыд. 
Кæлимæтæн фыртас, фырæххормагæй йæ уд æрдуйæ нарæгдæр 
ссис. Аннæ ахæм та йæ чысыл лæппу, Солым ма сæ удмидæг бай- 
йæфта. 
— Æнæхайыр фæуай, бирæгъты хъæлæсы мæ куы баппæрстай, 
мæ уд ма тыххæйты куы раирвæзт мæ чысыл зæрдæдарæнимæ, 
æмæ мыл ам, дзæгъæл куыройы, тас æмæ æххормагæй уымæй 
фылдæр зынтæ куы скодта, уæд нæм хæстæг та куыднæуал цæ- 
уыс? — тыхулæфт ма кодта ус. 
— Ныббар, Кæлимæт. Бæргæ дæм мæ зæрдæ ’хсайдта, фæлæ 
Зоратæ хъахъхъæнынц, — афсон кодта Солым. — Куы фæгуырыс- 
хо уой, тæрсын. 
— Æз цытæ бавзæрстон, уымæй фыддæр ма цы уыдзæн?.. Ау, 
дæ тасы сæрты карды комыл куыд нæ ахызти уарзт æмæ дæ хъæ- 
булмæ куыд нæ фæзындтæ нырмæ? Æркæс-ма, фырæххормагæй 
йе ’фсæртæ куыд бандзыг сты... Æви ныл хинæй рацыдтæ ды дæр?! 
О, куы базонон, дæхи мæ хиз! 
— Зæгъын дын, гæнæн нæ уыд. Æрсабыр уал уой адæм... Ду- 
дуйы баныгæдтой, Хъуынцел дæр æруатон... 
— Мæгуырæг, ме ’фсин, ме ’намонды азарæй басыгъди йæ сæр!.. 
Мæхи мæт дæр мæ нал и, фæлæ куыд уыдзæни нæ хъæбул? 
— Чысыл уал æрысыса Зоратæн сæ маст æмæ уын исты хос кæн- 
дзынæн. Ныртæккæ зынджытыл лæууæгау сты... Стæй йæ мæ мады 
æфсымæртæм ахæсдзынæн, цалынмæ нæ хъуыддаг нæ ахицæн кæ- 
нæм, уæдмæ уал уым уыдзæн. 
Фæлæ Солымы чысыл лæппуйы искуыдæм ахæссыны сæр нал 
бахъуыди. Æнæарт, уазал куыройы сывæллоны рæуджытæ басы- 
дысты, стæвд, æмæ цалдæр боны фæстæ амард. 
242 

Йæ тасы уаргъ ахаудта Солымæн æмæ Кæлимæтыл цадæггай йæ 
къух ауыгъта. Æрмæст ма-иу æй искуыдæй-искæдмæ, æхсæвыгæт- 
ты абæрæг кодта æмæ-иу ын йемæ бахаста хæринаг. 
Афтæмæй Кæлимæт куыройы куы æрцард, уæдæй нырмæ аив- 
гъуыдта дыууæ уалдзæджы. 
* * * 
Фæзæронди Ацырухс æмæ раздæрау нал æххæсти хæдзары ми- 
тыл. Æркой кодта Солымæн: 
— Ацы лæппу, мæ ныхас дæм хъыг ма фæкæсæд, азтæ мыл уый- 
бæрц нæма цæуы, фæлæ низ йæ кæнон кæны. Нал æххæссын иунæ- 
гæй хæдзары митыл. Ды та хъуыддаджы лæг дæ, æдзух æддæ вæй- 
йыс æмæ дæхицæн бинонты кой куы бакæнис. Бакæс-ма дæхимæ, 
дæ сæры урсытæ фæзынд, æмæ, хъуыддæгтæ аразын дæр хорз у, 
фæлæ дын дæхи удыл дæр ахъуыды æмбæлы. Стæй хæдзары куы 
фæзына ног чындз — дыууæйæ нын æнцондæр уыдзæн уæд. 
Ныхас бахъардта Солыммæ. Уæлдай мызд бафидыны тыххæй 
йæ хæдзары æххуырст сылгоймаг нæ дары, æмæ уыны, куыд тых- 
сы иунæгæй Ацырухс. Æцæг, Ацырухсы загъдау, йæ хъуыддæгтыл 
ф^еци æмæ йæ дыууиссæдз азы куыд атахтысты, уымæн зонгæ дæр 
ницы бакодта. Бинонты кой йæ бакæнын хъæуы. Æрмæст кæй ра- 
кура, ахæм никæй зоны, хъуыддагыл та фæстæмæ хæцæн нали. 
Æмæ Кæлимæтыл дæр нал ахъуыды кодта, афтæмæй ныффæнд 
ласта Рагъы дзуарыбон йæ амонд бавзарын... 
ИУÆНДÆСÆМ СÆР 
1 
Æвæджиау бирæ адæм æрцыдис бæрæгбонмæ алы кæмттæй — чи 
минас кæнынмæ, чи дзуары мысайнаг ныууадзынмæ, чи йæ дугъо- 
ныл хъазынмæ, чи та йæ амонд агурæг. Дзуары бын фæзы, сусхъæд 
бæлæсты бын, нæууыл хъазт сытынг. Сауцæст, хъуымбылдзыкку 
чызг айвæзта фæндыры тæнтæ æмæ æмдзæгъд анæрыд фæйнæрдæм. 
Хур дзæвгар суадис арвыл, афтæ дзуары бынмæ схæццæ ис Габо 
дæр, йæ чызг Налхъуытæ æмæ сæ хъæуккаг чызг Кыркысимæ. Йæ 
фырт Булатыхъо йæм нал фæлæууыди. Сæумæцъæхæй базылдис 
йæ бæхмæ æмæ йе ’мбæлттимæ афардæги разæй. 
Габо йæхи бафæдзæхста, дзуары лæг сын сæ чъиритæй скуывта 
æмæ уыйфæстæ фыд йæ кувинæгтæ йæ чызгæн ахæссын кодта, сæ 
хъæубæстæ цы бæласы бын æмбырд кодтой, уырдæм. Габо йæ зонгæ 
лæгтимæ ныхасыл схæцыд, чызджытæ та кафæн фæзы ’рдæм сæхи 
айстой. 
Хъазт йæ тæккæ тæмæны бацыд. Мæнæ кафæн фæзы кæрон 
фæзынд, йæ кармæ гæсгæ æвзонг фæсивæдимæ кафын кæуыл нал 
243 

фидауы, ахæм рæстæмбис, бæрзонд, бæзæрхыг лæг. Ног хуыд урс 
куырæт — йæ уæлæ. Цъæх донгъуыз цухъхъайыл — æвзистсæр бæр- 
цытæ. Бухайраг худ — сæры фарсыл сагъд. Аив цæсгомыл хинæй- 
дзаг цæстытæ налат æрттывд кодтой. Бæзджын сау рихиты иугай 
урсытæ фæзынд. Йæ фарсыл — дамбаца, хъама, йæ къæхтыл сау 
сæракæй ног хуыд цырыхъхъытæ тæмæнтæ калдтой. Уый уыд Цæ- 
лойты Солым. Исдуг кафæн фæзы зиллаккыл сæрыстырæй афæл- 
гæсыд, стæй радгæсмæ йе ’нгуыдзæй фæсидт, йæ хъусы йын адзырд- 
та цыдæр, æмæ фæзмæ рахызт. 
— Ацы чызджытæй мæ чи бафæллайын кæна, уымæн — сыгъзæ- 
рин туман, — иууылдæр æй куыд фехъуыстаиккой, афтæ хъæрæй 
загъта æмæ йæ къах-къухтæ æрсагъта зæххы. 
Цæгъды фæндыр, нæры æмдзæгъд. Кафы Солым. Хъазты рад- 
гæс, кафæн фæзы зиллаччы алыфарс цы чызджытæ лæууыди, уыдо- 
нæн сæ рæсугъддæрты радгай хоны. Солым тыхсын кæны чызджы- 
ты æмæ уыдон дæр сæ кафт æрдæгыл фæуадзынц. Мæсты кæнынц 
лæппу-фæсивæд, чызджытæ се ’нæразыдзинад æвдисынц. 
Нæ уарзта ахæм схъæл митæ Налхъуытæ. Сындæггай йæхи размæ 
байста. Куыддæр æй ауыдта Солым, афтæ йæ цæстытæ ферттыв- 
той зынджытау, æмæ чызгмæ акуывта йæ сæрæй. 
Сусу-бусу уадидæгæн хъусæй-хъусмæ æрзылди. Номдзыд Нал- 
хъуытæ æнæнхъæлæджы хъазты астæу кæй фæзынд, уыцы хабар 
лæппутæн уыд къæвдайы фæстæ — хур бон. Чызджытæн та сæ 
цæсгæмттæ фæтар сты æмхуызон. 
Кафы Солым, кæм ма ауæрды йæ къæхтыл, цæрдæг фесхъиуы 
хæрдмæ æмæ чызджы тæккæ раз йæ къахфындзтæ æрсадзы. Хатт 
та фелвасы йæ худ æмæ Налхъуытæйы астæуыл йæ цæнгтæ æрба- 
тухы, худ иу къухæй иннæмæ адæттыныл архайы. Фæлæ йын Нал- 
хъуытæ уый фадат нæ дæтты. Фæсайы йæ æмæ та, денджызы хъа- 
зау, аленк кæны фæзы. 
Бафиппайдта чызг: Солым райдыдта фæллайын æмæ йæхæдæг 
лæджы йæ уæлныхты æриста. Солымы фæтæн ныхæй хиды 
æртæхтæ, фæрдгуытау, схъиуын райдыдтой æмæ йæ лæнк-лæнк 
райхъуыст. Иу афоны Налхъуытæ йæхи хæстæг байста Солыммæ. 
Лæг та худыл афæлвæрдта ногæй. Чызг цæхгæр фæзылд æмæ лæг 
зæххы ацавта йæ былтæ. 
Мыдыбындзыты чыргъæдау базмæлыд кафæн фæз. Йæ худинаг 
бамбæрста Солым æмæ уадидæгæн фæтары. 
Чызджытæ радысты, лæппутæм та хардзау æркаст æмæ сæхи- 
мидæг быцæуыл фесты. 
— Цæй, кæд ма уæ исчи йæхицæй æппæлы, уæд сисæд рагацау 
йæ сыгъзæрин туман! — кафæн фæзы астæу, хæххон сычъиау, æрлæу- 
уыди Налхъуытæ æмæ сæрыстыр цæстæнгас фехста лæппутыл. 
Лæппутæ нындзыг, ныммыр сты. 
Раст уыцы рæстæджы хъазты кæрон сусæг ныхас фергом: 
— Æхсæртæг, марадз, æфсæрмы райдыдтон мæ худæй, — рæс- 
тæмбис лæппу йе ’мбалы цонг кафæн фæзы ’рдæм ивазы. 
244 

— Æз ницы сарæхсдзынæн, Адзыбе, фæлтау — дæхæдæг, — нæ 
разы кæны лæппу. 
— Цæй, сымахмæ дзурын, сахъгуырдтæ, цы ныхъхъус стут? — 
фезмæлæд уæ исчи! — чызг æфхæрæн ныхас ныздыхта лæппутыл. 
— Ма ныффæрск у, худинаджы бын фестæм, — кафæн фæзмæ 
Æхсæртæджы раппæрста Адзыбе. 
— Бæстырæсугъд, иугæр судзгæ ’хсидав нæлгоймæгтыл фехстай, 
уæд, табуафси, — Æхсæртæджы цæсгом фырæфсæрмæй гæзæмæ 
асырх. 
Фемдзаст сты кæрæдзимæ лæппу æмæ чызг, сæ цæстытæ, быцæ- 
угæнæг фырытау, сæхи кæрæдзийыл скъуырдтой æмæ акалди сæ 
цæхæр. Кафæн фæзы кæрон лæууыд æвзонг, къæсхуыр, фæлæ 
нуарджын саулагъз лæппу-лæг, хуымæтæджы цъæх тынæй хуыд 
цухъхъа æмæ сау сгæлладæй куырæты. Йæ сæрыл — урс нымæт- 
худ, къæсхуыр цæсгом, стыр цæстытæ, чысыл къуыбыр рихитæ. 
Иæ цæстæнгас — сабыр, ныфсджын. 
— Бафæлварæм! — чызг сæрыстырæй æрбаппæрста йæ ныхас. — 
Æрмæст хæснагыл. 
— Разы дæн, — лæппу гæзæмæ бахудтис йæ мидбыл. — Фæлæ 
дын сыгъзæрин туманæй ныфс нæ бавæрдзынæн абон. 
^Дæ худ æрæвæр, — чызг йæ дзырд нæ саста. 
— Хорз, æвæрын, — сразы ис лæппу. 
Фæндыры зæлтимæ кафæн фæзы аленк кодта Налхъуытæ. Йæ 
фæдыл йæ къахфындзтыл асимдта Æхсæртæг. Фæсивæд баурæд- 
той сæ улæфт. Афтæ зынди, цыма, хъазты астæу дыууæ дидинæ- 
джы райхæлд, сæ иу иннæйы йæ базыртыл систа æмæ йæ æнæзмæлгæ 
фæхæссы. Бæстæ æгуыппæг сабыр баци, æвзаг нæ, дзурынц уæнгтæ, 
фæндыр дыууæ зæрдæйы ’хсæн минæвар ныллæууыд. 
Сæ кафт кæронмæ нæма ахæццæ, афтæ фæндыр æрцагъта тын- 
гдæр. Лæппу уадау йæ къах-къухтыл ныззылд æмæ йæ Налхъуытæ 
нал ауыдта... 
Иу рæстæджы лæппу фелвæста йæ худ, бамбæрста йæ чызг, æмæ 
йæ фæсайынмæ æрхъавыд, фæлæ байрæджы, лæппу бакодта йæ 
фæнд иу хатт, иннæ хатт. Ныр бамбæрста Налхъуытæ: чысыл раз- 
дæр йæ былтæ зæххы чи ацавта, ацы лæппу уый хуызæн æнцон 
фæсайæн нæу. 
Нæры фæндыр, æмдзæгъд скарзи. Лæппу нал хæцы зæххыл, 
чызг райдыдта фæллайын. Бамбæрста, кæй басаст æмæ лæппуйæ 
ракуырдта хатыр: 
— Сахъгуырд, амбылдтай мæ æмæ хæснаг хæснагæй фыстæуы. 
Дзырд худыл кæй уыдыстæм, уый тыххæй мын айс мæ кæлмæр- 
зæн, — загъта чызг. 
— Бæстырæсугъд, дæ кæлмæрзæн æнæнизæй фæдар, йæ сæрыл 
æй чи ныккæна, ахæм ничи ис нæхимæ, — баппæрста йæ къæйных 
ныхас лæппу. 
— Дзырд дзырд у, — йæхи нæ саста чызг. — Куы нæ йæ айсай — 
æфхæрдыл æй нымайын. 
245 

Налхъуытæйы фæстаг ныхас басаста Æхсæртæджы, райста кæл- 
мæрзæн. 
— Æфхæргæ та уанцон нæу, æрмæст дæ курын: бар мын ратт, 
кæмæн мæ фæнда, уымæн æй балæвар кæнон. 
— Кæлмæрзæн дæу у, цы дæ фæнды — дæ бар у. 
— Уæдæ, æвæццæгæн, дæхицæй аивдæр зæххон адæмæй никæуыл 
сфидаудзæн æмæ дын æй лæвар кæнын. Айс, мæ лæварыл баввæрс. 
Лæппуйы ныхас чызджы æнæсæттон зæрдæ фæцагайдта, абыр- 
ста йын йæ сæрыстырдзинад æмæ гæзæмæ фæсырхис йæ цæсгом. 
— Бузныг дæ лæварæй, — куыддæрты ма сфæрæзта зæгъын æмæ 
Æхсæртæджы къухæй райста кæлмæрзæн. Лæппу фæзылд æмæ 
фæаууон фæсивæды ’хсæн. 
Фалæрдыгæй сæ бæхтыл хъазын райдыдтой барджытæ æмæ 
фæсивæды фылдæр хай аивылдысты уыцырдæм. 
— Цом-ма, мах дæр сæм бакæсæм, — Налхъуытæйы цонгыл ра- 
хæцыд Кыркыс. Фæлæ, цыма, чызгæн хин счынди — йæ бынаты 
æндзыгæй баззад. 
— Цæй-ма, цæвæджы хъæд аныхъуырдтай? 
— Кыркыс, чи у уыцы æнæзонгæ лæппу? — æнæнхъæлæджы 
Налхъуытæйæ сирвæзт. 
— Уый мæ мады æфсымæрты хъæуккаг у. Бесолты Æхсæртæг, — 
бахудт Кыркыс. — Æнæхъуаджы мæ нæ фæрсыс... 
— Цы диссаджы цæстытæ йын ис, — ныуулæфыд Налхъуытæ. 
2 
Фæхудинаг Солым. Худинаг та ахæм у, æмæ йыл къуыппæнзарæг 
скæндзысты райсом. Æмæ цалынмæ хъуыддаг нæ ныхъхъæр, уæдмæ 
йæ маст хъуамæ райса. Ныффæнд кодта: тæккæ абон аскъæфдзæн 
чызджы, фæхынджылæг дзы кæндзæн æмæ йæ худинаджы зарæджы 
къубалыл ныххæцдзæн уымæй. Фæлæ уал базона, чызг чи у, кæцон 
у. Æмæ йын ам кæд уый фадат нæ фæуа, уæд фæндагыл бабаддзæн 
йæ размæ... Адæмы ’хсæн æй агурын райдыдта. Барджытæ сæ бæх- 
тыл кæм хъазыдысты, уыцырдæм йæхи байста, æнæнхъæлæджы фем- 
бæлд чызгыл. Йæ маст аныхъуырдта æмæ йæм хæстæг бацыд. 
— Хорз чызг, бахатыр кæн, кæд гæнæн ис, ныхасæн мæ хъæуыс, — 
сабыргай йын загъта. 
Налхъуытæ иуырдæм фæкаст. Солымы фенгæйæ, йæ цæсгом 
цыдæр æнахуыр тар аци. Æнæхъуаджы йæ нæ агуры ныхасмæ. 
Цæстæнгасæй адæмы ’хсæн ацагуырдта йе ’фсымæр Булатыхъойы, 
фæлæ Булатыхъо йæхи бæхыл хъазынмæ цæттæ кæны æмæ уым 
æввахс нæ зыны. 
— Чызг, дæумæ дзурын, ма тæрс, — ногæй та ауадис йæ хъустыл 
æмæ уæд йæхи нал басаста: 
— Цы хабар у, хорз лæг, дæ масты фæдыл мæ кæд нæ агурыс? — 
йæ къæйных фарст фæраздæр. 
— Хатыр. Мæхи аххос дæр дзы уыд. Амбылдтай мæ æмæ дæ 
246 

хæснаг мæнæ. Айс, — Солым сыгъзæрин туман бадаргъ кодта 
чызгмæ. 
— Уадз æй, искуы ма дæ куы бахъæуа, мыййаг, — фелхыскъ æй 
кодта чызг. 
— Нал. Бирæтæ йæм хъавыд... Ничи йæ амбылдта, ныр дæуыл 
æрæнцад. 
— Ахæсс æй, æмæ дзы мæ номæй дæ сывæллæттæн адджын гуыл- 
тæ балхæн, — мидбылхудгæ загъта чызг. 
— Чызг, дыккаг хатт мæ ’фхæрыс, æмæ дæ ма ферох уæд, æз 
дæр худ кæй дарын мæ сæрыл! — алхынцъ сты Солымы æрфгуытæ 
уадид. 
— Гъе, æмæ уæдæ кæд худ дарыс, уæд кæлмæрзæн чи дары, 
уымæй хыл цы къахыс? — чызг, карды цъыккау, ныдздзæхст ласта 
йæ ныхас. 
Кыркыс сæ цуры февзæрд. 
— Налхъуытæ, цы фæдæ, тагъддæр! Уæртæ де ’фсымæр Була- 
тыхъо хъазын райдыдта йæ бæхыл! — Кыркыс фæхæцыд Налхъуы- 
тæйы цонгыл æмæ йæ аласта йæ фæдыл. Солым цыдæр дæрзæг 
ныхæстæ зæгъынмæ хъавыди чызгæн, фæлæ Булатыхъойы коймæ 
йе^взагыл фæхæцыди. Солым зыдта, йæ кад æмæ номы сæрыл 
йаст чи нæ быхсы, йæхи карды ком, топпы нæмыгмæ чи æвæры, 
уыцы æнæрцæф, сæрбæрзонд Булатыхъойы. Бамбæрста — Габойы 
чызг, Булатыхъойы номдзыд хо Налхъуытæ кæй у æмæ йæ масты 
рохтæ ’рцахста, стæлфын æй нал бауагъта. Дæрддзæф, хибар ран 
слæууыд æмæ йæ хъус дардта хъазæн фæзы барджытæм. 
Фæндыры цагъдмæ урс-урсид бæхыл фæзынди Булатыхъо. На- 
рæг, æлвæст бæх, исдуг асирдта, стæй йæ фæстæгтыл слæууыд æмæ 
йæхи фехста размæ. Барæг саргъыл иуырдæм фæкъул, тæхгæ-тæ- 
хын бæхы бынты алæст æмæ та ногæй саргъы уæлæ абадт. Чидæр 
барæджы размæ урс къухмæрзæн фехста. Барæг тæхгæ-тæхын 
фæгуыбыр кодта æмæ уысммæ зæххæй фелвæста къухмæрзæн, 
ногæй та фæкъул, бæхы æфцæгыл атыхта йæ цæнгтæ, гуыр фæхи- 
цæн саргъæй æмæ уæлдæфы хæрдмæ хъилæй баззадысты къæхтæ. 
Бæх йæ барæджы скъæфы. Барæг бæхы ’фцæгыл рахизæй галиу- 
ырдæм æрзылд æмæ та уадидæгæн саргъы уæлæ февзæрд. 
Æмдзæгъд кæнынц адæм. Арфæтæ алырдыгæй хъуысы. Бæх 
хъазæн фæзы кæронæй цæхгæр фæзылд фæстæмæ. Барæг алæууы- 
ди саргъыл, йæ дамбаца фелвæста, гæрах фæцыд æмæ арвæй мард 
цæргæс хъазæн фæзы астæумæ æрхауди. Булатыхъо æргæпп кодта 
йæ бæхæй. 
Барджытæ хъазæн фæзы кæрæдзи ивтой. Сæ иуæй се ’ннæ — 
аивдæр æмæ арæхстджындæр. 
Æрхæццæ ис Солымы рад дæр, фæлæ уый æнæнхъæлæджы йæ 
фæнд аивта. Бæхыл хъазынмæ дæсны кæй у, ууыл бæргæ дары йæ 
зæрдæ, фæлæ ахæм ран искæй разæй фæуын, уæлдайдæр та Була- 
тыхъойы хуызæн æнæрцæф, кадыл мæлгæ лæппуйы разæй — йæ 
цыфыддæр знаг фестдзынæ æнусмæ. 
247 

Чысыл фæстæдæр райдайдзысты бæхты дугътæ. Фæлæ та ам 
дæр йæ развæдыл Булатыхъо слæууыд. Æниу æй фæндгæ тынг 
кæны, уыцы æнæрцæф къуыдиппæн исты фыдбылыз куы скæнид, 
æмæ йын йæ хо цы маст скодта, уый æфсымæры сæрæй куы сисид. 
Æрмæст искæй къухæй. Фæлæ кæй? Æхсæртæгыл æрæнцад. Уый 
йеддæмæ йæ зæрдæ никæуыл дары сæ хъæуы фæсивæдæй. 
Лæппутимæ цæуылдæр зæрдиаг ныхасыл баййæфта Æхсæртæ- 
джы æмæ йæм фæрсырдæм асидт. 
— Æхсæртæг, мæ чемыл нæ дæн æмæ... Кæд дæ фæнды, уæд 
дугъы ды бафæлвар мæ бæсты. Раст дын куы зæгъон, уæд дæу 
йеддæмæ мæ бæхыл никæмæ æууæндын. 
— Бузныг, Солым, дæ зæрдæ мыл кæй дарыс, фæлæ мæхи нæ 
цæттæ кодтон, æмæ... — ферхæцыд лæппу. 
— Цы цæттæ дæ хъæуы, мæ бæх фæстийæ кæй нæ баззайдзæн, 
ууыл æз нæ гуырысхо кæнын. Дæуæй хуыздæр та нæ хъæуы барæг 
нæй. Ма дæ ферох уæд: дзырд нæ хъæубæсты кадыл цæуы. Сразы 
У- 
Зыдта Æхсæртæг, ахæм бæрæгбонты ерыстæм хуыздæр дугъон 
бæхтыл барджытæ афæдзæй-афæдзмæ сæхи кæй фæцæттæ кæнынц, 
уый. Дугъты чи фæразæй вæййы, уымæн та стыр кад кæй скæ- 
нынц, йæ ном дардыл айхъуысы, рæсугъддæр æмæ номдзыддæр 
чызджытæ йæм æркæсынц... Йæ цæстытыл ауад, абон хъазты кæимæ 
кафыд, уыцы æмбисонды Налхъуытæйы сурæт... 
Сразы Æхсæртæг... 
3 
Хъæлдзæг уыд Налхъуытæ: иуæй йе ’фсымæры уæлахиздзина- 
дыл ради, аннæмæй та цыдæр уæлмонц æнкъарæнты уацары ба- 
хауд. Цавæрдæр æнæзонгæ лæппу хъазты астæу йæ фат æнæнхъæ- 
лæджы суагъта, фаты бырынкъ чызджы риуыл сæмбæлд, фæцагай- 
дта зæрдæйы тæгтæ æмæ уæдæй нырмæ æнахуыр æхцон зарæг хъу- 
сы. Фæлæ чи у уыцы лæппу? Цæстæнгасæй йæ агуры адæмы ’хсæн, 
фæлæ йыл нæ хæст кæны йæ цæст. 
— Æрбацæуынц, æрбацæуынц! — дæлбылæй кæйдæр хъæлæс 
сыхъуыст. Адæм иууылдæр агуылф кодтой барджыты размæ. 
Налхъуытæ æмæ Кыркыс, кæрæдзи къухтыл хæцгæйæ, атын- 
дзыдтой адæмы фæдыл. Тæккæ къуылдымыл слæууыдысты æмæ 
нымдзаст сты коммæ. 
Комы нарæджы æрбазындысты дыууæ барæджы. Барджытæй куы 
иу æрбаразæй вæййы, куы иннæ. Нарæг, дурджын фæндагыл бæх- 
ты цæфхæдты хъæр дзæбæх хъуысы уæлбылмæ. Барджытæ кæрæд- 
зийæн разыйы бар нæ дæттынц, семæ дугъы хайад чи исы, уыдон 
кæмдæр, фæстейæ ныууагътой æмæ афтæмæй, фатау, æрбатæхынц. 
Дæлæ æрбазындысты фæзилæнæй, сæ иу Булатыхъо у, Налхъуы- 
тæ йæ базыдта йæ урс бæхæй, фæлæ дыккаг та чи у? Булатыхъойы 
фæдыл бафтыд æмæ йæ къахдзæф уæгъд нæ уадзы. Чи сæ фæра- 
248 

зæй уыдзæни? Чызджы риуы фæтынгдæр сты зæрдæйы цæфтæ, 
къуылдымыл бамыр, æмæ адæргæй йæ кæлмæрзæны хаутæ æнгуыл- 
дзтæй æхсыны. 
Къуылдымыл сызнæт сты адæм: 
— Кæс, кæс, фæразæй цъæх бæх! 
— Урс бæх æрбаивгъуыдта разæй! 
— Нæ, мæ къона, йæ зæвæттыл ын ныллæууыд! 
— Цымæ чи уыдзæн дыккаг?! 
Адæргæй бацъынд кодта йæ цæстытæ Налхъуытæ. Риуы фæй- 
нæг рарæмудзы зæрдæ. 
— Кæсут-ма, фæразæй та ис урс бæх! — йæ хъустыл ауад чызгæн 
æмæ байгом кодта йæ цæстытæ. 
Урс бæх комы фæзилæнмæ æрбахæццæ. Хъæды дзыхы сивгъуыд- 
та æмæ йæ Налхъуытæйы цæст нал ахсы. Сулæфыд чызг. Ным- 
дзаст, тæссар-мæссар фæндаджы сæрæй Булатыхъо кæд фæзын- 
дзæн, уымæ. 
Фæлæ æрцыдис диссаг! Тæккæ фæзилæнæй уæлбылмæ, уадау, 
стахтис урс бæх нæ — цъæх. Чызг къæппдзыхæй баззад. Нæ бам- 
бæрста, цы ’рцыди. Бæхыл бадт Æхсæртæг. Æнахуыр схъиуд фæ- 
кодта чызг. Бæрæг нæ уыд, хъыг ын уыд, æви æхсызгон... 
^Фæцыд топпы хъæр. Уый нысан кодта, кæй фæуæлахиз Æхсæртæг. 
Фæсивæд уадид æрбатымбыл сты Æхсæртæджы алыварс, æрис- 
той йæ бæхæй æмæ йæ, пуртийау, хæрдмæ æхсын райдыдтой. 
Уæдмæ фæзынд Булатыхъо дæр. Налхъуытæ федта: йе ’фсы- 
мæры цæсгом, асæст бонау — тар. Лæппу, йæ цæстытæ æмбæхсгæ, 
цæрдæг æргæпп кодта саргъæй æмæ уысммæ адæмы ’хсæн айсæфт. 
— Кыркыс, Булатыхъо мæм йæхи хуызæн нæ кæсы, цом-ма, мацы 
фыдбылыз... — бамæт кодта æфсымæрыл хо æмæ, Кыркысы цонгыл 
хæцгæйæ, адæмы ’хсæнты атындзыдта Булатыхъойы агурæг. 
Фæлæ байрæджы... 
Æрцыд, Солым рагацау цы фыдбылыз æрцæуыныл хъуыды код- 
та, уый... Булатыхъойы йæ уæлахизмæ иу къахдзæф куы хъуыди, 
афтæ йæ чидæр йæ кады асины сæрæй разыгъгъуытт кодта. Лæп- 
пуйы æнæрцæф, кадылмæлгæ зæрдæ адымст, æрра бæхау, туг рай- 
дыдта дадзинтæ тонын, стæй атыдта йæ бæттæн æмæ йæ бафхæ- 
рæгмæ афсæрста, цæф арсау. 
— Ды кæмæй фæхынджылæг кодтай, дæ мад æмæ дæ фыдæн!.. — 
тымбыл къух масты мæцъис фестад, дардыл æй фæхаста æмæ 
Æхсæртæджы русæн — дзæхст! 
Æхсæртæджы цæстытыл сырх зиллаччытæ абадт. Фæцудыдта, 
чидæр æй ацахста. Йе ’муд куы ’рцыд, уæд ма ауыдта, йæ тæнтæм 
кæй æрбахæццæ кæны хъамайы бырынкъ. Нæ хъуыды кæны, йæ 
рахиз къухæй куыд ацахста хъандзалы хуызæн цонг, йæ галиу къух 
зынджы хуызæн хæмхудтыл куыд ауад, æмæ зæххыл кæйдæр цæлхъ 
куыд фæцыд. 
Фæсивæд фæхæцыдысты Æхсæртæгыл æмæ йæ уайтагъд ас- 
къæфтой дæлæрдæм. 
249 

— Мæнæ дын бæх, — йæ фæдыл, лæф-лæфгæнгæ, æрбахæццæ 
Солым. — Цалынмæ зынг пиллон арт нæ фестад æмæ дзуары бын 
туджы зæй нæ рацыд, уæдмæ ардыгæй айс дæхи. 
— Февналæд-ма исчи, æндæра йын къæбутырдыгæй йæ цæстытæ 
нæ фелвасин мæ кардæй. — Æхсæртæджы сæрыл фæцъорттæввон- 
гæй йæ хъамайыл нындæгъдысты Адзыбейы æнгуылдзтæ. 
— Æгæр чысыл стæм æмæ нæ кæрдтыл сисдзысты Цæргæсбадæ- 
ны фæсивæд, — Солым ныхмæ ныллæууыд. — Лæппу, фæстиат 
нал, цалынмæ маст æгæр нæ сæнхъызт! 
Æхсæртæг бамбæрста, хъуыддаг æнæ фыдбылызæй кæй нæ ахи- 
цæн уыдзæн æмæ, цæйнæфæлтау уый тыххæй адæмы цины фынгтæ 
туджы фынгтæй раивой, фæлтау, зынджы къæрттау, аныхъуырдта 
маст æмæ афардæг сæхимæ. 
«О, рыны бардуаг, кæрæдзи амæттаг сæ бакæн», — Солым йæ 
мид-зæрдæйы ради. 
* * * 
Æрæгмæ æрчъицыдта Булатыхъо. Рыст йæ сæр, гуыз-гуыз код- 
той хъустæ. Афтæ йæм зынд, цыма йын чидæр йæ сæры кæхц 
фелвæста, магъз акалдта, сæры кæхцы тæвд здыйы къæртт ны- 
вæрдта æмæ уый уæзæй цæсты гагуытæ йæ фындзы хъæлмæ æрбы- 
рыдысты. 
Йæ цæстæй куы ракаст, уæд фыццаг федта Налхъуытæйы тарст, 
цикъæгъуыз цæсгом æмæ сатæг-сау цæстытæ судзгæ доны сæхи 
найгæ. Стæй йæ цæсты зул иуырдæм фæцарæзта æмæ уадид ацах- 
ста йæ фыд Габойы хъуынтъыз, æлхынцъ æрфгуыты бын мæст- 
джын цæстытæ. Нæ баурæдта уыцы цæстæнгас, йæ цæстытæ азылдта 
иннæрдæм. А/цæмы цæсгæмттыл, айдæны кæсæгау, федта йæ худи- 
наг. Ахæм ху^инаджы ^авæр быхсыны бæсты йæм, фæйнæрдыгæй 
цы цæстытæ ныккастыс^гы, уыдон арцы бырынчъытæ куы фестада- 
иккой æмæ йа^ сæ уæлзе! куы систаиккой, уæд ын æнцондæр уыда- 
ид. Булатыхъо йæ бынатæй иу тæррæст фæласта, цæстæнгасæй 
ацагуырдта йæ бафхæрæджы, фæлæ йыл нæ фæхæст, æмæ уæд йæ 
алыварс, къæлæтау тыхст, ^дæмы ’хсæнты йе знаджы агурæг агæпп 
кæнон куыд загъта, афтæ^йын кæйдæр фидар къух йе ’фцæггот 
ацахста. — Æнцад, сæтæлæг! Куы фезмæлай, уæд дæ мæхæдæг 
ныххурх кæндзынæн! /\ 
Уый уыд йæ фыд Габойы1 тызмæг, барджын хъæлæс. 
— Ныртæккæ куыд сбадай дæ бæхыл æмæ дæ мæ цæст ам куыд 
нæ уал фена, афтæ! 
Лæппу бамбæрста, йæ фыды ныхас цы нысан кæны, уый, æмæ 
фырмæстæй йæ къухы фыдтæм фæлæбурдта дæндагæй. Стæй йæхи 
атыдта йæ фыды къухтæй, адæмы ’хсæнты асæррæтт ласта, абадт 
йæ дугъоныл æмæ ма æрмæстдæр дæлбылæй йæ бæхы цæфхæдты 
уынæр сыхъуыст. 
250 

4 
Бæлæсты бын аууоны хъæугай дæргъæй-дæргъмæ фынгыл ра- 
бадтысты бæрæгбоны адæм. Минас йæ тæккæ цыреныл уыд, гад- 
жидау гаджидауы фæдыл цыд. Габо бадт хистæры дæллаг фарс, 
фæлæ йæ фарсыл нæдæр хæрд, нæдæр нозт хæцыд. Булатыхъо цы 
загъд ракъахта, уый йын фенад кодта йæ бæрæгбон. Йæ фырт исты 
фыдбылыз куы бакæнайы тасæй кæронмæ нал фæбадтис фынгыл. 
Хистæртæй хатыр ракуырдта æмæ сæхимæ рафардæг. Йæ фæдыл 
рацыди Налхъуытæ дæр. 
Бæхы саргъ тыргъы куы федта, уæд бамбæрста, йæ фырт хæдза- 
ры кæй ис, уый. Зыдта, цалынмæ йæ фырты маст æрысыса, уæдмæ 
йемæ дзурæн нæй æмæ йæ ныхасы сæр райсоммæ ныууагъта. Ныр- 
ма æгæр раджы уыд, фæлæ йæ хуыссæнуатмæ ацыд æмæ мæстæл- 
гъæдæй ныххуыссыд. 
Фидар хæст у адæмы ’хсæн æнæфыст цардуагон æгъдæуттыл: 
æфсарм, кæрæдзийæн тыхсты заманы баххуыс кæнын, сылгойма- 
гæн кад кæнын, цыдæриддæр рæсугъд кæны ирон лæджы уды- 
хъæд, Габо — сæ хъахъхъæнæг æмæ сыл цалх кæны фæсивæды дæр. 
Фæлæ Габо нæ быхсы, адæймаджы дæлдзиныг чи кодта, уыцы 
æгъдæуттæ. Куы фæзынынц, уæд сæ ныссабыр кæнынмæ уадидæ- 
гæн фæфæдис вæййы. 
Нæ уарзы къуыдипп æмæ мæнгард адæймæгты, загъдкъахджы- 
ты, фæлитой æмæ искæй мулкмæ сусæгæй чи ныхилы, ахæмты. 
Карз æмæ фидар у йæ ныхас. 
Фæлæ йæхæдæг худинаджы гакк кæуыл æвæры, ахæмтæй сæ 
иу фæзынд йæхи хæдзары, уый та у йæ фырт Булатыхъо. Æйтт 
фæцыд — топпы нæмыг, йæ фезмæлд та — карды ’хситт, фæлæ — 
кадуарзаг, масты дзæкъул. Мачи фæуæд йæ разæй хъазты дæр, 
фæдисы дæр — нæ йын ныббардзæн. Искæуыл хуыздæр дарæс, 
хуыздæр хæцæнгарз федта, цалынмæ йæ самал кæна, рафт-бафтæй 
æхсæв ныскъуыдтæ вæййы йæ хъæццул. Цал хатты ракъахта хыл, 
цал нады фæци — нæй йын басæттæн æппындæр. Æгас комбæсты 
фæсивæдæй йын иу æмбал, иу фæдисон нæ разындзæн. Йæ къуы- 
дипп, сæртæг митæй æмгæртты зæрдæ скъахта. 
Æниу абоны хабар, кæйдæр лæппуйы куыд бафхæрдта æнæхъуа- 
джы. Куыд ын радзырдтой, афтæмæй та хыл кæмæй ракъахта, уый 
Бесолты Барсæджы лæппу у. Барсæг та — зондджын лæг, кæмдæ- 
риддæр нымад у. Хорз æй зоны Габо. Лæппу та, дам, кæмдæр, йæ 
фыдау, гъæйтт-мардзæ, сæрæнгуырд. 
Габойы уæззау сагъæстæ сæ уæлныхты систой. Кæмæй фæци йæ 
фырт! Ау, йæ мад Косер, мæрдты дзæнæты фæбадæд, адæмæн уд 
æмæ дзæцц уыди. Габо Косеры фæстæ ус нал ракуырдта. Йæ чызг 
Налхъуытæ, æниу кæстæр у йе ’фсымæрæй, фæлæ зондæй дæр, 
æгъдауæй дæр цæрмæстыгъд бакодта йæ мады... 
«Нæ, карзæй баныхас хъæуы лæппуимæ, цалынмæ æвирхъау фыд- 
былыз никуыцæй æрхаста æмæ мын мæ зачъе цъыфы нæ сæвдылдта». 
251 

Габо уæззау сагъæсты ныффынæй. 
Æгъуыссæг фæци Налхъуытæ дæр йæ фыдау. Цæмæн рафт-бафт 
кæны ацы ’хсæв йæ уаты? Ау, саулагъз, цæхæрцæст лæппу Æхсæр- 
тæг у аххосджын, æви?.. Диссаг, æмæ Налхъуытæйы уымæй рæ- 
сугъддæр æмæ сæрæндæр лæппутæ куы агурынц æмæ дзы иуæн 
дæр йæ зæрдæмæ куы нæ дæтты фæндаг, уæд æй ныр ацы лæппу 
цæмæн ныппæрста сагъæсты? Чызг архайы лæппуйы фæлгонц йæ 
цæстыты разæй фæсурыныл, фæлæ иу ранæй айсæфы æмæ та иннæ 
ран фæзыны. 
О, нæ, абон цы фыдбылыз æрцыди, уый фæстæ Налхъуытæйæн 
уыцы лæппуйыл хъуыды кæныны бар нали. Куыд ныццавта Була- 
тыхъойы? Дугъты цæмæн фæци йæ разæй? Цæмæн ын стылдта 
цъыфы йе ’фсымæры кад? Зоны чызг, ныртæккæ Булатыхъо куыд 
утæхсæн кæны... Баба дæр хуыздæр уавæры нæ уыдзæн. Æмæ цæ- 
мæн фесты Баба дæр, Булатыхъо дæр æмæ йæхæдæг дæр Налхъу- 
ытæ фыдæхсæв? Цæмæн? Цæмæн? Æниу, Булатыхъойæн йæхи 
аххос уыди... Æмæ цы? Ныббарстаид ын, йæ разæй ма фæуыдаид 
дугъты æмæ йе ’фсымæр хыл ма ракъахтаид. Ныббарстаид? Ау, 
æмæ абон йæхæдæг та, Налхъуытæ, куы нæ ныббарста? Цæмæн 
фæхудинаг кодта хъазты астæу, сыгъзæрин туман чи лæвæрдта, 
уыцы лæджы? Куы йæ зыдта, лæгæн, йæ былтæ зæххы ацæвын 
кæныны бæсты, йæ сæр куы ракодтаид, уæд ын æнцондæр кæй 
уыдаид. Уæдæ цæмæн бакодта ахæм ми Налхъуытæ? 
Афтæ йын хъуыд. Æмæ уæд Булатыхъойæн цæмæннæ хъуыдис 
афтæ? Йе ’фсымæр кæй у, уый тыххæй? Æмæ уæд уыцы сыгъзæ- 
рин туманы хицау дæр куы фæхудинаг, уæд уый цæмæннæ ныц- 
цавта Налхъуытæйы? 
Нæ, раст нæу Булатыхъо, алчидæр лæг у. Æмæ уæд Æхсæртæг 
та?.. Охх, куы нæ æрцыдаид уыцы фыдбылыз, уæд та йæ исчи куы 
бафæдзæхстаид Æхсæртæджы. О, нæ, раст бакодта! Барæй фæс- 
тейæ баззад, зæгъгæ, — мæ удхæссæг дзы федтаин. 
Уаих фæуон, цытæ хъуыды кæнын... Мемæ ракафыд, раарфæ 
мын кодта, æндæр ын йæ ныхас куы нæ фехъуыстон. Чизоны, æндæр 
чызгимæ афардæг сæхимæ. Афонмæ дзы алцы дæр ферох. Лæппу 
цал чызгимæ ракафы, уалы, мыййа, куы нæ фæуарзы... Ау, уæдæ 
мын мæ кæлмæрзæн фæстæмæ куы ралæвар кодта, уæд цæмæн 
загъта: «Дæхицæй хуыздæр зæххон адæмæй никæуыл сфидаудзæн?» 
Æвæццæгæн мæ бауарзта... 
Бауарзта? Æмæ йæ æз дæр бауарзтон? О, гормон, ныр цытæ 
дзурын? Æз никæй уарзын, никæй, никæй. Уæдæ цæмæн фæлыгъд 
мæ хуыссæг? 
Æхсæртæг... Уæвджыйæ, куыд рæсугъд у йæ ном дæр. Уæд та 
уый куы зонин, афонмæ уымæн та цæуыл у йæ сагъæс. Æндæр мæт 
æй нæй, афонмæ хуыррытт фынæй скъæры. 
Фынæй, фынæй... Налхъуытæ арæдзæ-мæдзæ кодта базыл. 
Райсом райхъал ис йæ фыды ныхасмæ: 
— О, уыцы чызг! Æгæр бирæ фынæй кæныс ацы хатт. Хур скаст... 
252 

— Дысон æрæгмæ бафынæй дæн, æмæ... — йæ цæстытæ æуæрдгæ 
йæ уатыл фæбадæг Налхъуытæ. 
— Хорз нын фæци дæ сахъ æфсымæр! Цу-ма, бадзур æм... 
Чызг акодта йæ дарæс æмæ йе ’фсымæры уаты дуарыл бахæцыд. 
— Булатыхъо, фынæй ма дæ? — бадзырдта йæм чызг. 
Дзуапп нæ райхъуыст. Налхъуытæ бахæцыд дуарыл. Уат уыди 
афтид. Хуыссæнтæ змæстытæй лæууынц, рудзынг та — гом. 
— Баба, — уатæй йæ къах-къухтыл хъуызæгау рахызтис Налхъ- 
уытæ. — Уат афтид у, рудзынг — гом. 
Габо исдуг хъуыдытыл фæци, стæй æддæмæ рахызт. Саргъ йæ 
бынаты лæууыд, фæлæ бæх никуы зынди кæрты. 
5 
Знон Булатыхъо, йæ худинаджы фæстæ, дзуары бынæй тæргæ 
бæхыл рацыди сæхимæ. Йæхи нал æмбæрста мæстæй... 
^адау хъæуы уынгты стахт æмæ цæрдæг æргæпп кодта сæ кæр- 
ты. Цæстыфæныкъуылдмæ фелвæста бæхы саргъ, стæй хæдзары 
дæлбазырæй гæрзбæндæн æриста, æмæ дзы бæхы бæласмæ ныбба- 
ста. Райста хъил æмæ йæ æгъатырæй нæмын райдыдта. 
— Ухх, æлгъаг хайуан, куыд ауагътай уыцы хæргæфсы дæ разæй! 
Æви мыл ды дæр хинæй разылдтæ! Хæц! Хæц! — сызнæт лæппу, нал 
ауæрды бæхыл. Æгомыг фос йæ гæндзæхтæ цæгъды, йæ бæттæн 
тоны, фæлæ нал æнцайы лæппу, дард фæхæссы къух æмæ хъилы 
дзæхст бæхы тæригъæддаг мыр-мыримæ баиу вæййы. Иу рæстæджы 
æгомыг хайуан атыдта йæ бæттæн, топпы фатау, йæхи фехста æмбон- 
ды сæрты æмæ комы ’рдæм фæцагайдта тæссармæ. 
Бæх кæй аирвæзт, уый ноджы тынгдæр сызнæт кодта лæппуйы. 
Исдуг, цæф сырдау, арауай-бауай кодта кæрты, стæй смидæг хæд- 
зары. Тугæй дымст хъоппæг цæстытæ азылдысты хæдзары къуым- 
ты, уадид æрæнцадысты къулыл ауыгъд топпыл, æртыдта йæ æд 
хъатара йæ босæй. 
Цалынмæ йæ худинаг нæ ахъæр, уæдмæ йе знаджы хъуамæ 
мæрдтæм барвита Булатыхъо. Нырма раджы у, комы йæ размæ 
хъуамæ бабада. 
Иу тæррæстæй рахæццæ кæртмæ, фæлæ йын дуарыл ахизын нæ 
бантыст... Чи у йе знаг? Кæцон у, науæд кæуылты у йæ фæндаг? 
Мæстæйдзагæй баздæхт хæдзармæ. Топп ныззыввытт кодта 
къуыммæ, дуар сæхгæдта йæхиуыл æмæ йæ сынтæгыл ныффæл- 
дæхт дæлгоммæ. 
Йæ фæнд кæй фæкъуылымпы, уыцы маст æй сынтæгыл сбырста 
æмæ йæ уырдæм райдыдта кæрдæнтæ, хардзау æм æркаст, афтæ 
æдых, æнæбон кæй разынд, æмæ, чысыл сабиау, йæ кæуындзæг 
фæкъæртти. Æйдæ-гъа, кæм ма йæ уромы. Æрæджиау æрбсабыр, 
æриста арахъхъы дурын æмæ йæ йæ дзыхыл сдардта. Карз арахъхъ 
мæстджын зæрдæйы абырста æмæ Булатыхъо тарф фынæй баци. 
Иу афоны райхъал, йæ сæр тъæппытæ хауд, йе ’хсæрфарс артау 
253 

сыгъд. Рабадтис йæ уаты, ссыгъта цырагъ æмæ кæсæнмæ æрысгæр- 
ста йæ рус. Рус ныррæсыд, цæсты бын цъæх-цъæхид афæлдæхт. 
Ногæй та райхъалис йæ маст, маргджын калмау, ныхситт кодта, 
стæлфыд риуы, стæй, къуыбылойау, атымбыл æмæ ныррæхуыста 
зæрдæ. 
Фæхудинаг! Ахæм рæсыд русимæ йæ исчи куы фена, уæд зарæ- 
джы сæр фестад. Нæ, ам цæргæйæ йын нал у. Хъуамæ йæ сæр исчер- 
дæм фæхæсса. О, фæлæ цы зæгъдзæнис йæ фыд! Æниу, цæй фыд? 
Нал ис фыд Булатыхъойæн! Знон æй адæмы ’хсæн уый фыддæр баф- 
хæрдта! Лидзын хъæуы йæ мады æфсымæртæм. Уыдон æй бамбар- 
дзысты æмæ йын фæсурдзысты йе стыр маст, йæ уæззау сагъæстæ. 
Цæрдæг йæ дамбаца æрбаста йæ фарсыл. Агуры йæ хъама, фæлæ 
кæрддзæм афтид разынд. Æрымысыд, знон æй дзуары бын йæ 
кæрддзæмæй сласта, фæлæ уый фæстæ цы фæци, уый нæ хъуыды 
кæны. Иуварс фехста афтид кæрддзæм. Хъатара дæларм-уæларм 
æрбаста йæ уæлæ, райста топп æмæ агæпп кодта рудзынгæй æддæмæ. 
Тындзы Булатыхъо. Цалынмæ хъæу нæ райхъал, уæдмæ æфцæ- 
гæй хъуамæ фæфале уа. Хуры тынтæ сныдзæвдысты хæхтыл, афтæ 
схæццæ ис æфцæджы рагъмæ. Чысыл аулæфыд, стæй ма иу хатт 
ракаст фæстæмæ, рату кодта йе ’нæуынон хъæуы ’рдæм æмæ йæ 
ных сарæзта Бæрзджын коммæ, йæ мады æфсымæртæм. 
Хъæумæ куыд æввахсдæр кæны, афтæ йæ маст цадæггай сысы, 
æмæ йæ йæ хъуыдытæ аскъæфтой йæ сабийы æнæмæт, хъæлдзæг 
бонтæм... 
Хæрз чысыл ма уыди, афтæ амарди йæ мад. Булатыхъойы йæ 
мады æфсымæртæ акодтой. 
Сидзæр у, зæгъгæ, мады æфсымæртæ лæппуйы сæ хъуырæй 
дæлæмæ нал уагътой, авгау ын æрхауынæй тарстысты, хуыздæр 
хæринаг, аивдæр дарæс — сæ хæрæфыртæн. Исты æрдома — сараз 
ын æй, хæрæфырт у. Исты фыдбылыз ракæна — барст. Искæй са- 
бийæн йæ сæр аскъуына — хæрæфырт барджын у. Цу-ма йын ма 
зæгъ, — сидзгер у. Ма йæ ахсой — тæригъæд у. Афтæмæй хъомыл 
кодта лæппу. Йæ мады æфсымæртæ цæрæг хæдзар сты — алцыдæр 
ын фаг, алцыдæр ын — барст. 
Борсæйæн уыд авд фырты æмæ иунæг чызг, Булатыхъойы мад — 
Косер. Æфсымæртæ тынг уарзтой сæ иунæг хойы, æмæ хо куы 
амард, уæд сæ хомæ цы уарзондзинад дардтой, уый æгасæйдæр 
бахай кодтой сæ чысыл хæрæфыртæн. Лæппу, мусы хъыбылау, 
сфыдуаги. Уый та мады æфсымæртæм хорзау касти, цы нæ уыд, 
уый дæр ыл мысыдысты, кæм нæ хъуыд, уым дæр дзы æппæлыды- 
сты. Афтæмæй чысыл Булатыхъо йæхиуыл цадæггай æввæрсын 
райдыдта. Иугæр дзы йæ фыдуагдзинæдты тыххæй дзуапп æрдо- 
мæг нæй, иугæр ын алцы дæр барст у, — уæд, æвæццæгæн, цыдæр 
ахæм дæн, зæгъгæ, феввæрсыд йæхиуыл. 
— Ды нæ хъæуы гомзæвæттыл дæхи ма бар, — амыдта йын йæ 
мады фыд Борсæ. — Уыдон сау адæм сты, ды та — уæздан лæджы 
фырт æмæ сæ дæхиуыл ма ахуыр кæн, æндæра, хуыйы сыстау, дæ 
254 

бæрзæймæ сбырдзысты, дæхи сæм тызмæг дар, цæмæй дæ тæрсой 
æмæ сæ бынат зоной. 
Æмæ Булатыхъо уыдта, йæ мады фыд куыд æфхæрдта йе 
’ххуырстыты, чысыл ницæй тыххæй дæр сыл марынæй кæй нæ 
ауæрста. Æххуырстытæ сæ Хуыцауы цæф зыдтой æмæ тарстысты 
сæ хицауæй. Уыцы хабар тынг йæ зæрдæмæ цыд Булатыхъойæн 
æмæ уый дæр бафæндыд, йæ мады фыдау, æххуырстытыл схъæртæ 
кæнын. 
Æмæ бафæлвæрдта. Йæ хъуыддаг атылд. Йæ ныхас ын æххæст 
кодтой. Феууæндыд йæхиуыл æмæ мæгуыр æххуырстыты донмæ 
скъæрдта æмæ сæ æнæдонæй здæхта. 
— Ацы бæркъамæ дæр ничи кæсы, йæ хицауæй фыддæр куыд 
фæци! — иу хатт æм йæхи нал баурæдта æххуырст. — Нырма къæ- 
была у, фæлæ йын кæд цæрын бантыса, уæд Борсæйы куыдзæй 
хъæхъхъагдæр уыдзæни! 
Булатыхъо ныхас бахаста Борсæмæ. Борсæ снадта æххуырсты 
æмæ йæ асырота, йæ куысты мызд дæр ын нал бафыста, афтæмæй. 
Æхсызгон уыд лæппуйæн, Борсæ гомзæвæттæ кæй хуыдта, уыдон 
дзы афтæ кæй тæрсынц æмæ, æнафоны уасæгау, йæ сæр бæрзæнд- 
ты хæссын райдыдта. Фæзмыдта алцæмæй дæр йæ мады фыды. 
Уыцы хабар уыдта Борсæ æмæ сæрстыр уыд йæ хæрæфыртæй. 
— Мæ хæрæфыртæн мæхи зонд æмæ зæрдæ ис, — дзырдта-иу йæ 
фырттæн. — Нырма ныхысæрыйас нæу, фæлæ йæ ранмæ куы ацæуа, 
уæд дзы лæг рабырдзæн, ныр дæр сымахæй лæгдæр у!... 
Æнæрцæф, къуыдипп æмæ искæуыл æнæввæрсонтæ кæнын — йæ 
туджы ахъардта лæппуйæн, æмæ йæ цæстысындз фестадысты йæхи- 
цæй æдыхдæр æмæ мæгуырдæр лæппутæ. Йæ фæнд-иу ын куы нæ 
баххæст кодтой, уæд сыл нæмынæй нæ ауæрста. Йæхи-иу ын исчи 
куы фæхъыгдардта, уæд та-иу Борсæ йæ сæрыл рагæпп ласта: 
— Мæ хæрæфырты мын чи бахъыгдара, ууыл мæ туджы цъыртт 
ныккалдзынæн! 
Фæлæ лæппу куыд налатдæр кодта, афтæ йын нал барстой йе 
’мкар лæппутæ. Сæхи дзы хизын райдыдтой, йемæ ничиуал цыд, 
ничиуал хъазыд. Лæппу иунæгæй йæ сæры æмбыд хъуыдытимæ 
баззад. Уыцы хъуыдытæ та йæ æрра доны уылæнты баппæрстой 
æмæ йæ скъæфтой йе ’мбæлтты иувæрсты сæрсæфæны былмæ. 
Лæппу ссæртæг, масты къуыбылой фестад æмæ иу бон райхæлд 
уыцы къуыбылой. 
Йæ мады ’фсымæртæ йæ семæ акодтой уыгæрдæнмæ. Уым сын 
хосгæрдджытæ уыди. Булатыхъойæн йæ зæрдæмæ нæ фæцыд 
уыгæрдæны, æмæ фæстæмæ радзæхст ласта. Хъæуы сæр йæ мады 
’рвадæлты чысыл лæппу хызта родтæ. Булатыхъо æрцахста лæп- 
пуйы: 
— Бафæлладтæн æмæ мæ де ’ккой нæхимæ ахæсс! — карзæй йын 
загъта. 
— Æмæ мын чи дæ — ме ’ккой дæ хæссон? — ныхмæ фæлæууыд 
лæппу. 
255 

— Ды — сыстбæрзæй, æз — уæздан. Ды — хæрæг, æз та — дæ 
барæг, — цæхгæр зынджытау скалдысты Булатыхъойы дзыхæй 
Борсæйы ныхæстæ. — Ды райгуырдтæ, цæмæй мын кусай, æз та — 
цæмæй де ’ккой бадон! Æргуыбыр кæн, цалынмæ мæнæ уыцы лæ- 
дзæг де рагъыл не скафыди! 
Лæппу ницыуал загъта, йе ’ккой скодта Булатыхъойы. Иу чы- 
сыл æруад, æмæ фæкалдтæн, зæгъгæ, дурты цæндыл аппæрста йæ 
«барæджы». 
— Еныр ацу æмæ дæ мады сæндæг бафтъæр, фаджысы куыф! — 
здухæгау ыл ныккодта йæ ныхæстæ лæппу æмæ сæхирдæм афардæг. 
Булатыхъо йæ фындз дурмæ æрхаста æмæ йæ туг акалд. Куыд 
бауæндыд сыстбæрзæй, зæгъгæ, йæхи фæхоста дуртыл. Цалдæр 
боны лæппуйы фæдыл зылд, иу ран æй æрæййæфта, сусæгæй йæм 
бахъуызыд æмæ йæ ныррæхуыста кардæй. Лæппу ма мæлæтæй 
тыхæй фервæзт. 
Уыцы хабары фæстæ Габо сæхимæ акодта Булатыхъойы. Фыд 
бамбæрста, йæ фырт æвзæр зондыл кæй фæхæст, архайдта ма йæ 
лæппуйы раст фæндагыл бафтауыныл, фæлæ нал тасыд. 
Сæ фыццаг фембæлдæй фæстæмæ ахицæнтæ сты фыд æмæ фыр- 
ты фæндæгтæ. Габо — зæндджын, куырыхон лæг, æвзæрдзинад 
нæдæр йæхицæн барста, нæдæр искæмæн. Иууыл маст та йын уыд, 
йæ фырт адæмыл æнæввæрсон, уæлæхох кæй кодта. 
Фырт-иу ныхмæ ныллæууыд. 
— Цæмæн мæ æфхæрыс, баба? Уыдон чъизибæрзæйтæ сты — æз 
та — уæздан. 
— Дæ фындз ныссæрф, къулбадæг! Йæ мады фыды æвзаг йæ 
дзыхы куыд æрзад! Мæлæты уæздан, æнæфæныкæй хъал! Тæккæ 
райсом лæдзæг райс æмæ фос хизынмæ куыд аскъæрай, афтæ! 
— Фос æххуырстытæ хизынц æмæ дын æз æххуырст нæ дæн! — 
æнæввæрсонæй фæстæмæ нытътъæпп ласта йæ фыдыл. 
— Нæ аскъæрдзынæ æмæ изæры кæрдзын нæ бахæрдзынæ! Мæ 
хæдзары æввонгхортæн бынат нæй, бадар æй дæ зæрдыл! 
Иу бон Булатыхъо кæцæйдæр расыгæй, астæумæ цъыфы амæс- 
тæй, æрбаздæхт. Налхъуытæ хыссæ змæста арынджы. Лæппу йæм 
йæ цъыфæйдзаг цырыхъхъ бадардта: 
— Мæ цырыхъхъытæ мын ралас æмæ сæ ныртæккæ куыд ныс- 
сыгъдæг кæнай, афтæ, — иуырдæм ату кодта, афтæмæй дзуры йæ 
хойæн. 
— Уаих фæуай, Булатыхъо, — бауайдзæф кодта Налхъуытæ, — 
нæ мæ уыныс, хыссæйы сты мæ къухтæ. Раппар сæ дæхæдæг. 
Нозтджын Булатыхъойы сырх-сырхид цæсгом тар хъулæттæ аци. 
Раппæрста йæ цырыхъхъ, йæ дзыккутæй ацахста йæ хойы æмæ 
йын цъыфæйдзаг цырыхъхъæй нæмын райдыдта йæ сæр. Чызджы 
цъæхахстмæ Габо фæзынд, маст æй нал баурæдта æмæ йæ фырты 
ахъаззаг над скодта. 
Уыцы изæр лæппу кæмдæр фесæфт. Кæмыты йæ нæ агуырдтой, 
фæлæ йæ никуы ссардтой. Къуырийы фæстæ йæ фыййæуттæ фу- 
256 

гæджыны ссардтой. Æрхастой йæ сæхимæ. Лæппу йæ уат нал систа 
мæйы бæрц. 
Уæдæй фæстæмæ Габо тызмæг никуыуал сдзырдта йæ фыртмæ. 
Сабырæй йын æмбарын кодта йæ рæдыд. Хатт-иу æртасыд лæппу, 
хъуыста йæ фыдмæ, фæлæ та-иу сызмæлыдысты йæ сæры магъзы 
«лысчъытæ». 
Сæ хъæуы фæсивæд зонынц Булатыхъойы æмæ йемæ хæлар ничи 
у. Сæртæг æмæ хылкъахæг кæй у, уый тыххæй дзы сæхи хизынц. 
Булатыхъо та афтæ æнхъæл у, зæгъгæ, йæм хæлæг кæнынц æмæ 
сын хъуамæ бауырнын кæна, Борсæ йе ’ххуырстытæн куыд бауыр- 
нын кодта, афтæ, æцæгæйдæр уый уыдонæй бæрзонддæр кæй 
лæууы, зондæй дæр, æхсарæй дæр. Фæлæ уыцы хабар йæ къухы 
не ’фты æмæ йæ уый удхарæй мары. 
Чысыл нал у Булатыхъо. Йе ссæдз азы йæхи фесты. Æддийæ 
бакæсгæйæ йæм чи нæ батæхуды кæны чындздзон чызджытæй, ахæм 
нæ разындзæн. Фæлæ йæм йæ къуыдипп, сæртæг миты тыххæй, 
зынгæй тæрсæгау, чызджытæ æввахс нæ цæуынц. 
Æрæджы федта Хæрдысæры хъæуы чындзæхсæвы Фарныхъæук- 
каг Тохты Мамсыры чызг Нуцайы. Уæдæй нырмæ йæ зæрдæ уыимæ 
дзур^1. Знон дзуарыбынмæ дæр уыцы чызджы феныны ныфсæй 
ацыд,\уынгæ дæр æй фæкодта, чызг æм йæ мидбылты дæр бахудт. 
Нуцайы цæстмæ йæхиуыл нал ауæрста лæппу, бæхыл хъазынæй 
рамбылдта. Фæлæ уый фæстæ... 
Фæхудинаг... 
...Æмæ лидзы ныр, чысылæй йæ удæн æхцон кæм уыди, йæ зæр- 
дæйы фæндиæгтæн та парахатæй бынат, кæм æй уарзтой, табу йын 
кæм кодтой, æппæтæй йæ хуыздæрыл кæм нымадтой, уырдæм. Уым 
ын бамбардзысты йе стыр маст, баузæлдзысты йыл. 
Мæнæ фæхæццæ кæны. Тæккæ ракæсæны къуылдымыл дзыхъ- 
лæуд фæкодта: цы зæгъдзысты йæ мады ’фсымæртæ, сæ кадджын 
хæрæфырт сæм фистæгæй куы балæууа, уæд? 
Изæрдалынгтæм хъамылты ’хсæн дæлвæндаг фæбадт, стæй хъæу- 
мæ сфардæг. Æрвыл хаттау ыл, цинимæ куыннæ сæмбæлдаиккой 
йæ мады ’фсымæртæ! Борсæ кусарт акодта йæ хæрæфырты номыл 
æмæ суангдæр æрдæгæхсæвмæ нæ аскъуыди сæ зарæг. 
6 
Зноны хылы фæстæ Габо хъавыдис йæ фыртимæ карзæй баны- 
хас кæнын, фæлæ фæтарстис Булатыхъо. Дыууæ боны дæргъы куы 
никуы разынд, уæд бамбæрста, йæ мады ’фсымæртæм та тæргай 
кæй алыгъд, уый. 
Нæ уарзта Габо йæ каисты. Мулк, фæллойджын, кадыл мæлгæ 
уыдысты, сæхицæй мæгуырдæрты лæгтыл дæр нæ нымадтой, сæ- 
хицæй хъæздгуытæм та хæлæг кодтой. Нæ нымадтой лæгыл Га- 
бойы дæр. Æниу, раздæр Габо йæхæдæг цæрæг хæдзар уыди. Фæлæ 
йæ мулкæй Борсæйы æмсæр кæй нæ уыд, уымæ гæсгæ йын нæ 
Гаглойты Владнмир 
257 

лæвæрдта йæ чызг Косеры. Чызг йæ сæрмæ марæн кæрдтæ хаста, 
Габойы йеддæмæ никæмæн разы кодта. Борсæ смæсты æмæ фыд- 
дæрадæн Габойæ стыр ирæд æрдомдта. Габойы муртæ ирæдæн ба- 
хъуыдысты æмæ уæдæй фæстæмæ фæцудыдта йæ хæдзар. 
Искуы иу стæм хаттæй фæстæмæ Габо никуы уыд йæ каистæм. 
Куы сæм вæййы, уæддæр сæм æхсæв фысымуат никуы æркæны. 
Нæ сæм уыдис ныр дæр цæуинаг, фæлæ йæ йæ фырты мæт абалц 
кæнын кодта. Сæфы йæ фырт. Бæргæ ма фæсмон кæны, чысылæй 
сæм æй хъомыл кæнынмæ кæй радта, фæлæ ма цы рахæсдзæн 
фæсмонæй. Хъуамæ баныхас кæна йæ каистимæ абон, кæд лæп- 
пуйæн йæ ных бакъуыриккой. 
Æрталынг, афтæ бахæццæ йæ каистæм. Æхсæвæрыл бадгæ сæ 
баййæфта. Булатыхъо бадтис Борсæйы дæллаг фарс. Борсæ йæ 
фырбуцæн фынджы фарсмæ йæ дæллаг фарс æрбадын кодта, æмæ 
куыддæр йæ фыды мидæмæ æрбахизгæ федта, афтæ йæ бынатæй 
иу тæррæст фæласта æмæ дæрзæг æвзагæй сдзырдта йæ фыдмæ: 
— Цæмæн æрбасхъæл дæ, чи дæм арвыста?! 
— Лæппу, дæ бынаты ’рбад æмæ уал дæ фыдæн æгас цу зæгъæм! — 
Борсæ æрхæцыд Булатыхъойы цухъхъайы фæдджийыл. 
— Фыд! Цæй фыд у уый мæнæн? Саубæрзæй у уый дæр! Бакæ- 
сут-ма йæм уæртæ, йæ сæнары тæф куыд кæлы! — æлгъæй ныккаст 
фырт йæ фыдмæ. 
— Ныхъхъус у дын зæгъын! — Борсæйæн фæкарздæр йæ ныхас. — 
Дæуæй раздæр ацы хæдзары бар уымæн ис! 
— Уый ацы хæдзары аккаг нæу, дада, нæу! — феуæгъди Була- 
тыхъойы налат æвзаг æмæ йæ фыдмæ æнæуынон, фыдæх зæрдæйы 
ахастæй йæ цæсгом цъæхтæ-буртæ кодта. 
Булатыхъойы ныхæстæ кæмдæр фæрæхуыстой Борсæйы. 
— Лæппу, уæлдай ныхас ма куы скæнай, уæд дæ федтæ кæндзы- 
нæн! Хъусыс? Ныххау дæ бынаты! Ам мæ хæдзары нырма æз дæн 
хистæр æмæ мæ разæй ма рæдув дæ бæттæн! 
Булатыхъойы æвзаджы цъуппыл ма цыдæр дæрзæг ныхас бад- 
ти, фæлæ йын Борсæйы æртхъирæн ахгæдта йæ дзых. 
Бинонтæ хорзау нал фесты. Æниу хæстæджы охыл Габо сæ цæс- 
ты никуы уыд нымады. Ахæм лæг зæххыл цæры, уый-иу æрымы- 
сыдысты, искуы-иу сæ исты сæр куы бахъуыд. Æниу æй, чизоны, 
сæ хæдзармæ уадзгæ дæр никуы бакодтаиккой, фæлæ адæмы ’хсæн 
Габо дзырддзæугæ лæг уыди, æмæ куы айхъуыстаид, зæгъгæ, Хъа- 
ратæ сæ номдзыд сиахсы сæ хæдзарæй ратардтой, уæд сын адæмæй 
сæ къух ничиуал райстаид. Фæлæ ацы хатт Булатыхъо æгæр къæй- 
ных æмæ налат ныхæстæ кæй фæкодта йæ фыдæн, уый сæм раст 
нæ фæкаст. Габойы усы æфсымæртæ фынгæй фестадысты æмæ 
æгъдаумæ гæсгæ уазæджы къух райстой. 
— Габо, лæппуйы дæрзæг ныхас дæм хъыг ма фæкæсæд. Нырма 
сæртæг у, йæ ныхас рæстмæ нæ аууилы, афтæмæй йæ, кæм не ’мбæ- 
лы, уым ныдздзæхст ласы, — Борсæ радзырдта фынджы сæрæй. — 
Хæстæгдæр æрбад фынгмæ. 
258 

— Цы ма бадон, мæ хорз хæстæг, мæ фыртæн йæ зæрдæ атон- 
дзæн, йæ саубæрзæй фыды сæнары тæфгæнгæ йæ фарсмæ бадгæ 
куы фена, уæд, — йæ дæндæгты ’хсæнты тыххæйты ралæмæрста 
масты æвдылд ныхæстæ Габо. 
— Мæстджын у лæппу, йæ хъæстытæ мын фæкодта, æмæ дзы 
уæлдæйттæ сирвæзт. Сонты рæдыд барын хъæуы, — Булатыхъойы 
сæрыл рахæцыд Борсæ. — Ма йæм фæхæрам у. Сбад. 
— Æмæ цæмæн мæстджын у, цæмæн, мæ буц хæстæг? — фынджы 
дæллаг кæрон æрбадти Габо. — Хыл йæхæдæг ракъахта, йæ сыкъа- 
тæй арвы дуæрттæ куы кæны, йæ карды комыл бæстæ куы исы, уæд 
æй цæмæннæ æмбары, хæцаг галæн сæттаг кæй у йæ сыкъа?! 
— Дæу мæ сыкъаты мæт ма уæд! — Булатыхъо йæ мидбынат 
стæлфыд. — Исчи мын куы асæтта мæ сыкъа, уæд ын æз та йæ сæр 
ракъуырдзынæн кардæй. Ам дæр дзы лæг ис! 
— Цымæ æгæр не ’ппæлыс дæхицæй? — къæхтыбынæй ныууы- 
нæргъыдта Габо. — Тæрсын, куы фæкæлай; тæрсын, æмæ мæ мæ 
урс зачъеты туджы æвдылдæй куы барвитай мæрдтæм. 
— Æдыхст у, нырæй фæстæмæ мæ фыд нал уыдзынæ ды, мæ 
фыд мæнæ мæ уæлейæ бады. Æз цы ми кæнон, уый та дæумæ нал 
хауд^æзи æмæ дæ зачъеты дзæкъулы бафснай, стæй куы амæлай, 
уæд дын сæ сыгъдæгæй нывæрдзысты дæ марды чырыны! 
— Цы ’взагæй дзурыс дæ фыдмæ, лæппу? — йæ хъæлæсы фæ- 
бадтис Борсæ. — Ау, æфсæрм дæм нал ис, æви?! 
— Цæй фыд у уый мæнæн! — ныххуырста та йæ ныхас Була- 
тыхъо. — Кæйдæр хæрæджы фырт мын мæ цæсгомыл цъыф бакалдта 
æмæ мын фыд куы уыдаид, уæд мæ фарсмæ æрбалæууыдаид уый 
дæр. Уый та мæ сæтæлæг рахуыдта! 
Габойæн уæдæй нырмæ йæ маст, тæлтæг байрагау йæ бæттæнтæ 
рæдывта, зонд ма тыххæй урæдта масты рохты. Маст аирвæзт æмæ 
лæг, хъандзалау, фæтæррæст ласта йæ бынатæй: 
— Цы кæныс, цы, æнæрæгъыдзыд?! Æнæбон къæбылайау ам дæ мады 
’фсымæрты фæдджийы бын цы нымбæхстæ æмæ уырдыгæй цы къæу- 
къæу кæныс?! Æви афтæ æнхъæлыс, нæ дæм бауæнддзынæн?! — маст 
нал бафарста зонды æмæ йæ фырты ныхыл едзаг сыкъа ныздыхта. 
Булатыхъо исдуг цавддурау фæцис, стæй фæцъортт ласта йæ 
хъама æмæ фынджы сæрты, йæ фыды ныррæхойон куыд загъта, 
афтæ йын Габо фысы агъды стæгæй йæ цонджы хъул ныммырхта. 
Хъама лæппуйы къухæй феуæгъд æмæ фынджы уæлæ стæлфыд. 
Фынг схæццæ. Булатыхъо лæбурынтæ систа. Ныххæцыдысты 
йыл фæйнæрдыгæй. 
— Акæнут æй мæ цæсты разæй! — фæбогъ кодта Борсæ йæ фырттыл. 
— О, нæ, мæ хорз хæстæг, бауадз уал æй, мæ ныхас нæма фæ- 
дæн кæронмæ, зæгъон ын æй æххæст. Чизоны, ацы ныхас фæстаг 
ныхас уа æмæ йæ уадз фехъуса. 
— Нал дæм хъусын, саубæрзæй, æмæ куыд фесæфай мæ разæй, 
æндæра дын дæ мард райсом ахæсдзысты сынтыл! — сæркъуырд 
каркау йæ мады ’фсымæрты къухты лæппу йæ гæндзæхтæ цагъта. 
259 

— Ацæудзынæн, сæтой! Зæгъон уал дын мæ ныхас. Хъус! Сæтæ- 
лæг дæ рахуыдтон, æмæ сæтæлæг нæ — хуыйы сыст дæ! О, о! Хуы- 
йы сыст буарыл куыд нындæдзы æмæ буары туг куыд цъиры, афтæ 
ды дæр нындæгътæ, сау бæрзæйтæ кæй хоныс, уыдон тугдадзинты 
æмæ сын сæ туг æнæвгъауæй нуазыс! Дæуæн цы бар ис, æввонг- 
хор, дæ мады ’фсымæрты бæрзæйыл бадай? Кæм ис дæ цæнгты 
фæллой? Чи дын радта уый бар æмæ æлгъ кæнай, дæ ницæйаг 
гуыбын дын чи æфсады, уыдоныл?! Кæмæй хуыздæр дæ? Куы 
домыс бухъ цард, æмæ дæхæдæг æрдуйы аргъ куы нæ дæ! 
— Ме ’нæуынон дæ! — сызнæт тынгдæр лæппу. — Ды ницæйаг 
куы нæ уаис, уæд нæ зилин къæбæргур! 
— Æмæ цæмæн зилыс, сæтæлæг?! Чи дын æй хъуамæ ссара? 
Дæхæдæг æй цæмæннæ бакусыс? Искæй цæнгты тых æмæ сабиты 
æххормаг цæстысыгтæй ссаргæ къæбæр та дæ хъуыры куыд ных- 
хизы, марг дын феста. Лæг куы хуыйныс, худ куы дарыс, уæд дæ 
зонд куыд ныггалиутæ, æмæ дæм кæцæй фæзындысты магусайæ 
æхсин лæджы хъуыдытæ? Ды зæгъыс, абонæй фæстæмæ мæн дæ 
фыд нал хондзынæ. Нæ, сæтæлæг, нæ! Уый дын æз зæгъын. Дæ 
хуызæн ницæййаджы нырæй фæстæмæ æз мæ фырт нал рахондзы- 
нæн. Нырмæ дæр мын фырт нæ уыдтæ, мард уыдтæ, ныр дæ бын- 
тон баныгæдтон. Æмæ кæд нырæй фæстæмæ дæр ахæм зондыл хæст 
уай, уæд-иу ацы хъамайы амæттаг æрбау. Цæмæй дæ фервзон æз 
дæр æмæ, саубæрзæйтæ кæй хоныс, уыдон дæр! Æмæ-иу дæ фæн- 
даг туджы зæйтыл уæд, дзыллæты ’хсæн та фидиссагæн баззайæд 
дæ ном! Нырæй фæстæмæ хицæн дæ мæнæй. Мæ хæдзары дæ цæнг- 
ты тыхæй ницы ис æппындæр. Хай-иу ма ’рцагур! Цæр мæнæ дæ 
хъæздыг мады ’фсымæртæм æмæ сын æхсын сæ уæлдæйттæ, куы- 
дзау! Æрмæст дæ зæрдыл дар: абон цы стæг æхсыныс, уымæй дын 
дæ хæмхудтæ кæй ныммур кæндзысты райсом! Стæй дæ, куыдзы 
хъæвдынау, иу хъызт боны кæй фехсдзысты миты хъæпæнмæ æмæ 
искæй кæрты æххормагæй кæй æрцæудзæнис дæ мæлæт! Гъе, уый 
дын мæ фæстаг ныхас! Сымах та хорзæй баззайут! Хатыр, кæд уын 
ме ’рбацыд æхсызгон нæ уыд, уæддæр мын æй ныббарут. Нырæй 
фæстæмæ уæ никуыуал батыхсын кæндзынæн, — лæг йæ мæстытæ 
скалдта, стæй цæхгæр фæзылд æмæ кæрты дуары æддийæ фæци. 
Хæдзары къуымты мæрдон сабырдзинад атылд. Борсæйы кæс- 
тæр фырт Габойы фæстæ рацæйцыд, фæлæ йæ йæ фыды тызмæг 
ныхас къæсæргæрон æрцахста: 
— Ауадз æй! Куыдзы фæдыл ничи хизы кæртмæ! Нырæй фæс- 
тæмæ йыл æхгæд сты мæ хæдзары дуæрттæ! Хуыздæр фæу, мæ 
хæрæфырт, мæ бæсты йын мæ зæрдæйы зæгъинæгтæ иууылдæр 
скалдтай. Æрбадут фынгыл. 
Цыма ницы æрцыд, Борсæ гаджидауты кой кодта. Булатыхъо 
хъыхъхъаг арахъхъимæ йæ маст ныхъуырдта æртахгай. Фынгыл 
нал сбадт Борсæйы кæстæр лæппу Илас. Йæ фыд æмæ йæм йæ 
хæрæфырты митæ цыдæр æлгъаг фæкастысты, æмæ, фæллад дæн, 
зæгъгæ, йæ хуыссæнмæ йæхи айста. 
260 

7 
Габойы йæ фырты маст хуыссæны æрбырста æмæ йæ уæлæмæ 
сыстын нал бауагъта. Иу бон йæ чызг Налхъуытæмæ басидт æмæ 
йын рæвдаугæ хъæлæсæй загъта: 
— Æгæр тынг мæ сбырста де ’фсымæры маст, мæ хъæбул, æмæ 
мын фæлтау куы амардаид раздæр, æнцондæр уыдаид дæуæн дæр 
æмæ мæнæн дæр, ныххудинаг нæ кодта. Æниу худинаг та цы. Знаг 
дæр афтæ нæ бакæндзæн... Йæ фыдыл нал баввæрсыд — цы ма уа 
уымæй æвирхъаудæр ми. Махæй нал у, мæ чызг, фæлæ цы уыдзæ- 
нис, куыд уыдзæнис йæ сомбон, иунæг Хуыцау йæ зонæг. Йе ’взæр 
мæ нæ фæндыд, ныр дæр мæ нæ фæнды, уæддæр мæ туг, ме стæг у, 
искæд бон бамбардзæн йæ рæдыд æмæ йæм фæсмон æрцæудзæн. 
Зын мын у, тынг, мæ хъæбул... ахæм зондимæ фесæфдзæн. Мæ 
фырты сафæг та йæ мады ’фсымæртæ сты. Дæ мад, мæрдты дзæ- 
нæты бадæд, ингæнмæ сæ æнæдзургæйæ ацыд, æмæ искæдбон, мæ 
цæст куы нæуал æрттива, цыфæнды зын раны куы уай, макуы сæ 
æрцагур. Куы амæлон — ма сæм арвит. Стыр маст сæ ис мæ зæр- 
дæйы æмæ мæрдты авд марды акæндзынæн, мæ уæзæгыл сæ искæй 
хъæл&е куы фехъусон. О, æмæ дын уый зæгъын, лæппу уыд — нал 
ис, мæ хæдзары та — иунæг ды зайыс бындары номыл, æмæ мын 
зын уыдзæнис мæлын, дæ амонд ссардтай, уый куы нæ базонон. 
Афон дын у дæхицæн царды æмбал равзарынæн. Бирæ дзурджытæ 
дыл ис, нырма æнæ дæхи ’вастæй ской никæй бауагътон. Ныр сæ 
дæхицæй мауал сур. Уыцы зондыл дæ нæ ардауын æмæ дæхи зæр- 
дæйæн фæндон чи нæ у, уыимæ дæ цард сбæттай. Мæн хæстæгдзи- 
нады охыл чи агуры, ахæмтæ бирæ сты æмæ дзы кæд дæ зæрдæ- 
йæн исчи фæндон у, уæд мын дæ хъуыды бамбарын кæн. Уымы 
бæсты мæ дæ мад азымы дардзæн, мæ чызгæн мын йæ сомбоныл 
нæ ахъуыды кодтай, зæгъгæ. Ныббар мын, мæ чызг, афтæ дын кæй 
дзурын, фæлæ мын зондджын дæ дæ мадау — бамбардзынæ мæ. 
— Æмбарын дæ, мæхи баба. Гыццийы нæ хъуыды кæнын. Йæ бæс- 
ты мын мад дæр ды дæ æмæ фыд дæр, — чызг зæрдиаг хъæбыс акодта 
йæ фыды. — Дæуæй никуы ницы бамбæхстон æмæ дæ ныр дæр ницы 
бамбæхсдзынæн. Фæлæ мæ ды цы хъуыддаджы тыххæй фæрсыс, 
уымæй дын ныртæккæ мæ бон зæгъын ницы у. Ахъуыды кæнон... 
— Ахъуыды кæн, мæ хъæбул, ахъуыды. Афон дын у. Æгæр ба- 
дæг чызг æгад кæны. 
Габойы ныхас сагъæсты ныппæрста Налхъуытæйы. Уыны: йæ 
фыд бонæй-бонмæ тайы, Булатыхъойы маст æй æрфæлдæхта. Йе 
’фсымæр хæдзармæ судзгæ масты дзæкъул æрбахаста. 
Æмæ куыд уарзта Налхъуытæ йæ иунæг æфсымæры, æгæрыс- 
тæмæй йын иу хатт йæ сæр цъыфæйдзаг цырыхъхъытæй куы фæ- 
надта, уæд дæр ыл нæ фæуæлæхох. Фæлæ ныр, йæ фыды ахæм 
уагмæ æркæныны фæстæ, мынæг кæнын райдыдта, сæрыстыр Нал- 
хъуытæйы. зæрдæйы Булатыхъомæ цы уарзондзинад уыд, уый. 
Хорз нал у йæ фыды хабар. Æнæхъуаджы не ’рыфтыдта йæ 
261 

ныхас. Уыцы хъуыдытæй фæтарсти чызг. Куыд уыдзæнис, йæ фыды 
фæстæ иунæгæй куы баззайа хæдзары цыппар къулы ’хсæн, уæд?! 
Налхъуытæ разыйы ныхас цы усгуртæн нæ радта, уыцы хъал, мæс- 
ты лæппутæн дам-думаг æмæ дзырдæппарæн фæуыдзæн. Æз дын 
зæгъон, йæ ницæйаг æфсымæр йæ сæрыл рахæцдзæн. Уыцы хабар, 
æвæццæгæн, йæ фыд дæр æмбары æмæ уымæн тыхсы йæ чызгыл. 
Афон у йæ бирæ усгурты ’хсæн йæхицæн зæрдæйы фæндиаг 
царды æмбал равзарынæн. Фæлæ кæй? Нырма зæрдæ куы нæ загъта 
йæ фæндон. Нæ загъта? Уаих æрбауай, сæрыстыр Налхъуытæ. Куыд 
нæ йыл сæттыс. Загъта зæрдæ, загъта, æндæра дзуарыбонæй фæс- 
тæмæ кæйдæр æндæрг æдзух йæ цæстытыл нæ уаид. Æгæрыстæ- 
мæй, фыны дæр арæх фæкафы йемæ. Æхсæртæг, дам, хуыйны, 
Æхсæртæг... Нæ, нæ, Булатыхъо уый тыххæй фæлыгъд йæ фыды 
хæдзарæй. Маст уый тыххæй æрцыд. Æниу уæд та Æхсæртæджы 
бæх нæ, фæлæ æндæр исчи фæци Булатыхъойы бæхы разæй, уæд 
йе ’фсымæр нæ алыгъдаид?.. 
Æхсæртæг... цымæ йæ уарзы Налхъуытæ? Уарзы. Куы нæ йæ 
уарзид, уæд æй афонмæ ферох кодтаид. О, фæлæ йæ лæппу дæр 
уарзы? Мæ боныл, æмæ ма уыцы хабары фæстæ ме ’мгæрæтты 
ацæудзæнис? Охх, Булатыхъо, Булатыхъо. Куыд нын ныггалиутæ 
кодтай нæ фæндæгтæ! 
Цы бачындæуа? Дзуапп домы баба. Нæ, нæ! Нырма уал Æхсæр- 
тæджы фæндон базонын хъæуы. Фæлæ йæ чи базондзæн? Кыр- 
кыс... Æнæмæнгдæр Кыркыс. 
Дыккаг бон йæ хæдзары митæ тагъд-тагъд акодта, æмæ хæсгар- 
ды æфсон Кыркыстæм балæууыд. 
— Хæсгард дæ цæмæн бахъуыд, чындздзон фæлыст кæд нæ кæр- 
дыс? — фелхыскъ æй кодта Кыркыс. 
— Чындздзоны фæлыст, чындзы чи фæцæуы, уый фæхуыйы, 
Кыркыс, æмæ уыцы рад нæма æрхаудта мæнмæ, — йæ мидбылты 
бахудтис Налхъуытæ. 
— Ахæм сæрыстыр дæ æмæ цалынмæ дæ рад хæццæ кæна, уæдмæ 
дæ дадалитæ æруадздзынæ. Дæ рад куы ’рхæццæ уа, уæд та хъæу- 
гæ никæйуал кæндзынæ. 
— Цы мæ хъазыс, Кыркыс, бæргæ сæрыстыр уыдтæн, фæлæ 
Булатыхъойы маст... Мæ фыд йæ уат нал исы, — йæ цæстытæ доны 
азылдта Налхъуытæ. 
— Ахæм æфсымæрæй æнæ ’фсымæр хуыздæр у. Хъуыды дæр ыл 
ма кæн. Мæнæ ме ’фсымæр Аслæнбег нæ дыууæйы ныфс дæр у, — 
зæрдæ йын авæрдта Кыркыс. 
— Уыцы боны хыл, уыцы Æхсæртæг... Уый дæр ма фыдбылызы 
фæцæй æппæрста, — Кыркыс фембæрста, Налхъуытæ æнæхъуа- 
джы Æхсæртæджы кой кæй нæ ракодта æмæ йæ ныхас фергом: 
— Ма йæ бауарзай, чызг? 
— Кыркыс... 
— Цы фæсырх дæ? О, Мадымайрæм, мæнæ кæдæй-уæдæй... — 
Кыркыс йæхиуыл дзуæрттæ афтыдта. 
262 

— Цы мæ хъазыс, Кыркыс... 
— Хъазгæ нæ, дæ уд дын хъуамæ сласон. Афонмæ дæр уыцы 
ныхас срæтыгътаис æмæ нæ комбæсты усгур лæппутæ дæумæ 
æнхъæлмæ кæсынæй мæтмæрдтæ мауал кæной. Мæгуыр сæ бон, 
ныр кæд сулæфиккой. 
— Уæддæр дæ ныхас нæ уадзыс. Хъус-ма, Кыркыс. 
— Цы кæныс? Минæвар мæ кæд нæ кæныс?.. 
Налхъуытæ радзырдта, йæ фыдимæ сæм цы ныхас уыд, уый... 
— Ныр хъуыддаг мæ бар уадз. Тæккæ райсом мæ мады ’фсы- 
мæртæм истæй æфсон ныффардæг уыдзынæн æмæ мæм иннæбон 
Æхсæртæгæй дзуапмæ æнхъæлмæ кæс, — ныфс бавæрдта Кыркыс. 
— Æрмæст, дæ хорзæхæй... Хæрзаг ма зæгъа... 
— Цыма дæ нæ фæнды... Уыцы лæппу мæ ныхты бын ис, чердæм 
мæ фæнда, уыцырдæм æй æртасын кæндзынæн. 
— Цæй, хатыр, баба иунæг у æмæ йæм скæсон, — чызг фæцæуæг. 
— Фæлæуу, мæнæ хæсгард! 
Налхъуытæ йæм фæстæмæ фæзылд, бахудт. 
— Æ, гæды, гæды! Афтæ ’нхъæлыс, нæ дæ бамбæрстон? А чызг 
дын уыцы хæсгардæй де ’взаг ныллыг кæндзæн, — Кыркыс йе 
’нгуыЦз æртхъирæнгæнæджы тылд бакодта Налхъуытæйы фæдыл. 
НалхЬуытæ йæ кæлмæрзæны къабазæй йæ цæсгом амбæрзта æмæ 
сæхирдæм ныййарци. 
8 
Хæсанæ йæ къух раджы ауыгъта, зæнæг ма йын уыдзæн, уыцы 
хъуыддагыл. Æнхъæлмæ дæр нал каст. Фæлæ дын мæнæ Хæса- 
нæйы фынæй амонд райхъал. Иу изæр фæлладæй æрыздæхти йæ 
куыстæй. Зæринæ, хурау худгæ, рауади йæ размæ. 
— Не ’фсин, цыдæр хорз ныл æрцыд, æгæр хъæлдзæг дæ абон? — 
Хæсанæ цымыдисæй афарста Зæринæйы. 
— Æрцыд, Хæса, æрцыд, — йæ цæсгом, хурау, худти усæн æмæ- 
иу иу хатт, æвзонг ма куы уыдысты, уæд куыд кодта, афтæ ныр 
дæр йæ мойы æфцæгыл атыхст æмæ йын йæ хъусы бадзырдта: — 
Тагъд нæ хæдзары фæзындзæни саби. 
— Цæй саби? — нæ бамбæрста лæг. 
— Махæн, Хæса, махæн, — ус йæ риумæ тынгдæр балхъывта йæ 
лæджы. 
— Махæн? Цытæ мын дзурыс, Зæринæ? — нæ баууæндыдис 
Хæсаиæ. — Кæд, мыййаг... 
— Нæ, нæ, мæхæдæг дæр не ’ууæндыдтæн, фæлæ абон стæлфы- 
ди, мæнæ ам... Фæрдыгæн дæр æй радзырдтон. 
— О, стыр Хуыцау, табу дæхицæн!.. Æвæццæгæн дæм фехъуыс- 
тис мæ лæгъстæ! Зæринæ, ме ’фсин, уый мын цард куы радтай, — 
Хæсанæ йæ хъæбысы фелвæста Зæринæйы æмæ йæ, чысыл сабиау, 
йæ фидар æртты бахаста хæдзармæ. 
Æхсæв-бонмæ нæ бафынæй сты ус æмæ лæг. 
263 

Уæдæй фæстæмæ дыууæ хæдзары бинонтæн сæ кой, сæ мæт, чи 
нæма фæзынд, уыцы саби байста. Зæринæйæн йæ къух доны ату- 
лын дæр нал уагътой. Фæрдыг йæхæдæг кодта дыууæ хæдзары 
митæ дæр. 
Хабар айхъуыст, хъæубæсты зонагдæр сылгомæгтæй ахæм нæ 
баззад, Зæринæйæн йæ уынаффæтæ чи нæ уал загъта. 
Хæсанæ æмæ Зæринæ нымадтой бонтæ, афтæмæй иу æхсæв 
æруатон Зæринæ æмæ йын райсоммæ райгуырди лæппу. 
Дыккаг бон адæм арфæтæ кæнынмæ цыдысты Хæсанæтæм. Йе ’фсы- 
мæры хæдзары бындар кæй фæзынд, уый тыххæй Барсæг скуывд 
кодта æмæ дыууæ боны æмæ дыууæ ’хсæвы нал аскъуыди зарæг. 
Хæсанæ æмæ Æхсæртæг хос карстой, стыр хуссары сын цы чы- 
сыл уыгæрдæны гæппæл уыди, уым. Хæсанæйæн йæ зæрдæ ахсайд- 
та сæхимæ æмæ-иу алы уисы фæстæ уыгæрдæны кæрон æрлæууыд 
æмæ-иу хъæуы ’рдæм нымдзасти. Æхсæртæг æмбæрста хабар, æмæ 
йæ Хæсанæ куыд нæ бафиппайдтаид, афтæ йын бамбарын кодта: 
— Хæсанæ, уыгæрдæнæй бирæ нал аззад, æз æй æркæрддзы- 
нæн. Абон ссивынæн не сбæздзæн æмæ ды ацу нæхимæ. Æцæг, 
гыцци уым ис, фæлæ, Зæринæ, мыййаг, истæуыл куы тыхса. 
Хæсанæ фырты хицау куы баци, уæдæй фæстæмæ йæ бинонтыл 
нал лæууы æрхъæцмæ. Кæмфæнды ма уа, æдзух æй йæ хъуыдытæ 
сæхимæ скъæфынц. Æхсæв сывæллонæн йæ уынæр куы нæ фехъуы- 
сы, уæд ын фæтæрсы, фесты æмæ йæ авдæнмæ абæрæг кæны. Уый 
тыххæй йын цалдæр хатты бауайдзæф кодта Зæринæ. Ныр дæр та 
ахсайдта йæ зæрдæ. Фæлæ Æхсæртæг иунæгæй тæригъæд у, зæгъгæ, 
йæ ныфс нæ хаста. 
— Ацу, Хæса, ацу. Куы дын загътон, мæхæдæг æй ракæрддзы- 
нæн, — дыккаг хатт загъта лæппу. Хæсанæ цæвæг йе ’ккой акодта 
æмæ фæцæуæг. 
Æхсæртæг иунæгæй баззад. Боны тæвд фæсаст æмæ куыст фæ- 
рæвдздæр. Йæ фалейæ, Кæндысджыны, кæрæдзи фæдыл, хърихъуп- 
пыты халау, æррæхыс сты æфцæджы фарсыл Хъуынцелы зиууæттæ. 
Дæлдæр, цæгатырдыгæй фарс та — Солымы æххуырстытæ. Æфцæ- 
джы рæбынæй Æхсæртæгмæ хорз хъуысы Хъуынцелы æрдиаг. Зæ- 
ронд æнæдæндаг бирæгъ йе ’ххуырстытæй кæимæдæр загъд-замана 
систа, хурмæ йын ракалдта йæ мæрдтæ. Аннæрдыгæй та хъуысы Со- 
лымы цæвæджджынты епп-опп! Æхсæртæг хаты, уый Хъуынцелы 
фыдæнæн кæй бандзæрста Солым йæ кусджыты. Рагæй быцæу сты 
дыууæ зыд бирæгъы. Сæ иуæй иннæ йæхи лæгдæр æмæ уæлдæр бы- 
наты æвæры. Æмæ сæ лæгдæр чи у, уыцы бынатыл нæ фидауынц. 
Æниу сæ иу дæр æмæ се ’ннæ дæр æнаккаг сты. Уæлдайдæр та Со- 
лым — сæрæй къæхты бынмæ хин æмæ кæлæн у. Амæйразмæ дзуары- 
бон Æхсæртæгæн æнæнхъæлæджы куыд смаст кодта, фæсмон ма кæны, 
цæмæн ын сразы дугъы хайад райсыныл. Æрæджиау бамбæрста, Со- 
лым йæ фæнд цæмæн аивта æмæ Æхсæртæджы йæ бæсты дугъы цæ- 
мæн арвыста, уый. Уыцы къуыдипп Булатыхъойы хо йæ хъазты кæй 
фæхудинаг кодта, уый тыххæй дзы йæ маст райсынмæ хъавыд. Æвæц- 
264 

цæгæн æй зыдта, хъуыддаг афтæ кæй рауайдзæн æмæ йæхи сæры 
бæсты мæ сæр карды бынмæ æрывæрдта. Булатыхъоимæ ныр кард 
æмæ фыдæй уæлдай нал стæм. Масты къуыбылой йæ хонынц. Ис- 
куы та нын нæй æнæфембæлгæ. Æниу, цы йæ бон у, сусæгæй мацы 
бакæнæд, уыййеддæмæ дзы æргом тохы нæ тæрсын. 
Гъей-джиди, æвæдза йын цы диссаджы хо ис. Йæ ном, дам, Нал- 
хъуытæ хуыйны, æрæджиау мын æй загътой, Булатыхъойы хо кæй 
у. Ие ’фсымæрау уый дæр сæрыстыр у. Солымæн цытæ акодта, æцæг 
ын афтæ хъуыд, йæ цæрæнбон бирæ уæд. Уæвджыйæ дæр, куыд 
рæсугъд у! Фыццаг мæм цыдæр лæгой фæзынд, фæлæ уый фæстæ 
куыд фæлмæн æрци. Стæй кафынмæ дæр мæлæты дæсны у. Тæху- 
ды, йемæ кафынæй бафсæд. Уæдæй фæстæмæ мæ сæрæн нал дæн. 
Цыдæр кæлæнтæ мын скодта. Мæ зæрдæ æппынæдзух йемæ дзуры. 
Ехх, мæгуыр, дам, фынтæй буц. Мæ хуызæн сæмпæрчъийæ чи цы 
кæны. Йе ’фсымæр мын æнæхъуаджы нæ бафидис кодта. Æниу, 
лæгдзинадæй мæнæй ницы ахæссид, фæлæ уыдон, æвæццæгæн, хойæ, 
æфсымæрæй сæ мулчы цæстæй кæсынц. Йæ фыд, дам, кæмдæр хорз 
лæг у^_ Бабаимæ хæлæрттæ сты, фæлæ уый цы давы... 
Налхъуытæ... Цымæ цæмæн райгуырынц зæххыл ахæм рæсугъд 
чызджытæ. Иутæн царды рухс æрхæссынц, иннæты та зæрдæдзæф 
фæкæнынц. Стъалытæм къухæй куы æвналай æмæ се ’рцахсын дæ 
бон куыд нæ бауа, афтæ сты. Уас, уаих æрбауа, хивæнд зæрдæ. Не 
’взары хъæздыг æмæ мæгуыры. Бæргæ, лæгæн йæ фæндиæгтæ, 
зæрдæ куыд фæзæгъы, афтæ куы цæуиккой, уæд æй цы хъæуы 
цæрынæн та. Кæлмæрзæн куы фелвæста æмæ мын æй мæ къухты 
куы фæсагъта. О, дуне, цыма уæларвон хур мæ армытъæпæны 
февзæрд, уыйау мæ куы басыгъта. Фæлæ нæ, Æхсæртæг, нæ! Уыцы 
стъалыйы Хуыцау дæуæн не схай кодта, уый кæйдæр тыххæй æрхыз- 
ти уæларвæй æмæ йæ ды ферох кæн, уæлдайдæр уыцы хылы фæстæ. 
«Епп-опп!» «Епп-опп!» изæры сатæджы нæры Солымы æххуырс- 
тыты хъæлæс. 
— «Епн-опп» кæнут, кæд ма сымахмæ дæр зарын цæуы, уæ уд 
уып бæргæ сласта Цæлойы-фырт! Цы загъдæуа, сымах аххос дæр 
нæу, уæ хицау куы смæсты уа, уæд уын уæ мызд нал бафиддзæн 
æмæ уæ сабитæ æххормаг баззайдзысты. Æниу, абондæргъы уæ 
чъиухид кæлы æмæ, куыннæ стæй, уæлвæндаг уæ фæкæндзæн!.. 
Гъе, афтæ мæ уыгæрдæн адастои. Ныр иæхимæ цæуын афон у. 
Хуц дæр фæнуыгуылы. 
Иæ цæвæг йе ’ккой баппæрста, дзæбуг йæ сины сæр æрсагъта, 
хъæсдарæг — йæ дæлармы æмæ æхситтæй, ханты цагъд заргæ, ра- 
уьфдыг. Хур аныгуылд. Фыййæуттæ сæ фос æртардтой хъæумæ. 
Солым æмæ Хъуынцелы зиууæттæ дæр кæрæдзийы фæдыл, æххор- 
маг галтау, хъеллæуттæгæнгæ, æрпырх сты хъæуы ’рдæм. 
«Мæ цæвæг ныхсон», зæгъгæ, Æхсæртæг йæ фæндаг ракодта 
суадоныл. Суадонæй дон фæцæйхастой сылгоймæгтæ. Сæ иу Цо- 
рæйы ус — Тлаттон, йæхи фæстийæ фæурæдта. Æхсæртæг ын са- 
лам радта. 
265 

— Дæ хорзæхæй, лæппу, цыма дæ къахдзæфтæ нымайыс, уый 
цыд цы кæныс? — мидбылхудгæ загъта ус. 
— Мæхиуыл ауæрдын, Тлаттон. Стæй искæй хæрыны уæнгæл 
хæдзары куы фæзына, уæд лæджы йæ къахдзæфтæ нымайынмæ 
нал æвдæлдзæн. 
— Уый дæр дын куы бантысид. Æниу дын, цыма, афон дæр у, — 
фергом Тлаттоны дæлгом ныхас. 
— Бæргæ, фæлæ, дам, чызджытæ хъоды бакодтой мæ хуызæн 
хæлиудзыхтыл, — йæ цæвæг залмы сыфæй суадоны нукмæ æхсгæйæ 
загъта Æхсæртæг. 
— Хъоды чи нæ бакæна, ахæмтæ дæр дзы ис...— Уыдон та, ногбо- 
ны æрыскъæфтау, зын ссарæн сты. 
— Æнцон арæн цæндыл дур дæр нæй, фæлæ-ма хъус, ахсæв ма- 
иу махырдæм æрбауай. 
— Сымахмæ цæндыл дур нæ — хуыры мур дæр лæг не ссардзæн. 
— Чизоны, дур нæ — къæдзæх ссарай. 
— Афтæ у? 
— Æнæрбацæугæ-иу ма фæу, хъусыс? — ус йæ донгарз систа 
æмæ фæцæуæг. 
Æхсæртæгæн йæ зæрдæ фæкъæпп кодта, æнæхъуаджы йæм нæ 
сиддзæн, йæ дæлгоммæ ныхасæй бæрæг уыд, Тлаттон цыдæр хин 
ныхас кæй кодта. Фæлæ Æхсæртæг Тлаттоны ныхæстæн уыйбæрц 
нысаниуæг нæ радта, йæ цæвæг ныхсадта æмæ сæхимæ сабыр къах- 
дзæфтæй араст. 
Бинонтæ æхсæвæрыл æрбадтысты, афтæ Æхсæртæджы номæй 
æддийæ æрбадзырдæуыд. Æхсæртæг фынгæй фестад æмæ тыргъмæ 
рахызт. 
Кæрты лæууыд Цорæйы чысыл чызг Фари. 
— Цы дæ хъæуы, дзыццайы зæрдæдарæн? — афарста йæ Æхсæртæг. 
— Гыцци мын сусæгæй афтæ: тагъд-ма, дам, æруай, — акъæр- 
къæр кодта чызг. 
— Æмæ уæм чи ис, мæ чысыл карк? 
— Иу чызг, — срæтыгъта Фари. 
Чызджы коймæ Æхсæртæг згъорæгау ракодта æмæ Фарийы 
размæ фæдзуццæг. 
— Æмæ чи у уыцы чызг? Сусæгæй ма мын зæгъ æмæ дын сом 
уыгæрдæнæй æрыскъæфты хал æрхæсдзынæн, — хынцфарстыл 
схæцыд. 
— Чи у, чи, нæ хæстæг... 
— Цавæр хæстæг, мæ чысыл карк? 
— Кыркыс. Баба йæ хæрæджы фырт хоны, стæй гыцци дæр. 
— Æмæ уæм цæмæ ’рцыд бабайы хæрæджы фырт? 
— Уый тыххæй мын ницы загъта... 
— Ау, æппын ницы фехъуыстай? 
— Фехъуыстон... 
-Цы? 
— Дæ кой кодтой... 
266 

— Æфхæрдтой мæ? 
— Куыннæ стæй... Æппæлыдысты дæ. Ноджы ма цæйдæр Нал- 
хъуытæйы кой дæр кодтой. Уый, дæр, дам, хорз чызг у. 
Налхъуытæйы ном фехъусгæйæ, Æхсæртæджы буарыл сæрæй 
къæхты бынмæ цыдæр æхцон уылæн ацыди. Кыркыс Цорæйы хæ- 
рæфыт кæй у, уый зыдта Æхсæртæг, фæлæ Налхъуытæ... Уадид 
бамбæрста — Кыркыс æмæ Налхъуытæ иу хъæуккæгтæ кæй сты. 
Айразмæ сæ дзуарыбын дæр иумæ федта. Æнæнхъæлæджы йæм 
нæ сидынц. 
— Згъоргæ уæхимæ, мæ гыццыл хур. Дæ гыццийæн сусæгæй 
зæгъ, фæцæуын, дам, — чызджы кæрты фæуагъта, йæхæдæг хæ- 
дзары смидæг. 
Чысыл Фари йæ мадæн æххæст нæма радзырдта хабар, афтæ 
кæрты дуар æрбахостæуыд. Цорæ æддæмæ ауад æмæ чысыл фæс- 
тæдæр Æхсæртæгимæ мидæмæ æрбаздæхт. Æхсæртæг бинонтæн уе 
’зæр хорз загъта, стæй райста Кыркысы къух. 
— Дæ хорзæхæй, лæппу, куыд зынхонæн дæ? — сбустæ йыл 
кодта Тлаттон. 
^Хатыр, — ферхæцыд Æхсæртæг, — цыдæр хъуыддаджы тых- 
хæй афæстиат дæн. 
Æхсæвæры фæстæ Цорæ йæхи дуармæ айста. Тлаттон дæр, мæ 
чызджы бафынæй кæнон, зæгъгæ, иннæ уатмæ ацыд. Кыркыс æмæ 
Æхсæртæг иунæгæй баззадысты. 
Тыхсы Æхсæртæг. Кыркыс æм цæмæ фæсидт — куы йæ базонид 
тагъддæр. Кæд æй, мыййаг, Налхъуытæ йе ’фсымæримæ фидауын 
кæны. Æмæ уæд цæмæн æрбарвыстой Кыркысы. Ау, сæ хъæуы 
нæлгоймаг нал уыди? 
Æрæджиау Кыркыс фергом кодта ныхас: 
— Æхсæртæг! Ныххатыр мын кæн, кæд, мыййаг, æнæвдæлон 
уыдтæ, уæд дæ бахъыгдардтон. Фæлæ ме ’рбацыды сæр дæу тых- 
хæй уыди... 
— Ау, уыйбæрц кæм басгуыхтæн, Кыркыс, æмæ мæн тыххæй 
фыдæбон кæнай. Уанцон нæу, цы мæ зоныс ахæм хорздзинад? — 
Чызг ныхас кæй сфæрæзта, уый фенцондæр кодта Æхсæртæджы 
æндыгъд уавæр. 
— Нырма дæ ницы хорздзинад зонын, фæлæ кæд ме ’рбацыды 
сæр фæрæстмæ уа, уæд дыл лæвар æнæмæнг æмбæлдзæн, — фæ- 
уæндондæр Кыркыс дæр. 
— Кæд дын мæ сæр исты хъуыддаджы бабæззыд, уæд, табуаф- 
си, — бахудт лæппу. 
— Æхсæртæг, дардыл ныхæстæ дын нæ кæндзынæн, — райдыдта 
Кыркыс. — Зон, ам Налхъуытæйы фæндонмæ гæсгæ дæн. Зоныс 
æй, чи у, цы у. Æппæлон дзы, уый дæ ницæмæн хъæуы. Нæ хæх- 
бæсты равзаргæдæр лæппутæй уымæ усгур чи нæуал уыд, ахæм 
нал баззад. Фæлæ йын йæ зæрдæ дæу йедтæмæ ничи басаста. 
— Мæн? — лæппуйæ æнæнхъæлæджы сирвæзт. 
— О, айразмæ дзуарыбоны дæу куы федта, уæдæй нырмæ бынат 
267 

нал ары йæхицæн. Афтæ ма банхъæл, йæ цæсгомыл йæ къух систа 
æмæ мæн дæумæ минæвар кæны. О, нæ, фæлæ чызг дывыдон арты 
судзы, иуæй йе ’фсымæры маст, аннæмæй та йæ фыд тарф рынчын 
У- 
— Кыркыс, мæ ныхас дæм хъыг ма фæкæсæд, фæлæ дын куыд- 
дæр дæ хъуыды не ’мбарын. Налхъуытæйы тыххæй дын ницы зæ- 
гъын, фæлæ, цыма, фæдис у, дæ ныхас мæм афтæ кæсы, — сды- 
гъуырццæг лæппу. 
— Фæдис у, фæдис. Чызгæн йæ фыд абонæй соммæйы фаг дæр 
нал у. Æмæ, дам, цалынмæ нæ амардтæн, уалынмæ Налхъуытæйы 
царды кой бакæнон. Чызгæн та йæ фыды фæндон æххæст кæнгæ у. 
— Ау, æмæ йын æфсымæр куы ис? — фæдисау лæппу. 
— Йæ мады разæй куы фæуыдаид Булатыхъо! — ралгъыста Кыр- 
кыс. — Уыцы хылы фæстæ æмæхсæвæджы фæлыгъди йæ мады 
’фсымæртæм. Хъомыл дæр æй уыдон скодтой. Уас йæ мард æрыхъ- 
уысæд! Уый тыххæй райста Налхъуытæйы фыд зæрдæниз æмæ 
бирæйы фаг нал у. Кæд исты фæнд кæныс, уæд хъуыддагыл фæс- 
тæмæ мауал хæц. Фен чызджы æмæ уæ ныхас баиу кæнут. Ноджы- 
дæр зæгъын, фыды фæндон чызгæн æххæстгæнгæ у. Налхъуытæйы 
та дæ хъуыды базонын фæнды, цæмæй сомбон фæсмонгонд ма фæуа, 
дæуæй бæрæг ныхас нæ зыдтон, зæгъгæ. Иудзырдæй, сабатизæр 
дæм нæхимæ æнхъæлмæ кæсдзынæн. Гыццийыстæн, абонау дæм 
хонæг æрвитын мауал бахъæуæд. Кæд не ’рцæудзынæ, уæд та мын 
дæ фæндон рагацау бамбарын кæн, стæй... 
Цорæ æрбацыд æмæ Кыркыс йæ ныхас нал фæци кæронмæ. 
Æхсæртæг цæстæй бамбарын кодта Кыркысæн, æнхъæлмæ мæм 
кæсут, зæгъгæ, æмæ сыстад. 
— Цæй, мæнæн бахатыр кæиут... 
— Абадтаис-ма, — бахатыд æм Цорæ. 
— Бадын афон нал у, Цорæ. Цæй, уе ’хсæв уæхи фæндиаг, — 
раарфæ кодта лæппу æмæ рацыд. 
Цыд сæхимæ, фæлæ сæ кæрты иувæрсты хъæуы сæр къуыл- 
дыммæ куыд сивгъуыдта, уый йæхæдæг дæр нæ базыдта. Æрбадт 
къуылдымыл. Æнæнхъæлæджы хабарæй йæ хъуыдытæ, ивылд доны 
уылæнтау, схæццæ сты сæры мидæг. Ау, уый та куыд, йæ сæнтты 
кæй агуырдта, уæларвон стъалыйау, æрцахсыны æнхъæл кæмæн 
нæ уыди, уыцы номдзыд рæсугъд чызг Æхсæртæджы бауарзта? 
Ау, æмæ йæ бирæ усгуртæй уымæй сæрæндæр ничи разынд? Æниу 
Æхсæртæджы ницы уырны, фæлæ йын, æвæццæгæн, цыдæр зæды 
хай хæрзгæнæг разынди. Æвæдза, куыд сæрхъæн дæн, чызг мæ- 
ныл тайы æмæ йæм æз та хæстæг нæ цæуын. О, фæлæ йе ’фсы- 
мæр... Мæ фæндаг мын ныббаста. Ныр кæд хъуыддаг афтæ у, уæд 
ыл фæстæмæ хæцæн нал ис. Афонмæ дæр, æвæццæгæн, нæ фынæй 
кæны, æнхъæлмæ кæсы Кыркысмæ, мæ дзуапмæ. Тагъддæр куы 
’рхæццæ уаид сабат. Абон цыппæрæм, сом, иннæбон... 
Мæй арвы астæумæ стылд. Кæрчытæ дыккаг уаст ныккодтой. 
— Ай æмæ кæцы дæ? — йæ хъустыл ауад кæйдæр хъæлæс. 
268 

— Æз дæн, ма фæтæрс, — Адзыбейы йæ хъæлæсæй базыдта 
Æхсæртæг. 
— Хæдзар дын нал и, æви? 
— Мæйрухс æхсæв у æмæ... — фæсыкк лæппу, — цы агурыс, цы? 
— Абон Солымæн хос карстон. Æрæгмæ æрцыдтæн... Мæ галты 
хæдзары не ’рыййæфтон, мыййаг, искæй хуым куы бахæрой... Цом- 
ма, иумæ сæ рацагурæм. 
— Табуафси, уæддæр мæ хуыссæг нæ ахсы. 
— Æнæхъуаджы æхсæвбадæн нæ кæныс, кæйдæр бауарзтай, 
лæппу... 
— Уарзгæ нæ, ме ’рдхорд, фæлæ, цыма, йæ тæккæ астæу ныс- 
сагътæн. 
— Хуыцауы бафæндæд. Чындзхæссæг дын — мæхæдæг. Цом, æмæ, 
чындзы чи æрласа, уыдон рацагурæм, æндæра сæ искуы æрсытæ 
ныббыгъуы кæндзысты æмæ чызг къахæй цæуинаг фæуыдзæн. 
Н^хæстæгæнгæ сивгъуыдтой Саджджын къуырфмæ. 
9 
Фыццаг кæркуасæнты йæ хуыссæн уатæй фæгæпп кодта Æхсæр- 
тæг, йæ дзаумæттæ тагъд-тагъд акодта, иуæхстон къулæй æриста, би- 
нонтæн, цуаны цæуын, зæгъгæ, загъта æмæ йæ ных сарæзта Тызмæг 
хохы ’рдæм. Уым цъититы хъæбысы сæрдыгон тæвд бонты сычъитæ 
арæх вæййы. Фæссихæрттæм фæцуан кодта, сырдыл не сæмбæлд. 
Хур арвыл фæкъул, афтæ иу ран сычъиты цьитийы фæзгъæрыл суьщга, 
æхсты бæрцмæ сæм схъуызыд. Ныхъхъавыд. Гæрах фæцыд æмæ сы- 
чъитæй сæ иу фæстийæ аззад, иннæтæ таппызары хай æрбаисты. Сæк- 
кой кодта сычъийы æмæ изæрдалынгты Уæлвæзы хъæумæ æрхæццæ. 
Хъæугæрон иу лæджы бафарста: Цомайты Дзабег кæм цæры, зæгъгæ. 
Лæг æнахуыр цуаноны æккой сычъийы мард куы федта, уæд ыл, 
цыма, дунейы хорз æрцыд, ахæм цин бакодта. 
— Цæргæ уæртæ уым кæны, фæлæ сæм хъыхъхъаг куыйтæ ис, 
демæ ацæуон, æндæра дын Æфсати цы кусæрттаг ныллæвар кодта, 
уый де ’ккойæ æрисдзысты. 
Æхсæртæджы нæ фæндыд, хъæубæстæй йæ нырма исчи базыд- 
таид, уый. Йе ’хсæв дæр барæй æрхаста хъæумæ. Лæгæн зæгъын- 
мæ хъавыд, ма хъиамæт кæн, зæгъгæ, фæлæ уæдмæ уый ныббы- 
зырттæг йæ разæй æмæ ма уæд уымæн дæр цы гæнæн уыд. Хъæу- 
уынгты бауадысты, стæй лæг иу хæдзары кæрты дуары цур æрлæу- 
уыд æмæ мидæмæ бахъæр кодта: 
— Гъе, Дзабег, мæнæ дæм уазæг æрбакодтон, æддæмæ ракæс! 
Лæджы хъæрмæ кæртæй куыдзы рæйын райхъуыст, фæлæ, цыма, 
ахæм хъыхъхъаг иæ уыд, Æхсæртæгæн йе ’ргъом йе ’ккойæ чи 
’ристаид. Куыддæр йæ хицау дуарыл фæзынд, афтæ ма иу хъыз- 
зытт скодта æмæ фæстæмæ йæ хуыссæнмæ фæцæуæг. 
— Уазæг, Хуыцауы уазæг, мидæмæ нæм рахизут, — кæрты дуар 
бакодта Дзабег. 
269 

— Уазæг, æмæ цы хуызæн уазæг, — æдкусарт! — фæраздæри 
лæг, — марадзут, лæппутæ, Æфсатийы лæвар æрисут æмæ йæ тагъд- 
дæр абæстон кæнут. Ды та, чызг, уæртæ нæхимæ бауай, кæд ма не 
’фсинмæ иу авджы дзаг разына, уæд æй куыд хæццæ кæнай тагъд- 
дæр! 
— Фæлæуу-ма, Абысал, мидæмæ уал æй рауадз. Кусарт дæр 
æмæ арахъхъ дæр ссардзыстæм нæхæдæг. Уазæгæн уал æгасцу 
зæгъæм, — Дзабег сбуцтæ кодта, Абысал кæй рахуыдта, ууыл. 
— Уæд та, чызг, лæуу, æниу, афонмæ не ’фсин мæрдвынæй баци 
æмæ йæ авд цæды къамбецтæй дæр нал рахъил кæндзынæ. Фæлæ 
уал сымах змæлут, лæппутæ, — срæуæги Æхсæртæджы алыварс 
Абысал. 
Дзабеджы фæдыл хæдзарæй цы дыууæ æвзонг лæппуйы рахызт, 
уыдон Æхсæртæджы сычъийы мард мæнгагъуыстмæ бахастой. Абы- 
сал йæ фарсылдарæн кард фæцъортт ласта: 
— Мæнæ уын кард, лæппутæ. Сымах мын ыл фæхæцут, æз æй 
цæсты фæныкъуылдмæ абæстон кæндзынæн, — лæппуты фæдыл 
мæнгагъуыстмæ узгæ-узгæ асирдта Абысал. 
— О, дæ гуыбыны тæвд цæхæр ныккæла, кæд дын дæ тъæнгтæ 
нæ фæхордæуы! Чысыл уал фæгæдзæ кодтаис, — Абысалы фæдыл 
адзырдта Дзабег. — Æхсæртæг, мæ хур, мидæмæ нæм рахиз. 
Æхсæртæг йæ ном куы фехъуыста, уæд бамбæрста, Дзабег ын 
йе ’рцыды сæр кæй зоны, фефсæрмы. Тыргъы сыл хыссæйæдзаг 
къухæй фембæлдис Кыркыс. 
— Афтæ дын загътон, æд кусæрттаг-иу æрцу? — ныллæг хъæлæ- 
сæй бауайдзæф кодта Æхсæртæгæн, — уыцы чызг йæхимæ ма ныз~ 
зына... Зоныс... 
— Чызг, мидæмæ уал æй рауадз, — хæдзарæй райхъуыстис сыл- 
гоймаджы хъæлæс. 
— Ныртæккæ, гыцци, — Кыркыс Æхсæртæджы акодта мидæмæ. 
— Де ’зæр хорз, Хадизæт, — салам радта Æхсæртæг æмæ сыл- 
гоймаджы къух райста. — Ныххатыр мын кæнут, æнафоны уæм 
кæй æрбафсæрстон. 
— Æгас нæм цу, мæ къона, æфсæрмы ма кæн, мах дæр дын исчи 
не стæм. Дæ фыд Барсæг мын чызгæмбал уыди, бирæ хæрзтæ дзы 
зонын. Алæ-ма, бакæсон дæм. Чызг, дæ цырагъыл ма уæлдæр схæц. 
Цæстæй рæстмæ нал æвзарын, æмæ... Гъе, афтæ. Мæнæ цыкурайы 
фæрдыг. О, дæ ныййарджытæ дæ хурæй бафсæдой, — Хадизæт 
ныхъхъæбыс кодта Æхсæртæджы. — Рынчынтæ хæссын æмæ мæ 
цæгаты дæр ныр дæс азы бæрц никуыуал уыдтæн. Фæсивæдæй 
никæйуал зонын, сырæзтысты. Æрбад-ма ам мæ цуры æмæ дæ ха- 
бæрттæй афæрсон, — ус йæ цуры æрбадын кодта Æхсæртæджы. — 
Ды та, чызг, æркæс дæ хъуыддæгтæм. 
— Ныртæккæ, гыцци, — фæкодта Кыркыс æмæ уадид цыдæр 
æрбаци. 
270 

* * * 
Уыцы бон нал изæр кодта Налхъуытæйыл. Кыркыс ын хабар 
куы бамбарын кодта, уæдæй нырмæ бынат нал ары йæхицæн. Цъи- 
лау зылд къуымты. Фыд бамбæрста, йæ чызг цæуылдæр кæй тых- 
сы, знæт кæй у, фæлæ æнхъæлмæ каст, кæд ын зæгъдзæн чызг 
йæхæдæг йæ тыхсты аххосаг. 
Хур аныгуылд. Налхъуытæйы тыхстдзинад ноджы фæтыхджын- 
дæр. Æддæмæ-мидæмæ систа. Иу афон кæрты къæхты хъæр фæцыд. 
— Налхъуытæ, хæдзары дæ, цы? — йæ уæлвæд æрбайхъуыстис 
Кыркысы ныхас. 
Тарст сычъийы лæппынау фесхъиудта Налхъуытæ. Иу гæппæн 
фæци дуары æддейæ. Дзæвгар афæстиат, стæй цыдæр æнахуыр 
тыхстæй æрбаздæхтис фæстæмæ. Фæсдуар слæууыд æмæ йæ дзы- 
хæй сыпп нæ хауди. 
-^Цыдæр кæныс, мæ хъæбул, ахæм тыхстæй дæ никуыма фед- 
тон? — Налхъуытæйы знæт уавæр нал бабыхста фыд. — Хæстæг- 
дæр мæм æрцу, мæиæ ам æрбад æмæ мын радзур. 
Чызг сабыр къахдзæфтæй бацыд йæ фыды цурмæ, сынтæджы 
дæллаг кæрон æрбадти æмæ йæ цæстытæ амбæхста йæ фыдæй. 
— Хъусын дæм, мæ чызг, — Габо йæ хуыссæны йæ иу фарсыл 
æрзылд. 
— Баба, — чъызгæйæ сирвæзт чызгæй, — хъуыды ма кæныс, ай- 
размæ мын куы дзырдтай: равзар искæй æмæ мын зæгъ дæ фæндон... 
— Хъуыды кæиын æмæ дæм æнхъæлмæ кæсын уæдæй нырмæ 
дзуапмæ. 
— О, æмæ æз дæр... — фырæфсæрмæй Налхъуытæйы цæсгом 
пиллон арты ссыгъди. 
Фыд фембæрста хъуыддаг æмæ йæ чызджы хъавгæ афарста: 
— Чи у, мæ хур? 
— Зоныс æй, баба... фæлæ... — чызджы ныхас та аскъуыди æрдæгыл. 
— Фæлæ цы? 
— Булатыхъо айразмæ кæимæ фæхыл, уыцы лæппу у... 
— Бесолты Барсæджы фырт? — цыдæр æхцон улæфт скодта фыд. — 
Гъе, уый дын, гъе! 
— Ныббар, баба... дæхи фæндон уыд... æмæ мыи ды куыд загъ- 
тай, афтæ... 
Габо хъуыдыты ныдздзæгъæл. 
— Де ’фсымæрæн йæхи аххос уыд. Æмæ кæд афтæ у, уæд Була- 
тыхъойы тыххæй дæ зæрдæйы ныхмæ ма рацу, сомбон фæсмойнаг 
куыд нæ фæуай. Æз дын ницы зæгъын, фæндон дын чи у, дæ баба 
дæр ууыл — разы. Лæппу та, сæрæнгуырд чи у, ахæм мæм фæкаст. 
— О, фæлæ, баба, ды куыд уыдзынæ, ды?.. — Иунæгæй дæ нæ ныу- 
уадздзынæн, — йæ кæуындзæг схæццæ ис йæ хъуырмæ æмæ ныффæл- 
дæхт йæ фыды риуыл. — Фæлтау уал раздæр баныгæн дæ чызджы. 
Габо бамбæрста Налхъуытæйы сусæг масты аххосаг. Раздæр ууыл 
нæ ахъуыды кодта æмæ ныр цы дзуапп хъуамæ радта йæ чызгæн. 
271 

Зоны йæ йæхæдæг, йæ царды бонтæ нымад сты, зæрдæ ма æнæба- 
ры тæлфы æмæ рæхджыбонты банцайдзæнис йæ кусынæй. Фæлæ 
цалынмæ йæ цæстытæ нæ бацъынд сты, уæдмæ хъуамæ базона, 
адунейыл йæ фæстæ кæй уадзы, уыцы зынаргъ хъæбулы амонд. 
Æндæр хæрзиуæг нал домы Хуыцауæй. Аннæмæй та зоны, Нал- 
хъуытæ йæ рынчын фыды кæй нæ ныууадздзæн æмæ тæрсы Габо, 
йæ амæлæты фæстæ дзæгъæлæй куы баззайа йæ чызг. 
— Æз дæр сдзæбæх уыдзынæн, мæ хъæбул, ма мын тæрс. Уыныс, 
а фæстаг бонты мæхи хуыздæр хатын, стæй кæд дæ сæры хицауимæ 
иумæйаг æвзаг ссарат, уæд-иу мæ искуы, иу стæм хатт, абæрæг кæн- 
дзынæ. Ахæм адæм не сты Бесолтæ æмæ дæ ма бамбарой. Йæ фыд 
Барсæг дзырддзæугæ лæг у. Мæн тыххæй ма тыхс, мæ чызг. 
— Баба... 
— Цы, бабайы хур? 
Чызг тыхсы, ныхас æвзагыл ныссуйтæ, айхалын нæ комы. 
— Нæ мын æй дзурыс? Æмæ афтæ æнхъæлыс, нæ йæ зонын? 
Ацу йæм, æнхъæлмæ дæм кæсы... 
— Уанцон нæу, баба, — йæ фыды мæллæг къухы æнгуылдзтæ йæ 
русмæ нылхъывта Налхъуытæ. 
— О, хæйрæг, æмбарын дæ, Кыркыс æнæхъуаджы не ’рбацыд, — 
йæ чызджы хъус сивæзта Габо. 
Налхъуытæ пиллон арты сыгъд, гæзæмæ бахудт йæ мидбыл æмæ 
фæтæррæст ласта. 
— Ацу, æнхъæлмæ дæм кæсынц. 
— Цы-иу ын зæгъон, баба? — чъызгæйæ дзы сирвæзт. 
— Зæгъ-иу ын, цæмæй тагъддæр йæ минæвæртты кой бакæна, — 
йæ фыды фæстаг ныхас йæ базыртыл аскъæфта чызджы. 
* * * 
Сцæттæ ис æхсæвæр. Бинонтæ æрбадтысты фынгыл. Дзабег 
Хуыцау æмæ хохы дзуæртты нæмттæ ссардта. Кувæггаг авæрдта 
йæ кæстæр фырт Аслæнбегмæ. Абысал йе ’мпъызтытæ куырæты 
дыстæ мидæмæ батылдта, кард сласта, йе ’фсæртæ куыройы фыдтæ 
фестадысты уадид. 
— Æ, дæ цæрæнбонтæ бирæ уой æмæ дæ Æфсати йæ дзугæй цух 
макуы ныууадза, ацы хорз лæппу, æгайтма фæзындтæ... æгайтма 
фæзындтæ, — Æхсæртæгæн алы сыкъайы фæстæ арфæ кодта Абысал. 
Кыркысæй фæстæмæ бинонтæ иууылдæр бадтысты æхсæвæрыл. 
Фæлæ ма уый фыхта кæрдзынтæ. Уадид-иу цыдæр æрбаци æмæ 
та-иу цасдæр рæстæджы фæстæ фæзынди ногæй. 
Абысал йæхиуыл нал ауæрста, йæ зыкъуыритæ фындзы рагъ, 
уасæджы къоппайау, ныссырхи. Фырдзырд ыл бафтыд, стæй Уас- 
тырджийы зарæг ныццæлхъ ласта. Уастырджи куы фæци, уæд 
Бæтæйы фыртты зарæгмæ рахызт, стæй бынтондæр феуæгъд сты 
йе ’фсæртæ æмæ гъæйдæ-гъа, кæм ма йæ уыд уромæг, сæхимæ ма 
йæ цæуын хъæуы, уый мæт дæр æй нал уыд. 
272 

Иу афон Кыркыс фæстæты бацыд, Æхсæртæджы хъусы цыдæртæ 
адзырдта æмæ уадид феддæ ис. 
Абысал Дзутты Куыдзийы зарæг кæронмæ ахæццæ кодта æмæ 
а-ныр Ларсаг Хъуыдайнаты ныццæлхъ кæна, афтæ Æхсæртæг бар 
ракуырдта, æддæмæ ахизон, зæгъгæ. Дзабег хъуыддаг æмбæрста 
æмæ йын, табуафси, зæгъгæ, йæ сæрæй ацамыдта. 
Тыргъы йæм æнхъæлмæ каст Кыркыс. 
-^Ацы путхор цалынмæ фынгыл афæлдæха, уæдмæ йæ зары- 
нæй нæ банцайдзæн, цыма нæ гъеныр уый зарджытæ æндавынц, — 
мæсты кодта Кыркыс. — Цом-ма мемæ, кæдæйнырмæ дæм æнхъæлмæ 
кæсы. 
— Худинаг у, Кыркыс, — стыхстис Æхсæртæг. 
— Цом, — лæппуйы цонгыл фæхæцыд æмæ йæ кæройнаг уатмæ 
йæ фæдыл баласта. 
Уаты, къуымгæрон, нынныгъуылди Налхъуытæ. Æхсæртæджы 
ауынгæйæ, фесхъиудта æваст, фестад æмæ иуварс алæууыд. 
— Цы фесхъиудтай, цыма дæм бирæгъ æрбакодтон. Ма тæрс, нæ 
дæ ахæрдзæн. Базонгæ ут. Æниу кæрæдзи зонут, — Кыркысæн йæ 
къæйных ныхас фæраздæр. — Уыныс, лæппу, уæртæ йын хъазты 
цы кæлмæрзæн балæвар кодтай, уый ацы æхсæв йæ сæрыл куыд 
ныккодта. Цæй, аныхæстæ кæнут, æз Абысалмæ арахъхъæй фæкæ- 
сон, кæд атонид æмæ рæстæгыл атулид сæхимæ. — Кыркыс цæс- 
тæй ацамыдта Æхсæртæгæн, ома, дæ хъару æмæ дæхæдæг. 
Бирæ зæгъинæгтæ уыд Æхсæртæг æмæ Налхъуытæйы сæ кæ- 
рæдзийæн, фæлæ хус сыфтæртæ дымгæмæ куыд ныппырх вæййынц, 
афтæ уыдонæн дæр сæ зæгъинæгтæ фæлыгъдысты фæйнæрдæм. 
Æвзæгтæ ма сæ, уисойау, кæмдæрты иу ранмæ æрбасæрфынмæ 
хъавынц сæры магъзы, фæлæ сыл нал хæст кæнынц. Æрмæст, цыма, 
уыцы зæгъинæгтæ хус нæзы цырæгътæ фестадысты. Иу иннæуыл 
арт бафтыдта æмæ сæ кæрæдзийы зынгæй цъæхарт уадзынц. Аф- 
тæмæй кæрæдзимæ æнхъæлмæ кæсынц. Чи фæраздæр уыдзæн æмæ 
иннæуыл чи бакалдзæн дон. 
— Уыцы чызг дæр нæ иунæгæй ныууагъта, — йæ мид-зæрдæйы 
схъуырдухæн Налхъуытæ æмæ дуары ’рдæм акъахдзæф кодта. 
— Налхъуытæ, ма ацу... курын дæ... — æвиппайды Æхсæртæджы 
æвзаджы æлхынцъ айхæлд. 
Лæппуйы дзырдтæ тæккæ дуаргæрон ацахстой Налхъуытæйы. 
— Мæ зæрдæ ’хсайы бабамæ, рынчын у... ничи ис йæ цуры, — йæ 
аив æнгуылдзтæ фæбыцæу сты æмæ адæргæй кæрæдзимæ лæбу- 
рынтæ систой. 
— Æрмæст иу ныхас, стæй фæндараст, нæ дæ бауромдзынæн, — 
цыма йын йæ уд фæцæйхаста, уыйау загъта лæппу чызгæн. Уыцы 
æнахуыр хъæлæсы уаг, дымгæйау, æрбадымдта чызджы пиллон- 
уадзæг зæрдæйыл æмæ йæ буар бынтондæр аныгъуылди арты. 
— Ныббар мын, Налхъуытæ. Уыцы бон де ’фсымæримæ куыд- 
дæр фæхъæлæба стæм. Бæргæ, куы зыдтаин... — йæ ныхас æвза- 
джы цъуппыл атыхст. 
18 ГлглоАты Владимнр 273 

— Йæхи аххос уыд Булатыхъойæн, — лæппуйы хъуыды кæрæ- 
дзи фæдыл абаста Налхъуытæ. 
— Уæдæй нырмæ фæсмонæй бахордтон мæхи. Æниу уыцы каф- 
ты фæстæ... 
— Ныббар. Æнæхайыр сæрыстырдзинад... нæ мын æмбæлд афтæ... 
Уыцы лæджы... 
— Æз уыцы бонæн кувдзынæн æнусмæ. 
— Æз дæр, — сирвæзт чызгæй. — Дæ лæварæй бузныг. 
— Кæлмæрзæн дæхи уыд. Бæргæ, сыгъзæрин туман куы уыдаид 
мæнмæ дæр... 
— Уæд, чизоны, абон ам нæ фембæлдаиккам... 
— Налхъуытæ, дæ хабæрттæ мын Кыркыс иууылдæр радзырдта... 
Сæттын ыл, мæхицæн дæ æнхъæл нæ уыдтæн... Хъыг мын у, дæ фыд 
кæй фæрынчын, уый. Мæсты мæм уыдзæн йæ фырты тыххæй. 
— Æппындæр нæ, разы у баба дæр... 
— О, дунейы фарн, куыд дын раарфæ кæнон! Æз та... 
— Æрмæст дæ иу хъуыддаг курын. Фæнды мæ базонын дæ фæн- 
дон. Нæ хъуыды кæнын мæ мады. Баба мын уыди мад дæр æмæ 
фыд дæр, фæлæ уæззау рынчын у ныртæккæ æмæ йæ куыд ныу- 
уадзон иунæгæй. Мæн йедтæмæ йын ничи ис, йæ фырт ыл йæ къух 
систа... 
— Æмбарын дæ, Налхъуытæ, æмæ куы ахицæн уа нæ хъуыддаг, 
уæд уый фæстæ йæ цуры уыдзынæ, цалынмæ сдзæбæх уа, уæдмæ. 
Кæд æй бафæнда, уæд та нæ дыууæ дæр. Мæиæн дæр фыды бына- 
ты уыдзæни. Мæнæ уын мæ дыууæ цонджы, иу дзы — дæу, иннæ 
та — дæ фыды. 
— Бузныг... Ныххатыр кæн, иунæг у баба. Æрмæст хъуыддагыл 
фæтагъд кæн... Бабайы фæнды... Æмбарыс æй дæхæдæг, цæмæн æй 
фæнды, афтæ... 
— А-дыууæ боны фидауджытæм æнхъæлмæ кæс. Цæй, фæнда- 
раст. Нал дæ уромын, мæ дуне... 
Дуары хъинц фæцыд æмæ мидæмæ æрбахызт Кыркыс. 
— Афæлдæхт уыцы нозты къупри æмæ, бухъхъытæгæнгæ, сæ- 
хирдæм фæтулы. Цæй, цы нытътъанг кодтат сымах дæр уæ ныхас. 
Уæ зæгъинæгтæ уый фæстæ кæндзыстут, ныр та уал цыбыртæй 
бамбарут кæрæдзи. Бонмæ бирæ нал ис... 
— Цæуын, Кыркыс, цæуын... 
— Æмæ цы дзырдæй цæуыс, мæныл не ’мбæлы йæ зонын, æви?.. 
— Мæнæ дын сæ фæдзурдзæнис уæ уазæг, — æфсæрмæй загъта 
Налхъуытæ æмæ цæуынхъус сси. 
— Лæппу, схæццæ йæ кæн сæхимæ. Нæ, фæлæуу, дæуыл ие 
’мбæлы — мæхæдæг. Цом уæхимæ, кæд ма дæ дæ фыд хæдзармæ 
бауадза, уæд. 
Налхъуытæ ма йæ цæсты зулæй фæкаст Æхсæртæгмæ. Лæппу 
йын цæстæнгасæй «хорзыл амбæл» загъта. 
Ныууасыдысты уасджытæ æмæ кæмдæр хъæуы рæбынæй куы- 
дзы рæйын сыхъуыст. 
274 

ДЫУУАДÆСÆМ СÆР 
1 
Тедоты хъæуыл айхъуыст: Бесолты Æхсæртæг, дам, Габойы чызг 
Налхъуытæимæ бафидыдта. Чындзæхсæвы æмгъуыд, дам, Джи- 
уæргуыбатæм скодтой. Уыцы хабар арвы цæфау куыннæ уыди Со- 
лымæн. Барсæджы æнæфæныкæй хъал фыртæн куыд бакуымдта 
Габойы сæрыстыр чызг Налхъуытæ? Æппæтæн дæр æрцæуыны 
æнхъæл уыд, фæлæ уыцы хабарæн — никæд! Ау, чызджы æфсымæр 
Булатыхъо йæ худинаджы фæстæ куыд сразы йæ хойы йæ бафхæ- 
цæгæн радтыныл? Фыццаг æй хабар нæ уырныдта, фæлæ йын куы 
загътой — Адзыбе æмæ йын Хæсанæ фидауджытæ уыдысты, уæд 
хъуыддаг бæстондæр базоныны тыххæй ацыд Адзыбейы фæрсынмæ. 
Солым базыдта, Булатыхъо йæ худинаджы фæстæ йæ къух кæй 
систа йæ фыдыл, йæ мады ’фсымæртæм кæй фæлыгъд æмæ уым 
цæргæйæ кæй баззад. Фидыды хабар та æцæг у. 
Солымæн йæ маст йæ хуылфы хæлд. Чызгмæ хъавыд йæ минæ- 
вæртты барвитынмæ, фæлæ бонæй-бонмæ ныкъкъуылымпы. Куы 
йæ базаргæнджытимæ Чъребайы хъуыддæгтæ уыд, куы йæ фосы 
дзугтæ Хъызлармæ аскъæрын хъуыд æмæ сын уым хизæнуæтты 
фæдыл рахау-бахау кодта, стæй та йæ хосгæрдæны нæ равдæлд 
æмæ афтæмæй чызг аирвæзт йæ къухæй. Ныхъхъуыды кодта: цы 
хуызы бакъуылымпы кæна хъуыддаг æмæ йæхирдыгæй куыд фæ- 
кæна чызджы. Адзыбейы ныхæстæм гæсгæ Налхъуытæйы фыд не 
сразы уыдзæн хъуыддаг фехалыныл. Солым искæй куырд усы ас- 
къæфыны фæндагыл ныллæууа, уый та туджы фæндаг у æмæ йæ 
Æхсæртæджимæ лæгæй-лæгмæ сæрсæфæны былыл фембæлын нæ 
фæнды. Зоны йын йæ тых, йæ цонджы цæф. Стæй Æхсæртæгæй 
куы аирвæза, уæд та Хæсанæ æмæ Адзыбейæ у тас. Уæлдай тæс- 
сагдæр та — Адзыбе, Æхсæртæджимæ æрдхæрдтæ сты. Æргомæй 
стох кæнынмæ йæ ныфс нæ хæссы. Архайын хъæуы зондæй æмæ 
иыхъхъуыды кодта: Булатыхъо куы иæ сызмæнта хъуыддаг, уæд 
йæ фæнд ныммæлдзæни йæ хуылфы. 
Сбадт йæ бæхыл æмæ Булатыхъойы мады ’фсымæртæм йе ’хсæв 
схаста. Борсæ йе ’мсæртæн рæдау уыди. Зыдта Солымы æмæ йæ 
суазæг кодта кад æмæ æгъдауыл. 
Æхсæвæры фæстæ Солым æркой кодта Борсæйæн: 
— Борсæ, дис дæм ма фæкæсæд ме ’рбацыды сæр, фæлæ фехъуыс- 
тон, хорз мыггагджын хъуццытæ дарыс, зæгъгæ, æмæ дзы кæд дæ 
цæст уарзы, уæд мын дзы иу-дыууæ куы рауæй кæиис. Аргъыл нæ 
фæдзурдзыстæм. 
Борсæ зыдта, Солым, йемæ радзур-бадзурыл чи схæца, ахæм 
нæу, цы дзы æрдома — бафиддзæн, æмæ сразы. 
— Мæ хъуццыты хуызæн мыггагджын нæ хæхбæсты нæй. Уæ- 
йæн мын не ’нтысынц, фæлæ дæ хуызæн лæгæн мæ бон «нæ» зæ- 
гъын нæу. Фен сæ æмæ дзы дæ зæрдæмæ чи фæцæуа, — табуафси... 
275 

Раджы сыстад Солым уыцы райсом. Бæх абæрæг кæнон, зæгъгæ, 
мæнгагъуыстмæ ацыд. Уым йæ бæхы барц сæрфгæ баййæфта Бу- 
латыхъойы. 
— Уæллæй, Хуыцауыстæн, диссаджы бæх дын ис, — къæхты 
бынæй ныуулæфыди лæппу æмæ хæлæджы каст бакодта Солыммæ. 
Солым лæппуйы кадуарзаг зæрдæ ноджы фæцагайдта: 
— Дыккаг ахæм нæ хæхбæсты нæ разындзæн, Кæсæджы бæстæй 
йæ æрластон. Иу æлдар мын йæ чызг æмæ йæ зæххы æмбис лæ- 
вæрдта... Фæлæ цы у чызг ахæм хайуаны цур. Номдзыд лæг æмæ 
номдзыд бæхæн иу кад ис. 
— Уый раст у, — уынæргъæгау сирвæзт Булатыхъойæ. 
— Нæ дæ фæнды, уæ фосдарæнмæ иумæ куы суаиккам, уый? Уæ 
хъуццыты уын фенон. Ды мæ бæхыл сбад, æз та — дæ бæхыл, — 
Солым йæ цæст хин ныкъуылд æркодта. / 
— Иттæг бузныг дæ уыдзынæн, — Булатыхъойы цæстытæг^сьо- 
найы нуæрст зынджытæ ракъахæгау, ферттывтой. 
Аходæны фæстæ бæхтыл сбадтысты æмæ фæцагайдтой фосда- 
рæнты ’рдæм. Солым барæй Булатыхъойы ауагъта йæ разæй. Лæп- 
пу уари фестад саргъыл. Дыууæрдæм араскъæр-баскъæр кодта бæхы, 
стæй Солымы цур дзыхълæуд фæкодта. 
— Солым, æз дæ мад, дæ фыды уазæг, рауæй мын кæн дæ хай- 
уаны. Дысон æй куы федтон, уæдæй нырмæ мисхалы бæрц нал 
зынын мæхимæ. Зон, куы нæ мын æй радтай, уæд амæлдзынæн. 
Цы дæ хъæуы, зæгъ? — Чысыл сабиау йæ хъуыры цъар ивазгæ 
ныллæгъстæ кодта лæппу. 
«Гъе, гъе, æнафоны куырм уасæг, дæ гоппайæ дæ æрцахстон 
æмæ дæ ныр афыцдзынæн тæвд къæйыл, мæхи куыд фæнда, афтæ», 
— Солым æхцон улæфт скодта. — Куы дын загътон, Булатыхъо, 
уæййаг мын нæу. Зоныс, цы бæх у, уый? Рагъыдзуары боны дугътæ 
хъуыды кæныс? — фæрæхуыста йæ ноджы. 
Булатыхъойы цæсгом уысммæ цъæхтæ-буртæ ацис. 
— Уый у?! — æнæбары афарста æрæджиау. 
— Уыцы бæх у... Хатыр, нæ зыдтон, хъуыдцаг афтæ рауайдзæн, 
æндæра йæ уыцы саубæрзæй Æхсæртæгмæ нæ радтаин. Раст дын зæ- 
гъон, мæхицæн дæр хъыг уыд, — тæфæрфæсгæнæгау бакодта Солым. 
Нæмыг йæ нысаныл сæмбæлд æмæ лæппуйæн йæ сæр æрзæбули 
йæ риуыл. 
— Уыцы æфхæрд æм фаг нæ фæкаст. Ныр та дын дæ хойы 
ахæссынмæ хъавы... Куыд ныббарстай, нæ зонын. Лæгау-лæг æй не 
схæсдзæн йæ сæрмæ! — лæппуйы зæрдæйы риссагдæр хъæдгомыл 
цæхх æрызæрста Солым. 
— Ма мын кæн сæ кой... Мæнæн налдæр хо ис, налдæр — фыд! — 
Уадид хъæдгом сдудыдта æмæ ныцъцъæхахст кодта лæппу. — Смой 
кæнæд, кæмæй йæ фæнды, уымæй, хъауджыдæр мын нал у! 
— Гъе, уæууæй, гъе, æз ма та дæ лæг куы æнхъæлдтон. Дæ ма- 
дызæнæгæй ахæм ныхас зæгъ, — йæ ных ын бакъуырдта Солым. 
— Солым, курын дæ, ныхъхъус у, æндæра мæ маст фæтых уы- 
276 

дзæни мæ зондыл! — ныцъцъыкк ласта Булатыхъо йæ ныхас æмæ 
æртæррæст кодта саргъæй. — Мæнæ дæ бæх æмæ æй кæн! Æз демæ 
цæуæг нал дæн! 
Солым ныхас æндæрырдæм æрзылдта. 
— Булатыхъо, ныххатыр кæн, дæ бафхæрын мæ нæ фæндыд, чи 
фæрæдыд, уый — æз! Ныббар! — Бæхæй æргæпп кодта Солым дæр. 
— Афтæ æнхъæл ма у, мæн дæ мады ’фсымæр Борсæйы хъуццытæ 
æндавынц. Ардæм дæу тыххæй æрбацыдтæн... 
— Æрбацыдтæ æмæ æргомæй зæгъ... Дæ хъуыды, уæрдæхау, ма 
раздух-баздух кæн! 
— Мæ бæх дæ зæрдæмæ фæцыд? 
Лæппуйы æрфгуыты æлхынцъ айхæлд. 
— Цы мæ фæрсыс? 
— Уæдæ фергом кæнæм ныхас. Дæ зæрдæмæ мæ бæх цæуы, мæ 
зæрдæмæ та — дæ хо. 
— Налхъуытæ? Æмæ дын æй чи нæ дæтты? 
— Дæ фыд æй æндæрæн радта. Кæмæн, уый дын загътон. Ныр 
сараз афтæ: бæх — дæу, дæ хо та — мæн! Кæд разы дæ — дæ къух 
æри, — Солым йæ къух бадаргъ кодта Булатыхъомæ, фæлæ лæппу 
бандзыг. — Цæй, бар дæхи, æз дын мæ фæндон загътон, æмæ дын 
кæд къух нæ дæтты, уæд мæ фæндаг дарон. 
Булатыхъо сагъæстыл фæци, йæ бинаг был знæтæй райдыдта 
æхсынын. Æгæр æрæгмæ куы лæвæрдта дзуапп, уæд Солым бав- 
нæлдта йæ бæхы рохтæм. Рохтæ Булатыхъойы æнгуылдзты æхсæн, 
сасмæй нынныхæсæгау, ныффидар сты, Солым сæ лæппуйы зæр- 
дæйы уидæгтимæ скъуынæгау æркодта. 
— Нæ дæ хъæуы мæ бæх? Дæхионыл сбад. Æрмæст дæ зæрдыл 
дар, искуы та дын баззайдзæн фæстийæ, — Солым цæрдæг стæр- 
рæст ласта саргъмæ. 
— Фæлæуу! — нырдиаг кодта лæппу. 
— Зæгъ æй, мæн цæуын хъæуы нæхимæ. 
— Мæ хойы дын аскъæфдзынæн ахсæв. 
— Ха-ха-ха, дзырд скъæфыныл куы цæуид, уæд ацы хайуан нæ 
баззаид фæстийæ, — Солым сæрыстырæй сдзырдта. — Скъæфгæ нæ! 
— Уæдæ ма цы, зæгъ æй! — Солымы бæхы рохтыл ныззезелæги 
лæппу. — Цы домыс?! 
— Дæ хойы! 
— Хъоды сыл ныккодтон æмæ... 
— Аздæх фæстæмæ æмæ семæ бафидау, уадз, дæ фыд Бесолтæн 
аздахæд сæ ирæд. 
— Нæ байхъусдзæн мæ фыд! 
— Уæд та кæд лæг дæ, уæд дæм иу нæмыг уыдзæни... фæсфæн- 
дагæй фехъуыстис гæрах æмæ... дæ хо куырдуаты баззад. Хъусыс? 
Еныр мæ мауал уром. Мæ бæх дæ кæд хъæуа, ссардзынæ мæ уæд. 
Цæуын! Хатыр-иу ракур Борсæйæ. Æндæр хатт, зæгъ, зындзынæн, — 
загъта ма Солым æмæ бæхы рохтæ æрбалвæста йæхимæ. Бæх йæ 
барæджы бын скафыд. Булатыхъо йæ фæдыл кæсгæйæ баззад. 
277 

2 
Æхсæртæг æмæ Налхъуытæйы чындзæхсæвы бон цас хæстæг- 
дæр кодта, уыйбæрц Солым бынат нал ардта йæхицæн. Куыд æмæ 
сын цы хуызы бакъуылымпы кæна сæ чындзæхсæвы хъуыддаг, 
æхсæвæй бонæй ууыл уыд йае^сагъæс. Бæргæ Булатыхъойы къух- 
тæй ацархайдта Æхсæртæдя^ы амарыныл (йæхæдæг æм йæ ныфс 
нæ хаста), фæлæ Булатыхъойы алыварс цы хинты хыз стыхта, 
уырдæм басайын ын куы нæ бакуымдта лæппу, уæд æм бахъавыд 
æндæр рæтты... 
Иу фæззыгон бон бæхыл Чъребайæ æрбацæйздæхт Солым. Хæ- 
лиу комы фæзилæны хæрхæмбæлд фæци Булатыхъойыл. Булатыхъо 
цыди Фарны хъæуæй. Æнкъард зæрдæсаст уыд лæппу... Фарны 
хъæумæ фехъуыст, Булатыхъо йæ фыд Габоимæ кæй фæхыл, кæй 
алыгъд æмæ йæ мады æфсымæр Борсæтæм кæй цæры. Уыцы хабар 
нæ фæцыд Тохты Мамсыры зæрдæмæ: «Æз Габойы æфсæрмæй разы 
уыдтæн йæ фыртæн мæ чызджы раттыныл, фæлæ зæды хуызæн 
фыдимæ чи нæ бафидыдта, уый мын мæ чызджы куыд бавæрдзæ- 
ни», зæгъгæ, цæхгæр «нæ» загъта Мамсыр, стæй чызг дæр, уымæн 
та Рагъы дзуары бон Булатыхъойы сæртæг митæ йæ зæрдæмæ нæ 
фæцыдысты, æмæ уыйадыл æндæр кæимæдæр бафидыдтой. 
Фырмæстæй йæ дзыхæй сыбыртт нал хауди лæппуйæн, афтæ- 
мæй, йæ маст йæ игæрыл лæмаргæ, цыд сæхимæ. Æхсызгон ын нæ 
уыд Солымы фенд. Йæ арфæтæн ын йæ сæр æнæбары батылдта 
æмæ йæ иувæрсты хъуамæ ахызтаид, фæлæ йæ Солым фæурæдта. 
— Ме ’рдхорд, уынын, дæ маст кæй лæмарыс æмæ мын уый 
æхсызгон нæу. Кæд дæ хъæуы ме ’ххуысы сæр — мæ рахиз цонг 
дын мæнæ. 
— Солым, мæ фæндагыл мæ ауадз, — ныккæрзыдта лæппу. 
— Нæ дæ ауадздзынæн, цалынмæ нæ базонон дæ мастæн йæ 
аххосаг цы у. Кæннод дæм æхсайдзæни мæ зæрдæ, — бамæт кодта 
лæг. — Дæуау æз дæр хъæды халонау — иунæг, иунæгæн та дывæр 
фылдæр — йæ маст. 
Солымы ныхæстæ фæцагайдтой Булатыхъойы тæнæг зæрдæ æмæ 
йæ масты аххосаг радзырдта лæгæн. 
— Уæллæй, стыр хъыг мын у дæ хабар, æфсымæр, — бахъын- 
цъым кодта лæг. — Æниу дын амæй размæ æнæхъуаджы нæ дзырд- 
тон, аздæх дæ фыдмæ. Нæ мæ бамбæрстай, æфхæргæ дæр ма мæ 
бакодтай. Æмæ уыныс? Дæ фыд... Дæ ныхмæ йæ скодтай, систа 
дыл йæ къух, æмæ йæ чызджы, дæ хо Налхъуытæйы чындзæхсæ- 
вы фæстæ йæ мулк, йæ зæххытæ Цæргæсбадæны æнæ зæхх, æххор- 
маг гуыбынтыл байуарынмæ хъавы. Æмæ дын фыдæнæн митæ ба- 
кодта, бæгуы. Ис зæххæй дæ афтид армæй ныууадздзæн æмæ, 
æххормаг куыдзау, къæбæргур ралли-балли кæндзынæ искæй уæз- 
гуытыл райсом. 
— Æз нæ дæн къæбæрцух... Мæ мады æфсымæр... 
— Цæй мады æфсымæр?! — йæ хъуыры фæбадт Солым. — Кæдмæ 
278 

уыдзынæ чысыл сабийау æууæндаг? — Куыддæр æрбамæла Борсæ, 
йæ фырттæ дæ феддæдуар кæндзысты, æмæ уæлих, уæлкъæй баз- 
задтæ æддæ! Дæ фыд мæлæтдзаг рынчын у æмæ стагъд кодта йæ 
чызджы чындзæхсæвыл, цæмæй чындзæхсæвы бон фынджы уæл- 
хъус сыстбæрзæйтыл байуара йæ зæхх... 
— Сайыс! — Булатыхъо масты къуыбылой фестад. 
— Солым хицау у, цы фæдзуры, уымæн! Æниу дзы мæн та цы 
хъæуы, фæлæ дæуæн тæригъæд кæнын æз. Бамбар, дæ фыд уæд- 
дæр лæуд у мæлæты къахыл æмæ цы хъауджыдæр у — бон раздæр 
амæла æви бон фæстæдæр, уым мур дæр ницы ис тæригъæд, фæлæ 
цырддæр фезмæл, гормон, цы баргъæвстæ. Стæй дæ хойы дæхæ- 
дæг чындзы арвитдзынæ, нæ комбæсты рæсугъддæр чызджы дын 
усæн æрхæсдзынæн æмæ æнхъæлмæгæс нал уыдзынæ Борсæмæ. 
Дæхицæн уыдзæн алцыдæр: æххуырстытæ, бæхы рæгъæуттæ, фосы 
дзугтæ. Ды диссаджы лæппу дæ, стыр хъуыддæгтæн райгуырдтæ. 
Де ’хсар æмæ дæ лæджыхъæдæн абарæн ницæмæй ис. Фæлæ дæ 
ничи æмбары. Нæ дæ æмбарынц уымæн, æмæ дæ арм афтид у. 
Мæнæ æз. Чи уыдтæн? Чи мæ зыдта? Ничи. Мæ фыд æрбамард. 
Хицау æз дæн æмæ мæ алчидæр базыдта, аргъ мын кæны, тæрсы 
мæ. Мæхицæй, мыййаг, нæ — мæ мулкæй. Бамбар мæ, мæхицæн 
дæ ницы агурын, фæлæ æз тæрæнты фæдæн æмæ фæзилæнтæ зо- 
нын. Гъе, уый та дын мæ ныхас... Цæй, æз цæуын, фæлæ-иу дæ 
хъуыддаг дæхи фæндиаг уæт, — Солым фæцагайдта йæ бæх æмæ 
уадид фæаууон комы фæзилæны. 
Солымы ныхæстæ фæцагайдтой лæппуйы цытуарзаг зæрдæ, са- 
гъæсты йæ ныппæрстой. Æцæг, цынæ вæййы, уæд та йæ фыд йæ 
зæххытæ байуæрста сæ хъæуы мæгуыртыл (æниу цас зæххытæ сты, 
фæлæ уæддæр), йæхи та йын æцæг, Солым куыд зæгъы, афтæмæй 
ратардтой Борсæйы фырттæ, — цы фæуыдзæн уæд? Цымæ йæ арв 
æркъуырдта, уыйау фæци лæппу. Уысммæ йæ расыг æрысыст. Нæ, 
йæ фыды хъуамæ фена æмæ йын йæхи дзыхæй фехъуса, Солым 
цытæ фæдзырдта, уый. Боныгон ын йæ сæрыстырдзинад бар нæ 
радта Цæргæсбадæны хъæуы уынгты фæзына, уымæн. Сæхицæй 
куы фæлыгъд, уæдæй фæстæмæ йын æнæуынон фестадысты иууыл- 
дæр, йæ уæзæг дæр æмæ йæ хъæубæстæ дæр. Уый тыххæй йе ’хсæв 
хъæумæ схаста... 
...Фынæй кæны æхсæвы тар хъæццулы бын хъæу. Æрдæгæхсæ- 
вæй раджы ахызт, фæлæ та ацы æхсæв дæр æгъуыссæг фæци Габо. 
Цæмæндæр афæстаг рæстæджы арæх йæ зæрдыл æрбалæууынц йе 
’взонджы зын æмæ лæгдзинадæй йедзаг хабæрттæ. Æмæ та мæнæ 
ахсæв дæр йæ цæстыты разæй нал хицæн кæнынц уыцы тæхудиа- 
джы бонтæ. Цæмæндæр, фæстаг мисхалы онг йæ зæрдыл æрлæу- 
уыд раджы, æвзонг лæппу ма куы уыд, Дзанг æмæ Дзабеджимæ 
Цæлойты къæрныхты фæдыл фæдисы куы ацыдысты... Уæвджыйæ- 
дæр куыд хъæбатыр уыди Дзанг, Габойæн зонд, æхсар æмæ лæг- 
дзинады цæвиттон чи ссис. Цымæ кæм и афонмæ? Габо зоны, йæ 
кой номхæссæн фæци, æлдæрттæ æмæ пъырыстыфтæ йæ иунæг 
279 

койæ дæр кæмæн рызтысты, уыцы номдзыд абырæг Хъæссай Дзанг 
кæй уыди. Йæ мидзæрдæйы ради, цин кодта йæ хистæр æфсымæ- 
ры лæгдзинадыл. Зыдта, йæ маст кæй исы йæ бафхæрджытæй, 
стæй канд йæхи маст нæ, фæлæ æппæт æфхæрд мæгуырты маст. 
Фæлæ уый фæстæ йæ кой нал райхъуыст... Фарста Габо, ничи йæ 
федта, нæдæр мардæй, нæдæр удæгасæй, цы фæци, кæдæм ахауд- 
та, иунæг Хуыцау йæ зонæг. Стæй йын йæ чызг Зæринæйы дæр 
афæстаг азты нал федта, чизоны, уый исты фехъуыста йæ фыд кæм 
и, уымæй. 
Иуафоны афынæй æмæ цыма йæ кæрты дунейы адæм, дæргъæй- 
дæргъмæ минасы фынгтыл бадынц. Габо кувы... Фæсивæд хъазт 
æрцарæзтой æмæ кафæн фæзы зилынц, зилынц... Се ’хсæн иу чыз- 
джы скодтой... уый иннæтæй аивдæр, хæрзконддæр. Чызг йе ’мбæлт- 
тæй фæхицæн æмæ кафгæ æрбацæуы Габомæ. О, диссаг! Уый Ко- 
сер куы у, йæ ус. Ныххæцыди Габойы цонгыл æмæ къæл-къæлæй 
худы, стæй фæрсы Габойы: 
— Габо, мæ дуне, нæ лæппу та кæм и? 
Æнæнхъæлæджы сæ цуры Булатыхъо февзæрд, йæ къухтæ 
ахуырст тугæй. 
, — Мæ арт бауазал, мæ лæппу, цы бакодтай? Дæ къухтæ! — мад 
/фæлæбурдта йæ рустæм. 
’ — Борсæйы ныммардтон... мæ хæйрæджы... ха-ха-ха! — сонт худт 
кæны лæппу. 
— Афтæ йын хъуыд, мæ зæрдæ, уый уыди дæ. сафæг. — Косер 
Булатыхъойыл атыхст. Уадид айсæфтысты Косер æмæ йæ лæппу, 
Габойы раз февзæрди Борсæ стæгдары хуызæнæй. Амоны Габомæ: 
— Ха-ха-ха! Уый æз уыдтæн, æз! Æз дын аныхъуырдтон дæ усы 
дæр, дæ фырты. Ныр та дæ рад у! — Борсæ залиаг калм фестад, 
ныххæлиу ис йæ дзых, аныр аныхъуыра Габойы, афтæ йын Габо 
цирхъæй акъуырдта йæ сæр, калмы хуылфæй рабырыд Булатыхъо 
æмæ Габойы раз йæ зонгуытыл ахауди. 
— Мæ фыд, кæд дæ бафхæрдтон — ныббар! 
— Сыст уæлæмæ, мæ лæппу. О, стыр Хуыцау, куыд бæллыдтæн 
дæ раздæхынмæ. 
— Залиаг калммæ уацары уыдтæн, баба... 
— Ныр мемæ уыдзынæ... 
...Раст уыцы рæстæджы дуары хъинц фæцыд, Габо фыд фынтæй 
фехъал. Бафиппайдта, уатмæ чидæр кæй æрбахызти æмæ сабыр 
къахдзæфтæй Габойы сынтæгмæ хæстæгæй-хæстæгдæр кæй кæны. 
Æвæццæгæн, Налхъуытæ у. Фæстаг рæстæджы йæ зæрдæйæ æгæр 
тыхсы Габо æмæ йæ æхсæвыгæтты арæх абæрæг кæны йæ чызг. 
— Налхъуытæ, мæ чызг, уый ды дæ? 
Уысммæ къæхты уынæр байсыст... 
— Налхъуытæ... 
Дзуапп та ничи радта. 
— Чызг, дзыхæй куы нæ дзурыс, æви мын нæ хъусыс мæ ныхас? 
— Налхъуытæ нæ дæн... 
280 

Габойы хъустæ ацахстой кæйдæр зонгæ нымд хъæлæс. 
— Уæдæ? 
— Булатыхъо. 
— Булатыхъо? — Габойы мæллæг, æдых уæнгтæ ныддыз-дыз 
кодтой, цыма уæдæй нырмæ фыдфынтæ нæ, — æцæг хабæрттæ уыны, 
уыйау, нæ баууæндыд йæ хъустыл. — Æмæ рухс цæуылнæ скæ- 
ныс? 
— Ныртæккæ, — бакодта Булатыхъо æмæ талынджы къуымæй 
цæйдæр гыбар-гыбур райхъуыст. Бæрæг уыд йæ ацыды фæстæ хæ- 
дзары къуымты ивддзинæдтæ кæй æрцыд, æмæ кæм цы æвæрд ис, 
уый кæй нæ зоны. 
— Фæлæуу, мæхæдæг, — Габо йæ уатæй растад æмæ ссыгъта 
цырагъ. Цырагъы рухсмæ йæ цæст æрхаста йæ хæтæнхуаг фыр- 
тыл, йæ масты сæр, йæ низы аххосагыл. Цыдæр мæллæг æмæ йæм 
гуыбырдзæф фæкасти, цыма йæ уæнгтæ схъилтæ сты йæ фæсон- 
тæй, сæр размæ фессæста, рустæ бахаудтой. Æнæдаст. Цæстытæ 
æмбæхст, фæтæригъæд ын кодта Габо, йæ маст цыдæр æрбаци, 
дзуры йæм: 
— Хæстæгдæр-ма æрцу, æмæ æрбад мæ цуры, — лæппу бандо- 
ныл йæ фыдмæ хæстæгдæр æрбадт. 
— Иунæгæй дæ? — фæрсы йæ фыд. 
-О. 
— Æмæ афтæ талынджы цы бахъавыдтæ, гормон. Æхсæвы къах 
куырм бæхæй уæлдай нæу, — ныхъхъус сты. — Дæ мады æфсы- 
мæртæ та куыд сты? 
— Цы сын у, цæрынц... 
— Æгайтма сын цæрын æнтысы. 
Æндæр ницæмæйуал бафарста фыд йæ фырты. Æниу æй цы 
рафæрс-бафæрс кодтаид. — Фырт фехъуыста, йæ фыд уæззау рын- 
чын кæй у æмæ æрыздæхти йæ хæдзармæ. Рагæй йæм æнхъæлмæ 
касти фыд, зыдта, фырт бамбардзæни, йæ мады фыд Борсæ чи у, 
æрцæудзæн æм фæсмон æмæ æрыздæхдзæн йæ фыды уæзæгмæ. 
Æмæ мæнæ, гъе, æрыздæхт. Æгайтма йæ уыны æмæ йæ æнæфенгæ 
нæ амард. Амондджын у фыд. Ныр куы амæла, йæ уæлхъус уы- 
дзæн йæ бындар, æмæ адæмæн ратдзæни æгъдау. О, фæлæ йæм 
цæмæн æрцыд уæддæр æхсæвыгон? Цæмæн! Хаты йæ, æнкъары 
йæ зæрдæйæ, цыдæр æвæджиау тых æй кæй рахаста йæ разæй. 
Фæлæ цы у? Бафæрса йæ, — йæ ныфс нæ хæссы. 
Йæ ныфс нæ хæссы Булатыхъо дæр — бафæрса йæ фыды — 
Солымы ныхæстæ раст сты æви нæ, уымæй, иу афон йæ цæсты 
зулæй ацахста йæ фыды цæсгом æмæ ныккæрзыдта лæппу. Йæ 
фыдæн базонæн нал уыд. Цæ цæстытæ сæ къуырфыты бахаудтой 
æмæ ма, цырагъы мынæг рухсау, æнæбары фæтæпп-фæтæпп кæ- 
нынц. Цæсгомы стджытæ урс-урсид боцъойы бынæй хъилтæй баз- 
задысты. Къухтæ дæр стæгдары хуызæн. Диссаг, уал мæйы куыд 
тынг ахаудта æмæ базæронд йæ фыд, йæ зæрдæ цыдæр хуызон 
суынгæг лæппуйæн. Кæд æм хæрам зæрдæ у, уæддæр ын исчи нæу. 
281 

Бафæндыд æй йæ фыды раз йæ зонгуытыл æрхауын æмæ дзы ха- 
тыр ракурын, уыны, бирæ цæрæнбон ын нал и æмæ йæ кæд баф- 
хæрдта, уæддæр йæ фыд у. Фæлæ Солымы ныхæстæ æнæнхъæ- 
лæджы æрымысыд æмæ та йæ фыдмæ фæхъæбæри йæ зæрдæ. 
Цæмæн ын ахæм фыдæнæн ми бакодта? Куыд æй уадзы афтид 
армæй йæ фæстæ? Хъуамæ йæ бафæрса æмæ кæд хъуыддаг разына 
æцæг, — хъоды йыл ныккæна, æмæ цæрæнбонтæм йæ къух сиса йæ 
фыды уæзæгыл. Фæлæ уымæй куыд бафæрса йæ фыды, йæ ныфс 
нæ хæссы. Йæ уавæр ын фæхатыди йæ фыд. 
— Лæппу, уынын, тыхсыс... цыдæр дæ удхарæй мары. Æмæ нæ 
фæразыс йæ зæгъын. Цы хабар у? Æрдæг æхсæв дæ цы ’рхаста 
уагæр? 
— Фæнды мæ базонын... — чъызгæйæ загъта лæппу. 
— Цы? Зæгъ æй. 
— Дæ амæлæты фæстæ дæ зæххытæ, дæ хæдзар дæ хъæубæсты 
мæгуыртæн кæй дæттыс, раст у уый? 
Цыма йын исчи йæ тыл дзæбугæй æркъуырдта, уыйау йæ цæс- 
тытæ атарытæ сты Габойæн, ныхъхъæрзыдта уæззау æмæ йæ хъуыр- 
духæн райхъуыст. Бамбæрста, йæ фырт æрфæсмон кодта æмæ йæ 
ныййарæгмæ ’рыздæхт, зæгъгæ, уый фæдыл кæй нæ у, фæлæ та 
йæ, æвæццæгæн, Борсæйы хахуыр æвзагæй, йæ сæры магъз схæццæ 
æмæ æмæхсæвæджы кæй æрфардæг йæ рынчын фыды æнæниздзи- 
над базоныны фæдыл нæ, фæлæ йæ зæххытæн кæй фæтарст. Иу 
дзæвгар йæ бон дзурын нал уыд, цыма йæ риуы аскъуыди цыдæр... 
Тыххæйты ма йæ ныхас райхъуыст. 
— Ау, гормон, иу хатт мæ бафхæрдтай æмæ уæдæй нырмæ нал 
систон мæ уат. Æмæ дæм уый нæ фæкаст фаг æмæ та мын мæ 
цæрæнбонтæ фæцыбыр кодтай ноджы... Куыд æвирхъау разындтæ. 
Чи та дæ сардыдта, æнæхайыр фæуай, афтæ сонт дæр куы нæуал 
дæ, уæд дын куыд фелвасынц дæ сæры магъз æмæ йæ куыд аппа- 
рынц куыйтæн. Æз та афтæ æнхъæлдтон, дæ зонд æрцахстай... 
Æмæ дæ куыд фæрæдыдтæн, куыд... Цæугæ мæ хæдзарæй... Куы 
амæлон, ам куыднæ уай æмæ Габойæн фырт ис, зæгъгæ, куыд нæ 
зæгъа исчи. Уас æнæхайыр фæуай, кæд мæ æнæнхъæлцау куыд 
фæкодтай мæ фæндтæй... 
— Дзырдтой мын... 
— Чи дын дзырдта... стæй..., — фыртыхст æмæ зæрдæзнæтæй йæ 
уаты арафт-бафт кодта Габо, йæ сæрыл рахæцыд, рабадон куыд 
загъта, афта^ йæ йæ зæрдæ цыдæргъуызон ныррæхуыста, уаты 
къултæ фæцудыдтой æмæ сæр фæстæмæ æрхауди базыл. 
Нæ федта уыцы хабар Булатыхъо, уырдыгмæ каст... Фыд ма 
цыдæр зæгъынмæ хъавыд, фæлæ нал дзуры йæ ныхас... Иу афон 
фæкомкоммæ: фыды мæллæг цонг цыдæргъуызон æнæуд залмы 
сыфтау сынтæгæй æрдаргъи зæхмæ. Йæ цæстытæ йыл скъуырдта 
лæппу. Цонг куы нæ æмæ куы нæ уал змæлыд, уæд ыл цадæггай 
йæ цæст хæрдмæ схаста, фыды цæсгоммæ фæкомкоммæ æмæ фыр 
тасæй йæ сурхид акалд. 
282 

Фыды цæстытæ дзагъырæй баззадысты. Цæсгом, цикъæйау, 
фæлурс... 
— Баба... баба, — сонт гæпп фæласта, февнæлдта йæ фыды цонгмæ, 
фæлæ Габо нал фезмæлыд. Амард. Йæ сæры хъуын уырдыг сыстад 
лæппуйæн, фыртæсæй ма агæпп ласта иуфарс... Цыма йæ тæвд фы- 
нæйæ фехъал, æмæ æрцыди йе ’муд, уыйау бамбæрста, цы фыд æрцы- 
ди, уымæн йæ аххосаг Булатыхъо йæхæдæг кæй у, уый! Нырдиаг 
кæнынмæ йæ бирæ нал бахъуыд, фæлæ йæ армытъæпæнæй ацахста 
йæ дзых, фæтарст, æмæ йæ, цымæ йæ фыдракæнды уæлхъус исчи 
æрбаййафдзæнис, уымæй фæтарст... Йæ къах-къухтыл æддæмæ ра- 
хызт... Йæ фæдыл хъавгæ рахгæдта дуар æмæ, æхсæвы тары куыд 
æнæнхъæлæджы фæзынд, афтæ дзы фæстæмæ æрбайсæфт. 
Фæллад, фæлмæцыд Налхъуытæйы дысон фæсахсæвæрты хуыс- 
сæг абырста æмæ тарф фынæй баци. Райсом сæумæйæ райхъал. 
Фосмæ базылд, стæй æфснайын райдыдта йæ къуымтæ. Хъæлдзæг 
уыд йæ зæрдæ. Дыууæ боны, æрмæстдæр ма дыууæ боны, стæй йæ 
ахæсдзæн Æхсæртæг. 
Дысон æрæгмæ фæци хуыд йæ чындздзон къаба. Ныффæллад 
æмæ йæ йæ уæлæ уынгæ дæр нæ фæкодта. Ныр æй скодта æмæ 
кæсæны раз йæхимæ акаст. Æмбисонды рæсугъд сфидыдта къаба 
чызджы аив уæнгтыл. Йæ цæстытыл ауад, ацы къабайы куыд ба- 
хиздзæн сæрзæды бынмæ, фæйнæрдыгæй йæм кæй нымдзаст уы- 
дзысты адæмы цыбæл цæстытæ. Стæй уый фæстæ — чындзæхсæв, 
хъазт... Æхсæртæджимæ сæ ракафын кæндзысты. Кафгæ та, Хуы- 
цау æвдисæн, хорз арæхсынц. Асæрды сыл дзуары быи адæм 
æнæхъуаджы сæ цæст не ’рывæрдтой. Уæд Налхъуытæ Солыммæ 
мæсты уыди æмæ быцæуы кафт кодта. Ныр æндæр уыдзæн йæ 
кафты сæр. Æниу, кæд бафсæддзæн Æхсæртæджимæ кафынæй та. 
Кафынæй йын куы басаста йæ зæрдæ дæр. Фæндыры рæсугъд мело- 
ди æмæ кафты змæлды райгуырдис йе стыр уарзт. Уæдæй нырмæ, 
цыма, йæ зæрдæ фæндыр фестади, зары æмæ зары алæмæты зарæг. 
Тагъддæр куы фæуиккой уыцы бонтæ... Бирæ дзы нал ис. Сом, 
иннæбон... 
«Æххæст ма бабайы уат дæр куы афснаин, æгæр æрæгмæ хъал 
кæны ацы райсом. Мæгуырæг, дысон йæ зæрдæйæ тынг хъæрзыд- 
та, æвæццæгæн, фæхуыссæгхъæлдзæг æмæ райсомырдæм афынæй. 
Уадз, афынæй кæна», — йæхинымæры загъта чызг. 
...Аходæн афон сси. Уанцон фынæй нæу. Куы никуы кодта афтæ, 
сабыргай бахæцыд дуарыл. Бахызт мидæмæ. Габо не змæлы, йæ 
цæстытæ ныдздзагъыртæ сты, нæ сæ ныкъулы. Цæсгом, цикъæйау, 
ныффæлурс. 
— Баба, — хъавгæ дзуры фыдмæ. Габо нæ базмæлыд. — Баба, — 
хъæрдæрæй загъта. Нæ та хъусы. Ныссæххæтт кодта Налхъуы- 
тæйы зæрдæ æмæ фæлæбурдта йæ фыды цонгмæ. Цонг — ихы хуы- 
зæн уазал. 
— Баба, мæхи баба!.. Баба! Мæ арт бауазал! Цы фестут, хорз 
адæм! — æнахуыр хъæр ныккодта чызг æмæ бауадзыг. 
283 

Чызджы хъæрмæ фæфæдис сты сыхæгтæ. Хабар айхъуысти æмæ 
уаты адæмæй къух бакæнæн нал уыд. 
Æнамонды хабар фехъуыстис Тедоты хъæумæ. Æхсæртæг йæ 
чындзæхсæвы хъуыддæгтыл уыд, хабар куы фехъуыста, уæд уадид 
æрхæццæ. Налхъуытæйы æвастæй хъæргæнæг арвыстой Борсæтæм 
дæр, фæлæ Борсæйы кæстæр фырты йеддæмæ иннæтæй ничи æрцыд. 
Нæ фæзынди Булатыхъо дæр. Загътой, дыууæ боны размæ кæ- 
дæмдæр ацыд æмæ кæм ис, уый бинонтæй ничи зоны. 
Мардæвæрæн боны æрæмбырд сты æгас комбæстæ. Адæм тынг 
фæхъыг кодтой Габойы мардыл. Йæхи бахордта Налхъуытæ, йæ 
рустыл царм нал баззад, уромæг æй нал уыд. 
Мард бавæрдтой, æмæ, раст Джиуæргуыбаты Габоты кæрты цы 
чындзæхсæв хъуамæ уыдаид, уый бæсты марды фынг скодтой. 
Нал ракодтой уыцы бон Налхъуытæйы йæ ног хуыд чындздзон 
дарæсы чындзхæсджытæ йæ фыды хæдзарæй. Нал æй бахъуыд 
сæрзæды бынмæ бацæуыны сæр, нал æй фæци Æхсæртæджимæ 
кафыны бон дæр. Уыцы бон чындздзон дарæсы бæсты скодта саутæ 
æмæ йæ фыды мардыл цалынмæ афæдз сæххæст уа, уæдмæ сын 
раласæн нал и. Уæлмæрдæй йæ фæстæмæ куы ракодтой, уæд сбад- 
тис уаты къуымы æмæ уым цавддур фестад. 
Баззад иунæгæй Налхъуытæ. Йæ фыд ын цæмæй тарст, уый йæ 
баййæфта. Фыццаг бонты йæм арæх бадтысты æхсæвыгæтты сæ 
хъæуы чызджытæ, уæлдайдæр та Кыркыс йæ цурæй нал хицæн 
кодта. Арæх-иу æм æрбацыд Æхсæртæг дæр. Фæлæ мит ныууа- 
рыд, æрыхгæдта фæндæгтæ æмæ, Æхсæртæгæн зæйтæй тас кæй 
уыд, уымæ гæсгæ йын æрцæуыны фадат нал уыди. 
Кæрæдзи фæдыл нытътъанг сты зымæгон даргъ æхсæвтæ. Мит 
астæумæ ныууарыд, стæй схъызыд æмæ къæсæрæй-къæсæрмæ акæ- 
сæнтæ нал уыд. Уады ниудмæ ноджы æрхæндæгдæр кодта чызджы 
зæрдæ. Хатт-иу уад йæ ниуынæй куы банцад, куы-иу ныссабыри 
бæстæ, уæд-иу Налхъуытæйы уæззау сагъæстæ феуæгъд сты хæ- 
дзары цыппар къулы æхсæнæй æмæ-иу атахтысты Æхсæртæгмæ. 
Йæ фыды амарды фæстæ ныр йæ иунæг ныфс, йæ иунæг хъахъ- 
хъæнæг æмæ удæнцой æрмæстдæр Æхсæртæг у. Афтæ зынаргъ, 
афтæ адджын фестади чызгæн, æмæ, æвæццæгæн, æнæ Æхсæртæг 
Налхъуытæ иу бон дæр уæлæуыл нал фæцæрид. Цас фыдæбон, цас 
лæггад бакодта Габойы марды кæндты, фырт йæхи фыдæн дæр 
ахæм лæггад нæ бакæндзæн. Æхсæртæг æмæ Барсæджы лæггæд- 
тæн доны къусæй дæр нал ис бафидæн. 
Тагъддæр куы фæуиккой ацы зымæгон, æрхæндæг, даргъ 
æхсæвтæ. Кæд ныллæудзæн уалдзæг æмæ йæм кæд æртæхдзæн йæ 
цæргæс. Нæ, ныр ын зæгъдзæн: уыйбæрц мæ мауал ныууадз иунæ- 
гæй. Æниу, Æхсæртæгæн æхсæв Налхъуытæйы цур баззайын ху- 
динаг у. Цы зæгъдзысты адæм? Æвзаг дур халы æмæ Габо йæ чыз- 
гæн цæмæй тарст, уыцы дам-думтæ æд къæдзилтæ саутар уæрмæй 
сдардзысты сæ сæртæ. Хахуыр æвзаг æгъатыр у, не ’мбары, Нал- 
хъуытæйæн зын кæй у, æхсæв иунæгæй кæй тæрсы. 
284 

Уыцы аз зымæгон даргъ æхсæвты дыууæ адæймагыл сагъæстæ 
сбырстой чызджы, уыдонæй сæ иу — Æхсæртæг, иннæ та — йæ 
мадызæнæг Булатыхъо. Фыццаг дыккаджы расырдта чызджы зæр- 
дæйæ æмæ йæ æгасæй дæр йæхи бакодта. 
Мадызæнæг, дам, адджын у, фæзæгъынц, уæд йæхи цæмæн 
æнæуынон фестын кодта Булатыхъо йæ иунæг хойæн? Ау, нæ йæ 
уарзта, æви? Уарзта йæ Налхъуытæ. Ныр ын йæ зæрдæ скъахта, 
уæлдайдæр та, йæ фыды ныгæнæн бон куы нæ фæзынди æмæ чызг 
иунæгæй, уæззау сагъæсты зæрдæдзурæнты куы фæци, уæд. 
Ныллæууыди уалдзæг. Мит батади хуссæртты. Æрцыдысты 
зæйтæ æмæ хъæуæй хъæуы ’хсæн фæндæгтæ ацыд. 
Уалдзæджы æрцыд фыццаг хатт Налхъуытæ базыдта, æнæнхъæ- 
лæджы йæм Æхсæртæг куы фæзынди, æрмæстдæр уæд. Цас цин 
æмæ амонд æрхаста уалдзæджы базыртыл Æхсæртæг йемæ. Чызг 
æй рудзынгæй ауыдта, йæ размæ рауад æмæ æфсæрмы дæр нал 
фæкодта, афтæмæй йæхи баппæрста лæппуйыл. 
— Æхсæртæг, мæ дуне! — нал æнцади йæ хæкъуырццæй, — куыд 
бафæлладтæн, куыд сфæлмæцыдтæн æнхъæлмæ кæсынæй. 
Сбадтысты фæрсæй-фæрстæм æмæ кæрæдзийы уындæй нал 
æфсæстысты. Фæкъæртт сты сæ зæгъинæгтæ æмæ сын кæрон дæр 
нал ардтой. Æхсæртæг бакодта хæдзары нæлгоймаджы куыстытæ. 
Хур аныгуылынхъус уыд, афтæ сæхимæ цæуыныл ныллæууыд. 
— Цæй, мæ дунейы рухс, мæнæн цæуын афон у. 
— Афтæ тагъд? — фестъæлфыд чызг. 
— Фæндаг дард у, стæй æвзæр цæуæнтæ... 
— Æвзæр? — фæтарст Налхъуытæ. — Ма ацу, ахсæв ам баззай... 
— Бæргæ, мæ хуры хай, фæлæ цы зæгъдзысты адæм? 
Уыцы ныхас басаста чызджы. 
— Ай-гъай, цы зæгъдзысты... Курын дæ, рохуаты мæ ма ныууадз. 
— Рæхджы та дæ абæрæг кæндзынæн. Цæй, хорзæй баззай. Ме 
стыр уарзт, мæ зæрдæ... 
— Фæндараст, — чызг ацауындзæг лæппуйы æфцæгыл æмæ сæ 
былтæ, мыдадзау, андæгъдысты кæрæдзийыл. 
Йæ зæрдæйы уæззау сагъæстимæ та баззадис Налхъуытæ. Уал- 
дзæджы дæттæ ивылд æмæ æрра вæййынц. Фæласынц хидтæ, æрлæ- 
бырынц фæндæгтæ. Ранæй-рæтты æххæст нæма батайынц миттæ, 
æмæ сæ сæрты хизгæйæ, бынæй, мæнджы къах аирвæзынæй тас у, 
уæлдайдæр та æхсæвыгон. Æхсайдта чызджы зæрдæ лæппумæ. 
Фæлтау æй куы нæ ауагътаид талынджы. 
Йæ зæрдæйы уыцы сагъæстæ куы кодта, афтæ Борсæимæ къæ- 
сæрыл æрбалæууыд Булатыхъо. Налхъуытæ артдзæсты зынджы- 
тимæ архайдта, куы сæ ауыдта, уæд сæм джихæй кæсгæйæ баззад. 
Чысыл чызг ма уыди, уæдæй фæстæмæ Борсæ нал федта йæ 
хæрæфырты. Æниу, рагæй хъуыста Налхъуытæйы кой адæмæй, 
фæлæ йæ хæрæфырт афтæ рæсугъд æмæ уындджын у, уый йæ нæ 
уырныдта. Борсæйæн йæ чызг Косер йе ’вастæй кæй смой кодта, 
уый тыххæй йыл хъоды бакодта. Æцæг, йæ чызджы хъулон уарзт 
285 

кодта, фæлæ йæ коммæ кæй нæ бакаст, уый тыххæй йæ уарзт хæ- 
рамдзинадмæ ахызт. Габойæн дæр æй барæй радта, цæмæй Косер 
мæгуыр царды сфæлмæцыдаид æмæ йæм æрцыдаид фæстæмæ. Уый 
тыххæй æрдомдта, æгъдау цы нæ амыдта, ахæм стыр ирæд дæр. 
Смæгуыр Габо. Фæлæ кусаг, сæрæн лæг уыди æмæ та йæхиуыл 
фæхæцыд. 
Ныр къонайы фарсмæ Налхъуытæйы куы федта, уæд ныссæх- 
хæтт кодта йæ зæрдæ, йæ хæрæфырт ын æрымысын кодта йæ чызг 
Косеры. Йæ кæддæры уарзт та йæ риуы райхъал æмæ йе ’нцъылд 
уадултыл дыууæ цæссыджы æртылди. 
— О, стыр Хуыцау, кæй уынын уый?! Мæ чызг Косер æрыздæх- 
тис мæрдтæй!.. Налхъуытæ, мæ хæрæфырт, æрцу-ма, æмæ дæ ныхъ- 
хъæбыс кæнон... 
Налхъуытæ арæх хъуыста, Борсæ йын кæй нæ уарзта йæ мады, 
йæ мардмæ дæр ын не ’рцыд æмæ ныр Борсæйæ йæ мады кой куы 
фехъуыста, уæд æм фыдæх, хæрам цæстытæ сзылдта. 
— Æрцу-ма, ахъæбыс дæ кæнон, æви мæ нал зоныс, мæ хæрæ- 
фырт? — сфæлхатт кодта зæронд. 
— Нæ дæ хъуыды кæнын. Чи дæ? — цыма йæ æцæгæйдæр нæ 
зоны, уыйау, сабырæй бакодта Налхъуытæ, æмæ йæ бынатæй уæз- 
заугай сыстад. 
— Борсæ дæн дæ мады фыд, хъуыды ма кæныс, чысылæй нæм 
куы уыдтæ, — фæтыхсти зæронд. 
— Уый раджы уыд, кæм ма лæууы мæ зæрдыл. Æмæ уæд де 
’мбал та чи у? 
— Де ’фсымæр! Уый дæр нал зоныс? 
— Æмæ кæм уыди нырмæ? Кæд ме ’фсымæр у, уæд æм куыннæ 
фехъуыст сау хабар æмæ, фыртау, куыннæ æрхæццæ йæ фыды 
мардмæ æмбойны. Æмæ кæд йæ хæтæнтæ уæззау уыдысты æмæ 
йын уый фадат нæ уыди, уæд та куыд нæ ныххоста ныр, куы 
æрхæццæ, уæд, уæртæ йæ къухы цы ехс ис, уый хъæдæй йæ сæр 
æмæ иронвæндаг куыннæ æрбакодта йæ фыды артдзæстмæ?! Нæ, 
уый ме ’фсыфмæр нæу, æндæра нырмæ куыд нæ загъта йæхицæн: 
мæ хо йæ фыды уæзæгыл иунæгæй баззад дзыназгæ æмæ цом, 
æрлæууон йæ фарсмæ æмæ йын фæрог кæнон йæ зынтæ! Кæд уонг- 
цъæлтæ фæци, уæддæр куыннæ ’рбырыд йæ фазыл, куыд нæ ныхъ- 
хъæр кодта: уæ мæ саударæг мады зæнæг, дæ цуры дæн, ма тæрс! 
— чызгæн йæ масты ’лхынцъ айхæлд æмæ къуымты йæ уæззау хæ- 
къуырцц айхъуыст. 
Хорзау нал уыди Борсæ. Йæ ныхæсты дзæкъул сафтид, æвзаг 
ма сæ комы мидæг расур-басур кодта... 
Булатыхъо дæр хуыздæр уавæры нæ уыд. Йæ хойы уайдзæфтæ 
йæ арцы бырынчъытыл фелвæстой æмæ йæ æгады бынатмæ фех- 
стой. Йæ цæгом чъизи уыд, зæрдæ æлгъагдзинадæй едзаг. Æмбæх- 
ста сæ йæ хойæ. 
Æрæджиау Борсæ айхæлдта æндæр ныхæсты дзæкъул, æмæ, 
фæлмæн тæбын æлвисæгау, ауагъта йæ ныхас. 
286 

— Ныббар, мæ хæрæфырт, кæд исчи аххосджын у дæ разы, уæд 
уый æз дæн. Кæддæр мæ бафхæрдтой дæ мад æмæ дæ фыд, ме 
’вастæй бакодтой хъуыддæгтæ æмæ сæм фæхæрами мæ зæрдæ. 
Чизоны, нæ хъуыди афтæ, фæлæ чи фæрæдыд, уый — æз. Æниу 
дзы дæ фыды аххос дæр уыди. 
— Æгъгъæд! Мæ фыды кой ма кæн! — дыууæ хæрам цæсты, 
æхсидæвтау, ныздыхта чызг Борсæйыл. 
— Хатыр, æвзæрæн æй нæ загътон. Кæд æм хæрамзæрдæ хас- 
тон, уæддæр мын исчи нæ уыди, зианы боны рынчын уыдтæн. 
Зæронд лæг дæн, уыныс мæ — цæуынтæн нал дæн. 
— Æмæ йæ фырт куы нæ уыди йæ цуры, уæд ма цы бадомон 
дæуæй та?.. 
— Бынаты нæ уыди уый дæр. Куы æрыздæхт йæ балцæй, уæд та 
мит астæумæ ныууарыд æмæ фæндаг æрыхгæдта, — Булатыхъойы 
фарсхæцæг ныллæууыди Борсæ. 
— Куы рыстаид йæ зæрдæ — базыртæ йыл базадаид æмæ æрба- 
тахтаид. 
— Цæй, уæд та нæ кæд сурыс, уæд нын æй зæгъ, æмæ нæ фæн- 
даг дарæм. Аххосджын стæм дæ разы! Нæхи сраст кæнынмæ, мый- 
йаг, не ’рцыдыстæм, хатыр дæ курæм... 
— Мæрдтæм уæ æнæдзургæйæ чи ацыд, уымæй ракурут хатыр. 
Уый разы стут аххосджын! Стæй уын æргом зæгъон, мидæмæ уа- 
дзинаг не стут, фæлæ иугæр æрбахастат уæ цæсгæмттæ, уæд сбадут! 
Борсæ йæ кæрц раласта æмæ хæстæг æрбадт артмæ, фæлæ Бу- 
латыхъо мидæмæ куыд æрбахызт, афтæ йæ мидбынаты лæугæйæ 
баззад. Налхъуытæ артыл сугтæ æрывæрдта, стæй баздæхт Була- 
тыхъомæ: 
— Уаих фæуай, ды, ме ’фсымæр, кæд куыд æнамонды гуырд 
фæдæ, исчи дæр ма афтæ кæны? Ау, гормон, цы дын кодтам, нæ 
цард нын арвистон цæмæн фестын кодтай? Иу мад нæ куы ныййард- 
та, иу дзидзи куы бададтам, иу авдæны нæ куы уызта æмæ нын 
иугъуызон ало-лайы зарджытæ куы кодта. Цы аххосджын дæн дæ 
разы?.. Дæу чысылæй ахастой дæ мады ’фсымæртæ, фæлæ мæн 
гыцци дзидзийыл куы ныууагъта... нæ фыд мæ йæ комдзæгтæй 
фæхаста... А дунейыл уымæй зынаргъдæр куы ничи уыд мæнæн, 
уæд æй цæмæн бафхæрдтай, цæмæн, гормон? Ау, иу мады хуыл- 
фæй цы сырды лæппынтæ райгуырынц, уыдон дæр ма кæрæдзи 
куы фæуарзынц, уазал, ирдгæты кæрæдзи зæрдæты хъарммæ куы 
фæфынæй кæнынц, уæд цæмæн скъахтай дæ фыды зæрдæ æмæ йæ 
æмгъуыдæй раздæр мæрдтæм цæмæн барвыстай?! Адæмы фарн, 
адæмы фыдæхæй та куыд нæ фæтарстæ? 
Булатыхъо цы æвирхъау аххосæй тарст, уый йын йæ хо йæ цæс- 
гомыл ныздыхта æмæ йæ уд йæ зæвæттæм æрхæццæ. 
— Æз нæ уыдтæн, æз нæ уыдтæн!.. Хахуыр!.. — нырдиаг кодта 
лæппу. 
— Ды уыдтæ, Булатыхъо! Ды дæ йæ марæг!.. 
Ссонти лæппу. Цы ма зæгъа — нæ зоны. Ныртæккæ раргом уы- 
287 

дзæн йæ фыдракæнд, æмæ уæд дунейыл Булатыхъойæн цæргæйæ 
нал у, йæ цард æрцауындзæг æрдуйыл æмæ ма фæстаг хатт афæл- 
вæрдта: 
— Чи мæ федта?! Чи?! 
— Æз! — чызг æй ныцъцъыкк кодта цыргъ кардау. Лæппу къæх- 
ты бынæй ныррызт, фæцудыдта æмæ хæдзары бæстыастæу цæ- 
джындзыл бахауд. 
— Ныббар! Фæрæдыдтæн! Дæлимонтæ мын ахордтой мæ зонд 
æмæ мæ бафтыдтой æвирхъау фæндагыл! — райхъуыст йæ утæх- 
сæн. — Аххосджын нæ дæн! Нæ мæ фæндыд! Нæ мæ фæндыд! 
Хатыр!.. 
— Хатыр мæнæй нæ, хатыр дæ дæ фыдæй курын хъуыди раз- 
дæр. Дæ мады ’фсымæртæй йæ, куыдзау, куы расырдтай, уæдæй 
фæстæмæ фæци зæрдæдзæф æмæ нал систа йæ уат. Куы æрцыда- 
ис, хатыр дзы куы ракуырдтаис, уæд ма, чизоны, ацардаид... 
— Налхъуытæ, мæ хур, де ’фсымæр бамбæрста йæ рæдыд, ныб- 
бар ын, — бахатыд Борсæ. 
— Æз ын барын, кæд ын мæрдты бæсты нæ фыд ныббара, уæд, 
— загъта ма чызг æмæ æддæмæ рацыд. 
Сæрсæфæн былæй коммæ куыд фæцæйтахт лæппу, афтæ йæ хойы 
фæстаг ныхас ацахста æмæ йæ фæстæмæ сдавта уæлбылмæ. Йе 
’муд æрцыд. Цæмæй фæтарст, уымæй нæ, æндæр хъуыддаджы йæ 
аххосджын кæны хо. Уæдæй нырмæ цы хурхысæртæ ныддымстыс- 
ты, уыдон ныр феуæгъд сты æмæ сулæфыд къæхты бынæй. Ныхыл 
хиды æртæхтæ фæрдгуытæ фестадысты æмæ кæрæдзи фæдыл тыл- 
дысты уырдыгмæ цæсгомыл, цыма йын йæ чъизи ныхсынмæ хъа- 
выдысты, уыйау. 
— Цы ныххиу дæ цæджындзыл, лæппу? — къонайы артдзæсты 
цурæй радзырдта Борсæ. — Æввахсдæр рацу. Стæй æрра хъæртæ 
дæр ма кæн. Цыма, æцæг, ды амардтай дæ фыды, уый хатыр цы 
курыс? Мæлын æм цыд æмæ ныммарди. Дæ хомæ дæхи æгæр ах- 
хосджынæй ма ’вдис. Куыд дын бацамыдтон, афтæ дзы хатыр ра- 
кур. Æррæвдау æй. Зæрдæ, хыссæйау, фæлмæн у æмæ дзы лæгъз 
æвзагæй пумпуси дзул сфыцдзынæ. Карз æм ма сдзур. Куыд æм 
байхъуыстон, афтæмæй канд хуызæй нæу йæ мады æнгæс, фæлæ 
зонд æмæ зæрдæйæ дæр йæ халдих у. 
Булатыхъо, расыг лæгау, цудтытæгæнгæ, бацыд арты фарсмæ. 
— Гъе, афтæ, — йæ ныхас дарддæр кодта Борсæ, — æррæвдау 
æй. Нырæй фæстæмæ дын ам цæргæйæ уыдзæн. Бирæ дæ нал 
бахъыгдардзæи. Фидыд, дам, у, фехъуыстон, æмæ ахъуыдты уы- 
дзæн. Бæргæ, мемæ куы цардаис, æнцондæр мын уыдаид, фæлæ 
дæхæдæг федтай, мæ фырттæ куыд гæрæхтæ кодтой, уый. Нырма 
дæм æргомæй уыйбæрц нæ уæндынц, фæлæ æз куы амæлон, уæд 
ихы сæрыл баззайдзынæ. Фæлтау ам, дæ фыды уæзæгыл дæ бынат 
æрхъарм кæн. 
Раст дзырдта Борсæ. Афтæ йын амыдта Солым дæр. Йæ фыдæн 
дæр ахæм æбуалгъы ми уымæн бакодта, тарст: фыд йæ зæххытæ 
288 

байуардзæни мæгуыртыл, зæгъгæ... Уæвгæ, чизоны, Булатыхъо ахæм 
æвирхъау ми нæ бакодтаид, уый размæ бон сæм йæ мады ’фсымæр- 
тимæ стыр хъаугъа куы нæ рауадаид, уæд. 
Быцæу та сæм, Борсæ Булатыхъойæн цы туркаг æхсаргард ба- 
лæвар кодта, уый фæдыл рауади. Уыцы æхсаргард Борсæ Хъар- 
сæй æрхаста. Чи фæмæгуыр, ахæм æлдарæй йæ балхæдта. Æмби- 
сонды æхсаргард. Рагæй бæллыд Борсæйы кæстæр фырт уыцы 
æхсаргардмæ. Æнхъæл уыд, фыд æй уый разæй никæмæн ратдзæн 
æмæ йæ Булатыхъойыл куы федта, уæд ын æй йæ фарсæй æрыс- 
къуыдта. 
— Ма ’внал! Борсæйы лæвар мын у! — ныхмæ фæлæууыд Була- 
тыхъо. 
— Кæд æй лæвар кæны, уæд фыццаг — мæнæн, æз дæуæй дæлæ- 
синдæр нæ дæн! 
— Æз хæрæфырт дæн! 
— Мæнæн ме рагъыл чи сбада, — нæ мæ хъæуы ахæм хæрæ- 
фырт! — амæсты лæппу. 
— Æмæ æз де рагъыл бадын, дæлæмæдзыд?! 
— Рагъыл нæ, хуыйы сыстау сæрмæ сбырыдтæ! Фæлæ куыд 
фесæфай ардыгæй! Мæ фыды бынтæ йæ фыртты фаг дæр не сты, 
фæлæ сæм дзæгъæлы ма смуд! — лæбурæджы лæуд æркодта лæппу 
Булатыхъойы ныхмæ. 
— Ды уый мæнæй зæгъыс, къуызыппа? — бафидис кодта Була- 
тыхъо. 
— Фидиссаг! Дæ худинаг дын адæм фæндырты куы фæцагътой. 
Дæ фыды амарды бон йæ уæлхъус куы нæ æрбалæууыдтæ. Адзем 
дын дæ номыл æлгъ куы кæнынц, уæд ма мын ды ноджы фидистæ 
кæныс, сæфтдзаг цыдæр?! — ныккомкоммæ йæм лæппу. 
— Мæнæн мæ фыд у, кæй хæдзары дæн, уый! Ацы хæдзары 
мæнæн дæр бартæ ис! Æз дæр... æз... 
— Мæ фыды зæххытæм мын æнхъæлмæ кæсыс? Хай дæ хъæуы? 
Æмæ мын чи куыдз, чи хæрæг дæ?! Мæнæ дын!.. — лæппу йæ 
тымбыл къух бахаста Булатыхъойы фындзы бынмæ. 
— Иуварс, дæ чъизи къухтæ! — фæхъæр ласта Бз^латыхъо æмæ 
лæппуйы æхсæрфарс ныдздзæхст кодта. 
Лæппуйы маст атыдта, Булатыхъойы хурхысæртæ ацахста, 
æрфæлдæхта йæ æмæ йыл тъæпп-тъæпп ралæууыд. 
Хъæрмæ æрæмбырд сты Борсæйы фырттæ. Лæппуты баиргъæв- 
той. 
— Кæнæ мах ацæуæм ардыгæй, кæнæ та ацы дзæгъæлхæтæг! — 
загътой фырттæ сæ фыдæн. Борсæ ма сæ сабыр кодта, фæлæ, ма- 
радз зæгъ, йæ фырттæ карды кæмттæ фестадысты. 
Бамбæрста Борсæ, йæ бинонты цард кæй хæлы йæ хæрæфырты 
аххосæй æмæ загъта Булатыхъойæн: 
— Уыныс, ам дын цæргæйæ нал у, фæлæ цæугæ уæхимæ. 
Уæд æрбалæууыд йæ зæрдыл йæ фыды фæдзæхст: «Искуы дæ 
иу хъызт боны кæртмæ фехсдзысты куыдзы хъæвдынау». 
19 Гаглойты Владимир 
289 

Мит ныууарыд æмæ Булатыхъойæн фадат нал уыдис йæ фыды 
уæзæгмæ æрыздæхынæн. Зымæджы дæргъы йæ уæззау сагъæстæ 
сæ быны скодтой, йæ удхæссæг фестадысты йæ мады ’фсымæртæ. 
Æгæрыстæмæй сæ кæрдзын дæр йæ хъуыры нал хызт, смадзура. 
Афтæмæй йыл фесты зымæджы бонтæ. Ныр уалдзæджы къæсæ- 
рыл йæ фыды уæзæгмæ æрыздæхт. Æниу ын ам дæр алцы æнæуы- 
нон у. Куыд цæрдзæн, ууыл уыд йæ сагъæс. Хæдзар ихсыд. Нырма 
йæ фыды афæдзы кæндтæ нæ ахицæн сты. Стæй та йæ хойы чын- 
дзы æрвитын хъæудзæн. Йæ мады ’фсымæртæй йæ ницы ныфс ис. 
Куыдзы тард æй ракодтой. 
— Ацы афтид къуымты куыд цæрдзынæн, дада? — йæ сагъæс 
сæргом кодта Борсæйæн. 
— Куы бæззай, уæд алцы дæр ссардзынæ, — загъта йын Борсæ. 
— Стæй ды куыд æнхъæлыс, къуымтæ афтæ ихсыд не сты. Фос дзы 
нал ис — ис зæххытæ. Æцæг чысыл сты, фæлæ куы сырæхсай, уæд 
айвæздзысты. Æз дæр дæм мæ хъус дардзынæн. 
— Уæд та уал ды дæр ам куы баззаис... 
— Уый гæнæн нæй... Де ’рвадæлтæм уыцы хабар раст нæ фæкæс- 
дзæн... Стæй нæхимæ зæрдæ ’хсайы. Федтай, уыцы гуылмызтæ (уый 
йæ фырттæй дзырдта Борсæ) бæстæ сæ сæрыл систой? 
—Мæн тыххæй ды дæр масты хай фæдæ... 
— Ницы кæны... мæнæ ацы лæдзæгæй семæ баныхас кæндзы- 
нæн, — ралæмæрста зæронд. 
Дыккаг бон Борсæ ацыд, Йæ ныфс кæй хуыдта, стыр хæрзтæ 
ракæнинаг цы хæрæфыртæн уыди, уымæн иунæг сау капекк дæр 
нæ ныууагъта. 
Фыццаг хайы кæрон 

ÆХСÆВБОНЫРДÆМ 
ФÆКЪУЛ... 
Дыккаг хай 

ÆРТЫНДÆСÆМ СÆР 
1 
Хъæугæрон! Фæрв æмæ хæрис бæлæсты ’хсæн ададжы, хæххон 
квдда-доныл арæзт куыройы, нæзыты цырагъы мынæг рухсмæ бады 
Кæлимæт... 
... Цæмæй цæры, куыд æрвиты йæ бонтæ, уымæн бæстон-бæл- 
вырд ничи ницы кæны, æрмæст дыууæ адæймагæй фæстæмæ. Уыдон 
та уыдысты Солым æмæ Ацырухс. Кæлимæты æнамонддзинады, 
æвæццæгæн, Ацырухсы хуызæн ничи фæрысти. Æнамонд усы хъыс- 
мæт ын йæ зæрдыл æрлæууын кодта йæ ивгъуыд удхайраг фæс- 
мойнаджы бонтæ. Уымæн дæр йæ цард, ногдзыд дидинæгау, йæ 
тæккæ райдианы ацъæх, æрхаудта адæмы къæхты бынмæ æмæ йыл 
æгъатырæй сæ къæхтæ сæрфын райдыдтой. Ничи йæ систа, ничи 
æрбалæууыд йæ тыхсты бон йæ фарсмæ. Æмæ уæдæй нырмæ саст 
зæрдæ нал дзæбæх кæны. 
Фæхудинаг Кæлимæт, фæлæ цæмæн? Цы йæ æртардта ахæм 
ранмæ? Уымæй йæ ничи бафæрсы, сæхи йыл атигъ кодтой. 
Æмæ дын иу æхсæв йæ дæлармы хæринæгтæ хызыны мидæг, 
афтæмæй куы фæзынид куыроймæ Ацырухс. Æмæ-иу уæдæй фæс- 
тæмæ къуыри иу хатт, дыууæ хатты, хъæу йæ тæккæ фынæймæ 
куы бахæццæ, уыцы рæстæджы Ацырухс куыройы дуар бахоста. 
Бирæ рæстæг абадын æмæ йæ зæрдæйæ-зæрдæмæ Кæлимæтимæ 
аныхас кæныны фадат ын никуы фæци. Тарст Солымæй, куы йæ 
базона æмæ уымæн дæр æмæ Кæлимæтæн дæр исты маст куы скæна. 
Куыроймæ йæм зæронд хуыссæнтæ бахаста, аг, тæбæгъ, къус, 
кæмдæр ын фынг дæр самал кодта, ссад, картоф, гъе, фыдызгъæ- 
лы мур, цы йæ бон уыд, цух æй ницæмæй уагъта. 
Солым зыдта Ацырухсы сусæг хъуыддæгтæ æмæ йæ фыццаг нæ 
хъыгдардта, цыма, ницы зоны, уыйау йæхи æвдыста, фæлæ зымæг 
куы ’рбалæууыд æмæ митфæлдзæгъдæн куы кодта, уæд иу хатт 
æркой кодта Солымæн. 
— Уыцы æнамонд ус, Кæлимæтæй зæгъын, ацы судзгæ уазалы 
куыройы ныссæлдзæн, уæртæ йæ не скъæтмæ куы ’рбауадзиккам. 
Солым йæ мидзæрдæйы разы уыд Ацырухсы фæндоныл, фæлæ 
фæтарст адæмы дам-думтæй, зæгъгæ, исчи исты куы фæфиппайа, 
цæхгæр ныллæууыд Ацырухсы фæндоны ныхмæ. 
— Æрбауадз æй. Æмæ зоныс, цы нысан кæны, уый? Алчи фыд- 
былызæй дардмæ лидзы, ды та йæ мæ хæдзармæ хоныс! Æгас мыг- 
292 

гаджы цæсты бафтон æмæ мын туг фидын кæныс? Йæ кой дæ 
куыд никуыуал фехъусон. 
Ацырухс уæдæй фæстæмæ Кæлимæты кой никуыуал скодта. 
Æниу, Солымы сусæгæй уæддæр усы цух ницæмæй уагъта. Зы- 
мæджы иуран бадынæй фæлмæцыд Кæлимæт. Ацырухс æм къуым- 
билтæ схаста æмæ уыдон æлвисыныл йæхи ирхæфста. 
Солым зыдта уыцы хабар дæр æмæ ныффæдзæхста Кæлимæты, 
иудзинад сын кæй ис, уый Ацырухс куы базона, уæд Солым Кæли- 
мæтмæ кæй никуыуал æрбацæудзæни. 
Фæлæ дыккаг аз рагуалдзæджы иу æхсæв Ацырухс Кæлимæ- 
тæн хæринаг сдавон, зæгъгæ, куыроймæ куы фæцæйхæццæ кодта, 
афтæ уырдыгæй рахизгæ федта кæйдæр. Йæ фæдыл рахъуызыд 
æмæ æндæрг уыдон хæдзармæ куы бацыд, уæд ма йын цы базонын 
хъуыд, Кæлимæты æнамондгæнæг Солым кæй у. 
Фæтарст, иуæй йæ Солым куы базона, Ацырухс Кæлимæтмæ 
кæй цæуы, иннæмæй та Кæлимæт афтæ æмбæхст зæрдæ кæй у, 
æмæ йын кæй ницы хъæр кæны æмæ уæдæй фæстæмæ куыройы 
æмгæрæтты никуыуал ацыд. 
Адæм дам-дум кодтой, зæгъгæ, Кæлимæт хæйрæджытимæ ба- 
лымæн. Хæйрæг, дам, æхсæвыгон куыроймæ цæуы, æмæ, зæгъ, 
суанг боны цъæхтæм уым баззайы. Фарон фæззæг уæртæ Дадолты 
Дзиу йæ бæх агуырдта æмæ — сомы кодта, ард хордта Хуыцауæй, 
мæхи цæстæй, зæгъ, федтон: цавæрдæр æндæрг фæсахсæвæрты 
куыроймæ бахылд, стæй куыройы ахуыссыди рухс. Хъахъхъæд- 
тон, зæгъ, æмæ, дам, бонцъæхты æндæрг фæстæмæ куыройæ ра- 
хылд æмæ уадид фæрвыты фæтары. 
Уæдæй фæстæмæ куыройы æмгæрæтты ничиуал ацыд, уæлдай- 
дæр та æхсæвыгон, хæйрæгыл фембæлыны тæссæй. Кæлимæт рох- 
уаты баззад. Æнхъæл уыдысты адæм, гъе æххормагæй мæлдзæн, 
гъе та йæ бацъист кæндзæн хæйрæг, фæлæ Кæлимæт нæ амард 
æмæ сæ уæд бынтондæр бауырныдта: усæн æцæгæйдæр «йæ удыл 
хæцæг» хæйрæг кæй у, уый. 
Фехъуыста Кæлимæт, æбуалгъы дам кæй ацыд, æмæ куыройы 
йæхи масты цады æхсадта. Нырмæ ма-иу стæм хатт адæммæ фæ- 
зынд, йæхи дæр-иу ын искуыдæй-искуыдмæ исчи æнæ абæрæг нæ 
фæци, хæринаг дæр-иу ын чидæртæ сусæгæй схастой, фæлæ уыцы 
дамы фæстæ йе ’мгæрæтты ничиуал цæуы. 
Фæсахсæвæртæй раджы аивгъуыдта, нæзыйы цырагъ йæ уд исы- 
ныл архайы. Нымæты бызгъуыртæ лыстæныл æрытыдта Кæлимæт, 
куыддæр æрхуыссыд, афтæ æддейæ къæхты хъæр фæцыди, йæ 
уæлвæд дуары къуырцц-къуырцц. Ус фæгæпп ласта æмæ байгом 
кодта дуар. Къулыл цырагъы уд аскъуыд æмæ талынг уатмæ, æхсæ- 
вы мæйдарау, сау æндæрг æрбахызт. 
— Цы нысхъæл дæ мæ разы?! Ссудз дæ цырагъ æмæ рудзынг 
бæстон æрбамбæрз, — йе ’рбацыдæй фæраздæри йæ уайдзæф. 
— Цырагъ мæм нал ис, — азымджынæй загъта, — фæлæ уал боны 
кæм уыдтæ? Фырæххормагæй мæ уд куыройы нучы алæст... 
293 

— Æгæр æвдæрзыс, фæцауæрд-иу... 
— Æвдæрзын, уæлвæндаг мæ фæкодтай! Ма мæ сæнамонд код- 
таис æмæ мамæлайы къæбæр хордтаин мæхицæн. 
— Цæй, цæй, тæргæйттыл та ма схæц, мæнæ дын хæринаг. Хъуыд- 
дæгтæ... Рæстæг нæ фæцис. 
Уадид куыройы талынг къуымты усы цъæм-цъæм айхъуыст. 
— Дæхи бафсад. Сом изæр та дын æрбахæсдзынæн... 
— Æрбахæсдзынæ... Фæлæ мит куы ныууара, уæд та? Азымæ- 
джы куыд фæцæймардтæн, мæ бон афтæ нал бауыдзæн. 
— Гъе æмæ нæ ууыл ахъуыды æмбæлы. Мæнæн дæр зымæджы 
æвæды дæумæ цæуын тæссаг у. Митыл исчи куы бафиппайа фæд — 
мæ кад адæмы ’хсæн фесæфдзæн. 
— Ды дæ кадæн тæрсыс, фæлæ мæныл цы худинаджы гакк нык- 
кодтай, уый мæт нæ кæныс мур дæр! Æмæ мæ цæмæн фæсайдтай, 
цæмæн? Сызгъæрин галуантæ саразинаг мын куы уыдтæ, мæ уар- 
зондзинадæй æрратæ куы кодтай, уæд цы фесты дæ рæсугъд ныф- 
сытæ, дæ сызгъæрин галуантæ, митын мæсгуытау куыд тагъд ата- 
дысты?.. Цæмæннæ мæ курыс?.. 
— Бамбар мæ, уарзын дæ, фæлæ мæн уый фæнды, цæмæй дыл цы 
æбуалгъы дам ацыд, уымæй дæ фервæзын кæнон. Стæй уый фæстæ... 
Кæннод цы зæгъдзысты адæм, куы фехъусой, хæйрæджы усы мæ- 
хицæн бинонтæн æрхастон? Нæ дыууæйы дæр басудздзысты арты. 
— Ардæм æрвылæхсæв кæй цæуыс, уыцы, дам, дæр уымæн ацыд... 
— Нал цæудзынæн, кæд дæ афтæ фæнды, уæд. 
— Нал æрбацæудзынæ æмæ дын дæ хæдзарыл арт бандзардзы- 
нæн, йæ мидæг цъыбыртты сыгъд куыд бауай! Фæлтау цу, уадз æмæ 
дзурой... се ’фсæртæ куы фæриссой, уæд ныхъхъус уыдзысты... 
— Уæллæй, зынг дæ æмæ зынг, басыгътай мæ æмæ мын ноджы 
мæхи аххосджын кæныс. 
— Уас дæ дзурæнтæ ахауæд, кæд мæ де ’лгъыстаджы æвзагæй 
фæсайдтай æмæ ацы удхæрттæ дæр уымæн фидын. Уарзын дæ, 
фæлæ цæмæн, хæйрæг йæ зонæг. Æниу, фæлитой лæг дæ, фæлæ 
мын мæ куыдзы зæрдæ басастай æмæ быхсын... Мæн дæ дæ сау 
зæрдæимæ. Дæу тыххæй ныуурæдтон мæ худинаджы гакк æмæ 
мыл хинæй куы разилай — марг дын бадардзынæн. Искæй куы 
ракурай — дæндагæй дæ бахсындзынæн. Æви бауарзтай кæйдæр? 
Раздæр мæм æрвылæхсæв цыдтæ. Ныр къуыри иу зынд фæкæныс. 
Зæгъ мын, саухъус, кæй бауарзтай, чи у? 
— Никæй, мæ зæрдæ, никæй... 
— Сайыс! 
— Хуыцау æвдисæн. Гуырысхотæ мыл ма кæн... 
— Ныббар, мæ цæсгом æгæр суагътон, фæлæ цы бакæнон, ба- 
фæлладтæн мæ уарзондзинад æмбæхсынæй. Куыд амондджын уаин, 
æххæстæй дыл мæ бар куы цæуид, фæлæ та кæркуасæнты ацæу- 
дзынæ æмæ та цалынмæ фæзынай — уæззау сагъæсты хæрдзынæн 
мæ хъиутæ. Кæд æрцæудзæн кæрон ацы удхæрттæн? Дæу куы 
фæрсын, æмæ куы ницы дзурыс. 
294 

— Тагъд, тагъд, бабыхс-ма... 
— Нал у мæ бон быхсын, нал, нал! Хъусыс? Кæрон скæнæм ацы 
удхæрттæн, сфæлмæцыдтæн... 
— Адæмы æхсæнмæ дæ ацæуыи хъæуы, æмбарыс? 
— Адæм мыл сæ къах æркъуырдтой, тæрсгæ мæ кæнынц, мæнæй 
дардмæ лидзынц. 
— Æз баныхас кæндзынæн, стæй уый фæстæ... 
— Æцæг? О, мæ цард, мæ цæугæ мæсыг! Цæрæнбонтæм дын лæг- 
гадгæнæг уыдзынæн. Акæн мæ, мæ цæсгом мын ды фæчъизи код- 
тай, æмæ йæ дæуы йеддæмæ ничиуал ссыгъдæг кæндзæн. Уæлæуыл 
дæ цæрæнбонтæн кувдзынæн, мæрдты та дын мыдадзын цырагъ 
фестдзынæн. Акæн мæ ацы æлгъыстаджы куыройæ, тæрсын дзы... 
— Цæй, мæнæн цæуынафон у. 
— Афтæ тагъд? Мæ цуры куы вæййыс, уæд уадид азгъоры рæстæг. 
— Сом æхсæв та дæ абæрæг кæндзынæн. 
— Ма та-иу байрæджы кæн... Цæугæ... 
Фæцыд куыройы дуары хъинц æмæ фæтары æндæрг. 
Дыккаг бон Ныхасы æркой кодта Солым: 
— Дзакко, фарн дæм бадзурæд, фæлæ мæ куыройы чи æрбынат 
кодта, уыцы сылгоймаджы абон райсомæй федтон æмæ бæстæ скъуыд- 
тæ кодта йæ тæригъæдæй. Ау, гормæттæ, адæм куы стæм... Сылгой- 
маг æгады ми бакодта, ныххудинаг кодта йæ лæджы сæр, мыггаджы... 
Фæлæ уанцон карз тæрхон нæу æмæ йæ удыгасæй баныгæнæм! 
— Солым, кады лæг дæ не ’хсæн, аргъ дын кæнæм, фæлæ дæ 
курын, æнаккаджы кой куыд нæ кæнай ам, хъæубæсты фарны 
Ныхасы! — Солымы хъæлæсы фæбадт Хъуынцел. 
— Зонæм æй, Хъуынцел, фæлæ æххормагæй куы ныммæла — Хуы- 
цау дын æй нæ ныббардзæн. Цæй, фæрæдыди æмæ йæ рæдыд ныр 
дыууæ азы йæ уды зынтæй бафыста. Абон федтон, ус кæрдæджытæ 
куыд хордта. Æгæр æвирхъау стæм, адæймагæй фос сарæзтам. 
Хъыпп-сыпп ничи скодта. 
— Кæрдæг нæ, уый дæлимонтимæ цæры. Удфидар дæр уымæн у! 
— Цæй удфидар, гормон, фен-ма йæ, стæгдар фестади. Дæумæ 
дзурын, Дзакко, ды хистæр дæ, зондджын, куыд дæм кæсы ацы 
хабар? 
— Сылгоймаг фæрæдыди, раст у, худинаджы хъуыддаг сарæзта, 
фæлæ уæддæр адæм стæм, куыд æй амарæм? — ныссагъæс кодта 
Дзакко. 
— Фæндаг, дам, ын нæй адæмы ’хсæнмæ, хæйрæджимæ, дам... цæй 
хæйрæджимæ? Уыдон аргъæуттæ сты, чи йæ фæрæдийын кодта, уый 
дæр, чизоны, ам не ’хсæн ис æмæ кæд сылгоймаг тæригъæдтæ фиды, 
уæд уыцы æнаккаг цæмæн æнæфхæрдæй зайы? — скарз Солым. 
— Уый куы базонин — фидар уаид мæ тæрхон! Фæлæ уыцы 
хъахбай нæ дзуры йæ хæзгулы ном! 
— Куыд æй зæгъа, туг домы Хъуынцел. Æмæ сылгоймаджы туг 
ныккалд нæ фæнды, — Солым æрыздыхта йæ ныхас. — Æрбауа- 
дзæм æй не ’хсæнмæ. 
295 

— Чи йæ уадзы, уый уал æй фыццаг сæхимæ акæнæд, æмæ уал 
ын йæ цæсгомы чъизи йе ’взагæй басдæрæд, уый фæстæ йæ рауа- 
дзæд адæмы ’хсæнмæ, — Хъуынцъел фæтæррæст ласта йæ бынатæй 
æмæ цæуыныл фæци. 
Хъыпп-сыпп ничи скодта. 
— Уæдæ уæ чи цыфæнды хъуыды кæнæд æмæ дзурæд. Æз адæй- 
маг дæн æмæ Солым куыдзы хъæвдыны дæр æххормагæй æддæмæ 
никуы раппæрста, æмæ уый та адæймаг у, æз æй æрбауадздзынæн 
мæ хæдзармæ. 
— Дæ цæрæнбон бирæ, Солым, — йемæ сразы Дзакко. — Бæргæ, 
Зоратæн хъыг уыдзæн, фæлæ иу фæрæдыд æмæ иннæ та чысыл 
зæндджындæр хъуамæ уа. Дыккаг рæдыд нал хъæуы æруадзын. 
2 
Кæлимæт ралæст куыройæ æддæмæ. Фыццаг тæрсгæ-ризгæ 
æрцыд Солымтæм, стæй Дзаккотæм æмæ мæйы фæстæ хъæуы сыл- 
гоймæгтæй кæйдæртимæ схæлар. 
Ради ус. Солым фестади йæ удылхæцæг, йæ цард, йе сулæфт. 
Æрхъæцмæ нал лæууыд, кæд ын зæгъдзæн Солым: курын дæ, цом 
нæхимæ. Йæ мид-зæрдæйы йæхицæн царды фæндтæ кодта æмæ иу 
тар æхсæв куы бафæрсид Солымы: 
— Цæй-ма, кæдмæ рамбæхс-бамбæхс кæндзыстæм адæмæй нæ 
уарзт? 
— Тæккæ райсом дæр цæттæ дæн дæ ракурынмæ, æрмæст... 
-Цы? 
— Бæргæ дын æй куы нæ зæгъин, фæлæ иугæр чындзæхсæвмæ 
хъуыддаг æрцыд, уæд ын æнæзæгъгæ нал и. 
— Нал мæ уарзыс? Аивтай дæ фæнд? Ма йæ зæгъ фæлтау. 
— Мæ фæнд нæ аивтон, фæлæ... Дам дыл æрцыд... 
— Дам мæныл раджы ацыд, стæй уый, дам нæ, фæлæ æцæг ха- 
бар уыд. 
— Уыцы дам ницыуал у... 
— Уымæй фыддæр ма цы уыдзæн? 
— Цыма хæйрæджимæ лымæн дæ, æмæ зоныс, цы нысан кæны, уый? 
-Цы? 
— Адæмыл куы ахъæр уа, уæд æрбалæбурдзысты æмæ дæ ацы 
куыройы басудздзысты. Дзурынц, æхсæв усбирæгъ кæй фестыс, 
куыройы нучы кæй алæсыс, куыройы фыдтæ ныззилынц. Хæйрæг 
куыройы къутуйы адæмæй давæггаг бæркад ауадзы, ды фæлгæ- 
тæгмæ дæ дзых ныххæлиу кæныс æмæ йæ хæрыс. Æххормагæй 
дæр, дам, уымæн нæ мæлыс. 
— Худæгæй мæ марыс... 
— Сæрхъæн! Уый худын нæу, цы фыдбылыз дæм æнхъæлмæ 
кæсы, ууыл куы ахъуыды кæнын, уæд мæ сæрыхъуын уырдыг 
ныллæууы... 
— Ау, æмæ дæу дæр уырны? 
296 

— Æмæ мæн кæй нæ уырны, уый цы давы? Адæм... Федтой дæ... 
— Чи? — ныррызтис ус. 
— Зæринæ, Хæсанæйы ус. Ссад сдæргæ дæ баййæфта. Хингонд, 
дам, уыд стдæс азы, зæнæг дæр ын уымæн нæ рацыд. Дæсны йын 
бацамыдта, хæйрæгыл, дам, фæстæрдæм æртæ туйы куы бакæнай, 
уæд, дам, дын дæ зæнæджы хаймæ фыдбылыз ницыуал бар дар- 
дзæн. Уый дæр афтæ бакодта æмæ йын ныр фырыхъулы хуызæн 
фырт райгуырд. Æниу ын кæмæй райгуырд, уый бæрæг у. 
— Хæйрæгæй? 
— Куыд гуымыдза дæ! Уый зæнæг куы кодтаид, уæд стдæс азы 
æнхъæлмæ нæ кастаид... Цыма, дам, ын барсæджы фырт Æхсæртæ- 
гæй у. 
— Уанцон нæу? — фестъæлфыд ус. 
— Уæдæ дыл æнæхъуаджы æрымысыд? Ома, мæ чъизи хъуыд- 
даг ма фæхъæр уа æмæ æппæт аххосæгты хæйрæджы аххос фæ- 
кодта. Йæ къамбецсæр лæг дæр ыл баууæндыд æмæ дæу та æвир- 
хъаудзинадæй аххосджын кæны. Хъуамæ дæ адæмæн дурты бын 
иыммарын кæна. Хъуыды кæнын, цæмæй дын баххуыс кæнон, æмæ 
мæ бон ницы у... Куыд сæ бауромдзынæн, адæм фосау куы сызнæт 
уой, æмæ дæм хъилтимæ куы æрбалæбурой, уæд? 
— Мæ бындур ныззылд, фесæфтæн! — ус йæ дыууæ къухæй йæ 
уæрджытæ ныххоста, — кæдæм ма фæлидзон! Баххуыс мын кæн! 
— Мæ бон дын ницы у. 
— О, йæ хъæбулы фыдтæ бахæра Зæринæ! О, йæ уæзæг æнæ 
змæлæг фæуа, кæд мыл цы хахуыртæ æрымысыд! Арт сыл куы 
бафтаудзынæн, марг сын куы бадардзынæн! — æрдиаг кодта ус. 
— Ныхъхъус у, гæдыйау ма ниу! 
— Фесæф ардыгæй! Ацы фыдбылызты мæ иууылдæр ды нытъ- 
тъыстай! Ды уыдтæ, ды, ды! Ныр мæ сæрыл арт сирвæзти, æмæ 
дæхи иуварс ласыс! Фесæф! Иууылдæр мæ удхæсджытæ стут! Нырмæ 
дæр мæ удыл дæу тыххæй ныххæцыдтæн — ныр барухс уæд дæ 
зæрдæ, адæмы дурты бын мæ нал фендзыиæ! Мæхи мæхæдæг амар- 
дзынæн, — ус йæ дыууæ дзыккуйы быд йæ бæрзæйыл атыхта. 
— Ма сæрра у, байхъус! — Солым ацахста усы æмæ йæ лыстæ- 
ныл æрæппæрста. Мæнгæй нæ зæгъынц, сылгоймагæн йæ дзыкку 
- даргъ, йæ зонд — цыбыр. Дæхи цæмæн марыс? Кæд æмæ гæнæн 
ис, уыцы фыдвæнд дын чи ныккодта, уымæн йæхи хахуырæй йæхи 
былтæ фæнæмай. 
— Куыд? — лыстæныл фæбадæг ус. 
— Цыма сæ федтай, мæнæ куыройы фæстæ бæрз къутæрты иумæ... 
Искæйты хъусты йæ бацæгъд. Уæртæ Бесойы идæдз Тъаси сæм æнæ- 
уый дæр мæсты у.Æхсæртæг ын йæ чызджы нæ ракуырдта. Ус та, 
дæхæдæг зоныс, йе ’взаг дымгæйæ уæлдай нæу, йæ хъусты йын ба- 
цæгъд æмæ, дам æхсæвæй райсоммæ хæдзари-хæдзар æрзилдзæн. 
— Нæ бакæидзынæн уый. Фæлтау мæ дурты бын ныккæнæнт. 
Æдзæсгом дæн, зонын мæ аххосаг мæхæдæг, фæлæ хахуыр? О, 
нæ! — ныхъхъæрзыдта ус. 
297 

— Бар дæхи, æрмæст-иу ма зæгъ: ницы загътон раздæр. Фæлæ куы 
фенон, адæм дæ дурты бын куыд марынц — ныццæгъддзынæн сæ, амар- 
дзынæн мæхи дæр, цы ма уыдзæн ахæм худинаджы фæстæ мæ удæ- 
гас? Æниу, мæхи аххос уыд, цæмæннæ дæ акодтон раздæр, уадз, адæм 
цыфæнды дæр къæу-къæу кодтаиккой! Фæрæйдтаиккой — банцадаик- 
кой! Цы зæгъон, а, фæндтæ кодтон, бæргæ, фæлæ Зоратæ... Æз — иу, 
уыдон та... Ныр та ацы æнаккаджы хахуыр. Раздæр Зоратимæ стох 
кодтаин, ныр æнæхъæн хъæубæстæ... Арт мыл бандзардзысты. Бæргæ 
мыл уыцы рæдыд куы нæ æрцыдаид, фæлæ цы бакæнон. Уарзгæ дæ 
кæнын, адджын мын дæ. Дæу тыххæй уал азы æндæр чызгмæ бакæсын 
мæ бон нæу. Рæсугъд чызджытæ — бирæ, фæлæ сæ ды иууылдæр бам- 
бæрзтай, кæнæ — ды, кæнæ та — ничи! О, фæлæ уыцы худинаг... Ахъуы- 
ды кæн, куыд цæрдзыстæм... Нæ сомбоны цард дæуæй кæнгæ у, æз йæ 
рæстæджы нæ фæцарæхстæн, ныр ды сарæхс... 
Солым лыстæг сасирæй луæрста æмæ Кæлимæты æууæндаг 
зæрдæ басаст. Уадид æм цард йæ мидбылты фæхудт. Куыд бирæ 
фæтæхуды кодта, куыд бæллыди, искуы Солымы хæдзары къуым- 
ты æфсины номыл куы разилид. Æмæ йын æрцыди фадат, фæлæ 
йæ кæйдæр æвзаг хъыг дары. Æмбары ус, æвирхъау дамимæ куыд 
зын уыдзæн цæрын. Адæм сыл ту кæндзысты, стæй ма ууыл дæр 
хъæцид, фæлæ йæ цæйнæфæлтау дурты бын ныккæной, фæлтау 
бакæндзæн, Солым ын куыд амоны, афтæ.Зæринæ йын нæ фæтæ- 
ригъæд кодта, уый йын цæмæн хъуамæ ныббара? Æрæджиау сразы: 
— Уыцы æнаккагæн цы ’мбæлы, уый а-чызг бакæндзæн! Фе- 
нæм, кæддæра мæнæй уымæй кæй ныккæниккой дурты бын! 
— Гъе, афтæ, мæ уды гага, — æхцон улæфт скодта Солым. — 
Æрмæст арæхстджындæр у. Дæуыл дзы куыд ницы къæм абада. 
Æддейæ фæззыгон дымгæ цыдæр тæссаг ниуд ныккодта. Кæм- 
дæр, хъæуы ’рдыгæй, ныууасыдысты уасджытæ æмæ, фæдисмæ 
сидæгау, сидтысты бонмæ. 
3 
Изæрмилты Кæлимæт æрбацæйздæхти Тъаситæй. Куыройы 
цурмæ куы ’рбахæццæ, уæд уыны: тæккæ дуаргæрон чидæр бады. 
Фестъæлфыд. Хъоды йыл куы бакодтой, æмæ куыройы цурты ацæ- 
уын куы ничи уæнды, уæд ацафон йæ ныфс чи æрбахаста? Фæ- 
тарст. Чи уыдзæн? Æнхъæлмæ кæсы.кæд сыстдзæнис лæг. Фæлæ 
уый, цыма дур фестади — не змæлы. Йæ сæр йæ риуыл — æппæрст, 
къухтæ роны тъыст. Тыхы фæдыл чи у, ахæм æм нæ фæкаст æмæ 
æппынæрæджиау йæ ных батардта куыроймæ. Уыны: лæг хуыр- 
рытт фынæй кæны. Ныккасти йæм. Гæба... Цыдæр бырæгътæ кæрц 
æмæ зæронд фысдзарм худы, æнæдастæй. Æрчъиты хъустæй ныз- 
зæбултæ фæсал. Æнæхицау, дзæгъæлзад сабийы хуызæн. Ныр æй 
дыккаг аз нал федта Кæлимæт. Рынчын, дам, у дзырдтой йын. Йæ 
зæрдыл æрбалæууыд Дуду: «Куы амæлон — ме ’намонд лæппу дæ 
фæдзæхст»... Æмæ уадид ныссæххæтт ласта зæрдæ. «Цæмæй йын 
298 

тарсти мад — æрцыди уый». Фæтæригъæд кодта æрдзæй æфхæрд, 
бинонтæн уæлдайаг, æнамондæн. 
— Гæба, райхъал у, уазал дæ бацæудзæн! — лæджы йæ кæрцы 
æфцæгготæй бауыгъта. 
Сæнт схъиуд фæкодта лæг. 
— Ма мæ ныццæв, ма мæ ныццæв! — æнахуыр зылын-мылынтæ 
аци æмæ æрхаудта зæххыл. 
— Ма тæрс, Гæба, ма тæрс! — йæхи йыл баппæрста Кæлимæт. 
— Чындз... чындз! — сывæллонау скуыдта æмæ Кæлимæты йæ 
хъæбысы ныккодта. 
— Суадз мæ, мæ фæрсчытæ мын сæттыс! — Гæбайы хъæбысæй 
тыхæй раирвæзтис ус. 
— Ныууагътай мæ... ды дæр... Баби дæр (уый йæ мадæй дзырд- 
та)... Нæмынц мæ... Скъæты... Ам риссы... уым риссы... Хæрын мæ 
хъæуы... Ничи дæтты... Цом нæхимæ... Уым иууылдæр æвзæртæ сты... 
Тæрсгæ кæнын, — Кæлимæты къабайы фæдджийыл ныззезелæг, 
афтæмæй йæ ныхæстæ амцæф-уымцæфтæй разгъæлста Гæба. 
— Цы дын бакæнон, æнамонд, мæхæдæг дæр хуыздæр уавæры куы 
нæ дæн, — Гæбайы сæрыл рæвдаугæ йæ армытьæпæн æрхаста. — Нæ 
дыууæйы дæр ралгъыста Хуыцау æмæ хæрæм удхарæй нæ хъиутæ. 
Фæлæ ды амондджындæр дæ мæнæй, бецау, зæххыл цы æлгъаг 
митæ цæуы, уыдон ды бæрзæйæ æнкъарыс, мæнæн та цæф мæ зæр- 
дæйыл æруайы. Зæрдæйы цæф та риссагдæр у. Тæхуды, дæуау æз 
дæр куы ницы ’мбарин. Цæй, уæлæмæ сыст, уазалы ныргъæвстæ... 
Рахиз мидæмæ, дæхи батав. 
— Уазал мын у, тынг... Уым скъæты... Ам риссы... Уым риссы... 
Хъæла æвзæр у... Нæмы... Госка дæр... 
Госка — Хъуынцелы кæстæр чызг, Хъæла та — йæ лæппу. Хъуын- 
цел йæ бынтæ кæмæн схай кодта. Зыдта сæ Кæлимæт. Куыд раст 
дзырдта йе ’фсин... 
Арт скодта, ссыгъта цырагъ. Гæба артыл сныхæста йæхи æмæ 
йыл цыма дунеты хорз æрцыд, уыцы æхцон улæфт скодта. 
— Па-па!.. Хъарм! Хъарм! Æз хъæмæ нал цæуын... Ам хорз у. 
— Уый гæнæн нæй, æнамонд. 
— Хæрын мæ хъæуы, чындз... 
— Дæ фыдæн йæ хистæн бахъæуæд йæ фæллой! Дæуæй цы къæ- 
бæр хъулон кæны, уый та марг фестæд, кæй хъæлæсы сæ тъыссы, 
уыдонæн, — асгæрста йæ хызын æмæ дзы хъæбæрхоры кæрдзыны 
æрдæг систа. — Æндæр дын ницы у мæ бон. Бахæр. 
Гæба зыдæй февнæлдта æмæ дзырды бæрцмæ акъæмс кодта 
кæрдзын. 
— Госка скъæтмæ æрбахæссы кæрдзын... чысыл — мæнæн, стыр 
та куыдзæн... 
— Гъей, бецау, гъе! Де ’фсон æрбахæссы æмæ йæ куыдзæн рад- 
ты, и? Æмæ йæ Хъуынцелыл сардау... 
— Нæмы... Тæрсын... Амæл, дам, тагъддæр, æмæ, дам, дæ мады 
баййаф... 
299 

— Дæ сæр сæ нал хъæуы, æнамонд, мæ сæр куыд никæйуал 
хъæуы, афтæ. Уæлдай стæм ацы æнаккаг дунейыл. Гъе, мардзæ, 
исчи!.. куы сæфæм æмæ нын мæн у зæгъæг куы ничиуал ис. Цард 
та рæсугъд у, æнамонд, ды йæ не ’мбарыс... Æрмæст æз æмæ дæуæн 
каконсындзæй уæлдай нæу. Нæмы нæ. Нæхи иргъæвæм. Нæ ко- 
мæм сæттын мæлæтæн. Æхсынæм цард дæндагæй, фæлæ кæдмæ? 
— Баби кæм и? — æнæмбарæджы фарст кæны Гæба. 
— Мæрдты... 
— Æмæ кæм и мæрдтæ?.. Ацæуæм тагъддæр уырдæм . 
— Тагъд ма кæн, æнамонд, рæхджы нæ уырдæм хъæуы... Бай- 
йафдзыстæм æй... 
— Баййафдзыстæм, баййафдзыстæм æмæ Бабийы фендзынæн! — 
скафыди Гæба.— Хъæлайы сардаудзынæн. Баби йæ атæрдзæн... 
— Кæй атæрдзынæ, кæ, сæрхъæн! — Дуар нытътъæппчынди æмæ 
мидæмæ æрбасæррæтт ласта, йæ фындзы бын нырма милтæ йеныр 
кæмæн фæзынд, ахæм æвзонг лæппу, сгæлладæй урс цухъхъа, бу- 
хайраг худ æмæ сау сæракæй конд ног цырыхъхъыты, йæ къухы 
здыхтытæ лæдзæг. 
— Хъæла! — æнахуыр цъæхахст фæкодта Гæба æмæ йæ къухтæ 
авæрдта йæ сæрыл. 
— Хæрæджы æфтыдтаг! Раирвæзтæ, нæ! Æз дын дæ мукъутæ! — 
Лæппу Гæбайы æрцæвон куыд загъта, афтæ йæ Кæлимæт ацахста. 
— Æнцад! Ма ныццæв! 
— Ды та чи дæ, хъахбай! — Дæ фарсмæ куы уыди, афтæмæй йын 
йæ уат куы фæчъизи кодтай, уæд ма йæ ныр цæмæн æрбаластай 
ардæм? — лæппу туджы къуыбылой фестад æмæ йæ налат цæстытæ 
цæхæр æрттывд кодтой. — Æви йæ мæ ныхмæ ардауыс? Ницы дын 
дзы рауайдзæн! Фæллæйттæ мæн сты... Сымахæн та мæнæ! УынутН. 
Кæлимæты хъустыл æрцыдысты Хъуынцелы хæрæфырты æнæ- 
уаг, къуыдипп митæ. Фæлæ ахæм æлгъаг æвзаг æмæ хъæстæ зонд 
у, уый нæ зыдта. Афтæ йæм фæкаст, йæ хæрæфырты бæсты æрба- 
лæбурдта Хъуынцел йæхæдæг,æмæ дзы Кæлимæт йæ зæрдæйы цы 
маст дардта, уый йæ былтæй акалд. Йæ тых, йæ бонæй ныдздзæхст 
ласта Хъæлайы. Кæлимæты тыхджын цонджы цæф лæппуйы æхсæр- 
фарсыл суад, куыройы дуарыл йæ цæлхъ фæцыди æмæ мæнтæджы 
сыфау æрдыдагъ. 
— Фаджысы рагъ, дæуæй дæр мæ уый схъуыди! Ныртæккæ сыст 
æмæ куыд абырай ардыгæй, цалынмæ дын ме ’ппæт маст дæ сæрæй 
нæ систон! — Лæппуйы былтæм йæ тымбылкъух бахаста Кæлимæт. 
Гæба фыртæссæй баныгъуылди къуымы, ныр Хъæлайы фæлдæхтæй 
куы ауыдта, уæд йæ тас æрбайсæфт æмæ Кæлимæты алыфарс срæуæг. 
— Цæв æй, чындз! Ноджы, ноджы!.. 
— Фаг уал ын у йæ зонд æрцахсынæн. Цæй, смæрттаг у уæлæмæ! 
Хъæла рабадт, йæ цæстытæ зылдысты туджы. 
— Фæлæуу, нæхимæ дæ хъæуы, — Гæбайы ’рдæм хæрам цæс- 
тæнгас фехста. 
— Дæ удыбонтæй ма йæм февнал, дæ фæдыл æфтыд уыдзынæн 
300 

æмæ мын уæд абоны ирвæзт нал акæндзынæ! — бартхъирæн æм 
кодта Кæлимæт. — Æмæ ма ноджы, дæ мадæн зæгъ: ацы æнамонды 
гуыбынæй, дам, цы къæбæртæ атоныс æмæ сæ цы куыйтæн аппа- 
рыс, уыцы куыйтæ, дам, дын, мæрдты дæ хурхы сæртæ æууилæнт! 
Зæгъ ын: де ’намонд мадызæнæджы мæлæтмæ бæллыс æмæ, зæгъ, 
дæхæдæг фæу йæ разæй! Хъусыс, сæтой! 
— Мæ мады кой ныууадз! Мæхи нал уромын! Ухх, дæ амонд дæ 
бахæрæт — сылгоймаг дæ! — фырмæстæй йæ былыл фæхæцыди лæппу. 
— Ма ниу, сæтой! Дæ амонд у æмæ нæлгоймаг нæ фæдæн, æндæра 
дæ мæнæ уыцы къутуйы ныппарин æмæ дæ куыройы фыдты ’хсæн 
æрыссин... 
— Уый фениккам... 
— Афæлвар-ма, — ус иу къахдзæф бакодта лæппумæ. Уый цыма, 
ивгæ бачынди, йæ ныфс цыдæр æрбаци, агæпп ласта иуфарс. 
— Æз куы ницы... 
— Гъе афтæ, мæ ныхас мын дæ зæрдыл дар! Цæугæут ныр уæхимæ. 
Гæба, дæ хæрæфырты къухыл ныххæц æмæ дæ схæццæ кæиа де 
скъæтмæ. Скъæты дæ дарынц, æнамонд. Дæ тæригъæдæй уыдон сæ 
хъарм хæдзары, чи зоны, цъыбыртты сыгъд бауой. Цæугæ, бецау, 
Хуыцау дын æндæр амонд нæ радта. Дæ амонд та мæнæй кæнгæ нæ 
уыди. Худинаг сын уæд! Бакæс-ма йæм, уæртæ йæ фыды бирæ мулк 
æмæ фæллæйттæй йæ уæлæ цы тæригъæддаджы дарæс ис! Æмæ ма 
æркæс дæхимæ дæр, лæппу! Дæуыл цы зынаргъ дарæс ис, уыдон 
уый рагъæй радавтат дæ мадимæ æмæ йын бузныджы бæсты ноджы 
хуыты бæлæгъы дон дарут. Цæмæннæ йæ æмбарут, быныскъуыд 
фæуат, æнамонд кæй у, йæ фыды бынтыл ын уый тыххæй кæй æрбад- 
тыстут? Хуыцаумæ хъуамæ кувиккат, ацы æнамондæн табу хъуамæ 
кæниккат, ахæм сахъатджын кæй фæци, сымах та йыл æлгъ кæнут. 
Гъей, уæууæй, гъе, æддейæ бакæсгæйæ адæмы хуызæн куы стут æмæ 
хъуыды та сырды сæрæй куы кæнут! Цæугæ уын, зæгъын!.. 
— Чындз, нæ ацæудзынæн, нæ ацæудзынæн! Уыдон æвзæр сты... 
Нæмгæ кæнынц... Æххормаг мын у... Тæрсгæ сæ кæнын, — къуым- 
гæрон иынныгъуылди Гæба. 
— Уыныс, сахъгуырд! Лæг бирæгъæй дæр нæ фæтæрсдзæни афтæ, 
сымахæй куыд тæрсы!.. Куы ницы дзурыс? 
— Цом нæхимæ, Гæба, — Хъæла Кæлимæтæй йæ цæстæнгас 
æмбæхсгæ рахæцыд Гæбайы цонгыл. 
— Ныххойдзынæ мæ... Чындз, ма мæ ауадз!.. 
— Нал дæ фæнæмдзæн, ацу. 
— Ды дæр рацу... Ды хорз дæ... 
— Мæнæн уырдæм цæугæйæ нал у, æнамонд. Ма ку. 
Тых æмæ фыдæй арвыста Гæбайы, стæй æххормагæй ныххуыссыд. 
4 
Йæ хæтæнхауæг æфсымæр йæ фыды уæзæгмæ кæй æрыздæхт, 
уый иуæй æхсызгон уыди Налхъуытæйæн, аннæмæй та йæ тасы 
æппæрста, мыййаг, Æхсæртæджимæ куы фембæлой, æнæ фембæлгæ 
301 

та сын уæвæн нæй, Булатыхъо йæ масты фæдыл куы ныллæууа 
æмæ сын фыдбылызмæ куы асайа. Уыцы хъуыды йын бонæй-бонмæ 
æнцой нал лæвæрдта æмæ иу æхсæв æркой кодта: 
— Булатыхъо, зоныс æй, куырдуаты кæй дæн... Йæхицæн мæ 
цардымбалæн чи равзæрста, уыимæ зулдзых стут... Æвæндонæй не 
’хсæн ницы уыд, уарзгæ йæ кæнын æмæ дæ курын — иухатты хъа- 
угъайæн уе ’хсæн бынат мауал уæд. 
— Цы аразыс, уый дæхи хъуыддаг у, æз никæмæн ницы кæнын, 
хъауджыдæр мын нал у, — йæ къух ауыгъта лæппу. 
Уыцы ныхас фæрогдæр кодта Налхъуытæйы тас. Æнхъæлмæ 
каст Æхсæртæгмæ, кæд фæзындзæн æмæ сæ кæд бафидауын кæн- 
дзæн. Фæлæ Æхсæртæг куы никуыцæй зынд, уæд æм ахсайдта 
чызджы зæрдæ, кæд, мыййаг, фехъуыста, Булатыхъо кæй æрыз- 
дæхт, уыцы хабар æмæ уымæн нал цæуы, кæнæ та кæд, фæстаг 
хатт изæрыгон куы ацыд, уæд ыл исты фыдбылыз сæмбæлд, гъе та 
рынчын у, зæгъгæ. Айразмæ цыдæр æнкъард æмæ сагъæсхуыз уыди. 
Чызг бынат нал ардта йæхицæн. Ракæсæны къуылдыммæ ныуурс 
сты йæ цæстытæ, уæд та йæм искæй бæрæггæнæг куы арвитид, 
фæлæ Кыркысы йеддæмæ йæ зæрдæ никæуыл дары, æмæ уымæ та 
йæ цæсгом нал хъæцы. 
Фæлæ барæй æнæрцæугæ нæ уыди Æхсæртæг. Дыууæ уарзон 
æфсымæры Барсæг æмæ Хæсанæйы хæлардзинады ’хсæн фæми- 
дæг ис æнамонды фыдбылыз æмæ сæ цард хъаймæт фестади. 
Фыдбылыз та ахæм уыди, лæгæн йæ зонд чи фæхъæстæ кæны 
æмæ, тугмондаг сырдау, уромæн кæмæн нал вæййы. 
Ацыд, дам, æвирхъау дам. Цыма, зæгъ. Æхсæртæг Хæсанæйы 
ус Зæринæмæ фæрæдыд, æмæ, дам, ын лæппу уымæй райгуырд. 
Зæнæг, дæр, дам, ын æрæджиау уымæн рацыд. 
Сызмæст дыууæ æфсымæры цард, арвистон фестад, æддæг-ми- 
дæг ауадысты. Хъæубæстæй никæй уырныдта уыцы хабар, зыдтой: 
кæйдæр æвзаг дыууæ бинонты карды комыл кæй авæрдта. Фæлæ 
иугæр дам, калмау, йæ хуыккомæй раирвæзти, уæд ын æнæ йæ 
марг акалгæ нал уыди. 
Ирвæзгæ та ногбоны фыццаг къуыриты ракодта, Адзыбе ног 
усджын у æмæ йæ каистæ сæ чызгмæ ногбоны хуын æрхастой... 
Барсæг æмæ Хæсанæ куывдмæ ацыдысты, фæлæ Æхсæртæг, мæ 
каис ног мæрдджын у, зæгъгæ, Адзыбейæ хатыр ракуырдта. 
Хорз фæбадтысты минасы фынгыл, афтæ дын Хъæла, Хъуынце- 
лы хæрæфырт, Солымтæй фыдрасыгæй æрбацыд, арфæ ракодта, 
æмæ Хæсанæйы фарсмæ æрныхсти. Дыккаг рæгъы фæстæ Хæса- 
нæйы сыкъаимæ бакъуырцц кæнон, зæгъгæ, сыкъа йæ къухæй ахауд 
æмæ арахъхъ Хæсанæйы хъæбысы ныккалди. 
— Дæ хорзæхæй, Хъæла, ахæм расыгæй ма кæдæм цыдтæ, дæ 
сыкъа куы нæуал уромыс? — Хæсанæ йын бауадзæф кодта. 
— Æз расыгæй дæр мæ хæдзар ссардзынæн, фæлæ ды æрвонгæй 
дæр куырм куы дæ, æмæ дæ хæдзары цытæ цæуы, уый куынæуал 
уыныс! — рæхуыст ныхас нытътъæпп ласта Хъæла. 
302 

— Æмæ цы зæгъынмæ хъавыс уымæй? 
— Æз ницы зæгъынмæ хъавын, фæлæ йæ адæм зæгъынц... 
— Цытæ лæхурыс, уый бæрæг дын нæй! — Хæсанæ йæм йæ цæс- 
тытæ ныццавта. 
— Уымæй та дæ усы бафæрс, мæнæй сæ уый хуыздæр зоны... 
Хыл цадæггай куыд асайдта, уый сæ уæле бадджытæй фыццаг 
ничи фæхатыд, куы скарз, уæд та йын сабыргæнæн нал уыд. 
— Ныртæккæ куыд сыстай æмæ куыд фесæфай ардыгæй, ца- 
лынмæ дын дæ мукъутæ нæ ныммур кодтон! — Хæсанæ ацахста 
Хъæлайы æмæ йæ асхуыста дуары ’рдæм. 
Хæсанæйы цæстыты туг ацахст. Ницыуал ауыдта, йе ’муд куы 
’рцыд, уæд, Хъæлайы асурон, зæгъгæ, фæтæррæст ласта, фæлæ 
байрæджы. Ацахстой йæ лæппутæ. 
— Цæй, уыцы къуыдиппы ныхæстæм ма хъус, — йæ разы ныллæу- 
уыд Адзыбе. — цыма йæ нæ зоныс... 
— Ауадз мæ, Адзыбе, æмæ йын йе ’взаг ныллыг кæнон! — йæхи 
нал урæдта Хæсанæ. 
Фынджы хистæртæ бахатыдысты Хæсанæмæ: мæнæ уазджытæй 
худинаг у, Хъæлайæн нырма йæ хъуымыз йæ дзыхæй кæлы, сæрмæ 
хæссинаг дæр куы нæ у, уæд йемæ цы сбæндæн дæ, зæгъгæ. 
Ныхъхъус Хæсанæ, нозт хъуыры нал ацыд. Барсæгмæ дæр нал 
банхъæлмæ каст, уайтагъд цæуыныл фæци сæхимæ. Хæдзары сæй- 
йæфта Æхсæртæджы. Хæсанæ искуы куы вæййы, уæд æхсæв, чы- 
сыл сывæллонджын усы иунæгæй ныууадзын нæ фæччы, зæгъгæ, 
хъуамæ сæ цуры исчи уа, кæнæ Фæрдыг, кæнæ та — Æхсæртæг. 
Лæппу Хæсанæйы мидæмæ æрбахизгæ куы федта, уæд фестад 
æмæ цæуынхъус ссис. 
Зæринæ йæ нæ уагъта, абадтаис-ма, зæгъгæ, фæлæ Æхсæртæг 
нал ныллæууыд. 
Ацы æбуалгъы, дам, знон æрцыдис Æхсæртæджы хъустыл, йе 
’рдхорд Адзыбе йын æй æркой кодта. Бафæдзæхста йæ, цæмæй 
йæхи хиза, цалынмæ, дам, нæ ныссус уа. 
Судзы æвирхъау арты уæдæй нырмæ Æхсæртæг. Зоны, кæйдæр 
марг æвзаг æй чъылдымырдыгæй кæй барæхуыста. Чи у, пайда 
кæмæн у? Агуры йæ йæ мид-зæрдæйы, фæлæ йæ ацу æмæ базон. 
Уæдмæ хахуыр хъæубæсты æрзылд, æххæст нæма срæгъæд, 
афтæмæй фæкъæртт æмæ гуырысхо фæцагайдта Хæсанæйы зæрдæ. 
Иннæ ’хсæвтау нæ баузæлыд Зæринæйыл, фæллад дæн, зæгъгæ, 
уадид афæлдæхт йæ уатыл. 
Хъæла йын цæмæн бафидис кодта, цы нысан кæны, уый? Къуы- 
дипп у, раст у, фидисмæ та йын æмбал нæй. Æниу, хатт йæхи сæрæй 
нæ фæдзуры, фæлæ цы фехъусы, уыдон. Дызæрдыджы аиыгъуылди 
лæг. Райсом Хъæлайы хъуамæ фена æмæ бæстон бафæрса. Кæд æры- 
мысыд — марынæй йыл нæ бацауæрддзæн, кæд искæмæй фехъуыста, 
уæд та йын æй зæгъын кæндзæн, кæмæй фехъуыста хахуыр. 
Дыккаг бон нæ фæхæсти Хъæлайыл. Сæхимæ йæм цæуыны фæнд 
скодта, æмæ дын куы амбæлид Солымыл. 
303 

— Хæсанæ, ацы хатт мæм дæхи хуызæн нæ зыныс — цыдæр маст 
дын дæ зæрдæ æхсыны, — бамæт кодта Солым. — Рынчынæй дæ 
Хуыцау бахизæд. 
— Ницы ахæм... — æнæбары загъта Хæсанæ. 
— Хъæлаимæ, дам, фæхъæлæба стут, фехъуыстон. Æмæ уый 
æдылы у, йæ ныхæстæм ын ма хъус. Æниу, фæсмон кæны, фæл- 
тау, зæгъ, куы бахус уыдаид ме ’взаг. Мæ дзыхæй, дам, Хæсанæ 
цæмæн фехъуыста хабар, — дæлгом ныхас райдыдта Солым. 
— Цæй хабар, Солым, зæгъ мын æргом дæ ныхас? — йæ зæрдæ 
ныссæххæтт кодта лæгæн. 
— Ма мæм хат, Хæсанæ, кæрæдзийы хъыджы никуы бацыдыс- 
тæм, æмæ ныр цæмæн хъуамæ фехъусай æлгъаг хабар мæ дзыхæй? 
Æниу, адæм дам-думæй фылдæр цы кæнынц, — йæ сау хъуыды 
арæхстджынæй бийын райдыдта Солым. 
— Цæй дам-дум, дæу куы фæрсын, æргомдæр дзур!.. 
— Дæ бинонты цард хуыздæр зоныс дæхæдæг, мæн цы фæрсыс? — 
Хæсанæйы зæрдæйы арфдæр аскъæрдта йæ фат. — Ноджыдæр ма 
дын зæгъын: адæм дзæгъæлы дæр бирæ дзурынц. Æндæр мæ мацæ- 
мæйуал фæрс. — Солым фæцагайдта йæ бæх æмæ фæаууон уынджы. 
Фæцæф Хæсанæ, сызнæти, ныррыхыди стайау. Уырдыгæй иу 
тъæбæртт фæласта, уадид смидæг Хъуынцелтæм æмæ æддæмæ асид- 
ти Хъæламæ. 
— Хъæла, æндæрæхсæв мын цы фидис бакодтай, уый ма мын 
бæлвырд-бæрæгæй радзур, — хиуылхæцгæйæ бафарста. 
— Ницы дын зæгъдзынæн, æз ницы зонын, ницы фехъуыстон, — 
цикъæйау ныффæлурси лæппу. 
— Зæгъдзынæ, хæрæджы æфтыдтаг! — Хæсанæ ацахста Хъæлайы, 
æрфæлдæхта йæ астæумæ миты, стæй фæцъортт ласта йæ хъама. — 
Зæгъ, æндæра байрæджы — де ’взаг дын лыг кæнын рæбыныл! — 
Хъамайы цыргъ бырынкъ ныддардта Хъæлайы хурхмæ Хæсанæ. 
— Æз...æз...ма мæ амар!— нырдиаг кодта лæппу. 
— Дзур, хуыйы хъыбыл, марын дæ ныртæккæ! 
— Зæгъын, зæгъын!.. Æз аххосджын нæ дæн! Лæгтæ йæ дзырд- 
той... 
— Цы дзырдтой! — фæбогъ кодта Хæсанæ æмæ миты хъæпæны 
тынгдæр æрнорста Хъæлайы. 
— Дзырдтой, цыма, дам, Æхсæртæг æмæ дæ ус... Сывæллон дæр, 
дам, уымæй у... Чидæр, дам, сæ федта. — Хъæла йæ марг æгасæй- 
дæр скалдта. 
— Ухх, дæ мад æмæ дæ фыдæн!.. — Хæсанæйы хъама уæлдæф 
акарста. Хъæла ма йæ ауыдта, стæй йæ галиу фæрсты цыдæр ных- 
ситт ласта æмæ лæппу йæ бынаты ныллæдзæг. Ныхъхъæр кæиы- 
ныл архайдта бæргæ, фæлæ ныххаудта æвзаг æмæ йæ ныхас йæхи- 
цæй дарддæр нал хъуыст. 
Фæтары ис Хæсанæ. 
Нал змæлы лæппу. Хъуыды кæны, ныртæккæ ахицæн уыдзæнис 
а-дунейæ, нал ныкъулы цæст. 
304 

Фæсмон æм æрцыд, цæмæн байхъуыста Солыммæ æмæ Хæса- 
нæйæн цæмæн бакодта фидис. Йæ бæхæй йын ныфс бавæрдта Со- 
лым æмæ йæ уый зæрдæ фæсайдта. Ныр мæнæ... Йæ цæстытыл 
уайы, куыд æй ныгæндзысты æмæ йын куыд ныффæлдисдзысты 
Солымы бæхы нæ — йæхион. 
— Цы ныддæргъ дæ, бæхы мардау? — йæ хъустыл ауад. Уый 
Хъуынцел у. — Хæрæджы зæронд бадæ, фæлæ сывæллонау дæ зонд 
нæма ’рцахстай! Уæлæмæ сыст, кæд миты ратул-батул мондаг дæ, 
уæд уæлæ хæдзары сæрæй мит ракал! 
«Куыд дурзæрдæ у мæ мады фыд, æз мæлгæ кæнын, уый та мын 
миттæ калын кæны», — не ’ууæнды. 
— Уæлæмæ рахъил у, дын загътон! Арвы цæф нæ фæдæ! — йæ 
уæлхъус æд лæдзæг æрбалæууыд Хъуынцел. 
Ныр Хъæла мæлæтæй нал, фæлæ фæтарст йæ мады фыды лæ- 
дзæгæй æмæ фæбадæг. Табу Хуыцауæн, мæрдтæй æрыздæхт. Фæлæ 
æвзаг нал арæхсы комы. Архайы, æмæ та фæсаджил вæййы уадид. 
— Цы дыл æрцыд, цæуыл гуым-гуым кæныс, æви хæйрæджы сайды 
фæдæ? — йæ хæрæфырты зылын-мылын цæсгоммæ фæкомкоммæ лæг. 
— Æвзы... зы... зы, — Хъæлайы æвзаг ацъæл. 
5 
Лæгæрды астæумæ миты Хæсанæ, сæхирдæм нæ, фæлæ хъæдмæ. 
Мæнæ хъæд. Сабыр, æгуыппæгæй лæууы, цыма бастад, байгомыг 
æмæ миты бæзджын уазал хъæццулы бын мæрдон фынæй баци. 
Иу стыр нæзыйы бын ныффæлдæхти Хæсанæ, цæсгом миты 
фæцавта, къухтæ та фæйнæрдæм, ничи йæ хъыгдары, ничи йæ уыны 
ам, æрмæст бæлæстæ. Уыдон та æгомыг сты — ныхас кæнын нæ 
зонынц. 
Суазал. Æрцыди йе ’муд. Æвирхъау хъуыдытæ, хуссайраг кæл- 
мытау, кæрæдзийыл стыхстысты, ныр сæм уазал бахъардта æмæ 
айхæлдысты иугай. 
Цы фехъуыста? Ау, уый гæиæн куыд ис?.. Нæ, нæ, хахуыр у, 
хахуыр у! Ау, хъæбулы хъомыл куы фæкодта Æхсæртæджы, уæд 
куыд бахордта йæ цæсгом? Мæнг у, мæнг, мæнг!.. Æхсæртæджы 
чи зоны Хæсанæйы хуызæн, науæд Зæринæйы, æрхъæцмæ дæр ыл 
куы нæ лæууы, кæрæдзи цæрайæ куы цæрынц, ацал-ауал азы сæ 
иу иннæмæн дæ цæст сау у куы нæ загъта. Нæ, иæ! .. Фæлæ уæд 
та.. Цы уæд та? Æвæндои ми йын куы нæ бакодта, сæ уарзондзи- 
над сæ дыууæйæн дæр фæндои куы уыд. Сæ кой, сæ мæты сæр, 
саби сын куы уыдаид, ууыл куы уыди, æмæ сын ныр саби дæр куы 
фæзынд. Фæзынд, æмæ цæмæниæ фæзынд уыцы саби раздæр?.. 
Ныссæххæтт ласта зæрдæ. Кæд, мыййаг, æдзух зæнæгмæ кæй бæл- 
лыдтæн, уый тыххæй йæ æндæр кæмæйдæр рауагъта, цæмæй зæ- 
рыбонты фæсмойнаг ма фæуыдаии, æвæстаг, æнæбындур — мæ 
уæзæг. Охх, удхайраджы хъуыдытæ, куы мыл рафæлдæхт бæстæ 
æмæ куы ныцъцъист дæн йæ быны. Ныргæвддзынæн сæ дыууæйы 
20 Гаглойты Владимнр 
305 

дæр... сæ лæппынимæ иумæ. Нæ, нæ, уый мæ бындар у, мæ хъæ- 
бул. Уый ныфсæй мыл куы ракасти хур, цыкурайы фæрдыгау æй 
мæ хъуырæй куы нæ исын дæлæмæ. Мæ фæстæ мæ уæзæгыл уый 
куы уыдзæн хицау, Хуыцауæй æндæр хæрзиуæг куы нæ зонын, 
æмæ йæм цас фæкуывтон, цас фæлæгъстæ кодтон æмæ мын æй 
æппынфæстаг радта. Радта? Æмæ мын æй уæд раздæр цæмæннæ 
лæвæрдта? О, ныссуйтæ сты мæ хъуыдытæ мæ сæры. Сыстад æмæ 
иу бæласæй иннæмæ дыууæрдæм цоппай систа. 
Цы бакæна, се ’ртæйы дæр иыххурх кæна æмæ йæ сæр фесафа 
йæхæдæг дæр! Фæлæ кæдæм? Цы ма уыдзæн уый фæстæ йæ удæ- 
гас! О, фæлæ уæд та хахуыр у, мыййаг, фæсмойнаг куы фæуа 
райсом? Гъей-джиди, хъуыддаг афтæ куы рауаид, бæргæ! Фæлæ 
диссаг, фырт ын куы райгуырд, уый фæстæ æнæнхъæлæджы Æхсæр- 
тæг ус курыныл цæмæн фæци? Фæд сафыны тыххæй? Ницыуал 
æмбарын, ницы!.. 
Ихæн банкъардта Хæсанæ æмæ дæндæгтæ сæхи кæрæдзийыл 
хойын райдыдтой. Йæ цæстытæ аууæрста æмæ йæ алыфарс акаст. 
Æхсæвы тар æрхъуызыд хъæдмæ. Дымгæ сабыр уыд, ныр райхъал, 
смидæг хъæды хуылфы æмæ бæлæстыл йæ пырх калы. Сæ уæззау 
хъæрзын куы иуырдыгæй райхъуысы, куы иннæрдыгæй. 
«Цæуын хъæуы», — ахъуыды кодта Хæсанæ. О, фæлæ кæдæм? 
Куыд бацæуа, йæ цæсгом ын кæм счъизичындæуыд, æлгъаг ми йын 
кæм бачынди, уыцы хæдзармæ?.. 
Фæлæ нæ, тагъд нæ хъæуы, Хæсанæ хъуамæ сбæрæг кæна хъуыд- 
даг, цалынмæ йæ галиу цонгæй рахизы нæ ракæна, уæдмæ бæсто- 
нæй хъуамæ базона алцы. Стæй фæсмойнаг нæ уыдзæн, тæвд туг 
æмæ сæртæг ми ницы пайда сты. 
Уыцы хъуыдыимæ раздæхти фæстæмæ. Сæхимæ нæ бацыд, йæ 
ных сарæзта Дзаккотæм. Дзакко хъæуы хистæр у, зондджын æмæ 
дзырддзæугæ. Йæ уынаффæйæн стыр аргъ ис хъæубæсты. Йæ 
уынаффæ та тынг хъæуы Хæсанæйы. 
Дзакко, Хæсанæ цы хъуыддаджы фæдыл æрбацыд, уый куы 
базыдта, уæд арф ныссагъæс кодта: 
— Хæсанæ, мæ хур, æвирхъау дам ацыди де ’фсин æмæ де ’фсы- 
мæры хъæбулы æхсæн. Дам барæй кæй уыд, уый бæрæг у. Кæй 
бахъуыд, уымæн иунæг Хуыцау йæ зонæг. Æмæ дæ курыи, ам дзырд 
канд дæуыл нæ цæуы, стырдæр худинаг дзы Æхсæртæгмæ хауы. 
Йæ тæккæ амондагурыны къæсæрыл ахæм чъизи хъуыддагæй лæп- 
пуйы фæаххосджын кæнай, уый лæгæн йæ къубал ралыг кæнынæй 
уæлдай нæу. Туг домы, Хæсанæ, æмæ уыцы тугмондаг сырд чи 
фестади, уый уал ссарын хъæуы раздæр. Афтæ, мæ хуры чысыл, 
иу акъæрццæй алцы йæ бынаты не ’рывæрдзынæ, зондæй йыл ныхъ- 
хъуыды хъæуы. 
— Зоныс нын нæ цард, нæ хæлардзинад Барсæджимæ, Дзакко, — 
мæстджынæй райдыдта Хæсанæ. — Æхсæртæджы та хъæбулы хъо- 
мыл фæкодтон æмæ ныр... Куыд ракæнон мæ галиу цонгæй рахиз?! 
— Ноджыдæр ма дын зæгъын, маргæйдзаг калм хæцгæ Æхсæр- 
306 

тæгыл фæкодта, дæуыл æрмæст йæ хъæстæ æрбакалд. Æмæ æз цы 
лæппуйы зонын, уый хабар куы фехъуса, — исты фыдбылыз ба- 
кæндзæн йæ тæлтæг зонд. Бамбар мæ, дзырд адæймаджы хъысмæ- 
тыл цæуы, лæджы цæсгомыл, æмæ дæ фæдзæхсын, тагъд нæ хъæуы. 
— Мæ зæрдæйыл залиаг калм ныххуыссыд æмæ йæ æууилы, — 
ныууынæргъыдта Хæсанæ. 
— Ныцьцъист уал кæн уыцы калмы сæр, Хæсанæ, æмæ мæ уынаф- 
фæмæ байхъус. Ацы æбуалгъы дам кæцæй рацыд, уый ныртæккæ 
зын ссарæн у, рæстæг ын хъæуы. Хъæр та æнæмæнг рауыдзæн. 
Фæлæ дæ курын — цыма æппындæр ницы зоныс, ницы фехъуыс- 
тай, уадз мацы зонæд де ’фсин дæр, иннæтæ дæр. Иуæн маст уро- 
мын æнцондæр у. 
— О, фæлæ адæм, хъæубæстæ. Мæхи ма сæм цы цæсгомæй 
равдисдзынæн, йæ фынгыл ма мын нуазæн та чи ратдзæн мæ 
къухмæ? 
— Дам хъæубæстыл ацыд, мæ хур, фæлæ никæй бауырныдта. 
Никæйдæр бауырндзæн. Зынгыл та фу-фу нæ хъæуы, цас рохдæр 
уа, уый бæрц тагъддæр ныххуыссы. Зæндджын лæг дæ, Хæсанæ, 
æмæ зæндджын хъуыддаг сараз. Гъе уый дын мæ уынаффæ. 
Æрдæгæхсæвмæ æввахс Хæсанæ æрцыд сæхимæ. Нырма Зæ- 
ринæ бадт, æнхъæлмæ каст йæ лæгмæ. 
— Уаих фæуай, Хæса, ацафонмæ кæм уыдтæ? — тыхстæй афар- 
ста Зæринæ. — Куы никуы кодтай афтæ? 
Хæса дзуапп нæ радта. 
— Цыдæр æнкъард, фæлладгъуыз дæ, мæ арт бауазал, мацы кæн? — 
ус йæхи баппæрста йæ лæгыл. 
Хæсанæ ныккаст Зæринæйы цæстытæм. Цæстытæ йын дзырд- 
той, сылгоймаджы мæт æмæ сагъæс, нырмæйау, кæй сты сыгъдæг 
æмæ уарзæгой. Æмæ куыд уарзы уыцы дыууæ æнæхин цæсты. Кæд 
æй, мыййаг, сайынц? Нæ, нæ сайынц, афтæ сты æдзухæйдæр, 
фыццаг хатт сæ куы федта, уæдæй фæстæмæ. 
6 
Зымæгон карз бонтæ кæрæдзи фæдыл нытътъанг сты. Фæсивæд 
ахæм бонты куы иу хæдзармæ æрæмбырд вæййынц, куы — ин- 
нæмæ. Æхсæртæг арæх нал цæуы æддæмæ, кæд стæм хатт искуы- 
дæм афты, уæддæр — Адзыбетæм. Æмæ Æхсæртæджы фæсфæд 
уыцы æбуалгъ дамы фæдыл искуы исты ныхас куы ’рцæуы, уæд 
æй Адзыбейы дзыхæй фехъусы. Дамтæ та тынг цыд. Алы хатт дæр- 
иу сыл ног къæдзилтæ разад. Хъуыды кодтой дыууæ лæппуйы, 
кæцæй цæуынц... фæлæ дамгæнæг афтæ бæстон æмæ арæхстджы- 
нæй йæхи æмбæхста æмæ йын нæ хæст кодтой йæ фæдыл. Сæ 
зæрдæ æхсайдта Солыммæ, фæлæ-иу Солым Адзыбейы цур Æхсæр- 
тæджы сæрыл гæрæхтæ систа, къæм абадын ыл нæ уагъта, æмæ 
ацу æмæ ды базон рæстдзинад. 
Зыдта Æхсæртæг, раджы уа, æви æрæджы, Хæсанæ фехъусдзæ- 
307 

ни хабар æмæ дын æм иу бон бацыди сæхимæ. «Гыцци дæм дзу- 
ры», зæгъгæ, Зæринæйы арвыста, стæй дын йæхæдæг баздæхтис 
.Хæсанæмæ æмæ йын райдыдта æбуалгъ дамы хабар. 
— Фехъуыстон æй, — дымстзæрдæйæ загъта Хæсанæ, — фидис дæр 
ма мын бакодтой æрæджы... Сусæг нал у, адæм æй, цьиутау, уасынц. 
— Чи йæ уасы, чи та нæ... Æниу мæн уыдон не ’ндавынц æппын- 
дæр. Мæн фæнды базонын æрмæст дæ хъуыды... Ныййарæг фыды 
цæстæй кæмæ кæсын, уый уырны мæ рæстдзинад, æви нæ? — Хæ- 
санæйы цæстытæм комкоммæ ныккасти Æхсæртæг. 
Хæсанæ иннæрдæм азылд. 
— Дæ цæстытæ мæ ма ’мбæхс, кæд мисхалы бæрц дæр гуырысхо 
кæныс, уæд дын мæнæ кард. Цæв мæ! Цæв! Дæ зæрдæйæн маст 
скæныны фæлтау, ам дæ разы мæ туг ныккæлæд, æнцондæр мын 
уыдзæн! Цæв! — Хæсанæмæ кард бадардта æмæ йæ разы йæ зонгуы- 
тыл æрхауди. 
Хæсанæ йæм æнахуыр каст ныккодта: 
— Бахæр ард! 
— Гуырысхо мыл кæныс? 
— Бахæр! 
— Уæдæ дæ разы нæ, ард хæрын Хуыцауы раз, уымæй стырдæр 
æвдисæн а-дунейыл нæй! Уаих фæуай, Хæса, фыды йас дæ куы 
уарзын æмæ дæуæй тынгдæр куы судзын зынджы, уæд дæхи мас- 
тыл цы фæдæ, куыд ферох кодтай мæи? 
Хæсанæ ныхъхъус, ныккасти зæхмæ. 
— Дæ лæггæдтæ мын фестæнт туг æмæ рондз, куы нæ ссарон, 
ацы дам чи ауагъта, æмæ йын куы нæ стонон йе ’взаг! — йæ бына- 
тæй фæтæррæст ласта лæппу. — Æрмæст дæ курын: Зæринæйæн 
мацы зæгъ, аскъуыйдзæн йæ зæрдæ. 
Æхсæртæг, топпы нæмыгау, атахт æмæ уыцы бонæй фæстæмæ 
Хæсанæты хæдзары æмгæрæтты нал ацыд. 
Агуырдта Хæсанæ, агуырдта... Мин хатты йæ хъуыдыты сæ хъæуы 
цæрджытæй алкæй зæрдæмæ дæр ныккасти, фæракъах-бакъах сæ 
кодта, фæлæ кæуыл фæгуырысхо уыдаид, уый нæ ардта. Афтæ- 
мæй та æлгъаг дам-думтæ къуыртт рауагътой, талынг рæтты апырх 
сты хæдзæрттыл, æмæ фондз ахæмæй æрцыдысты Хæсанæйы хъус- 
тыл. Æгæрыстæмæй сæ кæм æмæ кæд баййæфтой, уый дæр ма сæ 
дзурынц. Лæгæн бонæй-бонмæ хъæстæ райдыдта йæ зæрдæ, æмæ 
фæстагмæ, æвирхъау дам фæтых Хæсанæйы зондыл... Йæ бинонты 
цард схæццæ ис, ныссуйтæ. Хæрам анхъæвзта Барсæгтæм æмæ сæм 
райдыдта лæбурын. Барсæг, уæззау зонды хицау, бараг лæг, са- 
гъæсты ныххауд, цы æрцыди йе ’фсымæрыл, фарста адæмы, фарс- 
та йæ бинонты, фæлæ йын æргом ныхас никуы ничи сфæрæзта. 
Æмæ барста Хæсанæйæн... Æнхъæл уыди, кæнæ Хæсанæйæн хин 
счынди, кæнæ та йæ зонд фæхæццæ. 
Афтæмæй аивгъуыдтой зымæджы хъызт бонтæ æвирхъау маст 
æмæ уæззау сагъæстимæ. 
Ныллæууыд уалдзæг. Адæм сæ уалдзыгон куыстытæм бавнæлдтой. 
308 

Хæсанæ Барсæджимæ Солымæй æртæ азы æххуырсты мыздмæ 
цы зæххы гæбаз райста, уый йæ тæккæ ’рдæгыл ныллыг кодта æмæ 
ууыл ахицæн, дыууæ ’фсымæры ’хсæн цыдæриддæр хæлардзина- 
ды охыл уыди, уыдон се ’ппæт дæр... 
7 
Маст æмæ сагъæсты амæттаг фæци Æхсæртæг æмæ йæ Налхъуы- 
тæйы абæрæг кæныны бон дæр нал фæци. 
Бæрæг та йæ æнæмæнг хъуыд. Иуæй йын йæ уалдзыгон куыстытæ 
абæстон кæнын хъуыди, аннæмæй та куадзæн рæхджы æрбалæудзæн, 
Налхъуытæ йæ фыдæн исты араздзæн æмæ йæм фæкæсын хъæуы. О, 
фæлæ кæд æбуалгъы дам уырдæм дæр ныхъхъуысти, уæд ма йын 
Налхъуытæйы размæ цы цæсгомæй цæугæ у. Æниу, чызджы ахæм 
хабар никуы бауырндзæн, фæлæ йæ уæд та бауырныдта... 
Дывæнд йæ развæдыл цæлхдур слæууыд. «Æниу, цы аххосджын 
дæн æз, кæнæ цы аххосджын у Налхъуытæ, науæд цæмæй хъуамæ 
уон чызджы раз къæмдзæстыг, кæд æмæ сыгъдæг у мæ намыс? 
Нæ, цæуын хъæуы, хъуамæ йын радзурон æппæт дæр. Цæмæн æй 
хъуамæ фехъуса искæй дзыхæй, мæ рæстдзинадыл мын куыннæ 
хъуамæ баууæнда». 
Æмæ ацыд Налхъуытæмæ. Дзæбæх æрталынг, афтæ сæм бахæццæ 
æмæ бахоста дуар. Йæ размæ рахызтис Булатыхъо. 
— Бахатыр кæн, Налхъуытæ кæд хæдзары ис, бадзур-ма йæм, — 
æнахуыр лæппуйы барджын фарстæй йæ зæрдæ ныссæххæтт кодта 
Булатыхъойæн, фæфиппайдта, уый Æхсæртæг кæй уыдзæн, æмæ 
сабырæй бакодта: 
— Налхъуытæ сыхæгтæм ис, ныртæккæ йæ ардæм хъæуы, ми- 
дæмæ уал рахиз. 
Цырагъы рухсмæ цы базонын хъуыд Æхсæртæгæн Булатыхъойы. 
Бадынц сындзытыл бадæгау дыууæ лæппуйы. Иу иннæмæ нæ 
кæсы, иу иннæйы нæ фæрсы, цыма кæрæдзимæ тæргай сты, уыйау. 
Дыууæ хатты фембæлдысты, фыццаг хатт масты охыл хъамаимæ, 
дыккаг хатт та хæстæджы охыл уарзондзинадимæ. Фыццаг хатт сæ 
сæрыл бæстæ систой, дыккаг хатт та ныхас нал фæразынц. 
Æгъдаумæ гæсгæ фысым хъуамæ райдайа йæ ныхас, фæлæ йæ 
цæмæй райдайа Булатыхъо? Фарон дзуарыбон куыд фæхыл сты 
æмæ йæ топпы кæсæнæй куыд агуырдта, уымæй? Æви нырæй фæс- 
тæмæ хæстæджытæ кæй уыдзысты, уый тыххæй йын кæй ныббарста 
йæ маст, уымæй? Æмæ Булатыхъо маст бараг куы нæ у, уæд кард 
цæмæннæ сисы æмæ рагæй æрæгмæ хæстæгмæ кæй агуры, уымæн 
æй йæ зæрдæйы цæмæннæ ныссадзы? Йæ къух нал тасы ацы хатт... 
Цæмæннæ? Дзуапп ын нæ ары. Æрæджиау æй бафарста: 
— Æхсæртæг дæ, æвæццæгæн? 
— О, уый дæн, — сирвæзт дзы тыххæйты. Сæ ныхæсты дзæкъул- 
тæ авдæлон сты æмæ сæ мид-зæрдæты райдыдтой хъуырдухæн. 
«Базыдта мæ, æнæхъуаджы мæ нæ фæрсы, — хæлбурцъ кæнынц 
309 

хъуыдытæ Æхсæртæджы сæры, — æвæццæгæн дзы нæма ферох йæ 
маст. Фыдбылыз къахдзæн. Фæлæ мын иухатты ирвæзт нал акæн- 
дзæн, æз ын йæ хо æмæ йæ фыды маст сисдзынæн йæ сæрæй. 
Хъоды йыл куы бакодтой хойæ дæр, фыдæй дæр. Æгæр мæгуыр 
йæ фыды мардмæ дæр куы нæ æрцыди, уæд ныр цы ми кæны ам? 
Æнæхъуаджы нæ уыдзæн. Налхъуытæ та цы фæци, кæм бафæсти- 
ат ис уагæр? Кæдмæ баддзынæн афтæ? Йæхи аххос уыд фароны 
хыл ацы къуыдиппæн, фæлæ цы гæнæн ис, хæстæджытæ уыдзыс- 
тæм æмæ дзы хатыр ракурын хъæуы». 
— Бахатыр кæн, Булатыхъо, фарон куыддæр хабар рауад... Азым- 
джын дæн дæ разы... Хуыцауæй дын ард хæрын, мæ аххос нæ уыди. 
Курын дæ, кæд уыцы æфхæрд барын дæ бон у, уæд ныббар. Ны- 
рæй фæстæмæ дæ рахиз цонг уыдзынæн... 
Никуы ничи ракуырдта хатыр Булатыхъойæ, йæхæдæг арæх рæ- 
дийы æмæ дзы хатыр курæг нæ вæййы. Ныр дзы Æхсæртæг хатыр 
кæй ракуырдта, уый йын фæцагайдта йæ цытуарзаг зæрдæ æмæ кæм- 
дæр йæ маст æрысыст. Стæй загъд кæнынмæ дæр нæ хъавы. Налхъуы- 
тæйæн дзырд радта. Хæлары охыл æй кæй агуры Æхсæртæг, уый ма 
йын æхсызгон дæр уыди. Чысылæй не ссардта хæлар æмгар йæхи- 
цæн, ныр сæ агуры, фæлæ йæм ныр та уыдон нал цæуынц æввахс. 
— Кæмдæр дзы мæхæдæг дæр аххосджын уыдтæн, — æрæджиау 
басаст. — Хæлар æмгар мын уыдзынæ. 
Æхсæртæгæн æхсызгон уыди ахæм дзуапп æмæ цæрдæг фестад. 
— Бузныг, Булатыхъо, мæ сæр дæ кæм бахъæуа, уым æй нæ 
бамбæхсдзынæн. 
— Æри мæм дæ къух! 
Дыууæ лæппуйы кæрæдзимæ сæ къухтæ радтой. 
Раст уыцы рæстæджы мидæмæ æрбахызт Налхъуытæ. Куы сæ 
ауыдта, уæд афтæ фенхъæлдта сæ кæрæдзимæ къухæй бавнæлдтой 
æмæ ныцъæхахст кодта. 
— Мæ бындур ныззылд, цы ми кæнут! — цæргæсау смидæг се 
’хсæн æмæ сын сæ разы æрæппæрста йæ кæлмæрзæн. 
— Сис дæ кæлмæрзæн, мæ хо, тугкалд дзы нæ уыдзæн, — ба- 
худти Булатыхъо. 
Чызг æнæмбаргæйы каст кæны куы сæ иумæ, куы иннæмæ. 
— Булатыхъоимæ æрдхæрдтæ загътам, — æхсызгон мидбылты 
худт бакодта Æхсæртæг. 
— Æцæг? Афтæ у? — нæ баууæндыди чызг. 
— Афтæ, мæ хо! — йæ сæр разыйы тылд бакодта Булатыхъо. 
— Мæ зынæргътæ, мæ ахсджиæгтæ!.. — чызг ныхъхъæбыс кодта 
Булатыхъойы. — Æнæхайыр фæуат, куыд тарстæн ацы фембæлдæй... 
— Уæдæ дыл фынг æмбæлы, — фелхыскъ кодта Булатыхъо. 
— Ныртæккæ, Булатыхъо, ныртæккæ! — фырцинæй йæхицæн 
бынат нал ардта Налхъуытæ. Уадид йæ цæнгтæ бафистæг кодта 
æмæ арынджы сæрæй сасиры тъæпп-тъæпп райхъуысти. 
Иу къуырийы бæрц Æхсæртæг баззадис йæ каистæм. Булатыхъо- 
мæ фæкаст хуым кæнынмæ. Хъæдæй йын сугтæ æрласта. Бæхыл 
310 

ын куыроймæ ахаста ссинаг. Куысты-иу куы аныгъуылд, уæд-иу 
дзы йæ маст æрбайрох, фæлæ та-иу хатт сног æмæ-иу уæд йæ мид- 
хъуырдухæнты утæхсæн райдыдта. Налхъуытæ ради, цин кодта, 
Æхсæртæг æмæ Булатыхъо иумæ кæй кусынц, кæрæдзийæн ад- 
джын ныхæстæ кæй кæнынц, ууыл. Йæ фыды амарды фæстæ фыц- 
цаг хатт бахудти йæ мидбыл, фæлæ æнкъардта, Æхсæртæг хаттæй- 
хатт сагъæсты кæй аныгъуылы æмæ уæд йæ цæсгом æнахуыр тар 
кæй авæййы. Бафарста йæ: 
— Æхсæртæг, цыдæр маст дæ бацыд, æмæ йæ мæнæй æмбæхсыс. 
— Бацыд, Налхъуытæ, бацыд... Æгæрыстæмæй, йæ зæгъын дæр 
нæу лæджы бон, — къæхты бынæй ныууынæргъыдта лæппу. 
— Ау, гормон, æмæ йыл дæ зæрдæйы цæмæн сæвæрдтай гуыдыр? 
— Зын у йæ зæгъын... 
— Мæ арт бауазал, исты фыдбылыз?.. — фæтарсти чызг. 
— Фыдбылыз... æмæ цы хуызæн... 
—Зæгъ мын æй, удхарæй мæ ма мар. 
Фырæфсæрмæй, цъæх арты судзгæ радзырдта Æхсæртæг æбу- 
алгъы дам Налхъуытæйæн... Чызг ныффæлурс, йæ хуыз аны- 
хъуырдта æмæ æдзынæгæй хъуыста. 
— Нæ зонын, Налхъуытæ, кæй бахъуыди уыцы æвирхъау хабар 
æрæмысыны сæр. Дывыдон арты басыгъдтæн. Зымæджы дæргъы 
мæ цард зындон фестад. 
— Мæ арт бауазал, фæлтау æй куы нæ фехъуыстаин, — фыра- 
дæргæй йæхицæн бынат нал ардта Налхъуытæ. 
— Мæ бон нæ уыд æмæ дын æй ма загътаин. Мæ цæсгом сыгъ- 
дæг у дæ разы дæр æмæ Хуыцауы раз дæр.. Æмæ мыл кæд гуырыс- 
хо кæныс, уæд лæдзæг райс æмæ мæ дæ кæртæй куыдзы тард акæн. 
— Нæ, нæ! Гуырысхо нæ, тæрсын дын райдыдта мæ зæрдæ. Цæ- 
мæн, нæ зонын, афтæ мæм кæсы, цыма цыдæр æвирхъау фыдбылыз 
нæ фæдыл зилы. Æхсæртæг, курын дæ, ам немæ цæргæйæ баззай. 
— Уый гæнæн нæй, Налхъуытæ, иунæг куы уаис, уæд ма фи- 
дауы, фæлæ... де ’фсымæр, цы зæгъдзысты адæм, аххосджын у, 
æмæ, зæгъ, уый тыххæй фæлыгъд. Стæй мæ мæхи мæт дæр нæй, 
фæлæ Хæсанæ... Æмбисонды адæймаг, фыды лæггад дзы зонын, 
фæхъæстæ ис йæ зæрдæ æмæ сæфы лæг, куыд ын бауырнын кæнон 
мæ рæстдзинад, нæ зонын. Афонмæ дæр кæд исты фыдбылыз... 
— О, Мадымайрæм, цы хъизæмæртты мæ ныппæрстай! Нырмæ 
дын Булатыхъойæ тарстæн, ныр та æндæр уыдзæн мæ масты сæр, 
мæ катай, — райхъуыст чызджы утæхсæн. 
— Æгаддзинад мæ сæрмæ не ’руадздзынæн, Налхъуытæ, ссар- 
дзынæн маргтауæджы!.. 
— Дæхи хъахъхъæн, Æхсæртæг, туг та уардзæни мæ сæрыл. Ма 
ацу, æрдæг фæуыдзынæн дæ фæстæ. 
— Æндæр гæнæн мын нæй. Æхсайы сæм мæ зæрдæ... 
Нæ йæ уагъта Налхъуытæ, сардыдта йыл Булатыхъойы дæр. 
Фæлæ, тагъд та уæ абæрæг кæндзынæн, зæгъгæ, не ’рлæууыд 
Æхсæртæг. 
311 

ЦЫППÆРДÆСÆМ СÆР 
1 
Налхъуытæ æнæхъуаджы нæ тарсти Æхсæртæгæн. Баййæфта 
сæ, цæмæй тарстысты, уый... 
Мæнгард хахуыр дыууæ ’фсымæры ’хсæн ныллыг кодта хæс- 
тæгдзинады рæхыстæ æмæ уыимæ йæ тæккæ ’рдæгыл фæхицæн 
хуссары хуымы гæппæл дæр. Иуырдæм дæр ын бахуымгæнæн нал 
уыд æмæ йннæрдæм дæр, фæлæ Хæсанæ йæ сыхаджы фыдæнæн 
уæддæр рагацау тых æмæ амæлттæй йæ хай бакодта. 
Æхсæртæг æххуыс кодта Булатыхъойæн, æгæр афæстиат æмæ 
æрæгмæ куы цыд, уæд Барсæг, зæхх ныххус æмæ дзы дзывыр нал 
ныххиздзæн, зæгъгæ, бавнæлдта хуым кæнынмæ. Уый фæстæ йæ 
байтыдта æмæ йæ адæгæй баласта. 
Дыккаг райсом æрцыд, хъæубæстæ кæмæй ныккæрзыдтой æмæ 
дыууæ ’фсымæры ’хсæн цы фыдбылыз фæмидæг, уый кæрон... 
Райсом Солым, мæ хуымонтæн мын æфсондз авæр, зæгъгæ, 
Хæсанæмæ бацыд. Хæсанæ йын æфсондз куы рахаста, уæд ын 
Солым йæ хъусы бацагъта: 
— Нæ фæлæ, Хæсанæ, уыцы хуымы гæппæлыл Барсæджимæ 
иумæ куы фæфыдæбон кодтат, уæд дзы уый фылдæр хай цæмæн 
систа? 
— Чи дын загъта? Æмæ йæ мæхæдæг куы ныллыг кодтон йæ 
тæккæ астæуыл. 
— Нæ зонын, ныртæккæ Уæлæсыхæй цæуын, мæ фæндаг ууыл- 
ты ракодтон, æмæ мæм афтæ фæкаст, цыма, Барсæджы хай стыр- 
дæр у. Æниу æй кæд дæхæдæг адих кодтай, уæд, чизоны, æз рæ- 
дийын. Цæй, бузныг, де ’фсондзы тыххæй. Тæккæ изæры дын æй 
хæццæ кæндзынæн, — Солым æфсондз йе ’ккой баппæрста. 
Йæ зæрдæ фæкъæпп кодта Хæсанæйæн, хæдзармæ дæр нал баз- 
дæхт, афтæмæй йæ хуымы ’рдæм фæцæуæг. Схæццæ йæм æмæ 
йыл масты зæй фенкъуыст. Хуымы бæрæг астæу æмæ дыууæ кæро- 
ны ауæдзæн цы дуртæ иыссагъта, уыдон иу сардзины бæрц Хæса- 
нæйы хуымы ’рдæм æрбахастæуыд. Æмæ ма уый дæр афтæ фод, 
фæлæ ног тыд хуымыл фос, æвæццæгæн, Барсæджы гутоны галтæ, 
дыууæрдæм фæраскъæр-баскъæр чыидæуыд, лæг йæ цыфыддæр 
знагæн дæр афтæ нæ бакæндзæн. 
— Барæй мын афтæ бакодта. Кæд цæфæй нæ мæлыс, уый та дын 
рæхуыст! — ныррызти лæг. — Йæ фырт мын мæ хуыссæнуат фæчъизи 
кодта, йæ фыд та мын мæ сæр ракодта! — туг ныццавта сæрмæ, 
атыдта масты дзæкъул, маст, зæйау, æрбабырста æмæ йæ йæ дым- 
джытыл хъамалвæстæй раскъæфта хъæумæ. 
Барсæджы æрæййæфта Солымимæ сæ кæрты, æфсондзимæ ар- 
хайгæ. 
— Æуый уыдис де ’фсымæрдзинад, хæррæг?! Дæ къæбыла мын 
мæ зæрдæ баууылдта, нæ гаццайæн фæсдуар хъæвдын нычъчъыр- 
312 

хын кодта, æмæ мын ныр ды та мæ хурхыл бацæхынмæ хъавыс?! — 
йæхи нал æмбæрста Хæсанæ æмæ хъамалвæстæй балæбурдта Бар- 
сæгмæ. Аныр æй ныррæхойа, афтæ йæ Барсæг æфсондзæй атъæпп 
ласта. Хæсанæ фæстæмæ ацух-мух кодта, фæкалд æмæ хъама йæ 
артæнты сфардæг. Иу богъ ма фæласта, стæй, сæркъуырд каркау, 
кæрты йæ тыбыртæ цæгъдын райдыдта. 
— О, стыр Хуыцау, цы бакодтон мæ сæрæн! — нырдиаг кодта 
Барсæг, йæхи ма баппæрста Хæсанæмæ. — Хæсанæ, ме ’фсымæр! 
Æйтт, мæ хæсгæ мард!.. 
— Барсæг... — сфæрæзта ма Хæсанæ æмæ йæ цæстытæ дзагъы- 
рæй баззадысты. 
— Мæ хæдзар куыд фехæлд! — хæдзарæй йæ уæрджытæ хойгæ 
разгъордта Фæрдыг. — Фæдис, хорз адæм, мæнæ ныл туджы зæй 
ныууарыд! 
Йæ сывæллон йæ хъæбысы, афтæмæй удаистæй æрбахæццæ 
Зæринæ. Хæсанæйы йæ туджы мæцгæ куы ауыдта, уæд ма иу цъæ- 
хахст фæкодта æмæ йыл бæстæ разылд. 
Уадид кæртæй феддæ Солым, æмæ хъæргæнгæ рацыд уынгты: 
— Цы фестут, хорз адæм, мæнæ Барсæг Хæсанæйы амардта! 
Хъæубæстæ удаистæй фæдисы лыгъдысты Барсæгты кæртмæ. 
Солым та — къæнцылармæ, Хъазимæ... 
2 
Талынджы æрхæццæ ис Æхсæртæг. Хъæуы сæрмæ йæм сылгой- 
мæгты марой сыхъуыст. Кæуын уыдонырдыгæй цыд, бамбæрста — 
æрцыд фыдбылыз, фæлæ кæй хæдзары? Уыдонмæ æви Хæсанæ- 
тæм? Йæхи раскъæрдта уырдыджы æмæ сæхимæ смидæг. Хæдзары 
сæ куы ничи разынд, уæд цæрдæг азгъордта Хæсанæтæм. Адæмы 
фыдохы лæугæ кæрты куы ауыдта, уæд йæ бынаты бандзыг. Хибар 
ран дыууæ лæппуимæ лæууыдис Адзыбе. Æхсæртæг æм аивæй асидт: 
— Адзыбе, цы фыд æрцыди? — ризгæ хъæлæсæй афарста. 
Адзыбе йын радзырдта хабар. 
Æхсæртæгæн, цыма, æнæнхъæлæджы йæ къæхты бын алæбыр- 
ди зæхх, кæдæмдæр хауы æмæ ма кауы михыл дыууæ къухæй 
фæхæсти. 
— Æмæ кæми мæ фыд та? — тыххæй ма йæ бон сдзурын баци. 
— Хъази йæ къæнцылары ахæстоны бакодта. Цом нæхимæ, ам 
лæууын дын не ’мбæлы, — Адзæбе рахæцыдис Æхсæртæджы къухыл. 
Бавæрдтой Хæсанæйы. Æрæджы дæр ма дыууæ ’фсымæры ’хсæн, 
суадонау, рæсугъд æмæ парахатæй цы хæлардзинад абузта, уый, 
хуыскъ адагау, басур. Хæлардзинад, дыууæ фæндагау, йæ тæккæ 
’рдæгыл адих, иу ингæнмæ, иннæ та — ахæстонмæ. Сæ иуæн фæс- 
тæмæ раздæхæн нал ис, иннæмæн дæр йæ кæрон цæуыл фæуы- 
дзæн, уый бæрæг нæу. 
— Барсæгыл лæгмары ном сбадти æмæ йæ Сыбырмæ ахæссинаг 
сты, — йæ хъустыл æрцыд Æхсæртæгæн. Феррамæ йæ бирæ нал 
313 

бахъуыд. Цас лæггад, цас рæвдыд зыдта Хæсанæ æмæ Барсæгæй. 
Ныр уыцы рæвдыд, уыцы уарзт кæйдæр æвзагæй марæн кард фес- 
тади йе схъомылгæнæг дыууæ ’фсымæрæн, йæ намыс сыгъдæг у сæ 
разы, фæлæ цы давы уый, кæд æмæ уый тыххæй бабын сты уыдон? 
Чизоны, куы нæ райгуырдаид, уæд ахæм æвирхъау хабар не ’рцы- 
даид. Аннæмæй та Зæринæйы тæригъæд бæстыл дæр нал цæуы. 
Усæн йæ лæджы амарды аххосаг куы радзырдæуыд, уæд йæхиуыл 
сæхгæдта дуæрттæ æмæ æддæмæ дæр нал хизы. Æхсæвæй-бонæй 
йæ зæрдæйыл тæдзынц туджы æртæхтæ, йæхи æхсы æвирхъау масты 
хуыдымы, Фæрдыгæн дæр нал скъуыйы йæ уæззау судзаггаг хъа- 
рæджы кæрон. 
Æмæ цæмæн æрцыд уыцы æнамонддзинад? Цæмæннæ йæ бахъыг- 
дардта?.. Ау, куыд нæ радзырдта, æбуалгъ дам куы фехъуыста, 
уæд æппæт бинонтæн хабар? Барсæг, æвæццæгæн, ахæм чъизи 
хахуырæн йæ райдианы йæ хурхыл бахæцыдаид, æмæ марг дыууæ 
бинонтыл афтæ нæ ныппырх уыдаид. Науæд йæхæдæг афтæ æдых 
цæмæн разынд, куыннæ сфæлдæхта бæстæ, æмæ куыннæ ссардта 
йæ сафæджы? 
Æнæхайыры æфсæрм æмæ худинаг ныббаста лæппуйы. Хъæрæй 
фæдис ныхъхъæр кодтаид, уый йæ бон нæ баци. Йе ’взаг бахус йæ 
комы арынджы æмæ йæ фыдæн хабар радзурын йæ ныфс нæ бахас- 
та, мæлæтæй йæм зындæр æмæ æвирхъаудæр касти. Тарст, хахуыр 
кæцæй рацыд, уый агурыныл æргом æмæ карзæй куы схæца, уæд 
дамыл фынддæс базыры æмæ фынддæс æвзаджы ис, уайтагъд æгас 
комбæстыл ахъæр уыдзæн æмæ йын Налхъуытæйы хъустæм æнæ 
фæхæццæ нæ уыди. Æниу, æнцад дæр нæ бадти, агуырдта хахуыры 
ратæдзæн. Фæлæ дам афтæ арф æмæ æмбæхст ранæй рабырыд æмæ 
йын йæ агурын фæзыни. Йæ зæрдæ æхсайдта æрмæстдæр. Солыммæ. 
Солым та, Адзыбе куыд радзырдта, афтæмæй Æхсæртæджы фарс 
уыди. Мæнæ ныр дæр Барсæджы Хъази куы æрцахста æмæ йæ хъæуы 
къæнцылары ахæстоны куы бакодта, уæд, зæгъ, Солым Барсæджы 
сæрыл гæрæхтæ систа. Фыдбылыз, дам, хахуыр æвзаг ракъахта. 
Мæхæдæг æвдисæн, Барсæг аххосджын нæ уыди Хæсанæйы амары- 
ны хъуыддаджы. Стыр гæртам дæр лæвæрдта хъæуыхицау Хъази- 
йæн, фæлæ, дам, æм уый хъусгæ дæр нæ бакодта. 
Кæд Æхсæртæг мисхалы бæрц дæр аххосджын нæ уыд, уæддæр 
Хæсанæ æмæ Барсæджы раз кæмдæр йæхи азымджыныл нымадта. 
Хæсанæ бабын, сæфдзæн Барсæг дæр. Цы амалæй ма йын баххуыс 
кæна? Иунæг Солымæй дарддæр æй ныфс никæмæй ис. Уый хи- 
цæуттимæ лымæн у, æмæ кæд йæ бон бауид се ’ртасын кæнын. 
Бацыд æм æмæ йын балæгъстæ кодта: 
— Дæ мад, дæ фыды хатыр бакæн, Солым, цалынмæ бабайы 
горæты ахæстонмæ нæ арвыстой, уæдмæ мын Хъазимæ бахат. Хæ- 
санæ фесæфт, баба дæр сæфдзæн. Дæхæдæг æй куы дзырдтай, ах- 
хосджын нæ уыди. Хъази демæ лымæн у, байхъусдзæн дæм. Цы 
мæ ’рдома, ратдзынæн ын. 
— Ахæм ма дзы æнамонды хабар уа. Мæхи цæстæй сæ куы нæ 
314 

федтаин, уæд ма, чизоны, загътаин, Барсæг аххосджын уыди, 
зæгъгæ. Æниу, адæм ме ’вдисæн, цас фæлæгъстæ кодтон Хъази- 
йæн. Нæ мæм байхъуыста, — бамæт кодта Солым. 
— Иу хатт ма йæм бахат. Мæ фыд рынчын лæг у, бирæйы фаг не 
суыдзæни ахæстоны. Уыцы хорздзинад дын мæ уæлæ нæ ныууадз- 
дзынæн. 
— Хорз, бафæлвардзынæн та... — сразы ис Солым. 
* * * 
Фæсахсæвæртæй ахызт, фæлæ ма дзаджджын фынгыл бадынц 
Солым æмæ Хъази. Карз арахъхъ абырста Хъазийы, феуæгъд сты 
йе ’фсæртæ æмæ, куыройы фыдау, лæхуры æмæ лæхуры. 
— Æмæ куыд æнхъæлыс, æз дæр лæг дæн, хъуыддаджы лæг, 
бартæ мæ къухы сты. Уыныс, мæнæ мын ацы кард паддзахы бар- 
вæндонæй лæвæрд у, цæмæй йæ хъахъхъæнон. Стæй мæнæ ацы 
дамбаца дæр... Чердæм æй фæдарон, фехсдзæн, уæлдай йын нæу — 
не ’взары, раст дæ, æви зылын. Мæнæ адон та — къухтæ, фыссынц 
гæххæттыл, галиуæй рахизырдæм. Æниу мæ куы бафæнда, уæд 
рахизæй галиуырдæм дæр арæхсынц. О, Хуыцау зоны, куыд арæх- 
сынц... Зоныс сæ дæхæдæг. Айразмæ дæ фыды куы амардтай... 
Фæлæуу, бауадз мæ, ды йæ кæй амардтай, уый æз зонын, мæнæй 
ницы сусæг кæны, цæмæн æй амардтай, уый дæр зонын, æмæ ацы 
къухты куы бафæндыдаид, уæд галиуæй рахизырдæм нæ, фæлæ 
гæххæтт скодтаин рахизæй галиуырдæм æмæ Солым Сыбыры ахæ- 
стоны сбадтаид! Фæлæ æз уый нæ бакодтон. Уымæн æмæ мын ды 
гæртам радтай, гæртам нæ, — мæ мызд! Æз лæг дæн, мæн дæр 
цæрын хъæуы, мæ мызд та чысыл у, не ’ххæссы, æмæ уым чи у 
аххосджын? Паддзах? Нæ, ды! Уымæн æмæ æз æмæ ды кæрæ- 
дзийыл баст стæм; нæ иу фæцудыдта, уæд иннæ дæр сæфы. Уæдæ, 
дæ мулчы дын хъахъхъæнын, цæмæй дын æм æххормаг гуыбынтæ 
ма фæлæбурой. Куы йæм фæлæбурой— акъæмс æй кæндзысты æмæ 
Солым хæлиудзыхæй баззад! 
— Æмбарын æй, Хъази, æмбарын, — Хъазийы ныхæстыл «о» 
кæны Солым. 
— Гъемæ йæ уæдæ кæд æмбарыс, уæд ды фондз кæрдихы куы 
аныхъуырыс, уæд-иу дзы иу та мердæм раппар. Мæн дæр цæрын 
хъæуы. Уæдæ! Дæу тыххæй дæн ам, æххормаг гуыбынтæн сæхи- 
цæн дæр ницы ис æмæ ма сæ æз та цы ратонон? Мæнæ Барсæг, йе 
’фсымæры амардта. Бады. Цы дзы райсдзынæн? Ницы. Æмæ Хæ- 
санæ дæр фесæфт æмæ Барсæг дæр. Афтæ у. Афтид армæй хъуыд- 
дæгтæ кæнæн нæй. Загътай мын: «Барсæджы нырма ма арвит». 
Байхъуыстон дæм, нæ йæ арвыстон. Ныр дæр та мын уæдæй нырмæ 
цыдæр ныхасæппарæнтæ кæныс æмæ дын ницы æмбарын — цытæ 
тæлфы дæ хуылфы... 
Солым нырмæ не ’ргом кодта йæ сусæг фæнд Хъазийæн. 
Æнхъæлмæ каст, хъуыддæгтæ куыд ацæудзысты дарддæр, фæлæ 
315 

йæм Æхсæртæг лæгъстæмæ куы ’рбацыд, уæд йæ сусæг фæнд æрбал- 
хынцъ, фæсидт Хъазимæ. Нæ тагъд кодта, цалынмæ Хъази нæ 
фæнозтджын уыдаид æмæ ныр, иугæр Хъази йæхæдæг æркой код- 
та, уæд арæхстджынæй райдыдта йæ сусæг фæндтæ халын. 
— Хъази, раст зæгъыс, æз æмæ ды кæрæдзийыл баст стæм, нæ 
иу куы нæ уа — иннæмæн зын уыдзæн. Иу хъуыддаг мын сараз. 
Рагацау дын ныфс æвæрын, цыдæриддæр æрдомай, — разы дæн... 
— Фергом кæн дæ хъуыды... 
— Куыд уаид цымæ, Барсæджы бæсты Æхсæртæджы ахæстонмæ 
куы арвитис, уæд? 
— Ома? — йæ цæстытæ фæирд сты Хъазийæн. 
— Хæсанæйы амарды аххосаг Барсæджы фырт йæхимæ райс- 
дзæн. Ды ссæрибар кæн фыды, æмæ уый бæсты æрцахсдзынæ йæ 
фырты... 
Хъази йæ иу цæст æрцъынд кодта æмæ хинæй бавзылдта йæ 
ныхас. 
— Æмæ лæппу разы у йæхæдæг? 
— Сразы уыдзæн. Дæуæн та хъауджыдæр нæу. 
— Пайда та кæмæн уыдзæни? 
— Мæнæн дæр, стæй дæуæн дæр... 
— Цæмæн дæ фæнды афтæ? 
— Йæ фыд амæлдзæни ахæстоны, рынчын лæг у. Фырт та бафæ- 
раздзæни. 
— Цымæ сын тынг нæ тыхсыс сæ дыууæйыл дæр, афтæ мæм 
кæсы, хин лæг дæ, фæлæ мемæ куырмæмбæхстытæй ма хъаз! Зæгъ 
æргом дæ хъуыды. 
— Хъази, иугæр домын, уæд æй æххæст хъæуы. Солымы зоныс... 
— Цас уыдзæн мæ пайда?.. 
— Гæххæтт цас карздæр арæзт уа, уыйбæрц фылдæр уыдзæн дæ 
мызд. 
— Цас?.. Мæ фæллой хъуамæ зонон. 
Солым йæ дзыппæй æхцатæ сласта æмæ сæ æрывæрдта лæджы 
раз. Хъази анымадта æхцатæ. 
— Афтау ма сæм ноджы. 
— Ау, уыцы чысыл хъуыддаджы тыххæй уыйбæрц?.. 
— Кæмæн чысыл хъуыддаг у, кæмæн йæ туг ныккалд, чи та 
æнæхъуаджы ацæудзæн Сыбырмæ, — фелхыскъ кодта Хъази. — Ацы 
р^ц сыгъдæг кæй нæ дæ, уый та, халонау, ме уæны уынын. Æмæ 
сомбон дзырд æрхаудзæни мæнмæ дæр. Иу ахæм ма сыл афтау. 
— Хъази. 
— Æнæ уæлдай ныхас. Зоныс мæ, цæрын хъæуы мæн дæр! Æры- 
вæр... 
— Æрмæст гæххæтт карздæр куыд уа, афтæ... 
— Мæ бар æй уадз, фыст рахизæй галиуырдæм ацæудзæн, уыр- 
нæд дæ... 
— Цæй уæдæ, Хуыцау, хъуыддæгтæ рæстмæ ауадз, — Солым 
дарддæр йæ фынджы кой кодта. 
316 

Йæ райсомæй Æхсæртæг абæрæг кодта Солымы. 
— Солым, Хъази исты ныфс æвæры, æви?.. 
— Къæрттæй-цъулайæ дзы ницы хауы. Барсæджы ссæрибар кæны- 
ны тыххæй мæ кой дæр нæ уадзы, æрмæст мын иу хабарыл сразы. 
— Цæуыл? 
— Æз, дам, хицауады минæвар дæн æмæ лæг чи амардта, уый 
тыххæй мæ уæлдæрты раз дзуапп дæттын хъæуы, æмæ, дам, цæ- 
мæй мæн дæр ма бафхæрой, æмæ Барсæг дæр ахæстоны ма амæла, 
уый тыххæй йын йæ аххосаг исчи хъуамæ йæхимæ айса. 
— Уый та куыд? — нæ бамбæрста Æхсæртæг. 
— Куыд куы зæгъай, уæд ды дæ фыды бæсты дæхимæ айс аххо- 
саг. Барсæджы ссæрибар кæндзысты. Мæгуырæг, федтон æй, би- 
рæйы фаг нал суыдзæн ахæстоны, — къæхты бынæй ныккæрзыдта 
Солым. — Мæ зæрдæ йыл фæрысти. 
Æхсæртæг бамбæрста, цы дзы домы Хъази. Æнæнхъæлæджы 
йын цыдæр сæлхъывта йæ риу æмæ йæ бон сулæфын нал уыд. Цал 
азы фæбаддзæнис ахæстоны æмæ уæдмæ куыд уыдзæнис Налхъуы- 
тæ? О, фæлæ йæ фыд? Куы амæла ахæстоны — бынтон худинаг 
куы кæны, йæ сæрмæ та йæ куыд схæсдзæн Æхсæртæг? 
Солым фæхатыд лæппуйы хъуырдухæн æмæ ма йæ ныхасмæ 
бафтыдта: 
— Афæдзы фæстæ дæ ахæстонæй кæй ссæрибар кæндзысты, уый 
ныфс бавæрдта Хъази. Æмæ цы у иу афæдз. Дæ фыд куы амæла, 
уæд уæззаудæр уыдзæни уæ маст. 
Ницыуал загъта Æхсæртæг. Уæнгтæсастæй сыстад æмæ, йæ 
хъуыдыты утæхсæнгæнгæ, ацыди Адзыбетæм. 
Бирæ фæтæрхон кодтой дыууæ лæппуйы. Фæстагмæ æрцыдыс- 
ты ахæм уынаффæмæ: Барсæгæн ахæстоны ныууадзæн нæй. Æхсæр- 
тæгæн йæ бæсты æнæацæугæ нæй. Иу афæдз кæд исчердæм бафæ- 
разид. Налхъуытæйæн ныр йе ’фсымæр йæ цуры ис, уыйбæрц кæд 
нал тыхсид. 
Уыцы хъуыдыимæ Æхсæртæг ацыд Налхъуытæмæ. 
Йæ фыды амарды хабар афтæ нæ бандæвта Налхъуытæйыл, Æхсæр- 
тæгæй цы ныхас фехъуыста, уый йæм куыд бахъардта. Афтæ йæм 
фæкаст, цыма йæ цард æгасæйдæр йæ буарæй фæхицæн æмæ ма æрмæст- 
дæр, хус сыфтæрау, ауыгъдæй дзедзырой кæны бæласы къалиуыл. 
— Дæ мæт мæ ис, Налхъуытæ, куыд уыдзынæ мæ фæстæ, — 
æрæджиау ма сфæрæзта Æхсæртæг. 
— «Мæ мæт»... Карчы цъиу куы нæ дæн, — чызджы утæхсæн 
схауд. — Ды куыд уыдзынæ, мæ сагъæсы сæр уый у. О, æлгъыстаг 
фæуа уас, мæн мæ рæсугъд фынæй чи фехъал кодта!.. 
— Иу афæдз, æрмæстдæр иу афæдз, — ныфсытæ æвæрдта Æхсæр- 
тæг. — Булатыхъо дæ цуры ис. Уæдмæ æз дæр зындзынæн. 
— Куыд тарстæнуыцыæвирхъау хабарæй, куыд, куыд!.. — чызгæн 
фемæхсти йæ цæссыг! — Куыд уыдзынæн, цы уыдзынæн æнæ дæу? 
— Кæугæ ма кæн, мæ дунейы рухс. Зын мын уыдзæн, дæ цæсты- 
сыгтæ-иу куы æрбалæууой мæ зæрдыл ахæстоны, уæд. 
317 

— Ма мæ ныууадз, ма мæ ныууадз! — лæппуйы æфцæгыл æрца- 
уындзæг Налхъуытæ. — Мæ зæрдæ мæм цыдæр фыдбылыз дзуры... 
Никуыуал дæ фендзынæн, никуы. 
— Дæхиуыл фæхæц, Налхъуытæ, ницы мын уыдзæн. Æрыздæх- 
дзынæн, — лæппу сабыр кодта чызджы. — Æрмæст æнхъæлмæ кæс. 
— Мæ бон нæ бауыдзæн, сау низ райсдзынæн дæ фæстæ! — нал 
æнцад йæ хæкъуырццæй Налхъуытæ. 
— Ахæм æдыхæй дæ нæ зыдтон... 
— Ма мыл худ, зæрдæ куы ис мæ риуы... 
— Гъей-джиди, тæхуды уыцы зæрдæйы æнæмаст æмæ æнæцæс- 
тысыг æхсадæй худгæ æмæ райгæйæ куы райстаин æмæ йыл ме 
стыр уарзт куы батадаид царвау. Фæлæ дæ уырнæд, зындоны мыл 
авд дуары куы сæхгæной — нæ мæ бауромдзысты, ныссæтдзынæн 
сæ тымбыл къухæй. Кæмфæнды ма уон, — зындзынæн дæм. Кæд 
цæуынхъом нал уон — æрбабырдзынæн мæ фазыл, кæд бырынхъон 
нал уон — æрхæсдзысты мæ сынтыл. — Æхсæртæг æрбахъæбыс 
кодта Налхъуытæйы æмæ йын аба кодта йæ ныхæн. 
Бирæ фæныхас кодтой лæппу æмæ чызг, сæ зæрдæты уæззау 
зæгъинæгтæ кæрæдзийæн фæкодтой. Ард бахордтой, æнусы бонмæ 
сæ кæй ничи фæхицæн кæндзæн, ууыл. 
Изæры Æхсæртæг радзырдта Булатыхъойæн хабар. Булатыхъо, 
цавддурау, æнæдзургæйæ бадт æмæ йæ бинаг был мæсты æхсыд 
кодта. Æхсæртæг ын Солымы кой куы ракодта Барсæджы ссæри- 
бар кæныны тыххæй, уæд ма йын цы базонын хъуыд, дам Солымы 
дзыхæй кæй рацыд æмæ дыууæ ’фсымæры кæрæдзийæн тудж- 
джынтæ цæмæн фестадысты, уый. Бамбæрста, Æхсæртæджы ба- 
рæй кæй æрвитын кæны Барсæджы бæсты ахæстонмæ, æппæт фыд- 
былызтæ та Налхъуытæйы тыххæй кæй бакодта. Ныхъхъæр кæ- 
нынмæ йæ бирæ нал бахъуыд, фæлæ уадид йе ’взагыл фæхæцыд, 
куы йæ зæгъа, уæд ын йæхицæн дæр цы фыдракæнд бакæнын код- 
та, уый кæй рахъæр уыдзæн. Фæтарст æмæ йæ зæгъинаг йе ’вза- 
гыл куыд фæзынд, афтæ йæ базыртæ æрхаудтой, йе ’взаджы цъуп- 
пыл амард æмæ ма йæ бон сдзурын баци: 
— Чидæр дын къæппæг æрывæрдта дæ разы æмæ дæ йæ цыргъ 
ныхтæй æрцахста... 
— Булатыхъо, мæ рæстдзинадыл мын кæй æууæндыс, уымæй стыр 
бузныг. Фæлæ чи уыд уыцы æнаккаг, цæмæн æй бахъуыд æнæхъуа- 
джы ныккалын туг? Гъей-джиди, уæд та йæ зонгæ куы бакæнин... Иæ 
риуæй йын йæ сау зæрдæ сласин, — ныууынæргъыдта Æхсæртæг. 
Булатыхъо зыдта, Солым тæссаг знаг кæй у, æмæ Æхсæртæджы 
куыддæр ахæстоны сбадын кæна, афтæ Налхъуытæмæ усгур кæй 
фæзындзæн. Фæтæригъæд кодта Налхъуытæ æмæ Æхсæртæгæн, 
бæргæ дзырд куы нæ бафæрæзтаид... Солым ын йæ дзых куы нæ 
ныббастаид... Ныр ма фæсмон кæны, фæлæ йын гæнæн нал и. 
Æрмæст ма Æхсæртæгæн ныфсытæ авæрдта. 
— Цалынмæ мæ цæст æрттива, уæдмæ хæстæджытæ уыдзыстæм. 
Ме ’вастæй та мæ хомæ зулмæ дæр ничи бакæсдзæн. 
318 

— Бузныг, Булатыхъо, мæ сæр дын нывонд уыдзæн... 
«Кæд ма дæ сæр ахæстонæй удыгасæй рахæссай, уæд», — загъта 
Булатыхъо йæ мид-зæрдæйы. 
Солым ын куыд амыдта, афтæ бакодта Æхсæртæг. Йæ фыды 
бæсты йæ Гуры ахæстонмæ арвыстой. 
Маст æгæр тыхджын разынд, Барсæджы йæ быны æркодта, къæн- 
цылары ахæстонæй сæхимæ дæр нæма схæццæ, афтæ йæ æрдæг- 
вæндагыл ныррæхуыста зæрдæ. Тыххæйты ма йæ æрчъицын код- 
той. Уатæй нал рахызт. 
Дыккаг бон хъæубæстыл ног фыдбылызы хабар айхъуыст. Зæ- 
ринæ фехъуыста, æвирхъау дам ыл кæй ацыд æмæ уый аххосæй 
кæй бабын сты Æхсæртæг æмæ Хæсанæ. Ус нæ баурæдта йæ худи- 
наг æмæ хæдзары рагъхъæдыл йæхи æрцауыгъта. 
3 
Ныр дыууæ боны арв æмæ зæхх кæрæдзи хойынц. Уары тæрк- 
къæвда къæртайæ калæгау. Раивылдысты хæххон дæттæ. Комы 
нарæджы нæты, йæ фæрстæ тоны йæ фынккалгæ Саджил комы 
æрра цæугæдон. 
Тæрккъæвда ныххафта хæххон къахвæндæгтæ, фæласта хидтæ, 
хъæуæй хъæуы ’хсæн ацæуæнтæ нал и. 
Къæвда мидæмæ батардта адæмы æмæ сæ æддæмæ ракæсын нал 
уадзы. 
Кæуы æрдз Тедоты хъæуыл, кæуы ныр дыууæ боны дæргъы, йæ 
цæссыг нал уромы. 
Бадынц фæхсбандæттыл дæргъæй-дæргъмæ уаты хъæубæстæ. 
Иуырдыгæй, куыд хистæрæй, хъæуы зæронд лæгтæ, аннæрдыгæй 
та, Зæринæйы марды чырынмæ хæстæгдæр — устытæ. 
Бабын хæдзар, иу къуырийы — дыууæ зианы. Адæм сæ хъыджы 
хай фæкодтой æмæ æнхъæлмæ кæсынц, кæд банцайдзæн къæвда 
æмæ Зæринæйы кæд сæмбæлын кæндзысты йæ сыджыты хайыл. 
Фæлæ мардæн истытæ хъæуы. Хæдзары цы муртæ уыд, уыдон 
Хæсанæйы хисты фæдыл бахъуыдысты. Сфæлхас сты Барсæджы 
къуымтæ дæр æмæ ма цæмæй бавæрой Зæринæйы та? Хъæубæс- 
тæй дæр алчи йæхæдæг бæрццард кæны. Сæ хæдзæртты ссады къæр- 
мæджытæ бонгай нымад сты къусæй. Алчи йæ хоры нæмгуытæ 
нырма ныр аппæрста сыджытмæ. Кæд æрзайдзæн тыллæг, уымæй 
дæр куыд æрзайдзæн, чи йæ зоны. 
Фæлæ мардæн æнæныгæнгæ, æнæ хист скæнгæ нæй. Куы сæ 
фехъусой сæ сыхаг хъæутæ, Зæринæйы æнæхист скæнгæ баныгæд- 
той, сæ худинаг ныхъхъæри. Бæргæ, сыхæгтæй бирæтæ нæ фæхæ- 
циккой сæ къуымтыл, фæлæ æлгъыстаджы æххормагдзинад алкæ- 
мæн дæр йæ дзурæнтæ ныхгæдта. Йæ бон баххуыс кæнын кæмæн 
у, уыдон та хъыпп-сыпп нæ кæнынц. 
Уæззау сагъæсты хъуырдухæн кæны Дзакко. Йæхи фæсмонæй 
хæры, æнаккаг хахуыр кæй дзыхæй рацыд, уый базонын йæ бон 
319 

кæй нæ баци æмæ æнæаххос бинонтæ æвирхъау дамы амæттаг ка^й 
баисты. Йæхи æфхæры, Хæсанæ йæм азымæджы куы бацыд æмæ 
дзы æххуыс куы домдта, уæд куыд нæ æрæмбырд кодта æгас хъæу- 
бæсты, куыннæ скъахта, калм кæцæй рабырыд, уыцы хуынчъытæ 
æмæ цалынмæ нæ фæхæцыд, уæдмæ калмæн йæ сæр кæй нæ ныцъ- 
цъист кодта. Фæрæдыд хъæубæсты хистæр, æмæ йæ рæдыд нæ 
бары йæхицæн. Æниу, йæ хъуыдыйы уыцы хабар уыд, фæлæ æнæ- 
хайыры стæгниз, зымæг-зымæджы дæргъы уатæй рахизын нæ 6а- 
уагъта зæронд лæджы. Фыдбылыз та афтæ æвиппайды æрцыд, дам 
афтæ тагъд апырх æмæ Дзаккойæн йæ ныссусæг кæнын фæзыни. 
Фæлæ йæ гæрзтæ не ’рæвæрдта зæронд. Мæрдты не ссардзæн 
æнцой — азымджын æй кæндзысты, æнаххосæй чи бабын, уыцы 
Хæсанæ æмæ Зæринæ, уæлæуыл сын сæ рæстдзинад Дзакко куы 
нæ бауырнын кæна адæмæн æмæ худинаджы гакк куы нæ сæвæра 
æлгъаг хахуырыл, уæд. 
Фæлæ уый — фæстæдæр. Ныр уал марды кой бакæнын хъæуы. 
Æвзары йæ мид-зæрдæйы зæронд лæг, йæ хъæубæстæй кæмæн цы 
йæ бон бауыдзæн баххуыс мæрдджынæн. Адæм тыхст, æвæрæз сты, 
кæмæ дзы бахата? Бæргæ, йæ фæйнæфарс бадынц Хъуынцел æмæ 
Солым, фæлæ сæ зоны, æххуысы сæраппонд сæ æхсыд стæг дæр 
кæй нæ рантысдзæн æмæ сæм ницы дзуры, æгæрыстæмæй йæ хъуы- 
дыйы дæр не сты. 
Хъуынцел æмæ Солым бадынц мæрдджын хæдзары ныхæй- 
ныхмæ, цыма судзаггаг мæрдтæ уыдон бинонтыл æрцыд, уыйау сæ 
зæрдæтæм ныхъхъуыстой. 
Хъуынцел, Дзаккойы дæллаг фарс ныггуыбыр, уæлдзарм худ æмæ 
ногхуыд кæрц йæ уæлæ, йæ лæдзæджы зыкъуыри сæрыл, цæргæсы 
ныхтау, нындæгъдысты йæ къухты лыстæг æнгуылдзтæ. Сæгъы 
боцъойы хуызæн цыргъ зачъе йæ цæнгты ’хсæн уырдыгмæ нысхъæ- 
ли, цыма, кауы михау, зæххы æрсæдзынмæ хъавы, уыйау. Фындз 
бæзджын пыхцыл рихитыл æрынцади, фындзы уæзæй рихитæ сæ 
астæуыл фæтасыдысты æмæ сæ кæрæттæ, фæдисы хъæргæнæгау, 
стæхыны æввонг хæрдмæ нысхъæл сты. Цæстытæ, куырисы хуы- 
зæн, æрфгуыты бын фесæфтысты æмæ афтæ зыны, цыма Хъуынцел 
æдзухæйдæр фынæй кæны. Ныллæг, тæнтъихæг лæджы фæсонтæ 
хæрдмæ фæцыдысты æмæ сæр размæ фæгуыбыр. Адæймагмæ ком- 
коммæ стæм хатт бакæсы, йæ зæрдæйы цы фæхъуыды кæны, уый 
йын æххæст æмæ бæлвыр^æй никуы ничи фембары. Æвзаг иу фæ- 
дзуры, зæрдæ — иннæ... Йæ цæстытау æмбæхстæй дары йæ хъуы- 
дытæ дæр. Стæй йæ амæттаг йæ ныхты бынмæ куы æрбахауы, уæд 
байгом кæны цæстытæ æмæ ныллыг кæны йе ’мбæхст фæнд. Уый 
фæстæ та сæ æрыхгæны æмæ та ногæй æнхъæлмæ кæсын райдайы... 
Æнхъæлмæ кæсы ныр дæр. Мидæгæй, зæрдæйы арфы, æууилы 
фæнд... Фæнд срæгъæд, фæлæ йæ нæма зæгъы. Нырма раджы у, 
йæ хæдразмæ йæ тæккæ тæссагдæр ныхмæлæууæг бады æмæ Хъуын- 
целы хинты дзæкъулæй исты æнæхъуаджы феуæгъд, уæд æй йæ 
ныхмæлæууæг ацахсдзæн æмæ æмбисонды фæнд сæфы. 
320 

Фæнд та ахæм у æмæ Зæринæйæн æнæхистгæнгæ нæй. Хæдзар — 
ихсыд, Хъуынцелмæ та— хистаг. Кусæрттаг зæгъай, арахъхъ, ссад — 
алцы. Хæсанæйæн та уæлæ хъæуы сæр, Солымы хуымты тæккæ 
астæу, зæххы гæппæл... Уыцы зæххы гæппæл йæхирдыгæй куы 
фæкæна, уæд Солым йæ ныхты бын æрбахауд... 
Дардыл сты Хъуынцелæн йæ хъуыдытæ, йæ фæндтæ. Цæргæсау 
алырдæм уыны. Хæсанæйæн чысыл фырт баззад, нырма кæд слæг 
уыдзæн, уæдмæ хуым сæфы. Абон уа, æви райсом, мæлын хъæуы 
Солымы — зæнæг ын нæ баззайдзæн. Æниу, лæг дзæгъæл нæмы- 
гæй амæлын дæр зоны, уымæн та йын фадат ис, æдзух æддæты 
рахау-бахау кæны, æмæ искуы талынджы къутæры бынæй фехъуыс- 
тис гæрах æмæ Солымы зæххытæ иууылдæр Хъуынцелы хæрæ- 
фыртæн баззайдзысты. Фæнд сцæттæ, æрмæст æй ныллыг хъæуы 
зондæй. 
Æндæр фæндтæ, æндæр сагъæстæ сбырстой Солымы. Цыдæр 
сусæг хъуыды, мынæг стъалыйы рухсау, кæмдæр фæзынди сæры, 
хъуыды зæрдæйы ныххызти, фæцагайдта йæ, æмæ зæрдæ, хæххон 
змæст цæугæдонау, слакъон йæ риуы. 
Бакодта йæ фæнд, йæ развæд асыгъдæги æмæ йæ нысанмæ 
æдæрсгæ фæндаг байгом. Фæлæ Кæлимæт æгæр ныхмæ ныллæу- 
уыд. Солымы раз дысон фарст æрæвæрдта: «Мæ сæрыл мын фыд- 
былызтæ стыхтай æмæ мæ уæхимæ куыд акæнай, афтæ». Æртхъи- 
рæн æм кæны: куы йæ фæсайа — Солымы сау фæндтæ ракалдзæни 
хурмæ. Уыцы хъуыддаг æнæмæнг кæй бантысдзæн, ууыл дызæр- 
дыг нæ кæны Солым. Зоны йæ, Кæлимæт Солымыл йæ зæрдæ кæй 
дары, уый тыххæй кæй ныббыхста æфхæрд, фидис... Хæсанæ æмæ 
Барсæджы хæдзарвæндæгты бабын кæныныл дæр уымæн кæй сра- 
зы. Нæ йыл бацауæрддзæни ус... Æххормаг стайау æй бахсындзæн 
дæндагæй. Налхъуытæ Æхсæртæджы фæстæ афтæ тагъд мой кæй 
не скæндзæн, уый хаты Солым æмæ йæ Кæлимæт та уадзгæ нал 
кæны, домы: «Акъуыри мæ куы нæ ракурай, хъаст-иу мæ ма ра- 
кæн», зæгъгæ. 
Дæлæ ныр дæр бады Кæлимæт устыты ’хсæн æмæ йæ цæсты 
зулæй фæхæры Солымы. Цæстытæ æнахуыр знæт æрттывд кæнынц, 
цыма ныртæккæ сæ къуырфытæй фесхъиудзысты æмæ Солымы 
зæрдæйы ныссæдздзысты, уыйау. Ахæмæй сæ никуы федта. Йæ 
фæдыл, арцы бырынчъытау, бафтыдысты æмæ йæ уæгъд нал уа- 
дзынц. Нæ баурæдта Кæлимæты тæссаг, мæстджын цæстæнгас. Йæ 
цæсты зул, тæвд пецыл басудзæг æнгуылдзтау, раскъæфта æмæ йæ 
размæ бадæг Хъуынцелыл йæхи скъуырдта. Хъуынцелы былтæ æмæ 
цæстытæ бæзджын хъуынты ’хсæн фесæфтысты æмæ Солымы цæс- 
тытæ Хъуынцелы уæлдзарм худæй дæлæмæ, цæсгомыл тулæгау 
æркодтой. Лæдзæджы сæрыл сæ лыстæг æнгуылдзтæ ацахстой æмæ 
сæ нæ бауагътой зæхмæ хауын. 
Фæрыстысты цæсты гагуытæ, сæ цæхæр акалд. Уыны Солым. 
Хъуынцелы къухты æнгуылдзтæ, цыма кæйдæр хурх кæнынц, уыйау 
сæхи мидæг тæлфынц. Афтæ фæкæнынц Хъуынцелы æнгуылдзтæ, 
21 Гаглонты Владимнр 
321 

сæ хицау йæ мид-зæрдæйы исты хин фæнд куы фæнывæнды, уæд. 
Уыцы хъуыддаг раджы фæхатыд Солым. Æмæ кæд Хъуынцел йæ 
сусæг фæнд зæрдæйы дуарæхгæдæй фæнывæнды, уæддæр ыл къу- 
хы æнгуылдзтæ комдзог рацæуынц. Фæлæ ныры хуызæн æнахуыр 
утæхсæн никуыма кодтой. Хаты йæ Солым, йе знаджы сусæг фæнд 
тæссаг кæй у æмæ йæм цæттæйæ куы нæ фæлæууа, уæд йæ хурхы- 
сæрты кæй аныхсдзысты. Æнхъæлмæ кæсы, Кæлимæт дæр дзы 
æрбайрох, ныртæккæ усы мæстджын цæстытæй Хъуынцелы лыс- 
тæг æнгуылдзтæ тæссагдæр сты Солымæн. Æмæ сæм лæууы цæт- 
тæйæ, фæлæ Хъуынцелы тæнæг былтæ ницы дзурынц. Сæ хицауы 
зæрдæйау, нымбæхстысты ставд рихиты бын. Æууилы Солым 
Хъуынцелы æмбæхст хъуыдытæ, фæлæ фæд нæ ары. 
* * * 
Кæлмæрзæны къабузтæ уæхсджыты сæрты æрбайста, риуыл сæ 
дзуарæвæрд акодта æмæ сæ йæ чъылдымырдыгæй æрбалхынцъ 
кодта, афтæмæй æрмдæлармæй бады Ацырухс устыты æхсæн æмæ 
Зæринæйы мæрдон цæсгомыл æндæгъдæй баззадысты цæстытæ. 
Цы уыны уый? Чи у ацы æнамонд сылгоймаг? Хъызт боны 
фæлдзæгъдæн миты тъыфылтау сæмтъеры сты йæ хъуыдытæ. 
«О, Хуыцау, уый ме ’хсин, Агуындæйы халдих куы у, уæд цы 
уынын уый? Æви мæ мæ цæстытæ сайынц? Нæ, нæ!» — сыстад æмæ 
хæстæг бацыд мидæмæ. Æдзынæг æм ныккаст. Уыцы æрфгуытæ, 
уыцы цæсгом, — фæцудыдта, — уый у, дызæрдыг ыл нал кæнын. 
Фæлæ Агуындæ иу хатт куы амарди, уæд.... Стæй ацы сылгой- 
маг æвзонг куы у... Кæй бафæрса, чи йæ зондзæн, чи у, гъе, кæцон 
у? Фæстæмæ устыты æхсæн æрбадт. Фæрсы сæ, ничи йын ницы 
зоны. Дзурынц ын: чидæр, дам, æй раскъæфта, æмæ, дам, æй Хæ- 
санæ скъæфджытæй байста. 
Йæхи хæры фырфæсмонæй Ацырухс. Уал азы ам цæры æмæ 
йын ацы сылгоймаджы фенын никуы бантыст. Цалдæр азы рын- 
чынтæ хæссы Ацырухс, хæдзарæй æддæмæ арæх никуы рацæуы, 
никуы йæ равдæлд йæ удхайраджы къуымтæй. Æниу æй, чизоны 
æмæ уынгæ дæр фæкодта, фæлæ йæм рæстмæ йæ хъус никуы æрдард- 
та æмæ ма ныр йæхи бæргæ хæры фæсмонæй, фæлæ ма цы? 
Æддейæ къæвдайы сæх-сæх æмæ уазал дымгæйы фудтытæ фæ- 
сабырдæр сты. Ердойæ къонайы артдзæстмæ уарыны æртæхтæ нал 
хауынц. Чидæр дуарæй æрбахызт æмæ фехъусын кодта, къæвда 
кæй банцад æмæ кæмттæй мигътæ кæй сыстадысты. Адæм сæ бы- 
нæтты базмæлыдысты, сусæг ныхæстæ фергом сты. 
— Цæй, кæд ныр рабон уаид, — йæ хъуыдыты таг аскъуыди 
Дзаккойæн, æмæ йæ бынаты уæззау базмæлыд. — Фæлæ нæ мар- 
дæн исты фæрæз æрхъуыды хъæуы. Уынæм, цы уавæры ис хæ- 
дзар. Зонæм уый дæр æмæ Барсæджы хæдзар дæр хуыздæр раны 
кæй нал ис. Æруатон ис Барсæг. Иунæг Хуыцау йæ зонæг, цы 
уыдзæнис райсом. Нæ чындзы та æнæхицау ныгæд куы бакæнæм, 
322 

уæд нын æй нæдæр Хуыцау ныббардзæн, нæдæр нæ комбæсты адæм. 
Курын уæ, зæгъут уæ хъуыдытæ æргомæй. 
Дыууæ боны æнхъæлмæ кастысты хъæубæстæ Дзаккойы ны- 
хасмæ, ныр алчи дæр йæ мид-зæрдæйы дзуапп агуырдта хъæубæс- 
ты хистæры фарстæн, фæлæ йын дзуапп раттын нæ фæрæзтой. 
Æрæджиау, хъæуы зæронд лæгтæй сæ иу, къæсхуыр, цыбыр 
æлвыдзачъе Дрис фергом кодта йæ хъуыды: 
— Æнамонды фыдбылыз нын не ’хсæнæй атыдта æмбисонды хорз 
сылгоймаджы. Æмæ кæй æвзагæй бабын сты дыууæ удыхайы, уый 
Хуыцауы азарæй басудзæд. Фыдбон, фыд хъизæмæртты йæ мæ- 
лæт æрцæуæд. 
— Уыцы хъуыддагыл фæстæдæр адзурдзыстæм, Дрис, нырма уал 
мæнæ нæ марды кой бакæнæм, фæлæ уал дæ хъуыды куы зæгъис? 
— Хæдзар — афтид. Барсæгыл дæр хуыздæр бон нæй. Нæ чын- 
дзæн æхсæны хист скæнæм... 
— Дæ фæндоныл разы дæн æз дæр, — сразы аннæ хистæр. — Не 
’ппæт дæр тыхст стæм, фæлæ нæ йæ къух кæмæн куыд амоны, 
афтæ фæцарæхсæд. Кæмæ ссады тæпп разындзæн, кæмæ авджы 
дзаг арахъхъ. 
— Уæртæ мæм æртæ далысы ис æмæ сын сæ хуыздæры ракæнут, — 
йæ уынаффæ адæмы зæрдæмæ кæй фæцыд, уымæй разы уæвгæйæ 
загъта Дрис. 
— Дæ цæрæнбонтæ бирæ æмæ дын Хуыцау ноджыдæр раттæд, — 
галбузныг фæци Дзакко Дрисæй. — Иу далыс та мæнмæ ис... 
— Махмæ дæр иу дурыны дзаг арахъхъ разындзæн, не ’фсин æй 
зæрдæвæрæнтæм æвæрдта, фæлæ... — æрбайхъуыстис фæсдуарæй. 
Хъуынцел нырмæ, бæласы бындзæфхадау, æнæзмæлгæйæ бадт — 
ныр рафт-бафт райдыдта йæ мидбынаты. Къухты æнгуылдзтæ, хо- 
лыхор бирæгъты дæндæгтау, зыд, æнæфсис лæбурд систой. Бæз- 
джын, æлхынцъ æрфыг рахиз цæсты сæрмæ йæхиуыл зивæгæй 
хæрдмæ схæцыд æмæ, къонайы мынæг зынджы стъæлфæнау, ферт- 
тывта цæсты гагуы. 
Солым бамбæрста, иугæр Хъуынцелы æмбæхст цæсты гагуы 
ферттывта, уæд зæрдæйы сусæг фæнд ныртæккæ кæй фергом уы- 
дзæн æмæ йæм цæттæйæ лæууыд ацахсыны æввонг. 
Æмæ фергом фæнд. 
— Цы хъусын уый, гормæттæ, хъæубæстæ куы стæм, уæд цытæ 
уæ сæрмæ хæссут, — йæ ныхас, згæхæрд рæхысау, хыр-хыргæнгæ 
райхъуыст æмæ ставд рихиты бын æмбæхст тæнæг былтæ базмæ- 
лыдысты. — Зиан, дам, хъæубæсты зиан у æмæ йыл алчи дæр кæй 
тыхсы, уымæй бузныг. Зæринæ æгас хъæубæсты аргъ сылгоймаг 
уыди, цы фыдбылызы аххосагæй йæ азымджын кодтой, уый та 
бирæты нæ уырны. Чизоны, уыцы æнаккаг ам не ’хсæн бады, — 
лæг мæсты цæф æркодта йæ лæдзæг, — æмæ нын худинаг уыдзæ- 
ни, æгады ныгæд æй куы бакæнæм. Уæлдай худинаг та нын уый 
уыдзæн, æмæ мæрдты бæсты искæй къæбæртæм æнхъæлмæгæс куы 
уа. Зонын æй, алчи дæр уæ тыхст, æвæрæз у, фæлæ йæ уавæр кæй 
323 

куыд амоны, уымæй йæхи нæ бамбæхсдзæн. Уый хорз хабар у. 
Фыстæ мæнмæ дæр ис, æз дæр мæхи нæ бамбæхсдзынæн... 
Цæттæйæ лæууы Солым. Хъустæ ныттынг кодта, цæстытæ фе~ 
уæгъд сты Хъуынцелы къухты æнгуылдзтæй æмæ ныссагъдысты 
йæ ныхмæлæууæджы рихиты бын. Фæлæ Хъуынцел æууилы ны- 
хас, аивæй бийы, хæлуарæгау, хыз æмæ йын Солым нæма хæст 
кæны йæ кæроныл. 
— Хуыцау дын балæггад кæнæд, Хъуынцел, — æхцонæй сулæ- 
фыд Дзакко. 
— Ноджыдæр ма йæ зæгъон, — ногæй та райхъуыстис Хъуынце- 
лы хæр-хæргæнаг хъæлæс. — Нæ хъæубæстæй ахæм нæ разындзæн, 
ацы тæригъæддаджы зианæн чи нæ баххуыс кæна, фæлæ хъуыддаг 
уый мидæг нæй, мард йæ фæндаджы хай йемæ хъуамæ ахæсса, 
фæндаггаг та йæ хæдзарæй хæсгæ у. Искæй фæндаггаг дæллагæт- 
ты у æмæ дзы рухс куы зæгъынц, уæд ын йæ хай йæ разæй иб- 
листæ аскъæфынц. О, æмæ уын уый зæгъынмæ хъавын. Мах æхсæ- 
ны хист куы скæнæм, уæд уымæй Зæринæйыл ницы бахæцдзæн. 
Уæ фарн бирæ уæд, айразмæ уæртæ не ’фсины цæгаты дæр иу 
ахæм фыдбылыз æрцыди. Уым дæр æхсæны хист скодтой. Æмæ 
цы рауад? Рухс ын цы фынгæй загътой, уыцы фынджы бæркад 
иблистæ аскъæфтой. Лæг мæрдты бæсты æххормагæй баззад. Ныр 
æхсæвыгæтты цæуы, æхсæны марды фынг ын чи æрæвæрдта, 
уыдонмæ, хæссы сын сæ бæркад, цард сæ никæуылуал хæцы, сгæв- 
зыкк, смæгуыр сты. Бæркад та, мæ хур акæнат, дæллагæтты у. 
Махыл дæр ахæм фыдбылыз куы сæмбæла... 
Рагæй дæр Хъуынцелы хингæнæг хонынц. Хæйрæджытимæ, дам, 
æмдзæхдон у. Йæ цæстытæ, зæгъ, цъындæй дæр уымæн дары, семæ, 
зæгъ, фæныхас кæны. 
Адæмæй уыцы хабар кæйдæрты уырныдта æмæ сæхи хызтой 
Хъуынцелæй, йемæ быцæу ничи кодта, тарстысты дзы сæ Хуыца- 
уæй тæрсæгау. Ныр дæр йæ ныхас кæйдæрты тасы бафтыдта æмæ 
хъуыдытыл фесты. 
— Уæдæ нын цы уынаффæ зæгъыс, Хъуынцел? — фæтар Дзак- 
койы цæсгом. — Мард уæлæуыл ныууадзæм, æви?.. 
— Цæмæн уæлæуыл, уыйбæрц муртæ ма ис Хæсанæйы хæдзары. 
Йе ’фсины фæндаггаджы хаймæ йын чи цы бар дары, — æнæмæ- 
тæй ралæмæрста Хъуынцел, стæй æрфыг фæстæмæ йæ бынатмæ 
æрхауд æмæ цæсты гагуы, зымæгон арсау, йæ лæгæтмæ батылд. 
— Зæгъ æргом дæ хъуыды, дæ комы арынджы йæ цы раууил- 
баууил кæныс, — бауайдзæф кодта Дзакко. — Мах дæр адæм стæм 
æмæ кæд дæ уынаффæ бæзза, уæд æй райсдзыстæм. 
— Хæсанæйæн ис хуымзæхх, хæдзар, скъæты та — бæх, — гол- 
ладжы æмбæхст хъуыдытæн сæ ком сындæггай феуæгъд. 
— Ау, гормон, æмæ ацы хæдзары цы сидзæр, æнахъом саби баз- 
зад, уый та? Йæ хурхыл ын бæндæн бакæнæм æмæ йæ йæ ный- 
йарджыты фæдыл уæлмæрдмæ сласæм, æви? — рæхуыстау уыдис 
Хъуынцелы хъуыды Дзаккойæн. 
324 

— Цæмæн уæлмæрдмæ? Рох мæ нæу уый дæр æмæ кæд мæ фæнд 
уæ зæрдæмæ фæцæуа, уæд уый тыххæй та афтæ зæгъын... — ныр- 
рыхыди Хъуынцел. 
Солым йæ бынаты базмæлыд, цæф арсау, æвиппайды фæхæст 
Хъуынцелы хъуыдыйы къуыбылойы кæроныл. Уадидæгæн æй сæры 
магъзы айхæлдта, æмæ, армытъæпæнау, Хъуынцелы фæнд æгасæй- 
дæр раргом. Нылхъывта æрдынбос Хъуынцел, атахт фат, фаты 
бырынкъ уыйырдæм кæй тæхы — бамбæрста Солым. Тæхгæ-тæхын 
фаты уæлдæфы æрцахста æмæ йæ фæстæмæ Хъуынцелæн йæхи 
уæлæ ныздыхта. 
— Нæ буц хистæр, Дзакко, хатыр, фæлæ мæнæн дæр дзырды 
бар, — йæ бынатæй фæгæпп ласта Солым. Сиры хус комдзагау 
ныффидар Хъуынцелы хъæлæсы æмæ йын йæ фæндон фæстæмæ 
лæдзæгæй йæ хуылфмæ ныссыдта: 
— Æххæст ма байхъусæм Хъуынцелмæ... 
— Цы ма йæм хъусæм! Уый домы, цæмæй Хæсанæйæн уæлæ 
хъæуы сæрмæ, мæ хуымты астæу цы зæххы гæппæл ис, уый аргъмæ 
Зæринæйæн хæрнæджы фынг скæна. Мæнæ скъæтæй аласа Хæса- 
нæйы бæх, хæдзары кой дæр æнæхъуаджы не скодта. Æмæ æз 
афтæ зæгъын, Хъуынцел, ды фыдракæнд ныхъхъуыды кодтай. 
Хуыцау дын æй нæ ныббардзæн. Ау, гормон, куыд æрцыд ахæм 
æвирхъау фæнд дæ сæрмæ. Æппын Хæсанæйы бындарыл куыд нæ 
ахъуыды кодтай?.. 
— Фæлæуу, мæ ныхас мын кæронмæ зæгъын бауадз! — фæтъæл- 
ланг ласта Хъуынцел, æмæ та цæсты гагуы йæ хуыккомæй ферт- 
тывта гæзæмæ. 
— Æмбæрстгонд у дæ хъуыды, Хъуынцел! — лæджы нал суагъта 
дзурын. — Æмæ нæ бæззы ахæм хъуыды. Дзакко — нæ хистæр, нæ 
хъæубæстæ. Байхъусут мæм сымах дæр æмæ уын зæгъон æз дæр 
мæ фæндон. Не ’ппæт дæр æй зонæм, Хæсанæ йе ’фсымæримæ 
кæйдæр хахуыр æвзаджы амæттаг кæй баци. Хæдзар — ихсыд. 
Мардæн та скæнын хъæуы кæнд. Кæндтæ та йын афæдзæй-афæдзмæ 
хъæуы æмæ чи амард, уыдон рухсаг уæнт, фæлæ сæ фæстæ цы 
сидзæры ныууагътой, ууыл дæр нæ ахъуыды æмбæлы. Лæппу саби 
у нырма, цы фæуыдзæн æвæгæсæгæй? Хуыздæр уаид, махæй исчи 
сабийы бæрны куы бацæуид. Стæй куы схъомыл уа лæппу, куы 
фæуа йæхи дарынхъом, уæд ын йæ фыды уæзæгыл куы саразид 
цæрыны фадат. Сабийы зæххы хаймæ ныхилæн нæй. Кусæнт уал 
æй, лæппуйы бæрны чи бацæуа, уый, стæй йын æй уый фæстæ 
аздахæд фæстæмæ. Хæсанæ æмæ Зæринæйæн та афæдзы кæндтæ 
куы фæкæнид. Адæм стæм æмæ мачи сфæнд кæнæд сонт сабийы, 
бирæгъау, акъæмс кæнын. Чи сфæнд кæна, ныккæндзыстæм ыл 
хъоды! — Солым æрдæгыл аскъуыдта йæ хъуыды æмæ цæстæнга- 
сæй азылд, йæ алыфарс чи бадтис, уыдон цæсгæмттыл. Бамбæрста, 
се ’ппæт дæр разы кæй сты йæ фæндоныл æмæ уæд æрынцади 
Хъуынцелыл. Хъуынцелæн ныр йæ дыууæ æрфыджы дæр суанг 
ныхы бæрæг астæумæ стылдысты æмæ сæ уæрмыты мидæг, гæккуы- 
325 

ритау, рагæппæввонгæй лæууыдысты, цъæх-цъæхид, урс фæлмы 
æппæрст цæсты гагуытæ, йæ мæллæг æфсæр змæлыд æмæ йæ цыргъ 
боцъо, сынæр цæгъдæг сæгъы боцъойау, дыууæрдæм кодта. 
— Æз дæр уый зæгъын, æз, æмæ мæм байхъус! — сирвæзтис 
Хъуынцелæй. 
— Гъемæ уæдæ дæ цæрæнбонтæ бирæ, кæд афтæ зæгъыс, уæд, — 
Солым цæттæйæ лæууыд æмæ Хъуынцелы ныхас, рихиты бын хуык- 
комæй нæма раирвæзт, афтæ йæ Солым фæхуыдуг кодта. — Дзак- 
ко, мæ хъæубæстæ, фарн уæм бадзурæд, фæлæ уæ иу хъуыддаг 
курын. Зонут мæ, мæ хæдзары нæма ис, мæ сабитыл нæ тыхсын. 
Мæ дыккаг мадимæ цæрæм иунæгæй. Цæргæ та Хуыцауы фæрцы, 
цыдæр муртæ нæм ис. Хæсанæйы сидзæры акæндзынæн нæхимæ. 
Мæхицæн дзы фырт зæгъдзынæн, мæрдты рухсаг уæд Хæсанæ, 
æрдхорд уыдис мемæ, æмæ йын йæ сидзæрæн мæ бон лæггад кæ- 
нын цы бауа — ницы йын бахæлæг кæндзынæн. Хæсанæйæн мæ 
нæдæр йæ зæхх хъæуы, нæдæр йæ хæдзар. Лæппуйы сты уыдон. 
Мæхицæн фаг зæххытæ ис æмæ иугæр лæппуйы бæрны цæуын, 
уæд Зæринæйæн мæхæдæг кæнын хист дæр. Афæдзæй-афæдзмæ 
сæ цы кæндтæ хъæуы, уыцы хæрдзтæ мæхимæ исын. Гъе, уый та 
уын мæ фæндон æмæ йыл кæд разы стут, мæ хорз хъæубæстæ, уæд 
сыхаг хъæутæм арвитут хонæг. 
Адæмы зæрдæмæ фæцыд Солымы фæнд æмæ сæ мидбынæтты 
базмæлыдысты. Æрмæст Адзыбе, нырмæйау, лæууыд къæсæргæ- 
рон æмæ хъуынтъыз æрфыгæй каст хæдзары гом дуарæй, кæмтты 
саджилтæй æфцджыты ’рдæм, уалдзыгон æххормаг галау, зивæг- 
гæнгæ фæцæйбырæг лæмæрст мигъты бындзгуытæм. Уыцы лæмæрст 
мигъты бындзгуытау уыд ныртæккæ Адзыбе дæр. Æхсæртæджы 
æрцахсты фæстæ Зæринæйыл цы æнамонды фыдбылыз сæмбæлд, 
уый йæ бынтон дондыппыр мигътау алæмарæгау кодта, бæрæг 
фæмæллæг, йæ цæсгомыл уадулты стджытæ разындысты, цæстыты 
бынтæ, тæлм уисæй фæнæмæгау, цъæхтæй баззадысты. Дзаккойау 
уый дæр йæхи аххосджыныл нымадта, рæстæгыл йе ’рдхордæн йæ 
бон баххуыс кæнын кæй нæ бацис, уымæй. Агуырдта, бæргæ, ха- 
хуыргæнæджы, йæ зæрдæ æхсайдта Солыммæ, фæлæ йын йæ фæ- 
дыл нæ хæст кодта. Мæнæ ныр дæр тыхсы æмæ арфæйаджы хъуыд- 
даг аразы мæрдджынæн. Ау, ахæм рæдаузæрдæ адæймаг куыд хъуа- 
мæ сараза æлгъаг хъуыддаг? Нæй, зын базонæн у Солымы æмбæхст 
зæрдæ. 
— Хорз загътай... Мæ хур, хорз, уæдæ ма цы вæййы, — йæ урс- 
урсид зачъетæ разыйы тылд бакодта Дзакко. 
Хæдзары къуымты æнтъыснæг уавæр фæрогдæр. Адæмæн се 
’взæгты баст феуæгъд æмæ æдæрсгæйæ ацыди сæ ныхас. Солымæн 
арфæтæ кодтой. 
— О, фæлæ Барсæджы дæр афæрсын æмбæлы, сразы уыдзæн йе 
’фсымæры хъæбулы искæмæ ауадзыныл? — кæстæрты ’рдыгæй 
чидæр æрбаппæрста йæ ныхас. 
Ногæй та уаты æндыгъддзинад фæстæмæ æрфæлдæхти къуымты. 
326 

— Мæнмæ гæсгæ, Барсæджы фæрсыныл куы схæцæм, уæд Зæ- 
ринæйы мард уæлæуыл баззад, — Солым ныхмæ фæлæууыд. — Не 
’ппæт дæр æй зонæм, Хæсанæ кæд Хъызмыдæйы дзидзийыл схъо- 
мыл, уæддæр тугæй дæр æмæ стæгæй дæр æндæр уыд. Стæй, цыма, 
уыцы дамы фæстæ, куыддæр аив нæ уыдзæн... Ног фыдбылыз та 
сомбон куы фæмидæг уа се ’хсæн, тæссаг у... 
Хъыпп-сыпп ничи кæны... Чысыл лæппуйы сомбоны сагъæс сæ 
хъуыдыты ныппæрста. 
Хъуынцел бамбæрста, Солымы алыварс цы хыз быдта, уым кæй 
смидæг йæхæдæг. Фæсыкк йæ фæнд, йæ ныхты бынæй аирвæзт йæ 
комдзаг... Растад. Стох кодта æргомæй. 
— Солым, — холыйыл йæхи ныздухынæввонг æрцæттæ, — хорз 
фæнд загътай ды. Фæлæ уый мæ фæнд уыд. Фыццаг фæзынд мæ 
сæры æмæ фыццаг рады бар мæн уыдзæн. Лæппуйы акæндзынæн æз! 
— Хъуынцел, дæ хинвæнд дын æмбарын, æмæ нæ атулдзæн дæ 
хъуыды! — зынг аныдзæвдис зынгыл. — Ды цæмæ хъавыс, уый ацы 
адæм зонынц. Æмæ мæнæ, мардæй куы нæ æфсæрмы кæнин, уæд 
дыи дæ сæгъы боцъо æрдугай æртонин! Кæйдæр сидзæр сывæлло- 
ныл чи æууæнды дæумæ?! Стæй дæ фырт фæстæмæкъахджынтæй 
цæй тыххæй у, уый дæр зонынц адæм!.. 
Ахæм æфхæрд ничима бакодта Хъуынцелы. Солым ын йæ 
фæндтæ кæй ныггалиутæ кодта, уый йæм афтæ хъыг нæ фæкаст, 
фæлæ фидис... йæ зæрдæ тæвд зынджыты смидæг æмæ йе ’вирхъау 
цъыс-цъыс райхъуыст. Хъуынцелæн хæйрæджытимæ иудзинад кæй 
ис, уыцы дамтæ фехъуыста кæддæр. Ныр та, дам, ын хæйрæг йæ 
чындзмæ фæрæдыд. Уыцы дамтæ бавдæрзтой Хъуынцелы, фæлæ 
чи ауагъта дам? Солыммæ æхсайдта зæрдæ. Хыл ракъаха, уый 
æфсон нæ ардта. Ныр йæ масты дзæкъул аскъуыд, æрфгуытæ, иу 
хъæуы куыйтæ къуылдымыл куыд абадынц, афтæ абадтысты ныхы 
гутонвæдтыл, къухы æнгуылдзтæ æрцахстой лæдзæджы кæрон, йæ 
зыкъуыри сæр уæлдæфы ныззылди æмæ Солымы цæсгомыл туджы 
фæд æрлæдæрст. 
Фæцудыдта Солым. Кæйдæр къухтæ йæ ацахстой æмæ йæ хæр- 
хæргæнгæ аластой къуыммæ. 
Сызнæти Хъуынцел, зæронд бирæгъау, йе знагмæ дæндагæй 
лæбурын райдыдта, ныххæцыдысты йыл. 
Уæдмæ лæппу фæсивæдæй æрбауади кæцыдæр, йæ хъæбысы 
фелвæста Хъуынцелы æмæ йæ дуары æддейæ фæкодта. 
Адæм схæццæ сты. Сылгоймæгтæ, тарст карчы цъиутау, аивыл- 
дысты дуармæ. 
Æрчъицыдта Солым. Йæ сæры скъуыд ын бабастой. Лæг йæ риутæ 
туджы æвдылдæй куы федта, уæд æрымысыд лæбурын, фæлæ йæ 
Адзыбейы фидар цæнгтæ æрцахстой æмæ йæ бон стæлфын нал уыд. 
— Солым, хъус-ма... Уæдæй нырмæ ам диссаджы ныхæстæ фæ- 
дзырдтай. Хæйрæг йæ зонæг, Хъуынцелимæ цытæ ныффæнд код- 
тат, уый. Æнæхъуаджы кæрæдзи хурхытæм нæ бавнæлдтат дæнда- 
гæй. Бæрæг у, уæ дыууæйы дæр Хæсанæйы мæгуыр сидзæры мæт 
327 

кæй нæ ис. Æмæ уæ хистæгтæ уæхицæн уадзут. Зæринæйы цæмæй 
бавæрæм, уый фаг ссардзыстæм. Хæсанæйы лæппуйы акæндзынæн 
æз. Цы хъæуы аразын — мæхæдæг, æмæ цæугæ ардыгæй, мæрд- 
джыны хæдзарæй ма скъæрут хынджылæг! 
Солымы ныртæккæ налдæр хуымы мæт уыдис, налдæр чысыл 
лæппуйы. Йæ маст фыхти, абухта æмæ агуырдта, тагъддæр æй 
кæуыл бакала, уыцы знаджы. 
Цудтытæгæнгæ араст дуары ’рдæм. 
Зæринæйы куы бавæрдтой, уымæн йæ дыккаг бон хъæуы бæрæг 
астæу, рагон хæлд мæсыджы бын Ныхасмæ æрæмбырд сты æгас 
хъæубæстæ нæлгоймагæй-сылгоймагæй. Нæ уыд ныхасы Солым, 
рынчын у, зæгъгæ, загъта фидиуæг, фæлæ йæм Дзакко дыккаг хатт 
арвыста æмæ уæд уый дæр æрцыди. Сылгоймæгтæ Ныхасмæ ни- 
куы цыдысты, фæлæ-иу хъæуы искæд стыр хабар куы ’рцыди, сыл- 
гоймæгты бафæрсын æмæ уыдон уынаффæ базоныны сæр-иу æнæ- 
мæнг куы хъуыди, уæд-иу сæм сæрмагондæй хистæртæ арвыстой. 
Абон цы хъуыддаджы тыххæй тæрхон кæнынц, уый та æгас 
хъæубæстæй иумæ скъуыддзаггæнгæ кæй у, уымæ гæсгæ Дзакко 
æрхуыдта се ’ппæты дæр. Ныхасы ихсыд дуртыл рабадтысты хъæуы 
зæронддæр лæгтæ куыд хистæрæй. Хъæубæстæй æдде ничиуал ис, 
зæгъгæ, куы фехъусын кодтой Дзаккойæн, уæд растад, адæмыл йæ 
цæст ахаста æмæ райдыдта: 
— Нæ хорз хъæубæстæ, зонут æй, цы тæригъæддаджы хъуыд- 
даджы фæдыл æртымбыл стæм абон. Ацы Ныхасы рагæй фæстæмæ 
нæ фыдæлтæ скъуыддзаг кодтой иууыл зындæр æмæ вазыгджын- 
дæр хъуыддæгтæ. Сыгъдæг æмæ намысы бынат у ацы уынаффæ- 
дон. Ам, Ныхасы, нæ хъæубæстæй алчидæр æмсæр-æмбар у, алкæ- 
мæн дæр бынат ис йæ уынаффæйæн. Алкæй уынаффæйы сæр та 
нæ абон æнæмæнг хъæуы. Æрцыд ныл стыр уæззау хабар. Æрцыд 
æддагон адæймаджы аххосæй нæ — нæхи хъæубæстæй кæйдæр 
аххосæй. Ныккалдис туг. Æмæ мах абон туджджыны нæ агурæм. 
Х^уамæ базонæм — тугныккалдæн йæ аххосаг чи уыд. Аххосджын 
та ам не ’хсæн ис. Сæтæлæгау бабырыд йæ хъузджы, йæ сау зæрдæ 
æмбæхсы, фæлæ йæ хъуамæ ссарæм. Куы нæ йæ ссарæм, — фæ- 
хæцдзæнис та ногæй. Ссарæм æй, мæ хорз хъæубæстæ, — ам æй 
радзурæд. Чи нæ зæгъа рæстдзинад, нæ тæрхоны нын чи акæна 
рæдыд фæндагыл, уый стыр Хуыцау æмæ нæ хохы дзуæртты фы- 
дæх басудзæд. Мæрдты зындоны бахæрæд йæ хъиутæ. 
Адæм бамыр сты æмæ Ныхасы кæрæтты хъил цырты лæуд 
кодтой. 
— Цæй, кæмæй райдайæм? 
Сыбыртт ничи кæны. 
— Уæдæ фæрсгæ мæхæдæг кæндзынæн. Мæнæ ды, Дрис, дам 
кæмæй фехъуыстай? Зæгъ... 
— Нæ йæ сусæг кæнын, не ’фсин æй дзырдта... 
— Цомиан, чи йæ дзырдта дæуæн та? 
— Мæнæ мæ файнуст, Хъориан. 
328 

— Хъориан, уайсадæг чындз дæ, де ’фсæрм бирæ, фæлæ йæ дæ 
фарсмæ Адзыбейы хъусы зæгъ, кæмæй фехъуыстай дам? 
— Муртуйы чызг Фаризæтæй, — Хъорианы бæсты дзуапп радта 
Адзыбе. 
Дзакко фарста йæ хъæубæсты радыгай. Афтæмæй хæлын рай- 
дыдта ныссуйтæуæвæг æлгъаг дамы къуыбылой. Хатт-иу райхæлди 
æдæрсгæ, фæлæ та-иу уадид нылхынцъытæ, ныссуйтæ æмæ-иу уæд 
бирæ утæхсæн бахъуыд зæронд Дзаккойы. Фæлæ зондджын зæ- 
ронд лæг цадæггай цыд къуыбылойы æлхынцъы фæдыл æмæ мæнæ 
тæбын Хъæлайы хъуырыл атыхст. 
— Хъæла, æз фехъуыстон, ацы аз ногбонты Адзыбетæм фынгыл 
ды бафидис кодтай Хæсанæйæн, — Дзакко ныккомкоммæ Хъæламæ. 
— О, бафидис кодтон, сæттын ыл. Фæлæ фидис фыццаг рацыди 
йæхицæй. Дæ мады фыд, дам, хæйрæджытимæ лымæн у. 
— Хæсанæ ахæм фидис бакодта, зæгъгæ, уымæн æвдисæн чи 
уыд? 
— Солым... 
— Зæринæйæ цытæ дзырдтай, чи дын загъта уый та? 
— Уый дæр Солым. 
— Афтæ уыд,Солым? 
Солым нырмæ тæргайгæнæджы бадт кодта, рынчынæй йæ Ны- 
хасмæ кæй æркодтой, уый тыххæй. Мидæгæй та йæ уд уынгæ- 
джыйы бахауд. Уый æнхъæл нæ уыди, Дзакко афтæ тагъд хъæу- 
бæсты рафæрс-бафæрсыл схæцдзæн æмæ йын нæдæр Хъæлайы, 
нæдæр Кæлимæты бафæдзæхсын нæ бантыст. Æниу ын Хъуын- 
цъел йæ сæр куы ныммырхта, уыцы æхсæв абæрæг кодта Кæлимæ- 
ты. Ус цыдæрхуызон зæрдæйы утæхсæнты уыд. Иннæ ’хсæвтау 
нал баузæлыд Солымыл, налдæр æй фæрсгæ бакодта: кæд мæ ра- 
курдзынæ, зæгъгæ. Талынджы æмырæй бадт æмæ-иу рæстæгæй- 
рæстæгмæ райхъуыст йæ мидхъуырдухæн: 
— Бабын мæ кодтай, бабын мæ кодтай... 
Солым бамбæрста, Кæлимæты утæхсæн æнæхъуаджы кæй нæу. 
Хъуамæ йæ æрсабыр кодтаид, фæлæ сæр афтæ тынг рысти, æмæ 
йæ бон нæдæр дзурын уыд, нæдæр усы барæвдауын. Сыстад æмæ 
усæн хæрзæхсæв дæр нал загъта, афтæ рацыди сæхимæ. Уæдæй 
нырмæ хуыссыд йæ уаты, сæры рыст нæ сабыр кодта. Æнхъæл 
уыд, Кæлимæт æй йæхæдæг кæй абæрæг кæндзæн æмæ йæ Солым 
хибарæй кæй бафæдзæхсдзæн. 
Уалынмæ йæм фидиуæг схæццæ. Загътой йын, Дзакко хъæубæсты 
Ныхасмæ кæй тымбыл кæны, уыцы хабар. Лæг цæф арсы схъиуд 
фæкодта йæ хуыссæн уаты, нæфæразон дæн, зæгъгæ, фæстæмæ 
рарвыста минæвары. Фæлæ, мыййаг, Кæлимæты куы ’ркæной æмæ 
куы срæтигъа исты, уымæй фæтарст æмæ дзы уæд йæ сæры рыст 
Дæр айрох. 
Ныр адæмы ’хсæи агуры Кæлимæты, фæлæ йыл цæст нæ хæцы. 
Дзаккойы фарст æй ныцъцъыкк кодта тæлм уисау æмæ ныззæл- 
329 

ланг кодтой хъустæ. Цыма сæры астæу чидæр дзæккорæй цурк 
ныкъкъуырдта, уыйау сæры рыст ныццавта æмæ цæстытæ ралæс- 
тысты фындзы хъæлмæ. 
— Гъы, мæн фæрсыс? 
— О, дæу! Раст у, Хъæла цы дзуры уый? 
— Æмæ Хъæла цы дзуры? — йæ уд йæ зæвæттæм æрхæццæ. 
Дзакко бамбарын кодта, цæмæй йæ фæрсы, уый. 
— О, раст у, — æхцон улæфт скодта. Хъæлайæн Хæсанæ фидис 
кæй бакодта, уымæн мæхæдæг — æвдисæн. Мæрдты дзæнæты фæ- 
бадæд, Хæсанæ ма удæгас куы уыдаид, йæхи цуры дæр æй зæгъин. 
— Æмæ йын цæмæн бафидис кодта? 
— Гъе, уый нæ зонын... Зæринæйыл цы дам æрцыд, уый кæмæй 
фехъуыстон, уый зын зæгъæн у. Алчидæр æй цъиутау уасыд. Нæ 
хъуыды кæнын, кæмæй йæ фехъуыстон фыццаг хатт. 
Ацы ран бынтондæр къуыбылой ныссуйтæ, зæронд лæг ма ар- 
хайы йæ райхалыныл, фæлæ æлхынцъ афтæ фидар у, æмæ тæбын 
Дзаккойы къухты скъуыйы. Фæд сæфы. Æмæ дын зæронд афсæр- 
ста Солымыл: 
— Солым, дæ сæр афтæ нæ фæцæф æмæ фесафай дæ хъуыды. 
Зæгъ!.. 
Йæ сурхид акалди Солымæн. 
— Ард хæрын, нæ йæ хъуыды кæнын... 
— Æз ын æй дзырдтон, æз! — æрбайхъуыстис устыты ’хсæнæй 
Бесойы идæдз Тъасийы хъæлæс. 
— Æмæ йæ дæуæн та чи дзырдта, Тъаси? Фæбæлвырд кæн дæ 
ныхас... 
— Чи, чи, Кæлимæт. Æз, дам, сæ мæхи цæстæй федтон куыройы 
фæстæ бæрз къутæрты иумæ... 
Солымæн йæ быны фæтасыдысты йæ зæнгтæ. 
— Кæм ис Кæлимæт? — йæ хъустыл ма ауади Солымæн... 
— Ам нæй! — дзуапп радта чидæр. 
— Цæугæут, ныртæккæ йæ куыд хæццæ кæнат ардæм! 
Ныхасы адæм сæ комулæфт баурæдтой, афтæмæй æнхъæлмæ 
кæсынц Кæлимæты фæзындмæ. 
Бабын ис Солым, ныртæккæ фæзындзæнис Кæлимæт æмæ Ны- 
хасы мæстджын адæм февналдзысты Солыммæ æмæ дзы уæнг нал 
фæхæцдзæн уæнгыл. Фырадæргæй тайы лæг. Рахъавыд, ахъуыза 
адæмы ’хсæнæй æмæ искуы бафснайа йæ сæр, фæлæ йын уый амал 
дæр нал уыдис. 
Уадид фæдисон удаистæй æрхæццæ æмæ фыртæссæй, йæ ны- 
хæсты æрдджытæ ныхъуыргæ, бамбарын кодта: 
— Уым... уым Кæлимæт куыройы нучы мардæй!.. 
Солымы уд йе ’рдæгыл цы ран фæцæйскъуыд, уым аныхæст 
фæстæмæ æмæ лæг æнæнхъæлæджы цауæй фæсурау. Уыйхыгъд 
аскъуыд, Дзакко цы къуыбылой хæлдта, уыцы тæбын... 
330 

4 
Зæринæйы куы ныгæдтой, уæд марды фæдыл ацыд Кæлимæт 
дæр. Уым фехъуыста, Дзакко мардæн рухс куы ныккодта, уæд 
уæлмæрдты сыджытæй ард куыд хордта: 
— Рухсаг у, бецау, дæ сæры хицауимæ уæлæуыл кæрæдзийæн 
марг фестадыстут, фæлæ мæрдты, мыдау, адджын ут кæрæдзийæн. 
Кæйдæр марджы ’ртах ныххаудта уæ царды иумæйаг къусы æмæ 
дзы фæхъæстæ стут дыууæйæ. О, стыр Хуыцау, бæрзондыл бадыс, 
алцы зоныс, алцы уыныс, æмæ кæйдæриддæр дзыхæй ратагъд уыцы 
марг, уый уæлæуыл, хус хиталæгау, бахус уæд, йæ бонтæ аджы 
куыд фыца, йе ’взаг куыд бахуыскъ уа, саугуырм, сау рынæй йæ 
мæлæт куыд æрцæуа... 
Нырма йæхиуыл хæцыд Кæлимæт, адæмæй цæмæй мачи мацы 
фæфиппайа, уый тыххæй мардæн лæгтад кæныныл йæ уд хъардта, 
мæт кодта, йæ хъыгдзинад æвдыста. Йæ зæрдæ мидæгæй хæлди. 
Æнхъæл нæ уыд, Зæринæйæн маст скæныны охыл цы дам ауагъта, 
уый цардхæлд фæкæндзæн хæдзарыдзаг бинонты. Ноджы дысон, 
мардмæ куы бадтысты, уæд Цорæйы ус Тлаттоны аивæй афарста: 
Кæлимæт куыройы хæйрæджимæ лымæн у æмæ адæмæн сæ бæркад 
хæссы, зæгъгæ, уый чи дзырдта. Тлаттон бадиссæгтæ кодта, æмæ кар- 
зæй ралгъыста, ахæм ныхас кæй дзыхæй схаудта, уый. Ноджы Со- 
лым, знон, марды уæлхъус цы ныхæстæ фæкодта. Зæринæйы саби- 
йыл йæхи мæтгæнæг куыд скодта, адæмæн йæхицæй зæд куыд аца- 
рæзта, уæд, цыма, Кæлимæтыл ихджын дон æрбакалдæуыд, уыйау 
йæ буар сгæв-гæв ласта. Нырмæ нæ зыдта Солымы, æхсæв-иу æм 
фæзынд рæсугъд, фæлмæн ныхæстæй-иу ын йæ былтæ адаудта, йæ 
рыст зæрдæйыл-иу ын аузæлыд, æмæ та-иу æхсæвы тары уадидæгæн 
айсæфт. Ныр æм хъуыста, æмæ, цыма, Солымы ивгæ бачынди, дзырдта 
фæлмæн, зæрдæбын ныхæстæ, фæлæ Кæлимæт хатыд: уыцы ныхæстæ 
мæнг æмæ фæлитой кæй сты. Сайы адæмы, Кæлимæты куыд сайы, 
афтæ. Æууæндынц ыл адæм, уый йыл куыд æууæнды, афтæ. Цыдæр 
хинвæнд кæй ныхъхъуыды кодта Солым, ууыл гуырысхо нал кодта 
ус. Æнæнхъæлæджы нæ фæхыл сты Хъуынцелимæ Хæсанæйы зæх- 
хы гæппæлыл. Уыцы зæххы кой ма дзы кæддæр сирвæзт. 
Тухы йæ йе ’нгуылдзты алыварс, тухы Солым. Æндæра йæ кæд 
уарзы æмæ йæ ракурынмæ хъавы, уæд дам а-зымæджы куы ацыд, 
уæдæй нырмæ йæ хъуыддаг цæмæннæ бакодта. Ноджы йæм дысон 
куы фæзынд, уæд æм йæ чъылдым цæмæн фездæхта. Бамбæрста 
ус, Солым æм йæ сæры уæззау цæфимæ æнæхъуаджы кæй не сми- 
дæг. Цæмæйдæр тæрсы, фæдзæхста йæ. 
Ныр уæлмæрдты, Дзаккойы карз ныхас фехъусгæйæ, фæтарсти 
ус. Афтæ йæм фæкаст: Хуыцау фехъуыста Дзаккойы карз æлгъыст, 
æмæ зæронд лæг йæ къухтæ Хуыцаумæ куыд сдардта, афтæ Кæли- 
мæт дæр иу æмдзаст фæци арвмæ. Фыртæссæй арвыл тар дызгъуыд- 
тæ мигъты ’хсæн йæ цæстытыл цыдæртæ ауад, туг ныццавта сæрмæ 
æмæ æнахуыр зиллаччытæ хъен ныллæууыдысты арвæй зæхмæ. 
331 

«Хуыцаумæ фехъуыст Дзаккойы куывд, ныртæккæ мæ æргæрах 
кæндзæн!» — ныррызтис ус æмæ фæцудыдта. 
Адæм уæлмæрдæй куы раздæхтысты, уæд Кæлимæт хъæумæ нæ, 
фæлæ фæсфæд рæтты йæ ных сарæзта куыроймæ. Ныртæккæ йæ 
Хуыцауы цæхæр судздзæни, уымæй тæрсгæйæ, удисгæ схæццæ. 
Йæхиуыл фидар сæхгæдта дуар. Рызт, гæдыбæласау, утæхсæн код- 
та. «О, Мадымайрæм, баххуыс мын кæн, æз аххосджын нæ уыд- 
тæн! Фæтæригъæд мын кæн!» — йæ зонгуытыл хаудæй лæгъстæ 
кодта хъуыры цъарæй. 
Знон фæдызæрдыг Солымыл. Дысон æй бафарста: 
— Гормон, Зæринæ мæнæй куы ницы дзырдта, уæд цæмæн æры- 
мысыдтæ?.. 
— Æз не ’рымысыдтæн, адæмæй йæ фехъуыстон. 
— Кæйдæрты бафарстон. Ничи йын ницы зоны. 
Солым иу богъ фæласта: 
— Æмæ дын чи загъта, адæмы рафæрс-бафæрсыл схæцай?! 
— Ау, уый бар мын нæй, — рæстдзинад базонон! 
— Рæстдзинад! Сæрхъæн! Кæм агурыс рæстдзинад? Дам-дум- 
тæн авд хъусы æмæ авд æвзаджы ис, кæм æй агурыс? 
— Дæ ныхæстæ мæ гуырысхойы æппарынц... 
— Гъе æмæ сыл гуырысхо кæн. Кæд адæмыл æууæндыс — æууæнд. 
Æз дæм абонæй фæстæмæ мæ къах дæр нал æрбавæрдзынæн. 
— Æмæ дæ ныхас та куыд уыди? 
— Лæг æхсæвæй райсоммæ дæр йæ хъуыды ивы. 
— Ивы? О, Мадымайрæм, зæгъ, курын дæ, зæгъ! Мæнг сты, 
æндæра ныртæккæ мæ зæрдæйыл уæлахиз кæны маст... 
— Хатыр, — лæгъстæмæ фæци Солым, — бафæлладтæн, мæ сæры 
рыст...Æндæр хатт аныхас кæндзыстæм. Фæлæ дæ фæдзæхсын: 
адæмы рафæрс-бафæрсыл ма схæц. Дæ сæр басудздзæн! 
Ацыд Солым. Абон æй нал федта Кæлимæт. Бафарста ма кæй- 
дæрты. Уæд йæ гуырысхотæн кæрон æрцыди. Солым æрымысыд 
хахуыр. Ноджы Дзакко Хуыцаумæ скуывта... 
Æмæ дуне рафæлдæхт Кæлимæтыл, цыма йæ цард æгасæйдæр 
уыд фыдфынты хуызæн. Ау, куыд бафæрæзта, куыд сæ ныббых- 
ста. Цыма фыдих дымгæ балæбурдта сæры магъзмæ, йæ хъуыдыты 
йын дæрзæг уисойæ ныссæрфта æмæ ма ус утæппæт хъуыдыты 
’хсæн агуры чысыл, исты ахæм ныфсы мур, фæлæ дзы цæуыл 
фæхæст вæййы, уый та, æмбыд тæбынау, уадидæгæн аскъуыйы. 
— Сайд! — зæлланг кæны хъусты. 
— Мæнгарддзинад! — фæлхатт кæны хъуыды. 
— Лæгмар! — хъæрзы зæрдæ. 
Кæлимæты æмбарынады дуне мæнгарддзинады сынхъызт, намыс 
æгасæй дæр цъыфы мидæг сæвдылд æмæ хъуамæ йæ къух сиса, 
æцæгæлон ын чи у, уыцы æлгъаг дунейыл. Фæлæ афтæмæй нæ! 
Уадз, базоной адæм уыцы æдзæсгом адæймæгты, Кæлимæтæн цард 
хъаймæт чи фестын кодта æмæ сыл ныккæной худинаджы гакк. 
Раст уыцы рæстæджы Хъази æрбахоста куыройы дуар. 
332 

* * * 
Зæринæ чи уыд, уый базонын ын кæй нæ бантыст, уыцы хабар 
удхæртты ныппæрста Агуындæйы, йæ хъуыдыты фæсурын йæ бон 
куы нæ уал уыд, уæд изæры ацыд Барсæджы фæрсынмæ. 
Фыдохы мидæг баййæфта Барсæг æмæ Фæрдыджы. Се стыр 
мастыл сын бахъынцъым кодта, стæй афарста Фæрдыджы. 
— Дæ рынчын та куыд у? 
— Куыдæй фыддæр куы фестæм, Ацырухс. Нæ арв ныл æрхау- 
ди æмæ нæ фыдусы æлгъыст баййæфта. О, Мадымайрæм, цы дын 
ракодтам, дæ фыдæх ныл цæмæн ныккалдтай! — Фæрдыджы хъа- 
рæг айхъуыст. 
— Кæд искæй аххос уыд, уæд ын Хуыцау уæ тæригъæд фидинаг 
фæкæнæд, — суынгæг Ацырухсы зæрдæ æмæ йæ кæлмæрзæны къа- 
базæй йæ цæстысыгтæ асæрфта. 
— Уый æнхъæл та чи уыди, Кæлимæт, æнамонды хабар ыл кæй 
æрцыд, уый тыххæй йын уæлдай тæригъæд кодтон. Куыд фæтасы- 
ди йе ’взаг, мæ тæригъæдæй мæрдты авд дæлдзæхы ныххауа. 
— Нæ, не ’фсин, Кæлимæтæн дæ тæригъæд ма хъар. Æнæуый 
дæр ын фаг сты мæрдты бæсты йæ зынтæ, æнæхъуаджы йæ нæ 
ныххурх чынди куыройы нучы. Зыдта цыдæр, зыдта. Мæ сафæг 
æндæр у, æмæ куы базыдтаин мæ фыдбылыз раздæр, дæндагæй 
бахордтаин бæстæ, ссардтаин æй, фæлæ ма ныр цы? Байрæджы, — 
уатæй райхъуыст Барсæджы утæхсæн. 
— О, æмæ кæмæн цы ракодтой мæ ахсджиæгтæ, кæмæн! — Ма- 
рой кодта Фæрдыг. — Зæринæ та цæстысыгæй сыгъдæгдæр куы 
уыд, сывæллонау æнæ хин, алкæуыл дæр царвау куы тади. О, мæ 
фæрстæ дын фехæлой, ме ’намонд файнуст. Хæсанæ, гормон, йæ 
фынæйыл дæр ын куынæ хъæцыдтæ. Сидзæр, æнамонд куы уыди 
дæхиау... 
«Сидзæр, æнамонд уыд дæхиау», — ныссæххæтт ласта Ацырух- 
сы зæрдæ æмæ йæхи нал баурæдта. 
— Барсæг, Фæрдыг, Хуыцауы хатыр мын бакæнут, уыцы æна- 
монд сылгоймаджы табæт куы федтон, уæдæй фæстæмæ мын цыдæр 
гуырысхотæ баууылдтой мæ зæрдæ. Курын уæ, зæгъут мын, чи уыд? 
Ацырухсы фарстæн дзуапдæттæг куынæ уыди, уæд бамбæрста 
ус — сусæг æй кæй кæнынц æмæ ноджы йæ гуырысхо фæтынгдæр. 
— Мæрдты Хæсанæ æмæ Зæринæйы рухс цæсгæмтты хатыр ба- 
кæнут, мацы мын бамбæхсут, — ныллæгъстæ кодта Ацырухс. Мæ 
чызгон бонты иу кæйдæр зыдтон, йæ ном Агуындæ. Елойты æлдар 
Дзанхоты чызг. Æмæ мæм уый хуызæн фæкасти. Нæ рæдийын, 
ард хæрын Хуыцауæй. 
Агуындæйы коймæ йæ хъустыл рахæцыд Барсæг æмæ Ацырухсмæ 
фæрсæджы каст ныккодта. 
— Зыдтон Агуындæйы, зæгъыс? 
— Зыдтон, йæ лæггадгæнæг уыдтæн. Æниу лæггадгæнæг та цы, 
— Ацырухс йæ ныхæсты йæ масты тулгæ, радзырдта Агуындæйы 
333 

хабæрттæ бæстон-бæлвырдæй. Радзырдта, куыд бауарзта чызг йе 
’ххуырст Дзанджы. Цы сыл æрцыд. Дзанг удæгас баззад, фæлæ 
чызг йæхи къæдзæхæй куыд аппæрста. 
— Ныр, Зæринæйы куы федтон, уæд мын ме ’хсины æрымысын 
кодта. Чизоны рæдийын, хуызæй-хуызмæ, дам, лæг амардæуыд, 
фæлæ афтæ æнгæс... О, Хуыцау, фæтæригъæд мын кæн. 
Барсæг ныуулæфыд уæззау æмæ æрæджиау загъта. 
— Нæ фæрæдыдтæ Ацырухс. Агуындæйы чызг уыди Зæринæ. 
— Мæ арт бауазал, æмæ куы амарди Агуындæ, — хъæрзæгау 
схаудтой усы ныхæстæ. 
— Нæ амард. Дзанджимæ алыгъдысты æмæ цардысты лæгæты 
дзæгъæл комы æмбæхстæй. 
— О, Мадымайрæм, æмæ цы фесты Дзанг æмæ Агуындæ, — ска- 
тай ис Ацырухс. 
— Агуындæ амард. Йæ чызг куы райгуырд, уый фæстæ. Дзанг 
уым фæцард. Схъомыл ис Зæринæ æмæ йæ ракуырдта Хæсанæ. 
Дзанг цы баци, уый та абон дæр ничи зоны... 
— О, Хуыцау мæ куыд амардта, куыд нæ мын бантыст Агуын- 
дæйы хъæбулы базонын! — фыр фæсмонæй йæ рустæм фæлæбурд- 
та Ацырухс. — О, дæ бындур зыгъуыммæ ныззила, дæу мын чи 
бабын кодта. Ныббар мын, Агуындæ, дæ нывонд фæуон, дæ иунæ- 
джы бахъахъхъæнын мæ бон нæ баци. 
Ус йæ уæрджытæ хойгæ сыстад æмæ маройгæнгæ рацыди сæ- 
химæ. 
5 
Тæдзынджытæ тæдзынц æмæ тæдзынц. Хæдзары фæскъулæй 
уыцы иухуызонæй хъуысы: «Цъыкк-цъыкк!.. Цъыкк-цъыкк!» Со- 
лым хуыссы тæккæ рудзынггæрон æмæ йæм афтæ зыны, цыма, 
тæдзынджытæ фæскъулмæ нæ, фæлæ тæдзынц йæ сæры тенкайыл 
æмæ, зæгæлты бырынчъытау, хизынц сæры стæджы суанг магъзмæ. 
Æддейæ, ингæнау, талынг. Уаты къуымтæ дæр. Солым уарзы 
тар æхсæвты иунæгæй, куыд ничи йæ хъыгдара, афтæ йæ сау æлхын- 
цъытæ бийын. 
Æвдисæнтæ нæ уарзы, цæмæй йыл сомбон комдзог мачи ра- 
цæуа. Раздæр, æвзонг ма куы уыд, уæд æууæндыди Хуыцауыл, 
фæлæ йæ уый фæстæ, мæнг сомыты сæр куы бахъуыд æмæ йæ 
Хуыцауы азар куы нæ басыгъта, уæдæй фæстæмæ нал дæр Хуыца- 
уыл æууæнды, нал дæр адæмыл. Æууæнды ма æрмæстдæр йæхи- 
уыл, уымæн æмæ цы зæгъа, цы сфæнд кæна, уый сæххæст кæны 
зондæй, хинæй. Зонд æмæ хин кæм нæуал фæкæрдынц, уым та 
карды комæй. 
Мæнæ та ныр дæр ныффæнд кодта Налхъуытæйы рæсугъды 
йæхицæн усæн æрхæссын, чидæртæ ныллæууыдысты йæ фæнды 
ныхмæ æмæ сæ фехста йæ фæндагæй иуфарс. Цæмæн? Налхъуы- 
тæйы уарзондзинадæй æрра кæй кæны, уый тыххæй, мыййаг? Нæ, 
334 

Солым никæй уарзы, йæхи йеддæмæ никæйуал бауарздзæн, ничи- 
дæр æй хъæугæ кæны. Налхъуытæ номдзыд æмæ рæсугъд у. Со- 
лым та хъæздыг лæг æмæ йæ бирæ мулк æмæ фæллойыл хъуамæ 
цог хæрзиуæг бафта. Кæлимæт йæ разы цæлхдурау ныллæууыд. 
Хъуыды кодта, цы хуызы йæ аиуварс кæна, ууыл, фæлæ йæ сæры 
æххæст нæма срæгъæди фæнд, афтæ ус мæрдтæм фæраздæри йæ- 
хæдæг. 
Баззад ма йын иу знаг — Хъуынцел. Фæлæ Солым Хъуынце- 
лимæ æргом тохыл нæ ныллæудзæн, уый тæссаг у, хæрæфырттæ 
йын бирæ ис. Солым та — иунæг. Æндæр хæцæнгарз агурын хъæуы. 
Æхсæртæгæн цы ныффæнд кодта, уымæй карздæр, фæлæ йæ ныр- 
ма уымæ не ’вдæлы. Налхъуытæйы уал æрхæсса. Кæннод уыцы 
рæсугъд дзаума куы аирвæза къухæй — нæ йæ ныббардзæн йæхи- 
цæн. 
Кæрты дуар чидæр æрбахоста. Куыдз йæ гæндзæхтæ сцагъта. 
— Гъе, Солым, бафынæй дæ, цы?! — æрбайхъуыстис йæ уæлвæд. 
«Æнафоны мæ чи агуры?» — Солым фæбадæги йæ уатыл, куы- 
рæт уæгъдæй æрбаппæрста йе уæхсчытыл æмæ кæртмæ ахызт: 
— Кæцы дæ ацы æнафоны?! 
— Æрбæтт уал бæттæныл дæ куыдзы! — кæрты дуары æддейæ 
æрбайхъуыст Хъазийы хъæлæс. 
Солым куыдзы æрбаста æмæ бакодта кæрты дуар. 
— Хъази куы дæ, цы хабар у? 
— Мидæмæ уал мын зæгъ, хабæрттæй мæ уый фæстæ фæрс- 
дзынæ, — уыдис тызмæг йæ дзуапп. 
— Дæ хорзæхæй, — Хъазийы разæй уатмæ бахызт, ссыгъта цы- 
рагъ. Хъази уыд фыдрасыг, йæ къæхтыл ма тыххæй лæууыди, æга- 
сæй дæр цъыфы сæвдылд, къæвдайы дон йæ цухъхъайы фæдджи- 
тæй зæхмæ тæдзынджытæ ныллæууыд. 
— Куыддæр мæм дæхи хуызæн нæ кæсыс, цыдæр мæстджын 
дæ? — фæрсы йæ Солым. 
Хъази ницы дзуры, афтæмæй, йæ карды сæрыл хæцгæйæ, куы 
иуырдæм атасы, куы иннæрдæм. 
— Багомыг дæ, æви? Бадгæ уæддæр скæн, — бандон ын куыд 
æрæвæрдта йæ быны, афтæ йыл Хъази иу богъ фæкодта: 
— Ма ’внал! Дæ къухтæ тугæй сты ахуырст! Лæгмар!.. 
Солым, зынджы басудзæгау, аскъæфта йæ къухтæ. 
— Сабырдæр! — Солым дуар æхгæнынмæ фæци. — Фехъусдзæн 
дæ исчи. 
— Ма ’хгæн дуар, райсом дæ уæддæр базондзысты адæм! — 
къухæй ацамыдта. — Ахст дæ, цæугæ мæ разæй! 
— Цы хабар у, æргомдæр мын æй зæгъ, æмæ ма ’рдиаг кæн 
æрдæгæхсæв ам! — ныхмæ фæлæууыди Солым. 
— Цы хабар у? Нæ йæ хатыс? Ды йæ амардтай... 
— Кæй? 
— Æппæт дæр зоныс! Цæугæ мæ разæй! 
Бамбæрста Солым, Кæлимæты марды хъуыддаджы йæ аххос- 
335 

джын кæй кæны, фæлæ марæг уый нæ уыди, æмæ уый тыххæй 
ныфсджынæй æрлæууыди йæ ныхмæ. 
— Уыцы хъуыддаджы аххосджын нæ дæн. 
-Дæ! 
— Сбæрæг æй кæн. 
— Бæрæг у! Мæнæ ам мæ дзыппы гæххæтт... Хъæбæр фыст у, 
галиуæй рахизырдæм! 
— Цæй гæххæтт? Чи уыди йæ фыссæг? 
— Мæхæдæг. 
— Æмæ дæуæн цы бар ис! 
— Цы бар ис? Уæдæ ма мæм хъус, — лæг йæ хæлафы дзыпмæ 
нывналон куыд загъта, афтæ фæцудыдта æмæ йæ фæстæ къæлæт- 
джын бандоныл, йедзаг голлагау, æрныхсти. — Цæй, уæдæ, хъус. 
Ды фыдлæг кæй дæ, уый æз рагæй зонын. Æмæ у... Æз уый ныхмæ 
нæ дзурын, æрмæст мæ сусæгæй цы фыдбылызтæ саразыс, уыдон 
фæд бамбæрзьш мæнмæ æрхауы... Уæдæ, Кæлимæт рæсугъд уыди. Æз 
æм хъавыдтæн, фæлæ нæ ахызтæн дæ сæрты... Ныббарстон дын æй. 
— Цыдтæн æм, сæттын ыл, фæлæ марæг æз нæ уыдтæн. 
— Фæлæуу... Ды усæн февæрдтай ныфсытæ... Ракурдзынæн дæ, 
зæгъгæ. Æрмæст, зæгъ, дыл цы дам ацыд, хæйрæджытимæ кæй 
балымæн дæ, уый фæдыл уыцы адæмæй ссыгъдæг кæн дæ цæсгом. 
Афтæ нæ уыд?.. 
Солым фæсыкк, фыртæссæй æвзаг бахус комы арынджы. 
— Нæ дзурыс? Уæдæ дын æй æз зæгъдзынæн. Усы сардыдтай, 
цæмæй адам кæна Зæринæ æмæ Æхсæртæгыл. Афтæ нæ уыд? Ус 
дын дæ фæндон сæххæст кодта. Дыууæ ’фсымæры, Барсæг æмæ 
Хæсанæйы бинонтæ фæтуджджын сты, раст нæ зæгъын? 
Солым нындзыг. 
— Афтæ уыд! Æмæ усы ды... 
— Баууæнд мыл, Хъази... Усы æз нæ амардтон... 
— Басæтт! 
— Дзырдæн зæгъæм, кæй фæдзырдтай, уыдон раст сты, фæлæ се 
’вдисæн нали, амард!.. 
— О, амард, Солымыхъо, фæлæ йæм йæ мæлæты агъоммæ æз 
суадтæн æмæ мын, тæрсгæ-ризгæ, йæ хабæрттæ фæдзырдта, суанг 
хосгæрдæнты цæвæгæй иумæ куы карстат, куыроймæ йæм куыд 
бацыдтæ, сывæллон ын дæуæй куыд райгуырд, куыд ын амард æмæ 
афтæ дарддæр. Æз дæр сæ ам мæхимæ галиуæй рахизырдæм фæ- 
фыстон, æмæ йыл æрывæрдтон мæ мыхуыр. Фидар фыст у! И, цы 
зæгъдзынæ? Мæ армытъæпæны бадыс, ме ’нгуылдзтæ æрбакъæдз 
кодтон, æмæ, сæтæлæгау, ныцъцъист дæ. 
Бахауди Солым. Стæлфæн ын нал ис. Ацы хатт хин нал кæрды. 
Лæгъз æвзаджы сæр æй бахъуыд: 
— Цæй, цы мæ домыс? 
— Гъе, уый лæджы ныхас! Ды та, цæваг галау, дæхи сыкъайæ 
хъахъхъæныс æмæ дын хъихъхъытæй нал у. Мæн дæр цæрын 
хъæуы, уæдæ!.. Дæ фосы дзугтæй иу. 
336 

— Разы дæн. Гæххæтт ныффысс. 
— Гæххæтт фæстæдæр. Дæ дзуджы уал мæхиуæттимæ фенон. 
— Фæлæ мæм уæддæр дис кæсы, Кæлимæтæн чи уыдис йæ марæг? 
— Æз... 
— Ды? Уый та куыд? Цæмæн? 
— Цæмæн куы зæгъай, уæд, базыдта, ды йæ цы дамæй тæрсын 
кодтай, уый дæхæдæг кæй æрæмысыдтæ... Æмæ Зæринæйы марды 
чырын куы федта, уæд фæсаджил ис йæ зæрдæ æмæ дыл комдзог 
хъуамæ рацыдаид. Æз ын æрæхгæдтон йæ дзурæнтæ æмæ дæ ин- 
гæнæй дæ зæвæтæй сластон. Гъе, цы зæгъдзынæ? 
Æвæццæгæн, Солым ныры хуызæн никуы фæбузныг йæ хъыс- 
мæтæй. Æнæнхъæлæджы фыдбылызæй фервæзт. Хъазийы йæ хъæ- 
бысы ныккодта: 
— Бузныг!.. Нырæй фæстæмæ мын æрдхорд æфсымæр уыдзынæ!.. 
— Дæ бузныг дæхицæн уадз. Мæ мызд!.. 
Солым йæ куырæты дзыпмæ нывнæлдта, æхцатæ систа æмæ сæ 
æд чыссæ Хъазийы армы фæсагъта. 
— Гъеныр мæ уырны, æрдхордæн мын кæй бæззыс. Цæй, æз 
цæуон. Фæлæ-ма зæгъ, кæд банымайдзынæн мæ дзуджы? 
— Тæккæ райсом... Табуафси. 
— Хуыцау дын дæс ахæмы бакæнæд дæ фосы... 
Дуармæ цæйдæр уынæр фæцыд. Солым фестъæлфыд, цы уы- 
дзæн, зæгъгæ, акасти æддæмæ. Тыргъы уыди талынг. Тас ницæ- 
мæй у, куы базыдта, уæд Хъазийы кæрты дуары онг ахизын кодта. 
Æрбаздæхт фæстæмæ, æрзылдта цырагъ æмæ та райдыдта бийын 
йæ тар æмбæхст хъуыдытæ халгай. 
Цырагъ куы ахуыссыд, уыцы рæстæджы тыргъы, талынг къуы- 
мы, арахъхъы гарзы фæстæ æмбæхст ранæй рахызт Ацырухс, фыр- 
тæссæй зæрдæ йæ кусынæй ныллæууыд, афтæмæй йæ къах-къух- 
тыл хъуызгæ йæхи уаты дуарыл аивæй бахæцыд. Хъазийы хæд- 
фæстæ æрбаздæхти Барсæгæй, Солымы уатæй загъд куы хъуысти, 
уæд фæкъæпп кодта йæ зæрдæ æмæ байхъуыста. 
Цы фехъуыста, уый та æппæт фыдбылызтæн сæ сæр кæй уыди, 
куы базыдта, ныхъхъæр кæнынмæ йæ нал бахъуыди бирæ. Фæлæ 
ныххауди йе ’взаг. Æрлæмæгъ сты уæнгтæ, фæцудыдта æмæ гарзы 
фадомæ æрхауди. 
Йе муд куы ’рцыд, уæд ма йæ тыххæй йæ уатмæ æрбахастой йæ 
къæхтæ. Хуыссæнты сæр ныххауди æмæ йæ тæссаг удхайраджы 
хъуыдытæ сæ æрцытыл хæрдмæ систой. 
Уынæргъы ус, зæрдæ фæдисы хъæр кæны, фæлæ æххуысгæнæг 
нæ зыны. Иуахæмы фæгæпп ласта йæ уатæй, афæнд кодта, бацæ- 
уын Барсæгмæ æмæ йын радзурын, цы фехъуыста — æппæт дæр. 
Фæлæ тæккæ къæсæргæрон йæ хъуыдыты фæкалд æмæ къах нал 
баххæсти дуармæ. 
Æмæ йын чи уыдзæн æвдисæн? Хъази? Æмæ тугæй ахуырст 
куы сты уымæн дæр йæ къухтæ. Тых Солыммæ, закъон та — Хъа- 
зимæ. Куыддæр схауа ныхас Ацырухсы дзыхæй, афтæ Кæлимæ- 
22 Гаглойты Владимир 
337 

тау, æрцæудзæн уымæн дæр йæ мæлæт... Бирæгъты ныхмæ иунæ- 
гæй стох кæнын тæрхъусы бон кæд уыди. Иу хатт бафæлвæрдта 
Ацырухс — бирæгъ ыл фæхæцыд æмæ ма абон дæр нæма кæны йæ 
сæрæн. Йæ тых уæд сусæгæй уыд, ныфс æй уыд Доттийæ. Ныр 
æргом тохы куы бацæуа — ныммури. 
Æдых разынд Ацырухс. Нæ бахаста йæ ныфс æмæ фæстæмæ йæ 
хуыссæнты ныххауди. 
ФЫНДДÆСÆМ СÆР 
1 
Зымæджы тыхдымгæтæ æмæ уалдзæджы тæрккъæвдатæм бруйы 
сис æркалд æмæ йæ ногæй амадта Булатыхъо. Фæуд кодта йæ куыст, 
афтæ дæлæрдыгæй, хъæуы астæуты нарæг, дурджын фæндагыл, 
куыйтæ сæ уæлныхты æристой цавæрдæр барæджы. Булатыхъо уис 
фелвæста, ахъавыд куыйты баиргъæвынмæ, фæлæ фæкомкоммæ 
барæгмæ æмæ йæ уис иуырдæм мæсты зыввытт ныккодта. 
Барæг уыд Солым. Æхсæртæджы æрцахсты фæстæ æлгъ рай- 
дыдта Солымыл. Лæгау æргомæй нæ, фæлæ, калмау, сусæгæй хæ- 
цыд, адæймаг æнхъæл чердыгæй нæ вæййы, уым æй чъылдымыр- 
дыгæй ныррæхойы. 
Цыма йæ æппындæр нæ федта, уыйау, ногæй йæ куысты сæр 
æрлæууыд. 
Уæдмæ йæ уæлхъус февзæрдис Солым. Уæлбæхæй салам радта: 
— А-а-а-ай Булатыхъо куы дæ. Дæ бон хорз. Æгайтма æгас хæ- 
дзар ссардтай. Афтæ у, мæ хур, искæй хæдзары лæг уазæг у, йæ 
къухтæ — баст, хи хæдзары та лæг фысым дæр у æмæ Хуыцау дæр. 
Уæллæй, стыр æхсызгон мын у. 
— Дæ зондхъуаг, цыма, нæ дæн, — йе уæхсчы сæрты йæм æхсгæ 
каст фæкодта Булатыхъо. 
— Цæй, цы мын бустæ кæныс, зæрдæйæ дын зыгъын, æхсызгон 
мын у, ам дæ кæй уынын. Цæй, бæхæй æрхиз мын зæгъ. Æнæуæз- 
дан ма у. 
— Æрхиз. Хонæг дæм куы нæ арвыстон, мыййаг. 
Солым бамбæрста, лæппу мæстджын у, æмæ йæм йæ хорз ныхас 
дæр хъыг кæсы. Йæ бæхæй æргæпп ласта æмæ, хатыркурæгау, 
йæхи раст кæныныл схæцыд: 
— Ныббар, Булатыхъо, цыдæр мæстджын дæ, æмæ кæд исты 
ахæмæй загътон... Хатыр. 
— Мæстджын... Мæхи къухæй мын мæ сæр ралыг кодтай, æмæ 
мæ зындоны удхæртты ныппæрстай, ноджы ма ардæм цæуыс? — 
ныздыхта йыл йæ ныхас. 
— Цæуыл дзурыс, нæ зонын? — йæхицæй ницы ’мбарæг ацарæз- 
та Солым. 
— Тынг хорз æй зоныс, цæуыл дзурын, уый. 
338 

— Хуыцау æвдисæн... 
— Хуыцауы йæ бынаты ныууадз. 
Иудзæвгар ныхæй-ныхмæ хæцæг фырыты лæуд кодтой, стæй 
Булатыхъо æрбадтис дурыл æмæ йæ удхæрдты иугай згъалын рай- 
дыдта: 
— Мæ фыды æндæрг æхсæвæй-бонæй мæ фæдыл зилы. Зонын 
æй, аххосджын уыдтæн йæ разы, кæмдæр гуырымыхъ уыди мæ 
фæндаг, мæхицæй хуыздæр æмæ сæрæндæрты, цæваг галау, мæ 
сыкъатыл истон. Уый тыххæй-иу мæ бафхæрдта мæ фыд, фæлæ 
йæ ме ’взæр никуы бафæндыд. Нырма мæм гъеныр бахъардта. Æниу 
æй, чи зоны, æмбаргæ дæр никуы бакодтаин, мæ мады ’фсымæртæ 
мæ сæ хæдзарæй куы нæ ратардтаиккой, уæд. Зондджын уыд мæ 
фыд, уыцы хабар мын йæ удæгасæй загъта, фæлæ мæ уæд нæ бауыр- 
ныдта. Мæ мады фыд Борсæ мын мæ цæсты бафтыдта мæ фыды, 
йæ ныхмæ мæ скодта. Ныр æй æмбарын, цæмæн мын бакодта афтæ — 
йæ маст иста... Стæй куы амардис мæ фыд, уæд Борсæйы нал хъуы- 
ди мæ сæр... Ды дæр мын хорз æрдхорд разындтæ, куырмæджы мæ 
æрцахстай!.. 
— Рæдийыс, Булатыхъо, дæ мады ’фсымæртæ дын афтæ кæй 
бакæндзысты, уый æз зыдтон æмæ дæ фæдзæхсгæ дæр уымæн код- 
тон. Ныр ма дын дæ фыд дæр йæ зæххытæ уæ хъæуы æххормаг 
гуыбынтыл куы байуæрстаид, уæд бынтон уæзгуытыл куы баззада- 
ис, — йæхи раст кодта Солым. 
— Куы сæ байуæрстаид, уæддæр мын хъуыд, фæлæ мæ нæ уыр- 
ны... Нæ бакодтаид афтæ. 
— Ард дын хæрын, Хæсанæ дзырдта. 
Хæсанæ амард, æндæр æвдисæн нæй. 
— Нæ мыл æууæндыс? 
— Дæ хъуыдытæн хæйрæг уæд сæ зонæг... 
— Уый мæ бынтон куы бафхæрдтой, Булатыхъо, æви æрдхорд- 
дзинадæн бынат нал ис, — Солым йæхи тæргайгæнæг скодта. 
— Куы йæ зыдтаин, ахæм æлгъаг митæ бакæндзынæ, — æрдхор- 
дæн нæ, мæхимæ дæ æхсты бæрц дæр не ’рбауагътаин, — фæсмо- 
нæй загъта лæппу. 
— Ома? Дæ ныхæстæн фæбæлвырдгæнæн нæй? 
— Æхсæртæгæн æнаккаг митæ кæй бакодтай, уый фæстæ мын 
мæ фыдæй цытæ дзырдтай, уыдон мæ дызæрдыджы æппарынц. 
Цæмæн сæ бакодтай, уый дæр хатын. Æмæ уый æлгъагдзинад у, 
кæд лæг дæ, уæд æргом тохы бафæлвар дæ хъару, сусæгæй æрмæст- 
дæр гадза фæхæцы. 
— Цымæ дæм кæд æрцыд уыцы зонд, Булатыхъо?! — калмы 
сæрыл цæхх айзæрæгау фæцис Солым. 
— Кæдæй зæгъыс? Дæлæ дыл комы нарæджы куы фембæлдтæн, 
æмæ мын мæ фыдæй цытæ фæдзырдтой, уыдон рæстдзинад базо- 
нынмæ йæм куы бацыдтæн. 
— Æмæ? — йæ хъустæ ныттынг кодта Солым. Булатыхъойы йæ 
фыды иыхмæ цы бон скодта, Габо уыцы æхсæв кæй амард, уымæй 
339 

Солымы фидарæй уырныдта, Габойы марæг Булатыхъо кæй уыди 
æмæ лæппу нырæй фæстæмæ йæ ныхты бын кæй баззад. Хъулау 
дзы кæй схъаздзæн. Фæлæ мæнæ Булатыхъо йæ ныхас иннæрдæм 
æрзылдта æмæ Солым, кæлæхы галау, уыйау йæ хъуыдыты фæ- 
калди. 
— Зонын æй... мæ ныхæстæ йæ зæрдæмæ кæй нæ фæцыдысты... 
кæй мæм смæсты æмæ йæ рынчын зæрдæ кæй атыдта... Мæхицæн 
æй нæ барын... 
«Ничи йæм кæсы, ацы хæрæджы фыртмæ... йæхи куыд раст 
кæны... фæлæуу, æз дæ тæвд зынджытыл æркафын кæндзынæн — 
багъæц» — æргомæй та загъта: 
— Æмæ дæм ныр та цы фæнд ис? 
— Дзæгъæлы æрбацыдтæ, куырдуаты ис мæ хо. 
— Дæ хо сæрибар у, дзырд та дзырд у. Мæнæ дын æрбаластон 
дæ бæх... 
— Райгонд дзы у ныр, мæн дæ бæх нал æндавы. 
— Дæ ардбахæрд?! 
— Сæттын æй... 
— Хъус-ма, лæппу! Мæ фæндагыл ма ныллæуу, — асæтдзæн дæ 
бæрзæй! — масты дзæкъул фестади Солым. — Кæд дæ уый фæнды, 
дзæбæхæй баззайæм цæргæйæ, уæд дæ зонд æрцахс, цалынмæ дæ 
худинаг нæ ныхъхъæр æмæ дыл адæм нæ ныхъхъоды кодтой, хъу- 
сыс! Мæнæн алыги мæ фæнд æмæ кæд мæ фæндаг туджы зæйыл у, 
уæддæр æм фæбырдзынæн мæ фазыл! 
— Чи?! Æз?! — лæппуйы цæсгом цъæхтæ-буртæ аци. 
— Ды, фæлæ мæн йеддæмæ ничи зоны хабар. Æрлæууыдтæ мæ 
фыдæнæн мæ размæ — ныззардзæн дын дæ худинаг æгас комыл 
мæнæй уый! Стæй... 
Солым ма цыдæр зæгъынмæ хъавыд, фæлæ йæ йæ дзых схæлиу 
кæныны бон дæр нал фæци, афтæ йын Булатыхъо йæ хæмхудтæн 
ахæм дзæхст нылласта æмæ лæг каугæрон пысыраты смидæг. 
— Хæрæджы æфтыдтаг, дæхиау мæ фыды марæг æнхъæлыс?! Иу 
сыбыртт ма æмæ æцæг дæ туджы сæвдулдзынæн мæ хъама! Куыд 
мæ æнхъæлыс, æнаккаджы фырт! Ме ’фхæрд æз Хуыцауæн дæр нæ 
барын, уæд ды куыдзау кæуыл рæйыс?! Уымæй дæр кæрты. 
Булатыхъойы къухты æнгуылдзтæ хъандзалтæ фестадысты æмæ 
сæхи хъамайыл æруагътой. 
— Ды кæй федтай , уыдонæй нæ дæн, нæ дæр мæ цы худинагæй 
тæрсын кæныс, уымæй тæрсын... Мæ фыд амарди йæ низæй... æмæ 
исты хахуыр фехъуыстон, мыййаг, — дæ дзыхæй ацæудзæни зон 
æй æмæ уæд дæ сæр фæхицæн уыдзæн гуырæй! Ныртæккæ сыст 
æмæ куыд фесæфай мæ кæртæй! Искуыма ардæм æрбавæрдтай дæ 
къах, — фæстæмæ дæ ахæсдзысты сынтыл. 
Солымы æртхъирæнæй йе уæны тас бацыд. 
Бахъардта йæм, йæ фыдæн бирæ цæрæнбон кæй нал уыд ,æмæ 
йын сæ йæ фырт йе ’нæрайы ныхæстæй бынтондæр кæй аскъуыдта. 
Нæ, Булатыхъойы нæ фæндыди йæ фыды мæлæт, кæд æм цыфæн- 
340 

ды мæсты уыд, уæддæр æнаккаг ми саразынмæ æмхиц никуы уыди. 
Хъуыддаг базонынмæ æрбацыд... сау фæнд æм нæ уыди... Фæлæ 
хъуыддаг афтæ рауад æмæ йыл ныр фыдгæнæджы ном сбадти. 
Хуыцау бахизæд, хабар ахъæр уа, — Булатыхъойæн ацы дуне- 
йыл фæцæрæн нал и. Æмбары йæ рæдыд æмæ хæры фæсмонæй йæ 
хъиутæ. 
Солым бамбæрста, уæлдæйттæ дзы кæй сирвæзт. Сæртæг, æнæр- 
цæф Булатыхъойы ахæм рæстæджы йæ зонд кæй нæуал бафæрсы 
æмæ ма йæм иу сыбыртт куы скæна, уæд, æцæгæйдæр, йæ мард 
сынтыл хæссинаг фæуыдзæн æмæ лæгъстæйы ’рдæм фæци. 
— Хатыр, Булатыхъо, æртхъирæн дæм нæ кæнын, фæлæ мæ 
бамбар раст: дæ хойы дын уарзын. Бирæ чызджытæ федтон, æвзонг 
дæр нал дæн, фæлæ дзы дæ хойæ адджындæр ничи фæци мæ зæр- 
дæйæн. Ау, гормон, афтæ тынг æй кæй бауарзтон — цы аххосджын 
дæн уымæй? Тыхми нæ кæнын, æгъдауыл æй агурын. Æхсæртæ- 
джы тыххæй мæнæй цы зæгъыс, уымæй раст нæ дæ. Цы дын æй 
æмбæхсон, ме ’нæуынон уыд уыцы лæппу, бафхæрдта мæ, мæ ра- 
зæй Налхъуытæимæ бафидыдта. Æниу дæу дæр бафхæрдта, фæлæ 
йыл мæ аххосæй ницы ’рцыд. Хæсанæ йæ йæхæдæг баййæфта йæ 
усимæ, сывæллон ын дзы райгуырд! Ус йæхæдæг дæр йæ худина- 
гыл басаст. Лæг дыккаг бон балæбурдта, лæппу уым куы нæ ра- 
зынд, уæд ын йæ фыд Барсæджы... Кæд не ’ууæндыс, бафæрс адæ- 
мы æмæ дын зæгъой рæстдзинад. Дæ фыд та дæм мæсты кæй уыди, 
уый тыххæй йæ зæххытæ кæй байуæрстаид, цæмæннæ дæ уырны 
уый та? Дæхæдæг куы дзурыс: бафхæрдтай йæ, дæ мады ’фсы- 
мæртæй йæ фынгæй æгады сырд кæй ракодтай, уый дæр мын дзырд- 
тай... Æмæ æз цæмæй дæн аххосджын, нæ зонын, — рувасау йе 
’взаг ауагъта Солым. 
— Чизоны, уыдаид, — лæппуйæн æрысысти йæ маст, — фæлæ æз 
мæ хойы хъуыддаджы мæхи нæ тъыссын. Кæмæй йæ фæнда, уымæй 
смой кæндзæнис. Æмæ цалынмæ Æхсæртæгæй йæ бæрæг базона, 
уæдмæ куыд ничи скæна кой дæр! — йæ ныхас ныллыг кодта Була- 
тыхъо. 
— Ноджыдæр хатыр. Дæ хойы тыххæй дæм раздæр æндæр фæнд 
уыди æмæ мæ уый зæрдæ фæсайдта... Кæд хабар афтæ у, уæд ницы 
зæгъæг дæн, искæй куырд усмæ мæн ницы хъуыддаг ис. Хæлæрт- 
тæй баззайдзыстæм, кæд мын бар дæттыс, уæд дæ хæдзармæ цæу- 
дзынæн нырæй фæстæмæ дæр. 
— Хæлардзинады охыл, табуафси, фæлæ тыхы фæдыл — карды 
комыл дæ фæндаг, — нылхынцъ кодта Булатыхъо. — Æрмæст дæ 
курын, ам мæнæн цытæ фæдзырдтай Æхсæртæгæй, уыдон мæ хо 
куыд нæ фехъуса, æндæра дыл цæрæнбонтæм сыхгæндзынæн дуар. 
— Булатыхъо, дæ уазæгæн мидæмæ рацу зæгъ, ау, гормон, кæр- 
ты йæ ныхасæй цы срæгъæд кодтай, — тыргъæй райхъуыст Налхъуы- 
тæйы уайдзæф. 
Солым фæкомкоммæ Налхъуытæмæ, мæнæ, гъе, уыцы номхæс- 
сæны рæсугъд, фарон, дзуары бонæй фæстæмæ зæрдæдзæф кæй 
341 

тыххæй фæци, хъазты йæ чи фæхудинаг кодта. Йæ маст райсынмæ 
кæмæй хъавыд, фæлæ уыцы маст уарзты зæй кæй тыххæй фестад 
æмæ йæ быны уал адæймаджы кæй тыххæй бабын. Раздæрау, хæх- 
хон дидинæгау, рæсугъд у чызг, цыдæр кæлæнгæнæг тыхау Солы- 
мы йæхимæ ’лвасы... Æмæ йæ цард куы бахъæуа, уæддæр æй ас- 
къуындзæн Солым, цалынмæ уыцы алæмæты дидинæджы ратона 
æмæ йæ зæрдæйы знæт, кæрæф мондæгты бафсада. 
— Цом мидæмæ, фысым дын уыдзыстæм, — йæ бынатæй сыстади 
Булатыхъо. 
Солым, цыма, уыцы ныхасмæ æнхъæлмæ каст, уыйау æвæстиатæй 
фæцæуæг лæппуйы фæдыл. 
Налхъуытæ фынг æрывæрдта, арахъхъ æркодта сыкъайы æмæ йæ 
уазæгмæ авæрынмæ куыд хъавыд, афтæ йæ цæсты зулæй ацахста 
Солымы цæстæнгас. Цыдæр зонгæ йæм фæкаст, кæмдæр ма йæ фед- 
та, фæлæ кæм? Йæ зæрдæ йæм фæдисы хъæр ныккодта. Чи у, хæрз- 
гæнæг, æви æнамонды сау халон? Уæдæй нырмæ Булатыхъоимæ 
кæрты афтæ знæт ныхас цæмæ кодтой? Кæд, мыййаг, Æхсæртæгæй 
исты фыдбылызы уацхæссæг у? Кæм æй федта, афтæ æнахуыр каст 
æм цæмæн кæны? Ризгæ къухæй уазæгмæ сыкъа авæрдта æмæ фын- 
джы уæлхъус хабар фехъусыны æввонг йæхи æрцæттæ кодта. 
— Ныххатыр кæн, Налхъуытæ, — уадид ацахстой чызджы хъустæ, — 
фарон дзуары бон дæ хъазты бафхæрдтон... 
«Уый у!» — чызджы буар пиллон арты ссыгъди. 
— Чысыл нозтджын уыдтæн æмæ мын афтæмæй æрцыд уыцы 
рæдыд. 
— Цæмæн курыс хатыр, æфхæргæ дæ мæхæдæг куы бакодтон, 
хатыр курын мæныл æмбæлы, — фынджы уæлхъус ныфсæрмы чызг. 
— Нæ, нæ, мæхи аххос уыд, сæттын ыл, — йæ бынатæй, хатырку- 
рæгау, фестади Солым.— Хæснаг хæснаг у. Уыцы бон мын æй нæ 
бакуымдтай æмæ уый мæхицæн стыр æфхæрдыл нымайын. Æмæ дын 
мæнæ де ’фсымæры цур ард хæрын, не сбаддзынæн, нæдæр дын дæ 
къухæй нуазæн айсдзынæн, цалынмæ мæнæ ацы хæснаг нæ айсай. — 
Солым систа сыгъзæрин туман æмæ йæ фынгыл æрæвæрдта. 
Налхъуытæйы, цыма, æрттиваг згъæры гæппæл басыгъта — фес- 
тъæлфыд. Уысммæ Булатыхъомæ фемдзаст, фæлæ йе ’фсымæры 
цæстæнгасыл: «цы нысан кæны, уый», зæгъгæ, куы бакаст, уæд йæ 
цæстытæ дурыныл къæмдзæстыгæй æрхаудтой. Солым бамбæрста 
Булатыхъойы гуырысхо æмæ йын радзырдта хабар... Лæппу йæ хомæ 
йæ сæр разыйы тылд бакодта. 
— Цæй, кæд ын æнæрайсгæ гæнæн нал ис, уæд... — æнæбары 
сирвæзт чызгæй. Æндæр хатт, æндæр уавæртй кой дæр не суагъта- 
ид Солымы, фæлæ йæ иуæй æгъдау æрцахста, аннæмæй та йæ йе 
’фсымæры фæндон басаста. 
— Мæ сæрæн мын аргъ кæй скодтай, уымæй бузныг, — фæныфс- 
джындæр Солым. — Хуыцауæй дын сомы кæнын, афонмæ дæр дын 
æй æрбахастаин, фæлæ мæрдты рухсаг уæд дæ фыд, уыцы хабары 
фæстæ мæ цæсгом нал æрбахъæцыд. Æхсæртæгæн ской кодтон 
342 

кæддæрты, фæлæ уый дæр йæ мастыл фæцис æмæ ма йæ мæнмæ 
кæм æвдæлд. 
Æхсæртæджы коймæ, чысыл ма бахъæуа, дурын ахауа чызджы 
къухæй. Лæппуйы куы æрцахстой, уæдæй нырмæ чызг дывыдон 
арты судзы.Тедоты хъæуæй йæм хабархæссæг иунæг Кыркыс у æмæ 
уыцы æнамонды хабары фæстæ чызгмæ йæ цæсгом нал хъæцы. 
Æниу, Æхсæртæджы Гуры ахæстонмæ кæй арвыстой, уый йын 
дзырдæуыд, фæлæ дзы бæрæг хабар нал хъусы. Солымы ныхас ын 
фæцагайдта йæ зæрдæ æмæ йыл куыд нæ фæгуырысхо уыдаид, 
афтæ йæ афарста: 
— Зонгæ стут? 
— Иу хъæуккæгтæ стæм. Цы фыдбылыз æм рауад, Хуыцау йæ 
зонæг, æниу... — йæ худинаг бæрæг у, зæгъынмæ хъавыд, фæлæ 
Булатыхъойы фæдзæхст: «чызгæн мацы зæгъ», зæгъгæ, йе’взаджы 
цъуппыл абадт æмæ йæ ныхас æндæрырдæм æрзылдта, — гъæйтт- 
мардзæ лæппу у, æмæ дам-думты амæттаг баци. 
«Дум-думты амæттаг баци» раст у, раст у, афтæ хъуыды кæны 
йæхæдæг дæр Налхъуытæ. 
Солым акуывта Æхсæртæджы цæрæнбонты тыххæй, стæй рухс 
загътой Габойæн æмæ уый фæстæ гаджидæуттæ фæкъæртт сты. 
Солымы сæхимæ цæуын кæй хъæуы, уый дæр дзы ферох. 
Арахъхъы дурын равдæлон, дыккаг февзæрд фынгыл. Нозт рай- 
хæлдта Солымы æвзаджы баст æмæ, сæрдыгон æнхъызт хыссæйау, 
райвæз-байвæз систа комы арынджы. Æвæццæгæн, фæлмæндæр 
æмæ адджындæр ныхæстæй фæстейæ ницыуал баззад. Царвау та- 
йын райдыдта хо æмæ ’фсымæрыл, цыма, нырæй фæстæмæ сæ да- 
рæг, сæ уромæг уый уыдзæнис, уыйау. 
Расыг лæджы æвзаг æрра бæхæй хъауджыдæр нæу, нæ хæрд 
æвзары, нæ уырдыг æмæ, мыййаг, исты уæлдæйттæ куы срæтигъа, 
уæд йæ хъуыддаг хæлы æмæ цæуыныл ныллæууыди Солым. 
Кæрты аивæй Налхъуытæйæн бамбарын кодта: 
— А-дыууæ боны Гурмæ цæуын, Æхсæртæджы фендзынæн. Кæд 
ын исты ныхас æрвитыс... 
Чызг фефсæрмы, цы йын зæгъа? Бæргæ, йæ зæгъинæгтæ уый- 
бæрц сты, æмæ сæ ивылд дон дæр нæ афæраздзæн. Фæлæ сыл 
йæхи йеддæмæ никæуыл æууæнды. Никæмæн дæр сæ йæ бон 
Æхсæртæгмæ фæхæццæ кæнын бауыдзæн. Æрмæст мин-мин фæн- 
диаджы ’хсæн æвзаг авзæрста иу зæгъинаг. 
— Дæ мад, дæ фыды хатырæй, куы йæ фенай, зæгъ-иу ын: 
æнхъæлмæ йæм кæсдзынæн мæлæты бонмæ дæр, — фырæфсæр- 
мæй цъæх арт суагъта чызджы цæсгом. 
— Мæныл æууæнд, Налхъуытæ, куыд дæ хорз хæлар, афтæ. 
Мæны йеддæмæ йæ бон никæмæн у Æхсæртæгæн баххуыс кæнын. 
Хицæуттæ мын зонгæ сты. Мæнæ ам, мæ армы дзыхъхъы бадынц. 
Цæй, æнхъæлмæ кæс хабар фехъусынмæ. 
Ноджыдæр ма иу хатт сæрæй къæхты бынмæ йæ цæст æрхаста 
чызгыл, стæй сбадт йæ бæхыл æмæ афардæг сæхимæ. 
343 

2 
Солымы ацыды фæстæ мæты ныххаудта Булатыхъо. Лæппу 
æмбæрста, йæ хо æгæрон уарзт кæй кæны Æхсæртæджы, æмæ ахæм 
тых нæй, чызджы йæ удæгасæй йе стыр уарзтæй чи фæхицæн кæна. 
Бамбæрста, уый дæр æмæ Солым йæ фæнд кæй нæ аивдзæн. Бæргæ, 
уыцы фыдбылызы куы нæ ныххаудтаид, уæд лæгæй-лæгмæ карды 
комæй йемæ баныхас кодтаид, фæлæ йæ Солым йе ’взагæй æрцах- 
ста æмæ йæ бон сдзурын ницыуал у. Ныхмæ куы ныллæууа — йæ 
фыдракæнд ын, фыдбоны халонау, æгас комыл ныууасдзæн. Нал- 
хъуытæ куы базона хабар, æфсымæрыл бакæндзæн хъоды. Йæ 
хъæубæстæ та йæ хъилтæй фæтæрдзысты се ’хсæнæй. Хъуыддаг 
хицæутты хъустыл æрцæудзæн æмæ йæ Æхсæртæджы фæдыл ахæс- 
тонмæ арвитдзысты. 
Æдых, æнæбон у Булатыхъо. Ничи йын сæрыл рахæцæг ис, ничи 
йæ фарсмæ æрбалæудзæн сæрбахъуыды рæстæджы. Нырмæ ныфс- 
джын уыд йæ кадджын æмæ бонджын мады ’фсымæртæй, фæлæ 
ныр йæ цæсты сындз фестадысты. Ахæм æгады æфхæрд æй никуы- 
ма ничи бакодта æмæ лæппу бынтондæр фесæфта йе ’нцойад. Афтæ 
йæм каст, цыма, чысылæй йæ рæсугъд сæнтты бафынæй, æмæ, 
хъулæй хъазæгау, хъазыд цардæй. Алцыдæр ын фаг. Алцыдæр йæ 
бон уыд саразын, цыма, бадтис, иннæтæ кæмæ не ’ххæстысты æмæ 
хъысмæт æрмæст иунæг уымæн кæй схай кодта, ахæм бæрзонд 
гæнахы сæрыл. Фæлæ мæнæ, æнæнхъæлæджы, фæцудыдта гæна- 
хы бындур æмæ расхъиудта. Уадид райхъал йæ рæсугъд фынтæй 
æмæ уæнгтæцъæлæй, æвæгæсæг уæлих, уæлкъæй аззад. Райхъал, 
æлгъ кæуыл кодта, уыцы саубæрзæй æмæ куыстдомд къухтæ кæ- 
мæн ис, уыдон ’хсæн. Уыдонæй та йын хæлар ничи ис, нæ сæ 
’мбары, нæ йæ ’мбарынц. Æниу азымджын у сæ разы, фæлæ йæм 
уыйбæрц лæгдзинад разына, хатыр сæ ракура, уый йæ нæ фæнды. 
Йæ иунæг ныфс ма у йæ хо Налхъуытæ. Хойы зондджын æмæ 
фæлмæн ныхас æвдадзы хосау у лæппуйы зæрдæйы хъæдгæмттæн. 
Иууыл стырдæр бузныг та дзы уымæн у, æмæ йын йæ ивгъуыд хъуыд- 
дæгтæ кæй никуы æрæмысы, йæ цæстмæ йын сæ кæй никуы бадары. 
Фæлæ иу фыдракæнд сарæзта, æмæ ныр куыд сараза иннæ, куыд 
разила гадзрахатæй йæ иунæг хойыл? 
Бафхæрдта йæ Æхсæртæг, Солым та йын йæхи къухæй æвир- 
хъау фыдракæнд саразын кодта. Æхсæртæг æй лæгдзинад æвзары- 
ны æргом тохы æгас адæмы раз ныдздзæхст ласта. Уыцы маст Бу- 
латыхъойæ ферох, фæлæ йæ Солым сусæг ранæй ныггæрах ласта. 
Рæстæг куыд цæуы, афтæ цæф тынгæй-тынгдæр дуды æмæ удха- 
рæй мары лæппуйы. 
Тæссаг лæг у Солым, æргом тохы дзы нæ тæрсы, фæлæ йыл, 
мыййаг, куы фæхæца, фæсвæд ран. 
Æмгæртты сæр æй æнæмæнг хъæуы. Сфæлмæцыд иунæгæй йæ 
сагъæсты лæппу, æмгæртты ’хсæнмæ рацæуын та йæ цæсгом нал 
хъæцыд. 
344 

Æмæ дын æм æмгæрттæ фæзындысты сæхæдæг. Иу райсом æм 
кæртæй æрбадзырдæуыд: 
— О, Булатыхъо, хæдзары дæ цы? 
Акаст. Кæрты æд хæцæнгарз, цуанон арæзтæй, лæууыд Кыркы- 
сы æфсымæр Аслæнбег. 
— Булатыхъо, æнæвдæлон дæ, мыййаг? — хæлары фарст æй 
акодта лæппу. 
— Æгæр æвдæлон дæр ма дæн, ныртæккæ уадиссаг куысты рæс- 
тæг нæу, — фергъуыйау Булатыхъо. 
— Уæдæ зоныс, цы? Цом-ма уæлæ Лæгъзцъитийы ’рдæм ази- 
лæм. Знон дзы замманайы сычъитæ федтон. 
— О, фæлæ... 
— Цæй, цæй, фæлæтæ ма кæн, кæд Æфсати нæртон разына, уæд 
ын скувдзыстæм, кæнноддæр нæхи аирхæфсдзыстæм, — нал æй 
уадзы Аслæнбег. — Цом мемæ. Кæд дæм топпыхос æмæ зды нæй — 
æз уал дын авæрдзынæн. Кæддæр рæстдзæвин уыдтæ, милмæ ’хсы- 
нæй дæ ничи æмбылдта, бафæлварæм... Арæхсыс ма... 
Чысыл фæстæдæр Лæгъзцъитийы ’рдæм сивгъуыдтой дыууæ 
лæппуйы. Хуссары лæнчы куыддæр фæаууон сты, афтæ уæлбæ- 
хæй Налхъуытæйы уæлхъус февзæрди Солым. Чызг фестъæлфыд, 
фырадæргæй ныхас нал сфæрæзта, йæ бынаты æдзæмæй баззад. 
— Дæ бон хорз, бæстырæсугъд. Цыма дын мæ фенд æхсызгон 
нæ уыди? — йæ ехсы бырынкъæй йе ’рфгуытыл æрхауæг худыл 
хæрдмæ схæцгæйæ, загъта Солым. 
— Æнамонды уацхæссæг ма у? — тыххæйты сирвæзти чызгæй. 
— Æнамонды уацхæссæгæй Хуыцау бахизæд, — йæ мидбылты 
бахудтис Солым. — Цины уац... 
— Уæдæ æрхиз дæ бæхæй, — уысммæ йæ тас айсæфт Налхъуытæйæн. 
Солым цæрдæг æргæпп кодта саргъæй æмæ бæхы кауы михыл 
æрбаста. 
— Цæй, мидæмæ мын зæгъ... 
— Табуафси... 
— Æмæ Булатыхъо та кæм ис? — хæдзары къуымты йæ цæст 
ахæсгæйæ афарста Солым. 
— Чысыл раздæр Аслæнбеджимæ цуаны ацыдысты, — бамбарын 
кодта чызг. 
Солымæн уадид йæ раздæры æфсæрм æмæ æнтъыснæг ахаст 
æрбайсæфт, цыма сæхи хæдзары къæсæрæй бахызт, уыйау йæхи 
барджын, сæрибарæй хатын райдыдта. 
— Гуры уыдтæн, федтон Æхсæртæджы, — Габойы къæлæтджы- 
ныл йæхи фæстæуæз æруадзгæйæ, райдыдта. — Бауырнæд дæ, 
нæхимæ дæр нæ баздæхтæн, афтæмæй мæ дзæхст ам сæмбæлди. 
Уадид Солымы раз фынг февзæрд. Лæг фæд-фæдыл карз арахъ- 
хъæй æртæ ныццавта, стæй йæ рихи зулмæ адаудта. 
— Федтон Æхсæртæджы... 
— Куыд у, цы у, рынчынæй Хуыцау бахизæд, — тыхстæй фарста 
чызг. 
345 

— Раст зæгъгæйæ, бæллиццаг нæу йæ уавæр. Рисгæ мæ ницы 
кæны, загъта, фæлæ мæллæг у тынг. 
— Мæ арт бауазал, мæ зæрдæ мæм цыдæр фыдбылыз дзуры... 
— Тæрсгæ ма кæн. Ахæстоны хицæутты федтон, гæртам сын 
ныббастон, ныфс мын бавæрдтой, æмгъуыдæй йæ раздæр кæй ссæ- 
рибар кæндзысты. 
— Дæ цæрæнбон бирæ, уыцы хорздзинад дын амæлæты бонмæ 
нæ ферох кæндзыстæм, — арфæтæ кодта чызг. 
— Уæууа, Налхъуытæ, дæу тыххæй цы нæ бакæндзынæн, мæ уд 
дæр дын уый куы фестид æмæ мæ бон куы бауид дæ зæрдæйы маст 
фæсурын. Ау, гормон, адæм куы стæм, афтæ æнхъæл ма у æмæ 
дыл нæ тыхсы мæ зæрдæ. 
— Хуыцау дыл батыхсæд... 
— Ды мæныл æууæнд. Зон, афтæ зынаргъ, афтæ адджын мын 
фæдæ æмæ дæу тыххæй цы нæ бакæндзынæн. Æз дæр адæймаг 
дæн, мæ риуы зæрдæ ис. Мæ кад, мæ ном хъуыст у. Мæ ис, мæ 
мулкæн та ныккæнæнтæ нæй. Æниу, цыдæр къуылымпы дæн æмæ 
нырма мæхицæн бинонты кой нæма бакодтон. Чызджытæ бирæ, 
фæлæ дзы зæрдæ йæхимæ æввахс никæй уадзы, — дзырдта æмæ 
дзырдта Солым. «Мæнæ ды» — зæгъынмæ хъавыд æмæ фæком- 
коммæ чызгмæ. Чызджы сагъæссаг цæсгомыл бакаст, кæй йæм нæ 
хъусы æмæ кæмдæр кæй ныдздзæгъæл йæ хъуыдыты. Фæхатыдта 
Солымы ныхæстæ, сатæг æхсæртæ сисыл тъæпгæнæгау, чызджы 
зæрдæйæ фæстæмæ кæй схъиуынц. Чызг дзы цы домы, уый йын 
кæй нæ дзуры, æмæ уæд йæ ныхас æрзылдта. 
— Зæрдæдзурынты ма фæу, Налхъуытæ. Ау, никæй æрцахсынц, 
рацæудзæнис ахæстонæй. Æз ын баххуыс кæндзынæн, тынг дæ 
уарзы, басаст мын, æнæ мæн, дам, ма ’нкъард кæнæд, — хин ныхас 
райдыдта Солым. — Бафæдзæхста мын, дæ хъус, дам, æм дар, 
æнкъард кæнын æй ма уадз. 
— Нæ, куы нæ дæн æнкъард, — фæсырх чызджы цæсгом. 
— Гъемæ, уæдæ, схъæлдзæг у, нæ дыл фидауы, æнкъард куы 
вæййыс, уый. Дæ зæрдæйы зæгъинæгтæ та мæнæй ма ’мбæхс, зæгъ- 
иу мын сæ æмæ сæ æз хæццæ кæндзынæн Æхсæртæгмæ. Æрмæст 
дæ курын, де ’фсымæр куыд ницы зона, æз дæм Æхсæртæгæй бæ- 
рæг ныхæстæ кæй хæссын, йæ цуры дæр макуы срæди, Æхсæр- 
тæгмæ кæй вæййын. Дæхæдæг зоныс, цы худинаджы хабары тых- 
хæй бады, æмæ ахæм æгады ми чи бакодта, уыимæ хæстæг саразын 
æхсызгон никæмæн у. 
— О, фæлæ Булатыхъо не ’ууæнды... — сирвæзт чызгæй. 
— Æз дæр ыл не ’ууæндын, фæлæ йæ иугæр адæм цьиутау уасынц, 
уæд уым цыдæр ис... Æфсымæр æфсымæры æнæхъуаджы нæ амар- 
дзæн... Æниу, Хуыцау сæ зонæг. Лæг йæхи цæстæй куы ницы фена, 
уæд мæнг зæгъын тæригъæд у. 
Налхъуытæйы цæсгом тар кæнын райдыдта. Сындæггай йæ бы- 
натæй сыстад æмæ рудзынгмæ бацыд. 
— Ноджыдæр ма дын зæгъын, мæнг дзырд тæригъæд у. Æхсæртæ- 
346 

гыл та мæ хуызæн ничи æууæнды. Уый дæ афтæ тынг уарзы, афтæ, 
æмæ, æвæццæгæн, йе стыр уарзтыл хинæй рацæуыны бæсты мæлæт 
равзардзæн йæхицæн, — чызджы цурмæ бацыд Солым æмæ йын йæ 
цæстытæм ныккасти. — Уæууа, дæ цæссыгтæ... уанцон нæу, — бауай- 
дзæф ын кодта, стæй æнæнхъæлæджы афарста: — Хъус-ма, цæй æмæ 
йæ уæд та ахæстонæй алидзын кæнæм. Æз сараздзынæн уыцы хъуыд- 
даг, цæмæй дын дæ рустыл цæстысыгтæ ма уынон. Зын у. Фæнды дæ? 
— Ахæстонæй? Æхсæртæджы? — нæ бамбæрста чызг. 
— О, хъахъхъæнджыты балхæндзынæн, — фидарæй ныфс ба- 
вæрдта Солым. 
— Мæ къонайыл, æмæ йæ уæд та амардтой? 
— Куы дын загътон, хъахъхъæнджыты балхæндзынæн. Стæй кæд 
хъуыддаг уымæ æрцæуа, уæд та Æхсæртæджы тыххæй мæхæдæг 
æрæвæрдзынæн мæ сæр карды ком æмæ топпы нæмыджы раз. 
Æрмæстдæр сымах амондджын ут. Цæй, разы дæ? 
Солымы хин фæнд йæ тæккæ нысаныл сæмбæлд. Æхсæртæджы 
тыххæй карды комы бын йæ сæр æрæвæрыныл Солым разы кæй у, 
уыцы хабар бынтондæр ныппырх кодта чызджы гуырысходзинад. 
Ныр кæд рæхджы фенид йæ сæууон хуры. Фæзынд ахæм тых- 
джын æмæ диссаджы адæймаг, ахæстонмæ чи бабырса, æфсæйнаг 
дуæрттæ чи ныссæтта æмæ йын йæ хуры чи ссæрибар кæна. 
«Ау, Булатыхъойы сæрмæ куыд никуы æрцыд уыцы фæнд? Кæнæ 
йæ ныфс нæ хæссы ахæстонмæ бабырсын, кæнæ та йæ хойы нæ 
уарзы æмæ йыл уымæн нæ тыхсы. Солым — æцæгæлон адæймаг, 
куыд мæт кæны Налхъуытæйыл, æгæрыстæмæй цæттæ у Æхсæр- 
тæджы сæрыл йæхи нывондæн æрхæссынмæ дæр. Булатыхъо та 
йæм иу хатт дæр уынынмæ нæ ацыд, никуыдæр ын йæ кой фæкæ- 
ны. Цыдæр диссаджы лæг у ацы Солым, алцы зоны, алцы æнкъа- 
ры, алцæй тыххæй дæр цæттæ у йæхи былæй фехсынмæ. Фæлæ 
уæддæр Булатыхъойы бафæрсын хъæуы. Дыууæйæ сын æдасдæр 
уыдзæн Æхсæртæджы фервæзын кæнын!». 
— Бузныг, стыр бузныг, Солым, ахæм хъæбатыр æмæ ныхджын 
адæймаг кæй дæ, — Æхсæртæджы феныны цинæй ради чызг. — 
Фæлæ Булатыхъойы дæр бафæрсын æмбæлы. 
— Кæй зæгъын æй хъæуы, — сразы Солым. 
Хур ма бæндæны бæрц уыди арвыл, афтæ æрыздæхтысты Ас- 
лæнбег æмæ Булатыхъо, се ’ккæйтты æрхастой сычъийы мæрдтæ. 
Райгонд уыд Булатыхъо йæ балцæй, цыма сычъийы мард нæ, 
фæлæ Хызы быдыры фыдгæнджыты ныццагъта, афтæ бузныг уыд 
йæхицæй. Аннæмæй та схæлар Аслæнбеджимæ æмæ дзы чысыл 
айрох сты йæ сусæг мæстытæ. Уыцы бон йæхи æнкъардта, йæ са- 
бийы бонты куыд æнæмæт æмæ æнæхин уыдис, афтæ. Цыма бай- 
гом сты уал азы æхгæд дуæрттæ æмæ ныр аирвæзт адæмы ’хсæнмæ, 
цардмæ, рухсмæ. 
Сæхимæ нал ауагъта Солымы. Æхсæвæрыл куы æрбадтысты, 
уæд ын Солым æркой кодта Æхсæртæджы ахæстонæй алидзын 
кæныны хабар. 
347 

. ,1 
Налхъуытæ æнхъæлмæ каст, Булатыхъо кæй рахæцдзæн Солы- 
мы фарс æмæ Æхсæртæджы ралидзын кæныны тыххæй кæй рай- 
дайдзæн дзурын, фæлæ сыбыртт нæ кодта уый, цæуылдæр арф 
хъуыдыты ацыд. Мæсты кодта чызг. Мæсты кодта, йе ’фсымæр 
тæппуд кæй у, тæрсаг, лæгдзинады сæр кæм хъæуы, ахæм ранмæ 
йæ ныфс кæй нæ хæссы. Солым ноджы фæкадджындæр йæ цæсты. 
Йе ’фсымæр æм, сæтæлæгау, æнæбон кæсын райдыдта. 
Булатыхъойæн йæ фыдызгъæлы кæрдих æууылд фæци æмæ са- 
бырæй афтæ бакодта: 
— Дæ хъуыды тæссаг у, Солым. Нæ дын бæззы. 
— Тæссаг у, зонын æй, фæлæ лæппу... 
— Цы лæппу? Ахæстонмæ ныббырсын æрсыты лæгæтмæ бабыр- 
сыны хуызæн нæу, уæд та цынæ вæййы... амардтой йæ... 
— Куы дын загътон, хъахъхъæнджыты балхæндзынæн... 
— Хорз, фæуæд афтæ дæр: ралыгъд, фæлæ йæ уый фæстæ нæ 
агурдзысты? Ма дæ ферох уæд, йæ цард æдас кæй нæ уыдзæн. 
Налхъуытæ хорзау нал у. Уый æцæг рæстытæ куы дзуры Була- 
тыхъо æмæ йыл куы нæ ахъуыды кодта. Уадид, йæ уды цы ныфсы- 
тæй рæвдыдта, уыдон аскъуыдысты. 
Ноджыдæр ма дын зæгъын, нæ бæззы дæ хъуыды. Фæуыдзæн 
йæ рæстæг æмæ рацæудзæн. 
«Æцæг, æцæг, ау, иу афæдзы тыххæй цæмæн хъæуы фыдбылы- 
зы сæр», — йæ мид-зæрдæйы сфæлхатт кодта чызг. 
Нæ атылди Солымы фæнд. Знон ахæстоны хицæуттимæ куыд 
баныхас кодта, афтæмæй лыгъды рæстæджы хъуамæ амарын код- 
таид Æхсæртæджы. Æхца сын дзæвгар бафыста, фæлæ йын Була- 
тыхъо йæ фæнд фехæлдта æмæ цæмæй йæ хъуыды ма фергом уа, 
уый тыххæй ма афтæ бакодта: 
— Æцæг раст зæгъыс, æз ууыл нæ ахъуыды кодтон... 
Уæдæй фæстæмæ сæм уыцы хъуыддагыл ныхас никуыуал æр- 
хаудта. 
Ивгъуыдтой бонтæ. Солым арæхдæр цæуын байдыдта Булатыхъо- 
тæм. Йæ фæзынд кæддæриддæр æхсызгон уыд Налхъуытæйæн. 
Булатыхъо хабар нæ зыдта æмæ дис кодта, йæ хо цæмæн афтæ 
иузæрдион ссис Солымыл. 
Солым та сайдта арæхстджынæй чызджы. Хъазыд ын йæ зæр- 
дæйы бæллиццагдæр ныфсытæй. Солым æцæг арæх цыд Гурмæ 
дæр, фæлæ иу хатт дæр нæ федта Æхсæртæджы. Ахæстоны хицæут- 
тимæ слымæн æмæ Æхсæртæджы алыварс ноджы тынгдæр нывæн- 
дын райдыдта йæ хинтæ. Афтæмæй сайдта чызджы. Адджын мæнг 
ныхæстæй йын митæй мæсгуытæ амадта. 
Булатыхъо æмбæрста, йæ хойы зæрдæ кæй æхсайы Æхсæртæгмæ 
æмæ йын иухатт æркой кодта: 
— Налхъуытæ, Æхсæртæджы фенын дæ фæнды? 
— Фæнды, — фырæфсæрмæй артау ссыгъди чызг. 
Уæдæ дæхи бацæттæ кæн, сабаты йæм ацæуæм. 
348 

— Бузныг, ме ’фсымæр, — Æхсæртæджы феныны ныфсæй схъæл- 
дзæг Налхъуытæ. 
Ацыдысты æртæйæ. Чъребамæ бæхтыл æрхæццæ сты. Уым сæ 
бæхты Солымы зонгæмæ ныууагътой, дилижанс баххуырстой æмæ 
ныффардæг сты Гурмæ. 
Фæлæ æнæнхъæлцау фесты. Ахæстоны хъахъхъæнæг сын бам- 
барын кодта: 
— Мæйы размæ Æхсæртæг ахæстоны хицауимæ фæхыл. Ногæй 
йыл стæрхон кодтой æмæ йæ дæс азы æмгъуыдмæ арвыстой Сы- 
бырмæ. 
* * * 
Æнхъæлмæ каст Налхъуытæ уалдзæджы æрцыдмæ. Æнхъæлмæ 
каст... æмæ æрцыд уалдзæг, фæлæ йемæ æрхаста, Налхъуытæ зæр- 
дæскъуыд кæмæй фæци, ахæм æвирхъау уац... 
Иу изæр сæ кæрты æрхызт Солым æмæ, сау халонау, бауасыд: 
Æхсæртæг, дам, Сыбырмæ фæндагыл агæпп кодта тæхгæ поездæй 
æмæ, дам, дзыхъмард фæци. 
Уыцы æвирхъау хабар нæ баурæдта чызджы зæрдæ, бæстæ йыл 
разылд æмæ уадзыгæй æрхаудта тыргъы. Булатыхъо ма йæ фелвæста 
йæ хъæбысы æмæ йæ баскъæфта хæдзармæ. 
Æрæгмæ æрчъицыдта Налхъуытæ. 
— Уаих фæуа, куыд мæ фæсайдта йæ ныфсытæй, — йæ бон ма 
сдзурын баци, стæй ныддур æмæ йæ дзыхæй ныхас нал схауд. 
Хъыг куыннæ уыди Æхсæртæджы хабар Булатыхъойæн дæр. 
Фæмаст кодтой, стæй йын æхсæвæры фынгыл карз арахъхъæй рухс 
загътой. 
Булатыхъо æмæ Аслæнбеджы ’хсæн цы хæлардзинад фæзынд, 
уый бонæй-бонмæ тынгдæр кодта æмæ фæстагмæ ахицæн, Була- 
тыхъо Аслæнбеджы хо Кыркысы кæй ракуырдта, ууыл. Уыцы 
хъуыддаджы цырв та уыдис Налхъуытæ. Чызг сарæзта йе ’фсымæ- 
ры амонд, фæлæ йæхæдæг, Æхсæртæджы фæстæ, искæмæ чындзы 
ацæуыны хъуыды бынтондæр йæ сæрæй аппæрста. 
Булатыхъо ус куы ракуырдта, уымæй иу мæйы фæстæ фæзынд 
Солым æмæ сын лæппуимæ ныхас бацайдагъ: 
— Булатыхъо, дæ зæрдæ де ’вдисæн, нæ ахызтæн дæ фæндоны 
сæрты, фæлæ дæ хо фидыд кæимæ уыд, уый нал ис æмæ дæ хо та 
мыггагмæ ам дæ фарсмæ нæ баддзæн. Ды дæ амонд ссардтай æмæ 
уый мæт дæр бакæнын хъæуы: 
— Бæргæ, йæ зæрдæйæн фæндон чи у, иу ахæм куы ссарид, 
фæлæ æгæр тынг уарзта Æхсæртæджы, æмæ нæ зонын... 
— Чындзы куы ацæуа, уæд æй ферох уыдзæн, æмæ дын уый 
зæгъын: ныббар мын ме ’ргом ныхас. Дæ хомæ æз цы зæрдæ да- 
рын, уый хорз зоныс æмæ кæрон скæнæм хъуыддагæн. Цалынмæ 
Æхсæртæгæй йæ бæрæг базыдта, кой дæр никуы скодтон уæдмæ. 
Ныр та йæ мæны йеддæмæ ничи ахæсдзæн. 
349 

Булатыхъо æмбæрста, Солым, раджы уа æви æрæджы, уыцы 
хъуыддаг кæй бакæндзæн æмæ сразы. 
Налхъуытæ йæ сæрмæ марæн кæрдтæ хаста, фæлæ йын Була- 
тыхъо бауайдзæф кодта: 
— Уаих фæуай, мæ хо, кæд дæ зындонмæ не ’рвитын. Ау, гормон, 
дæу йеддæмæ ма мын исчи ис? Æз дын дæ сомбоныл тыхсын, мæ 
иунæг мадызæнæг дæ æмæ дыл мæны йеддæмæ чи хъуамæ батыхса. 
Стæй мæ цуры дæр кæдмæ баддзынæ? Бæргæ, мæрдты рухсаг уæд 
Æхсæртæг, уымæй хуыздæр дын цардæмбал чи уыдаид, фæлæ уый 
нал ис. Æниу, адæм ууыл, мыййаг, нæ банцадысты. Мæнæ Солым, 
дæхæдæг зоныс, цы цæстæй нæм кæсы. Раздæр дæхæдæг равзæр- 
стай цардымбал. Ацы хатт та де ’фсымæры зондмæ байхъус. Баком 
Солымæн, тынг æнувыд дыл у. Аргъ скæн мæ ныхасæн. 
— Цы дын зæгъон, ме ’фсымæр, мæнæн мæ амонд басыгъди, 
æмæ ма дæ иунæг хо искуы амондджын уа, уый дæ макуы бауыр- 
нæд. Фæлæ дзы кæд чындзы æнæцæугæ нæй, уæд араз, куыд дæ 
фæнды, афтæ. Чындзы, æви мæрдтæм — мæнæн сæ хъауджыдæр 
нал ис. 
Æмæ æрхаста Солым уыцы æрдхæрæйнаджы рæсугъды, æрхас- 
та йæ хæдзары къуымты фидыцæн. Æрхаста йæ æрмæст ихцагъд 
базыртимæ, уазал зæрдæсаст ныфсытимæ. 
Уый цæмæй зыдта, мæйы размæ Æхсæртæгыл кæй стæрхон 
кодтой... Тæрхоны бон, куыд æвдисæнтæ, афтæ, тæрхондонмæ 
фæсидтысты Хъази æмæ Солыммæ. Уыдон фидарæй загътой: Хæ- 
санæйы марæг Æхсæртæг уыди. Æхсæртæг йæхæдæг дæр басаст. 
Дæс азы йын ахæстоны фæбадын аскъуыддзаги æмæ йæ ахастой 
Сыбырмæ. 
ÆХСÆРДÆСÆМ СÆР 
I 
Фæндæгтæ... фæндæгтæ... фæцу æмæ ма ’рцуйы фæндæгтæ. Туг 
æмæ цæстысыджы фæндæгтæ сты Сыбыры фæндæгтæ. Ахст бæл- 
лицты, саст ныфсыты фæндæгтæ. Бирæ ахст адæм фæцыд уæззау 
хъадаманты бастæй уыцы фæндæгтыл удхæссæджы хъæлæсмæ. 
Фæлæ дзы иу стæмты йеддæмæ фæстæмæ раздæхын никæмæнуал 
бантыст. Чи ма дзы раздæхы, уый дæр къорд азты фæстæ низджы- 
нæй, зæронды кары. Зыд æмæ æнæфсис сты, паддзах мæгуыр адæ- 
мæн дард уазал Сыбыры цы ахæстæттæ скодта, уыдон, зындоны 
куыройы фыдтау сæм паддзах æрвылаз дæр калы, йæ ныхмæ чи 
рацæуы, уыцы æнæбасæттонты æмæ сæ ссы удтæ ссæн куыройы. 
Æмæ мæнæ фæцæуы Æхсæртæг дæр, фæцу æмæ ма ’рцуйы 
фæндагыл дард, æцæгæлон бæстæмæ, удтæ ссæн уазал Сыбырмæ. 
Фыццаг сæ ластой æхгæд вагæтты поезды, стæй сæ иу ран рар- 
гъæвтой, æндæр ахстыты ма сын семæ бакодтой æмæ сæ этаппæй 
350 

арвыстой нысангонд бынатмæ. Фæцыдысты иу къуыри, дыууæ... 
æртæ... æнæхъæн мæй. Уый фæстæ дзы ферох сты бонтæ. Цыдыс- 
ты хъæуæй хъæумæ, горæтæй горæтмæ... хатт-иу сыл фæндаг хъæ- 
уæй хъæуы ’хсæн афтæ тынг ныддаргъ, æмæ-иу сæ удтæ гæркъайы 
хуынчъы фæцæйлæстысты. Фæндаг цыд куы æдзæрæг быгъдæг 
быдырты, куы тар æгæндæг хъæдты ’хсæнты, куы та астæумæ хъа- 
мылтыл æмæ тæссаг цъыфдзæстытæ æмæ фæтæн цæугæдæтты сæр- 
ты. Æхсæртæг кæимæ цыдис, уыдонæн сæ бæрæг фылдæр æмбис 
уазал æмæ стонгæй фæндæгтыл фæцагъды сты. Чи дзы аирвæзт, 
уыдон дæр ма æнæбары хылдысты размæ. 
Фыццаг тыхстысты дзæгæрæг хуры тынтæй, æнæнымæц къогъотæ 
æмæ хæцаг дзынгатæй... Стæй уый фæстæ арв фæасæст æмæ мæйы 
бæрц бæзджын сатæг-сау мигътæ фæлæмæрстой сæ цæстысыг. 
Æнæуый дæр хъылмайы хуызæн смаггæнаг æмбыд цъымара 
фæндæгтæ, хыссæйау, слæхъир сты æмæ ахстытæ суанг фадхъул- 
тæм ирвæзтысты, писийау, æндадзгæ сатæг-сау цъыфы. 
Бафæлладысты, асаст сæ хъару, къæвдайы уазал æртæхтæ 
ахъардтой суангдæр стджытæм æмæ баргъæвстысты, бастадысты, 
афтæмæй ма тыхист кодтой сæ къæхтæ. Ахстытæй ма чи уыди сæ- 
рæндæр, уый йæ цыды хай кодта, иннæтæ, низæфхæрд фысты дзу- 
гау, фæсте баззадысты æмæ сæ жандармтæ топпытæ æмæ ехсытæй, 
фос æргæвдынмæ тæрæгау, сæ разæй тардтой. 
Æхсæртæг цыд фæстаг къордимæ. Йæ цырыхъхъыты бынтæ 
кæмдæр фæндагыл æндæдзаг лæхъир цъыфы баззадысты æмæ ма 
сæ хъустæ афтидæй зæнгтыл æрзæбултæ сты. Æниу æй нал дæр 
æххормаг æндæвта, нал дæр ихæн. Уыцы æнæхайыры дондыппыр 
мигътау слакъон сты йæ уæззау сагъæстæ, ныффæлдæхтысты зæр- 
дæйыл айнæг дурау æмæ йæ æвдæрзтой. Дæс азы, æнæхъæн дæс 
азы. Цуркау ныффидар сты йæ сæры магъзы уыцы дæс азы æмæ 
йæ удхарæй марынц. Æниу Сыбыры нæ, — мæрдты йæ зындоны 
айнæг къæйтæм æндон рæхыстæй куы ныббæдтой, уæддæр æй дæс 
азы ам ницы бауромдзæн. Алидздзынæн, кæд аирвæзон, — хорз, 
кæнноддæр-ма цы у мæ цард. Гъей-джиди, куы базыдтаин, мæнæн 
ацы зынтæ чи бавзарын кодта, уæд дæс азы нæ, — сæдæ азы фæстæ 
æрцæуыныл дæр нæ фæуаин фæсмон, — сагъæс кодта лæппу. — 
Уаих фæуай Хæсанæ, цы ми бакодтай, куыд баууæндыдтæ æнак- 
каг хахуырыл æмæ куыд бабын кодтай дæхи дæр æмæ цалдæр адæй- 
магæй мах дæр. Фæлæ дæндагæй ныххæцдзынæн мæ удыл æмæ ма 
мын кæд æрыздæхын бантыса фæстæмæ, уæд ссардзынæн мæ уд- 
хæрттæн сæ аххос, æмæ йæ уæлмæрды, Хасанæйы ингæныл, ныф- 
фæлдисдзынæн мæхæдæг... 
Æхсæртæджы разæй цыд иу рæстæмбис, фæтæнуæхскджын 
уырыссаг лæг Уасил. Йæ уæлæ кæсæнцæстытæ, къуыбыр рихитæ 
æмæ цыбыр æлвыд зачъе. Фыццаг бонты йæхи уыцы хъæлдзæг 
дардта. Фæлæ куыд фæстагмæ сыпп нал хауди йæ дзыхæй. Иу 
афон æм фемдзаст ис Æхсæртæг. Лæг фæцудыдта, фæцæйхауд, 
ацахста йæ лæппу. 
351 

— Цыдæр кæныс, мæ фыды хай?— фæрсы йæ. 
— Æнæхайыры зæрдæ... хинæй мыл рацыд, — лæгæн йæ тыху- 
лæфт райхъуыст. 
— Чысыл æрулæф, кæд æрцæуис де ’муд, — лæппу йе рагъæй 
раппæрста йæ хызын æмæ йæ авæрдта Уасилы бын. 
— Бузныг... 
— Цы æрривæд стут, фосы мыггаг?! — Жандарм сæ уæлхъус 
февзæрд. — Уæлæмæ сыст, зæронд хæрæг, ам улæфæн бынат нæу! 
— Бауадз æй... йæ зæрдæ... — фæйнæрдыгæй схор-хор кодтой 
ахстытæ. 
Жандарм ахстыты иуырдæм ассыдта æмæ се ’хсæнты алæгæрс- 
та, Уасилы хъуыддаг, æцæг хорз кæй нал у, ууыл куы баууæндыд, 
уæд тамакойы бæзджын фæздæджимæ ралæмæрста. 
— Æнæсмудæн, интеллигент! Уыцы ныфсæй рацыдтæ паддзахы 
ныхмæ?! 
Æхсæртæг Уасилы дæлæрмтты бацыд æмæ йæ хæссæгау кодта. 
Изæрдалынгтæ цадæггай æрхъуызыдысты тар хъæды хуылфмæ. 
Бæлæсты цæнгтæ сæхимид цахæмдæр æнахуыр хъуырдухæн сис- 
той. Уазал къæвда банцад, фæлæ ма хуылыдз мигътæ кæмдæрты 
бæлæсты цъуппытыл ауыгъдæй баззадысты. Хъæд афтæ æгуыппæг 
ныцци æмæ зæрдæ уынгæг кодта. Иу афон разæй чидæр базарыд, 
зарæджы ныхæстæ уадид иннæтæ айстой æмæ хъæды тарæй астади 
æгуыппæг, зæрдæйы тасæфтауæг сабырдзинад. 
Ахстыты чи кодта, уыцы жандармтæ сæ уд скъуыдтой, чи за- 
рыд, уыдон ныссабыр кæныныл. Фæлæ-иу зарæг иу ран аскъуыд 
æмæ та-иу æндæр ран стынг, цыма хъæды хуылфæй æхсæвы тар 
фæсурыныл архайдта, уыйау, фæдисы хъæргæнæгау, фæйлауæнтæ 
кодта. 
— Уæ зарæг цыдæр диссаг у, — зарæг хъæды хуылфы куы ба- 
мыр, уæд загъта Æхсæртæг. 
— Уый хъадаманты зарæг у, æфсымæр, — бамбарын кодта Уасил. 
Нæ размæ ацы фæндагыл кæй фæхастой, уыдон æй æрымысы- 
дысты. 
Иу ран сæ хъæды астæу мусонджы æрурæдтой. Уым сбон код- 
той æмæ та райсом, бон дзир-дзур кодта, афтæ араст сты дарддæр. 
Уыцы бон изæрæй бахæццæ сты, хаст кæм уыдысты, уыцы горæтмæ. 
Æниу цæй горæт, æгасæй дæр æртæ-цыппар мины бæрц кæм цар- 
даид, фæлæ стыр цæугæдоны былтыл фæйнæрдæмыты чи ныйи- 
вæзти, ахæм стыр хъæу. Горæты бæрæг астæу уæлвонг ран фидар, 
йæ алыфарс бæрзонд сис агуыридурæй амад. Йæ къултæ фæнык- 
гъуыз цъыфæй сæрст. Уый уыд зындгонд сыбираг ахæстæттæй сæ 
иу. Ахæстоны алы фæрсты цæрæн хæдзæрттæ. Горæты уыд цал- 
дæр дыгай æддæгуæлæ хæдзары, тымбыл нæзы хъæдæй арæзт ар- 
гъуан, хæдзарæмбæрзæн дур æмæ чъырсудзæн заводтæ, гимназ, 
базарадон дуканитæ, жандармты хайад æмæ æндæр ахæмтæ. Дар- 
дæй ракæсгæйæ афтæ зынди, цыма горæты бæстастæу уæлвонг 
352 

къуылдымы алы фæрсты цыдæриддæр уыд: цавæрдæр æнахъинон 
æбуалгъ удхор, уæигау, фидар ахæстон, сæ уæхсджытыл æрын- 
цад, ныцъцьист сæ кодта йæ быны æмæ йæ уæзæй, адæмæй-хæдза- 
рæй сæ астæумæ æрныхæстысты зæххыл. Уыцы хабар зæрдæйыл 
цыдæр æрхæндæг æмæ тас æфтыдта. Горæты бæстастæу фидары 
иувæрсты, кæрæй-кæронмæ, цыд дурæй астæрд уынг. Уый уыд 
сæйраг уынг. Уыцы уынгæй фæйнæрдæмты акъабæзтæ сты æнæ- 
нымæц къæдз-мæдзы фæзилæнтæ. Хæдзæрттæ тымбыл наз хъæд- 
тæй арæзт, сæ сæртæ сырх-сырхид æмбæрзæндурæй агъуыст. 
Сæ къæхтæ сæ фæдыл тыххæй ласæгау, фæзылдысты ахстытæ 
горæты сæйраг уынджы. Бынæттон цæрджытæй нæ хъуыды дæр 
ничи æркодта, æвæццæгæн, ахуыр уыдысты, уыдон хуызæн хъада- 
мантæ кæуыл ис, ахæмтыл. Фидар-ахæстоны кулдуармæ бахæццæ 
сты. Цæгатырдыгæй бæрзонд кулдуарæй мидæмæ бахизæны — бæз- 
джын æфсæйнаг дуæрттæ. Уыцы дуæрттæ æдзухæйдæр — æхгæд, 
байгом вæййынц æрмæстдæр, ахстыты кусынмæ куы акæнынц рай- 
сомæй, æмæ сæ изæры фæллад, фæлмæцыдæй фæстæмæ куы ’рба- 
кæнынц, уæд. Ахæстоны фæныкгъуыз тар бæрзонд къулы сисы ми- 
дæгæй æндæр дуне, æндæр æгъдæуттæ æмæ фæтк. Уырдæм бахиз- 
гæйæ адæймаг сафы адæймаджы миниуджытæ, йæ цард æгасæй 
дæр уацары бахауы кæйдæр къухтæм, адæймагæн йæхиуыл йæ бар 
нал фæцæуы, алцыдæр бавæййы хъысмæты бар, дæлимонты бар. 
Уырдæм адæймаг мидæмæ сау зачъе лæппулæгæй бахизы æмæ урс 
зачъе зæронд лæгæй рахизы æддæмæ, уый дæр алыхатт нæ вæййы. 
Фылдæр хатт къахæй нæ, — рахæссынц æй æхсæвыгон сынтыл 
æмæ йæ горæтгæрон, горæтæн йæхицæй стырдæр чи ныцци, уыцы 
ахæстоны уæлмæрды радон ингæны, куыдфæндыйæ, нывзилынц 
æмæ йыл уæлæнгæйтты æрбакалынц сыджыт. 
Ахстытæ ахæстоны бæрзонд сис кулдуармæ нæма бахæццæ сты, 
афтæ уæлæрдыгæй æрбазынди адæмы бардз. Сæ уæлæ чъизи, 
скъуыдтæ дарæс, сæ цæсгæмттæ æнæдаст. Сæ къæхтыл — хъада- 
мантæ, сæ разæй дæр æмæ сæ фæстæ дæр хъахъхъæнджытæ. Бам- 
бæрстой, уыдон ахстытæ кæй уыдысты æмæ куыстæй фæстæмæ 
кæй здæхтысты. Æнæбары сыл сæ цæстæнгас зулмæ фехстой æмæ, 
горæты цæрджытау, уыдонæн дæр ног ахстыты фæзынд мур хъау- 
джыдæр нæ уыди. 
Куыстæй æрбаздæхæг ахстытæ ахæстоны бæрзонд дурæй амад 
сисы цурмæ куы ’рбахæццæ сты, уæд кулдуары æфсæйнаг дуæрттæ 
байгом сты æмæ уадид айсæфтысты кулдуары мидæгæй. Уыцы 
дуарæй мидæмæ бахызт, Æхсæртæджиты чи ’рбахæццæ кодта, уыцы 
афицер дæр. Бирæ æнхъæлмæ кæсын сæ нæ бахъуыди, дуæрттæ 
ногæй байгом сты æмæ, ингæнмæ хизæгау, Æхсæртæг бахызт уыцы 
бæрзонд дуарæй амад къулы хуылфмæ, йæ хъадаманты зæллан- 
гæй, фыдохы музыкæ цæгъдæгау, æмæ йыл фæстейæ зындоны 
дуæрттæ æрбахгæнæгау, æрбахгæдтой, æлгъыстагæн чи баззад, дард 
Сыбыры уыцы ахæстæттæй сæ иуы æфсæйнаг дуар. 
23 Гаглойты Владимир 
353 

2 
Афтæ райдыдтой уыцы бæрзонд сисæмбонды мидæгæй Æхсæр- 
тæджы уды зынтæ, йæ хъизæмайраджы бонтæ. Ахæстоны уыд æртæ 
сæдæ ахсты бæрц. Аст азæй дыууадæс азмæ йæ хасты рæстæг кæ- 
мæн уыд, ахæмтæ. Уыдон дих уыдысты ахæстоны камерæтыл. Алы 
камерæйы дæр ссæдз, дæс æмæ ссæдз ахсты. Камерæтæ — ныллæг 
цар, уазал æмæ талынг. Кæрæдзийы сæрмæ фæйнæджытæй ауыгъд 
тæрхæджытæ арæзт, уыцы тæрхæджытæ ахстытæн сæ хуыссæн дæр 
æмæ сæ бадæн дæр. Тæрхæджытыл хъæбæр, чъизи хуыссæнтæ. 
Кæмæн та йæ кæрцы къæрит бон йæ дарæс, æхсæв йæ хъæццул. 
Камерæты нæ фезмæлæн уыд, нæ сулæфæн. Æмæ ма зымæджы 
бонты куыддæрты фæрæзтой, фæлæ-иу сæрдыгон бонты ахæм æнуд 
æмæ уæззау уæлдæф ныббадти камерæйы æмæ-иу ахстыты фæхуы- 
дыг кæнынмæ бирæ нал хъуыд. Ахстытæ-иу изæры куы ’рбаздæх- 
тысты куыстæй, уæд-иу сыл жандармтæ æддейæ дуæрттæ ныхгæд- 
той æмæ-иу дыккаг бон райсоммæ, цалынмæ сæ ахæстоны кæртмæ 
хиирхæфсынмæ, гъе та кусынмæ нæ акодтой, уæдмæ-иу ахстытæн 
æнуд камерæты сæ удтæ сæ былалгъмæ схæццæ сты. Æхсæв-иу 
сыл дуæрттæ сæхгæдтой раджы, зымæджы талынг тагъд кодта, 
ноджы-иу цырæгътæ дæр уадид ахуыссыдысты... æмæ-иу талын- 
джы камерæйы æмтъеры ныхас, хъæр-хъæлæба, сæртæг æлгъыст, 
худт, хъæрахст, хъæрзын, хъадаманты зæлланг, хыл — æппæт уыдон 
иумæ баиу сты æмæ-иу хъустæ фæцæйтыдтой. Ноджы тамакойы 
фæздæг, æнæхсад уæлæдарæсы æмæ адæймаджы буары хиды тæф 
рæмыгътой сулæфæнтæ. 
Æмæ дзы кæцæйты нæ уыд, кæцæйты, уыцы æлгъыстаджы ахæс- 
тоны Уæрæсейы паддзахады æппæт къуымтæй. Алы æвзæгтыл дзу- 
рæг адæмты минæвæрттæ, уымæй дæр амæй ай фылдæр фыдгæн- 
джытæ, къазнадавджытæ, лæгмарджытæ, цæстфæлдахджытæ, абыр- 
джытæ, стигъджытæ, паддзахы ныхмæ чи рацыд, ахæм æнæсæттон 
бунтгæнджытæ, иудзырдæй, паддзах, Уæрæсейы æвирхъау царда- 
рæзтады уæззау машинæйы цæлхыты бын йæ цард кæмæн ныцъ- 
цъист æмæ ныггæлиртæ, æлдæртты, пъамещикты тыхтона, æфхæрд 
чи нæ ныббыхста, йæ сæр дæлдзинæджы бынатмæ чи нæ æруагъта 
æмæ йæ бафхæрджыты ныхмæ марæн кард чи райста, ахæмтæ. 
Уыдонæй бирæтæ сæ цардыл ауыгътой сæ къух, уымæн æмæ се 
’вирхъау цардæй фервæзынæн разæй хуыздæр æмæ ныфс цæмæй 
бавæрдтаиккой, ахæмæй ницы уыдтой. Æмæ æппæт сæ маст, сæ 
фыдæх, се ’нæуынондзинад скодтой, сæфты къахыл кæй аххосæй 
ныллæууыдысты, уыцы æхсæнадон æгъдæутты æрæмысджыты: 
хъæздыджытæ, пъамещиктæ, пъæлицæ æмæ æндæр æфхæрджыты 
ныхмæ. 
Уыдис дзы ахæмтæ дæр, фыдракæнд æнæбары чи сарæзта, кæнæ 
рæдыд кæуыл æрцыд, гъе æнæхъуаджы хахуыры аххосæй чи бахауд. 
Уыдис дзы канд мæгуыр адæмы минæвæрттæ нæ, фæлæ исджын- 
ты минæвæрттæй дæр: къупецæгтæй, чиновниктæй, интеллигенцийы 
354 

минæвæрттæй, уыдонæй чи фæлитойдзинады фæдыл бахауд, чи 
йæ фырзыдæй йе ’мцæдисоны кæй амардта, кæнæ та йæ усы æууæн- 
кыл чи фæгуырысхо æмæ йæ чи ныххурх кодта, ахæмтæ. 
Уæвгæй, царды æвирхъау уавæрты аххосæй сæфты фæндагыл 
чи ныллæууыд, уыдон сæ удхæссæг уыдтой сæ фыр хъал æмæ бухъ 
цард йæ сæры кæмæн бацыд æмæ фыдгæнæг чи ссис, уыдонæй. 
Уымæ гæсгæ ахæстоны алы камерæйы хъадаманты уæвджытæ дих 
кодтой дыууæ хайыл. Се ’хсæн хæрамдзинад нæ сысти, нæ фидыд- 
той, сæ хылы кæрон не скъуыд. Хатт-иу сæ быцæу туг калд æмæ 
æнæ лæгмæрдтæ нæ ахицæн. Æцæг, ахстытæм хъусдарджытæ карз 
æмæ æгъатыр уыдысты ахæстоны фæтк халджыты ныхмæ. Ахæс- 
тоны кæрт-иу ахæстæтты цæсты раз ахæмты астæуæй уæлæмæ сбæгъ- 
нæг кодтой æмæ-иу сæ сæрмагонд нæмæн ехсытæ æмæ телы уис- 
тæй мæлæтдзаг над фæкодтой. 
Ахстытæй тых кæмæ уыд, тас чи нæ зыдта æмæ цыфæнды зын- 
тæн дæр фæразон чи уыд, уымæн кæддæриддæр йæ кад бæрзонд- 
дæр, йæ дæлбар-иу бахаудтой тыхæй лæмæгъдæр æмæ сахъат- 
джындæр ахстытæ. Уымæн æмæ сæ уыдон хъахъхъæдтой, тас кæ- 
мæй уыд, уыцы лæгмарджытæй. 
Ахæстоны хицæуттæм æвзаг хæссын, нымудзын кæнæ дæ бафхæ- 
рæджы раз дæхи дæлдзинæджы бынатмæ æруагътай, — ахæмтæн нæ 
барстой. Дæ сæр дын истæмæй атухдзысты, зонгæ дæр æй нæ ба- 
кæндзынæ чи уыд æмæ дæ балгъитæг афтæ. Уырды над-иу æй скод- 
той. Ахæм нады фæстæ-иу къуыригæйтты сæ уат нал систой. 
Æниу иннæ камерæты ахæм карз æгъдæуттæ нæ уыд. Æхсæртæг 
æмæ Уасилы цы камерæйы бакодтой, уым цы æвирхъау æгъдæут- 
тæ цыди. Уымы камерæйы бирæ рæстæджы дæргъы бадти зынгæ 
лæгмар-рацидивист, йæ царды фылдæр æмбис ахæстоны чи арвыс- 
та, ахæм — Хъаз, зæгъгæ, йæ ном. Уыцы Хъаз мæлæты тасы бын 
дардта, камерæйы цы дæс æмæ ссæдз ахсты уыди, уыдон. Ахсты- 
тæй йын уыди цалдæр хъузоны — тасы бын кæй дардта, уыдон æнæ 
дæлæ-уæлæ æххæст кодтой Хъазы ницæйаг æмбыд лыскъзæрдæйы 
монцтæ. Хъаз йæ хъузæттимæ зындон фестын кодта, æнæуый дæр 
сæ удтæ æрдуйыл кæмæн хæцыдысты, уыцы æфхæрд ахстыты цард 
æгасæй дæр. 
Æхсæртæг æмæ Уасилмæ фыццаг æхсæв камерæйы ахстытæй 
йæ хъус ничи æрдардта. Жандарм сын сæ хуыссæн тæрхджытæ 
бацамыдта æмæ рацыд. Æхсæртæг æмæ Уасил уал боны этапы 
фæстæ фыр фæллад æмæ фæлмæцыдæй атылдысты сæ лыстæнты 
æмæ мæрдон фынæй баисты, цалынмæ ахстыты кусынмæ нæ акод- 
той, уæдмæ сæ къах нал атылдтой. Ахæстонмæ ногæй цы ахстыты 
къорд æркодтой, уыдон баулæфой, зæгъгæ, уыцы бон сæрибар 
уыдысты куыстæй. 
Изæры ахстытæ куыстæй фæстæмæ куы ’рбаздæхтысты æмæ та 
къазарматæ хъæрахст куы фестадысты, раст уыцы афон æрцыди 
ахæм хæбар æгас ахæстоны ахстытæм, Æхсæртæджы дарддæры 
ахаст бындуронæй чи аскъуыддзаг кодта. 
355 

Ахстытæ нæма æрсабыр сты, афтæ Хъаз нырдиаг ласта. 
— Ныхъхъус ут, æхсæнады цъæмæлтæ! Знонæй нырмæ нæ хуык- 
комы згъарджытæ фæзынд æмæ нæма бафыстой хæдзары мызд! 
Æмæ сын цы бар ис?! 
Хъаз уыд тъæпæн, тæнтъихæг, йæ азтæй бирæ хистæр чи зынд, 
ахæм хæбуздзыхъ цæсгом, цыма йын исчи туасы бырынкъæй йæ цæс- 
гомы царм скъахта, йæ налат цæсты гагуытæ дыууæрдæм кодтой, 
цæсгомы нуæрттæ дæр, къæвдайы фæстæ фæлмæн сыджыты уаллæт- 
тау змæлыдысты æдзухæй. Йæ рахиз русыл æрфыджы фарсæй суанг 
мукъумæ карды цæфæй нос, йæ галиу æрфыг дæр йæ астæуыл лыг, — 
йæ дзыхы ма цалдæр æмбыд бур дæндаджы. Йæ сæры тенка — гуыр- 
дзиаг долийы цармау коса — цалдæр хъуыны ма йæ фæскъæбут... йæ 
галиу хъусы сæр дæр хауд, хæрæджы хъустау, размæ хъил. Æдзух 
йæ дзыхæй æнахуыр хъылмайы тæф калд, æвæццæгæн, куы райгуырд, 
уæдæй фæстæмæ йæ дзых æхсад никуыма уыд. 
Бацыд, Уасил кæм хуыссыд, уыцы тæрхæджы цурмæ, йæ чъизи 
къухтæй бавнæлдта лæджы цыбыр æлвыд зачъемæ æмæ дзы иу 
æрду ратыдта. 
— Гъе, зæронд хæрæг, ды кæнæ банчы, кæнæ заводы, кæнæ та 
дæ хъахбæйтты уагдоны хицау. Æмæ, æвæццæгæн, нæ къазармайы 
сыстытау, дæуæн дæр де ’хцатæн банымайæн нал ис. Æмæ дзы, 
кæй зæгъын æй хъæуы, демæ дæр уыдзæнис. Цæй! Æркал ма сæ 
мæ армы дзыхъмæ тагъд! — Хъаз йе ’лгъаг цæстытæ, туасы бырын- 
къау, Уасилы ныссагъта. 
— Иуфарс, чи дын радта бар, мæ карæн зæрондмæ ахæм дзыхæй 
дзурай! — нырдиаг кодта лæг. 
— Мæнæн бартæ ничи фæдæтты, зæронд æрчъиаг, дæ зæрдыл 
æй бадар! Бартæ æз мæхæдæг фæдæттын. Стæй мæнæ ацы сыст- 
бæрзæй сырдты лæгæтты закъæттæ мæхæдæг æвæрын, æмæ йæ зон, 
æрныкъуылдтон мæ цæст, кæнæ февдыстон ме ’нгуылдз, — дæ зæ- 
ронд сæр уæхсчытæй фæхицæн æмæ куыйты хæринаг баци. Æхцатæ 
дын зæгъын! Дæ ницæйаг уды тæригъæд мын мауал райсын кæн, 
æнæуый дæр мæ тæригъæдтæ уый бæрц сты æмæ Сыбыры ахæс- 
тæтты нал цæуынц. Цæй! 
— Фесæф! Цъаммар цыдæр... Бахъаст кæндзынæн. 
— Хъаст? Хи-хи-хи! Хъусут дæлимонты амæттагмæ! Къæрныхтæ 
æмæ лæгмарджытæ! Дзырдхæссæг нæм фæзынди! Фæдис — ныл- 
лыг ын кæнæм йе ’взаг, цалынмæ никæуыл фæхæцыд! 
Æхсæртæджы уат уыдис чысыл фалдæр,иууыл уæллаг тæрхæгыл. 
Хъазы фæстаг ныхас æй тæрхæгæй расхуыста. Бамбæрста, ныртæккæ 
рынчын лæджы мæлæтдзаг над кæй фæуыдзæн. Иу гæппæн февзæр- 
ди сæ цуры. Хъаз уæдмæ фæцæф ласта Уасилы, дыккаг хатт йæ тым- 
был къух уæлдæфы куыд ферттывта, афтæ йæ ацахста Æхсæртæг. 
— Гъе, æмбыддæндаг, цæмæн марыс рынчын лæджы, чи дын 
радта бар? — Хъазы къух æрыздыхта фæстæрдæм. 
Хъаз стæлфыди йæ мидбынаты, ацархайдта ма йæ къух суæгъд 
кæныныл, фæлæ йæ бон куынæ баци, уæд ныхъхъæрзыдта ахъаззаг. 
356 

— У-ух! Уый мын куыдзау мæ зæвæтыл чи фæхæцыд?! — Æхсæр- 
тæджы былтæм бахаста йæ тымбыл къух. 
— Æнцад, зылын мукъу, æмæ ма февнæлдтай ацы рынчын лæгмæ, — 
æнæдæндаг баззадтæ бынтондæр! — Æхсæртæг атъæпп кодта Хъа- 
зы къух. 
— Æфсымæртæ! Æрбакæсут-ма, мæнæ иу бассурман сыгъдæг 
Чырыстийы хъæбулты иумæйаг къусы куыд нытътъыста йæ 6ы- 
рынкъ! Ныллыг æй хъæуы! — Хъаз æнахуыр богъ фæласта, цы- 
дæрхуызон фæгуыбыр æмæ йæ бырæгътæ цырыхъхъы хъусæй цы- 
дæр фелвæста... Уадид ныссæххæтт ласта Æхсæртæджы зæрдæ, бам- 
бæрста, кард кæй у æмæ ныртæккæ кæй ахиздзæн йæ тæнты. На- 
рæг тæрхæджыты ’хсæнты нæдæр алидзæн уыд, нæдæр бамбæх- 
сæн. Æхсæртæджы цард æгасæй дæр æрдуйы хидыл ауыгъдæй аз- 
зад æмæ ма уысммæ ферттывта йæ сæры. Цалынмæ Хъаз нæ бакод- 
та йæ фыдми, уæдмæ фæуын хъуыди йæ разæй. Æнæнхъæлæджы 
уæллаг тæрхæгыл кæйдæр бызгъуыр кæрцыл куыд фæхæст, уый 
йæхæдæг дæр нæ банкъардта, æмæ йыл аныр Хъаз æрбауадза йæхи, 
афтæ йын йæ тых-йæ бонæй кæрц йæ цæсгомыл ныздыхта, йæхæ- 
дæг тæрхæджы æхсæнты агæпп ласта иуфарс. Фæтыхст кæрцы 
мидæг Хъаз, фесæфта йе ’муæзад æмæ тæрхæгмæ схизæн цæджын- 
дзы баныхстис йæ кард. Айтæ-уйтæ нал фæкодта Æхсæртæг, ацах- 
ста Хъазы æмæ йын йæ тых-йæ бонæй ныдздзæхст ласта йæ мукъу. 
Цæф афтæ тынг уыди æмæ Хъаз фæстæмæ атахт, йæ цæлхъ тæр- 
хæгыл фæцыд, æрдыдæгътæ æмæ астæрдмæ æрбырыд. Иу боны 
бонцау нал сулæфыд, стæй йæ цæстытæ æнахуыр хъулæттæ аисты, 
æфсæр фæзылын... Цыдæртæ архайы зæгъын... Нал дæр æфсæр, 
нал дæр æвзаг, — нал кæсынц йæ коммæ. 
Ахæм хылтæ арæх цыди камерæйы æмæ сын уадиссаг нысани- 
уæг ничи лæвæрдта. Ныр дæр та афтæ, фыццаг куы стынг хыл, — 
йæ бынатæй ничи фезмæлыд. Æвæццæгæн зыдтой — Хъаз-иу хыл 
кæмæй ракъахта, уый раст у æви зылын, — ма рахæц йæ сæрыл. Чи 
рахæца, уымæн додойаг йæ къона. Æмæ-иу уый тыххæй алчидæр 
йæхи хызта фыдбылызæй. Ныр дæр та афтæ. Фæлæ Хъазы хæм- 
худты дзæхст къазармайы куы айхъуыст, стæй куы æрфæлдæхти 
зæххыл, æрмæстдæр уæд ракалдысты алырдыгæй сæ лыстæнтæй 
фæллад ахстытæ æмæ, сæ цæстытыл не ’ууæндгæйæ, дисæй ныккас- 
тысты, æгас къазармайы ахстытыл мæлæты тас æфтауæгмæ чи ба- 
уæндыд, уымæ. Иууылдæр къæбутдзæфтау фесты æмæ нындзыг 
сты сæ бынæтты, афтæмæй æнхъæлмæ кастысты, кæд сыстдзæни 
Хъаз æмæ йæ кард кæд ныссадздзæни, йæ азар кæй басыгъта, уый 
тæнты. Фæлæ нал змæлыд Хъаз æмæ уæд камерæйы æвирхъау 
æндыгъдад ноджы, хъандзалау, нытътъæппæввонг ныттынги. Стæй 
куынæ æмæ куынæуал змæлыд Хъаз, уæд æм Æхсæртæг бацыд 
йæхæдæг, йæ риуыл ын дыууæ къухæй ныххæцыд, систа йæ, æмæ 
йæ тæрхæгыл зыгуымы голлагау баппæрста. 
— Куыдзы хъæвдын! Мæнæ ма æнæ аххосæй искæй бафхæрд- 
тай, — дæ сæр дын афаддзынæн, зон æй! 
357 

Фæйнæрдыгæй цалдæр хæрам цæсты нымдзаст сты Æхсæртæгмæ. 
Ныртæккæ йыл сæхи ныццæвдзысты æмæ йын уæд удæгасæй аир- 
вæзæн нал ис. Бамбæрста, сæ ныхмæ нæ фæлæууыд, нæ равдыста, 
цы у, уымæй дæс ахæм тыхджындæрæй йæхи, — æнæмæнг æй сæр- 
гæвддзысты ахсæв. 
Иу тъæлланг фæласта: 
— Цæй, кæд ма йæ дæндæгтæй сфæлмæцыдис исчи! Рахизæд ма 
размæ! Цæй, ницæйаг тæппудтæ! 
Æхсæртæджы æртхъирæн сæмбæлди йæ раныл. Цыма сын хин 
счынди, уыйау асасти сæ хъару æмæ йæм сæ цæсты бынты тæссаг 
æнахуыр каст бакодтой. Æхсæртæг бамбæрста, уымæй уæлдай ны- 
хас фыдбылызмæ кæй сайы. Сæ сæрхъуызойы æфхæрд сæм нæма 
бахъардта æххæстæй, куы бахъара, — уромæг сæ нæ уыдзæн. 
Ногæй та Хъазы æрдиаг айхъуыст. Бæрæг уыд, кæй фелвæст йе 
’фсæр æмæ рыст уромын кæй нæ уал уыд йæ бон. Хъæр ацы хатт 
фехъуыст ахæстоны хъусдарджытæм æмæ уадид сæ уæлхъус фев- 
зæрдысты. 
— Цæй æрдиаг у?! Цы ’рцыдис? — карзæй бафарста ахæстоны 
æхсæврадгæс афицер. Дзуапп ын куы ничи радта, уæд баздæхт 
Хъазмæ, — æви та бакодтай фыдбылыз? Цы?! Зæгъ æй? 
— Ацы хатт ын йæхи хæмхудтæ снадтой, — загъта ахстытæй 
кæцыдæр. — Æнхъæлдæн æмæ нызгъæлæнтæ йæ бырынкъ. 
— Нызгъæлæнтæ? — фæдисау афицер. — Æмæ чи уыд? 
— Æз, господин афицер, — цыма Æхсæртæг стыр аххосджын 
уыд, — йæ сæр йæ риуыл æруагъта. — Мардта мæ кардæй... уæртæ, 
— ацамыдта цæджындзы сагъд кардмæ, — уыныс? 
Афицер кард рафтыдта цæджындзæй. 
— Кæм дын уыд? — ныккомкоммæ Хъазмæ. 
— Æууæ... æууæ... æ-æ, — йæ цæстытæ сæ къуырфытæй рабыры- 
дысты, афтæмæй архайы дзурыныл, фæлæ æфсæртæ кæрæдзимæ 
æввахс нал цæуынц. 
— Хæцаг галæн, дам, йæ сыкъа сæттаг у æмæ цалынмæ ацы кард 
дæхи зæрдæйы нæ ныссæдза, уæдмæ нæ базондзынæ зонд, — афи- 
цер ныккомкоммæ Хъазмæ. — Смæрддаг у уæлæмæ. Ды дæр мæ 
разæй, — ацамыдта Æхсæртæгмæ дæр. 
Уыцы æхсæв афицер Хъазы ахæстоны дохтырмæ акодта, Æхсæр- 
тæджы та уазал карцеры смидæг ласта. 
Æртæ боны фæстæ Æхсæртæджы карцерæй фæстæмæ йæ бы- 
натмæ æрбакодтой. Цыдæрхуызон цæстæй йыл сæмбæлдысты, къа- 
зармайы йемæ чи уыд, уыдон. Бæрæг уыд, Хъазы хæмхудтæ кæй 
снадта, кæй йыл фæуæлахиз, уымæй сæ цæсты кæй фæкадджын- 
дæр æмæ куырмæджы Æхсæртæджы дæлбар сæхи бакæнынмæ кæй 
æрхъавыдысты. Бамбæрста Æхсæртæг, уал азы дæргъы, мæлæтæй 
тæссагдæр Хъаз, камерæйы йемæ чи бадт, уыдон удтæ уæхстыл 
кæй кодта æмæ сæ цæхæр зынджы кæй физонæг кодта. Ныр ахс- 
тытæ банкъардтой — Хъазæй ма ноджы тыхджындæр æмæ тæссаг- 
дæр тых кæй фæзынди, иу ныдздзæхстæй сын сæ æбуалгъ тыхы чи 
358 

афæлдæхта, уымæй дæр рынчын лæджы сæрыл кæй рахæцыд, уыцы 
хабар сæ æрвдзæфау фæкодта. Хъаз ахæм над кæй баййæфта, уымæй 
сæ цæсты бынтондæр йæ кад фесæфт, федтой, афтæ тæссаг кæй нæ 
уал у æмæ сæ удтæ ныр тыхджындæры бæрны бакæнынмæ кæй 
хъавынц. Уый та фæбæрæг, къуырийы фæстæ Хъаз рынчындонæй 
куы ’рбацыд æмæ, нырмæ йæ хъузæттæ чи уыдысты, уыдон ыл 
сæхи куы атигъ кодтой, уæд. 
Æвæдза, куыд æвирхъау æмæ тæригъæд уыд Хъазмæ бакæсын, 
уæлдайдæр та куы базыдта зæхх йæ къæхты бын алæбырд æмæ 
зыбыты иунæгæй кæй баззад. Бамбæрста, раздæр ын йæ иунæг 
цæсты амындæй дæр адæймаджы хурх ракæныныл фæсмон чи нæ 
фæуыдаид, уыцы иузæрдион цагъартæ йын ныр йæхи хурх ракæ- 
ныныл дæр кæй нæ уал бацауæрддзысты. Хицаудзинад аирвæзт йæ 
къухæй, тас фæтары, æмæ йæхи банкъардта, йæ къæхтæ кæмæн 
бæттынц, афтæмæй чыргъæды кæй баппарынц, ахæм цæф сырды 
хуызæн. Ацархайдта ма, фæлæ йæ раздæры тæрсынгæнæн хæцæн- 
гæрзтæ нал схæцыдысты, сæ топпы хос суымæл æмæ фыццаг 
æркъæрццæй уадидæгæн фæсыкк. 
Йæ алыфарс ма зыдæй йæ цæстытæ аразгъор-базгъор кодтой, 
кæд исчи мæ фарс фæуид, зæгъгæ. Фæлæ дзы куы ничи разынд, 
уæд ын фæрæхуыстæуыд йæ цытуарзаг зæрдæ, цыдæр æгад æм 
æркаст йæ уавæр æмæ, чысыл сабийау, суанг фæсахсæвæртæм йæ 
хæкъуырццæй нал банцад. Дыууæ боны сыбыртт нал хауди йæ дзы- 
хæй. Иу изæр Æхсæртæгмæ йæхи баласта æмæ йын дзуры: 
— Гъей, Кавказ, цæй иумæ... 
— Цы иумæ? — нæ йæ бамбæрста Æхсæртæг. 
— Иумæ уæм... цæдис, мæнæ ам... 
— Æмæ иумæ куы стæм... 
— Хицæуттæ уæм. Ды хицау, æз де ’ххуысгæнæг. Хуыздæр уы- 
дзæн дæуæн дæр. Дæ зæрдæ мыл дар... мах иумæ — æгас ахæстон 
нæ разы йæ зонгуытыл æрлæудзæн... æмæ хъаны цард кæндзыс- 
тæм, — сымсымгæнгæ дзырдта Хъаз. 
— Хъус-ма, Хъаз дæ æви бабыз, — нæ зонын æз. Æрмæст зонын 
уый, æмæ æнцад куынæ ’рбадай дæхицæн, — ныммардзысты дæ. 
Æмæ дæ мард, куыдзы мардау, фесæфт. Ныууадз мæгуыр адæмы 
сæхи адыл. Æнæуый дæр ам каторгæйы сæ удтæ æрдуйæ нарæг- 
дæр систы. 
— Дæу уый фæнды, дæхæдæг иунæгæй хицауиуæг кæнай, нæ? 
Нæ уыдзæн! Дæ зæрдыл æй бадар. Ам ахæстоны иууыл рæстæгтæй 
не сты, сæфтытæ дæр — бирæ. Иу ныхас мæ хъæуы — æмæ дæ 
искуы фæсфæд... 
— Ды кæй фæтæрсын кодтай, уыдонæй кæй нæ дæн, уымæн 
æвдисæн де ’фсæр, чысыл исты, загътон дын цы уыдзæн. Ныр- 
тæккæ та куыд фесæфай мæ цурæй. 
Дыккаг бон Хъаз æндæр камерæмæ йæхи аивын кодта, уæйгæн- 
джытимæ иу цары бын мæ бон цæрын нæу, зæгъгæ. Кæнæ дзы æз 
искæй амардзынæн, кæнæ та мын мæхи амардзысты, загъта. 
359 

3 
Афтæ райдыдта йæ хасты рæстæг Æхсæртæгæн дард Сыбыры. 
Къуырийы фæстæ уый дæр иннæтимæ куыстмæ акодтой. Куыст 
та — зындоны куыст. Ахæстон цы горæты уыд, ууылты арæзтой 
æфсæйнаг фæндаг. Æмæ ахстытæн рахицæн кодтой фæндагæн йæ 
тæккæ зындæр æмæ тæссагдæр фадыг. Уыцы бынат цыд цъыфдзас- 
тыты, цæугæдæттæ æмæ къæдзæхтыл. Ахстытæ сыгъдæг кодтой, 
æфсæнвæндаг кæуылты хъуамæ ацæуа, уыцы бынат. Лæгдыхæй 
йæм лæггуыфты хастой змис, лыстæг саст дур æмæ йæ калдтой, 
цъыфдзасты астæуты фæндаг кæуылты ацыдаид, уыцы бынæтты... 
Арæзтой хидтæ, гæрзтой æнæхъæн километры дæргъæн тоннел 
къæдзæхы хуылфы. 
Æмæ цас фæцагъды ис æнамонд ахстытæй уыцы æвирхъау уæз- 
зау зындоны куысты. Цал æмæ цал бабын ис цъыфдзасты мидæг. 
Цал æмæ цалыл æркалди тоннелы хуылфы къæдзæхы дуртæ æмæ 
цалы ныммур кодта. 
Къах, къух никæуылуал баззад, дур сæттын æмæ змис хæссы- 
нæй схаудтой армытъæпæнтæ, ныппырх сты къухы æнгуылдзтæ 
уæззау сæртытæ æмæ дзæбугтæй къæдзæхдуртæ фадгæйæ. Ныр- 
рæсыдысты-иу къæхтæ уазал ирдгæты хуылыдз къахыдарæсы. Æмæ 
канд къæхтæ нæ рæсыдысты, буар, цæсгом æгасæй дæр. Иуыл тынг- 
дæр та тыхстысты ризæг, ахсæны, дæндæгты низтæй. Рæуджыты 
низ та сæ бынтон цагъды кодта. 
Дыууæ азы, æнæхъæн дыууæ азы Сыбыры каторгæйы зындоны 
куыройы фыдты ’хсæн æрыссадæуыд Æхсæртæджы стджытæ, нал 
ыл фыды мур баззад, нал къахы, гъе, къухы æнгуылдзтæ. Куыстой 
сæрдæй-зымæгæй хъадаманты, сæ уæлхъус жандармтæ æд хæцæн- 
гæрзтæ, куыд æгъатыр уыдысты... фыр куыстæй сæ уд ластой ахс- 
тытæн, чысыл ницæй тыххæй дæр ахстыты надтой уистæй. Хæцæн- 
гæрзты хъæдтæй — иудзырдæй, сæ къухы-иу цæвæнгарз цы ба- 
хаудта, уымæй. Изæры-иу ахстытæ къазармамæ куы ’рбаздæхтыс- 
ты, фыр фæлладæй-иу уадид ныххаудтой сæ лыстæнты æмæ-иу 
райсоммæ сæ къах нал атылдтой. Чысыл-иу сулæфыдысты æрмæст- 
дæр зымæджы карз хъызтыты, æддæмæ-иу акæсæнтæ куы нæ уыд, 
уæд. Фæлæ-иу уæддæр æгуыст нæ уыдысты. Куы ахæстоны кæрт 
сыгъдæг кодтой митæй, куы суг састой. 
Уасил — ахуыргонд лæг — куыста фæндаг аразæг инженертимæ. 
Йæ куыст уымæн æнцондæр уыдис, уæззау куыст нæ кодта. Фæн- 
даджы хицæуттæ йæм хорз цæстæй кастысты, кæрæдзийыл сæ ны- 
хас бадти. 
Ахстытæ фæндагæн йæ зындæр хай куы фесты, уæд иу уалдзы- 
гон бон ахæстоны кæрты слæууын кодтой ахстыты се ’ппæтдæр. Се 
’хсæнæй сын равзæрстой, йæ ахсты æмгъуыд фæуынмæ ма афæдз, 
гъе афæдз æмæ ’рдæг кæй хъуыди, уыцы ахстытæн сæ тæккæ æнæ- 
низдæр æмæ тыхджындæрты. Уыдонимæ уыдысты Æхсæртæг æмæ 
Уасил дæр. Бамбарын сын кодтой, æфсæнвæндаджы шпалтæ цæттæ 
360 

кæнынмæ сæ кæй æрвитынц цалдæр мæйы æмгъуыдмæ æмæ сæ 
фæндагыл, гъе, уым, бынаты, цыдæриддæр хъæудзæн, уыцы дзау- 
мæттæ семæ куыд ахæссой, афтæ. 
Уый фæстæ сæ рæнхъгай слæууын кодтой æмæ сæ акодтой цæугæ 
донмæ. Уым сæ баржæтыл бакалдтой, ахстытæм хъусдарæг афи- 
цер Пухов æмæ ноджы цалдæр жандармы сбадтысты семæ æмæ сæ 
цæугæдоныл ласын райдыдтой Цæгатырдæм. 
Фæндагыл Æхсæртæг базыдта, хъæд калынмæ Уасилы зондæй 
æрвыст кæй æрцыди, уый. 
— Уый дын æнцондæр уыдзæни, стæй дæм мæхæдæг дæр мæ 
хъус фæдардзынæн, тæрсгæ ма кæн, — загъта Æхсæртæджы уæхск 
æрхойгæйæ. 
Уыд æмбисонды райдзаст райсом. Хур гæзæмæ суади арвыл. 
Æвæджиау фендтаг æмæ парахатæй разынд уыцы хъомысджын 
Сыбираг цæугæдон. Дыууæ фарсырдыгæй дæр донбылгæрæтты 
æмбæрст уыдысты тар лыстæг хъæд æмæ къутæртæй. Разæй дæр 
æмæ фæстейæ дæр афтæ зынди, цыма цæугæдонæн нæ райдайæн 
ис, нæ кæрон. Дон сабыр, æнæзмæлгæ цыд. Изæрыгæтты-иу дард 
кæмдæр цæугæдонæн йæ иу былæй иннæмæ мигътæ хидгонд аца- 
рæзтой æмæ-иу, цыма, уыцы хидыл арт бандзæрстæуыд, уыйау сырх- 
сырхидæй æрттывтой. Райсом та-иу цыма æхсæв бонмæ доны уылæн- 
ты сæрыл сæ фæллад уагътой, уыйау хуры фыццаг тынтæм доны 
сæрæй урс-урсид фæлурс мигътæ, зивæггæнгæ, сæхи систой, æнцад 
æнцойæ-иу баленк кодтой хъæды сæрты æмæ-иу кæмдæр бæлæсты 
цæнгтыл æрдугай ныйисты. 
Æнахуыр диссаг та райсом сæуæхсиды скаст, гъе, кæнæ изæры 
зæрæхсиды аныгъуылд. Хуры тынтæ-иу цæугæдоны сабыр уылæн- 
тыл куы аныдзæвдысты, уæд-иу сыл, цыма, арт сирвæзт, уыйау 
сыгъдысты æнахуыр сыгъдæй. 
Никуы федта Æхсæртæг ахæм тыхджын, фæтæн æмæ æгомыг 
цæугæдон, сæхимæ хæхты чысыл къада цæугæдæттæн дæр сæ хъæр 
кæмтты рæбынтæй суанг æфцджытæм хъуысы, ам та ахæм хъомыс- 
джын цæугæдон, ног чындзау æфсæрмыгæнгæ, цыма йæ къах-къух- 
тыл фæхъуызы, йæ ныхас дæр къæмдзæстыгæй — сабыр. Фæлæ 
уый хыгъд зæрдæйæн цыдæр тых æмæ ныфс лæвæрдта æмæ-иу 
ахстытæй куы сæ иу, куы се ’ннæ æрцамыдта æнахуыр диссаджы 
ивазгæ зарджытæ. Зарæджы ныхæстæ-иу уыцы стыр сыбыраг цæу- 
гæдонау уыдысты тыхджын, базырджын. 
Дæсны æмæ арæхстджын уыд Уасил зарынмæ. Раздæр йæ зæр- 
дæйæ тынг тыхст, ныр дæр æй арæх æрцахсы... сулæфæн æй нал 
вæййы. Æмбисонды зæрдæхæлар адæймаг, æнахуыр тых æмæ зон- 
ды хицау. Уымæй дæр тынг цардбæллон æмæ хъæлдзæг дардта 
йæхи, æнкъардæй йæ никуы федтаис. Цынæ таурæгъ, цынæ хъæл- 
дзæг ныхас-иу ракодта. Æмæ та мæнæ ныр дæр йæ хъæлдзæг ны- 
хæстæй тæнскъуыд фæкодта ахстыты, семæ цы жандармтæ уыд, 
уыдон дæр цыдæр сабыр уыдысты, уыцы бæстон æм хъуыстой, 
æмæ зæрдиагæй худтысты. Куыд дарддæр æмæ арфдæр цыдысты 
361 

Цæгатырдæм, уыйбæрц доны былтыл хъæдтæ бæзджынæй-бæзджын- 
дæр кодтой. Доны былтæ та æдзæрæгæй-æдзæрæгдæр. Никуы хъæд, 
никуы адæймаг, æрмæст-иу сыл хаттæй-хатт уæззау уæргътимæ, 
Цæгатырдыгæй хуссармæ ленкгæнгæ фембæлдысты баржæтæ. 
Цалдæр боны фæстæ æрхæццæ сты бынатмæ, Бæрзыты къох, 
зæгъгæ, ахæм хъæумæ. Уыцы хъæу æрынцад цæугæдоны былыл. 
Хъæуæн йæ иу кæронæй иннæмæ айтынг ис æрмæстдæр иунæг 
фæндаг. Фæндаджы дыууæ фарсырдыгæй хæдзæрттæ. Хæдзæрт- 
ты сæрмæ бæрзонд фæцыд аргъуаны цыргъ бырынкъ, йæ тæккæ 
цъуппыл — дзуар. Хъæу йæхæдæг — æгæндæг рæхснæг назхъæды 
æхсæн. Цæугæдон кæм фæкъæдзи, раст уырдыгæй хъæды дзыхмæ 
фæтæн æрдуз. Уыцы æрдузы равдæлон кодтой сæ дзаумæттæ бар- 
жæйæ. Æмæ райдыдтой рæстæгмæ цатыртæ аразын. Дыууæ бонмæ 
сцæттæ сты сæ цæрæн бынæттæ. 
Хъæуы цæрджыты ахстыты фæзынд, мæлдзыджы губаккау, сыз- 
мæлын кодта. Æрцыдысты чысылæй-стырæй æмæ дисæй кастысты, 
хъадаманты мидæг чи архайдта, уыдонмæ. Стæй куы базыдтой, чи 
сты, уый, уæд, фыстæ бирæгъæй куыд фæтæрсой, афтæ фæйнæр- 
дæм ныххæлиу сты, æмæ се ’мгæрæтты никуыуал ацыдысты. 
Æхсæв бынæттæ куы сцæттæ сты, æмæ хъæд калынмæ цы бон 
бавнæлдтой, уый хæдразмæ æхсæв ахстытæн райхæлдтой сæ хъа- 
дамантæ. Уыцы хабар фенгæйæ фыццаг хорзау нал фесты. 
— Господин афицер, цæмæн нын систат нæ хъадамантæ? Нæ 
тæрсут, куы алидзæм? — бафарста ахстытæй сæ иу. 
— Нæ алидздзынæ... — фидарæй загъта Пухов. — Фыццаджы- 
дæр, уымæн æмæ ардыгæй иунæг алидзæн фæндаг ис — цæугæдо- 
ныл, æмæ цæугæдоны гуылфæнты ныхмæ уал боны фæленк кæнын 
иунæгæй, гъе, стæй бæлæгъыл дæр йæ бон никæмæн ма баци æмæ 
нæдæр бауыдзæн. Дыккаджы та — бынтон сæрхъæн ми уыдзæни иу 
афæдзы æмгъуыд ногæй дæс азы каторгæйыл баивын. Ууыл ахъуы- 
ды кодтам, фæлæ кусгæ цæсгомджынæй. Уæ хистæр мæнæ ахст — 
Уасил, цыдæриддæр зæгъа — закъон. Æвæстиатæй æххæстгæнгæ 
уыдзæни. Æрмæст уæ иу хъуыддагæй фæдзæхсын: хъæуы цæр- 
джытæй уæ искæуыл хъаст æрбацыди, уæхи дарын нæ зонут, кæнæ 
ракодтат къæрных, фæхъыг уæм и исчи, — уе ’ппæтыл дæр хъада- 
мантæ сæвæрдзысты ногæй æмæ ма уын йæ ахсты æмгъуыдмæ баф- 
таудзыстæм алкæмæн дæр афæдз. 
Æмæ райдыдтой хъæд калын. Хъæд та æмбисонды рæхснæг æмæ 
топпы фатау раст. Уасил сыл зылд, æвзæрста сын сæ бæзгæдæрты, 
иннæтæ сæ калдтой, стыгътой сын сæ цъар, амадтой сæ, лыгтæ сæ 
кодтой æмæ сæ æфтауц кодтой доны былмæ. Къуырийы фæстæ 
фæзынд фыццаг баржæ, йæ фæдыл тъиуи баст. Уыцы тъиуийыл 
баржæ цы фæрæзта, — байдзаг кодтой æмæ баржæ нæтгæ араст. 
Афтæ рæстæгæй-рæстæгмæ дæсгай-сæдæгай баржæтæ ластой æмæ 
ластой, ахстытæ цы шпалытæ цæттæ кодтой, уыдон. Ахстытæ куыс- 
той æнæзæрдæхудтæй. Рæстæгмæ сæхи сæрибарæй банкъаргæйæ 
сæхиуыл нал ауæрстой. Ноджы сын ныфс бавæрдæуыд, цас хуыз- 
362 

дæр æмæ æнæзæрдæхудт уой, цас тагъддæр сæххæст уа сæ хæс, 
уый бæрц сæ раздæр кæй ауадздзысты ахæстонæй. Æмæ мæгуыр 
ахстытæ æрбаскъуыдтой сæ уд сæрды дæргъы, æгæрыстæмæй улæфт 
бон дæр никуы æрдомдтой. 
Афтæмæй фесты сæрды тæвд æмæ хур бонтæ, æмæ ныллæууы- 
дысты Сыбыры фæззыгон уазал æмæ цыбыр бонтæ. Æрдз хъуын- 
тъызæй-хъуынтъыздæр кодта, хъарм бонтæ фæкадавардæр сты. 
Æрдз фæуазалдæр, мигътæ бынтондæр ныффæлдæхтысты зæххыл 
æмæ-иу цалдæргай бонты стын нал куымдтой зæххæй. 
Ахстытæ сæрдтон-сæрды дæргъы цы хъæдæрмæг фæцæттæ лас- 
той, уыдон ласт фæцæйфæуд кодтой æмæ ахстытæ сæ куыст ныу- 
уагътой, иу цалдæрæй ма баззадысты уым, иннæтæ баржæтыл афар- 
дæг сты. Æхсæртæг, Уасил, жандармты афицер Пухов æмæ ма 
ноджыдæр æртæ ахсты уым баззадысты, фæстаг баржæтыл ма шпа- 
лытæй цы баззад, уыдон сæвæрыны тыххæй. 
Фæлæ Бæрзыты къохæй фæстаг йедзаг баржæ куы ацыд, уымæн 
йæ дыккаг боны мит ставд тъыфылтæй уарын райдыдта. Дыууæ 
боны фæуарыд, стæй схъызыд, уый фæстæ тынг уазал ирдгæтæ 
ахаста, ныссалд цæугæдон, баржæйæн æрбацæуыны фадат нал уыд 
æмæ Пухов ахстытимæ баззади Бæрзыты къохы. 
Сæрды бонты цы цатырты цардысты, уыдон мидæг цæрæн кæй 
нæ уал уыди, уымæ гæсгæ сæ хъæубæстыл иугай байуæрстой. 
Æхсæртæг æмæ Уасил хъæугæрон иу кæлæддзаг зæронд хæдзары 
æрбынат кодтой. Æниу цæй хæдзар, алырдыгæй гæмттæ. Рудзгуы- 
тыл дæр æвгты бæсты гæххæттытæ ныхæст. Уат æнæфснайд, рыг. 
Къуымты хæлуарджыты ахстæттæ, уырыссаг пец — æрдæг хæлд- 
тытæй. Уæлейæ рагъхъæдыл ставд къæбæлыл йæхи æрцауыгъта 
уыцы хæдзары фысым. Цæрæнбонтæм Сыбырмæ хаст чи уыди æмæ 
дзы фондз азæй фылдæр чи нæ бафæрæзта, иу ахæм ахст. 
Уаты рæбинаг къуымы бутъро фæйнæджытæй тæрхæг арæзт. 
Йæ рыгтæ йын расæрфта Æхсæртæг æмæ йыл йæ кæрцы къæрит 
айтыгъта. Уасил та сбырыди пецы сæрмæ æмæ атылди кæйдæр чъизи 
лыстæны. 
4 
Иу райсом Æхсæртæг райхъал Уасилы хъæрзынмæ. 
— Лæппу, дæ хорзæхæй, хъæубæстæй ма искæй афæрс, кæд дзы 
дохтыр, гъе æндæр исчи ахæм уаид. Мæ зæрдæ мæ æгæр тыхсын 
кæны. 
Æхсæртæг цæрдæг рабадти йæ уатыл. Йæ бырæгътæ цырыхъхъы- 
ты атъыста йæ къæхтæ æмæ уадид уынджы февзæрд. Уынджы кæй- 
дæрты афæрсынмæ хъавыд, фæлæ йæм ныхасмæ ничи æрлæууыд, 
цыма сæм бирæгъы царм æрбахаста, уыйау дзы тæрсынц æмæ уадид 
цæуыпыл фæвæййынц. Зилы Æхсæртæг иу хæдзарæй иннæмæ, фæлæ 
кæдæм бацæуы, уыдон ыл сæ кæрты дуæрттæ рахгæнынц, бахойы 
сæм, — иал сæ бакæнынц, туджджыны цæстæй йæм ракæсынц. 
363 

Æрæджиау æрлæууыд иу хæдзары раз. Уыцы хæдзар иннæтæй 
аивдæр, йæ кæртыл зынд: йæ хицау цæрæг лæг кæй уыд. Æмæ нæ 
фæрыдыд. Куыддæр кæрты дуар бахоста, афтæ йæ размæ рацыд 
иу дæс æмæ дыууиссæдз азы кæуыл цыдаид, ахæм фидæрттæ конд, 
сырхуадул лæг, ног хуыд хъарм кæрц йæ уæхсджытыл уæгъдæй 
æппæрст, йæ цæстытæ фиуты бын æмбæхст, цыма кæсгæ нæ, фæлæ 
фынæй кæны. Йæ фындзыл ныхысæрыйас бызычъи. 
— Цы дæ хъæуы, чи дæ? — йæ тызмæг фарст фæраздæр. 
— Фæрынчын ме ’мбал... дохтыр агурын. Дæ хорзæхæй, ацамон 
мын æй, — балæгъстæ йын кодта. 
— А-а-а, лæгмарджытæ æмæ чырыстийы ныхмæ загъд къахджы- 
тæ... Æмæ цæмæй хъæрзгæ у де ’мбал? Гуыбыннизæй æви гæбæр- 
низæй? 
— Йæ зæрдæйæ тыхсы. 
— О... уæдæ зæрдæтæн махмæ ничи хос кæны. 
— Цы йæ мæстæй марыс, уæдæ? — хæдзарæй райхъуыстис сыл- 
гоймаджы бæзджын хъæлæс. — Йæ тæригъæд ын фаг у. Бакæс-ма 
йæм, йæ уæрджытыл ма тыххæй куы лæууы. 
— Æмæ мæм ардæм арвы кæронмæ цы мæрддагæн æрхæццæ? 
Бакæс-ма йæм, бакæс, æнæмæнг сæркъуырæг у. Йæ цæстытæ дæр 
цыдæр налат æрттывд кæнынц. Фæлæ ницы кæны, тагъд дын бын- 
тондæр æрмынæг уыдзысты. 
— Хорз лæг, цæмæн мæ æфхæрыс. Æз рынчыны тыххæй, дох- 
тыр кæм ссарон, уымæй дæм фæрсынмæ æрбацыдтæн, ды та мæ 
уайдзæфтæ æмæ фидисты бын фæкодтай. 
— Дохтыр нæй. Амæй размæ нæм хаст адæмæй иу фелыпыр 
æрыфтыд, нозты къупри, фарон æй тайгайы арс æрцахста æмæ 
йын йæ игæртæ йæ фæсонтæй сласта, — бызычъи фындз лæджы 
бæсты дзуапп радта нарст сылгоймаг. 
Æхсæртæг раздæхт фæстæмæ. Хæдзары къæсæрæй нæма бахызт, 
афтæ йæ хъустыл ауад кæйдæр сæртæг æлгъыст. Батагъд кодта 
мидæмæ. Уыны: иу цавæрдæр лæг, йæ сæры хъуынтау йæ цæсгом 
дæр кæмæн схæмпæл, ахæм лæг ныххæцыд Уасилы базыгыл æмæ 
йæ дуарæй æддæмæ тыххæй æппары. 
— Щ1 хабар у? — хæмпæлсæры раз æрлæууыди, йæ къухтæй 
суæгъд кодта Уасилы. 
— Чи куыдз, чи хæрджытæ стут æмæ уын бар чи радта ам не 
’вастæй æрцæрынæн? — æрдиаг кодта Хæмпæлсæр. — Ныртæккæ 
куыд фесæфат ардыгæй, тугхортæ, лæгмарджытæ — уæ мад æмæ 
уæ фыдæн... 
— Гъе, æртхъирæн ма кæн, ма дæр фидис, ма дæр рынчын лæгмæ 
æвнал, — иуырдæм атъæпп ласта лæджы къух Æхсæртæг. 
— Иу фарс, хъуымыздзых. Ай мæ хæдзар у. Уæ размæ дзы иу 
лæг цард, паддзахы ныхмæ чи рацыд, ахæм æмæ мын æнæхъæн 
афæдзæн хæдзары мызд нæ бафыста, афтæмæй æрцауыгъта йæхи. 
Æнаккаг! Æмæ ныр кæмæй агурон ме ’хца? Цæугæут! Куыд фесæ- 
фат, цалынмæ уæ мæнæ фæрæтæй нæ ныкъкъуыхтæ кодтон! 
364 

Бамбæрста Æхсæртæг, Хæмпæлсæр хъазгæ кæй нæ кæны, уый 
æмæ тæккæ зымæджы къæсæрыл дуармæ кæй баззадысты. Хъæу- 
бæстæй сæ мидæмæ кæй ничи бауадздзæн, æниу ацы Хæмпæлсæ- 
римæ афицер Пухов баныхас кодта, знон сразы, фæлæ абон цæх- 
гæр йæ фæнд аивта. 
— Цæй, цы ныффæрск дæ, знон, æнхъæлдæн, куы сразы дæ, — 
дзуры йæм Уасил. 
— Знон сразы дæн, — абон мæ фæнд ивын. Кæнæ æхца раздæр, 
кæнæ æй кæнут! Нæ мæ фæнды æмæ та ды дæр æрцауындзай дæхи, 
æмæ ме ’хца фесæфой дзæгъæлы! 
Уæд фæзынд Пухов. Куы базыдта, хъаугъа цæуыл у, уый, уæд 
хылгæнæджы иуварс акодта, цæуылдæр карз быцæу систой, стæй 
Хæмпæлсæр фæтæргай æмæ æлгъитгæ ацыд. Афицер дæр æй фæс- 
тейæ асырдта. 
Сихормæ сæм расыгæй фæзынд æмæ сын рахабар кодта, тых 
æмæ фыдæй кæй сразы кодта хæдзары хицауы уалдзæгмæ Æхсæр- 
тæг æмæ Уасилы бавæрыныл. Æрмæст дзырдæй — хъуамæ йын 
ардыгæй уалдзæгмæ æххуырстæй бакусой. Уасил ын йæ фырты 
хъуамæ сахуыр кæна чиныджы кæсын æмæ фыссын. Æхсæртæг та 
йын йæ фосмæ зила, суг сæтта, æххуыс кæна Трофим Петрович 
(уый сæ фысым — дуканигæсы хуыдтой афтæ) ын цыдæриддæр 
бахæс кæна, уыцы куыстытæ. Кусгæ лæвар, æрмæст фысымуат æмæ 
гуыбыны хæлцыл. 
Æндæр гæнæн сын нæ уыди, сразы сты. Сыбырмæ хаст адæ- 
мæн зын уыд куыст ссарын. Зымæг даргъ æмæ карз у. Хъæубæсты 
нæлгоймæгтæ се’ппæт дæр цуаны куыстæй цардысты. Цуан та æхсæ- 
рæгтæ, сæлабыртæ, рувæстæ æмæ æрсытыл кæнынц. Уыцы сырд- 
ты цæрмттæ сæрмæ-сæр ивынц дуканийы пырындз, сæкæр, ссад, 
уæлæдарæс, цæхх, хъуымац æмæ æндæр ахæмтыл. Цæрмттæй ба- 
зар кæнынц канд сæхи хъæуы дуканийы нæ, фæлæ ма уалдзæджы 
мит куы батайы, цæугæдоны ихтæ куы ныссæттынц, уæд горæтæй 
баржæтыл фæзынынц сæудæджертæ алыхуызон товартимæ. Уый 
вæййы стыр бæрæгбоны хуызæн.Хъæубæстæ фæбазар кæнынц, 
зымæг-зымæджы дæргъы цыдæриддæр сырдты цæрмттæ æртым- 
был кæнынц, уыдонæй. Бынтон аслам аргъыл сæ аппарынц, уымæй 
дæр сæудæджертæ семæ æрбаласынц нозт, цуанонты ныррасыг 
кæнынц æмæ сын хæрз æнцæнтты асайынц сæ уæййаг товартæ. 
Хастытæн сæ уавæр фылдæр зындæр вæййы — иуæй сын куыст 
ссарæн нæй, иннæмæй та куыст ссарыны уавæртæ. Уымæ гæсгæ 
Уасил æмæ Æхсæртæг æнæ радзур-бадзурæй сразы сты. 
* * * 
Æмæ райдыдта Уасил дуканигæсы лæппуйы ахуыр кæнын, 
Æхсæртæг та фосмæ зилын, суг сæттын, кæрты миттæ сыгъдæг 
кæнын, иудзырдæй Трофим Петрович ын йæ бæрзæйыл сæвæрдта 
йæ хæдзары зындæр æмæ уæззаудæр куыстытæ. 
365 

Иу бон Уасил афтæ зæгъы Æхсæртæгæн: 
— Æхсæртæг, мæ хуры чысыл, ацы хуыйы хъыбыл, уый дукани- 
гæсы фыртæй зæгъын, цæмæй сомбон æлхæнджыты арæхстджын- 
дæрæй сайа, ахуырдзинад æй уымæн хъæуы. Æмæ мæн æппындæр 
уый исты базона, уый мæт нæй, фæлæ дæуæн æнæ чиныг ныр- 
мæйау дæ цард талынг уыдзæн. Чиныг та дын бирæ диссæгтæ баца- 
мондзæн, кæм фæтыхсай, уым дæ фарсмæ æрбалæудзæн, кæм 
фæкæлай, уым дыл схæцдзæн. Æмæ цалынмæ демæ дæн, рæстæг 
ис, уæдмæ дын чиныджы бацамонон. 
— Уый хорз уаид, бæргæ, мæ фыды хай. Фæлæ ма исты бамбар- 
дзынæн уыцы чиныгæй? 
— Бамбардзынæ, зæрдæргъæвд дæ. Алцæмæ — цымыдис. Цы нæ 
вæййы, мыггагмæ ам Сыбыры нæ уыдзынæ. Куы аирвæзай, — дис- 
саджы зондджын чингуытæ ис, кæсын куы базонай, иууыл æууæнк- 
джындæр æрдхæрдтау дæ хæлæрттæ уыдзысты. Ахуырæн та дын 
ныры хуызæн фадат никуы фæуыдзæн. Ацы къодахмæ, дуканийы 
фыртæй зæгъын, чингуытæ дæр ис, фыссæнтæ дæр. Райдайæм ахуыр 
кæнын. 
Æмæ райдыдтой. Стыр фæндондзинад æмæ зæрдиагæй æрæв- 
нæлдта Æхсæртæг ахуырмæ. Уасил зыдта уыцы хабар æмæ æгасæй 
дæр йæ куыст скодта Æхсæртæджы ’рдæм, нал сын æхсæв уыд, 
нал — бон. Уасил Æхсæртæгæн амыдта дамгъæтæ, стæй дамгъæтæ 
куыд фыссын хъуы, уый. Ахуыр æй кодта нымайын дæр, æмæ 
тагъд рæстæджы кæсын базыдта Æхсæртæг, стæй фыссын дæр. 
Цымæ ма йæхицæй амондджындæр кæм уыдис, фыццаг дзырд куы 
бакастис æмæ фыццаг дзырд гæххæттыл куы ныффыста. Нал ба- 
фынæй фырцинæй уыцы ’хсæв. 
Уасил зондджын, фенæг æмæ ахуыргонд лæг уыд, стæй аудаг, 
рæдау, искæй маст ын йæхи масты хуызæн зын уыди, искæй цин та 
— йæхи цин. Дис кодта Æхсæртæг, ахæм Хуыцауы сконд адæймаг, 
цæйау фæзæгъынц, фысы комæй хал никуы раластаид, зæгъгæ, 
цæмæн амидæг Сыбыры. Уымæй дæр лæгмарджытимæ иумæ? Цы 
фыдракæнд сарæзта? Дыууæ азы размæ фыццаг хатт Уасилимæ 
ахæстоны иу камерæйы куы бахаудтой, Хъаз Уасилы куы ныццав- 
та æмæ Æхсæртæг йæ сæрыл куы рахæцыд, уыцы бонæй фæстæмæ 
Уасил хи фырты цæстæй ракаст лæппумæ. Æниу фæстæдæр куы 
базыдтой ахстытæ, Уасил мæгуыр адæмы сæрыл кæй рахæцыд, 
паддзах æмæ полицимæ йæ ныфс кæй бахаста, уæд æм æндæр цæс- 
тæй кæсын райдыдтой. Уасил алкæмæн йæ хъуыдытæ æргомæй нæ 
дзырдта. Се ’хсæн уыд дзырдхæсджытæ æмæ иу хатт Уасил царды 
æнæрастдзинадыл ныхас куы æрыфтыдта, уæд æй дыккаг бон ахæс- 
тоны хицæуттæм банымыгъдæуыд. Уасилы цалдæр боны карцеры 
фæдардтой. Лæг голодовкæ расидт, цалдæр боны кæрдзын нал ба- 
хордта... уыцы хабар æгас ахстытыл айхъуыст... ноджы фæстæдæр 
карзæй сдзырдта ахæстоны уæззау уавæртæ æмæ хъæддаг æгъдæут- 
ты ныхмæ, ногæй та йæ карцеры сбадын кодтой. Тынг æй бафæ- 
дзæхстой, ахстыты ма куы змæнта, ногæй йыл кæй стæрхон кæн- 
366 

дзысты æмæ йын йæ ахæсты æмгъуыд кæй фæфылдæр кæндзысты. 
Фæлæ уæддæр йæ кæнон нæ уагъта æнæсæттон зæронд лæг. Æниу 
ныр æргомæй нал, фæлæ сусæгæй, хицæуттæм дзырд чи бахаста, 
уый фæстæдæр ахстытæ базыдтой, иу изæр куыстæй æрбацæугæйæ 
йын чидæр хъæццулæй йæ сæр атыхта, æрбырста йæ, бинаг тæр- 
хæгыл æй афæлдæхтой æмæ йæ мæлæтдзаг над скодтой: нæмæг чи 
уыд — нæ рабæрæг. Уыцы камерæйы чидæриддæр уыд, ахæстоны 
кæрты сæ рæнхъæй слæууын кодтой, алкæйы дæр ахсытæй ссæдз 
цæфы фæкодтой, фæлæ уæддæр нæмæг нæ рабæрæг. Дзырдхæс- 
сæг марынæй фæтарст æмæ йæхи æндæр камерæмæ акæнын кодта, 
фæлæ йæ уым дæр базыдтой æмæ та ногæй над баййæфта. Æфсæн- 
вæндæгты арæзтады хъуыддæгты дæсны инженер тынг бабæззыд 
ахæстоны хицæуттæн æмæ йæ уыцы хабар ирвæзын кодта карз 
æфхæрдæй. 
Иу изæр сæм дуар бахоста Алексей Иванович, Бæрзыты къохы 
хъæуккаг. Æхсæртæг æм æддæмæ ракаст. 
— Бар уæм ис, лæппу? 
— Мидæмæ, дæ хорзæхæй. 
Алексей Иванович Æхсæртæджы фæдыл мидæмæ бахызт. 
— Уе ’зæр хорз... 
— Кæй изæр у, уый хорзæх. Бадгæ скæн, — Уасил бандонмæ 
ацамыдта уазæгæн. Уазæг пецмæ хæстæгдæр æрбабадти. 
— Хатыр бакæнут, æнафоны уæм кæй æрбацыдтæн, базонын мæ 
фæнды, кæд уæ, зæгъын, исчи куырды дæсныйад зоны. Стыр зæр- 
диагæй йæ мæ куырдадзмæ мæхицæн æмбалæй айсин. Мыздыл нæ 
фæдзуриккам. 
— Уыцы хъуыддаджы дæсны нæ ничи ис, — загъта Уасил, — 
æндæра уымæй хуыздæр цы уаид. 
— Хъыгаг хъуыддаг у. Фæсмон нæ фæкодтаид. Бæргæ мын хорз 
æххуысгæнæг уыди, фæлæ мæрдты рухсаг уæд, йæхи æрцауыгъта, 
ам царди уæ размæ. Сæхицæй гæххæтт райста. Цы фыст дзы уыди — 
хæйрæг йæ зонæг. Æниу хаст адæм дæр иууыл рæстагæй нæ вæй- 
йынц, фæлæ мæнæ политикон хъуыддаджы фæдыл ардæм кæй ра- 
хæссынц, уыдон æмбисонды зондджын æмæ сабыр адæм сты... Би- 
рæтыл дзы сæмбæлдтæн... Ды та, æфсымæр, хатыр, фæлæ уæ цы 
аххосаджы тыххæй рахастой Сыбырмæ? — Алексей Иванович ба- 
фарста Уасилы. 
— Куыд дын æй зæгъон... Уæлдæр скъолайы ахуыргæнæгæй куыс- 
тон. Гъемæ дын заводы кусджытæ куыстурæд сарæзтой. Æрдомд- 
той сæ мызд фæфылдæр кæныны хъуыддаг. Паддзах сæм пъæли- 
цæйы куы барвитид... Туг ныккалд. Не скъолайы студенттæ кус- 
джыты фарс рахæцыдысты. Æз дæр семæ, ноджы-ма цалдæр ахуыр- 
гæнæджы, афтæмæй сырх тырысатимæ рацыдыстæм уынгмæ. 
Æрдомдтам, цæмæй, кусджыты туг чи ныккалдта, уыдон дзуапмæ 
æрконд æрцæуой. Æмæ та махмæ дæр куы фæзыниккой пъæлицæ! 
Уæлбæхтæй ныл ралæгæрстой. Мах дæр сæ ныхмæ фæлæууыдыс- 
тæм... Ногæй та тугкалд. Мард фесты цалдæр студенты, пъæлицæ- 
367 

йæн сæхицæй дæр... мах цалдæрæй æрцахстой, фæаххосджын нæ 
кодтой, куыд политикон лæгмарджытæ æмæ нæ ам каторгæйы ами- 
дæг кодтой. Гъе, уый та дын мæ аххос, æфсымæр. —Уасил фæци 
йæ ныхас. 
— Паддзах нæ бары, йæ ныхмæ чи рацæуы, уыдонæн. Мæнæ 
кæсыс махмæ? Фæлыгъдыстæм дзы. Æниу лидзгæ мæ фыды-фыд 
ракодта. Тамбоваг музуккаг. Йæ пъамещикы æвирхъау митæ нал 
ныббыхста. Хъазарадон барад уæд ивд нæма уыд æмæ йæ сæрмæ- 
сæр егар куыдзыл йæхи хуызæн пъамещикæн ивынвæнд скодта. 
Мæ фыды-фыд æфхæрд не схаста йæ сæрмæ. Амардта пъамещикы 
æмæ ардæм ралыгъд. Ам, тайгайы, арф æдзæрæг ран йæхи бам- 
бæхста, скодта дзы цæрæн бынат йæхицæн. Ардæм ма фæлыгъды- 
сты æндæр губернитæй дæр, чи ахæстонæй тарст, чи та æфсадмæ 
акæнынæй æмæ æрцардысты ам. Фæлæ сæ ам дæр ссардта пад- 
дзах. Нæ зонын, кæдæм ма дзы фæлидза лæг. 
— Фæлидзæн дзы никуыдæм ис, æфсымæр... Раппарын æй хъæуы, 
— йæ ныхас ын айста Уасил. 
— Паддзахы раппарыныл бирæ чидæртæ ацархайдта, фæлæ цы 
рауайы сæ архайдæй? Мурдæр ницы. Ауындзæн, кæнæ та цæрæн- 
бонтæм Сыбыр. Фидар у паддзахы къæлæтджын, æфсымæр. 
— Адæмы се ’ппæты Сыбырмæ нæ ахæсдзысты. Стæй сæ иууыл 
ауындзæныл не ’рцауындздзынæ. 
Уасил æмæ Андрей Ивановичы ныхас ныддаргъ. Æхсæртæг 
рæстмæ кæй не ’мбæрста, ахæм хъуыддæгтыл ныхас кодтой уазæг 
дæр æмæ фысым дæр. 
Ныхас та адæмы уæззау царды уавæртыл цыди. Фæлæ Æхсæр- 
тæгмæ рæстмæ нæ хъардта сæ ныхæсты хъуыды, ныффæнд кодта 
Уасилы хибарæй бафæрсын. 
Фæсахсæвæртæм æввахс Андрей Иванович сæхимæ куы ацыд, 
уæд Æхсæртæг бафарста Уасилы. 
— Бахатыр кæн, мæ фыды хай, фæлæ ды паддзахы цæмæн æфхæ- 
рыс? Уый цы аххосджын у? 
— Цы аххосджын у, зæгъыс? — Уасил фæрсæджы каст бакодта 
Æхсæртæгмæ. — Дæу ардæм кæй зондæй рарвыстой? 
— Иунæг Хуыцау йæ зонæг. Цы ма йын æмбарын. 
— Паддзахы зондæй дæ ам. 
— Ау, дам ацыди, мæ фыды æфсымæр, дамыл баууæндыд... 
Æрцыд фыдбылыз. Æмæ уый кæцæй кæдæм хауы паддзахмæ? 
— Хауы, паддзах цы æхсæнад, æгъдæуттæ æмæ фыдкойтæ æры- 
мысыд, уыдонæй райгуырдысты дамтæ, æндæр æхсæнад æмæ æндæр 
цардыуаджы бынат нæй ахæм дамтæн. Дамæн дæр йæхи социалон 
бындур ис. Цы æхсæнады бындурæй райгуыры, уый кайдайæн 
вæййы, уый фæхъахъхъæны. Уæдæ хъæздыг лæгыл цæмæннæ ацы- 
дысты уыцы дамтæ, кæд æмæ æцæгæй дæр гæнджытæ уыдон вæй- 
йынц, уæд? Уымæн æмæ тых, мулк кæмæ ис, уый разы æдых сты 
дамтæ, куыддæр схауынц дзыхæй, афтæ ныссус вæййынц уадид. 
Диссаг фæкастысты Уасилы ныхæстæ Æхсæртæгмæ. Æцæг, сæ- 
368 

химæ Солымæй цынæ дзурынц, зæгъгæ, йæ фыды амардта, йæ 
дыккаг мады февзæр кæнын кодта. Æниу, Хъуынцелы чындз Кæ- 
лимæты æнамондгæнæг дæр Солым кæй у, уый хъæубæстæй би- 
рæтæ зонынц. Зоны йæ Æхсæртæг дæр. Федта, æхсæвыгæтты Со- 
лым куыроймæ куыд фæцæуы, уый. Фæлæ йæ ацу æмæ зæгъ Зора- 
ты мыггагæн. Нæ йæ зæгъдзынæ. Солыммæ ничи уæнды. Хъæздыг 
у, тыхджын. Закъон йæ хъахъхъæнæг. Фæлæ уæддæр паддзах цы 
аххосджын у, Æхсæртæджы зонд уый нæ ахсы. 
— Уасил, дæ ныхæсты цыдæр рæстдзинад ис, фæлæ сæ мæ зонд 
рæстмæ нæ ахсы, — цыма стыр аххосджын уыд Уасилы раз, уыйау 
загъта лæппу. 
— Æрцахсдзынæ йæ, мæ чысыл хур, хъус-ма... 
Æмæ Уасил райдыдта, цард куыд æмæ цæмæн афтæ арæзт у, 
ууыл дзурын. Радзырдта йын, кæд æмæ цы уавæрты фæзындысты 
хъæздыджытæ æмæ мæгуыртæ. Хъæздыджытæ зæххыты æмæ сæр- 
вæтты хуыздæртæ сæхи куыд бакодтой, заводты æмæ фабрикты 
мæгуыр кусæг адæмы сæхицæн куыд кусын кæнынц, ма амæлайы 
мызд сын куыд фидынц. Паддзах сæ фарс куыд хæцы исджынтæн. 
Æмæ кусджытæ сæ хицæутты æвирхъау миты ныхмæ куы рацæ- 
уынц, уæд сæм паддзах йе ’фсæдты æмæ пъæлицæ кæй æрбарвиты, 
туджы зæйы кæй фæхуыдыг кæны, сæ барты сæрыл чи сдзуры, 
уыцы мæгуыр кусджыты. 
Уыцы æхсæвы хуызæн никуыма ныхъхъуыды кодта Æхсæртæг 
царды æнæраст уавæртыл. Уасилы ныхæстæ бынтондæр сызмæс- 
той лæппуйы хъуыдытæ Уасил ын бамбарын кодта, кæмдæр кæй 
ис ног дуне, сæрибары цард, æмæ цæмæй кусæг лæг йæ зынцардæй 
фервæза, уый тыххæй паддзахы раппарын кæй хъæуы. Æлдæрттæ 
æмæ исджынтæн сæ зæхх, сæ фæллæйттæ байсын кæй хъæуы æмæ 
сæ æмхуызонæй мæгуыртыл кæй хъæуы байуарын. Бирæ хъуыд- 
дæгтæ, бирæ цыдæртæ нæ бамбæрста Æхсæртæг Уасилы ныхæс- 
тæй.. Фæлæ иу хъуыддаг фидарæй бадардта йæ зæрдыл: цард мæнг- 
дзинадыл кæй у амад æмæ йын йæ бындур ныппырх кæнын кæй 
хъæуы. 
— Ехх, мæ хуры чысыл, — дзырдта-иу Уасил Æхсæртæгæн, — 
цæмæй дæхицæй тыхджындæр æмæ зондджындæр знагыл фæтых 
уай, уый тыххæй ды уымæй хъуамæ уай арæхстджындæр. Знаг та 
хин æмæ мæнгард у. Æнусты дæргъы мæгуыр адæмы туг æмæ стджы- 
тыл йæхицæн галуантæ скодта. Нæма бамбæрста музуккаг йе знæг- 
ты хин митæ, куы сæ базона, — хъæбысæй рахæцдзæн семæ. Æвир- 
хъау уыдзæнис уыцы тох. Бирæ туг ныккалдзæн, бирæ цæрын- 
хъуаг удты ахæсдзæн ингæнмæ сау мæлæт. Фæлæ уыцы тохы фæ- 
уæлахиз уыдзæн саукусæг лæг æмæ сараздзæн ног цард. Ахæм цард 
— æппæт адæм æхуызон кæм уой. Мæгуыртæ æмæ хъæздыджытæ 
кæм нæ уа, алкæмæн дæр райдзаст, уæрæх фæндæгтæ кæм уа 
рухсмæ, ахуырмæ, цардмæ, адæм æмсæр, æмбартæ кæм уой. Рæ- 
сугъд æмæ фенддаг уыдзæн, мæ чысыл хур, уыцы цард. Сæрибар- 
дзинад, æфсымæрдзинад æмæ æмбардзинад уыдзæн алы ран дæр. 
24 Гаглойты Владимир 
369 

Фесæфдзысты æнусон талынг æгъдæуттæ, адæймаджы зонд чи тар 
кæны, йе уæнгтæ йын йæхи уды фæндиаг айвазын чи нæ уадзы, 
дæлдзиныг æй чи кæны, уыцы æгъдæуттæ. Бæллиццаг уыдзæн уыцы 
цард! 
Æхсæртæг лæмбынæгæй хъуыста Уасилмæ æмæ уый дзырд куы 
фæци, уæд æй æнæнхъæлæджы афарста: 
— Цыдæр диссаджы ныхæстæ кæныс, мæ фыды хай, фæлæ кæд 
уыдзæн уый? 
— Тагъд уыдзæн. Уыцы алæмæты цард æрæввахсыл чи ар- 
хайы, уыдон революционертæ хонынц. Уыдон та фидæны сæри- 
бардзинады сæрыл сæхи снывонд кодтой. Паддзах æмæ сæ йæ 
дæлдæртæ æмризæджы ризынц. Уый тыххæй та сæ фæдыл зи- 
лынц алыбон дæр. Сæ къухы-иу куы бафтынц, — нæ сыл ауæр- 
дынц. Бакалынц сæ ахæстоны, фæлæ та алидзынц. Æрæвæрынц 
сæ топпы дзыхмæ, фæлæ та сæ фарсмæ æндæртæ æрлæууынц, 
æрцауындзынц сæ, сæ тохы тырыса сын се ’мбæлттæ айсынц. Æмæ 
дæхи цæттæ кæн, мæ чысыл хур. Мыййаг, райсом сæ къухмæ куы 
’рхауон, уæд-иу сæ фарсмæ æрбалæуу. Ахон-иу дæ фæдыл дæхи 
хуызæн мæгуырты. Зон, мæ хуры чысыл, дуне дыууæ дихы фæци, 
рæстдзинад æмæ мæнгарддзинадыл. Ахъаззаг тох сын бацайдагъ, 
бафидауæн сын нал ис. Сæ иу хъуамæ амæла æмæ иннæмæн йæ 
бынат радта. Афтæ у æрдзы æнусон закъон. Æмæ мæлгæ та мæн- 
гарддзинад хъуамæ акæна. 
Суанг фæсахсæвæртæм йæ ныхасæй нæ банцадис Уасил. Стæй 
йыл хуыссæг фæтых. Хæрзæхсæв загъта Æхсæртæгæн æмæ пецы 
сæр ног лыстæны атылд. 
Фæлæ нæ бафынæй Æхсæртæг. Уасилы ныхæстæ йæ сæ базыр- 
тыл систой æмæ йæ кæмдæр æбæрæг рæтты рахæсс-бахæсс кодтой. 
Афтæ йæм зынд, цыма кæцæйдæр рухсы цъыртт ферттывта æмæ 
йæ йæ фæдыл цыдæр æбæрæг дунемæ хоны. Æмæ дзы иуæй тæрсгæ 
кæны лæппу, аннæмæй та йын цавæрдæр тых уадзы йе уæнгты. Цы 
уыдзæн разæй — бæстон бæрæг æй нæма ахста йæ зонд. 
Æгæр чъынды æмæ хин разынд Трофим Петрович, йæ зымæгон 
хъуыддæгтæ йын Æхсæртæг куы ’рбæстон кодта, фосмæ зилынæй 
дарддæр ын куыст куы ницыуал уыд, уæд æм йæхимæ басидт æмæ 
йын афтæ: 
— Лæппу, цыма æгæр æввонгхор нæ дæ? Уый дын æхсæв бы- 
нат... хæлц... æмæ ды та? Де ’хсæвбынаты бæрц пайда нæ хæссыс 
мæ хæдзарæн. Æмæ дын уый зæгъын: æвзæр сылау дын иу фарсæй 
иннæмæ ратул-батулæн фаг у. Æмæ лæгау лæджы хъуыддаг рай- 
дай... 
— Нæ дæ æмбарын, цы фау хæссыс мæ куыстмæ? 
— Фосы бынтæ сæрфын нæлгоймаджы куыст нæу. Æцæг хъуыд- 
даг райдай — цуан. 
— Цуан? Æмæ мæ чи уадзы мæн цуаны! Æви дæ ферох чи дæн? 
— Чи дæ, рох мæ нæу. Лæг чи мары, уый куыд нæ скомдзæн 
сырды фаг, сæлабыр, гъе, æхсæрæг... Æмæ кæд рæстмæ уæ къухты 
370 

исты æфта, — уæд аходæн дзаджджындæр. Хæцæнгарз дæр мæхи- 
цæй. Уæдæ афтæ — кæнæ мæ фæнд, кæнæ ссæрибар кæнут хæ- 
дзар... Цæй, цы зæгъыс! 
— Ахъуыды кæнон... 
— Цалынмæ саг хъуыды кодта — æнæкъæдзилæй баззад. 
Æхсæртæг хабар радзырдта Уасилæн. 
— Æнаккаг цыдæр. Æлгъагдæр ма лæгæн скæнæн уа. 
Уыцы изæр Трофим Петрович æркой кодта Пуховæн, йæ дука- 
нийы хæлцадон продукттæ æрмæстдæр сырды цæрмттыл кæй ивы. 
Æмæ йæ дæлбар ахст адæмæй дуканимæ куыд ничиуал æрбацæуа. 
Пухов сагъæсты ныххауд, бамбæрста, цы дзы домы дуканийы 
хицау. Исдуг фæтарст. Ау, ахст адæммæ хæцæнгæрзтæ раттын? 
Уыцы хабар ахæстоны уагæвæрды чи нæма уыд, ахæм хабар у. О, 
фæлæ æндæр цы ’рхъуыды кæна. Хъæуы хæринаг ссарæн нæй. 
Сæхимæ ма цыдæр муртæ аззад, къуырийы фаг ма скомдзысты. 
Æмæ афтæмæй зымæг нырма йеныр райдыдта. Ардыгæй уалдзæгмæ 
бынтондæр сыскъуыйдзысты. Æрмæст иунæг Трофим Петровичмæ 
ис хойраг, ссад, сæкæр, пырындз, макъаронтæ, тамако æмæ сæ уый 
та сæлавыры цæрмттыл ивы, æндæр ницы исы. Æниу куы иса, 
уæддæр мæгуыр ахстытæм цы ис. Цæмæй баивой, гъе балхæной 
хойраг? Горæтæй сæм рæстæгыл ахæстоны хицæуттæ баржæ кæй 
не ’рбарвыстой æмæ сæ кæй нæ ахастой, уый тыххæй сæм йæ маст 
æхсиды Пуховæн. Куыд сæ ныууагътой хъысмæты бар карз зы- 
мæджы æнæхæлц, æнæ балæууæндонæй? Æниу Трофим Петрови- 
чы ныхасыл сразы уæвынæй дарддæр, дæхи куы ’рцауындзай, 
æндæр фæрæз нæ ары. Ахстытæ, фыдгæнджытæ... мыййаг, исты 
фыдбылыз. О, фæлæ цæй фыдбылыз? Фыццаджыдæр карз зы- 
мæджы дыууиссæдз градусы уазалы ахæм дард фæндагыл... Тай- 
гайы æххормагæй , фæллад-фæлмæцыдæй, — къахæй алидз, зæгъгæ, 
— уый мæлæтмæ фæндаг у. Дыккаджы та ахстытæ Уасил æмæ 
Æхсæртæгæй дарддæр иннæтæй ацы сæрды йæ ахсты рæстæг кæ- 
мæн фæуд кæны, ахæмтæ сты. Æмæ кæд сæ зонд нæ бахордтой, — 
куыд хъуамæ алидзой, кæд æмæ сæ уый фæстæ ’рцахсой æмæ та 
сæ дæсгай азты ахæссой Сыбырмæ. Нæ, уый гæнæи нæй. Уасил — 
рынчын, кæй онг фæхæццæ уыдзæн, Æхсæртæг та йæхи æгæр са- 
бырдæр ма æвдисы... Науæд кæд сæрра уа — алидзæд. Æниу хæццæ 
никуыдæм фæуыдзæн, фæлæ. Уый хыгъд иннæтæ мæлæтæй фер- 
вæздзысты. 
Трофим Петровичы ныхас æй басаста. 
Дыккаг бон Æхсæртæг йæхи срæвдз кодта. Гæнæн æмæ йын 
амал цæмæйдæриддæр уыд, йæхиуыл сæ стыхта, стæй къахдзо- 
ныгътæ бакодта, уыдон та йын Петрович радта, æмæ райсомæй 
раджы Бæрзыты къохы нæлгоймæгтæй иу къордимæ араст цуаны. 
Уыдис зымæгон хурбон. Ирдгæ цъыччытæ кодта. Бæлæстыл 
фæйнæрдыгæй чырс сбадт æмæ урс-урсидæй æрттывтой. Цуанонтæ 
иудзæвгар баивгъуыдтой цæугæдоны былтыл, стæй цæхгæр фæ- 
зылдысты тайгайы æмæ æмвæтæнæй ацыдысты хъæды хуылфы. 
371 

Чысыл бауадысты, афтæ фæцыд топпы гæрах. Уый, цуанонтæй 
сæ иу нæзыйы цъуппæй æрæппæрста æхсæрæджы. Йæ уæлвæд 
дыккаг гæрах дæр анæрыд. 
Зымæгон бон Сыбыры скæс æмæ ныккæсæй хъауджыдæр нæу. 
Хур кæуылты фæуырдыг, уымæн ницы базыдтой. Бафæлладысты 
се ’ппæт дæр. Сæ ахсæнтæ сæ агайдтой. Изæрырдæм ирдгæ фæ- 
тынгдæр æмæ буары иннæрдæм хизын райдыдта. Сыди цæсгом, 
баргъæвстысты къухы æнгуылдзтæ. 
Хур аныгуылынхъус уыди, афтæ цуанонтæ ныллæууыдысты 
чысыл цæугæдоны фæдыл, иудзæвгар бауадысты донвæдыл, сæ 
хъустыл ауад куыдзы рæйын. Разæй, обауы хæдрæбын нæзы бæ- 
лæсты æхсæн здухгæ цыд цъæх-цъæхид фæздæг. 
— Зæронд нырма удыгас у. Кæсут, йæ фæздæг арвыл æмбæлы, — 
загъта цуанонтæй сæ иу. 
— Арс у æмæ арс. Нæ хъæддаг сырдтæн басæттын комы, нæ тай- 
гайы æвирхъау уавæртæн. — Йæ ныхас ын айста Андрей Иванович. 
Чысыл фæстæдæр се ’ппæт дæр æрлæууыдысты, йæ рудзгуыты 
онг миты бын чи фæци, фæлæ йæ кæрт аив æфснайд кæмæн уыд, 
ахæм тымбыл хъæдæй арæзт къул хæдзары раз. 
Куыдзы рæйынмæ сæ размæ рацыди рæстæмбис, фидæрттæа- 
рæзт зæронд лæг. Хъарм кæрц йæ уæхсджытыл уæгъдæй æппæрст. 
Иæ урс-урсид зачъетæ суанг ронбастмæ, миты хъæпæны хуызæн 
бæзджын æрфгуыты бын æнахуыр цæрдхъом æрттывд кодтой цæс- 
ты гагуытæ. 
Кæрæдзийыл куы баузæлдысты, уæд зæронд лæг цуанонты ми- 
дæмæ акодта. Абырæг (афтæ хуыдтой зæронд лæджы цуанонтæ) 
ссыгъта нæзыйы фæздæггæнаг цырагъ. Хæдзары къуымтæ барухс 
сты. Сæ кæрцытæ раластой æмæ пецмæ хæстæг æрбадтысты. Тынг 
сæ суазæг кодта сæ фысым. Цыма сын раздæр зыдта се ’рбацыды 
хабар, уыйау уæларты цæнгæт цуайнаджы пæлхъ-пæлхъæй фыхти 
цæгатаг саджы фыдызгъæл. 
Æхсæртæджы æмбæлттæ, цыма сæхи хæдзары уыдысты, уыйау 
нæдæр æфсæрм, нæдæр къæмдзæстыг кодтой зæронд лæгæй. Сæхи 
уыцы сæрибарæй дардтой, фæлæ Æхсæртæгыл цыдæр æнтъыснæг 
æмæ æнæуæндондзинад бафтыд, цырагъы рухсмæ дыууæрдæм срæ- 
уæг сты йæ цæстытæ. «Хæдзары къуымты иунæг зæронд лæгæй 
дарддæр куы ничи зыны, уæд куыд цæры зыбыты иунæгæй, ахæм 
зын, æвадат ран? Хæстæгдæр хъæу, Бæрзыты къох, иу -ссæдз вер- 
стæй дарддæр куынæ у, уæд уырдæм цæмæннæ фæцæуы, адæмы 
’хсæн цæмæннæ æрцард. Фæлæ, æвæццæгæн, ам хæстæг ран ис- 
читæ цæрдзæн», — ахъуыды кодта Æхсæртæг æмæ уæд фæтары 
сты йæ гуырысхотæ. 
Цуанонтæ æхсæвæрыл æрбадтысты, сæхицæй дæр фæндаггæгтæ 
кæмæ уыд, уыдон систой æмæ сæ æрæвæрдтой фынгыл. Петровичмæ 
арахъхъ дæр разынд. Куы анызтой, уæд фæхъæлдзæгдæр сты, се 
’взæгты бæстытæ дæр айхæлдысты æмæ фæкарз сты дзурынмæ. 
Зæронд лæг цуанонты се ’ппæты дæр зыдта сæ нæмттæй, фарста 
372 

сæ хабæрттæй, гъе стæй, Æхсæртæг кæй нæма зыдта, ахæм хъуыд- 
дæгтæй. Æрæджиау фæкомкоммæ Æхсæртæгмæ. 
— О, уый уемæ æнæзонгæ æмбал куы ис. Чи у уый та? 
Æхсæртæджы йæ дзых схæлиу кæныны бон дæр нæма фæци, 
афтæ Иванович лæппуйы бæсты дзуапп радта. 
— Лæгмарæг у. Ауалдзæджы нæм сæ æфсæнвæндаджы шпалытæ 
цæттæ кæнынмæ æрбарвыстой. Иу цалдæрæй сын фæстæмæ аздæ- 
хын нал бантыст. Мит сæ æрыййæфта. Хъæуы баззадысты. 
Зæронд лæг Æхсæртæгмæ уыцы æдзынæг ныккаст, цалдæр хат- 
ты сæ цæстытæ, хæцæг фырытау, кæрæдзийыл дæр аныдзæвдысты. 
Цæмæн æм афтæ æнахуыр каст кæны, ницы йын зыдта Æхсæр- 
тæг æмæ къæмдзæстыггæнæг чызгау, йæ цæстытæ зæххæй сисын 
нал уæндыд. 
Цуанонтæ се ’ппæт дæр стыр цыт æмæ æгъдау кæй лæвæрдтой 
зæронд лæгæн, уый дисы ныппæрста Æхсæртæджы. Цæмæн ын 
ахæм кад кæнынц? Чи у? 
Æхсæвы уым баззадысты цуанонтæ. Зæронд райсом раджы фес- 
тад, хатыр ракуырдта, мæ къæппæджытæ абæрæг кæнон загъта æмæ 
ацыд. Цуанонтæ дæр фестадысты, сæхи ахсадтой, аходæн тагъд- 
тагъд ахордтой æмæ хур нæма скаст, афтæмæй тайгайы апырх сты. 
Знон цы къæппæджытæ нывæрдтой, уыдоныл азылдысты, Æхсæр- 
тæг æмæ Иванович дыууæ сæлавыры æмæ иу рувас æрцахстой. 
Нывæрдтой ног къæппæджытæ, уыцы бон ма ноджы иу сæлабыр 
æмæ фондз æхсæрæджы амардтой, æмæ раздæхтысты зæронд лæ- 
джы хæдзармæ. Зæронд хæдзары нæ уыди, йæ цуанæй нæма æрбаз- 
дæхт. Се ’мбæлттæй дæр ничима фæзынд. Æхсæртæг бафарста 
Ивановичы. 
— Бахатыр кæн, фæлæ ма мын зæгъ, чи у ацы зæронд лæг, æмæ 
ам иунгæгæй цæмæн цæры? 
— Лæгмарæг у уый дæр. Хаст лæг. Ссæдз азы размæ йæ æрлас- 
той ардæм. Цалдæр хатты сын алыгъд. Æрцахсынц æй æмæ йæ 
æрбаласынц фæстæмæ. Æниу, ныр йæ ивгъуыд рæстæг фæци. Ныр 
сæрибар у, фæлæ йæм сæхимæ цæуыны фæнд нал ис. 
— Цæмæннæ уæд? 
— Нæ зонын, цыдæр стыр фыдбылыз сарæзта. Йæ ракæнд, æвæц- 
цæгæн нæма ферох æмæ фæстæмæ аздæхын йæ ныфс нал хæссы. 
— Æмæ чи у, дæ хорзæхæй? 
— Цыдæр зындзурæн ном ын ис. Æниу æй ам йæ номæй ничи 
хоны. Иууылдæр æй Абырæг хонынц. Кавказаг. Кæсгон у, æви 
мæхъæлон, бæрæг ын нæй. Æнæуый стыр сæрæн æмæ цæхæрцæст. 
Тайгайы жандармтæ дзы æмризæджы ризынц. Пъырыстъыф уый 
йеддæмæ йæ ном æмæ йæ фыды номæй никæмæ дзуры, йæ къух 
дæр ма йын райсы. Сæрыстыр лæг у, æфхæрд никæмæн бары. Æниу, 
сывæллонау, æнæхин, лæггадгæнаг. О, фæлæ йыл сайдæй ма рацу. 
Рацыдтæ, — райгонд у дæ сæрæй. Таурæгътæ йыл скодтой тайгайы 
цæрджытæ... 
Дуармæ æнæнхъæлæджы æнахуыр ниуд ныккодта куыдз. Æхсæр- 
373 

тæг цæрдæг фестад æмæ æддæмæ рауад. Кæрты йæ туджы мæцгæ 
зæронд лæджы куыдз. Куыдзæн йæ иу хъусы фарс æрдæгыл хауд, 
иннæ дæр æрзæбул йæ русыл. Йæ царм дæр æгасæй хæстытæ. Куыдз 
Æхсæртæджы куы ауыдта, уæд цыдæр тæригъæддаг хъыс-хъыс 
бакодта: 
— Иванович. Ракæс-ма æддæмæ! — Куыдзы ахæм хуызы куы 
ауыдта Æхсæртæг, уæд бамбæрста, кæй æрцыди фыдбылыз. 
Иванович æрысгæрста куыдзы, стæй Æхсæртæгмæ дызæрдыджы 
каст бакодта. 
— Зæрондыл цыдæр æрцыд. Ацы куыдз йæ хицауы иунæгæй 
никуы ныууадзы. Уыныс, сырды хæстытæ... Цæугæ æвæстиатæй 
йæ размæ. 
Уадидæгæн сæ дыууæ дæр смидæг сты хæдзары. Сæ кæрцытæ 
акодтой, хæцæнгæрзтæ се ’уæхсджытыл баппæрстой æмæ къахдзо- 
ныгътыл куыдзы фæстæ атындзыдтой. 
Арф миты къахдзоныгъты фæдыл схæццæ сты къуылдыммæ, стæй 
тæссармæ сæхи рауагътой комы ’рдæм. Цыдæр тар æмæ æгуыппæг 
уыди уыцы ран. Цуанонтæ рухсæй схызтысты комæй, стæй иу ран, 
æрдузæй куы ахызтысты, уæд, куыдз фæци сæ разæй æмæ фæдисы 
ниуд ныккодта. Сæ алыфарс, цыма миты чидæр фæратул-батул 
кодта, — куы ам, куы уым тугхъулæттæй зынд мит. Бæрæг уыд, 
хæрзæрæджы дзы стыр тох кæй рауади. Миты тугхъулон фæдыл 
æруадысты цуанонтæ. Уынынц: иу ран дæргъæй-дæргъмæ цъæх- 
цъæхид бирæгъы мард, йæ хурх æгасæй дæр æхсыд. Цы базонын 
ма сын æй хъуыд: уый сæ фæдисон зæронд лæджы куыдзы хъæба- 
тыр тохы бынат кæй уыди. Фæлæ кæм и йæхæдæг зæронд? 
Æруадысты донвæдыл æмæ ноджы æвирхъаудæр ныв. Зæронд 
лæгæн æвæджиау стыр бирæгъы хурхыл йæ дыууæ къухы æн- 
гуылдзтæ нындæгъдысты, йæ быны йæ скодта, афтæмæй æндзы- 
гæй баззадысты сæ дыууæ дæр. Бирæгъ лæджы бын ныххурх, фæлæ 
лæг йæхæдæг дæр йæ уæлæ уадзыгæй лæууы. Цуанонтæ æрысгæр- 
стой лæджы. Лæгæн йæ цæнгтæ хæстытæ, йæ агъд дæр афтæ. Хъæд- 
гæмтты туг фæцыд. Зæронд бафæллад хъæбысхæсты ахæм хъæхъ- 
хъаг сырдимæ, уымæй дæр æгæр бирæ туг фесæфта æмæ бирæгъы 
уæлæ тыхсастæй баззад. Цуанонтæ æрчъицын кодтой зæронды, йæ 
хъæдгæмттæ йын бабастой. Лæг йе муд куы ’рцыд, уæд æй се ’ккой 
скодтой æмæ йæ афтæмæй миты хæссын райдыдтой. 
Бирæ рауайын сын нал бантыст, афтæ æрталынг. Æхсæртæг æмæ 
Иванович, иуæй сæхæдæг дæр фæллад, афтæмæй арф миты зæ- 
ронд лæджы кæй хастой, — бынтондæр сæ уæрджыты тых асаст. 
Ноджы, се ’намондæн цæсгомы ’рдыгæй тымыгъ хæссын райдыдта 
æмæ рæстмæ нал æвзæрстой сæ развæндаг. Афтæмæй та нырма 
талынг комæй нæма рахызтысты... Æниу, сæ фæлладыл хъæцик- 
кой, фæлæ æндæр хъуыддагæй тæрсынц Æхсæртæг æмæ Ивано- 
вич. Талынджы, хъызты мидæг куы фæдзæгъæл уой тайгайы, уæд 
æртæйæ дæр сæфынц. 
Фæтынгдæр сты дымгæйы фудтытæ. Æцæг æй арф комы уый 
374 

бæрц нæ хатынц, фæлæ бæрзонд, æнусон нæзы бæлæстæн хатт се 
’рдиаг ссæуы æмæ уæд адæймаджы зæрдæйы цыдæр тас æфтауы. 
Цæуынц, лæгæрдынц Иванович æмæ Æхсæртæг. Куыддæрты 
раирвæзтысты талынг комæй. Уадтымыгъ фæтынгдæр æмæ бæстæ 
хъаймæт фестад. Ницыуал æвзарынц, чердæм цæуынц, размæ, æви 
фæстæмæ. Зæронд лæджы куыдз Æхсæртæджы алыварс срæуæг, 
йæ хъыс-хъысæй нал æнцайы. Цуанонтæ базыдтой се’намонд — 
фæндаг фæрæдыдысты. Митыл æрæвæрдтой зæронд лæджы. Уæдмæ 
лæг бынтондæр йе ’муд æрцыд. Сæ тыхстдзинад сын бамбæрста, 
растад. Бирæ фæракæс-бакæс кодта æмæ сын загъта: 
— Фæндаг фæрæдыдыстут. Æмхæрд суайын уæ хъуыд. Æгæр 
æрбаивгъуыдтат комы. 
Фæстæмæ раздæхæн нæ уыд. Дæрддзæг фæцыбырдæр кæныны 
тыххæй фæтæссар кодтой хæрды. Бастадысты, ныргъæвстысты, сæ 
цæсгæмттыл, цыма, æхсидгæ доны цыхцырæг ныдзæвы, уыйау су- 
дзынц, дудынц. 
Фæлæ хъызт бирæ нæ ахаста, уадидæгæн банцад. Уый хыгъд 
фæтынгдæр ис ирдгæ. Арвыл урс мигъты æхсæнты сивгъуыдта мæйы 
сыд тымбыл гуыбын. Цуанонтæ æвзарын райдыдтой сæ развæндаг. 
Ныр сæ бирæ нал хъæуы уæлбылмæ. Аулæфæм, зæгъгæ, æрывæрд- 
той зæронд лæджы. Сæхæдæг дæр æрбадтысты митыл. 
Иу чысыл аулæфыдысты, афтæ куыдз знæт хъыс-хъыс систа, 
стæй мит йæ раззаг дзæмбытæй сфæйлыдта æмæ уæлбылы ’рдæм 
лæбурæджы лæуд æркодта. Æнæнхъæлæджы уæлбылæй æры- 
хъуысти бирæгъы ниуын, йæ уæлвæд, цыма кæрæдзиимæ æмдзырд 
бакодтой, уыцы æмхуызонæй нынниудтой цалдæрæй... Цуанонтæ 
сæм уыцы иу каст фæкодтой. Уæлбыл къуылдымы рагъыл бирæгъ- 
ты бал. Мæйрухсмæ сæм дзæбæх зындысты. Бирæгътæ бадтысты 
сæ фæстæгтыл æмæ ниудтой мæйы ’рдæм, цыма, æрвон дунейæн се 
’ххормаг, тæригъæддаг уавæр хъусын кодтой, уыйау. Хатт-иу рай- 
хъуыст сæ дæндæгты хъыс-хъыс, цыма, ныртæккæ сæхи мæйыл 
ныццæвдзысты æмæ сæ аскъуыдтæ кæндзысты, уыйау. 
Бирæгъты ниуын æмæ дæндæгты хъыс-хъыс афтæ æвирхъау æмæ 
тæссаг уыди æмæ Æхсæртæгæн, æвæлтæрдæй, йæ сæры хъуын 
уырдыг слæууыд. 
Куыдз ноджы тынгдæр сызнæт. Зæронд лæг ын йæ сæр æрцахс- 
та æмæ йын æй, бирæгъы дæндæгтæй бынтондæр чи ныффаринтæ, 
уыцы бырæгътæ кæрцы бын бакодта, ма рæйа æмæ бирæгътæ мацы 
бафиппайой, зæгъгæ. Фæлæ дын куыдзы хъыс-хъыс ноджы фæтынг- 
дæр. Стæй, куыддæрты зæронд лæджы кæрцы бынæй феуæгъд, æмæ, 
гъæй-мардзæ, удуæлдай хъазуат тохмæ йæхи аппæрста. 
Суыдтой йæ бирæгъты бал æмæ сæ фидар цыргъ дæгдæгтæ æрцы- 
тау раскъæфтой сæ амæттагмæ. Æрдæгфæндагыл æй рацахстой æмæ 
дæ балгъитæг дæр афтæ. Куыдз ма иу хъыллист фæкодта, стæй 
къабазгай æрбаци æххормаг зыд бирæгъты æфсæрты. 
Ныр бирæгътæ сæ ных сарæзтой комкоммæ дæр цуанонты ’рдæм, 
сæ дзыхтæ, кæфойты хъустау ныххæлиу кодтой, афтæмæй арф миты 
375 

æрæфсæрынц. Чысыл-ма, æмæ Æхсæртæджиты уыцы тыхджын 
æфсæртæй уæнггай акъæмс кæндзысты. 
Фырадæргæй ма цы акодтаиккой, уый нал зыдтой цуанонтæ. 
Исдуг фергъуыйау сты æмæ бандзыг сты сæ мидбынаты. Æниу, 
хæцæнгæрзтæ сæ къухы, фæлæ уыдонмæ дæр нал арæхстысты. 
Бирæ нал хъæуы бирæгъты. Æхсæртæг иу тæррæст фæкодта: 
— Фесæфтыстæм, бахордтой нæ! 
Æхсæртæджы тарст, фæдис хъæлæс, цыма иннæты се ’муд æрцæ- 
уын кодта. Уадид зæронд лæг Æхсæртæджы къухæй хæцæнгарз 
аскъæфта. Митыл фæдзуццæг, гæрах, зæгъгæ, æмæ бирæгътæй сæ 
иу фæтымбыл митыл. 
Иванович дæр, цыма зæронд лæджы бафæзмыдта, багæрах код- 
та бирæгъты балы. Ногæй та сæ иу митыл сагъдæй аззад. 
Афтæмæй, гъæйтт-мардзæ, дыууæ рæстдзæвин цуаноны мæлæт- 
дзаг тохы бацыдысты бирæгъты балимæ. Цас дзы фæцагътой, чи йæ 
зоны, фæлæ бирæгъты бал куыддæр тайын райдыдта. Чи ма дзы 
баззад, уыдон фæныфссаст сты, ныр комкоммæ нал, фæлæ фæрсыр- 
дыгæйты æрзылдысты цуанонты алыфæрсты. Дæрддзæфгомау сæ 
фæстæгтыл æрбадтысты æмæ æнахуыр ниуд кодтой. Иудзырдæй, 
сæ ниуынмæ зæрдæ фыртасæй скъуыди. Ныр арæх нал æхстой Ива- 
нович æмæ зæронд лæг. Нæмгуытыл ауæрстой. Фæлæ-иу йе ’ххор- 
магдзинад чи нал баурæдта æмæ йæ тасыл стонгдзинад кæмæн фæ- 
тых, уый-иу йæхи раскъæрдта цуанонты ’рдæм, фæлæ та-иу зæронд 
лæджы арæхстджын хъавд æмæ та-иу бирæгъ зæххыл фæтымбыл. 
Ивановичы дæларм-уæларм баст хъатараты гилдзытæ равдæлон 
сты, фесты зæронд лæджы гилдзытæ дæр. Бирæгътæ фыццаг æввахс 
нæ уæндыдысты, фæлæ топпы гæрæхтæ куы ныссабыр сты, уæд 
æввахс-æввахс сæхи ласын райдыдтой. 
— Сласут кæрдтæ, æндæр гæнæн дзы нал и, — бардзырды хуызы 
дзуры зæронд лæг. Уый нысан кодта фæстаг тох, фæстаг хъæбы- 
сæй хæст æххормаг сырдтимæ. Кæнæ цуанонтæ, кæнæ та бирæгътæ. 
Цуанонтæ — къаддæр, бирæгътæ — фылдæр. 
Иу афон бирæгътæй сæ иу хæстæг йæхи æрбауагъта цуанонтæм. 
Фæлæ æххæст йæ ныфс не ’рбахаста. Фæсфæд агæпп ласта. Йæ 
фæстæ иннæ хæстæгдæр. Æртыккаг йæхи комкоммæ æрбаскъæрд- 
та æмæ сынæгæй скъуырдта Ивановичы. Иванович æй хæцæнгар- 
зæй иу дзæхст нылласта, фæлæ цæф сырдыл нæ ауад, йæхæдæг 
миты фæуæлгоммæ. 
«Хæрдзысты нæ?» — Æхсæртæджы сæрыхъуынтæ уырдыг слæу- 
уыдысты. 
Æнæнхъæлæджы уæлбылæй æрыхъуыст топпы гæрæхтæ. Уый, 
Æхсæртæджиты æмбæлттæ топпы гæрæхтæм фæдисы рацыдысты 
цуанонты размæ. Бирæгътæй ма удæгас чи баззад, уыдон, зивæг- 
гæнтæ, сæ дæндæгты къæс-къæс цыд, афтæмæй фæдæлбыл сты. 
Цуанонты размæ фæдисы чи рацыд, уыдон зæронд лæджы сис- 
той æмæ йæ радгай, кæрæдзи ивгæ хастой. Тых æмæ амæлттæй 
æрбахæццæ сты бынатмæ. 
376 

Фыр æххормагæй, фæллад æмæ тасæй сæ бон ницыуал уыд. 
Уадидæгæн тарф фынæй баисты. 
Райсом раджы фестадысты цуанонтæ. Иванович уыцы бон семæ 
нал ацыд. Баззад зæронд лæджы цур. Зæронд æхсæвы тынг стæвд 
æмæ райсоммæ бынтондæр артау сыгъд йæ буар. 
Цалдæр боны уым баззадысты цуанонтæ. Сæ цуаны хабар тынг 
хорз цыд, æрвылбон дæр æнæ æхсæрджытæ, сæлабыртæ æмæ ру- 
васы цæрмттæ æрхæсгæ никуы æрыздæхтысты. Æгæрыстæмæй ма 
амардтой æртæ сау рувасы дæр. Дзырдтой, зæгъгæ, сау рувасы 
цармæн тынг хорз аргъ ис. 
Сæ хæлц фæуыны хъус уыд, топпыхос æмæ здыйæ дæр сфæ- 
лахс сты, стæй боныхъæд дæр æгæр йæхи аивта. Мит йæ уарынæй 
нал æнцад, тыхдымгæтæн та бынтон банцайæн нал уыд, æмæ уал 
цуанонтæ цы цæрмттæ æртымбыл кодтой, уыдон рахастой æмæ 
рæстæгмæ хъæумæ рацыдысты. Зæронд лæгæн кæд чысыл йæ тæвд 
æрхауд, уæддæр тынг смæллæг æмæ йæ бон уатæй сыстын нал 
уыди. Уый тыххæй Иванович йæ цуры баззад. 
Æхсæртæг рæстмæ арæзт нæ уыди уæлæдарæсæй, уымæй дæр 
æвæлтæрдæй Сыбыры карз уазæлттæн нæ бафæрæзта æмæ хъæу- 
мæ цуанæй цы бон æрыздæхт, уымæн йæ дыккаг бон æруатон. 
5 
Æхсæртæг куы сдзæбæх, уæд æм Иванович фæзынд æмæ йын 
фехъусын кодта, зæронд цуанон нырма рынчын кæй у æмæ йæ 
иунæгæй кæй ныууагъта, йæ хæдзармæ йæхи йеддæмæ фæкæсæг 
кæй нæй æмæ йын зæронд лæджы цур бадынæн фадат кæй нæ ис. 
Куырдта Æхсæртæгæй, цæмæй уал уый Ивановичы бæсты ацæуа 
зæронд лæджы цурмæ, цалынмæ йæ къахыл не слæууа, уæдмæ. 
Ноджы ма йын загъта, зæронд лæгæн йæхи дæр афтæ кæй фæнды. 
Диссæгтæ æмæ æнахуыр сусæгдзинæдтæ чи ’мбæхсы, ахæм æм 
фæкаст зæронд лæг Æхсæртæгмæ. Йæ хъæбатырдзинад æмæ йæ 
лæгдзинады тыххæй йын цыдæр уарзон фæцис, стæй йæ ноджы 
Уасил дæр баразæнгард кодта, æмæ уæд сразы ис Æхсæртæг Ива- 
новичы курдиатыл. 
Дыккаг бон райсомæй Пуховæн бамбарын кодта, кæдæм цæуы, 
уый. Йæхи хъарм скодта, Иванович ын цы зæронд кæрц радта, 
уымæй. Йæ хъустæ дæр цавæрдæр кæлмæрзæны бызгъуыртæй стых- 
та æмæ æддейæ сæлабыры цармæй худ æркодта йæ сæрыл. Бакод- 
та къахдзоныгътæ æмæ араст зæронд лæгмæ. 
Фæндаг зыдта Æхсæртæг. Фæдзæгъæлæй нæ тарсти æмæ куыд- 
дæр хъæды хуылфмæ бахызт, æмæ иунæгæй сæмбæлд æгомыг тай- 
гайыл йæ хъуыдытимæ, афтæ цыдæргъуызон æхцон хъыдзы скод- 
та зæрдæ. Цыма йæ рагъæй уæззау уаргъ ахауд, йæ цæнгтæ хъада- 
мантæй феуæгъд сты, уыйау уыцы рог æмæ сæрибарæй сулæфыди 
лæппу. 
«Сæрибар... Куыд адджын æмæ куыд зынаргъ дæ, уæвгæй. — 
377 

Йæ хъуыдытæ йæ ахастой хохмæ. — Цымæ афонмæ цы ми кæнынц 
нæхимæ? Цы аразынц баба æмæ гыцци, гъе, цы архайы Налхъуы- 
тæ? Тæхуды, дардæй йæм куы бакæсин, йæ цард æгасæй дæр Нал- 
хъуытæйы иу фендыл радтаид... Зымæг... астæумæ мит. Ахæм боны 
хъæуы фæсивæд куы иу ранмæ æрæмбырд вæййынц, куы иннæ 
ранмæ. Чызг-фæсивæд æлвисынц, тын уафынц, хуыйынц уæлæда- 
рæс. Лæппу-фæсивæд та æрæмбырд вæййынц зæронд, фенæг æмæ 
дзырдарæхст зæрæдты цурмæ. Æмæ фæхъусынц зæронд лæгты 
æрдхæрæйнаджы таурæгътæм. 
Карз æмæ æвадат у, сыбырау, зымæг хохы, уымæй дæр зæйцæ- 
уæнтæ. Фæззæджы кæрон ныууары мит æмæ уалдзæгмæ акæсæнтæ 
нал вæййы. Ам, Сыбыры та... Ехх, цымæ фæбаддзæни Налхъуы- 
тæ? Уарзы мæ, куырдуаты ис, фæлæ дæс азы... Кæм ныууадздзæн 
Булатыхъо дæс азы йæ хойы, йе ’рцыд дыууæйыл кæмæн у, уыцы 
Æхсæртæгмæ æнхъæлмæ кæсгæйæ? Æниу, куы ’рыздæхон, уæд 
мæ цы æвирхъау чъизидзинадæй фæаххосджын кодтой, куыд ба- 
уыдзæн мæ бон уый ныббыхсын? Куыд раздахдзæн ингæнæй, йæ 
цард удхайраг кæй тыххæй фæцис, уыцы Хæсанæ æмæ Зæри- 
нæйы?». 
Ногæй та æрхæндæг хъуыдытæ сæ быны скодтой Æхсæртæ- 
джы. Дзæвгар баивгъуыдта хъæды. Æнæнхъæлæджы йæ тæккæ рæз- 
ты æруади сæлабыр. Æхсæртæг фæхицæн йæ уæззау сагъæстæй, 
йе ’уæхскæй хъавгæ топп æриста, ныхъхъавыди... Гæрах фæцыд, 
сæлавыр-ма иу схъиуд фæкодта æмæ миты йæ сæр фæцавта. Систа 
йæ Æхсæртæг. Йæ роныл æй æрфидар кодта æмæ цæуы дарддæр. 
Мæнæ ноджы сæлавырты ног фæд. Фæдыл фæрасти лæппу. Цæуы, 
агуры, æнхъæл у, ныртæккæ йæ баййафдзæн, фæлæ афтæ æнцон- 
тæй нæ бафтыдис йæ къухты. 
Хур ма гæзæмæ æрттывта бæлæсты цъуппытæй, афтæ бахæццæ 
зæронд лæджы хæдзармæ. Тыххæйты ма йæ ссардта. Хæдзары дуар 
бынтондæр фæци миты бын. Уæлийæ, цъуппарæзт уæлхæдзары 
фæздæг цæуæнæй, пирæнгом æлвисæгау фæздæг куынæ цыдаид, 
уæд æй Æхсæртæг аргæ дæр не скодтаид. 
Тынг райгондæй йыл сæмбæлд зæронд лæг. — Бузныг, мæ хуры 
чысыл, æгайтма мæм фæзындтæ, æз та афтæ æнхъæлдтон, нæ мæм 
æрбацæудзынæ, — йæ хуыссæны фæбадæг зæронд лæг. — Артмæ 
хæстæгдæр æрбад. Уый бынтон куы баргъæвстæ. 
— Ма сыст, дæ хорзæхæй, — нæ уагъта рынчыны, фæлæ йæм 
уый кæм байхъуыста. 
— Ницыуал мын у, куыдз къуылыхæй нæ мæлы. Æцæг, стыр 
бузныг, уыцы бон мæ сымах куынæ фервæзын кодтаиккат, уæд 
бирæгъы уæлæ ныссалдаин. 
— Мах та цы, фæлæ ды... Ахæм ма дзы домбай тыхы хицау уа, — 
къамбецыйас цъæх бирæгъы ныххурх кæн... 
— Къæпхæнтæ нывæрдтон æмæ дзы иу æрцахста. Иннæ дæр нал 
ацыд. Æнæнхъæлæджы сæм бахаудтæн. Фехсыны бон дæр мæ нал 
фæци. Куыдз сæ раздæр базыдта, йæхи сæм æппæрста... Бирæгътæ 
378 

æрæмбæхстысты æмæ сæм куыдз куы бахæццæ, уæд, къæпхæны 
чи уыд, уый йыл йæхи ныццавта, иннæ та мæныл... 
— Уæллæй, тæхуды дæм кæнын мæ фыды хай, дæ тыхмæ, — 
цыдæр сæрыстыр уыди зæронд лæгæй Æхсæртæг. 
— Ехх, мæ хуры чысыл, цæй тых ма мæ ис. Тыхы хицау раздæр 
уыдтæн. Ныр базæронд дæн. Цæй, мæнæн иу чысыл бахатыр кæн, 
æз æхсæвæры кой бакæнон, — загъта зæронд лæг, стæй йæ кæрцы 
йæхи æрбатыхта æмæ æддæмæ рацыд. 
Цырагъы рухсмæ Æхсæртæг йæ цæстæнгас ахаста къуымтыл. 
Æниу ма ай размæ дæр ацы хæдзары уыди, фæлæ йæм ныр афтæ 
фæкасти, цыма хæдзары къуымты фыццаг хатт уыны. Ставд, тым- 
был нæзы хъæдæй къултæ. Уырыссаг пец. Пецы сæр зæронд лæ- 
джы хуыссæн. Къуымы æртыкъахыг фынг, гобытъи арæзт къæлæт- 
джын бандон, иннæ бандæттæ дæр афтæ. Пецы сæр цæнгæт агæй 
фæстæмæ къусæй, уидыгæй — алцы дæр хъæдæй арæзт. Æгæрыстæ- 
мæй донхæссæн къæрта дæр. Сæхимæ хæххон къæртайы хуызæн. 
Уыцы дзаумæттæ йæ цыдæр æнахуыр дисы æппæрстой. Ноджы 
къулыл ирон лæджы фарсылдарæн карды хуызæн куы ауыдта, уæд 
бынтон гуырысхоты ныххаудта. 
Æрбацыд хæдзары хицау, йæ къухы фыдызгъæлы хæйттæ. 
— Цæхджын доны сæ нывæрын. Алы хатт цуанон рæствæндаг 
нæ кæны. Афтæмæй та, табуафси — афæдзæй-афæдзмæ фыдыз- 
гъæл йæ ад нæ сафы, — загъта зæронд лæг. Стæй цæнгæтын аджы 
бауæларт кодта фыдызгъæлы хæйттæ. — Æцæг мын бахатыр кæн, 
бæргæ мын цыты уазæг дæ, фæлæ дæ хуызæн уазæджы сбуц кæны- 
ны фаг къух нæ амоны. 
— Ницы хъæуы, мæн тыххæй ма тыхс, — йæхæдæг сæфсæрмы 
ис Æхсæртæг. 
— Бæргæ хъæуы, мæ хуры чысыл, фæлæ цы бакæнæм... 
Зæронд лæг Æхсæртæгмæ цыдæр æнахуыр каст ныккодта. Афтæ 
йæм фæкаст, цыма уыцы цæстæнгас, арцы бырынкъау, лæппуйы 
зæрдæйы иннæрдæм ахызт æмæ йæ бандонмæ æрхаудта. Цæмæн 
æм афтæ æнахуыр каст кæны? Ницы йын æмбары. Нал æм уæнды 
комкоммæ бакæсын дæр. Зæронд лæг лæппуйы тыхст уавæр цыма 
бамбæрста, Æхсæртæгмæ комкоммæ арæх нал кæсы, фæлæ куы 
фæкæсы, уæд та лæппуйы цæстæнгасыл йæ цæстытæ æнæскъуыргæ 
нæ фæвæййы æмæ уæд сæ дыууæ дæр фефсæрмы вæййынц. 
Пецы арт гуыр-гуырæй судзы. Цæнгæт агæй дæр та пæлхъ-пæлхъ 
райхъуысы. Уаты рæбинаг къуымы фæрæтæй амад фæйнæджытæй 
арæзт тæрхæгыл уæлгоммæ æрхуыссыд зæронд лæг. Бæрæг уыд, 
йæ зæрдæ мидæгæй тынг кæй тыхсы, хатт Æхсæртæджы афæр- 
сынмæ хъавы, фæлæ та уадид йæ фæнд аивы, æмæ æвæндонæй 
фæстæмæ йæхи ауадзы тæрхæгыл. Йæ фысымы æнахуыр уавæр, 
йæ цæстæнгас æмæ йæ къуымты мигæнæнтæ Æхсæртæджы дызæр- 
дыджы ныппæрстой, йæ зæрдæ мидæгæй сцыбæл æмæ æрынцой 
нал ары. Цы йын зæгъдзæн зæронд лæг, цин, æви æвирхъау маст? 
Рагæй нал у ахуыр Æхсæртæг цины уацтæ хъусыныл. Æмæ та ныр 
379 

дæр афтæ... Рагацау йæ фыдбылызмæ йæхи æрцæттæ кодта æмæ 
æнхъæлмæ кæсы. Фæлæ зæронд йæ зæрдæйы хъуырдухæнты ныс- 
суйтæ æмæ йæ зæгъинæгтæ не ’вдисы æддæмæ. 
Ныхъхъус сты... 
Дуармæ уаддымгæ йæ сæрыл бæстæ систа. Сыбыры хуызæн 
æвирхъау уазал, æвæццæгæн, зындоны дæр нæ уыдзæн. Фыдих, 
фыдуазал дæндагæй лæбуры, цæуыл фæнды дæр фæхæст уæд, 
уæлгъæдæй йæ ихы къæртт фестын кæны. 
Уыцы æхсæв ниудта уад. Æххормаг бирæгъты балау хъуыст йæ 
дæндæгты къæс-къæс. Куы иу фисынæй, куы иннæ фисынæй зæр- 
дæхалæн æрдиаг ныккæны, афтæмæй йæ рохтæ тоны мидæмæ æрба- 
лæбурыныл. Æмæ-иу йæ фæндæй куы ницы рауайы, уæд йæ хъæ- 
лæсы дзаг миты обау фелвасы æмæ йæ зæронд лæджы хæдзары 
къулыл ныздухы. 
Дымгæйы æвирхъау ниуынмæ Æхсæртæг йæ хъуыдытæй фæхи- 
цæн. Исдуг дзы зæронд лæг дæр айрох. Æмæ йыл æрхæндæг баф- 
тыд. Ныр та йæм фæкаст, цыма йын уадтымыгъ йæ уазал цыргъ 
дæндæгтæй йæ зæрдæйы уидæгтæм нывнæлдта, иугай сæ рæдувы 
æмæ лæппуйæн цард йæ буарæй цадæггай фæхъуызы. Зæрдæ куыд 
уазал кæны, афтæ йыл уад, ингæны сыджыт калæгау, фыййагæй 
мит хъæпæнтæй калы. Калы æмæ йын уым, Сыбыры æцæгæлон 
бæстæйы уæззау ингæны, йæ сонты бонты рæсугъд фæндтæ, йæ 
уæлтæмæн базырджын бæллицтæ ныгæны. 
Кæд фæуыдзæн ацы æхсæв, тагъддæр ыл куы сбон уаид. Рай- 
сом афардæг уыдзæн Уасилмæ. Ацы зæронд лæг æм цыдæр æнæу- 
уæнк æмæ дызæрдыджы каст кæны... Хуыцау бахизæд, иу цалдæр 
боны уыимæ йæ рæстæг арвитын. Бакæс-ма йæм, ныр дæр та Æхсæр- 
тæгмæ йæ цæсты зул куыд ныццавта. Цы йæ хъæуы, цы йæ хъæуы? 
Уыцы фарст ын йæ игæр цæргæсы ныхæй æхсынæгау кæны. Уый 
хорзы нысан нæу. Æмæ дын æнæнхъæлæджы ацахстой Æхсæртæджы 
хъустæ: 
Гъей, гъей, цæрын нæ куынæуал уадзынц ацы уæздæттæ, 
Ацы уæздæттæ, гъей! 
Ой, æмæ ой, цы кæнæм! 
Гъей, æмæ гъей, кæвдæсарды цардæй куынæуал фæразæм, гъей! 
Ой, уæдæ дарддæр та куыд цæрæм! 
Ойтæ æмæ уæрæйдæ... 
Ой, ам нын цæрæн бæстæ куынæуал у, загътой, гъей! 
Æхсæртæджы феррамæ бирæ нал хъуыд. Стæй бандзыг йæ мид- 
бынаты. Зарæджы ныхæстæ, ныййарæг мады адджын дзидзийы 
хъуырттау, æвдадзы хос фестадысты Æхсæртæджы рыст зæрдæ- 
йæн. Уаты къуымтæй йын йæ уæззау сагъæстæ сæ разæй астын 
кодтой, атардтой сæ цъæл рудзынджы зыхъхъыртæй æмæ сæ дуар- 
мæ æрра дымгæйы амæттаг бакодта. Уадидæгæн Æхсæртæджы цæ- 
стыты раз сыстади йæ райгуырæн уæзæг, бæрæг бæлвырдæй фед- 
380 

та: Тедоты хъæуы сæрмæ Дзаккоты мæсыджы фарсмæ цъæх нæу- 
уыл изæрмилты ныффæлдæхтысты фæсивæд. Агуыбе зарæджы 
хъæргæнæг, афтæмæй зарынц Бæтæйы фыртты зарæг. Цыма уæртæ 
фыййæуттæ сæрвæтæй æрбатардтой сæ хъомты, хъуысы изæры са- 
тæджы дуцгæ хъуццыты богъ-богъ. Хуры зæрин тынтæ ныххуыс- 
сыдысты хæдзæртты тъæпæн сæртыл æмæ къонайы артдзæстæй 
хæрдмæ, æлвисæгау, уайы сæнары цъæх-цъæхид фæздæг. 
Уæртæ, цыма хъæуы чызджытæ суадонæй изæрмилты дон æрба- 
хæссынц, æрбахæццæ сты лæппуты цурмæ, дон калынц лæппутыл, 
кæл-кæлæй худынц. Дæлæ гыцци. Æхсæртæджы мад, чызджыты 
фæдыл æд донгарз æрбазынди. Цæстæй амоны Æхсæртæгæн чыз- 
джытæй сæ рæсугъддæрмæ. Чызг фæзылд, æмæ о, дуне! 
Налхъуытæ! 
Зæлыдысты зарæджы мыртæ. Æхсæртæг фыццаг нæ рахатыдта, 
æппæт уыдон фыны уыны, æви хъалы, фæлæ æнæнхъæлæджы ас- 
къуыдысты зарæджы ныхæстæ æмæ айсæфтысты, Æхсæртæджы 
цæстытыл цы æнахуыр нывтæ уади, уыдон. Йæ сурхид акалд. 
Ныхъхъæр кæнынмæ йæ бирæ нал хъуыд. Сæнтдзæфау иу тæр- 
рæст фæласта æмæ зæронд лæджы цур февзæрд. 
— Чи дæ?! — Æхсæртæджы æвирхъау цъæхахст анæрыди къуым- 
ты. Зæрондæн йæ цæстытæ уыдысты хуылыдз, йæ дысæй сæ асæрф- 
та, стæй Æхсæртæгмæ æнахуыр каст ныккодта, цыма йæ аны- 
хъуырынмæ хъавыди, уыйау дзы йæ цæстытæ ныззылдта. 
— О, стыр Хуыцау, мæ хъуыды раст уыд, нæ фæрæдыдтæн! 
Мæнæ ма ирон дзыхæй дзурæг! — бæзджын рихиты бынæй рай- 
хъуыст зæронд лæджы зырзыргæнаг хъæлæс. 
Æхсæртæг фыр адæргæй цы акодтаид, уый нал зыдта, йе ’взаг 
комы нарæджы ацъæл. Æрæджиау куыддæрты йе ’муд æрцыд æмæ 
ма зæронд лæджы бафæрсын йæ бон баци. 
— О, ме скæнæг, ды та цы ракодтай... Цæмæн дæ рахастой зæры 
бонты ацы удхæртты бæстæмæ? 
Зæронд лæг дзуаппы бæсты йæ цæнгтæ Æхсæртæджы æфцæ- 
гыл, тæлыйау, æрбатыхта, йæ рус Æхсæртæджы русыл авæрдта 
æмæ йæ уæхсджытæ фесхъиу-фесхъиу систой. 
— Ссæдз азы... Æнæхъæн ссæдз азы... Фыццаг хатт хъусын ирон 
дзырд. Уынын ме ’мтуг, ме стæджы, — йæ ныхæстæ, æмбыд тæбы- 
нау, скъуыдысты зæрондæн. — Æмæ йæ зыдта мæ зæрдæ, исчи кæй 
фæзындзæн мæ фыдыуæзæгæй æмæ дард уазал Сыбырæй мæ иунæг 
хъæбулмæ бæрæг ныхас кæй фæхæсдзæн. О, стыр Хуыцау, табу 
уæхицæн, мæ сусæг лæгъстæ дæм фехъуыст. Ай размæ дæр дыл 
фæгуырысхо дæн, кæйдæр хуызæн мæм фæкастæ... Нæ дæ бафар- 
стон, нæ батардта мæ зæрдæ, зын мæм фæкаст... Фæлæ ацы бонты 
æппынæдзух мæ зæрдæ демæ дзырдта, Ивановичы дæм арвыстон... 
— Мæхæдæг дæр дыл фæгуырысхо дæн, дæ цæстæнгас, дæ хæ- 
дзары уаг, æртыкъахыг фынг, кард... къæлæтджын... 
— Чи дæ, мæ къона, кæцон лæппу дæ? Цы æвирхъау фыд дæ 
æрбахаста ацы зындонмæ? 
381 

— Кæйдæр маргæйдзаг æвзаджы тыххæй æрцыди тугкалд, — йæ 
ныхас нал фæци кæронмæ. 
— Ныккалди туг, — ныууынæргъыдта зæронд. — Армыдзаджы 
йеддæмæ не стæм æмæ немæ райгуырди нæ фыдбылыз æмæ кæ- 
рæдзи хъаматы бырынчъытæй ингæнмæ сурæм. 
Æхсæртæгæн йæ сурхид акалд æмæ, цыма, зæронд лæджы раз 
йæхи раст кодта, уыйау хатыркурæгау загъта: 
— Хахуыр уыд йæ аххос. 
— Хахуыртæй дæр цух не стæм. Цæй, кæмæй дæ, гъе, кæцон? 
— Бесолтæй дæн æз, мæ ном Æхсæртæг, Тедоты хъæу фехъуыс- 
таис... Гуыргæ та уым ракодтон. 
Зæронды цæстытæ цырæгътæ фестадысты. 
— Фæлæуу-ма, фæлæуу, уæдæ кæд Тедоты хъæуккаг дæ, уæд 
куыд нæ зондзынæ Бесолты æфсымæртæ Барсæг æмæ Хæсанæйы? 
— Барсæг мæ фыд у, Хæсанæ та... — ныддыз-дыз кодта Æхсæр- 
тæджы буар æмæ фырдисæй йæ сæры хъуын уырдыг сыстад. 
— О, стыр Хуыцау, — зæронд лæджы хъæлæс ныззæланг кодта. — 
Барсæджы фырт! Нæ фæрæдыдтæн! Мæ гуырысхотæ раст разын- 
дысты. Æмæ дæ фыд Барсæджы цæрмæстыгъд куы бакодтай. Дзур- 
ма, лæппу, дзур. Хæсанæйы бинойнаг Зæринæ та куыдтæ у? Тагъд- 
дæр дзур, удхарæй мæ мауал мар! 
Хæсанæ æмæ Зæринæйы коймæ Æхсæртæджы туг тугдадзинты 
асалд. Зæрдæ йæ кусынæй ныллæууыд. Чи у ацы зæронд лæг, кар- 
ды бырынкъæй цæмæн фæрæхуыста Æхсæртæджы зæрдæйы иууыл 
риссагдæр хъæдгом? Уысммæ йæ сæрыл арты æвзæгтæ сирвæзт. 
Æртадысты сæры магъзы ихтæ æмæ алыхуызон дызæрдыджы хъуы- 
дытæ, маргджын кæлмыты ахстоны лæппынтау сызмæлыдысты æмæ 
сæры магъзы кæрæдзи расур-басур систой. 
— Бахатыр кæн, чи дæ? Кæцæй зоныс Хæсанæ æмæ Зæринæйы? — 
Æхсæртæджы сæры хъуын хъен слæууыд. 
Зæронд лæджы цæстытæ æнахуыр æрттывд фæкодтой: 
— Зæринæйæн йæ фыд дæн... Дзанг. 
— Ды?! Зæринæйы фыд?! — æнæнхъæлæджы арв ныггæрах лас- 
та Æхсæртæджы æмæ йæ дзых хæлиуæй баззад. 
— О, уыцы иунæджы хицау... 
— Зæронд, удхарæй мæ ма мар! Зæринæйæн амардис йæ фыд. 
Чызг куы фæцыди чындзы, фыд фесæфти йæ уæлвæд... 
Дзанг тæрхæгыл æрбадт æмæ йæ царды уæззау хабæрттæ ныр 
æртыккаг хатт бæстон-бæлвырд фæкодта. Фыццаг хатт йæ царды 
хабæрттæ æмбисы онг, дыууиссæдз азы размæ, Цæргæсбадæны 
хосгæрдæнты Габойæн фæдзырдта. Уый фæстæ тызмæг хохы рæ- 
бын æнæном æфцæгыл хъæубæсты фос куы хызта — фæкодта сæ 
Хæсанæйæн. Ныр та сæ, уал азы фæстæ, зæры бонты æрымысыд 
Æхсæртæгæн. Радзырдта йын йæ царды уæззау таурæгъ — æлдары 
чызг Агуындæимæ куы алыгъд, уæдæй суанг йæ чызг Зæринæйы 
чындзы куыд арвыста, стæй ныхъхъус, цыма багомыг бынтондæр. 
Ныр дызæрдыг нал кодта Æхсæртæг, зæронд Зæринæйы фыд 
382 

кæй уыди, ууыл... Фæлæ цы ми кæны ам, цы фыд æй æрхаста? 
Бафарста йæ: 
— О, фæлæ куыд æрбахаудтæ ардæм? Гъе, цæмæн? Йæ аххосаг 
цы уыди? 
Дзанг ныхъхъуыды кодта исдуг, стæй ныуулæфыд: 
— Уый дардыл таурæгъ у, мæ хуры чысыл, фæлæ дæ иугæр 
рæстдзинад базонын фæнды, — нырма æхсæв даргъ у, зымæг дæр 
афтæ. Тагъд кæнинаг нæ ницы ис æмæ мæм æрбайхъус. Æниу, 
фæлæуу, æхсæвæр уал бахæрæм. 
Æмæ бахордтой æхсæвæр. Дзанг ног цырагъ ссыгъта æмæ рай- 
дыдта йæ таурæгъ. 
6 
— Иугæр мæ чызг Зæринæ сæрæн лæппуйы къухы бафтыд, амонд- 
джын уыдзæни æмæ йæ нырæй фæстæмæ мæ сæр нал бахъæудзæн, 
куы бамбæрстон, уæд мын фадат æрцыд мæ маст райсынæн. Мæ 
маст та стыр уыди, æгæр, мæсты кæмæ уыдтæн, уыдон та — бирæ. 
Æмæ уал ныффæнд кодтон, мæ маст æлдар Дзанхотæй райсын. 
Хъелы æфцæгыл Дзимырмæ æрхызтæн æмæ мæ ных Чысангоммæ 
скодтон. Хур арвы астæуæй фæуырдыг, афтæ рахæццæ дæн комы 
нарæгмæ. Уым, тæккæ фæзилæны, фæндаджы хъæбæрыл дæлгоммæ 
хаудæй, уадзыгæй лæууыди иу тæригъæддаг лæг. Иæ бырæгътæ 
хæдоны скъуыдтæй зындысты йæ фæсонты тугдæппал рæсыд тæл- 
мытæ. Йæ рахиз цæсты бын дæр цъæх-цъæхид сфæлдæхта, ныр- 
рæсыд бынтондæр. Фындзы хуынчъыты туг фæцыд æмæ йæ урс 
зачъе туджимæ фæндаджы рыджы сæвдылд. 
Цы базонын ма мын æй хъуыд, лæджы чидæр æвирхъау над 
кæй фæкодта. Фæлæ чи уыд уыцы дурзæрдæ, æнæхуыцауы хай, 
цы маст дардта ацы тæригъæддаг лæгæй æмæ йæ мæлæты ’фсон 
тугомынты цæмæн фæкодта? 
Донмæ æруадтæн, залмы сыфы дзы сдавтон, æрыхсадтон лæ- 
джы цæсгом. Тых æмæ фыдæй æрчъицыдта. 
— Ацы æнамонд, чи уыдис дæ бафхæрæг, кæмæй цы дардтай, 
ахæм æвирхъау митæ дын цæмæн бачынди? — фæрсын æй. 
Уый мæм йæ иу цæстæй æнæбары скаст, тугæйдзаг æрхæм ату 
кодта æмæ йæ уæззау хъæрзын райхъуыст. 
— Æлдары фырт мæ сафæг. Абон мæм йæ чапартимæ фæзынд. 
Мæ сабиты дарæг галты мын йæ хъалоны аргъмæ ратæлæт кодта. 
Æз аййонг йæ фæдыл, лæгъстæгæнгæ, фæцыдтæн, цæмæй мын ма 
байсафа мæ хæдзарыдзаг æнахъом сабиты... Уый мæ ам йæ чапа- 
рæн æрцахсын кодта æмæ уыныс... йæ ехсæй мæ мæлæтдзаг над 
скодта. О, ме ’намонд сæр, куыд уыдзысты, цы уыдзысты мæ са- 
битæ, цæмæй ма сæ дардзынæн. Тыхст, æвæрæз къухы хицау куы 
дæн, — марой кодта лæг. 
— Зæгъ-ма мын, ме ’фсымæры хай, цы фесты де ’фхæрджытæ? 
— Мæнæ, — ацамыдта мын къухæй, — ауылты фæцæуынц. 
383 

Афонмæ стыр уырдыджы сæрмæ фæхæццæ кæнынц... Нырма чы- 
сыл раздæр... 
Маст сфæйлыдта мæ риуы æмæ мæ йæ разæй рахаста фæндаг- 
фæндаг дæлæмæ комы нарæджы дурджын фæндагыл... 
Раст дзырдта мæгуыр лæг. Æлдар æмæ йæ фæсдзæуинты стыр 
уырдыгæй чысыл дарддæр суадоны цур æрыййæфтон. Сæ хæцæн- 
гæрзтæ тæрс бæласы бындзæфхадыл бахъил кодтой æмæ сатæджы 
сæ фæллад уагътой. Цы фос раскъæрдтой, уыдон та сæ фарсмæ 
фæндаджы былыл æрдузы нарæджы хизынц. 
Мæ къухы æркъæппæввонгæй дамбаца, афтæмæй æнæнхъæлæ- 
джы февзæрдтæн сæ цуры. 
— Уæ къухтæ сдарут! — ныддардтон сæм хæцæнгарз. 
Æлдары фæсдзæуинтæ фергъуыйау сты, бæрæг уыд, расыг кæй 
уыдысты æмæ сæ разы хотыхджын лæджы куы ауыдтой, уæд сæ 
къухтыл схæцыдысты, фæлæ æлдар йæ фарсмæ фæлæбурдта: 
— Дæ къухтæ! Дæ дамбаца нæма сисдзынæ, афтæ дæ сæры магъз 
фæндаджы хъæбæрыл ныппырх уыдзæн, — йæ тæккæ ныхмæ йын 
ныддардтон дамбаца. Æлдар схæцыд йæ къухтыл, æз ын йæ фар- 
сæй йæ дамбаца сластон. Йæ кард дæр ын райхæлдтон, — гъа, 
афтæ æлдар, кæннод æцæг фыдзонд дæ, дæ къухтæ дæ нæ фæр- 
сынц æмæ ацы хъазæнтæй исты фыдбылыз бакæндзынæ. — Бæла- 
сы цур хæцæнгæрзты раз æрбадтæн æмæ сæм дзурын. — Гъе ныр 
ма мын зæгъут, кæй сты ацы фос? 
— Æлдары хъалон, — хæкъуырццæй срæцыгъта фæсдзæуинтæй иу. 
—Æмæ де ’лдар та чи у, зæгъут ма мын? 
— Елойты Дзанхот? 
— Дзанхот? — фæдисау дæн. — Æмæ уымæн ацы комбæсты дæл- 
бар хъæутæ куынæ уыд, уæд цæмæн тымбыл кæны ацы комæй уе 
’лдар хъалон? 
— Æлдар сæ балхæдта Ерыстауæй фарон. 
— Балхæдта? Æмæ цы бавæййыс æлдарæн ды та? Цы хæстæг 
ын дæ уагæр? 
— Йæ фырт дæн æз! Йæ кæстæр фырт, Хъарадзау! 
Æлдары кæстæр фырт Хъарадзау фехъусгæйæ туг ныццавта мæ 
сæрмæ, цæстытæ, æхсон дуртау, акалдтой цæхæртæ, адæнгæли маст. 
Фæтæррæст ластон æмæ ныккастæн æлдары фыртмæ. Базыдтон 
æй. Уый æцæгæй дæр уыд æлдары кæстæр фырт Хъарадзау. Уадид 
мæ цæстытыл ауад, иу хатт мын адæмы ’хсæн йæ дарæс ме рагъæй 
куы ласын кодта, стæй мæ фосау куыд уæй кодта, уый. Уæдæй 
нырмæ уыцы æфхæрд мæнæй нæма ферох. Ноджы, чысыл раздæр 
мæгуыр лæджы тугомынтыл куыд фæкодта, — æппæт уыдон мæ 
зæрдыл æрбалæууыдысты ныр æмæ мæ маст сырд фестади. 
— Ныртæккæ, æлдар, куыд раласай дæ дарæс! 
— Цы ракодтон, чи дæ? 
— Чысыл фæстæдæр базондзынæ, чи дæн. Ласгæ дын, зæгъын, 
æндæра дæ мард хæссинаг кæны сынтыл! — ныддардтон æм дамба- 
ца хæстæгмæ. 
384 

Æлдары фырт бамбæрста, хъазыныл кæй нæ дæн æмæ йе ’ддаг 
дарæс уадидæгæн феппæрста. 
— Бынтондæр! Сбæгънæг кæн дæхи! 
— Цы ракодтон, хатыр! — хъызт боны æргъæвст халонау ризын 
райдыдта æлдар! 
— Ралас дын, зæгъын, æхсын дæ! 
— Ласын, ласын, ма мæ амар, æз дæ мад дæ фыды уазæг! — 
Æлдары фырт йæ мидæггаг дзаумæттæ дæр раппæрста. 
— Гъе ныр фæндаджы хъæбæрыл ныххуыс дæлгоммæ. 
Æлдар мæм цыдæр лæгъстиаджы каст æрбакодта. 
— Æрхуысс дын, зæгъын!.. 
— Ма мæ амар, цыдæриддæр дæ хъæуы — ратдзынæн дын... — 
фæлæ ма йæм чи хъуыста. Тæккæ фæндаджы хъæбæрыл æй ных- 
хуыссын кодтон, стæй æхсæры тæлм уис расастон æмæ, йæ уд зоны, 
мæхи маст дæр æмæ чысыл раздæр мæлæтдзаг над цы лæджы скод- 
та, уый маст дæр дзы куыд райстон. 
— Сымах та, тæккæ фистæгæй цæугæут! — Æлдар нал тæлфы, 
уый куы базыдтон, уæд дзурын фæсдзæуинтæм. — Æмæ ма абонæй 
фæстæмæ амы тæфтыл куы ацæуат, уæд сымахæн дæр уе ’лдары 
ми бакæндзынæн. 
Фæсдзæуинтæ таппызары хай æрбаисты. Æз фæстæмæ аздæх- 
тон, æлдар адæмæй цы фос байста, уыдон, стæй йын йæ бæхыл 
сбадтæн æмæ Елойты æлдар Дзанхотмæ ме ’хсæв ныххастон. Хур 
аныгуылд, афтæ æлдары кæрты мæ бæхæй æрхызтæн. Кæддæры 
сисдуркъул уым нал уыд, йæ бынаты æфсæйнаг æмбонд. Æлдары 
галуан дæр иу ахæм айвæзт. 
Кæртæй куы бахызтæн æмæ Агуындæйы уаты рудзынгмæ куы 
фæкомкоммæ дæн, уæд мæм афтæ фæкаст, цыма ныртæккæ ру- 
дзынг байгом уыдзæн æмæ мæм мидбыл худгæ ракæсдзæнис Агуын- 
дæ, стæй мæ иу хаттау ахондзæн йæ уатмæ. 
Фæлæ Агуындæ нал ис. Æниу ма цæмæн æрцыдтæн мæхæдæг 
дæр ардæм? Маст исынмæ? Æмæ йæ кæмæй исын уыцы маст? 
Хæсджын сæ мæхæдæг, сæ чызджы сын аскъæфтон. Уæздæттæ йæ 
не ’рхастой сæ сæрмæ, рарвыстой се ’ххуырсты йæ фæдыл æмæ сæ 
дыууæ дæр ихы скъуыды... Мастæн — маст. Тугæн — туг... Ме стыр 
рыстæн йæ аххос — Дзанхот æмæ йæ мулк! Чизоны, уыцы стыр 
мулчы цæстæй куынæ кастаид, уæд хинæй нæ рацыдаид йæ чыз- 
гыл дæр, мæныл дæр. Æмæ, уадз, бамбарæд Дзанхот — мæгуыр- 
дзинад цы у! Уадз, бавзарæд йæхæдæг æххормаг лæджы рис. 
Æмæ ныффæнд кодтон... 
Кæрты дуары цур æгæр куы лæууыдтæн, уæд мæм æлдары лæг- 
гадгæнджытæй сæ иу æрбацыд æмæ мæ бафарста, чи дæн, æмæ мæ 
цы хъæуы, уымæй. Æз ын бамбарын кодтон, æлдары фенын мæ 
тынг æхсызгонæй кæй фæнды, æмæ кæд гæнæн ис, уæд мын æм 
куыд фæдзура. 
— Æлдар никæй исы, хæдзары хъуыддæгтæ та йæ кæстæр фырт 
Хъарадзау скъуыддзаг кæны. Хъарадзау та ныртæккæ бынаты нæй, — 
25 Гаглойты Владнмнр 
385 

бамбарын мын кодта æлдары лæггадгæнæг. Цас ын фæдзырдтон. 
Мæн Хъарадзау нæ, йæ фыд Дзанхоты фенын фæнды, фæлæ ма- 
радз зæгъ, йæ къæхтæ ныццавта, сыбыртт дæр мæ нæ уадзы. Афæл- 
вæрдтон лæггадгæнджыты фæсайыныл, зæгъгæ, Хъарадзауæн йæ- 
хицæй дæн æрвыст Дзанхотмæ стыр ахсджиаг хъуыддаджы фæ- 
дыл. «Мæнæн æй зæгъ, æз æй зæгъдзынæн» , — загъта мын. Никæ- 
мæн ын ис дзурæн, куы нæ бауадзай, стыр хъуыддаг хæлы æмæ дæ 
де ’взагæй æрцауындздзæнис рагъхъæдыл, — лæггадгæнæг тæрсын 
райдыдта, фæлæ æнæнхъæлæджы, абон комы кæй федтон, уыцы 
фæсдзæуинтæй сæ иу цæрдæг кæрты смидæг æмæ уыцы растæй 
галуанмæ фæцæуæг. Фæсдзæуин афтæ тыхст уыд æмæ мæ иувæрс- 
ты куыд æрбасенк кодта, уый рæстмæ уынгæ дæр нал акодтон. 
Афтæ тагъд æрхæццæ уыдаиккой, уый æнхъæл сын нæ уыдтæн, 
фæлæ йын йæ бæхы æддейæ хиды фынчы мидæг йæхи найгæ куы 
ауыдтон, уæд бамбæрстон, кæмæйдæр æй кæй байста æмæ ууыл 
кæй æрхæццæ фæдисы. 
Дзанхоты феныны тыххæй мæ фæнд æндæр хатмæ аргъæвтон. 
Цалдæр боны рацыд æмæ дын иу мæйдæр æхсæвы кæртмæ куы 
æрбахизин. Зыдтон, æлдар цы уаты фæфынæй кæны, уый æмæ 
дын лæггадгæнджытæ сæ тарф фынæймæ куы бахæццæ сты, афтæ 
фæстæты рудзынгмæ асин бавæрдтон. Рудзынг уыдис мæнг æхгæд. 
Аивæй бахызтæн фæрсагæй, сынтæджы цур мынæг рухс кодта цы- 
рагъ. Мидæгæй æрыхгæдтон дуар æмæ цырагъыл схæцыдтæн. 
Хуыссыд æнæмæтæй Елойты æлдар. Ныззæронд, йæ цæсгом 
æгасæй дæр аивзыд, æмæ йын цыма, фæззæджы хуытæ йæ цæсгом 
скъахтой, уыйау къуыппытæй-дзыхъхъытæй баззад. 
Сынтæджы фарсмæ æрбадтæн. Бандон мæ быны нырдиаг кодта. 
Дзанхот йæ иу фарсыл æрзылдд æмæ гæзæмæ байгом сты йæ цæс- 
тытæ. 
— Кæцы дæ, кæ? — æрдæг фынæйæ мæ афарста. 
— Æз дæн, æлдар, райхъал ма у. Хъуыддаг мæ ис демæ, — йæ 
уæлхъус слæууыдтæн. Уый мæм æнахуыр каст скодта æмæ цæрдæг 
фæбадæги йæ уатыл. 
— Чи дæ, чи? 
— Рынчын дæ, зæгъгæ, фехъуыстон. 
— Куы нæ дæ зонын, — æлдары мынæг цæстытæ ныббыззитт 
сты. — Цы аразыс ацафон мæ уаты? Чи дæ æрбауагъта? 
— Æлдар, хъæр ма кæн, мæнæ иунæг уæлдай ныхас, — дæ уатæй 
нал сыстдзынæ райсом? — дамбаца йæм равдыстон. — Ничи мæ 
æрбауагъта, фæрсагыл æрбахызтæн. Æмæ цæмæй фæстæмæ æнæ- 
мастæй ахизон, уый тыххæй чысыл дæ зонд æрцахс æмæ хъус... 
— Чи дæ, зæгъ мын дæ ном? — Æлдар йæ сæр фæстæмæ æруагъ- 
та базыл. 
— Дзанг, дæ иухатты æххуырст... 
— Дзанг? — Æлдары цæсгом æнахуыр зылын-мылынтæ аци. 
— Дзанг... 
— Сайыс ... Ме ’ххуырст мард у. 
386 

— О, дæ ныккæнды мæ ныххуыдуг кодтай иу хатт, стæй мæ дæ 
лæггадгæнæг баныгæдта хъæды. Уæдæй нырмæ ссæдз азы бæрц 
рацыд. Охх, кæдæй нырмæ дæм хъавыдтæн. Æмæ ныр сыстадтæн 
иигæнæй, æрыздæхтæн мæрдтæй, цæмæй дын ме стыр маст дæ на- 
лат сæрæй райсон. 
— О, стыр Хуыцау, цы дын ракодтон, хатыр! — æлдары æфсæртæ 
ризынц, афтæмæй цармæ йæ цæнгтæ лæгъстæгæнæджы дард скод- 
та. — Хуыцау, дæ базыры бын мæ бакæн! 
— Хатыр дзы нæй, æлдар... Маст мастæй исгæ у. 
— Цы дæ хъæуы мæнæй?.. 
— Дæ уд... 
— Чи дæ ды, удхæссæг, æви ме ’ххуырстæн йе ’ндæрг? 
— Сæ дыууæ дæр, æлдар. Фæлæ уал мын хъуамæ иу фарстæн 
радтай дзуапп. Дæ чызг Агуындæйы цæмæн амардтай ды? 
— Нæ йæ амардтон. Хуыцау æвдисæн, йæхæдæг былæй аппæр- 
ста йæхи... 
— Амардтай, — дæ къухтæм ма æркæс, тугæй сты ахуырст... стæй 
канд дæ хъæбулы тугæй нæ, мæрдтæм кæй барвыстай, бирæ сты 
уыдон! Æртхъирæн дæм кæнынц... Æмæ дын сæ тæригъæд мæрдты 
нæ, фидинаг уæлæуыл. 
— Хæсджын никæмæй дæн æз, нæдæр мæ чызг Агуындæйæ дæн 
хæсджын! Нæ мын уыди хъæбул, куы уыдаид — æгады ми нæ ба- 
кодтаид уæд! Æмæ куы уаид удæгас ныртæккæ, мин хатты йæ но- 
гæй мæхи къухæй ныххурх кæнин фæстæмæ. 
— Æмæ, зæгъæм, дæхæдæг фестадтæ мæгуыр лæг æмæ де ’ххуырст 
Дзанджимæ æмсæр, æмбартæ систут? Цы йын зæгъис уæд та? 
— Сыстбæрзæйты æмсæр мæхи æруадзон? Никуы уыдзæн уый! 
— Уыдзæн, æлдар, æз дæм уый зæгъынмæ ’рцыдтæн. Зон, афтæ 
мæсты, афтæ хæрам дæм дæн, æмæ дæ ныртæккæ лыстæг къуыхтæ 
куы скæнин, уæд уымæй не ’рцæудзæн мæ маст. Фæлæ хъуамæ 
амæлай искæй кардæй нæ, — хъуамæ бахус уай хиталæгау ды. 
Уымæн та йæ хос — дæ мулк, дæ фæллой дын фæстаг сæныччы 
хъусы онг доны куы бакалон, арты сæ куы басудзон, кæй туг æмæ 
цæнгты тыхæй ссаргæ сты, уыдоныл дын сæ куы байуарон æмæ дæ 
афтæмæй уæлих, уæлмит куы ныууадзон, уый. Уымæй стырдæр 
маст, уымæй карздæр æфхæрд дæуæн кæй ницы уыдзæн, зонын. 
Гъе, уый зæгъынмæ дæм æрбацыдтæн æз ахсæв. Хатыр, æлдар, 
дæуау æнæрхъуыды æмæ æнæгъдау нæ дæн, нæ дæр мæ сæрæй 
кæнын дуæрттæ, фæлæ мæ дуарыл не ’рбауагътой де ’ххуырстытæ 
æмæ фæрсагыл уымæн æрбахызтæн. 
Æлдар сæлхæрау фæци. 
— Боны фæстагмæ зæгъ, чи дæ? 
— Загътон дын: Дзанг! Æниу уый амард. Йæ бæсты мæрдтæй 
æрыздæхти Хъæссæй, Дзанджы халдих. Æрыздæхт маст исынмæ. 
Дæу æмæ дæ хуызæтты удтæ хæссынмæ. Æмæ йæ зон, нырæй 
фæстæмæ дæ сæрыл арт куы сирвæза, дæ цæсгом, дæ намыс æмæ 
дæ адæймагдзинад цы мулкы тыххæй фесæфтай, уыцы мулк дын 
387 

куы ныффутт кæна дымгæ, зон-иу æй, уый Хъæссæй уыд. Нырмæ 
дæ рад уыд, кæрæф æлдар, ныр та де ’ххуырсты рад æрцыди! Æмæ 
дзы тæрс! Дæ къухтæй ингæнмæ чи бацыд, дæу тыххæй æххормаг, 
уазалæй чи ныссалд, уыдон удтæ растадысты арф ингæнæй æмæ 
дын сæ фыдæх бафтыдтой дæ фæдыл! Тæрс! 
Æлдар сызнæти йæ уаты. Æвирхъау хабар фæхатыди йæ зæрдæ, 
йæ цæсгомыл цы æбуалгъы тас фæзынд, уымæй бæрæг уыд, кæй 
йæ бауырныдта: Дзанг мæрдты бæстæй кæй æрыздæхт æмæ дзы йæ 
маст кæй исы, уый. 
— Æлдар, мæрдтæй дæм не ’рыздæхтæн æз. Уырдыгæй ничиуал 
здæхы, фæлæ удыгæстæй тæрс. Стæй æз чи дæн, уый та дын, æвæц- 
цæгæн, загътаид дæ фырт. Афтæ, æлдар, æххуырст дæр былтæ 
нæмын зоны. 
Де знаг дæр ахæм уавæры куы уыдаид, æз æлдары цы уавæры 
ныууагътон. 
Уыцы бонæй фæстæмæ мæ куыст скодтон Дзанхоты стыр мулк 
сафыны хъуыддагмæ. Цæргæсбадæны ма куы цардтæн, уæд мын 
абырджытæй бирæ зонгæтæ уыди. Уыдонæй, чи æлдары ехсы цæф 
нæ ныббыхсыдта, ныккалдта туг æмæ хæхтæм алыгъди, чи паддза- 
хы фæсдзæуинты тыххæй йæ уæзæгæй фæхæтæнхуаг ис... Сæ цæ- 
хæрцæстытимæ мæхи сбастон æмæ Дзанхоты фосы дзугтæ иугай- 
дыгай тадысты. Стæй йæ галуаныл дæр иу сæрдыгон æхсæв арт 
сирвæзт — йæ мулк æгасæй дæр уым басыгъдысты. Йæ бæхтæ æмæ 
хъомты рæгъæуттæ дæр радыгай фæтары сты. Хорз нал ацыдысты 
йæ базаргæнæг фыртты хъуыддæгтæ дæр, сæ дуканитæ торджы 
уæййаг фесты. 
Дзанхотыл ахæм фыдбылызтæ фæд-фæдыл кæй æрцыдис, уый 
æхсызгон куыннæ уыди, йæ мулкмæ йын рагæй йæ цæсты фиутæ 
кæмæн тадысты, уыцы уæздæттæн. Æргомæй йыл аудыдтой, сусæ- 
гæй та йыл ноджы арт æфтыдтой. Йæ зæххытæ дæр уæййаг фесты. 
Иудзырдæй — смæгуыр. 
Йæ бирæ æххуырстытæй раафтид йæ кæрт. Йæ фырттæ дæр сæ 
фыды æмгæрæтты нал ацыдысты. Афтæмæй баззади зыбыты иунæ- 
гæй Елойты номдзыд æлдар. 
Æмæ та дын æй ногæй куы абæрæг кæнин. Ацы хатт мæ фæрса- 
гыл хизыны сæр нал бахъуыд. Иу изæр æм мæ дугъон бæхыл фæ- 
зындтæн. Уый æлдарæн йæхи бæх уыди раздæр. Æрхызтæн сæ 
кæрты. Æниу ма цæй кæрт. Йæ нæргæ галуанты бæсты æнæбары 
тогонагонд хæдзары размæ бадти Елойты æлдар. 
Салам ын радтон. Уый мæм кæсгæ дæр не ’рбакодта, нæ дæр мæ 
зонгæ бакодта. 
— Цæй, куыд у дæ цард, Елойты номдзыд æлдар? — фæрсын æй. 
— Цæй æлдар ма ис мæнæй, æви мын æй æфхæрынæн дзурыс? — 
цыма йæхæдæг йæхиимæ дзырдта, уыйау багуым-гуым кодта зæ- 
ронд æлдар. 
— Æфхæргæ дæ нæ кæнын, æлдар, нæ. 
— Æфхæрд дæн, уæдæ цы дæн, бафхæрдта мæ Хуыцау. Фыды- 
388 

усы æлгъыст мæ баййæфта. Æмæ мыл хъоды бакодтой æддагонæй, 
хионæй. Уас дæлæмæ æрхауай, Хуыцау, кæд мын цæмæн бафтыд- 
тай фыдбылыз мæ фæдыл. 
— Фыдбылыз нæ, адæмы тæригъæд, æлдар, кæсыс, мæгуыр лæг 
дæ ды дæр. Æмæ дæм куыд кæсы, æнцон у ахæм уавæр быхсын? 
Æви дын æххормагдзинад нæма бахæцыди дæ хурхыл? 
— А-а-а, мæ сафæг. Куы та фæзындтæ мæрдты бæстæй. Цы ма 
дын баззади мæ уæзæгæй сафинаг? Ухх, дæ хурхмæ дын куы бах- 
хæссин æмæ дын æй дæндагæй куы бахсынин, куыд æнцон уаид 
мæ удæн. 
— Нæ баххæсдзынæ, æлдар. Ныр та мæ рад у. Фæлæ ма зæгъ, 
нæма дæм бахъардта мæгуыр лæджы тыхст уавæр? Йæ рисс, йæ 
зынтæ? 
— Уый куы зыдтаин раздæр, цъæх фæнык уæ фестын кодтаин. 
Басыгътаин уæ æмæ уын уе ’ртхутæг ныддардтаин дымгæмæ, кæнæ 
та уæ зындоны тæвд къæйты бын баныгæдтаин, гомгуыбын, сыст- 
бæрзæйтæ! Смæгуыр дæн, фæлæ мæ иу аджы не ’ххуырстытимæ 
куы сфыцой, уæддæр нæ бас не схæццæ уыдзæн иумæ. 
— Уæдæ нæма бамбæрстай мæгуыр лæгæн йæ удхæрттæ, йæ 
зынтæ? Фæсмон нæ кæныс? 
— Фæсмон кæнын. Мæ тых куы уыди, уæд сыстбæрзæйтæн сæ 
туджы зæй кæй нæ рауагътон, ууыл, кæй нæ бахордтон а-дуне 
дæндагæй, кæй нæ фестад фæнык, сау æвзалы а зæхх! Фæсмон 
кæнын, æххормаг гуыбынтæй ма дзыхæй дзурæг кæй баззад. 
— Ехх, гæвзыкк æлдар, Дзанхот, æз та афтæ æнхъæлдтон, мæ- 
гуыр лæджы уавæрмæ куы ’рхауай, уæд ын базондзынæ йæ уд- 
хæрттæ, йæ рисс, бахъардзæн дæм æххормаг сабиты дзыназын, 
сидзæргæс сылгоймæгты марой. Фæлæ нæ, æлдар. Ды æндæр кæв- 
дæсы хъомыл дæ, æндæр уыдис дæ хизæн. Æмæ дын махимæ иумæ- 
йагæй ницы ис. Бындзарæй уæ стонын хъæуы, уæздæттæ, какон 
сындзау, æмæ уæ басудзын хъæуы! Æниу бирæгъмæ та сæныччы 
мехъхъ кæд хъардта. Бирæгъы авд хъулоны куы скæнай, — уæрыкк 
нæ фестдзæни. Дæ зæрдæимæ хъæстæ у дæ зонд дæр. Ехх, æлдар, 
фæлывд дæ зонд, фæлывд дæ митæ. Афтæмæй та кæддæр куыд 
бирæ уарзтай дæ иунæг чызг Агуындæйы. Цæттæ уыдтæ дæ хъæбу- 
лы сæрвæлтау дæ мулк æгасæй дæр нывондæн æрхæссыныл. Æмæ 
дзы цы рауади? Ницы. Фæлывд уыдысты дæ ныхæстæ, æлдар. Дæ 
мулк, дæ уавæрмæ дын куы фæныхылди сау лæг, уæд дæ æрбай- 
рох ис æппæт, дæ зæрдæйæ дæ иунæг чызджы стыдтай æмæ йæ 
ныззыввытт кодтай цъыфмæ. Дæ чызг, дæ уарзон хъæбул дæ цы- 
фыддæр знаг фестад. Хъæддаг сырд дæр нæ бакæндзæнис афтæ. 
Бирæгътæ стут! Ноджы фыддæр! Цæй уæздан хонут уæхи, хъæ- 
булхортæ! Хорзæй баззай, гæвзыкк æлдар. Зон, уый æз дæн, де 
’ххуырст Дзанг. Кæрæдзийæн цы мæстытæ скодтам, уыдон нын 
бæсты ацæуæнт. Æз цæуын, цæуын маст исынмæ. Мæхи маст рай- 
стон, ныр та мæхи хуызæн æфхæрд мæгуырты маст хъуамæ райсон 
дæ хуызæн сырдтæй. Зон, уæлæуыл, чи зоны, нал фембæлæм, фæлæ 
389 

нын мæрдты бæсты æнæфембæлгæ нæй æмæ уым рабæрæг уыдзæн, 
чи рамбылдта, уый. 
Абадтæн мæ бæхыл æмæ мæ цæст дæр нал ауыдта. Цы баци 
æлдар, — нал æй базыдтон. Уæдæй фæстæмæ мæхи сбастон, æлдæрт- 
ты æвирхъаудзинадæй йæ уæзæгæй чи фесхъиуæггаг æмæ хъæдты 
чи рамбæхс-бамбæхс кодта, ахæмтимæ. Фондз баистæм æмæ нæ 
маст исыны фæндагыл ныллæууыдыстæм, мардтам удхор æлдæрт- 
ты, нæ бафхæрджыты, мардтам, адæймаджы намыс дæлдзиныг чи 
кодта, æмæ йæм фосы цæстæй чи касти, уыдон. Не знæгтæ нæ æмри- 
зæджы рызтысты. О, стыр уыди нæ фыдæх, атыдта масты дзæкъул 
æмæ йын нал уыди уромæн. Æмæ канд æлдæрттæй нæ истам маст. 
Мардтам, нæ фæдыл цуанон куыйтау чи бафтыд, уыцы пъырыс- 
тыфты, стражникты, пъæлицæйæгты. Нæ ивгъуыдта нæ топпы нæ- 
мыг,нæ нæ сайдта цæст.Истам исджынтæй, лæвæрдтам сæ мæгуыр- 
тæн. Хъахъхъæдтам æххормаг сидзæрты. Мæгуыр æдыхст лæджы. 
Æмæ куыд тынг зылдысты нæ фæдыл! О, куы зонис, куыд бирæ 
æхца фыстой, мах чи амара, уыдонæн. Фæлæ не ’фтыдыстæм не 
знæгты къухты. Хъахъхъæдтой нæ адæм. Хæрзгæнджытæ нын алы 
хъæуы дæр уыд. Фæлæ ныл иу хатт хинæй рацыд мæнгард лæг. 
Нымудзæг нæ фæци. Æртыхстысты ныл хъазахъ. Карз тох нын 
бацайдагъ. Бирæ дзы фæцагътам. Фæлæ нын нæхицæн дæр аккаг 
фесты. Мæнæн ма цæфтæй аирвæзын бантыст. Тыххæйты баир- 
вæзтæн хъæдмæ. Уым баззайыны амал мын нал уыд æмæ æрæг- 
вæззæджы ахызтæн фæсхохмæ. Ссардтон ног æмбæлттæ, фæлæ 
нын хъазахъхъ нæ фæдыл фæхæст. Уæззау цæфæй сæм бахауд- 
тæн. Чи дæн, — нæ рабæрæг ис уый. Стæрхон мыл кодтой æмæ мæ 
дæс азы æмгъуыдмæ ахастой Сыбырмæ. Нæ ныббыхстон. Алыгъд- 
тæн. Æрцахстой мæ ногæй. Дæс хатты бафæлвæрдтон. Мæ хъуыд- 
даг никуы фæрæстмæ. Æмæ кæм нæ фæдæн, цы бынат нал басгæр- 
стон, ахæм нал баззад Сыбыры къуымты. Цас æмæ цас адæмтыл 
фембæлдтæн ам, хæрзтыл дæр, æвзæртыл дæр. Иу-ма мæ сæрыл 
куырой нæ разылд, уыййеддæмæ зындзинæдтæй цынæуал федтон, 
ахæм дзы нал ис. Гъе, афтæ, мæ хуры чысыл, адджын у цард. 
Уыныс, кæм цæрын, уый? Дыууæ азы размæ æрыфтыдтæн ацы 
хъæумæ. Раздæр æндæр хъæуы цардтæн. Мæ хасты бынат уым 
уыд, стæй куы ссæрибар дæн, уæд иу бон ардæм цуаны рæстæджы 
æрбахаудтæн. Ацы бынат мын мæ зæрдыл æрлæууын кодта, Цæр- 
гæсбадæны кæмттæй иу-ссæдз азы бæрц кæм фæцардтæн, мæ цар- 
ды рæсугъддæр æмæ амондджындæр бонтæ кæм арвыстон, уыцы 
бынат, æмæ æрцардтæн ам иунæгæй мæ зæрдæйы уæззау сагъæс- 
тимæ æмæ мæ сæфт рæсугъд бæллицтимæ. Ничи мæ хъыгдары, ни- 
кæй хъыгдарын, сахуыр дæн иунæгæй цæрын æмæ мын афтæ æнцон- 
дæр у. Ацы ран та мын алцы дæр мысын кæны не ’взонджы бонтæ. 
Æмæ уыдон мысгæйæ, цыбыр кæнын мæ царды азтæ. Зын мын у, 
кæй зæгъын æй хъæуы, фæлæ быхсын. Хатт афæнд кæнын, зæ- 
гъын, ацæуон нæхимæ. Фæлæ куы ахъуыды кæнын: Кæдæм? Куынæ 
мын уæзæг ис, куынæ балæууæндон. Ногæй та рахау-бахау, кæмæ 
390 

æрцæрон? Мæ чызгмæ? Æмæ... уыдон мæ бавæрдзысты. Зæры бон 
мæ къæбæр курын нæ бауадздзысты, стæй куы амæлон, уæд мæ 
баныгæндзысты. Фæлæ нæма ферох Хъæссæйы ном. Æгæр стыр 
хæрам æм сты уæздæттæ, пъырыстыфтæ, æмæ тæрсын, фыдбылы- 
зы куы ныппарон мæ сиахсы дæр æмæ мæ чызджы дæр. Æниу, 
Дзанг уыдонæн мард у, фæкуыдтой йыл, ногæй йæ ингæнæй скъах, 
стæй йæ фæстæмæ баныгæн — кæй хъæуы уый? Никæй. Ам кæд 
мæ цард æвирхъау у, уæззау, уæддæр мын ис хæдзар, дон, сырд — 
хæрх, никæмæй тæрсын, никæй хъыгдарын. Нæхимæ та? Нæ, уым 
Сыбырæй ноджы æвирхъаудæр у цард.. Æниу, ницæуылуал мæт 
кæнын, мæ цард фæци, мæ маст дæр ист у, æрмæст ма ме ’намонд 
чызджы иу хатт куы фенин. Стæй йын, чи зоны, зæнæг дæр ис, 
уыдон æнæфенгæйæ куы амæлон... 
Гъе, уый та дын мæ царды хабæрттæ. Курын дæ, зæгъ мын, 
куыд у мæ чызг. Куы амæлон, мæрдты мæ куы бафæрса йæ мад, 
цы йын радзурон. — Фæци Дзанг йæ уæззау таурæгъ. Комкоммæ 
лæппумæ нымдзаст. 
Æхсæртæгмæ афтæ фæкаст, цыма раджы чи фæци æмæ раздæ- 
хæн кæмæн нал ис, уыцы ивгъуыд сабион бонтимæ ныхас кæны. 
Йæ цæстытыл уадысты, чысылæй-иу æхсæр лæдзгуытæй «бæхтæ» 
куыд,ацарæзтой æмæ сæ хъæуы йе ’мбал лæппутимæ абырæг Хъæс- 
сæйтæй куыд хъазыдысты. Уæд «удыгас» нал уыди Хъæссæй, фæлæ 
йе ’хсар æмæ йæ хъæбатырдзинады кой адæмы ’хсæн баззад. Адæм 
ыл кады зарджытæ æмæ таурæгътæ скодтой, уыцы таурæгътæ дзы- 
хæй-дзыхмæ цыдысты. Алчи дæр сæм æфтыдта йæхи зæрдæйы 
фæндиæгтæ æмæ Хъæссæйы æхсар æмæ хъæбатырдзинадыл ног 
къабæзтæ зади. Дзырдтой, зæгъгæ, Хъæссæйы кард дæр нæ кæр- 
ды, топп дæр дзы нæ хизы, дымгæйæ цырддæр у, топпы нæмыгæй 
растдæр. 
Ныр мæнæ уыцы номдзыд Хъæссæй цы уавæрмæ æрхауди! Хъыс- 
мæт æй йæ дæрзæг уисæй æгъатырæй фæнадта æмæ йæ уазал Сы- 
быры кæмдæр арф хъæпæн миты нынныгæдта. Æрмæст-ма дард, 
йæ Райгуырæн бæстæйы йæ хъæбатыр тохы æвдисæнæн йæ кады 
ном хъуысы. 
Æхсæртæджы сæрыхъуын арц сбадти. Дзанг æй фæрсы йæ чыз- 
джы хабæрттæй. Цы йын зæгъа? Дыууæ боны цæрæнбон ма йын 
баззад æнамонд зæрондæн æмæ йын сæ, цæй, иу ныхасæй куыд 
æрбаскъуына. 
— Куы ницы дзурыс, лæппу, æви, мыййаг, исты фыдбылыз? — 
Дзанг скатай. 
— Нæ, нæ, цытæ дзурыс, Зæринæ æнæниз, сæрыгас у, — афсон 
кодта. — Дæ ныхæстæ мæ сагъæсты ныппæрстой. 
— О, Хуыцау дын æнæниз бонтæ радта, — лæг мæлæты къæсæ- 
рæй раздæхтис фæстæмæ. Æхцон улæфт скодта, — Дзур-ма, куыд 
у, цы у? Тагъддæр, гормон, удхарæй мæ ма мар! 
— Цæры, хорз цæры... Иууылдæр æй уарзынц... Хæсанæйы дæр. 
Тынг хъæрмуд сты. Зæнæг сын æрæгмæ рацыд. Лæппуйы хицау 
391 

баисты, — голладжы комæй æлвасæгау иугай хъавгæ æлвæста йæ 
ныхæстæ Æхсæртæг. Уыцы ныхæстæ Дзангæн царды хос уыдыс- 
ты, Æхсæртæгæн та — зæрдæйы низ. 
Райгас зæронд лæг, фырцинæй ма Æхсæртæджы æрынцой кæм 
уагъта. Фарста йæ, æмæ йæ цæмæйты нæ фарста, цæмæйты. 
Дуармæ уадтымыгъ фæсаст. Хæдзары æддаг фисынтыл ныцъ- 
цъæл сты æнæфсис тыхдымгæйы уазал цыргъ дæндæгтæ æмæ уад 
банцади йæ ниуынæй. Æхсæвы тар, къуылых бабызау, сынгдæггай 
фæцæйхылди къуымтæй. Кæмдæр, æддейæ, æххормаг сырд йæ 
ниуынæй нал æнцад. Æрбабон. Дзанджы фарстытæн сæ кæрон нал 
æмæ нал скъуыд, æмæ сын Æхсæртæг дæр дзуапп лæвæрдта, арæхст- 
джынæй, хъавгæ. 
ÆВДДÆСÆМ СÆР 
1 
Нырмæ уалдзæджы æрцыдмæ æмæ алидзыны ныфсæй царди 
Æхсæртæг. Ныр Дзангыл æнæнхъæлæджы фембæлди æмæ йын 
рæстдзинад кæй нæ загъта, уыцы хабар, айнæг дуарау, ныффæл- 
дæхт йæ зæрдæйыл æмæ лæппу бонæй-бонмæ тади. Дæс азы йæ 
Сыбырмæ кæй ахастой, уымæй йын зындæр уыди, зæронд лæгæй 
рæстдзинад кæй бамбæхста, уый. Нал æм уæндыди комкоммæ ба- 
кæсын.Тарсти, йе ’мбæхст хъуыдытæ йын йæ цæсгомыл куы бакæ- 
са, уымæй. 
Иу бон æй Дзанг бафарста: 
— Æхсæртæг, мæ хуры чысыл, ацы æлгъыстаджы Сыбыры нæ 
дыууæ стæм ирон дзыхæйдзурджытæ, уымæй дæр хæстæджытæ. 
Кæсын дæм, æмæ мæ цыдæр æмбæхсыс... 
Æхсæртæджы ныббогъ кæнынмæ бирæ нал бахъуыд. Зæронд 
лæг ын йæ сусæг хабар базыдта, хъуамæ йæ зонгуытыл Дзанджы 
раз æрхаудаид, хатыр дзы ракуырдтаид, фæлæ цыдæр йæ амондæн 
йæ дзыхæй сирвæзт: 
— Алидздзынæн... 
Зæронд лæг уæлгоммæ æрхуыссыд уатыл, йæ цæстытæ ныццав- 
та цармæ, дзæвгар рæстæг йæ мидзæрдæйы тухæн кодта, стæй бур 
сыфтæры хуызæн тæнæг, хырыз былты æхсæнты ралæмæрста: 
— Арф ыл ныхъхъуыды кодтай? \ 
— Арф... Ч^_ 
— Æз дæр цалдæр хатты бафæлвæрдтон. Иу хатт дæр нæ фæ- 
хæццæ дæн... æрдæг фæндагæй-иу мæ раздæхтой... 
— Раздахæнт мæ, æрæвæрæнт мæ топпы дзыхмæ, лыстæг кæр- 
дæнтæ мæ скæнæнт, басудзæнт мæ арты, — алидздзынæн... 
— Куы нæ бафæразай, — тæрсын... Ардыгæй æнцон алидзæн нæу... 
Æгæндæг хъæдтæ, лæджы чи аныхъуыры, ахæм цъыфдзастытæ... 
Æххормаг бирæгътæ, паддзахы фæдагурджытæ... Искуы дæ гæх- 
392 

хæтт æрдомдзысты... Кæм æй амал кæныс? Æнæ гæххæтт та къах- 
дзæф акæнæн нæй. Дыууæ хатты мæ поездæй æрхизын кодтой. 
— Не сбаддзынæн поезды, къахæй фæцæудзынæн. 
— Гъе, дæ бонæй уай, Æхсæртæг, кæд нæхимæ къахæй нæ фæ- 
хæццæ уай. Нæ, мæ хуры чысыл, нæ. Иугæр ныффæнд кодтай, 
уæд æндæр исты мадзал æрымысын хъæуы, — ныхъхъуыды кодта 
Дзанг. — Фæлæ дын лидзын куы бантыса, уæддæр уым æдас нæ 
уыдзынæ. 
— Абырæг алидздзынæн æмæ номдзыд Хъæссæйау мæ маст ис- 
дзынæн мæ бафхæрджытæй. 
— Абырæгæн, мæ хур, ис æрмæстдæр дыууæ фæндаджы, кæнæ дæ 
паддзахы фæсдзæуинтæй искæй топпы нæмыг баййафдзæн, кæнæ та 
сæ къухты бахаудзынæ æмæ та уæд фæстæмæ ардæм у дæ фæндаг. 
— Мæ маст куы райсон, нæ мæт кæнын мæ цардыл. 
— Маст исын кæмæй хъæуы, æгæр бирæ сты уыдон. Уый бæрц 
тыхтæ нæ разындзæн дæ цонджы... 
— Разындзæн... 
— Хъус-ма, лæппу, кæддæр мæнмæ дæр ахæм хъуыды уыд. 
Фæцæгъддзынæн мæ бафхæрджыты æмæ æрсабыр уыдзæн мæ маст, 
уыйадыл ныллæууыдтæн мæ бафхæрæг Елойты Дзанхоты фесафы- 
ныл. Фыддæрадæн митæ йын бакодтон, бæргæ, сгæвзыкк, смæ- 
гуыр, фæлæ уый хыгъд Дзанхоты зæххытæ бафтыдысты мæгуыр- 
ты къухмæ нæ, æнгдæр æлдæрттæм. Æмæ æндæр чидæртæ, мæ 
хуызæн мæгуыры, цагъайраджы иу æфсондзы бынæй суагътой æмæ 
йæ иннæ æфсондзы сифтыгътой. 
— Уый хыгъд æрæнцадис дæ маст... 
— Æрынцади, раст у... Æмæ дзы цы рауад? Ныр фервæзтæн 
знæгтæй, мæхицæн загътон. Фæлæ нæ, æндæр знаг фæзынди. Пъы- 
рыстыф, мæ фæдыл мын бафтыдта стражникты. Сæ дойны басæт- 
тынæн мын агуырдта мæ туг. Амардтон пъырыстыфы дæр. Фæ- 
зынд йæ бынаты æндæр. Уый уымæй æнаккагдæр, æлгъагдæр. Ным- 
мардтон уый дæр... Æмæ цал уыдысты, цал! Бырау бонæй-бон фыл- 
дæр кодтой ме знæгтæ, нæ сыл ауæрстон æз дæр. Æмæ ма мын 
мастисинаг цас баззади, цас!.. Афтæмæй бахаудтæн сæ къухты... 
Æмæ уыныс, кæм мæ амидæг кодтой, уый? Уæддæр иу Хуыцау 
хорз, æмæ нæ базыдтой, чи дæн, — базыдтой мæ, — ауындзæн цæттæ 
уыд. Нæ, мæ хуры чысыл, нæ! Афтæ тохгæнгæйæ нал у. Фæци 
абырæджы дуг, йæ тохы мадзæлттæ абон нал бæззынц. Æндæр 
тыхтæ, æндæр фæрæзтæ агурын хъæуы, мæгуыр адæмы знæгтæй 
маст райсынæн. 
— Нæ дæ æмбарын рæстмæ, дæ хъуыды мын æргомдæр куы 
зæгъис, — Дзанджы ныхæстæм сдыгъуырццæг Æхсæртæг. 
— Ехх, мæхæдæг дæр æй не ’мбарын бæлвырд. Мæ зонд цыбыр, 
къуымых ме ’взаг, фæлæ ам Сыбыры ссæдз азы дæргъы бирæ адæм- 
тыл фембæлдтæн. Ардæм та паддзах стыр зонды лæгты æрвиты, 
кæмæй тæрсы, йæ ныхмæ чи у, уыдон. Бирæтимæ дзы ныхас код- 
тон. Бирæ цыдæртæ базыдтон. Базыдтон, мæгуыр лæг йæ бафхæ- 
393 

рæджы куы амара, уæд уымæй кæй нæ фервæздзæнис йæ зын- 
тæй... Паддзахы, дам, раппарын хъæуы, стæй йæ хуызæтты. Уый 
тыххæй та æмзонд, æмвæндæй хъуамæ растой мæгуыртæ, иумæ 
куы уой, — тыхгæнæг сын тых нæ ракæндзæн... Бирæ диссæгтæ 
фехъуыстон паддзахы ныхмæ бунтгæнджытæй. Мæ къуымых, цы- 
быр зонд æххæст не ’рцахста сæ ныхæсты рæстдзинад, фæлæ мæ 
иу хъуыддаг бауырныдта: барты сæрыл карды комæй стох кæнын 
хъæуы æмæ цард æндæр фæндагыл акæнын хъæуы. 
Афтæ, мæ хуры чысыл, абырджытæ æрмæст сæхи маст исыны 
охыл ныллæууынц се знæгты ныхмæ тохы фæндагыл. Сæ маст рай- 
сынц, сæхи дæр сын амарынц. Афтæ саразын хъæуы, цæмæй лæг 
йæ маст райса æмæ йæ цард сараза, йæхи куыд сЬæнды, афтæ. 
Адæмы иумæйаг маст райсынæн та сæрбос хъæуы. Йæ фæдыл сæ 
чи акæна, нæма фæзынд уыцы сæрбос, нæма. Æмæ мæ уырнгæ та 
кæны, кæй фæзындзæн уыцы нæртон гуырд æмæ адæмы йæ фæ- 
дыл, знæгты ныхмæ хъазуат тохмæ кæй акæндзæн. Уырнæд дæ мæ 
ныхæсты рæстдзинад, мæ чысыл хур. Мæн тынг уырнынц æмæ 
мын уый дæтты æвæджиау ныфс, æнæбасæтгæ тых. Æниу, æз дæр 
афтæ æнцæнтты нæ фæхæст дæн уыцы хъуыдыйыл. Мæ сабион 
бонтæй фæстæмæ какон сындзæй æхгæд фæндæгтыл мæ фазыл фæ- 
бырыдтæн, царды рæстдзинадмæ мæ игæрæй къæртт æппаргæ 
агуырдтон фæндаг, ныр ыл зæронды бонты, ам, уазал Сыбыры 
фæхæст дæн. Хуыцауы минæвæрттæ, зондджын лæгтæ мын бах- 
хуыс кодтой се ссарынæн. Фæлæ ма цы мæ бон у? Æгæр базæронд 
дæн. Мæ къах фæцудыдта, цонджы тых асаст. Дæумæ кæсы сомбо- 
ны æрыввахс. Æмæ абырæгдзинадæй ницы рахæсдзынæ, нæ дæр 
иугай æлдæртты æмæ пъырыстыфты амарынæй аивдзынæ цард. 
Æнахуыр диссаг фæкастысты Дзанджы ныхæстæ Æхсæртæгмæ, 
Уырыссаг... лæг Уасил дæр ын раст афтæ дзырдта, сæ ныхæсты 
хъуыды сын кæрæдзийыл абарста, æмæ йæм афтæ фæкаст, цыма 
йемæ иу æвзагæй ныхас кæнынц дыууæ адæймаджы. 
Уадидæгæн Æхсæртæджы цæстытыл ауад, цыма, Дзанг кæмæй 
дзырдта, уыцы нæртон лæг фæзынди, йæ урс бæхыл бады, афтæ- 
мæй адæммæ стыр тохмæ сиды, æмæ цыма уыцы нæртон лæг кæд у 
Хъæссæй йæхæдæг. 
Уыцы бонæй фæстæмæ Æхсæртæджы цæсты ноджы фæкадджын- 
дæр и Дзанг. Ноджы дзы тынгдæр æфсæрмь^райдыдта. Йæ намыс 
та йæ бынтон уæгъд нал уагъта. Ахæм номдзыд лæгæн рæстдзинад 
кæй нæ загъта, уый нал ныббыхста æмæ къуырийы фæстæ хъæумæ 
рафардæг. 
Лæппу йæ уд радта, чиныг тагъддæр цæмæй базона, ууыл. Зæр- 
дæргъæвд уыд Æхсæртæг. Уайтагъд-иу ацахста, Уасил ын цы амыд- 
та, уыдон. Райгонд дзы уыд йæ ахуыргæнæг. 
Æнкъард, æрхæндæг уæвынæн ын рæстæг нал уыди. Уасил, 
æмбисонды дзырдарæхст, цынæ диссæгтæ йын дзырдта. Иу бон ын 
æркой кодта Дзанджы тыххæй, чи у, æмæ кæцæй æрхауд Сыбырмæ. 
Уыцы хабар фехъусгæйæ, Уасил йæ хъустæ фæхъил кодта: 
394 

— Фæлæуу-ма, фæлæуу, уый Казбич ма уа? 
— Казбич нæу, Дзанг хуыйны. Хъæссæй дæр ма йæ хуыдтой. 
Номдзыд абырæг, йæ тæсæй æлдæрттæ æмæ пъырыстыфтæ мæт- 
мæрдтæ кодтой. Адæм ыл диссаджы таурæгътæ æмæ зарджытæ 
æрымысыдысты. 
— Казбич æй фæсномыгæй хонынц. Бирæ революционертæн бах- 
хуыс кодта ардыгæй алидзынæн. Нæхиуæттæй у. Бетъырбухы йын 
йе ’мбæлттæй иуæй, Сыбырæй алидзын кæмæн баххуыс кодта, ахæ- 
мæй йæ ном фехъуыстон. Æвæстиатæй йæ фенын хъæуы. 
«Алидзынæн сын баххуыс кодта», — зæгъгæ, ныссæххæтт кодта 
Æхсæртæджы зæрдæ. Ау, æмæ кæд йæ бон исты у, уæд Æхсæртæг 
йæ хæстæг куы у, уымæн куыд нæ загъта, баххуыс дын кæндзы- 
нæн. Уасилы ныхас æй цыдæр сагъæстыл ныббаста. 
Иу бон сæм цавæрдæр лæджы æрбаластой. Уасил ын афтæ, уый 
дæр, дам, политикон хъуыддæгты фæдыл у. Йæ цæсгом уыд фæ- 
лурс, фыдхуыз, адæймаг дзы тарст. Йæ русты стджытæ хъилæй 
баззадысты, цæстытæ сæ къуырфыты бахаудтой æмæ ма, мынæг 
цырагъы рухсау, æнæбары æрттывтой. Йæ былтæ, фæззыгон хус 
сыфтæртау, тæнæг æмæ бур. Йæ лыстæг хъуырыл сæр дыууæрдæм 
рахау-бахау кодта, йæ ныхас рæстмæ дæр нал хъуыст. Хатт-иу схуы- 
фыд æмæ-иу фырхуыфтæй йæ цæсты сыг акалд. 
— Ацы аз мæ фынддæс азы сæххæст кодтон, — тыххæйты дзуры, — 
мæ рæстæг фæци... Æмæ уынут... низ мæ тæккæ къæсæргæрон æрцах- 
ста, хуыссæнуаты мæ æрбырста... Æмæ куыд фæрынчын дæн?... 
æниу цы мæ бон уыд: сыгъзæрин къахæн маданты къаторгæйы 
æвирхъау куыст. Бадомдта мæ... раппæрстой мæ. Никæйуал хъæ- 
уын... артау судзын... Æвæццæгæн мæ рæуджытæ фæсахъат сты. 
Æниу ма мæ рынчындонмæ та цæмæн ласынц. Уый афтæ, æфсо- 
нæн... Уæддæр мын фервæзæн хос нал ис. Слæмæгъ дæн... риссы 
сæр... судзын... Тæхуды, мæ бинонты ма куы фенин. Афонмæ мæ 
чысыл чызг Аленушкæ чындздзон чызг ссис. Фондз азы йыл цыд, 
Сыбырмæ мæ куы ахастой, уæд... стæй не ’фсин... Уый дæр, æнхъæл- 
дæн, уатон рынчын у... 
Уыцы рынчынмæ хъусгæйæ Æхсæртæгæн йæ зæрдæ суынгæг, 
фынддæс азы... Чизоны, сом уый дæр афтæ фæрынчын уа æмæ æнæ- 
хицауæй æрцæуа йæ мæлæт... Æрхæндæгдзинад æй сбырста... Йæ 
хъуыдытæ йæ ахастой дард, рынчыны уæзæгмæ. Уаты рынчынæй 
хуыссы йæ ус. Йæ чызг Аленушкæ та фæрссаджы цур æрттæдæлар- 
мæй лæууы æмæ æнхъæлмæ кæсы йæ фыдмæ. Лæууы иу бон, лæууы 
дыууæ. Хъызт не ’нцайы, дымгæ йæ фудтытæй нæ сабыр кæны, 
æмæ мæнæ æрцыди уалдзæг. Мит батад. Бæстæ цъæх-цъæхид гауы- 
зæй йæхи сфæлыста, хъулон-мулон адардта алыгъуызон дидинджы- 
тæй æмæ та лæууы Аленушкæ рудзынджы раз, æнхъæлмæ кæсы... 
Кæмæ? Атт йæ усгуртæм. Уæртæ даргъ, æнæкæрон фæндаг, сæр- 
дæй-зымæгæй йæ цæсты рухс кæуыл батади, уыцы фæндагыл фæ- 
зылдысты. Адæм сæ размæ рагуылф кодтой... Фæлæ уыдон усгуртæ 
куы не сты... Дард Сыбырæй сау хабар æрыхъуыст... Уалдзæджы 
395 

къæсæрыл, фынддæс уалдзæджы фæстæ бабын хæдзардарæг. Кæ- 
уынц устытæ... Фæдисы сæм згъорынц хъæубæстæ... 
Æнæнхъæлæджы Æхсæртæгмæ афтæ фæкаст, цыма уыцы æвир- 
хъау ныв сæхимæ, хохы цæуы, цыма, йæхи марды хабар æрыхъуыс- 
ти Сыбырæй... Йæ мад йе ’фцæгыл бакодта сæ къонайы рæхыс æмæ 
богътæгæнгæ фæцæуы сау хабар хæсджыты размæ. Мæнæ, цыма, 
Налхъуытæ дæр... Диссаг, куыннæ кæуы Налхъуытæ. 
— Æхсæртæг, мæ хуры чысыл, хъарм цай ма йын авæр, — æнæн- 
хъæлæджы лæппуйы йæ хъуыдытæй фæиппæрд кодта Уасил, йæ 
сур хид акалд, фестад, хъарм цай агуывзæты æркодта. Чысыл сæкæ- 
ры къæрттытæ дзы ныппæрста æмæ йæ дæтты рынчынмæ. Уый йын 
раарфæ кодта. Цай бацымдта, уæдмæ бæхтæрæг дуканийæ фæзынд, 
йæ фындз ныссырх. Бæрæг уыд, карз нозтæй йын фаг кæй антыст. 
— Цæуынафон у, — дзуры рынчынмæ. — Сбад дзоныгъыл... Æниу 
ма мын цы фыдæбон кæнынц, нæ зонын?.. Ласгæ уæ кæнын, фæлæ 
уæ иу дæр фæстæмæ нал раздæхы... Æмæ ма дæ мард та кæдæм хæс- 
сыс?.. Цы хъауджыдæр у?.. Лæг куы ныммæла, кæмфæнды йæ фæ- 
дæлсыджыт кæн, — мыхъхъытæгæнгæ сбадти дзоныгъыл бæхтæрæг. 
Сбадт рынчын дæр. Уасилитæ йæ хъарм стыхтой... Уый сын 
хæрзбон загъта, æмæ йæ , цыма, удæгасæй ингæнмæ ластой, уыйау 
ма сæм фæстаг хатт йæ цæстытæ æрбазылдта. 
— Чизоны мын уæ фенын нал бантыса, уæд уæ курын, сомбон 
мæ хъуыддаг куы фæуæлахиз уа, уæд-иу æрымысут мах нæмттæ 
дæр... Хæрзбон! 
— Фæндараст. 
Фенкъуыстис дзоныгъ æмæ салд митыл хъыррыст-хъыррыст- 
гæнгæ аскъæфта рынчыны... Фæрсаджы раз бадгæйæ, фыдмæ, чи- 
зоны, æнхъæлмæ кæсы Аленушкæ, йе ’фсин та рынчынæй хуыссы 
уазал хæдзары æмæ мысы йе ’взонджы бонтæ, афтæ адджын чи 
уыдысты æмæ афтæ тагъд чи фесты, уыцы тæлтæг æвзонджы бонтæ... 
2 
Иу бон изæрæй уынджы ’рдыгæй æвирхъау цъах-цъах æмæ æх- 
хуысмæ сидæг фæдисы хъæр æрбайхъуыст. 
— Цы фестут, хорз адæм, амардта мæ! 
Фæдисы хъæрмæ Æхсæртæг æддæмæ рауад. Уыны: уæлæмæ 
анымайгæйæ, цыппæрæм хæдзары раз дуканигæс Трофим Петро- 
вичы ус Марфæ астæумæ ^иты кæйдæр æрфæлдæхта æмæ йæ нæмы 
дзæхст-дзæхстæй. ] 
Хъæубæстæй чидæртæ/усы хъæрмæ сæ хæдзæрттæй ракастыс- 
ты, фæлæ сæ иудæр уымæн баххуысы фæнд нæ кæны. 
«Мардзæнис æй», — ахъуыды кодта Æхсæртæг æмæ атагъд код- 
та усæн æххуысмæ. 
— О, хъахбай, мæ лæг дæ æрхъуыди, нæ! Хæц, уæдæ уый дын 
иу лæг, уый дын дыууæ, уый дын æртæ! — йæ комы фынк акалд, 
афтæмæй, знæт сырдау, йæ быны скодта йæ амæттаджы! 
396 

— Цæмæн æй марыс, æнæхайыр фæуай? Цы дын кодта? — 
Æхсæртæг, тыхулæфтгæнгæ, æрбалæууыдис Марфæйы уæлхъус 
æмæ йын йæ къух æрцахста. 
— Иуфарс, æнæхуыцауы хай, басурман, ма мæ хъыгдар æмæ 
ацы æнаккагæй мæ бæрæг базонон, — кæм ма сабыр кодта ссонт 
уæвæг стайы хуызæн сылгоймаг. 
— Амардтай йæ! — Æхсæртæг йæ тых-йæ бонæй асхуыста Мар- 
фæйы. Уый фæцудыдта æмæ миты стæлфыд. Фæлæ та ногæй фес- 
тад æмæ, йæхи усыл ныццæвон куыд загъта, афтæ хæдзарæй ра- 
хызт Трофим Петрович æмæ Марфæйы йæ къабайы дымджытæй 
æрцахста: 
— Æгъгъæд фæуасыдтæ тамбоваг саухалон æмæ ныр рамæрттаг 
у мидæмæ! — Лæг æй хæдзары ’рдæм ласы, фæлæ ус йæхи атыдта 
æмæ, айда-мардзæ! Йæ маст æгасæй дæр фæзæй кодта йæ лæджы 
’рдæм. 
— О, æнаккаг, æнаккаг, адæмы хъахбайты мæм ласыс æмæ æз 
ноджы — сау халон?! Æз дын дæ цæстытæ акъахдзынæн, уалдзы- 
гон хæдмæл бæхау, дæ къæдзилæй стинаг куыд фæуай! — Ус тъæп- 
пытæгæнгæ хæдзармæ йæ разæй бахаста лæджы. 
Æхсæртæг схæцыди æнæзонгæ сылгоймагыл æмæ йæ акодта 
сæхимæ. 
Ус баргъæвст, бастад, йæ дæндæгтæ кæрæдзийыл хоста, афтæ- 
мæй лæгъстæ кодта: 
— Ма мæ асурут, æз уæ мад, уæ фыды уазæг, басыдтæн, бастад- 
тæн. Мæ бон ницыуал у. 
— Артмæ хæстæгдæр æрбад, тæрсгæ ма кæн. Марадз-ма, Æхсæр- 
тæг, цай ахъарм кæн, — загъта Уасил, пецы сугтæ æвæргæйæ. 
Æхсæртæг цай рахсыста æмæ йæ зæронд дзулы къæбæримæ 
æрæвæрдта усы раз. Сылгоймаг хъарм цаимæ тыхныхъуырд кодта 
кæрдзыны комдзæгтæ. 
Арты хъарм æмæ цай сæ куыст бакодтой. Сылгоймаг цадæггай 
йе ’муд æрцыд. 
— О, æмæ дæ цæмæн мардта, цæмæн? — Уасил бафарста сыл- 
гоймаджы. 
— Зæронд хъуг, йæ лæгæн байсынæй тæрсы... Нытту сыл кодтон 
æз сæ дыууæйыл дæр. Мæнæ мын æххормаг уыдис, æмæ йæм 
æрцыдтæн, кæд мын кæрдзын бахæрын кæнид. Уыцы хъуг та... йæ 
лæгæн фæтарсти, цыма йын йæ зæронд чъебрейæ цы кæнын? Йæ- 
хæдæг мæм лæсы, æндæр... Цы бакæнон?.. Хæрын хъæуы... дарæс. 
Цыдæр капеччытæ мын фидынц, ницы сæ балхæндзынæ... уынгæ- 
джы уыд мæ уд. Фæцæймардтæн. Трофим Петрович мæм фæзынд. 
Бахæрын мын кодта... Æмæ уæдæй фæстæмæ лæсы... куы ныррасыг 
вæййы, уæд... Иу аз ма мæ хъæуы, стæй мæ хасты рæстæг фæуы- 
дзæн... кæд нæ амæлон æххормагæй, гъе, уазалæй, уæддæр мæ уыцы 
удхор мардзæн. 
— Ды дæр хаст дæ? — фæдисау ис Æхсæртæг. 
-О. 
397 

— Диссаг, сылгоймаг æмæ Сыбыр... Дæумæ та цæуыл фæхæрам 
паддзах? 
— Иу æнаккаджы хæдзарыл арт бандзæрстон. 
— Ды? Æмæ дын цы ракодта уагæры? 
— Фæсайдта мæ, цъыфы мын сæвдылдта мæ намыс æмæ йын нæ 
ныббарстон мæ бафхæрд. 
— Æфхæрд барын нæ хъæуы, мæ чызг. Æрмæст дæ маст афтæ 
хъуамæ райсай, дыккаг хатт зындæр куыд нæ слæууа дæ удæн. 
— Зындæр мын слæууыди, раст у. Цæмæ хъавыдтæн, — нæ мын 
рауад. Аххосджынæн аирвæзын бантыст. 
— Чи уыд? 
— Помещик Белорусов, — ферхæцыди сылгоймаг. Иудзæвгар 
зæхмæ æдзынæгæй фæкаст, стæй райдыдта. — Рæсугъд уыдтæн, 
тынг рæсугъд чызгæй, уымæй дæр сæрыстыр. Нæ хъæуы лæппутæ 
бар нæ лæвæрдтой кæрæдзийæн. Мæ фыдмæ сæ минæвæрттæ ’рвыс- 
той. Фæлæ чызджы сæрыстыр зæрдæ басæттын нæ куымдта. Æниу, 
уалдзыгон гæлæбуйы бонтау, цыбыр уыдысты мæ цины бонтæ. Иу 
хатт цъайæ æрбацæйхастон дон. Ацы рæстæджы помещик Белору- 
сов йæ бæхуæрдоныл æрцæйцыди нæ уынджы. Куыддæр æрхæццæ 
ис мæ цурмæ, — фæурæдта йæ уæрдон. Ныккасти мæм æдзынæг. 
Æддаг бакастæй рæсугъд уыди, уындджын, — мидæгæй та разынди 
æмбыд. Уый базыдтон фæстæдæр. Цæргæ Бетъырбухы кодта æлдар, 
сæрды-иу йæ бинонтимæ хъæумæ йæ мулк, йæ уæзæгмæ æрцыди. 
Йæ иуфæрсты сæрыстырæй ахызтæн, цыма йæ нæ федтон. Уый мæ 
фæдыл иудзæвгар фæкасти, кæй кæртмæ бахызтæн, — куы базыд- 
та, — фæцагайдта йæ бæх. 
Дыккаг бон йæ фæткдары сæрвыста мæ фыдмæ, зæгъгæ йæ лæг- 
гадгæнæг хъæуы æмæ мæн агуры. 
Мæгуыр царди мæ фыд, фæлæ сæрыстыр уыди уый дæр, не 
сразы. Фæткдар æнæдзуаппæй аздæхти фæстæмæ. 
Цалдæр боны рацыд æмæ помещик йæхæдæг йæ бæхуæрдонæй 
иу изæр куы æрхизид нæ кæрты. Йæ сæрæй ныллæг акуывта мæ 
мад æмæ мæ фыдæн. Афтæ хæларзæрдæ, аудæгæй равдыста йæхи... 
тынг батыхст, нæ хæдзары сæр ивинаг кæй уыди. Ныфс бавæрдта, 
æмбæрзæн дур кæй ссардзæн мæ фыдæн. Иу дзырдæй, йе ’взаг 
ауагъта мæ фыдыл, дзырдта, йæ хæринаггæнæг кæй ацыди чындзы 
æмæ зæрдиагæй кæй куры, цæмæй сразы уа мæ фыд æмæ мæн 
ауадза лæггадгæнæгæй уымæн, цалынмæ Бетъырбухмæ нæ аздæхой 
йæ бинонтæ фæстæмæ. Ныфс бавæрдта, цы мæм æмбæлы мызд, — 
иу ахæм æй фæфылдæр кæндзæн ноджы. 
Иуæй тыхст, цыбыр къух уыд мæ фыд, иннæмæй йæм æлдар 
ныххатыди æгæр, æмæ басаста йæ ныхас. Помещикмæ кусын рай- 
дыдтон/Хæринаггæнæгæй нæ, уый сæр æй иал хъуыд. 
фБщцаг бонты дзы, цыма, ферох дæн бынтон. Хъуыды дæр мæ 
нал кодта, æрмæст-иу мыл стæм хатт куы амбæлд, уæд-иу мæм 
цыдæр хуызы бахудт. Æниу мæн уый ие ’ндæвта бынтондæр. Куыс- 
тон сæумæцъæхæй изæры талыигтæм. Æмæ уыцы стыр галуаиты 
398 

цас куыст уыди, цас! Æфснайдтон кæрт, галуан, уæрæх уæттæ, 
æхсадтон дзаумæттæ, иу дзырдæй, мæ бæрзæйыл æрæнцад хæдза- 
ры уæззау куыст. Афтæ-иу ныффæлладтæн, æмæ-иу æхсæв хуыс- 
сын нæ фæрæзтон мæ уатыл. 
Дыууæ мæйы аивгъуыдта. Æлдар йæ бинонты арвыста Бетъыр- 
бухмæ. Иу бон мæм басидт æмæ мын загъта: 
— Наташæ, кæрт æфснайдзысты æндæртæ, фæлтау мын-иу мæ 
дзаумæттæ æрсæрф æмæ-иу мын сцæттæ кæн хæринаг, — стæй сыс- 
тад, æгасæйдæр йæ дуар кæсæн кæмæн уыд, ахæм скъапп бакодта, 
æмбисонды рæсугъд цыллæ къаба дзы райста. 
— Куыд у, дæ зæрдæмæ цæуы? — фæрсы мæ. 
Къаба афтæ рæсугъд уыд, æмæ йæм къæпдзыхæй баззадтæн 
кæсгæйæ. 
— О, рæсугъд у, тынг, æхсин дæ стыр бузныг фæуыдзæн, — 
загътон. 
— Къаба æхсины нæу, дæу у. 
— Цытæ мын дзурыс, зынаргъ къаба у... кæм ис уый бæрц æхца 
мæ хуызæн мæгуыр чызгæн. 
— Ницы хъæуы. Лæвар дын æй кæнын, айс. 
— Нæ, нæ, цы зæгъдзæни æхсин, стæй æгæр стыр у лæварæн. 
— Æхсинæй рæсугъддæр сфидаудзæн дæуыл, айс æмæ йæ скæн 
дæ уæлæ. 
Тыхæй мын æй мæ къухты ныссагъта. 
— О, ме скæнæг, мæнæ бæсты рæсугъд, кæсæны-ма акæс! — ныд- 
дис кодта. 
Акастæн кæсæны. Æцæгæй дæр мæхи нал базыдтон. Мæ гуыры 
конд, мæ цæсгом, ноджы мын балæвар кодта дзабыртæ, кæлмæр- 
зæн, æмæ ма кæм уыди мæнæй амондджындæр, мæ хæрзгæнæгæн 
куывтон йæ цæрæнбоны тыххæй. 
Фæлæ мæ цин бирæ нæ ахаста. Иу æхсæв мæм расыгæй фæзынд 
æмæ, цыдæриддæр зæххыл рæсугъддзинадæй уыд, мæ зæрдæйы 
уыцы æхсæв амард æмæ дзы хæрамдзинад райгуырд. Цы фыд мыл 
æрцыд, куы базыдтон, куы æрæмбæрстон мæхи, йæ лæвæрдтæ йын 
хæсгардæй лыстæг кæрдæнтæ скодтон. Æвирхъау фыдæх, æнæуы- 
нондзинад мæ йæ базыртыл систа. Дыккаг æхсæв ныккæндæй стыр 
мигæнæны дзаг фæтæген схастон. 
Бинонтæ куы бафынæй сты, уæд стыр хъæдын тыргъыл бакалд- 
тон фæтæген, стæй йыл арт сæндзæрстон. Æлдары галуан, йæ фæл- 
лæйттæ, йæ хъæздыгдзинæдтимæ цъыбыртты сыгъд баисты. 
Æрцахстой мæ... стæрхон мын кодтой... æмæ мæ дæс азы æм- 
гъуыдмæ ахастой Сыбырмæ. 
Джихæй хъуыстой Уасил æмæ Æхсæртæг Наташæмæ. Сылгой- 
маджы хъысмæт сæ арф сагъæсты ныппæрста, æмæ йæм цыдæр 
хæлар, уарзæгой цæстæй ракастысты. 
Æгæр раджы фæцудыдта сылгоймаг, æнафоны йæ къæмисæн- 
тыл урс халас фæзынди. Цæсгомы кæддæры уæздан цармы снад- 
той уазал ирдгæтæ.Цæстытæ сæ къуырфыты бахаудысты æмæ, къæв- 
399 

да бонау, æрхæндæгæй мынæг æрттывд кæнынц цæсты гагуытæ, 
цæсты бынтæ — цъæх. 
Æхсæртæг æмæ Уасил схуыссыдысты тæрхæгыл. Наташæйы та 
пецы сæрмæ сæргъæвтой. 
Райсом куы сыстадысты, уæд дуармæ митфæлдзæгъдæн кодта. 
Къæсæрæй къæсæрмæ алæсæнтæ нал уыд. 
Наташæ цæуынхъус ссис. 
— Кæдæм цæуыс айхуызæны? Искуы ныссæлдзынæ, кæнæ та 
дæ æххормаг бирæгътæ бахæрдзысты, — загъта йын Уасил. 
— Цы бакæнон, мæ фыды хай? Хуыцауæй иу мæлæт дарын, 
æмæ... 
—Ма йæм тагъд кæн, мæ чызг, æнæуый дæр нæ уæлæуыл ничи 
баззайдзæн. Ам уал лæуу, дæ сабитæм, гъе, дæ хъарм хуыссæнтæм 
куынæ тагъд кæныс, уæдмæ кæд дымгæ дæр æрсабыр уаид. 
— О, фæлæ уæ чи тыхсын кæны?... Стæй тæрсын, жандармтæ 
куы бæрæг кæной, бынаты куынæ уон, æмæ мæ лыгъдыл куы 6а- 
нымайой. 
— Цы уавæры стæм, уымæй тынгдæр нæ нал стыхсын кæндзынæ. 
Жандармтæй та тæрсгæ ма кæн, ацы хъызты сæ ды не ’ндавыс. 
Æмæ баззадис Наташæ. 
3 
Хъызт, тымыгъ бонтæ фесты. Хурбонтæ ахаста. Фæлæ Ната- 
шæмæ сæхимæ цæуыны фæнд нал уыди, ничи дæр ын ацу дзырдта. 
Сахуыр ыл сты. Æмæ, цыма æнæуый сæ бон цæрын нал бауыдзæн, 
афтæ сæм каст. 
Иу бон Уасил дуканигæсы фыртæн йæ уроктæ амонынмæ ацыд. 
Æхсæртæг сугтæ ныссаста æмæ сæ мидæмæ бахаста. Наташæ бад- 
тис рудзынджы раз, кæсæны цъæлы йæхимæ кастис. Ус Æхсæр- 
тæджы куы ауыдта, уæд фефсæрмы, йæ кæсæн амбæхста. Лæппу 
йæ ницæмæ æрдардта. Арт скодта æмæ хъæбæр тæрхæгыл уæл- 
гоммæ æрхуыссыд. 
Наташæ Æхсæртæджы цурмæ бацыд, йæ дæллаг фарс æфсæрм- 
дзæстыгæй тæрхæгыл æрбадтис. 
Лæппу йæм æдзынæгæй ныккастис. 
— О, Хуыцау, мæнæ куыд рæсугъд дæ, мæнæ? 
Сылгоймаджы рустæ æнахуыр сырх аисты. Йæ цæстытæ даргъ 
сау хауты бын амбæхстысты. 
— Наташæ, дæ уæлæ — æндæр къаба. Цы нысан кæны уый? 
— Абон мæ райгуырæн бон у, — чъызгæйæ загъта Наташæ æмæ 
къæхты бынæй ныуулæфыд. 
Æхсæртæг тæрхæгыл фæбадæг. 
— Æцæг? Арфæ дын кæнын. 
— Бузныг... 
— О, фæлæ, гормон, куы ницы загътай раздæр?.. 
— Æмæ цæмæн хъуыд?.. 
400 

— «Цæмæн хъуыд». Исчи дæр ма афтæ кæны? Ныр дын цы 
балæвар кæнон? Куы ницы мæм ис, ахæмæй... 
— Уыныс, зыдтон, кæй тыхсдзынæ, æмæ дын уымæн ницы загъ- 
тон раздæр... Æниу, ницы хъæуы... Стыр бузныг... 
— Цæй, ацы хатт ма мыл баууæнд, кæд искуы ардыгæй аирвæ- 
зæм, уæд... 
— Мæн ныфс нал и, — ныфссастæй загъта ус. — Афтæ мæм кæсы, 
цыма тагъд амæлдзынæн. 
— Тобæ, тобæ, цытæ мын дзурыс, уый. Ды тагъд ацæудзынæ, 
фæлæ æз... 
— Ацæудзынæн... Æниу ма дзы кæмæ цæуын... Мæ мад раджы 
амард, мæ фыд дæр... Мæ царды хуыздæр æмæ рæсугъддæр бонтæ 
фесты... Стæй ма уæвгæ, мæ сæр хъæугæ та кæй кæны... 
— Цард æвирхъау у, раст у. фæлæ, Уасилы загъдау, йæ ныхмæ 
фæлæууын хъæуы фидар. 
— Дæ бонæй уай, Æхсæртæг, куыд æнцонæй йæ дзурыс. Æгæр 
тынг мæ ныдздзæхст ласта хъысмæт. Фæкалдтæн æмæ мын уæлæмæ 
сыстын афтæ æнцон нал у, стæй, адæймагæн йæхи куыд фæнды, 
афтæ сараза йæ цард, уый йæхицæй кæнгæ нæу. Æз цы аххосджын 
уыдтæн, æмæ мын мæ цард бабын кодта иу æлгъаг. Æз дæр цæ- 
рынмæ куы райгуырдтæн, мæнæн дæр уарзты æнкъарæнтæ куы 
радта Хуыцау, уæд мын мæ сыгъдæг намыс цæмæн сæвдылдæуыд 
цъыфы? Раст у, мæ маст мæ бафхæрæгæй райстон, фæлæ уымæй 
нæ фенцондæр мæ уавæр. 
— Ды ма дæ бафхæрæгæй дæ маст райстай, Наташæ. Æз æй 
зонгæ дæр куынæ кæнын... Чъылдымы ’рдыгæй мын кард мæ фæ- 
сонты ныссагъта. 
— Уæвгæй, куыд æлгъаг æмæ мæнгард у дуне. Цæрын мæм нал 
цæуы. Хорзæй дзы ницыуал уынын. Зонын,мæ абонæй æвирхъау- 
дæр — мæ сомбон. 
Ныхъхъус сты. 
— Æмæ мæм куыд рæсугъд кастис дуне, куыд мæ фæндыд цæ- 
рын!.. Куыд бæллыдтæн мæхи хæдзары къуыммæ. Зоныс, чызгæй 
æнæмæт, хъæлдзæг уыдтæн... Æмæ мæ куыд уарзтой, куыд, мæ 
хъæубæстæ. Кæддæриддæр — сæ фæдисон. Дзырдтой-иу, куыд 
амондджын уыдзæн, мæн чи ракура, уый. Иу хатт мын иу циган 
афтæ: дæ амондмæ дын хæлæг кæндзæн паддзахы ус йæхæдæг. 
Æнхъæлмæ йæм кæс. Æмæ æнхъæлмæ кастæн. Изæрыгæтты-иу нæ 
хæдзары дæлбазыр сбадтæн æмæ-иу кастæн, арвы хъæбысы иугай 
куыд судзынц стъалытæ. Уыцы стъалыты ’хсæн агуырдтон мæхио- 
ны. Æппынæрæджиау æй ссардтон, æмæ куыд æнхъæлыс, амонды 
стъалы нæ — менамонды разынд. 
— Чи зоны, уыцы мæнг стъалыйы фæстæ де ’цæг стъалы æмбæхст 
у æмæ разына фæстагмæ. 
— Нæй, нал мæ уырны уый. 
Уыцы бонæй фæстæмæ Наташæйы ахаст бынтондæр фендæр. 
26 Гаглойты Владнмир 
401 

Æхсæртæджы раз йæхи цыдæр æфсæрм æмæ æнтъыснæгæй хатыд. 
Хатт-иу йæ цæсты зул нал иста лæппуйæ æмæ-иу сæ цæстæнгас 
куы фæкомкоммæ кæрæдзимæ, уæд-иу чызг йе стыр æрвгъуыз цæс- 
тытыл даргъ хауджын уæлтъыфылтæ зивæгæй æрбамбæрзта. 
Цалдæр боны аивгъуыдта. Уасил та ногæй дуканигæсы фыртмæ 
ацыд. Пецы фарсмæ бадтысты Наташæ æмæ Æхсæртæг. 
— Æхсæртæг, бахатыр кæн, хынцфарст кæй дæн, уымæй,— чъыз- 
гæйæ райдыдта Наташæ. — Зæгъ-ма, бинонтæ дын ис? 
— Ис, — нæ йæ бамбæрста лæппу. 
Сылгоймаджы цæсгом уадид фæтар. Иудзæвгар джихæй фæ- 
каст рудзынгмæ, стæй та бафарста: 
— Дæ ус рæсугъд у? 
— Ус мын нæма ис... Мад, фыд... 
Сылгоймаджы цæсгомæн йæ тар æнгас мигъы къæмау аивылд. 
— Æмæ дын уарзон чызг дæр нæй? 
— Ис... 
Наташæйы цæсгом ногæй фæтар. 
— Цæмæн мæ бафарстай уымæй? 
— Афтæ... Рæсугъд у? 
— Тынг. 
— Мысыс æй? 
— Уый чысыл ныхас у, мысыс. Сæррамæ мæ бирæ нал хъæуы... 
— Æмæ йæ кæдмæ мысдзынæ? Хатыр, мæ ныхас дæм ма фæкæ- 
сæд хъыг, æгæр арф дæр сæ дæхимæ ма айс, фæлæ хуыздæр нæ 
уаид, куы йæ ферох кæнис, уый? 
— Æз? Ау, уый гæнæн куыд и? 
— Дæс азмæ чызг нæ фæбаддзæн дæумæ. 
— Фæбаддзæн... 
— Чизоны... Кæд æнахуыр уарзтæй уарзы. Æниу, йе ’взонджы 
бонтæй йæхицæн цæмæн аразы хъаймæт? Æвзонгад та дидинæгæй 
хъауджы нæу. Иу хатт райхæлы æмæ бахус вæййы уайтагъд. Гъе, 
афтæ, куырдуаты кæй ныууагътай уæхимæ, уыцы чызг дæр... Дæс 
азы дæс мæйы, мæ хур, не сты. 
— Нæ басæтдзæн йæ дзырд, йæ фыды уæларт йæ урс дадалитæ 
куы ’руадза, уæддæр кæсдзæн æнхъæлмæ. 
— Фыццаджыдæр мæ нæ бауырндзæнис уый. Дыккаджы та, 
зæгъæм, уал азы æнхъæлмæ кæсыныл сразы ис чызг, уæд ын дæ- 
хæдæг, цыма, бар радтис? 
Æхсæрфарсы цъыккау уыдис Æхсæртæгæн Наташæйы фарст. 
Ныры онг никуы ахъуыды кодта уыцы хабарыл. Стыр тугтæри- 
гъæд уыдзæн, уал азы куы фенхъæлмæ кæса чызг, фæлæ Æхсæр- 
тæг никуы сразы уыдзæн дæс азы Сыбыры баззайыныл. Нæ, нæ, 
фæлтау мæлæт. 
— Куы ницы дзурыс, лæппу? 
— Алидздзынæн, æнæмæнг алидздзынæн! 
— Æмæ дын алидзын куынæ бантыса, уæд та? 
— Уæд? — Цыма дыккаг хатт ныдздзæхстчынди Æхсæртæджы... 
402 

Æмæ йæ уæрджытæм йæ къабæзтæ, сæркъуырд маргъы базыртау, 
æрхаудтой, уæлæмæ сисын сæ нал бафæрæзта. 
— Æнæрцæугæ фæндтæ, саст ныфсытæ!... Кæддæр сæ, чысыл 
сабийау, фæрæвдыдтон мæхи æмæ сæ бонæй бонмæ мæ маст зæр- 
дæйы сайдтон. Æмæ цыдысты бонты фæстæ бонтæ, уæззау уæрдо- 
ны цæлхытау, мæ рæсугъд бæллицгæ йæ быны цъистгæнгæ. Тылдыс- 
ты азты фæстæ азтæ, æмæ мын мæ цæсгомæй ме ’взонгады хыз ласгæ, 
мæн зæры бонмæ æрластой æмæ уыныс, авæрдтой мæ зымæджы хъæ- 
бысы... Æмæ мæ зæрдæ тæрсы дæуæн дæр. Цы ныффæнд кодтай, уый 
нырма бæллиц у. Бæллиц та — мигъы бындзыг арвыл, æдзухæй йе 
’рцахсынмæ фæбæллыс, фæлæ ницы æфты къухты. 
— Нæ, нæ, зоныс, Наташæ? Куы сфæнд кæнон, — амæлдзынæн, 
фæлæ сæттын нæ бакомдзæн Æхсæртæг. 
— Ныфсытæ... Тæхудиаг дæ, æвæдза, чи æууæнды! Æз сыл нал 
æууæндын æмæ мæм цæрын дæр нал цæуы. Æниу сыл ды æууæнд, 
бецау, æууæнд. Адæймаг куыницæуыл уал феууæнды, уæд уый 
нысан кæны йæ мæлæт. 
Цыма Æхсæртæджы бæллицтæ дзæбуджы бын, сатæг æнгузау, 
иугай æрцъæлтæ кодтой, уыйау хус нæзы сугты къæрцц-къæрцц 
хъуыстис пецы хуылфæй. 
4 
Фесты мартъийы фæстаг бонтæ, цæгатаг хъызтытæ нæ сабыр 
кодтой, фæлæ, раздæрау, хъыхъхъаг æмæ карз нал уыдысты. 
Иу райсом Уасил топп йе ’фцæгыл æрцауыгъта, цуаны цæуын, 
зæгъгæ, баивгъуыдта хъæды. 
Уыцы бон Уасил никуыцæй фæзынд. Нæ фæзынд æхсæвы дæр. 
Æхсæртæг æмæ йæм Наташæ агурæг ацыдысты. Никуы йæ ссард- 
той. Дыккаг бон Уасил йæхæдæг сихорафон фæзынд. Тынг хъæл- 
дзæг æмæ райгонд уыди. 
— Цуаны куы уыдтæ, æмæ афтидæй куы ’рыздæхтæ? — мæстæй 
йæ мардта Наташæ. 
— Ууыл та ма чи дзуры? Æгайтма нæм сæрæгасæй фæзынди, — 
Наташæйы ныхас айста Æхсæртæг. — О, фæлæ, мæ фыды хай, 
æхсæвæддæйыл искуыдæм куы фæцæуынц, уæд-иу хæдзары ба- 
фæдзæхсынц. 
— Хатыр, уый æнхъæл нæ уыдтæн, æхсæв уым баззайдзынæн... 
Казбичмæ уыдтæн. Раст уыди мæ хъуыды. Уый у. 
— Чи, уый? 
Уасил йæ мидбылты бахудт. Æхсæртæг бамбæрста, уыцы «Уый» 
Дзанг кæй у, æмæ йын Уасил йæ ном барæй кæй нæ загъта. Ныр 
ныффæнд кодта: хъуамæ йæм ацæуа æмæ лæгæй-лæгмæ баныхас 
кæна йемæ. 
Дыккаг бон, цуаны цæуыны æфсон, йæхи срæвдз кодта Æхсæр- 
тæг. Тыргъы йæ размæ фæци Наташæ. 
— Æхсæртæг, мæн дæр ма демæ акæн. 
403 

— Нæ, Наташæ, цуан сылгоймаджы хъуыддаг нæу. 
— Курын дæ. Ацы фæздæггæнаг пецы фарсмæ мæ цæстытæ ба- 
куырм сты æмæ иу чысыл мæхи аирхæфсон. Ауадз мæ демæ. 
Æндæргæнæн нал уыди Æхсæртæгæн æмæ Наташæйы ныхасыл 
ницыуал загъта. 
Уыцы бонæй хъæлдзæгдæр æмæ амондджындæрæй никуы фед- 
та лæппу Наташæйы. Сылгоймаг-иу куы Æхсæртæджы разы фæци, 
куы та-иу йæ фæстæ баззад. Сæлæф мит-иу йæ армыдзыхъхъы 
акъуыбар кодта æмæ-иу æй фехста лæппуйыл. Чысыл сабийау худ- 
тис, радис алцæуыл дæр. 
Хур гæзæмæ æрæндæвта тайгайы хуылфмæ. Зæхх ранæй-рæтты 
миты бынæй сатæг-сауæй сзынди, кæмдæрты сæ сæртæ сдардтой, 
рагуалдзæджы æрцыд чи фехъусын кæны, уыцы малусджытæ. 
Æхсæртæг дзы цалдæр малусæджы æртыдта æмæ сæ радта Ната- 
шæйæн. 
— Мæнæ куыд рæсугъд сты, мæнæ, — фырцинæй йæ цæсгом 
хурау худтис. — Фыццаг хатт мын балæварчындæуыд дидинджытæ... 
Бузныг, стыр бузныг, Æхсæртæг... 
Хур аныгуылынхъус уыди, афтæ бахæццæ сты Дзанджы хæдзармæ. 
Дзанг бынаты нæ разынд. Кæд цуаны ис, банхъæлмæ йæм кæсæм, 
зæгъгæ, пецы арт скодтой. Стæй, Дзанг æгæр æрæгмæ куы цыд, уæд 
ссыгътой цырагъ æмæ лæппу æрысгæрста къуымтæ. Къуымы фæйнæ- 
джытæй арæзт чыргъæды къусы мидæг фых фыдызгъæлы кæрстытæ 
æмæ хус кæрдзыны къæбæртæ. Уыдонæй се ’ххормаг басастой. 
Фæсахсæвæртæй ахызт. Дзанг куы никуыцæй зынд, уæд æм 
Æхсæртæджы зæрдæ ахсайдта, кæд та, айразмæйау, искуы бирæгъ- 
тимæ тох кæны тайгайы дзæгъæл ран зыбыты иунæгæй... Агурæг 
æм фæцæуид, фæлæ кæдæм? 
Æрхуыссыди тæрхæгыл уæлгоммæ. Йæ цонг йæ сæры бын ба- 
кодта æмæ нымдзаст ис цармæ. Наташæ бандон æрбахæстæг кодта 
Æхсæртæгмæ. Фæрсы йæ: 
— Цæуылдæр дæхимидæг тыхсыс... 
— Мæ зæрдæ зæрондмæ æхсайы, кæм уыдзæнис ацафонмæ? 
— Ма йын тæрс, æз æй хорз зонын... Кæмдæр та йæ хæлæрттæм 
рæстæг æрвиты... 
— Хæлæрттæ? Æмæ йын кæм сты? 
— Алы хъæуы дæр... Зæронды чи нæ зоны æмæ чи нæ уарзы, 
ахæм нæй. Уæлдайдæр та тунгустæ. Сæ хуыздæр хæлар у. Дзу- 
рынц, зæгъгæ, дам, сæ цалдæр азы размæ тыхгæнджытæй фервæ- 
зын кодта, æмæ йæм уæдæй нырмæ сæ Хуыцауы цæстæй кæсынц... 
Цæй, схъæлдзæг у, кæннод цыдæр æнтъыснæг у дæ цæсгом æмæ 
мæхи зæрдæ дæр уынгæг кæны дæумæ кæсгæйæ. 
— Хъæлдзæг куы дæн. 
— Сайыс... Дæ цæстæнгасыл зыны... Раздæр хъæлдзæгдæр уыдтæ. 
Ныр а-фæстаг бонты дæ зæрдæмæ ныхъхъуыстай. Æмæ йæ æз зо- 
нын, цæмæн вæййыс æрхæндæг. Уæхимæ, дæ уарзонмæ ахсайдта 
дæ зæрдæ. Раст нæ зæгъын? 
404 

— О, уый раст у... 
— Кæсыс, куыд дын æмбарын дæ хъуыдытæ, фæлæ ма хъус: 
уыцы фæнд дæ сæрæй аппар. 
— Цавæр фæнд? 
— Алидзыны фæнд. 
— Аппар? Цæмæн? 
— Нæ фæхæццæ уыдзынæ. 
— Чи алидзы, уыдон иууыл фæндæгтыл бирæгъты холы нæ 
фæвæййынц. 
— Фондзыссæдзæй æрмæстдæр аирвæзы иу æмæ, нæ уырны мæн, 
уыцы иу ды уыдзынæ, зæгъгæ. 
— Цынæ вæййы, чи зоны, æз уон. 
— Хуыцау йæ зонæг. Æмæ куы бабын уай — дæхи æддейæ мах 
нæ дыууæ дæр фæуыдзыстæм зæрдæскъуыд. 
— Дыууæйæ? Чи дыууæйæ? — Æхсæртæг йæ иу фарсыл æрзылди. 
— Æз æмæ Налхъуытæ. Æмæ Налхъуытæ, чи зоны, афонмæ йæ 
масты хай фæкодта, ссур йæ цæстысыг бынтондæр æмæ йæм дæ 
аууонæй кæйдæр лæппу йæ мидбылты фæхудти. Фæлæ кæд нæма, 
уæддæр фæхуддзæни рæхджы. Фæлæ æз. Хатыр, Æхсæртæг, — 
Наташæ лæппуйы раз йæ зонгуытыл æрхауд æмæ йыл атыхта йæ 
цæнгтæ. — Уарзын дæ... Фыццаг хатт бауарзтон сыгъдæг, æнæхин 
уарзтæй... Райхъал, знæт стайау, уарзты фурд æмæ дзы хуыдуг 
кæнын. Нæ зонын, чи уыдис дæ уарзон, цас дæ уарзы, — Хуыцау 
æвдисæн, фæлæ дæ мæныйас никуы ничи бауарздзæни иу дæр, — 
тыхулæфт кодта, афтæмæй йæ ныхæстæ скъуыйгæ ауагъта Наташæ. 
— Наташæ, цытæ мын дзурыс уый? — Æхсæртæгæн йæ сурхид 
акалд. 
Сылгоймаджы цæстытæ æнахуыр æрттывд кодтой, рызтысты йæ 
тымбыл аив былтæ, лæппуйы армы тъæпæн йæ русмæ нылхъывта, 
афтæмæй тагъд-тагъд дзырдта: 
— Асур мæ дæхицæй, алцыдæр мæ рахон, æз дæ уарзын... тынг... 
тынг. Фыццаг хатт фембæлдтæн хæларзæрдæ адæймагыл... Фыц- 
цаг хатт мæн адæймаг чи рахуыдта... йæ зæрдæйы ницæйаг чъизи 
монцты уацары чи нæ ис... Æхсæртæг, бамбар мæ... Цæрын мæм нал 
цыд... Арф цъыфы аирвæзтæн. Хуыдуг дзы кодтон... Дæу федтон... 
цард та мæм, иу хаттау, йæ мидбылты бахудт... Мæ тых, мæ ныфс 
æрыздæхти мæхимæ. Уырны мæ, ныр кæй сбырдзынæн уыцы цъы- 
марайæ фæстæмæ... Æрмæст дæ курын, ме ’нцой æрбалæуу æмæ 
мæ фæстæмæ мауал бауадз уыцы цъымарамæ. Зон, цæрын мæ 
фæнды, рæсугъд, сыгъдæг æмæ амондджын цардæй. Æхсæртæг, 
ингæнмæ дыл æнувыд уыдзынæн... Мæ дæндагæй дын цырагъ дар- 
дзынæн.Царвы къус фестдзынæн æмæ дыл батайдзынæн, æрмæст 
мæ уарз... уарз мæ, хъусыс?.. 
— Бамбар мæ, Наташæ... Ды хорз адæймаг дæ... Тынг хорз адæй- 
маг... фæлæ мын уарзон ис, куырдуаты бады... Мæнмæ кæсы 
æнхъæлмæ. Куыд æй фæсайон, куыд ыл рацæуон сайдæй. Тæри- 
гъæд у... Аскъуыйдзæн йæ зæрдæ... 
405 

— Дæс азмæ дæм нæ фæбаддзæнис, бамбар... Дæхицæн дзы ма- 
уал æвæр ныфсытæ. 
— Алидздзынæн, загътон. 
— Нæ аирвæздзынæ... 
— Аирвæздзынæн... 
— Хорз, аирвæзтæ... Фæлæ уый фæстæ та? Кæм цæрдзынæ? Куыд 
цæрдзынæ? Хъæды кæдмæ рахау-бахау кæндзынæ? Стæй уын ра- 
цæудзæн зæнæг. Куыд сæ хъомыл кæндзыстут? Кæм? Пъолицæ 
уæ фæдыл уыдзæн æфтыд æмæ та ногæй Сыбыр... Тæригъæд уы- 
дзæни уыцы сылгоймаг дæр. Ау, гормон, кæд æй уарзыс, йæ сом- 
боныл ын цæмæн нæ ахъуыды кæныс?.. Уый бæсты бауарз мæн.— 
Тагъд мæ хасты рæстæг фæуд кæны... Цæрдзыстæм ам. Дæ хасты 
æмгъуыд фæуыдзæни дæуæн дæр. Нырма æвзонг стæм нæ дыууæ 
дæр. Æрцæрдзыстæм сæрибарæй, кæм нæ бафæнда, уым. Иумæ 
кусдзыстæм æмæ мах дæр цæрдзыстæм, адæм цæмæй цæрынц, 
уымæй. Стæй, искæд бон куы сфæлмæцæм ам, фæцæудзыстæм дæ 
фыды уæзæгмæ. 
— Хатыр, Наташæ, æмбарын дæ, дæ зæрдæ мын æнæхинæй дæт- 
тынмæ хъавыс... Бузныг, æууæндын дыл. Æгайтма мæ дæхицæн ак- 
каг къайыл нымайыс, фæлæ æгæр стыр у Налхъуытæйы уарзт æмæ 
йыл хинæй рацæуын нæ бауыдзæн мæ бон. Куы йыл рацæуон, — 
фæуыдзæни мæ цард. Æмæ дæ цæмæн хъæуы, искæй æнамонддзи- 
надæй дæхи амонд ссарай?Тæригъæд у Налхъуытæ. 
— Æмбарын дæ, — ныууынæргъыдта Наташæ. — Дæ удхæссæг 
мæ федтай, æниу мæ хуызæттæн нал тулы сæ хъул. Æлгъ мыл кæныс. 
— Ма дзур афтæ, ма дзур! Дæхиуыл тугтæ ма мыс. Ды хорз 
адæймаг дæ... тынг, тынг. Раст у, фæкалдтæ царды, æмæ дæ аххос 
нæ уыдис, фæуыдзæнис дæ хасты рæстæг тагъд, ацæудзынæ, ссар- 
дзынæ аккаг цардæмбал дæхицæн æмæ дæм амонд йæ мидбылты 
фæхуддзæн. Æууæнд. 
— Нал. Мæ амонд басыгъд иу хатт... Дыккаг хатт. Кæсыс, ды 
мыл куыд нæ барвæссыдтæ, æндæр исчи дæр афтæ. Æмæ цæмæн 
фæдæн æлгъыст Хуыцауæй. Цæмæннæ мын ис бар æмæ тыхджын, 
сыгъдæг уарзтæй бауарзон æз дæр. Ау, ацы æлгъыстаджы дунейыл 
мын Хуыцау не схай кодта бар цæрынæн, фæлæ мын мæ уарзоны 
бар та цæмæн байста, цæмæн? 
— Наташæ! 
— Банцай, банцай! Арф цъыфæй бафæлвæрдтон сбырын, æххуыс- 
мæ дæм фæдаргъ кодтон мæ къух, ды мæ иувæрсты фæраст дæ 
æмæ ныххæцыдтæ, æххуыс дæ чи нæ домы, уый къухыл æрмæст... 
Бамбар мæ, дæ сæр мæ тынг хъæуы... Сæфын. Райсом та смидæг 
уыдзынæн, кæцæй сбырыдтæн, уыцы цъыфы бæстастæу, — цыма 
йæ зæрдæйы уидæгтæ иугай ласы, афтæ зынæй скъуыдысты йæ 
ныхæстæ Наташæйæн. Фæтæригъæд ын кодта Æхсæртæг. Æмбæр- 
ста, фæкалди сылгоймаг йæ царды æмæ йын хъæуы æххуыс. Уымæн 
баххуыс та иунæг Æхсæртæгæн у йæ бон æрмæст. Фæлæ цы бакæ- 
на? Налхъуытæйыл куыд рацæуа хинæй? Кæмдæр йæ мидзæрдæйы 
406 

æнкъардта, Наташæйы риуы ахæм сыгъдæг, стыр уарзт кæй рай- 
хъал, уый Æхсæртæджы аххос кæй у. Æнамонд, æфхæрд сылгой- 
маджы лæппу йæ адæймагдзинад, йæ ахаст æмæ йе ’гъдауæй зæр- 
дæфæлдæхт фæкодта. Ахæм рæвдыд ныхас, лæггад æмæ æнæхин 
зæрдæйы хъарм, уал азы дæргъы нал федта сылгоймаг æмæ ныр, 
пиллон артау, ныггуыпп кодта чызджы риуы уарзты цæхæр. Йæ 
ахуыссын кæнын та æрмæстдæр Æхсæртæгмæ кæсы. Йæ сагъæсты 
йæ куы ныууадза, — цъыбыртты сыгъд бауыдзæн æмæ фесæфт. 
Уарзт æмæ тæригъæд! Дыууæ зынджы ’хсæн бахауд æмæ фыдуд 
кæны. Цы бакæна? Сагъæстæ йæ æрцыты уæлæ систой. 
— Æгъгъæд, уынын, тыхсыс, удхæртты ныххаудтæ æмæ нæ 
хъæуы... мæн тыххæй мачи кæнæд маст. Æз зонын, нæ мæ уарзыс. 
Уарзт та тыхæй кургæ нæу... Æмбарын, тæригъæд мын кæныс, æмæ 
æз мæ удхæссæг уынын, тæригъæд мын чи фæкæны, уымæй. Адæй- 
магæн йæ зæрдæмæ ныккæсын хъæуы — тæригъæд нæ, — хъæуы 
йæ бамбарын æрмæст. Æмæ кæд аккаг уа, уæд ын хи æрхæссын 
хъæуы нывондæн. Тæригъæды тыххæй дæхи куы снывонд кæнай 
искæмæн, уæд уымæн йæ сом, йæ абонау, кæуинаг. Цы бакæнон? 
Æвæццæгæн, афтæ у мæ хъысмæт. Цæй, хатыр. 
Уæззаугай сыстади Наташæ, йæ æмпъызтытæ даргъ хъусджын 
нымæтын дзабыртæ феппæрста, уæззаугай сбырыд пецы сæрмæ æмæ 
хуыссæны æнæдзургæйæ батылд. 
Ахуыссыди цырагъ. Æхсæртæг дæр æрхуыссыд. Йæ быны фæ- 
салтыл арсы царм æрытыдта, йæ уæлæ та — зæронд лæджы кæрцы 
бызгъуыр. 
Хæдзары къуымтæ саудалынджы аныгъуылдысты. Ингæнау, 
алцыдæр ныссабыр. Æрмæст нæ фынæй кæны пецы сæр Наташæ. 
Æхсæвы тарау тар йæ ивгъуыд цард æгасæй, йæ фыдæн дæр, гъе, 
афтæ. Ныссагъæс кодта йæ хъысмæтыл. Йæ тæккæ сылгоймаджы 
кары бацыд. Æмæ цы федта царды? Ницы. Æлгъагдзинад æрмæст- 
дæр. Æмæ ма цы у йæ удæгас? Мурдæр ницы. А-дунейыл ныр 
уæлдай у. Уæдæ ма цæмæн цæры? Кæй хъæуы? Нырмæ йæ уарз- 
тæй никæмæн бахай кодта мур дæр, ничи дæр æй домдта. Ныр æй 
йæхæдæг схай кодта, фыццаг хатт кæмæн загъта: — ацы лæппуйы 
уарзын, зæгъгæ, уымæн. Нæ йын æй айста уый дæр. Лæппумæ 
æндæр чидæр фæраздæр. Гъа, афтæ уыдзæн, кæддæриддæр йæ 
хъуыддаг. Æмæ йæ ивгъуыд цардæй афтæ тынг нæ тарст, йæ фи- 
дæнæй куыд фæтарст. 
Нæ йыл барвæссыдысты. Никæйуал хъæуы. 
Æмæ ныррызт. Цард цыма æгасæйдæр йæ буарæй фæхицæн. 
Нæ фынæй кодта Æхсæртæг дæр. Йæ цæстытæ-иу кæрæдзийыл 
авæрдта æмæ-иу куы Налхъуытæ сыстад йæ цæстыты раз, куы На- 
ташæ, куы та сæ дыууæ дæр иумæ. Райсомырдæм афынæй æмæ 
æнæнхъæлæджы Наташæйы æрдиагмæ фехъал. 
— Бафæлладтæн, бафæлладтæн! Асастис мæ хъару! Асастис мæ 
хъару! Нал у мæ бон, нал! — сылгоймаджы маройæ ныннæрыдысты 
хæдзары сæгæйдзаг къултæ, — никæйуал хъæуы ахæмæй мæ цард. 
407 

Нал хъæуы мæхи дæр, æлгъ ыл кæнын, æнæуынон мын у! Æлгъыс- 
таг фæуа, мæн ацы дунемæ ахæм нывы фыст æмæ амондимæ чи 
рауагъта! 
Сылгоймаг дæлгоммæ ныххауд тæрхæгыл æмæ йæ хæкъуырц- 
цæй нал æнцад. Æхсæртæг Наташæйы раз аххосджыны лæуд код- 
та, афтæмæй архайдта сылгоймаджы басабыр кæныныл, фæлæ 
марадз зæгъ, ус нал æмæ нал æнцад. 
— Цæмæн дæ базыдтон, цæмæн, æнæхайыр фæуай? Цæмæн мæ 
байстай Трофим Петровичы усы дзæмбытæй? Уадз, ныссастаид мын 
мæ фæрсчытæ, — сдзæбæх уыдаиккой. Ды мæ æрбакодтай, сæр- 
гъæвтай мæ бæрзонддæр бадæнмæ. Уырдыгмæ ракастæн æмæ мæ- 
хæдæг мæхиуыл райдыдтон æлгъ кæнын. Уас, мæ тæригъæд фæ- 
хæссай, кæд мæ цæмæн систай уæларвмæ. Нæ федтаин мæхи, æнцон- 
дæр мын уыдаид... 
— Хатыр, дæ разы кæд истæмæй аххосджын фæдæн. 
— Фæдæ, гормон, фæдæ! Дæхи мыл цæмæн скодтай мæтгæнæг? 
Ныр мын, кæцæй рацыдтæн, уырдæм фæстæмæ здæхгæ нал у. 
Уырдæм баздæхыны бæсты — фæлтау мæлæт. 
— Æнцон нæу дæ уавæр, æмбарын æй æз дæр... 
— Нæ йæ æмбарыс, нæ! Исчи дыл куы балæгæрдид къахæй, 
бамбарис æй уæд. 
Наташæ йæ хæкъуырццæй банцад, æрбадт тæрхæгыл æмæ йæ 
дзыккутæ алæгъзытæ кодта. 
— Бузныг, — æрæджиау чысыл сулæфыд æмæ чъызгæйæ загъта: 
— Æхсæртæг, аба мын кæн, хъусыс? 
Æхсæртæг фæтыхст. Æмбæрста, цы дзы домдта сылгоймаг. Йæ 
фыццаг фæндоныл ын не сразы, ныр дæр та куынæ сразы уа, — 
уæд æй йæхицæн стыр æфхæрдыл банымайдзæн Наташæ. Уыцы 
фæндонæн æнæ æххæстгæнгæ нæ уыди. Бацыд æмæ йын аба код- 
та. Сылгоймаг æй басыгъта йæ судзгæ батæй, стæй йæхи атыдта 
Æхсæртæджы хъæбысæй, сонт гæпп фæласта æмæ æддæдæр абадт. 
Бацъынд кодта йæ цæстытæ, йæ сæр аппæрста фæстæмæ, æмæ, 
цыма, дзæнæты цæхæрадоны алæмæты æхцондзинад банкъардта, 
уыйау æхсызгонæй сулæфыд. 
— Фыццаг хатт банкъардтон нæлгоймаджы баты æхцондзинад... 
мæ сæр дзы разылд фыццагъ хатт... фæстаг хаттт... 
— Фыццаг хатт, чизоны, фæлæ фæстаг хатт нæ... Дæ амонд ра- 
зæй ис нырма... 
— Ехх, Æхсæртæг, ды саби дæ нырма, фæлæ æз аргъæуттыл нал 
æууæндын рагæй, цæй, хатыр, нæхимæ цæуыны афон у. 
— Нæ фысым дæр нал зыны... кæдæм фæцыд, нæ зонын. 
— Йæ къуымтæй бæрæг у, рагæй кæй нал ис ам. 
— Исты йыл куы ’рцæуа... 
— Тас ын нæу... 
Хæдзары дуæрттæ раздæр куыд уыдысты, афтæ сæ сæхгæдтой 
æмæ рацыдысты хъæумæ. Фæстæмæ цæугæйæ афтæ хъæлдзæг æмæ 
амондджын нал уыди Наташæ, знонæй нырмæ бæрæг фæасдæр æмæ 
408 

фæуæзбындæр, цыма, ахæм зынаргъ æмæ ахсджиаг цыдæр фесæф- 
та йæ царды æмæ фæмæгуырдæри, куыд æддаг бакаст, уæнгты 
кондæй, афтæ уд æмæ зæрдæйæ. 
Дзанджы хæдзар кæм уыд, уымæй чысыл дæлдæр айтынг сты, 
Æхсæртæджы Бæрзыты къохмæ цы стыр цæугæ доныл æрбалас- 
той, уый былтæ. Зымæджы цæугæдон уыди салд, митæй æмбæрзт. 
Ныр ранæй-рæтты ныттыдта æмæ уылæнтæ доны былтыл сæхи куы 
скъуырынц, уæд сæ уынæр дзæбæх сыхъуысы Æхсæртæгмæ. 
Уыцы уынæр ын цыдæр æхцон æнкъарæн сæвзæрын кодта йæ 
зæрдæйы æмæ сабыр къахдзæфтæй арасти цæугæдоны былы ’рдæм. 
Иудзæвгар ауадаид, афтæ дын иу ран æнæнхъæлæджы дзыхъ- 
лæуд куы фæкæнид: йæ тæккæ ныхмæ, цалдæр къахдзæфы дæрд- 
дзæгæн, Дзанг, йæ алыфарс сыджыт — къахт, лæгæн йæ къухы 
фæйнæджы лыггæгтæй бæлæгъгонд арæзт, йæ мидæг доны змæс- 
тæй ног къахт сыджыт бæлæгъгонды куы иуырдæм фæкъул кæны, 
куы иннæрдæм. 
Æхсæртæг хорзау нал уыд. Дзанджы хабар æй цыдæр тасы нып- 
пæрста. Иуæй-иу æрратæ дæр ма афтæ фæкæнынц. Ма сæрра уа, — 
фæтарст æмæ йæ тас бамбæхсын нал баци йæ бон. 
— Уый цы ми кæныс, дада? 
Зæронд лæгыл, цыма, топпы нæмыг сæмбæлд, фесхъиудта, къу- 
хæй бæлæгъ ахауд æмæ йæхи ныццавта хæцæнгарзыл. 
Æхсæртæг иудзæвгар цавддурау баззад. 
— Цы хабар у, Дзанг, — лæппу ницы æмбарæджы фарст бакодта 
зæронды. 
Дзанг Æхсæртæгмæ хæцæнгарз дары, афтæмæй бандзыг. Иу боны 
бонцау йе ’муд нал æрцыд. Зæронд афтæ тынг цæмæн фæтарст, цы 
кодта, уымæн ницы æмбæрста лæппу æмæ йæм, дæрддзæфæй кæс- 
гæйæ, хæлиудзыхæй баззад. 
— Æнæрай фæуай, фæцæй дæ мардтон, — йæ хъæлæс рызт зæ- 
рондæн. — Исчи ма афтæ кæны, куыд æнæуынæрæй æрбахъуы- 
зыдтæ, — загъта ма Дзанг æмæ йæ мидбынат хауæгау æркодта. — 
Чысыл ма бахъæуа... 
Æхсæртæг уæддæр не ’мбæрста, цы æрцыди. Цыма стыр фыдра- 
кæнды уæлхъус баййæфта зæронд лæджы, уыйау йæхæдæг хорзау 
нал уыд. 
— Дада, ныббар, фæлæ цы хабар у, ницы дын æмбарын... Хатыр, 
кæд дæ бахъыгдардтон, ацæудзынæн фæстæмæ. 
— Ныр дын фæстæмæ цæугæйæ нал у, фæлæ æрцу хæстæгдæр 
æмæ мæнæ фæкæс... 
Лæппу йæм хæстæг бацыд. Лæг зæхх ракъахта, бæлæгъгонды 
сыджыт æркодта, дон ыл ауагъта æмæ Æхсæртæгмæ фæрсæджы 
каст бакодта. 
— Зоныс, цы кæнын хъæуы, уый?. 
— Нæ зонын... 
Зæронд йæ фарсылдарæн чысыл хызынæй цавæрдæр лыстæг 
æрттиваг бур дуртæ систа æмæ сæ æвдисы лæппумæ. 
409 

— Адон цы сты, уый зоныс? 
-Цы? 
— Сызгъæринтæ?.. 
Лæппуйы цæстытæ галы къæлæтты йæстæ аисты. 
— Сызгъæринтæ? О, æмæ кæм уыдысты? 
— Мæнæ, уыныс? — зæронд ацамыдта бæлæгъмæ. — Ацы бынат, 
сызгъæринтæ кæм ис, ахæм бынат у. Цалдæр азы размæ йыл æнæн- 
хъæлæджы фембæлдтæн. Фæцæй лыгъдтæн. Бафæлладтæн æмæ 
ацы ран æрбадтæн. Цалдæр чысыл къæртты мæнæ ам æрттывтой. 
Ныр мæ хасты рæстæг фæцис æмæ ардæм æввахс хæстæг рацыд- 
тæн. Æмæ уыныс... Ничи йæ зоны мæн йеддæмæ. 
— Æмæ дæ цæмæн хъæуынц уыцы сыгъзæринтæ, дада? — нырма 
дæр йе ’муд не ’рцыдис Æхсæртæг, афтæмæй, фыны фенæгау, куы 
зæронд лæгмæ бакæсы, куы та æрттиваг бур згъæртæм. 
— Цæмæн, цæмæн. Дæ хуызæтты ацы зындонæй ирвæзын кæны- 
нæн. 
-Ома? 
— Фæстæдæр базондзынæ алцы. Ныр уал æркус. Бонæй бирæ 
нал ис æмæ мын нырма ницы бантыст. 
Зæронд ын бацамыдта, уыцы æрттиваг бур згъæртæ куыд агур- 
гæйæ сты, уый æмæ лæппу æрæвнæлдта кусынмæ. 
* * * 
Æхсæвæры фæстæ зæронд лæг райдыдта: 
— Хæрзаг дæм дисау фæкаст мæ абоны хабар. 
— Раст зæгъгæйæ, о. 
— Уым диссагæй ницы ис, мæ хуры чысыл. Ацы æрттиваг дуртæ 
хæйрæджыты фæлдисон сты, мæлæт ис сæ мидæг. 
— Мæлæт? Нæ дæ æмбарын... 
— Ацы æрттиваг дуртæ хатт адæймаджы афтæ самондджын кæ- 
нынц æмæ дуне йæ разы æрзоныгыл кæны, аразы, цы йæ бафæн- 
ды, уый. Адæм, æгæрыстæмæй паддзахтæ дæр, ацы дурты раз æдых 
сты. Хатт та æрхæссы иууыл æвирхъаудæр æнамонддзинæдтæ. 
Адæймагæн байсы йæ намыс, йæ зонд æмæ дзы саразы фыдгæнæг, 
лæгмар. Хæйрæджыты æлгъыст у, — кæмæ бафты, уый йæ зонд 
сафы, æмæ марынæй никæуыл ауæрды, — æгæрыстæмæй йæ ный- 
йарæг, йæ мады зæнæгыл дæр. Абон дæ бæсты æндæр исчи куы 
фæуыдаид, нæ йыл бацауæрстаин, æз æй куынæ амардтаин, мæхи 
мын амардтаид, абон куынæ уыдаид, уæддæр райсом. Ахæм хин- 
гонд у ацы æлгъыстаджы бур дур. 
— Æмæ кæд ахæм тæссаг у, уæд фыдбылыз цæмæн къахыс ин- 
гæнæй? Хуыцау æй баныгæдта æмæ йæ уадз йæ ингæны фæстæмæ. 
— Раст у уый, мæ хуры чысыл, фæлæ, амæ ахæм стыр кæлæнгæ- 
нæджы тых ис æмæ хатт мæлæты тæрхон кæмæн рахæссынц, уый 
дæр ауындзæнæй æрисы. 
— Ома? 
410 

— Ацы æрттиваг дурты руаджы ныр фондз азы ардыгæй цалæн 
бантыст аирвæзын, уый зоныс? Адонæй балхæнæн ис æппæт дæр, 
фæндаджы гæххæтт, чи дæ аласа, уыцы лæджы намыс, закъон. Иу- 
дзырдæй пъырыстыфæй суанг фæндаг амонæджы онг алкæй дæр. 
— Æмæ дзы, мæ фыды хай, дæуæн ацы дуртæй искæй балхæнын 
дæ бон баци? 
— Бирæ кæйдæрты. Æмæ цахæмты, уый зоныс? Паддзахы ныхмæ 
чи рацыд, ахæм зондджын æмæ æхсарджын адæймæгты. 
— Ды дæр уыдон фарс дæ? 
— Уыдон фæндонæй дæн ам. Сæ зонд, сæ хъуыдытæ, сæ фæндтæ 
цæмæ тырнынц, уыдон се ’ппæт мæ зæрдæмæ айстон. Æмæ ныллæу- 
уыдтæн сæ фарс. Чизоны, уыдон цы диссаджы сæрибары цард са- 
разынмæ тырнынц, уый нал æрыййафон. Фæлæ мæ фæстæ чи баз- 
зайа цæргæйæ, уый йæ æрыййафдзæн. Ацы æрттиваг дуртæ та тынг 
зын агурæн сты. Хъæуæй ардæм нæ фæцæудзынæ, стæй дæ исчи 
бафиппайдзæн... Ам хæстæг ран æрцардтæн æмæ сæ сусæгæй, уды 
хосау, агурын райсомы хуры скастæй изæры хурныгуылдмæ. 
— Æмæ дæ кæмæн хъæуынц ныр та? 
— Кæмæн? Дæуæн, Уасилæн... 
Раст, цыма, æнæхъæн хох йæ бæрзæйæ ахауд æмæ уæдæй нырмæ, 
залиаг калмау, йæ зæрдæйыл цы маст ныххуыссыд, уый æрлæмæрс- 
та, уыйау сулæфыд Æхсæртæг. 
— Бузныг, мæ фыды хай, кæд аирвæзон — цæрæнбонтæм дæ 
удæнцойæн кувæг уыдзынæн Хуыцаумæ, — зæронды раз йæ зонгуы- 
тыл æрхауди Æхсæртæг. 
— Уæууа, цытæ кæныс, лæппу. Уæлæмæ сыст. Æз стыр хæс- 
джын дæн дæ фыд æмæ йе ’фсымæрæй. Уыдон мæм мæ тæккæ 
тыхсты рæстæджы сæ рахиз цæнгтæ фæдардтой. Цалынмæ Сыбы- 
ры хай нæ фæдæн, дардæй-иу æрфарстон мæ чызджы. Тынг мын 
æппæлыдысты дæ фыд æмæ йе ’фсымæр Хæсанæйæ. Дзырдтой мын: 
амондджын у Зæринæ. Æмæ, цæй, ныр дæуæн куыннæ баххуыс 
кæнон дæ зыны. Æрмæст дæ курын, цы федтай абон, дуры хуылф- 
мæ дæр æй куыд нæ баулæфай, афтæ. Куы базона исчи, Дзанг цы 
архайы ацы ран, — мæ сæр мын афаддзæни дурæй. Цæмæн, уый 
дæр дын загътон. 
Лæппу къуырийы бæрц баззади Дзангмæ. Æххуыс ын радта. 
Сыгъзæрины лыстæг къæрттытæ агурынæн. Æмæ куыд зæрдиагæй 
архайдта Æхсæртæг. Йæ цард, йæ бон æгасæй дæр систы уыцы 
æрттиваг бур дуртæ. Сæумæцъæхæй изæрдалынгтæм бæлæгъыл 
æхсадта сыджыт æмæ цадæггай чысыл æлыгæй хъуырау уæлæмæ- 
уæлæмæ цыд уыцы кæлæнгæнæг зынаргъ бур дуртæй. 
Мыййаг, Уасилиты зæрдæ куы ’хсайа, гъа, кæнæ йæ, мыййаг, 
куы агура Пухов. Æхсæртæг бынаты куынæ разына æмæ йæ лыгъ- 
дыл куы банымайа, уымæй тæрсгæйæ уал лæппу хъæумæ ацæуын 
сфæнд кодта. 
Уыд хъарм уалдзыгон бон. Хур парахатæй æрæндæвта зæхмæ. 
Мит стæвст æмæ къададæттæ, ранæй-рæтты хъæлæбагæнгæ, уадысты 
411 

адгуытæм. Фæстæмæ цæуын фæзындæр ис Æхсæртæгæн. Уайтагъд 
фæллайын райдыдта. Фæлæ ма цæй фæллад æмæ цæй цыдæр. Ба- 
зыртæ разади мæгуыр лæппуйыл. Ныр æй бауырныдта, кæй аир- 
вæздзæн æмæ йæ дунейы рухс Налхъуытæйы рæхджы кæй фен- 
дзæнис, уый. Æхситтæй Ханты цагъд заргæ лæгæрды дондыппыр 
миты. Йæ уæрджытæ суангдæр фæкъæдзгæнæнтæм ныххуылыдз 
сты, йæ дарæс дæр чъизи — уал боны сыджыт фезмæста, æмæ йыл 
цъыф ныхъхъæбæр. Æниу ма уый мæт дæр чи кæны, цыма уал азы 
йæ рæсугъд зарæгыл арвы дуар æхгæд уыди, ныр зарæг раирвæзти 
æмæ, гъæйдæ-мардзæ, лæппуйы зæрдæ фæндыр фестади. 
Æвæццæгæн, Хуыцау дунеты фыдбылызтæ Æхсæртæджы сæ- 
рыл куы стыхта, афтæ йын йæ фæдыл бафтыдта йæ хæрзгæнæджы 
дæр. Уыцы хæрзгæнæг та Дзанг у. Æмæ, æвæдза, цы диссаджы 
лæг у. Раст æй цыма айнæгхох фарсæй рацамадæуыд, уыйау фи- 
дар, зондджын, тыхджын, ныфсджын. Ахæмтæн табу кæны Æхсæр- 
тæг. Æниу цы сты Æхсæртæджы фыдæбæттæ Дзанджы æвирхъау 
царды фæндæгтимæ абаргæйæ? Аргъæутты дæр адæймаг нæ бав- 
зардзæн æмæ нæ бауромдзæн ахæм зынтæ. Фæлæ куыд фидар у, 
куыд нæ бакуымдта мæлын йæ зæрдæ. Афтæ сыгъдæг æмæ уæндо- 
нæй баззадис иу хаттау. Æмæ тох кæны, тырны цардмæ, рухсмæ. 
Ахæмты сæрыл цæттæ у мæлынмæ дæр Æхсæртæг. 
Фæлæ куыд азымджын у, куыд, уыцы Хуыцауысконд, æмби- 
сонды адæймаджы раз. Цы бакæна, хæфсау йæ дзых донæй йедзаг 
у лæппуйæн æмæ йын алцы радзурын йæ бон нæ бацис. Æниу, 
хъæугæ цæмæн кæны? 
5 
Наташæ хæдзары бадт æмæ æмпъызта Уасилы хæдоны æфцæг- 
гот. Уасил æмæ Æхсæртæг хæдзары нæ уыдысты. Уыцы бон рай- 
сомæй цуаны æфсон Дзангмæ афардæг сты. Иу афон дуар æрбай- 
гом æмæ хъавгæ мидæмæ æрбахызт Трофим Петрович. 
Трофим Петрович куыд æнæдзургæйæ æрбацыд, афтæ æнæдзур- 
гæйæ æрбадтис пецы фарсмæ. 
— Цыма дæ сæркъуырд карчы сæрау тæвд доны смидæг чынди, 
уыйау сыпп куынæ кæныс, — лæг æгæр куы ницы дзырдта, уæд æм 
зулмæ бакасти Наташæ. — Цы дыл æрцыд ацы хатт, афтæ сабыр- 
тæй дæ куынæ зыдтон. Цæмæ æрбатъанг дæ? Цы дæ хъæуы? 
— Наталя Гавриловна, дæу тыххæй æрбацыдтæн... 
— Æмæ дыл кæм амбæлд мæ хонæг? 
— Демæ мæ баныхас фæнды... 
— Нæ ныхæстæ фесты æмæ дæ фæд-фæд ахъуыз. 
— Байхъус!.. 
— Цы?! — йæ цæстытæ дзы туасы бырынчъытау ныссагъта На- 
ташæ. 
— Уарзгæ дæ кæнын... Наталя Гавриловна... 
— Ды? Мæн? Ха-ха-ха! Зæронд хæррæгъ, æмæ йæ зоныс, цы у 
412 

уарзондзинад, уый? Ау,уарзгæ, йæ риуы адæймаджы зæрдæ кæ- 
мæн ис, уыдои фæкæнынц æмæ дзы дæуæн та сырды зæрдæ куы 
ис, уæд сырд та уарзондзинадæн цы ’мбары? 
— Æцæг дын зæгъын... Æнæ дæу мæ бон цæрын нал у. 
— Сыст æмæ æнæмастæй дæ усы фарсмæ ацу, æндæра йæм фæ- 
дзурдзынæн æмæ дын дæ фæрсчытæ ныссæтдзæн. 
— Мæ усимæ цæрæг нал дæн. Хъуамæ дзы ахицæн уон. 
— Фыдæбоны хицæн дзы ау. Цы мæ хъуыддаг дын у. 
— Хъуамæ дæ ракурон. Стæй дæ хасты рæстæг куы фæуа, уæд 
ардыгæй афардæг уыдзыстæм. Лыг у мæ фæндон. 
— Гъай, фыдбойнаджы усгур, дæхимæ кæсæны никуы акастæ? 
— Акастæн æмæ цы? 
— Цы куы зæгъай, уæд дæ иу къах уæлæуыл ис, иннæ та ингæ- 
ны. Æмæ мын æгæр тагъд куы ныммæлай, уæд нæ тæрсыс, дæ 
фæстæ дын дæ фæллойыл искæй æвзонг лæджы куы ’рцæрын кæ- 
нон, уымæй? 
— Уадз! Мæ удыгасæй дæ куы бафиппайон — карз уыдзæн мæ 
тæрхон, фæлæ куы амæлон, уæд дæ бар дæхи у. 
— Уæдæ мæм дæ усы удæгасæй цæмæн ласыс дæхæдæг? Дæу 
цæмæннæ мары дæ ус? 
— Æз нæлгоймаг дæн! 
— Ухх, æдзæсгом цыдæр, æмæ ды нæлгоймаг кæй дæ, уый цы 
давы? 
— Стæй мæ усæй хицæн кæнын, загътон. Æхца мæм бирæ ис, 
мæрдтæм сæ нæ ахæсдзынæн мемæ. Цалынмæ ма удæгас дæн, уæдмæ 
хъуамæ бахæрон, цыдæриддæр а-дунейыл хæрынæн бæзгæ ис, æмæ 
ма мын цы чысыл цæрæнбон баззад, уый хъуамæ рацæрон, мæ 
удæн æхцон куыд у, афтæ. 
— Æмæ мæ удæн æхцон цы уа, цæмæннæ дæ ис уый мæт? 
— Æхцон уыдзæн дæуæн дæр. Æфсæст дæ гуыбын, æмбæрзт — 
де рагъ, хъарм — дæ уат, лæг. 
— Æфсæст гуыбынтæ иууыл амондджын куы уаиккой, уæд дæ 
хуыдоны цы хуытæ дарыс, уыдонæй амондджындæр зæххыл ничи 
уаид иу дæр. 
— Сылгоймаджы ма æндæр цы хъæуы. Кæд сабитæ фæзыной, — 
хорз. Кæнноддæр. Æниу, дæхи хъуыддаг уыдзæни. О, æмæ дын 
уый зæгъын. Æвæстиатæй куыд аздæхай, раздæр кæм цардтæ, уыр- 
дæм. Нæ мæ фæнды, ацы нæлгоймæгтимæ уай иу уаты къуымы... 
Ноджы æхсæвыгæтты... Тæккæ райсом, хъусыс? 
— Цыма æцæг дæ ус дæн, уый бардзырдтæ нæ дæттыс? 
— Уыдзынæ рæхджы... 
— Афтæ æнхъæлыс? 
— Бæгуыдæр, æнхъæлын... 
— Куыд афтид æмæ мæгуыр уды хицау дæ. Фæрæдыдтæ. Æз дæ 
ус никуы уыдзынæн... 
— Лæгъстæ дæр дын нæ бакæндзынæн, æниу мын дæхæдæг 
лæгъстæ кодтай раздæр. 
413 

— Раздæр о, фæлæ ныр нал. 
— Уæдæ ацу æмæ сбар дæ тæнджын усы гуыбын, мæнæй дæ гал 
æгæвдæс. 
— Æцæгæй дæ нæ фæнды, æви барæй чъыллиппытæ кæныс? 
— Хъазыныл нæ дæн. 
— Уынын, æгæр суæндон дæ, раздæр сæркъул уыдтæ, ныр дæ 
сæр нысхъæли. Дæ ныхас дæр фæлмæн æмæ лæгъз уыди. Ныр, 
сындзау, зæрдæйы хизы. Цы хабар у, цахæм къогъо дыл фæхæцы- 
ди, æви дын, мыййаг, кæд ацы кавказаг басурман дæ зонд иннæр- 
дæм фæзылдта? 
— Чи зоны... дæу куы нæ фарстаин уымæй. 
— Хъу-хъу-хъе, ма йæ бауарзай?.. 
— Мæ цæрæнбонтæ уыимæ иу къуыри ацæрыныл раттин, фæлæ 
цы бакæнон — нæ мæ уарзы йæхæдæг. 
— Уыныс... Алчи мæ хуызæн нæртон нæу. Дæу хуызæн хæтаг 
сылты ничи агуры бинонтæн. Уый æз сæрра дæн, зæронд хæрæг. 
— Уæвгæй, куыд æлгъаг дæ! 
— Кæд ацæудзынæ ардыгæй! 
— Никæд! Стæй цы дæ хъуыддаг у, уый ма мын зæгъ? 
— Загътон дын, нæ мæ фæнды, ам нæлгоймæгтимæ иу уаты уай! 
— Цы дæ гуыбыны гуыбынниз бацыд, чи дæ фæрсы уымæй? 
— Кургæ дæ кæнын æмæ мæ бамбар, Наталя Гавриловна. 
— Куыд мæ курыс, æлгъыст фæуай, куынæ дын комын, уæд? 
— Бакомдзынæ! Куы мæ бафæнда, — дæхæдæг мын фæуыдзынæ 
лæгъстиаг. 
— Фесæф мæ цæсты разæй! Фос нæ дæн, нæ дæр дæ дуканийы 
æмбыд кæсæгтæй! 
— Куыд? Хъæртæ? Мæныл?! Ныр дын цалдæр азы дæ гуыбын 
æфсадын, мæ фæрцы удæгас дæ абон æмæ мын мæ къæхтæн батæ 
кæныны бæсты ноджы? 
— Æфсадыс?! Æлгъыст фæу, де ’мбыд кæсæгтæ æмæ дæ хъуына 
кæрдзыны къæбæртимæ! Æмæ-иу мын уыцы æмбыд кæсæгты 
хыгъдмæ алы хатт дæр дæ цъыф къæхтæй мæ зæрдæйыл балæгæр- 
стай. Фесæф, дæ смаггæнаг хæмхудтимæ, фосы мыггаг! 
— Нуххурх дæ кæндзынæн! 
— Бафæлвар ма! Нырмæйау дын нал ныббардзынæн! Сыст æмæ 
куыд фесæфай, загътон! 
— Наташæ! Фыдбылыз агурыс! 
— Ацу æнæмастæй, Хуыцауы хатыр бакæн! Мæхи дæм нал уро- 
мын æмæ дын ацы бандонæй дæ сæр фехалдзынæн! 
— Хъахбай, æндæры бын стылдтæ? И?! 
Цъæхтæ-буртæ аци сылгоймаджы цæсгом. Йедзаг тасы æхсæнтæ 
дон иу сæххæттæн бакалдта лæджы цæсгомыл. 
— Хуы, æндæры аккаг дæр нæ дæ! 
— Æз дын дæ хæмхудтæ! — Наташæйы йæ дзыккутæй ацахста. 
Сылгоймаг нырдиаг кодта. Хъæрмæ дуар æрбайгом æмæ фæдисы 
цыд æрбакодта Уасил. 
414 

Ацахста Трофим Петровичы. 
— Цы хабар у? Цы ’рцыдис, уæдæ? Бахатыр кæн Трофим Пет- 
рович, фæлæ сылгоймагыл тых æвзарын, цыма, лæгдзинад нæу. 
— Ды та дзы кæцæй æрбасхъæл дæ? 
— Æз мæ хæдзармæ æрбацыдтæн, фæлæ ды цæмæн æрбацыдтæ, 
Трофим Петрович? 
— Дæ хæдзар? Кæй хæдзар? Ды хицау, æмæ æз та ничи? Ухх, 
паддзахы ныхмæ цæуæг æнаккæгтæ! Хъæды сыстытау, сызмæлы- 
дыстут æмæ уæ паддзах ардæм фосау æрбаскъæрдта, цæмæй уын 
ихы къæрттæй уæ тæвд æрысысын кæна, æмæ та ам дæр змæнтут. 
Нæ! Æххормагæй уын сласдзынæн уæ удтæ! Сæтæлджытау уæ 
ныцъцъист кæндзынæн мæ къæхты бын, мæнæ афтæ! 
— Æрдиаг ма кæн! Ма дæр æртхъирæн. Чи фæтæрса, уыдонæй 
цыма не стæм. 
— Æртхъирæн нæ, уæ удтæ уын хъуамæ сласон! Зымæг-зымæ- 
джы дæргъы дын дæ гуыбын æфсадын, мæ фырты мын сахуыр 
кæнын æнхъæлæй æмæ нырма ницы базыдта. Абонæй фæстæмæ 
йæ тæфтыл дæр куыннæуал ацæуай, афтæ бакæн! 
— Æнæуый дæр дæм бацæуинаг нал уыдтæн, Трофим Петрович. 
Къодахы куыд фæнды ма хой, уæддæр къодахæй баззайдзæн. Ацы 
сылгоймагмæ та тых ма хæсс. Æнæхицау у, — уый æнхъæл ма у. 
Нæ дын ныббардзыстæм! 
— Æз уын уæ удтæ зындоны тæвд къæйтыл бахус кæндзынæн, 
багъæцут! — бартхъирæн кодта Трофим Петрович æмæ дуар йæ 
фæдыл ныггуыпп кодта. 
— Ахæм ма дзы фос уа... 
— Бадомдта мæ. Ныррасыг-иу ис, афтæмæй-иу мæм æхсæвыгæт- 
ты æрбалæст, марынæй мæм æртхъирæн кодта... Æххормаг, стонг 
æййæфтон. Цы саразон... Тæрсын дзы... 
— Мауал дзы тæрс... Йæ хъуын асаст. Иунæг нал уыдзынæ ныр. 
Наташæ бузныджы цæстæй бакаст Уасилмæ, стæй æнæнхъæ- 
лæджы бафарста: 
— Æхсæртæг та цы фæцис, демæ куы уыди уый дæр. 
— Дзангимæ баззад... Нæ йæ рауагъта зæронд. 
6 
Уалдзæг бацыди йæ барты. Æрмæстдæр ма кæмдæрты аззадыс- 
ты миты хъæпæнтæ... Стыр цæугæдон раивылд, йæ былтæй акалд 
æмæ бынтондæр ныххафта донбылгæрæттæ. 
Уыцы райсом раджы райхъали Æхсæртæг. Йæ дарæс акодта æмæ 
рахызтысты æддæмæ. Бæстæ уыд хъæлдзæг æмæ райдзаст. Цъиу- 
тæ цыма боны райгуырдыл цин кодтой, — нал æнцадысты сæ зары- 
нæй. 
Хъæугæроны ’рдæм йæ ных сарæзта Æхсæртæг. Обауы сæрмæ 
схызтис æмæ йæ алыфарс афæлгæсыд. 
Уæззау низæй фервæзæг рынчын йæ хуыссæн уатыл куыд раба- 
415 

ды æмæ уый йæ зæрдæйы фæндиаг æхцон улæфт куы ныккæны, 
афтæ улæфы зæхх æмæ райсомы хъарм хуры тынтæм йæ комы 
тæф уадзы. Фароны хус хæтæлты бынæтты гæзæмæ цъæх-цъæхи- 
дæй рарттывта кæрдæг. Фæйнæрдыгæй арæгъ-рæгъы сты рæхснæг, 
бæрзондсæр нæзытæ, æмæ цыма цæуылдæр сусæг ныхас кæнынц, 
уыйау сæ сæртæ кæрæдзимæ тилынц. Хъæдæн йæ дымджытæ хæццæ 
кæнынц суанг дæр цæугæдонмæ æмæ уым уæззау доны сæ фæд- 
джитæ найынц. Ранæй-рæтты нæзы бæлæсты ’хсæнты ферттивынц 
урс бæгънæг бæрзытæ. Зымæг сын а-фæззæджы сæ дарæс раласта 
æмæ æнхъæлмæ кæсынц, уалдзæг кæд бацæудзæн йæ барты æмæ 
бæрзытæн фæстæмæ кæд скæндзæн сæ дарæс. 
Æмæ тагъд кæны уалдзæг дæр. Рæхджы йæ аив ахорæнтæй рай- 
дайдзæни ахорын тайгайы диссаджы карз æмæ тызмæг уалдзæджы 
цæсгом. 
Хур гæзæмæ суади арвыл æмæ йæ зæрин тынтæ парахатæй бай- 
зæрста бæлæсты цъуппытыл. Æхсæртæг æрбадтис, азымæджы тых- 
дымгæ кæй афæлдæхта, ахæм нæзы бæласы кæлдымыл æмæ йæ 
цæстæнгас кодта их уæлцъар цæугæдоны ’рдæм. Хатт фæдæлдон 
фæййынц æмæ та ферттивынц ногæй. 
Уæлæрдыгæй фæцыд хуылыдз сыфтæрты уынæр. Æхсæртæг 
уыцырдæм фæкаст, уыны: Дзанг хъæды хуылфæй рахызт, йе уæхс- 
кыл хæцæнгарз дзуарæвæрд хъатаратæ. Йæ къухы лæдзæг. Лæппу 
фестад, йæ размæ ацыд, бафиппайдта, Дзанджы цæсгом ацы хатт 
хъæлдзæг кæй у, уый. 
— Дада, цыдæр хорз дыл æрцыд, — бацыбæл лæппу. 
— Æрцыд, мæ лæппу, æрцыд, æмæ уымæй дæр цахæм хорз... Дæ 
хъуыддаджы фæдыл уал боны рахау-бахау кодтон. 
— Цавæр хъуыддаджы? — Нæ бамбæрста лæппу. 
— Цавæр та цы хоныс? Лидзынмæ куы хъавыс... уæд дæм куыд 
кæсы, æнæгæххæтт лидзæнтæ ис, цы? 
Ныссæххæтт ласта лæппуйы зæрдæ æмæ дзы æнæнхъæлæджы 
сирвæзт: 
— Æмæ цы бадæ? 
— Стыр зынтæй бафтыди мæ къухты... Æниу мæ æгæр бирæ 
æрдомдта, уыцы хæрæджы фырт... фæлæ ницы кæны... Ныр та 
Пуховы былтæ айсæрдын хъæуы. Цæмæй рæстæгмæ бацъынд уа 
йæ цæст, æмæ ам кæй нæ уал уыдзынæ, — мауал фена, уый. Стæй 
Пуховæн куы бацъынд уа йæ цæст, — хъуыды хъæудзæнис, æввахс- 
дæр æфсæнвæндаджы станмæ куыд ныххæццæ уыдзынæ, ууыл. 
Къахæй, гъе бæлæгъыл аленк кæнæн нæй. Хъæуы баржæ кæнæ 
нау. Нау та, куыддæр ныссæттой цæугæдоны ихтæ, — æнæмæнг 
дæр зындзæни. Иу сæудæджер йæ науыл æрвыл аз дæр фæзыны. 
Балхæны, зымæгон-зымæгдæргъы цæугæдоны был цæрджытæ цы 
сырдты зынаргъ цæрмттæ фæтымбыл кæнынц, уыдон. Æмæ аздæ- 
хы фæстæмæ. Æрмæстдæр уый, æндæр фæрæз, æндæр фæндаг нæй. 
Сæудæджеры зонын — сразы уыдзæн. Фæлæ Пухов куыд бафт- 
дзæни мæ къухты. 
416 

Æниу Пухов бафтыди йæ къухы, дыууæ боны фæстæ йæ Уасил 
цуаны асайдта. Се ’хсæв Дзангмæ æрхастой. Дзанг сæм æнхъæлмæ 
каст... Хъæуæй Трофим Петровичы дуканийæ нозт йемæ ахаста. 
Йæхимæ ма саджы фыд уыди. Æхсæвæр сцæттæ кодта... Пуховмæ 
хорз фæкастысты нозтæй. Уасил зыдта, Пухов кад æмæ цыт уарзаг 
кæй у, æмæ йæ сыстыдта, уæлæрвты онг æй систа, Пухов ахстытæн 
сæ хъадамантæ кæй систа, кæй сыл баууæндыд, куыд стыр рæдау 
æмæ рæсугъд зæрдæйы хицау у. Стæй ахæстоны хицау майор Ста- 
хов нæ, фæлæ Пухов куы уаид, уæд йæ диссаджы сабыр куырыхон 
зонд æмæ адцжын æвзагæй Фыдыбæстæйæн йæ хæтæнхауæг фыртты 
Чырыстийы раст фæндагыл бафтауид. 
Æмæ нытъæлланг ластой, рагæй фæстæмæ йæ мидзæрдæйы йæхи 
цы рæсугъд бæллицтæй рæвдыдта, уыдон. Куыд тынг сæм 
æнхъæлмæ каст — куыд æрæгмæ йын сæ загътой. Æмæ сæ уымæй 
дæр чи загъта? Ахст лæг. Йæ хицæуттæ та — уд æмæ зæрдæйæ 
кæмæн фæлæггад кодта, уыдонæй йæ абоны онг хъуыдыгæнæг ничи. 
Æмæ куыд фæбузныг ис, куыд Уасил æмæ Дзангæй. Дæс æмæ ссæдз 
азы службæ кæны ахæстоны Пухов æмæ жандармты кæстæр афи- 
церы чинæй уæлдæр нæма схызт. Фæхъыг æй кодтой, йæ служ- 
бæйы асинтыл æй бæрзонддæр къæпхæнмæ не суагътой. Афтæмæй 
йæ рæхджы пенсийы цæуын хъæуы. Æмæ куыд цæрдзæни хæдза- 
рыдзаг бинонтимæ ахæм чысыл пенсийæ? Службæйы йын йæхи 
равдисын æмæ йæ бынат æрцахсын кæй нæ бантыст, уый кодта 
майор Стаховы аххос. Азымæджы йæ æнæ хæлц, æнæ хъарм да- 
рæс æмæ æнæ бынат дæр цыма барæй ныууагъта... 
— Иван Данилич, (фыццаг хатт Уасил йæ номæй сдзырдта Пу- 
ховмæ) ды дæр мах тыххæй фыдæбойнаджы хай фæдæ... Æмæ ма 
мах, — æмбæрстгонд у, — фыдгæнджытæ стæм, фыдæбæттыл ахуыр, 
фæлæ ды... Æниу дын мызд дæр æнхъæлдæн уадиссаг куы ницы 
фидынц. 
— Фидынц... капеччытæ, — йæ къух ауыгъта Пухов. — Мæ мызд 
мæ бинонтæн маамæлайы къæбæры фаг. 
— Æмæ дæ хицау майор Стахов та?... 
— Уый хистæр у... Мызд бирæ исы... 
— Исы? Мызд? Æмæ йæ мыздæй цæры æнхъæлыс? 
— Æвæццæгæн... 
— Уæууа, Иван Данилич, æз дæр ма йæ куы зонын, уæд æй ды 
куыд нæ хатыс, гæртæмттæ кæй исы, уый? Бакæс-ма йын йæ усмæ, 
сыгъзæрин къухдарæнтæ, хъусцæджытæ, цонгыл дарæнтæ... Ахæм 
тинтыкæрц паддзахы усыл дæр нæй. Фыр нардæй тъæпп хауы... 
— Уый афтæ у, бæргæ, — ныуулæфыд Пухов. 
— Æмæ йæм кæцæй цæуы, æнхъæлыс? Давы ахстыты хæлцæй, 
стæй гæртæмттæ... æмæ ды та? 
— Æз цы? 
— Цы! Иууыл рæстагæй цæрæн нæй. Æмæ де ’мбæлттæй ничи 
дæр цæры. 
— Уый хыгъд сыгъдæг у мæ намыс. 
27 Гаглойты Владимир 
417 

— Намыс, дæ дзыппы ма нывæр дæ намыс. Кæй дын хъæуы. 
Лæг дыууæ боны цæры æмæ хъуамæ цардæй исты фена. 
— Уый раст у... 
— Абоны онг дæм амонд æрмæстдæр йæ чъылдым æвдыста, æмæ, 
дзырдæн зæгъæм, ныр дæм зæры бонты куы раздахид йе ’ргом 
æмæ дæм куы фæхудид йæ мидбылты. Цы зæгъыс? 
— Цы мæ хъазыс, æфсымæр. 
— Хъазгæ нæ, æцæгæй дын зæгъын. 
— Нæ дæ ’мбарын... 
— Пенсийы афон дын у. Дæхæдæг куынæ цæуай — арвитдзысты 
дæ. Æмæ мыздæй цæрын куынæ цæуы дæ бон — цы бакæндзынæ 
пенсийæ? 
— Дæ ныхæсты рæстдзинад ис... 
— Куы дæ бафæндид, — дæ цард рæсугъд уаид зæры бон. Де 
’взонджы бонты цы нæ бафтыд дæ къухы, — уый ныр бафтид. 
— Цыдæр дæлгом ныхас кæныс, ницы дын æмбарын. 
— Хъус. Зæгъæм, ахстытæй алыгъди сæ иу. Уый тыххæй, цæ- 
рæнбонты цæмæй фæцæрай ды, уыйбæрц сыгъзæрин райстай. 
— Цы, дам, алыгъд? Чи? Фестъæлфыди Пухов. — Фыдракæн- 
дыл мæ ардауыс? 
— Фыццаджыдæр фыдракæнд нæ, — саразис хæрзиуæг. Аннæ- 
мæй та саразис дæхæдæг дæр зæры бонты дæ цард. 
— Ма дом... уый нæ уыдзæн, службæйы дæн. 
— Нæ сараздзынæ ды, фæлæ мæйы фæстæ дæ бынатмæ æрбацæу- 
дзæни æндæр, æмæ йæ сараздзæни уый. 
— Уадз... 
— Хорз, — ныхас йæхимæ айста Дзанг. — Кæд æй нæ фæнды, — 
йæхи бар у. Ацы сыгъзæринтæ, æвæццæгæн, Стаховы нарст ус сæ 
бафснайын базондзæн. 
— Æмæ нæ тæрсыс, банымудзон дæ, уымæй? 
— Кæмæ? Стаховмæ? Æмæ йæ цæмæй зоныс, Стаховæн йæхи 
зондæй арæзт не ’рцæуа? Фыццаг хатт куынæ аразы хъуыддаг. 
Пухов ныхъхъус. 
Дзанг йæ дзыппæй чыссæйы дзаг сыгъзæринтæ систа æмæ сæ 
æркалдта фынгыл. 
— Уыныс? Айæппæт хъæздыгдзинадæй, Бетъырбухы жандарм- 
ты управленийы хицауы иу хатт нæ балхæндзынæн, фæлæ дæс хат- 
ты. Цæй, кæд разы нæ дæ, — ссардзынæн æндæры. 
Цас ма йын фæдзырдтой, не сразы ис Пухов. Уыцы хабар йæхи- 
цæн æфхæрдыл банымадта æмæ дыккаг бон райсом раджы радзæхст 
ласта Бæрзыты къохмæ. 
Фæлæ лæгæн йæ расыг æрцыд æмæ бынтон бæлвырдæй йæ зæр- 
дыл æрлæууыдысты дысоны хабæрттæ. Цыма сæ фыны федта, афтæ 
йæм фæкаст. Уыцы æрттиваг згъæртæ йæ цæстыты разæй нал стынц. 
Иуæй хорз бакодта — кæй сæ нæ райста... Æниу, ахст алидздзæн 
æмæ уый тыххæй дзуапп дæттын хъæудзæнис, уымæй фæтарст 
зæгъгæ? Нæ! Иу æмæ дыууæ ахсты куынæ алидзы, стæй Пуховы 
418 

цы уавæры ныууагътой йæ хистæртæ, уым ахстытæ иууылдæр куы 
алидзой, — уымæн Пухов дзуаппдæттæг нæ уыдзæн. Фыр æххор- 
магæй йæхи мæт кодтаид, æви ахстыты? Уыцы аххосагæй нæ тæр- 
сы. Зын æм кæсы, йæ намысыл хинæй куыд рацæуа, уый. Уал азы 
цæсгомджынæй фæкуыста, йæ службæйы та афтæ иузæрдион у, 
æмæ закъон, гъе стæй хæстоны фæткæвæрд чи хæлдта, уыдонæй 
мисхалы бæрц никæмæндæр тæригъæд фæкодта, никæмæн — ха- 
тыр. Цалдæр азы размæ ахстытæй сæ иу куы фæцæйлыгъд, — Пу- 
хов æй æнæ дæлæ-уæлæ багæрах кодта, уый тыххæй йæ къамисы 
раз мур къæмдзæстыг нæ фæци. Ахстыты уистæй, кæнæ ехсытæй 
куы фæнæмынц — Пуховы цæф уæззаудæр æмæ риссагдæр у. Йæ 
намысыл комдзог никуы рацыд. Фæлæ ныр... уыцы бур згъæртæ 
лæджы зæрдæ сфæлдæхтой бынтондæр... Бонизæрмæ фæрафт-бафт 
кодта... схъæздыг уа, — уыцы амонд æм æрмæстдæр гъеныр æр- 
хауд, — куы ацæуа ардыгæй, æндæр ахæм амал никуыуал фæуы- 
дзæн... Уæд та иу хатт... æрмæстдæр иу хатт... Фæлæ уæддæр 
службæ... йæ намыс... 
Дыууæ боны фæтох кодтой йæ намыс, æмæ йын кæй ныббастой, 
уыцы æрттиваг згъæртæ. Æхсæв фыны дæр уыдон уыдта. Йæ уд 
ын гæркъайы хуынчъы аластой. Куыд фæстагмæ æрттиваг згъæртæ 
уæззаудæр разындысты, тæрæзтыл намысы æрластой æмæ Пухов 
æрцагуырдта Уасилы. 
Æртæ къуырийæ фылдæр аивгъуыдта. Иу бон, цæугæдоны ’рды- 
гæй æнахуыр уаст æрбайхъуыст. Хъæу æгасæй дæр хъæр-хъæлæба 
фестад. Адæм куыд фæраздæронæй дугъ кодтой доны былы ’рдæм. 
Æхсæртæг дæр сæ фæстæ рауад. Уыны, доны был стыр баржæ. 
Баржæйæ рахызтысты цалдæр адæймаджы æмæ ставд бæндæнæй 
донбыл сыгъд къуыдыртæм бабастой баржæйы. Уый фæстæ бар- 
жæйæ хæссын райдыдтой алыхуызон дзаумæттæ, ссад, сæкæр, 
пырындз, хъуымац, нозт, æртхос, сойын цырæгътæ, фæрæттæ, æмæ 
æндæр алыхуызон базайрæгтæ. Хъæуы дæллаг кæрон фæзы ай- 
тыгътой кæттагæй халагъудтæ æмæ сæ базайрæгтæ уырдæм хæс- 
сын райдыдтой. Сихорафонмæ хаст фесты, стæй райдыдта базар. 
Бæрзыты къохы цæрджытæн уыцы баржæйы фæзынд æрвылаз 
дæр вæййы иууыл стырдæр бæрæгбон. Сæ цард æгасæй дæр баст у 
баржæйыл. Баржæтæ цы уæлæдарæс, хæринæгтæ æмæ хæдзары 
хъæугæ дзаумæттæ æрбаласынц, уыдоныл, зымæг-зымæджы дæр- 
гъы цыдæриддæр сырды зынаргъ цæрмттæ фæтымбыл кæнынц, 
уыдон сæудæджертæн баивынц. Тыхст, æвæрæз цæрджытæ ницы 
мацæмæйтыл бынтон аслам акалынц сæ зымæджы фæллой. Сæу- 
дæджер зоны, адæм цæмæй тынгдæр тыхсынц, куыд æмæ цы хуы- 
зы æнцондæр фæсайæн сты. Ноджы йемæ нозт раласы, ныррасыг 
сæ кæны æмæ сæ иу цармы бæсты фараст цармы растигъы. 
Ныр дæр та афтæ... 
Æхсæртæг куыддæр баржæты донбыл ауыдта, афтæ фæхабар 
кодта Дзангмæ. 
Зæронд лæг, цыма, хабар зыдта, ницы загъта. Æнæдзургæйæ 
419 

сыстад, йæ кæрцы къæрит скодта, синагæй йæ астæу æрбалвæста 
æмæ æддæмæ рацыд. Иуцасдæр рæстæджы фæстæ фæзынд уæззау 
чыссæтимæ. Уадидæгæн бафиппайдта лæппу, уыцы чыссæты æртти- 
ваг бур згъæртæ —Дзанг сыгъзæринтæ кæй хуыдта — кæй ис. 
Чыссæтæ æмæ утæппæт сæлавырты, æхсæрджыты æмæ сау ру- 
васы цæрмтты сæккой кодтой æмæ изæрдалынгты æрхæццæ сты 
Бæрзыты къохмæ. 
Уыцы бон æнахуыр хъæлдзæг уыд хъæу. Алырдыгæй худын, 
зарын æмæ фæндыры цæгъдын арвы кæрæттæм хъуыстысты. 
Æхсæртæг æмæ Наташæйы хæдзары ныууагъта Дзанг, ахæм 
рæстæджы тæссаг у, зæгъгæ, адæм — расыг, стæй уыцы бон Бæр- 
зыты къохмæ æввахс цы хъæутæ ис, уырдыгæй дæр базармæ æрцы- 
дысты. Æхсæв фæстæмæ нал аздæхтысты. Стæй æнæуый хæддзу, 
дзæгъæл хæтджытæ дæр цъус, мыййаг, куыннæ ис тайгайы хуыл- 
фы. Уæлдайдæр та лæгмарджытæ, стигъджытæ, йæ намыс чи фе- 
сæфта æмæ адæймаджы фыд бахæрыныл дæр чи нæ ауæрды, уыдо- 
нæй уырдæм хаст чи æрцыдис, ахæмтæ дæр. 
Дзанг нал аздæхт фæстæмæ. Райсом-иу ацыд æмæ суанг изæрмæ 
сæудæджеры цурæй нал цыд. Цæуыл ныхас кодта, цы йæ хъуыд 
уыцы тæнджын сæтойæ, уый, кæд æргомæй нæ дзырдта Дзанг, 
уæддæр æй Æхсæртæг æмбæрста, дзырд уый хъысмæтыл кæй цæуы. 
Фæлæ цæмæн афтæ дардыл у сæ ныхас? Цавæр зындзырд у 
уыцы сæудæджер? 
Æмæ дын мæнæ, изæрыгон доны былтыл тезгъогæнгæ, Æхсæр- 
тæджы хъустыл кæйдæр ныхас ауади. Хæстæг сæм бацыд, æмæ 
сæм байхъуыста. 
— Алас æй, Никъала, дызæрдыг мацæуыл кæн. Цы ’мбæлы, уый 
дын бафиддзынæн. 
— Цалдæр хатты дæм байхъуыстон æмæ-иу фыдбылызæй тых- 
хæй фервæзтæн... Ацы хатт нал. 
— Мæнæ дын дунейы сæлавыры цæрмттæ, æртæ та сау рувасы 
цæрмттæ. Ноджы дыууæ чыссæйы сыгъзæринтæ... Ацы аз цы баба- 
зар кæнай, уымæй дыууæ хатты фылдæр. 
— Мæ бон нæу... 
— Курын дæ, лæгъстæ дын кæнын, мæ хæстæг у. Мæ иунæг 
хъæбулы иу лæппу. Нырма æвзонг у. Сонт. Нæ бафæраздзæн. Хи- 
вæнд у. Куы алидза — искуы фесæфдзæн... Байхъус мæм, дæ разы 
мæ зонгуытыл æрлæудзынæн... 
— Нæ, зæронд, ма мæм хат. 
Исдуг ныхъхъус сты. 
Æхсæртæг бамыр, дзырд уый хъысмæтыл кæй цæуы — æмбары 
уый. Фæлæ сæудæджер, Захъхъайаг хæрæгау, ныффæрск æмæ лæп- 
пуйæн йæ уд гæркъайы хуынчъы алæст. 
— Уæдæ ма цы домыс? 
— Ацы сыгъзæринтæ кæм скъахыс, уыцы бынат. 
— Цал хатты дын загътон, мæ бон нæу. 
— Уæдæ мæ бон дæр нæу. 
420 

— Мæ хъуыддаг мын сараз, Никъала, бирæ хæрзты дын бацыд- 
тæн. Мæ фæрцы æндæраз дæ нау æнæхъæнæй баззад, æндæра дын 
æй бандиттæ ныффутт кодтаиккой. Дæхи дын мæлæтæй фервæзын 
кодтон. Кæсыс, дæу хъахъхъæнгæйæ, кæйдæр нæмыгæй мæ къах 
ныппырх. Ды мын бузныг дæр нæ загътай. 
— Уый ныхмæ дын æртæ бунтгæнæджы лæвар ахъуызын код- 
тон. 
— Уыцы хабар дæуæн уыйбæрц зын нæ уыди. 
— Уый хыгъд жандармтæн цас фидын хъæуы, цæмæй науы ма 
джигул кæной. 
— Ныр дæр сын бафид. Мæнæ дын æхца, сыгъзæрин, зынаргъ 
цæрмттæ. 
— Уыцы сыгъзæринты гуырæн, кæннод мæм ма хат. 
— Уæдæ нæ разы кæныс? 
— Нæй. 
— Хорз, фæлæуу-иу, хъаст мæ ма ракæн. Ахсæв дын дæ адæм 
мæ лæппутæ ныргæвддзысты. Ныр дыууæ боны мæгуыр адæмæй 
кæй бастыгътай, уыцы фæллой дын байсдзысты, дæхæдæг дæр ма 
удæгас баззайай, уый ныфс дын не ’вæрын. Уый дын нæ дзурын, 
æз, æгас Кавказы йæ тæсæй уæздæттæ мæтмæрдтæ кæмæн кодтой, 
йæ фæдыл кæмæн зылдысты уал азы æмæ сæ бындзытау чи цагъта, 
уыцы сæркъуыр абырæг Хъæссæй. Зонынц мæ ам Сыбыры дæр, 
мæ тæссæй чидæртæ сæ быны мизынтыл кæй сты, уый дæр. Цæй, 
хорзæй баззай, цы-иу рамбулай, уый дæхи. 
— Мæ фыды хай, ма мæ фесаф! Ма мæ фесаф! 
— Ныхъхъус у! Дæ хуызæттæн сæ былтæ хъулон-мулон æдзу- 
хæй дæр куы нæ уой, уæд не ’мбарынц. 
— Хатыр, господин абырæг, хатыр. Разы... разы... 
— Афтæ, фосы мыггаг. Æз бирæ дæ хуызæтты удтæй фæхъазыд- 
тæн æмæ мæ коммæ куынæ бакæсай, уæд иу бон, æнæнхъæлæджы, 
дæ науы бын фæхуынкъ æмæ дæхиимæ доны бынмæ аирвæзтæ. 
Бамбæрстай?! 
— Бамбæрстон... Гæххæтт æм ис? 
— Ис. Уæдæ афтæ. Бадзырдтам. Мæнæ дын, ныфс цы бавæрд- 
тон, уый. Лæппуйы сæрæй æрду дæр фæхъуыд, бынатыл æй нæ 
сæмбæлын кодтай, уæд нырæй фæстæмæ ардæм æхгæд у дæ фæн- 
даг. Мæ лæппутимæ дæ фæдыл æфтыд уыдзыстæм. Уыцы джи- 
гиттæ та де ’нæзонгæ не сты. Нæ сын закъон ис, нæ — Хуыцау. 
— Мæ ныхасæн æз кæддæриддæр — хицау. Æрмæст сын бамба- 
рын кæн, куыд ницæмæ февналой. 
— Хорз, уый дын мæ быгъдуан. 
— Æрмæст дæ курын, Æрсыты лæгæты мæ нау. Уырдæм уын 
цæугæ у къахæй. 
Куыд нæ йæ бафиппайой, афтæ рахъуызыди лæппу. 
Уыцы бон Æхсæртæг хæрзбон загъта Уасилæн æмæ Наташæ- 
йæн. Бæрзыты къохæй аивæй фæтары сты. 
Ничи фынæй кодта уыцы ’хсæв. Дзанг кæм цард, уым бынæй, 
421 

мæйрухсмæ цæугæдоны былыл фæрсæй-фæрстæм бадтысты Наташæ 
æмæ Æхсæртæг. Доны уылæнтæ сабыргай, кæрæдзи сæрты гæппы- 
тæгæнгæ, фæллад галау, сæ комы фынк доны былтыл калдтой. 
Мæй цыма йæхи абæгънæг кодта, афтæмæй арвæй æргæпп ласта 
доны былмæ æмæ йæ сыгъзæрин дзыккутæ доны был æхсы æмæ сæ 
улæфтыл фасы. 
Кæмдæр, æввахс ранæй уасыд уыг, цыма тар хъæды хуылфмæ 
æгæндæг нæзыты æхсæнты мæйы рæсугъд тынтæ кæй бафсæрстой, 
уый йын йе ’нцойад фесафа æмæ зæххæй уæларвмæ мæйы тæрсын 
кæны, уыйау. 
Дымгæйы уддзæф никуыцæй цыд, æрмæст улæфыд цæугæдоны 
’рдыгæй сатæг уддзæф æмæ уæнгтæн æнахуыр æхцондзинад лæ- 
вæрдта. 
Бæстæ æддейæ йæхи майы цады надта, мидæгæй та, хъæды 
хуылфы, уыцы æнахуыр тар æмæ æгуыппæг уыди, цыма æнусон 
фынæй баци, уыйау. 
Сыбыры æрдз афтæ тызмæг æмæ фенддаг кæй у, уый Æхсæр- 
тæг ныронг никуы фæхатыд. Æниу æй, чизоны, ныр дæр нæ фæха- 
тыдтаид, кæмдæр йæ зæрдæйыл цы уæззау дур фæлдæхт уыд, уый 
йæ бынатæй куынæ фенкъуыстаид, уæд. 
Ахсæв ма ис ам, сом ацафон уыдзæнис дард. 
Райсом йæ алидзыны æмгъуыд. 
Дзанг цæттæ кодта дард фæндагмæ Æхсæртæджы. Хæдзары 
размæ мæйрухсмæ бæрзы цъарæй рæхсы къогъодзитæ Æхсæртæ- 
гæн. 
Тыхст æмæ мадзура у Дзанг абон. Хаты йæ Æхсæртæг, йæ ацы- 
ды хабар иуæй æхсызгон кæй у зæрондæн, аннæмæй та йæ фæндгæ 
кæй нæ кæны. Æвæджиау æхсызгондзинад æрхаста лæппу зæрон- 
дæн. Уæдæй нырмæ цыма февзонгдæр, фæхъæлдзæгдæр. 
Æхсæртæджы ацыды хабар къаддæр зын нæу Наташæйæн. Мæнæ 
йæ цуры бады æмæ ныхас йæ дзыхæй нæ хауы, æрмæст дард кæ- 
дæмдæр нымдзаст æмæ хаттæй- хатт йæ уæззау улæфт райхъуысы. 
Фæкомкоммæ йæм ис Æхсæртæг. Æнахуыр диссаджы рæсугъд 
æмæ йæм фенддаг фæкасти иннæ бонты хъауджыдæр ацы мæйрух- 
сы, раст цыма уæларвæй авд хойæн сæ кæстæр зæхмæ æртахти 
æмæ Æхсæртæджы фарсмæ бæласы кæлдымыл æрбадти, уыййау. 
Лæппу йын цыма атæхынæй фæтарсти, уыйау ын йæ къухмæ 
фæлæбурдта. 
— Наташæ, гормон, цы ныхъхъус дæ, исты зæгъ, сом ацафон ам 
нал уыдзынæн. 
— Æз дæр ууыл тыхсын, ам кæй нал уыдзынæ. Цы уыдзынæн 
æнæ дæу. 
— Зæронд демæ уыдзæн, ма тæрс. 
Ногæй та ныхъхъус сты. 
— Æхсæртæг, цыма никуыуал фембæлдзыстæм? Ау, ууыл ахи- 
цæн уыдзæн нæ хæлардзинад? 
— Махмæ иу æмбисонд ис, хох, дам, хохыл не ’мбæлы, уый 
422 

йеддæмæ адæймаг адæймагыл — кæддæриддæр, — ныфсытæ йын 
æвæрдта лæппу. 
— Чизоны уыцы æмбисонд раст у, фæлæ мах уавæры... Стæй 
дын тæрсы мæ зæрдæ, ой, тæрсы. 
— Тæрсы? Цæмæй? 
— Цæмæй... Ардыгæй фондзыссæдзæй аирвæзы æрмæстдæр иу... 
Стæй куы аирвæзой, уæддæр уым æдас нæ уыдзынæ... 
— Цæй, уый тыххæй ныхас дæр нал... Фæлтау адзурæм, цы уы- 
дзæнис сом, иу-дæс æмæ дыууиссæдз, гъе, фондзыссæдз азы фæстæ. 
— Фондзыссæдз азы фæстæ цы уыдзæн, нæ дын зæгъдзынæн 
уый, фæлæ сом ацафон, уæлæ уыцы худгæбыл мæй мемæ йæ цæс- 
тысыг кæй лæмардзæн, — мæ бон дын уый зæгъын у. 
— Нæ хъæуы, Наташæ, курын дæ, 
— Бузныг, Æхсæртæг... 
— Цæй тыххæй? 
— Алцæй тыххæй дæр, уæлдайдæр та, æз дæр адæймаг кæй дæн, 
уый мын кæй бауырнын кодтай, стыр æмæ сыгъдæг зæрдæ кæй ис, 
æмæ уыцы зæрдæйы хъармæй мæн кæй батавтай, раджы чи ахуыс- 
сыд, уыцы намыс мын кæй райхъал кодтай, тых æмæ мын æхсар 
кæй радтай æмæ мæ фæстæмæ цардмæ кæй раздæхтай. Зон, мæ 
амæлæты бонмæ дæуæй хæсджын уыдзынæн, цалынмæ цæрон, 
никуы мæ ферох уыдзæн дæ хорз ракæнд. Бузныг, стыр бузныг. 
— Дæуæн дæр бузныг, Наташæ. Зон, ды дæр мæ никуы ферох 
уыдзынæ, æниу нæ зонын, мæ цард куыд уыдзæн сом. Зын зæгъæн 
у... фæлæ куыдфæнды ма уæд, фыццаджы фыццаг баззайдзынæн 
адæймагæй. 
— Хуыцау де ’ххуысгæнæг, сыгъдæг зæд Мадымайрæм дæ хъахъ- 
хъæнæг. Ехх, куыд тæхудиаг уыдзæн, æвæдза, демæ цæрæнбон- 
тæм йæ цард чи арвитдзæн. Тынг мæ фæндыд мæн, тынг, тынг, 
æвæццæгæн, ды уыдтæ, æз фыццаг хатт кæй базыдтон, æмæ дык- 
каг хатт кæй никæйуал базондзынæн. Уыцы стыр æмæ сыгъдæг 
уарзт. Фæлæ цы гæнæн ис. Æвæццæгæн, кæйдæр уарзт тыхджын- 
дæр разынд, æмæ йæм æз мæсты нæ кæнын, нæ, тæхуды йæм кæ- 
нын. Уыцы сылгоймаг амондджын уыдзæни... Æниу дæ æз дæр уарз- 
дзынæн дардмæ. Чизоны мын зæгъай, цæмæн? Мæхи хъуыддаг у, 
ацы мæнг дунейыл мæм иу адæймаджы бауарзын æмбæлди æмæ 
уый ды уыдзынæ. Чизоны дæ де стыр уарзты цур æз ферох уон 
бынтондæр. Фæлæ дæ курын, дæ уарзтыл къæм куыд нæ абада, 
афтæ-иу мæн дæр æрымыс. Æниу уый дæхи бар у. Зонын æй, нæ 
мæ уарзыс... Æмæ дæ уайтагъддæр ферох уыдзынæн. 
— Наташæ... 
— Мацы зæгъ... Нæ хъæуы, æмбарын æй, цы зæгъинаг дæ, уый. 
Нæ уарзтыл нæхийау хъадамантæ æвæрд. Æмæ фыццаг ныппырх 
хъæуы уыцы хъадаманты, афтæ амоны Уасил, стæй уарзондзинад 
ссудздзæни рæсугъд æмæ сæрибарæй. 
— Раст зæгъыс, мæ чызг, — сæ уæлхъус куыд февзæрд Дзанг, 
уый нæ рахатыдтой чызг æмæ лæппу... — Хъадаманты зæлланг куы 
423 

фехъусын, уæд æрхæндæг вæййы уарзт. Хуыцау уæ дыууæйæн дæр 
ахæм стыр уарзты тых радтæд, куыд уарзтам нæ кæрæдзи не ’фси- 
нимæ мах. Фæлæ йын парахатæй стæхын нæ бантыст, ахуыссыд, 
ныцъцъист æлдарады хъадаманты бын. Нæ, мæ хуртæ, нæ, раст 
загъта Уасил, сæрибары сæрыл тохы цæхæры æхсæнты æрцæуын 
хъæуы уарзтмæ. 
— Æз ма та цы? Кæд мæнæ Æхсæртæг. 
— Нæ, мæ чызг, нæ, дæуæн дæ хъуыддаг æнцондæр уыдзæн, 
куыддæр фæуа дæ хасты рæстæг, афтæ ацæудзынæ Бетъырбухмæ. 
Уым мын бирæ зонгæтæ ис. Уыдон дын куыст ссардзысты. Стæй 
дын бацамондзысты, уыцы стыр амондмæ куыд æмæ цы уавæрты 
ис æрцæуæн. 
— Бузныг, мæ фыды хай, æвæццæгæн, мæ нывы фыст куыд у, 
афтæмæй мæ мæ хъысмæт уырдæм кæны. 
Мæй арвы астæумæ стылд, бонмæ бирæ нал уыд, фæлæ ма уæд- 
дæр доны былыл бадтысты Æхсæртæг æмæ Дзанг æмæ сæ ныхас 
нал æмæ нал скъуыд. Наташæ фынæй кæнынмæ ацыд, æхсæвы 
уыг дæр ныффæсус æмæ кæмдæр бæласы къалиуыл бафынæй. 
— Дæ зæрдыл дар, мæ хуры чысыл, — зæндтæ амыдта Дзанг 
Æхсæртæгæн. — Хъæумæ дын бацæуæн нæй. Цалынмæ ды уыр- 
дæм хæццæ кæнай, уæдмæ жандармтæ тел арвитдзысты æмæ дæ 
размæ баддзысты. Фæлæ-иу комкоммæ горæтмæ дæхи айс. Маст 
исыны тыххæй абырæгдзинады фæндагыл ма ныллæуу, ницы дзы 
рахæсдзынæ. Амардзынæ дæ бафхæрæджы, пъырыстыфы. Ногæй 
дæ æрцахсдзысты... Заводмæ ацу, уым базондзынæ, цы дæ бакæ- 
нын хъæуы, уый. Стæй ма ноджы: мæн тыххæй мæ чызг æмæ ме 
сиахсæн иунæг сыбыртт дæр нæ. Ницы пайда у, сæ зæрдæ мæм 
æхсайа, нæ мæ фæнды. Раджы мæ баныгæдтой, ферох сæ дæн. 
Æмæ царды фæстæмæ къахын нал хъæуы. Дæ зæрдыл дар, мæ 
хуры чысыл, афтæ мæм кæсы, цыма æнусты æфхæрд дзыллæ се 
’нусон фынæйæ рæхджы райхъал уыдзысты. Тагъд ралæудзæн 
мастисæны рæстæг æмæ йыл цæттæйæ сæмбæлын хъæуы. Æз, 
æвæццæгæн, нал æрыййафдзынæн уыцы амондджын бон, фæлæ 
ды. Цæргæ-цæрæнбонты фæтох кодтон, фæмардтон æлдæртты, 
пъырыстыфты, жандармты, истон сын сæ фæллой æмæ сæ мæгуыр- 
тыл уæрстон. Ницы рауади мæ тохæй. Сыбыры мæ ныр ссæдз азы 
хъадаманты бастæй дарынц. 
Æниу куы ацæуон, уæддæр ницы сараздзынæн. Мæ тох æнæбын- 
дур æмæ æнæ пайда кæй уыд, уый æз ам бамбæрстон. Ды уыцы 
рæдыд фæндагыл ма ацу, ма дæр иунæгæй. Иунæджытæй æнцонæй 
басæтдзыстут, иумæ куы уат, дæхи хуызæттимæ, уæд та уын тыхгæ- 
нæг тых нæ ракæндзæн. Дунейы фарны бафæндæд, мæ хуызæн къуы- 
мыхзонд абырæгæн цынæ бантыст, уый дæуæн цы бантыса. Цы са- 
разон, мæ бон æндæр нæ уыди, мæ зонд уадиссаг ницы карста. Бæргæ 
ма ныр цыдæртæ базыдтон, фæлæ ныр та æгæр байрæджы æмæ дын 
мæ мастисæн кард дæ къухмæ дæттын æмæ дзы дæхицæн дæр æмæ 
дæхи хуызæттæн дæр сæ амонд ссарын базон. Тох, æрмæстдæр тох, 
424 

де ’фхæрджыты ныхмæ! Ныр цом æмæ баулæф. Райсом зын фæнда- 
гыл цæуæм. Æртæ боны нæ къахæй цæуын хъæуы Æрсыты лæгæтмæ. 
Уый дæр цы хуызæн æвзæр фæндагыл, уый зоныс? 
О, хæдæгай, цы гæххæттытæ дын самал кодтон, уыдон дæ æрмæст 
бынатмæ ныххæццæ кæндзысты, стæй нал бæззынц. Уыдонæн бы- 
нæттон полицæмæ бавдисæн нæй. Уайтагъд дæ бафиппайдзысты, 
фæлæ-иу уым цы хос ис, уый дæ сæрæн кæн. 
Бон дзир-дзур кодта, афтæ фæгæппытæ кодтой Æхсæртæг æмæ 
Дзанг æмæ доны фæдыл ныллæууыдысты скæсæнырдæм. 
Наташæ сæ доны былы онг рафæндараст кодта. Дзангæй дæр 
нæ фефсæрмы, афтæмæй ахъæбыс кодта Æхсæртæджы, стæй лæп- 
пу тархъæды уадидæгæн айсæфти. 
Наташæйæн цыма йæ хур уыцы хъæды хуылфы аныгъуылд, 
уыйау, уæнгтæсастæй сæ фæдыл каст æмæ каст. 
— Хуыцау æмæ дæ Мадымайрæм фæндараст фæкæнæд, — ба- 
фæдзæхста Æхсæртæджы æмæ æрхæндæгæй раздæхтис фæстæмæ. 
ÆСТДÆСÆМ СÆР 
1 
„. Бæргæ, куы зыдтаид Налхъуытæ, чындзы куы ацыд, уымæй 
цалдæр боны фæстæдæр, иу къæвда æхсæв, дуар кæй æрбахой- 
дзæн æнахуыр уазæг... Булатыхъо йæ размæ ракаст æмæ йæ цæсго- 
мы хуыз аныхъуырдта: йæ разы æнæдаст, бызгъуырты мидæг тæккæ 
къæсæргæрон лæууыди Æхсæртæг. 
— Булатыхъо, бахатыр кæн, æнафоны... Бар уæм ис? — лæгъстæ- 
гæнæджы хъæлæсæй загъта Æхсæртæг. 
— О, стыр Хуыцау! Уый Æхсæртæг куы дæ, мидæмæ, — йæ 
цонгыл ын фæхæцыди Булатыхъо æмæ йæ бакодта хæдзармæ. — 
Не ’фсин, цы фæдæ, дæ дарæс ма акæн! — ахъæр кодта иннæ уатмæ, 
йæхæдæг къонайы арт кæныныл схæцыд. — Куыд æнæнхъæлæ- 
джы, дæ хорзæхæй? Дæ бырæгътæ дарæс уал феппар. Цы фæдæ, 
не ’фсин, фезмæл дын куы зæгъын! 
Дыккаг уатæй рахызтис Кыркыс. 
— Мæ арт бауазал, Æхсæртæг?! — йæхи йæм баппæрста. 
— Кыркыс?.. — фæджихау Æхсæртæг. — Уый ды?.. 
— О, фарон бацардыстæм... 
— Акæс-ма, куыд нæ йæ зыдтон. Амондджын ут!.. 
— Не ’фсин, ныхæстæ фæстæдæр, фæлæ ма йын дæ разы мæ 
куырæт радав, ныххуылыдз æмæ йæ дарæс раива. Дæ хорзæхæй, 
хæстæгдæр артмæ. 
Æхсæртæджы фæллад цæстытæ уаты къуымты, тарст цъиуы 
лæппынтау, гæппытæ систой, стæй æнæнхъæлæджы афарста: 
— Налхъуытæ та кæм ис? 
Булатыхъо æмæ Кыркыс се ’взæгтæ аныхъуырдтой, багомыг сты... 
425 

— Сымах куы фæрсын? — скатай лæппу. — Исты йыл æрцыд?.. 
— Сбад, ныртæккæ дын бамбарын кæндзынæн алцы дæр, — уæнг- 
састæй загъта Булатыхъо æмæ радзырдта æппæт дæр... — Бæргæ, 
удæгас æнхъæл дын куы уыдаид, уæд дæм æнхъæлмæ кастаид æнусы 
бонмæ. Фæлæ дæхæдæг зоныс, куыд ма бадтаид, кæд æмæ кæмæ 
æнхъæлмæ каст, уый нал уыд... Ныббар, Æхсæртæг, дæ разы ах- 
хосджын не стæм, нæдæр æз, нæдæр мæ хо, — ууыл фæци йæ 
ныхас. 
Уазалы басийæг дидинæджы къускау ампылдис Æхсæртæджы 
цæсгом, цæстыты æрттиваг зынг, райсомы стъалыйау, амынæг. Риу 
ахгæдта æмæ йæ бон сулæфын нал уыд. Хæдоны æгънæджытæ суагъ- 
та, тыххæйты ма сыстад æмæ йæ ных дуары ’рдæм сарæзта. 
— Кæдæм, Æхсæртæг? — фергъуыйау Булатыхъо. 
— Мæн ам ницыуал хъуыддаг ис, — цыма йæ зæрдæйы уидæг- 
тимæ сыскъуыдта йæ ныхæстæ, афтæ зынæй сæ загъта. 
— Нæ дæ ауадздзынæн, — йæ разы ныллæууыди Булатыхъо. — 
Ау, мæ хо ацы хæдзары нал ис, фæлæ дзы ис, дæхицæн æрдхорд 
кæмæй загътай, уыцы ’фсымæр. Уый та дæ разы аххосджын нæу 
æмæ йæ цæмæн æфхæрыс? 
— Мæ цард мисхалы бæрц дæр нал у, Булатыхъо. Зæхх мæ 
къæхты бын алæбырд æмæ тæхын сæрсæфæнмæ... 
— Уæдæ ныр куыд? 
— Ам баззайæн мын нæй. Агурдзысты мæ... Æниу мын хъауджы- 
дæр нал у... 
— Кæд дæ, мыййаг, Налхъуытæйы фенын фæнды? 
— Нæ хъæуы, Булатыхъо... йæ зæрдæ ма йын дыккаг хатт цæ- 
мæн сæттын. Иу хатт ын фаг уыди. Курын сымахæй дæр, мæн 
тыххæй иу сыбыртт дæр макæмæн... 
— Кæмдæриддæр уай, хъусын-иу мын кæн, де ’рдхорд дæ нæ 
ныууадздзæн дæ зыны. 
— Бузныг, Булатыхъо, куы бахъæуа дæ сæр — бæрæг хабар дæм 
уыдзæни... Æрмæст мæ базонын фæнды, чындзы кæмæ ацыд Нал- 
хъуытæ? 
— Уæхи хъæуккаг Солыммæ. 
— Ухх, хæрæджы фырт! Уый дзы куы зыдтаин!.. — цæф арсау 
ныууынæргъыдта Æхсæртæг. — Мæ фыдызнаджы зонын, фæлæ 
ницы кæны, мах ма фембæлдзыстæм лæгæй-лæгмæ тохы, æмæ кæд 
дæ хæстæг у, уæддæр дзы нæ раздахдзынæн мæ карды ком! 
Бон дзир-дзир кодта, афтæ фестади Æхсæртæг, æмæ йæ хъæу- 
бæстæй куыд ничи федтаид, афтæ сфардæги æфцæджы ’рдæм. 
2 
Солым æнхъæл к^ыд нæ уыд, афтæ арæхстджынæй йæ фæнд 
æрбалхынцъ кодта. Иæ мулк, йæ фæллæйтты æддейæ ма йæ хæ- 
дзары къуымтæ сфидыдтой номхæссæн Налхъуытæйы рæсугъддзи- 
надæй. Æниу, къуымтæ ноджыдæр аивдæр уаиккой, Налхъуытæ 
426 

ма, асæст бонау, æппынæдзух тарæрфыг куы нæ уаид, уæд. Æмбæр- 
ста лæг, усы зæрдæ Æхсæртæджы амарды фæстæ кæй басыгъд, 
æмæ ма дзы Солымы хæдзармæ æрмæстдæр æртхутæг кæй 
æрхæццæ. Фæлæ быхста. Æнхъæл уыди, Налхъуытæйæ рæхджы 
кæй ферох уыдзæн йæ фыццаг уарзт æмæ йæ зæрдæ кæй æртас- 
дзæн Солыммæ. Æнхъæлмæ каст. Архайдта сылгоймаджы зæрдæ 
ссарыныл, фæлæ марадз зæгъ, фæндаг æм нæ ардта. Налхъуытæ 
уыцы иугъæдон уазал зæрдæ уыд, ницы йæм хъардта, ницы йæ 
рæвдыдта, æппынæдзух йæ хъуыдыты хæтыд æмæ бонæй-бонмæ 
уалдзыгон митау тади. 
Лæгæн усы зæрдæ ссарын йæ бон куы нæ баци, уæд мæсты рай- 
дыдта, æмæ фæлмæн ныхасæй йæ къухы цынæ бафтыд, уый тым- 
был къухæй агурыныл схæцыд. Ус фыддæр фæци. Багомыг. Йæ 
дзыхæй сыбыртт нал хауд. 
Иу хатт лæг расыгæй йæ пырх акалдта Налхъуытæйыл: 
— Арæби, цыма мæ хæдзарыл мард æрцыди, уыйау æппынæдзух 
фыдохы бадт цы кæныс?! Искуы ма дæ мидбылты бахуд. 
— Тыххудт æмæ гæды митæ цæмæн хъæуынц? 
— Зонын æй, кæмæ ’хсайы дæ зæрдæ! Нырмæ дын барстон, фæлæ 
мæ ныр дæхи хъахъхъæн! Æз дæ ардæм фыдохы бадынмæ не ’ркод- 
тон, æмæ зон, куы нæ ’ртасай, уæд мæ хъаст ма ракæн... 
— Æртхъирæнтæ цы кæныс?.. Фæфардæг уыдзынæн мæхæдæг, 
уæддæр мын зындон у дæ хæдзар! 
Æмбæрста Солым, уæлдай ныхас ма, æмæ ус æцæгæйдæр афар- 
дæг уыдзæн. Ныууагъта йæ йæхи бар. 
— Æгæр къæйных ныллæууыдтæ дæ лæгмæ, æмæ афтæ хорз 
нæу, чындз, — Ацырухс æй уайдзæфты бын фæкодта. 
— Цы бакæнон, тыххæй мæ уарзондзинад домы, æмæ йын куыд 
раттон мæ уарзт, кæд æмæ басыгъд уыцы уарзт æндæр кæуылдæр, — 
дзырдта Налхъуытæ. 
— Афтæ ма дзур, куы дæ фехъуса — æнæфыдбылыз нæ баззай- 
дзынæ. 
— Æргом ныхас йæхæдæг домы... 
— Æмæ йын дæ зæрдæйы фæндон æргомæй ма дзур. Хъусыс? 
— Мæ бон гæды ныхас нæу... 
— Æмбарын дæ, мæ чызг, бæллиццаг нæу дæ уавæр. Кæсын 
дæм, уынын дæ æмæ дыл мæ зæрдæ судзы, фæлæ дын баххуыс 
ницы у мæ бон. Æниу дæ кæд мæнæй исты хъæуы, æнæбахъæцгæ 
ма фæуæд дæ цæсгом. 
— Бузныг. Æнæуый дæр цух нæ дæн дæ рæвдыдæй. Ды куы нæ 
уаис — иунæг æхсæв дæр не сбон кæнин ам. Чизоны, рæдийын, 
чизоны, уый раст у. Сылгоймагæн йæ хæс у йæ лæджимæ иу æвзаг, 
иу зæрдæ ссарын. Йæ тæригъæд мæ нæ хъæуы, архайы. Фæлæ 
мыл цас æнувыддæр æмæ зæрдиагдæр у, уыйбæрц мын æнæуынон- 
дæр кæны. Цæмæн, нæ зонын... 
Солым сфыдуаг, сгалиу æмæ дыи иухатт Налхъуытæйы куы 
427 

снæмид. Хъуыды кодта, куы фæтæрса, уæд æртасдзæн, фæлæ 
фæрæдыди Солым. Ус æрдæгæхсæв афардæг сæхимæ. Солым йæ 
фæдыл нæ акаст. Куы сфæлмæца — æрыздæхдзæн фæстæмæ. Ныр 
ын лæгъстиаг нал уыд. Цас æм карздæр уа, уыйбæрц йæ зонд æрцахс- 
дзæн, зæгъгæ. Фæлæ нал æмæ нал зынди Налхъуытæ. Солым ыл 
йæ къух ауыгъта. 
Иу изæр Булатыхъо Солымты кæрты æрхызт йæ бæхæй. Солым 
æй бамбæрста, цы хъуыддаджы фæдыл у, уый. Цыма йæ зонгæ 
дæр нæ кодта, салам дæр ын нæ радта. 
Булатыхъо йæм бацыди хæстæг æмæ йæм дзуры: 
— Солым, цæмæн мын бафхæрдтай мæ хойы? 
— Солым æнæхъуаджы никæй бафхæрдзæн... 
— Æмæ куыд æнхъæлыс, æнæхицау у, æви мæ мардыл банымад- 
тай?.. 
— Мæ бинонтимæ мæм цы ныхас рауад, уый мæхи хъуыддаг у! 
Æмæ ды мæ хъуыддаджы куыннæ тъыссай дæхи! Цæргæ мемæ кæны, 
йæ зæрдæ та Барсæджы фыртмæ ’хсайы. Æмæ дын зæгъын — нæ 
ныббардзынæн! 
— Куы йæ зыдтай, нæ дын ратдзæни къух, цæмæн сынамонд 
кодтай сылгоймаджы? 
— Мæ аххосæй йыл ницы æрцыд, — мæ размæ дæр сыгъдæг нæ 
уыди... 
— Кæмæй зæгъыс уый?! Ноджы та хахуыр, хæррæджы æфтыд- 
таг! — цъæхтæ-буртæ ацис Булатыхъойы цæсгом, æмæ пыхскъухæй 
ныдздзæхст ласта Солымы æхсæрфарс. — Æз дын дæ дыууæ цæсты 
фелвасдзынæн, куыдзы хъæвдын, куыд æнхъæл мæ дæ?! Æхсæр- 
тæджы хуызæн дын нæ фæуыдзынæн, багъæц! 
— Æ, дæ мад æмæ дæ фыдæн... Кæй ныццавтай, фидиссаг! — 
Солым фæцъортт ласта йæ хъама, фæлæ та цæф дыккаг хатт æруа- 
дис йæ æхсæрфарсыл æмæ батартæ сты йæ цæстытæ. 
— Абонæй фæстæмæ ма дæ мæ хойы æфхæргæ куы фенон, уæд 
дын кардæй ныллыг кæндзынæн дæ хурх, æнаккаджы хъыбыл. 
Кæйдæр лæппуимæ сæ амонд иу уыд, ды сæ сызмæстай, лæппуйы 
фесафын кодтай Сыбырмæ, стæй йыл дам ауагътай, амардис, 
зæгъгæ. Уый дæ куы зыдтаин, сайгæ кæныс — дæ хурх дын бах- 
сыдтаин дæндагæй! Ныр дæхион дæхирдыгæй куы фæци, уæд суæ- 
лæхох дæ, нæ, мæ хойыл? Куыд æнхъæлыс, дæ уд дын сласдзы- 
нæн! Искуы ма дæ исты куы æрыхъусон, уæд дæ фæдыл мæлæг 
уыдзынæн. Мæ ныхæстæ мын дæ зæрдыл бадар, — бартхъирæн 
кодта Булатыхъо, стæй цæрдæг сгæпп ласта йæ бæхмæ æмæ, топпы 
фатау, атахт. 
Бирæ фæлæууыди Солым хаудæй хæдзары дæлбазыр. Куыд 
бахаста йæ ныфс кæйдæр æнаккаджы фырт æмæ Солымы йæхи 
кæрты бон сихорафон снæма? Бæргæ йын нæ ныббарстаид, фæлæ 
тыхджын у Булатыхъо æмæ дзы лæгæй-лæгмæ тохы ницы рахæс- 
дзæн. Солым та йе ’фхæрд Хуыцауæн дæр нæ бары æмæ йæ Була- 
тыхъойы къуыдиппæн кæм ныббардзæн? Æниу, бирæ цыдæртæ 
428 

зоны, æгæр хъыззы-хъыззы райдыдта, хъыгдары æмæ сомбон исты 
фыдбылыз æрхæсдзæн, фæлæ йæ фæсфæд афснайын хъæуы. 
Мæстæйдзагæй сыстади, йæ куырæты дымджыты рыгтæ ацагъ- 
та æмæ хæдзармæ бахизон куыд загъта, афтæ йæ тæккæ къæсæр- 
гæрон Хъазийы ныхас ацахста: 
— Солым, æмбæхстытæй дын нал у, фæлæ уазæгмæ æддæмæ 
ракæс! 
Хъази хъæлдзæг куы вæййы, æмæ афтæмæй Солымимæ сæрыс- 
тырæй куы фæныхас кæны, уæд æй зон — Солымæн та цыдæр 
фыдбылыз йæ дæлæвзаг æрхаста. Цы йæ бон у Солымæн. Закъон 
Хъазийы къухы ис. Æниу æнæ Хъази йæ бон цы уаид! Йæ фарсхæ- 
цæг, йæ хъахъхъæнæг уый у. Йе сæфт дзы уыны, фæлæ йын æндæр 
гæнæн нæй, иу туг, иу стæг сты. Кæрæдзи хъахъхъæнынц, кæрæ- 
дзи сæфын нæ уадзынц. Мæнæ та йæм æрбафсæрста йæхæдæг. 
— Цæй, цы та мын æрбахастай хорзæй? 
— Барсæджы фырт Æхсæртæг ралыгъдис Сыбырæй... 
— Кæд?! — Кæлмдзæфау фæци Солым. 
— Хуыцау йæ зонæг!.. 
— Уæдæ йæ чи загъта дæуæн? 
— Уæлдæр хицæуттæй гæххæтт æрцыди. Бардзырд дæттынц, 
куыд æй æрцахсæм æмæ йæ Сыбырмæ куыд арвитæм фæстæмæ. 
— Æмæ ма уæдæ цæмæ у дæ каст? — фæпæртт ласта Солым. 
- Дæумæ... 
— Цы дæ хъæуы мæнæй? 
— Цы куы зæгъай, уæд Сыбырæй ардæм чи ралыгъд, уый афтæ 
сæрхъæн нæу æмæ, къамбецау, йæ сыкъатыл дуæрттæ æрбахæсса. 
Рувасау æй къæппæгæй ахсын хъæуы. Къæппæг та фæсфæд ран 
æвæрд хъуамæ уа æмæ уыцы къæппæгмæ йæ хъус чи дара, уымæн 
та йæ былтæ айсæрдын хъæуы. Сæрдæн та дæумæ ис, — йæ бур- 
бурид дæндæгты æхсæнты ралæмæрста Хъази. 
-Цас? 
— Нырма уал мин. 
— Æгæр у. 
— Йæ хъавд дæумæ у, ма дæ ферох уæд! 
Солым байгомыг. 
— Хуыцау дæ æнæниз, сæрæгасæй уадзæд, фæлæ ма ноджы иу 
хабар... 
— Цы ма дæм ис зæгъинаг? 
— Фыццаджыдæр, нæхи хъæумæ куы ’рхауа, — нæ аирвæздзæн. 
Чизоны, йæ фыдмæ фæзына. Æниу мæ æххæст нæ уырны уыцы 
хабар. Фæлæ мæм афтæ кæсы, нырма кæй нæ зондзæни, йæ куырд 
ус чындзы кæй фæцыди, уый æмæ сæм ма ’рыфта, уый гæнæн нæй. 
Дзырдаеуыд мын, Булатыхъоимæ, Дам, кæрæдзийæ æрдхæрдтæ 
загътой. Æмæ уыцы хуыцауыкъахæргæвдæгæн Булатыхъоимæ йæ 
фæнд сиу — бабын дæ! Æрыхъуыстон, дæ бинонты, дам, æфхæрыс, 
айразмæ йæ мæхæдæг дæр кæугæ æрбаййæфтон. Æмæ хъахъхъæн! 
Цæй, мæ куысты мызд мын радде кæн, æмæ æз къæппæг самал 
429 

кæнон. Æрмæст дæ фæдзæхсын: дæ усы хъустæм исты бахæццæ, 
уæд сæфыс... 
Дыккаг бон Солым амидæг Булатыхъотæм. Булатыхъо йæ хæ- 
дзармæ куы нæ бауагъта, уæд ыл мыггаджы хистæрты сардыдта, 
йæхи Булатыхъо æмæ Налхъуытæйы къæхты бынмæ æрыппæрста, 
цæмæй йын ныххатыр кодтаиккой йæ рæдыд. 
Булатыхъо йæ кой дæр нал уагъта, фæлæ йæм æрхатыдысты 
мьнтаджы хистæртæ, стæй Налхъуытæ йæхæдæг дæр тарст, йе ’фсы- 
мæр æмæ Солымы ’хсæн исты фыдбылыз куы рауайа, уымæй æмæ 
уæд æрсастой Булатыхъойы. 
Æцæг, уæдæй фæстæмæ Солым æрфæлмæни хыссæйау, йе ’взаг 
ауагъта Налхъуытæйыл. Тызмæг ныхас æм никуыуал скодта. Уый 
нæ, фæлæ ма йын иу хатт афтæ дæр бакодта: 
— Не ’фсин, уыцы кæйдæр сидзæры куы ’рбакæнис, Хæсанæйы 
лæппуйæ дын зæгъын. Адæм — не ’вдисæн, йæ мад æмæ йæ фыд 
куы амардысты, уæд дæр мæ уд скъуыдтон... Адзыбе йæ нæ рауагъ- 
та мæнмæ... Æхсæртæг, мæрдты рухсаг уæд, исчи дын нæ уыди. 
Уадз, саби махмæ хъомыл кæнæд... Афтæ нæ зæгъын æмæ йæм 
Адзыбетæ æвзæр кæсынц. Нæ, фæлæ хæрдцух æмæ бæгънæг кæй 
æййафы, уый бæрæг у. Цыбыркъух сты. Ахъуыды кæн æмæ дын 
кæд фæндон у уыцы хабар, уæд æй сараз. 
Цæмæн бафæндыд Солымы кæйдæр æнамонд сидзæр лæппуйы 
йæхимæ æрбакæнын, уымæн Налхъуытæ ницы зыдта. Цæмæн ыл 
афтæ фæзæрдийæ? Æнæуый Æхсæртæджы кой йæ удхæссæг куы 
уыд Солымæн. Дзуапп ын куыннæ ссардта, уæд бафарста Ацы- 
рухсы: 
— Иунæг Хуыцау йæ зонæг, цы хинтæ та ныффæнд кодта. 
— Ау, æмæ йын цы кæны кæйдæр саби, науæд... 
— Нæ зонын... Æрмæстдæр зонын уый, æмæ дын Солым хорз 
хъуыддаг аразын фæнд кæны, уæд рагацау зон, худгæ-худын дæ 
куыд сыргæвддзæни кардæй... 
Ацырухс зыдта Солымы фыдракæнд митæ æмæ бынтондæр бай- 
гомыг ис. Æмбæрста, чысыл йæ дзых куы фæхæлиу кæна — кæф- 
хъуындарау æй кæй аныхъуырдзæн. Æмбары ныр дæр, Солым 
æнæхъуаджы кæй не сфæнд кодта Хæсанæйы лæппуйы æрбакæ- 
нын. Фæлæ йæ Налхъуытæйæн æргом зæгъын нæ уæндыди. Æрмæст 
ма йæ бон зæгъын баци: 
— Бар дæхи, куыд дæ фæнды, афтæ бакæн. 
3 
Æмæ æрбакодта Налхъуытæ чысыл Бабейы сæхимæ. Адзыбе йæ 
кæм уагъта, фæлæ, йæ зонгуытыл лæугæйæ, Налхъуытæ ныл- 
лæгъстæ кодта Адзыбейæн: 
— Дæ мад, дæ фыды хатыр бакæн. Мæнæн Æхсæртæджы фæстæ 
мæ удæгас ницыуал у, æмæ мын фæтæригъæд кæн. Кæд уыцы лæп- 
пумæ кæсгæйæ райгас уаид, чи амард, уыцы зæрдæ риуы. Мæхи 
430 

хъæбулау æй хъомыл кæндзынæн. Ратт мын æй... Мæ тæригъæды 
ма бацу. 
Адзыбе зыдта, Æхсæртæджы Налхъуытæ тынг кæй уарзта æмæ 
нырма абон дæр кæй нæма бамынæг сты сылгоймаджы риуы уыцы 
стыр уарзондзинады æнкъарæнтæ. Чысыл лæппу ма баззадис сыл- 
гоймагæн кæддæры амондджын бонтæ мысынæн. Ус та æрмæст- 
дæр уыцы бонтæ мысгæйæ цæры. Сразы Адзыбе... 
Чысыл Бабе цыдæр амонды хос фæци Налхъуытæйæн, схъæл- 
дзæг, йе ’взаджы баст феуæгъд, йæ зæрдæйы ихтæ æртадысты æмæ 
йын базонæн дæр нал уыд. 
Йæ фæнд фæрæстмæ ис Солымæн; уæдæй нырмæ йæ къухы цы 
нæ ’фтыд, уыцы зæрдæйы æмбæхст æнкъарæнты ныр кæйдæр са- 
бийы руаджы фæцагайдта. Æнкъарæнтæ базмæлыдысты, райгас сты 
æмæ сæ Солым йæхимæ æрбайста. Зыдта. Налхъуытæйы æртасын 
кæнынæн йæ хос саби кæй у. Æмæ ницы æвгъау кодта нæдæр са- 
бийæн, нæдæр Налхъуытæйæн. Искуы-иу бæлцуаты куы уыд — 
сабийæн мацы лæвар æрхастаид, уый гæнæн нæ уыди, йæ хъæбы- 
сæй йæ дæлæмæ нал иста. Уыцы хабар уынгæйæ Налхъуытæ бо- 
нæй-бонмæ фæлмæндæр кодта йæ лæгмæ. 
Йæ дзæбæх зæрдæйыл уыд уыцы бон Солым. Фыййæуттæ йын 
æнæзианæй æртардтой йæ фосы дзугтæ Хъызларæй. Йæ дзугтæ 
дыууæ хатты фылдæр баисты. Фарон фæззæджы цы ног æххуыр- 
сты райста, уый диссаджы цæрдæг æмæ иузæрдион разынди. Тынг 
дзы барухс йæ зæрдæ. 
— Дæ куыстмæ дын мæ бон фау æрхæссын нæу, лæппу, æмæ 
дын уый тыххæй мæнæй лæвар иу далыс, — загъта æххуырст лæп- 
пуйæн. 
— Бузныг, Солым, дæ лæварæй. Хуыцау дын радтæд ноджы- 
дæр, фæлæ мын кæд хорздзинад дæ зæрды ис, уæд дæ курын, 
далысы бæсты мын чысыл хор куы авæрис, мæ фыды афæззæджы 
тыхстæй ныууагътон... 
Лæппу æцæгæй йæхиуыл кæй нæ бацауæрддзæн, уый зыдта 
Солым æмæ йын афтæ бакодта: 
— Хорз, лæппу, хорз. Райсом æруай æмæ дын дæ къух ацараз- 
дзынæн. Стæй æккойæ дæр цы бакæндзынæ. Бæх дын авæрдзы- 
нæн, ацу, фен дæ фыды дæр. Æрмæст, дæ хорзæхæй, бирæ бады- 
ныл-иу ма схæц, ам дзугтыл исты зиан æрцæудзæн. 
— Бузныг, стыр бузныг, Солым. Дæ хорздзинад дын мæхиуыл 
нæ ныууадздзынæн. 
Дыккаг райсом Солым кæдæмдæр балцы цыд æмæ ныффæдзæх- 
ста Ацырухсæн: 
— Æз ам нæ уыдзынæн, фæлæ æххуырст куы фæзына, уæд-иу 
ын иу-дыууæ мæртыдзаг хъæбæрхор авæр. 
Аходæнафон фæзынд æххуырст. Кæрты дуар бакодта. Ацырухс 
æм акаст. 
— Бахатыр кæн, æхсин, Солым мæ хъуыди. 
— Солым бынаты нæй... 
431 

— Уæууа, уæдæ ма куыд уыдзынæн. — Уе ’ххуырст дæн, знон 
мын цыдæр ныфсытæ бавæрдта æмæ... 
— Тыхсгæ ма кæн, лæппу, æз дын ацараздзынæн дæ къух. Цом 
мемæ. 
— Хуыцау дын балæггад кæнæд, æхсин... 
Ацыдысты хордонмæ. Зæронд рифтагæн йæ иу хъус куы бай- 
дзаг кодтой цалдæр азыккон æрдæгæмбыд хъæбæрхорæй, уæд Ацы- 
рухс фæкомкоммæ лæппуйы гом уæраджы сæртæм, æмæ иуæй 
æфсæрмы фæцис, аннæмæй та лæппуйы тæригъæдæй йæ зæрдæ 
æнахуыр рыст фæкодта. 
— Бахатыр кæн, лæппу, фарон фæззæджы нæм куыддæр фæ- 
зындтæ, афтæ Хъызлары амидæг дæ æмæ дæ рæстмæ фæрсгæ дæр 
нæ бакодтон чи дæ, гъе, кæцон дæ? 
— Дæрддаг дæн æз... Хæмпæлгоймаг. 
— Хæмпæлгомы бирæ хъæутæ ис. Ды дзы кæцы хъæуккаг дæ? 
— Хæрдысæры хъæуккаг. 
Фестъæлфыди ус... 
— Кæй лæппу дæ Хæрдысæры? 
— Долаты... 
— Кæй? — сылгоймаджы цæстытæ æнахуыр æрттывд фæкодтой. 
— Мæлдзыгаты Долаты. 
Бандзыг ус. 
— Щл азы дыл цæуы? 
— Ацы уалдзæг ме ссæдз азы мæхи фесты. 
— Дæ ном та цы хуыйны? 
— Таймураз... 
Ныррызти ус. Ныккаст лæппумæ... Ныккаст, æмæ диссаг... Лæп- 
пуйы сагъæссаг, фæлмæцыд цæсгом æнæнхъæлæджы айсæфт æмæ 
йæм мæнæ авдæнæй йæ чысыл къухтæ ивазгæ цыдæр тæригъæд- 
даджы каст кæнынц йæ чысыл хъæбулы фæллад, хуыссæгхъæл- 
дзæг цæстытæ. Мæнæ цыма æргуыбыр кодта Ацырухс, аба кодта 
чысыл сабийæн, стæй йæ тыхтон райста æмæ рахызтис æддæмæ. 
Мидæгæй йæ мады фæдыл нырдиаг кодта чысыл саби. Кæуы, фыр- 
куыдæй ныффæсус... Ацырухс æм фездæхтис фæстæмæ... 
— Мæ хъæбул! — ныууынæргъыдта ус, стæй атартæ сты йæ цæс- 
тытæ æмæ хъæбæрхорæй едзаг рифтагыл æрфæлдæхт... 
Йе ’муд куы ’рцыд, уæд ма цæстæнгасæй ацагуырдта лæппуйы, 
уый бæсты йæ цуры лæууыд Налхъуытæ. 
— Цы фæци лæппу? 
— Чысыл раздæр сбадти бæхыл æмæ комы ’рдæм фæцæуæг. 
— О, ме скæнæг, ма мæ сæнамонд кæн! — ныхъхъæрзыдта ус. 
— Мæ арт бауазал, цы хабар у, цы ’рцыди? — тыхстæй йæ афар- 
ста Налхъуытæ... 
— Ницы, афтæ... 
— Не ’фсин, мацы мæ басусæг кæн, цыдæр æрцыд... 
— Æрцыд, дæ сæрыл хаст фæуон, æрцыд... Æмæ мæ дæ уынаф- 
фæйы сæр бахъуыд. 
432 

— Дзур-ма.., 
Сбадтысты фæрсæй-фæрстæм дыууæ сылгоймаджы, æмæ ацал- 
ауал азы Ацырухсы зæрдæйы цы масты къуыбылой ныссуйтæ, уый 
цадæггай, сæрæй кæронмæ райхæлдта Налхъуытæйæн. 
— Гъе, уый дын мæ хабæрттæ, чындз... Ныр абон æнæнхъæлæ- 
джы базыдтон, иу хатт æххормагæй, йæ удисгæ авдæны цы чысыл 
хъæбулы ныууагътон, уыцы Тамуйы... Базыдтон мæ иунæджы! О, 
стыр Хуыцау, табу дæхицæн. Ныр куы амæлон — мæрдты æнцой 
уыдзæни мæ зæрдæ... Таму, мæ ахсджиаг... Ныббар, — гæр-гæрæй 
згъордтой сылгоймаджы цæстысыгтæ рустыл. 
Ацы хæдзармæ йе ’рцыдæй фæстæмæ цыдæр дызæрдыг кодта Нал- 
хъуытæ Ацырухсыл. Цæмæндæр æм афтæ каст, цыма Ацырухс Нал- 
хъуытæйæ тæрсгæ кæны... Æмæ йæ цæмæй ма асхойа, уый тыххæй 
йæ уд хъары Налхъуытæйы зæрдæхудты ма бацæуыныл. Солым æмæ 
Ацырухсы ’хсæн цы ахастытæ уыд, уым дæр мад æмæ фырты ахасты- 
тæй ницы уадиссаг уыди. Мадзура уыд Ацырухс. Иу уæлдай ныхас 
дзы никуы сирвæзтаид, йæхи хызта Солымæй дæр, Налхъуытæйæ 
дæр. Фæлæ, йæхиау, Налхъуытæйы цард дæр адджын æмæ фæндо- 
нæй кæй нæ рауади, уый куы базыдта, уæд Налхъуытæмæ фергом- 
дæр, фæлæ йын уæддæр йæ зæрдæ æххæстæй никуы байгом кодта. 
Ныр мæнæ, æнæнхъæлæджы базыдта Ацырухсы æвирхъау царды ха- 
бæрттæ. Уыдон та афтæ уæззау сты, æмæ Налхъуытæмæ мур дæр 
ницыуал кæсы йæхи царды уæззау хъысмæт, цыдæр адджын æмæ 
йын уарзон фæци Ацырухс. Цыма йæхи ныййарæг мад у, уыйау æй 
æрбахъæбыс кодта æмæ нал баурæдта йæ цæстысыг. 
— Ку, мæ чындз, ку, фæкæуæм не сæфт ивгъуыд бонтыл, нæ 
тæригъæддаджы фæсмонгонд цардыл, нæ сæфт удыхæйттыл... Нæ 
сомбоны æвирхъау æнамонд бонтыл. Ку, мæ чындз, æндæр ницы 
мæ бон у, цард ныл рахæтыд æмæ нæ йæ дæрзæг уисæй мæлæтдзаг 
над фæкодта... 
4 
Долаты царды уæз æгæр раджы æрыссæста йæ быны æмæ уæз- 
зау куыст бакæнын йæ бон нал у. Йæ хæдзары рохтæ æгасæй дæр 
бакодта йæ фырт Таймуразы бæрны. Йæхæдæг дæр ын нырма ах- 
хуыс кæны. Æниу, мæгуыр хæдзары та зылдтытæй фылдæр цы ис, 
уымæй дæр æнæсылгоймаг къуымты. Ныр фынддæс азы рацыд, 
Долатæн йæ мад куы амардис, уæдæй фæстæмæ. Ус нал æрхаста, 
афтæмæй йæ хæдзары сылгоймаджы митæ дæр æмæ нæлгоймаджы 
митæ дæр йæхимæ айста. Ныр, табу Хуыцауæн, йæ фырт лæг у. 
Тагъд ын ус æрхæсдзæн. Ног чындз хæдзары митæ йæхимæ айс- 
дзæн æмæ кæд æрулæфид Долат. Йæ фырт Таймураз фидыд бæргæ 
у æмбисонды рæсугъд æмæ кусаг чызг Айсæимæ, фæлæ йæ фыд 
æгæр стыр ирæд æрдомдта. Цыбыркъух Долатæн та алцы дæр туг 
æмæ цæстысыгæй аргæ у. Фæлæ, табу Хуыцауæн, йæ фырт ныр 
æххуырсты ныллæууыд, иу дыууæ- æртæ азы æххуырсты мыздæй 
28 Гаглойты Владимир 
433 

кæд йæ ирæд ахицæн кæнид, уæд æрулæфид Долат йæ фырты 
мæтæй. 
Раджы схорхъуаг ацы аз. Æниу, хорхъуаг та кæд нæ уыди, æмæ 
йæм Таймураз хъæбæрхорæй йедзаг рифтæгтимæ куы фæзынди, 
уæд скуывта лæг: 
— Хуыцау, табу дæхицæн, ныр кæд истытæ кæниккам. 
Фæлæ та лæппуйы мæллæг, фæлурс цæсгом куы федта, уæд æм 
йæ хъæбæрхоры мæт бынтондæр нал уыди: 
— Лæппу, дæ цæсгомыл зыны, тыхкуыст кæй кæныс, уый. 
— Æнцон нæу мæ куыст, баба. Дзугтæ бирæ сты. Уымæй дæр, 
дыууæ фыййауы кæмæн хъæуы, ахæм дзуг хизын... Уый тыххæй 
мын Солым мæ мыздыл æрвылаз дæр дыууæ далысы æфтауы. 
— Мæ куыдз фæлдыст мæгуыр лæджы сфæлдисæгæн, мах ни- 
куы сбонджын уыдзыстæм, уыцы дыууæ далысы нæ уæлвæндаг нæ 
фæкæндзысты, фæлæ дæ уд ма хæр. 
Ныхъхъус сты. 
— Дæ хицау дæ кæд не ’фхæры? 
— Æгæрдæр ма йын кусын, цæмæн мæ хъуамæ бафхæра? Рай- 
гонд мæ у. 
Ногæй та сабырдзинад. 
— Баба, абон райсом нæхимæ куы цыдтæн, уæд мæ фысымы мад 
хъæбæрхор баргæ-барын ныхъхъæр кодта: «Мæ хъæбул», зæгъгæ, 
æмæ бауадзыг, цæмæн афтæ загъта, нæ зонын, мæ бон ын дзуапп 
раттын нæу. 
Долат хъуыдыты ныххауд. 
— Æхсинтимæ дæ ницы хъуыддаг ис. Фыдбылызы йеддæмæ ницы 
сты. Дæхи сæ хиз. Се ’мгæрæтты ма цу... 
Дыккаг бон райсом раджы Таймураз фæстæмæ аздæхт. 
Стыр зæрдиагæй æнхъæлмæ каст Ацырухс йе ’рбаздæхынмæ. 
Афтæ йæм зынд, цыма раджы кæддæр цы амонд æмæ царды хæр- 
зиуæг фесæфта, уый иу уысмы бæрц уал азы фæстæ йæ фыны 
ссардта, бавналон æм куыд загъта, афтæ, цыма, фехъал. Мин-мин 
хатты йæ хъуыдыты сбарста: цы бакæна, йæхи йын раргом кæна, 
æмæ йæ, мыййаг, куы нæ бамбара лæппу... Нæ, фæлтау уадз æмæ 
мацы зонæд. Афтæ æнæмæтдæр уыдзæн йæ зæрдæ. Ацырухсæн та 
цы йæ бон уа, уый нæ бавгъау кæндзæн йæ хъæбулæн. Æмæ 
куыд ныффæнд ласта, афтæ йæ æххæст дæр кодта. 
ÆНУДÆСÆМ СÆР 
1 
Калачы æфсæнвæндаджы æрмадзтæ. 
— Дзинг-дзинг! Дзинг-дзинг!.. — нæры даргъ æнуд куырдадзы 
къуымты уæззау дзæбуджы зæлланг æмæ сырх-сырхид мæцьис æфсæй- 
наджы лыстæг цæхæртæ фæйнæрдæм тæхынц дзæбуджы бынæй. 
434 

— Æф-лæф! Æф-лæф!.. — нæтынцфæйнæрдыгæй пæлæхсар куын- 
цытæ. 
— Пæлхъ-пæлхъ! Пæлхъ-пæлхъ!.. — æхсидынц куырдадзы рæ- 
бын æфсæйнаг донгæнæн пецтæ. Пецтæм лæггуыфтыл хæссынц æмæ 
хæссынц уазал æфсæйнæгты цъæлтæ. Пецы размæ сæ кæфойты 
хуызæн пæлæхсар къустыл срæдзагъд кæнынц. Къус куы байдзаг 
вæййы, уæд кусæг сæхтæджы хуызæн нылхъивы, къус сысты æмæ 
абыры æхсидгæ пецы хъæлæсы, уым равдæлон вæййы æмæ та 
фæстæмæ ралæсы. 
Пецы æхсидынц æфсæйнæгтæ, фæстагмæ стыр дзæбуджы бынмæ 
бахауынц, дзæбуг сыл хафт-хафт ралæууы æмæ та сæ фæстæмæ 
пецы æхсидгæ хъæлæсы афсæры. 
Тъизынц, ниуынц, хъæрзынц æфсæйнæгтæ. Тындзынц, змæлынц 
æрмадзты æнæнымæц кусджытæ. 
Уыцы дзолгъо-молгъо уынæр æмæ уæззау дзæбугты зæлланджы 
æнахуыр симфониты ’хсæн хъуысы Æхсæртæджы дзæбуджы зæл 
дæр. Ныр афæдзы бæрц, æрвылрайсом, авд сахатыл æрбахизы 
æрмадзты кæрты æфсæйнаг дуæрттæй сæдæгай йæхи хуызæн фæл- 
лад, хуыссæгхъæлдзæг кусджытимæ æмæ суангдæр изæрдалынг- 
тæм йæ хъиутæ хæры æфсæйнаг фæндаджы рельсытæ шпъалытæм 
фидаргæнæн ставд зæгæлтимæ. 
Уæззау куыст у, мызд та — кадавар. Уымæй дæр фатеры мызд, 
æнæхъуаджы ивартæ æмæ мæйы фæудмæ йе ’хцайы капеччытæй 
ницыуал аззайы. Хатт, æндæр куыст бацагурон, зæгъгæ, ахъуыды 
кæны, фæлæ йæ æндæр ранмæ та йе ’мбæлттæй йæ къах нæ ахæс- 
сы. Хорз æмбæлттæ ссардта, йæхиау мæгуыр, фæлæ стыр ныфс 
кæмæй æвæры, ахæмтæ. Ацы æрмадзтæм дæр уыдон фæрцы æрба- 
хауд æндæр мыггаг, æндæр номимæ. Сæхицæй куы рацыд, уæд ыл 
поезды æнæнхъæлæджы фембæлд урстуаллаг Илар, йæ фыды 
æрдхорд. Æхсæртæг йæ дудгæбæттæ Иларæн сæрæй сæ кæронмæ 
фæдзырдта, ницы йын басусæг кодта. 
Илар — фæлтæрд æмæ æрхъуыдыджын лæг, арф ныссагъæс кодта 
æмæ æрæджиау афтæ бакодта: 
— Исты гæххæтт дæм ис? 
— Ахæстонæй лыгъд лæгмæ цæй гæххæтт хъуамæ уа, — зæрдæ- 
рыстæй дзуапп радта Æхсæртæг. 
— Уæдæ дын Бакумæ цæуæн нæй... Æнæгæххæтт дæ куыстмæ 
нæ айсдзысты, стæй дын æнæзонгæ адæмы ’хсæн зын уыдзæнис дæ 
фæд бамбæхсын, æмæ та дæ фæстæмæ Сыбыры амидæг кæндзысты. 
Илары ныхæстæ сагъæсты ныппæрстой Æхсæртæджы. 
— Уæдæ ма цы бачындæуа?— загъта ныфссастæй. 
— Цом мемæ. Калачы æфсæнвæндаджы æрмадзты кусын. Хорз 
æмбæлттæ мын ис. Уыдонимæ исты æрхъуыды кæндзыстæм. 
Æмæ Æхсæртæг баззадис Калачы. Илары æмбæлттæ йын гæххæтт 
самал кодтой. Уыцы гæххæтты тыххæй пъæлицæйы кæмæндæр дзæв- 
гар æхца бафыстой. Афтæмæй Æхсæртæг æндæр мыггаг æмæ æндæр 
иомимæ кусын райдыдта Калачы æфсæивæндаджы æрмадзты. 
435 

Илар йе ’рдхорд Барсæджы раз йæхи хæсджыныл нымадта, æмæ 
цы йæ бон уыд, уымæй йын æххуыс кодта. Æрмадзы дæр иумæ 
куыстой, иу тæрхыл. 
Бæрзонд, уæйгуытæарæзт, фæтæнуæскджын, мæцъисы хуызæн 
ставд цæнгты хицау уыд Илар, цыма згæхæрд æфсæйнагæй конд 
уыд йæ буар. Цæсгомы цъар ранæй-рæтты куырдадзы тæвд æфсæй- 
наджы стъæлфæнтæй басыгъд æмæ, æрхуыйы æмпъузæнтау, зын- 
дысты. Куырдадзы фæздæгмæ сбур сты фæтæн ныхыл йæ урс ха- 
лас æрфгуытæ æмæ фындзы бын зынджы стъæлфæнтæй æрдæга- 
рыд рихитæ. Цæстытæ сæ къуырфыты арф бабырыдысты æмæ изæр- 
далынджы хуызæн зындысты. 
Зын уыд Æхсæртæгæн фыццаг бонты Илары æмбæрц кусын. 
Уадидæгæн-иу йæ буар хиды цыхцырджытæ фестади æмæ та-иу, 
æнтæф боны ифтыгъд галау, йæ лæнк-лæнк райхъуыст. Фæстагмæ 
цадæггай фæгæрзи. 
Илар царди иу талынг ныккæнды йе ’фсин æмæ йе ’ртæ чыз- 
гимæ, æмæ-иу бинонтæ куы ’рбамбырд сты, уæд уаты фезмæлæн 
нал уыд. Æхсæртæг æфсæрмы кодта йæ фысымтæй æмæ йæ, бæргæ, 
нæ уагътой, фæлæ сæм нал ныллæууыди. Æндæр ран фатер бах- 
хуырста. Æниу, цæй фатер? Уый Илары уатæй ноджы цауддæр 
уыди. Фæлæ Æхсæртæгæн хъауджыдæр нæ уыд. Ницы йæ рæв- 
дыдта, ницæуыл цин кодта. Раджы амардысты йæ рæсугъд базыр- 
джын бæллицтæ, йæ фæндиæгтæ æмæ сæ арф кæмдæр йæ зæр- 
дæйы баныгæдта. 
Æрвыл изæр-иу фæллад-фæлмæцыдæй æрцыди куыстæй, сбад- 
тис-иу чысыл рудзынджы кæрон æмæ-иу цалынмæ нарæг чъизи 
уынджы адæмы къæхты уынæр нæ байсыст, æмæ-иу æхсæвы тар 
йæ пæлæз дурджын уынгты нæ айтыгъта, уæдмæ кæдæмдæр æбæ- 
рæг каст кодта. Никæй уыдта, ницы хъуыста, афтæмæй-иу йæ са- 
гъæсты ныдздзæгъæл. 
Æмæ та мæнæ абон дæр æрцыд, æмæ, æрвылхаттау, бады ру- 
дзынджы цур. Æддейæ миты ставд тъыфылтæ, урс гæлæбутау, ар- 
вæй ратæхынц æмæ зивæггæнгæ æрбадынц уынджы, хæдзары сæр- 
тыл, дурæй æмбæрзт брутыл. Йæ сагъæстæ, уыцы миты ставд тъы- 
фылтау, уазал гæлæбутæ фестадысты æмæ йæ ахастой сæхимæ, 
хохмæ, Тедоты хъæумæ. Йæ цæстытыл ауад сæ хæдзар, мæнæ ру- 
дзынджы цур бады йæ мад, æмæ зæрдæрыстæй кæсы, мит дуармæ 
куыд уары æмæ кæрæф дымгæ ставд уисойæ кæрты ног уард миты 
æмбонды бынтæм куыд сæрфы, уымæ. Йæ фыд та бады къонайы 
фарсмæ йæ къæлæтджыныл æмæ хуылыдз сугтæ иугай æвæры арт- 
дзæсты зьшджытыл. 
Уары мит, уары... Ныртæккæ Æхсæртæджы зæрдæйыл куыд 
уары, афтæ йæ гыцци æмæ йæ бабайы зæрдæтыл дæр уары... 
Ахæм хъызт бонты фæстæ кæддæриддæр ныллæууы уалдзæг, 
фæлæ фæци йæ уалдзæг Æхсæртæгæн. Нал æм æнхъæлмæ кæсы, 
нал ыл æрцæудзæн. Æмæ куыд уарзта уалдзæджы æрцыд. Уал- 
дзæг ног цинтæ, ног бæллицтæ æрхæссы. Рафтауы дидинæг, æрдз, 
436 

чындздзон чызгау, йæхи сфæлындзы, зарынц кæмтты урсбазыр 
æхсæрдзæнтæ, мин хъæлæсæй — мæргътæ. 
Басыгъд, бампылдис Æхсæртæджы дидинæг. Чидæр æй йæ дæр- 
зæг армæй ратыдта. Налхъуытæ афонмæ Солымы хъарм хæдзары 
къуымты разил-базил кæны, гъе та, чизоны, уый дæр бады рудзын- 
джы цур æмæ кæсы, æддейæ миты тъыфылтæ кæрæдзи фæдыл 
зæххыл куыд амæлынц, уымæ. Зоны Æхсæртæг, Налхъуытæйæн 
йæ цард фæндон кæй нæ у, фæлæ быхсы... уымæн æмæ, Æхсæртæ- 
гау, уый дæр нал æнхъæлмæ кæсы уалдзæгмæ, йæ зæрдæйы уый 
дæр Æхсæртæджы номимæ баныгæдта йæ уалдзæг. Баныгæдта йæ 
æнусмæ. 
Æниу куы зонид, Æхсæртæг мард кæй нæу, сайгæ йæ кæй фæ- 
чынди, уæд йе стыр уарзтæй батайын кæнид астæумæ мит, фæндаг 
айгæрдид æмæ йæм æрхæццæ уаид. 
Чизоны, раст нæ бакодта Æхсæртæг, йæхи дзы кæй бамбæхста, 
уымæй... Уæвгæ, хъæугæ та цæмæн кодта, лыгъд лæг у, йæ цард 
алы уысм дæр тасы бын æмæ цынæ вæййы... 
Бæргæ аскъæфид Налхъуытæйы, фæлæ кæдæм? Стæй искæй 
усы аскъæфын, уымæй дæр Солымы, æнæ стыр фыдбылызтæ нæ 
ахицæн уыдаид. Ног маст, ног удхæрттæ та скодтаид йæ ныййарæг 
мад æмæ фыдæн. Æмæ æнæуый дæр цух куы нæ баззадысты. Уыцы 
хабар ын ныббаста йе уæнгтæ, ныббаста æмæ фæлыгъд ног фыдбы- 
лызæй. 
Иу бон Æхсæртæджы зæрдæмæ бафсæрстой æндæр ныфсытæ, 
æндæр сагъæстæ, æмæ йæ хъуыдытæ дыууæ дихы фесты. 
Уый та уыдис æрмадзы сихоры улæфты рæстæджы. Йæ зонгæ 
гуырдзиаг æмбæлттæй сæ иу, Сандро, зæгъгæ, æрбацыд æмæ Æхсæр- 
тæгæн сусæгæй афтæ зæгъы: 
— Æхсæртæг, цыдæр æнкъард æмæ мадзура дæ. Æниу мын Илар 
дæ хабæрттæ фæкодта, мæ бон дын баххуыс ницæмæй у, фæлæ чи- 
ныджы кæсын куы базонис, уæд дæм иу æмбисонды хорз чиныг 
кæсынмæ авæрин. Уый дын бацамонид, куыд фервæзай дæ зынтæй. 
— Чиныджы кæсын чысылтæ арæхсын, — бамбарын кодта Æхсæр- 
тæг. — Ахæстоны мын иу уырыссаг лæг, Уасил, абетæ бацамыдта. 
— Уæдæ куысты фæстæ æнæ мæн фенгæ ма ацу. 
Изæры æрмадзы кæрты дуарæй куы рахызтысты, уæд Сандро 
Æхсæртæджы роны цыдæр чиныг фæтъыста æмæ йын ныффæ- 
дзæхста карзæй: 
— Мачи дæм æй ссарæд, æндæра дæ фæстæмæ ахæстоны амидæг 
кæндзысты. 
Нал бафынæй уыцы æхсæв лæппу. Сойын цырагъы мынæг 
рухсмæ хæлæфæй касти, Сандро йæ ахæстонæй кæмæй тæрсын 
кодта, уыцы диссаджы чиныг. 
Бирæ цыдæртæ дзы нæ бамбæрста, фæлæ дзы иу хъуыддаг йæ 
зæрдыл бадардта. Уый та уыд, цард мæнгдзинадыл амад кæй у, 
иутæ кусгæ кæй кæнынц, иннæтæ та уыдон хидæртæхтæй ссаргæ 
фæллæйттæ æввонгæй кæй хæрынц. Уыцы ныхæстæ ма фехъуыс- 
437 

та, ахæстоны йæхи революционер чи хуыдта, уыцы уырыссаг лæг 
Уасилæй дæр. Уасил ын дзырдта стыр заводы æмæ фабрикты кус- 
джыты æвирхъау уавæрты тыххæй, дзырдта йын ноджы зæхкус- 
джыты зындзинæдтæ æмæ æххормаг уавæрты аххосæгты тыххæй... 
Æхсæртæг разы уыд Уасилимæ, мæгуыр адæм раууатмæ кæй æрцы- 
дысты æмæ сын æнæмæнг баххуыс кæй хъæуы, фæлæ уæд Æхсæртæг 
нæ зыдта, заводы чи кусы, уыцы кусджыты уавæр. Нæ зыдта, мингай 
бонгæнтæ зæхх кæмæ ис, уыцы помещикты зæхкусджыты уавæртæ 
дæр. Кæд сæ хъусгæ кодта, уæддæр сæ цæстæй никуы федта, æмæ 
Уасилы ныхæстæ уый барста сæхи хъæуы уавæртимæ. Сæ хъæуы та 
Солым æмæ Хъуынцелæй хъæздыгдæр ничи цæры, уыдонмæ та сæ 
хъæуы мæгуырты бафсадыны фаг зæххытæ нæ уыди. 
Ныр ын ацы диссаджы чиныг та æндæр зонд амоны, æндæр 
фæндагыл æй æфтауы. Æлдарад æмæ тыхтонайы царды бындур 
ныссæттын æмæ йæм ног, сæрибар царды уавæртæ саразынмæ сиды. 
Адæм æмсæр, æмбартæ кæм уой, алчи дæр йæхæдæг йæ цардæн 
хицау кæм хъуамæ уа, æфсымæртау кæм кусой, кæм цæрой, ахæм 
цард саразыныл дзуры. Æмæ Æхсæртæг разы у уыцы царды сæ- 
рыл хъазуат тохы бацæуыныл. Æрмæст æй ам дæр иу хабар ды- 
зæрдыджы æппары. Чи хъуамæ акæна мæгуырты сæрибары сæрыл 
хъазуат фæдисмæ? Æнæ хæцæнгæрзтæй чи хъуамæ сразы уа кар- 
ды коммæ йæ бæрзæй æрæвæрыныл? Науæд кусджытæ куы фæ- 
цæгъдой сæ хицæутты, уæд сын къухдариуæг та чи кæндзæн? Исчи 
уæддæр хъуамæ уа хицау, иутæ кусгæ кæндзысты, иннæтæ та — 
къухдариуæг, æмæ ма уæд адæм цæй æмбартæ уыдзысты? Дыккаг 
бон бафарста Сандройы, æмæ йын уый загъта: 
— Уыцы хъуыддагыл ам хъæрæй дзурæн нæй. Хицæуттæм дзырд- 
хæсджытæ ис не ’хсæн. Изæры аныхас кæндзыстæм, — бамбарын 
ын кодта Сандро. 
2 
Раджы бафынæй сты кæрæдзийы дæлфæдтæм Сандройы сабитæ. 
Йе ’фсин Кето дæр уазал пецы фарсмæ фæлладæй æркув-æркув 
кæны. Фæлæ Æхсæртæг æмæ Сандройæн сæ ныхас нæма скъуыйы. 
Сандро дзырдта Æхсæртæгæн, бирæ хæттыты кæуыл ныхъхъуыды 
кодта, фæлæ дзуапп раттын йæ бон кæмæн нæ цыдис, ахæм фарс- 
тытыл. 
Уыцы æхсæв Æхсæртæг базыдта, мæгуыр адæмы сæрыл йæхи 
нывондæн чи хæссы, уыдон революционертæ кæй хуыйнынц. Куыд 
æмæ цы хуызы ис паддзахы хицауадæн раппарæн, стæй ног дуджы 
чи уыдзæнис хицау. Æмæ цæмæй ног æхсæнад сарæзтæуа, уый 
тыххæй та æппæт мæгуырты растын кæнын кæй хъæуы, топпы 
нæмыг æмæ карды комæй лæджы бартæ байсын кæй хъæуы. 
— Цæй, ахсæв уал фаг у. Райсом нæ раджы куыстмæ цæуын 
хъæуы. Мæнæ дын ног чиныг æмæ йæ куы бакæсай, уæд та-иу мæм 
фæзыи, — Сандро фæци йæ ныхас. 
438 

Уæдæй фæстæмæ Æхсæртæг схæлар ис Сандроимæ. Цыд рæс- 
тæг. Сандро йын цы чингуытæ æмæ газеттæ амал кодта, уыдон 
хæлæфæй каст лæппу. Бирæ фарстытæ æмæ-иу æм æнæмбæрст 
хъуыдытæ сæвзæрд, фæлæ та-иу сын Сандро бæстон дзуапп ссард- 
та. Афтæмæй цадæггай, куырдадзы æфсæйнаг æхсидæгау, сæрыд 
революцион тохы зынджы Æхсæртæджы зæрдæ. 
Ныр æм йæ цард бынтондæр æндæргъуызон кæсын райдыдта. 
Цыма йæ чысылæй фæстæмæ фынæй уыди уæззау уаргъы бын, 
ныр райхъал, базмæлыд æмæ йе уæнгты бастыл фæйнæрдæм ахæ- 
цыд, кæмдæр аскъуыд рæхыс æмæ цыдæр ныфс бацыди йæ зæр- 
дæйы. Нæ, нæ фæци Æхсæртæджы уалдзæг... Уый цы уалдзæг зыдта, 
уыцы уалдзæг афтæ рæсугъд æмæ бæллиццаг нæ уыди. Æцæг йæ 
уалдзæг разæй ис — Фарны уалдзæг, амонды уалдзæг. Уырдæм та 
каконсындзытæй æмæхгæд фæндагыл цæуын хъæуы, туджы зæй- 
тыл æм дæ фазыл хъуамæ абырай. Уыцы уалдзæгæй йæм фæзынд 
фыццаг зæрватыкк, фыццаг фидиуæг, уый та Сандро у. Раст, ар- 
гъæутты мæгуырты амонд чи адавта, уыдон ныхмæ зындонмæ ныб- 
бырсынмæ чи хъавы æмæ йæхицæи тохы фæдисонтæ чи агуры, 
ахæм бæгъатыры хуызæн æм фæкаст Сандро æмæ Æхсæртæг цæттæ 
уыд уыцы тохы цæхæр зынджы Сандройы фæдыл йæхи фехсынмæ. 
Æрдзæй уазал зонды хицау уыдис Æхсæртæг. Барсæг æмæ Хæ- 
санæйы зонд цыдæриддæр хорзырдæм карста, — нæ сæ бахæлæг 
кодтой лæппуйæн. Æмæ æрцыд уыцы бон — Сандро сфæнд кодта 
Æхсæртæджы йе ’мбал революционертимæ базонгæ кæнын. 
Сусæгкуыстгæнджытæ-иу куы кæй фатеры бамбырд сты сæхи- 
уæттæй, куы кæй. Афтæмæй иу ахæм æмбырды базонгæ Æхсæртæг 
Сергей Богохваловимæ. Сергей къордæн амал кодта, æргомæй кæ- 
сæн кæмæн нæ уыди, ахæм чингуытæ. Уым базыдта Вано Нинуайы 
дæр. Уыдонæй уæд фыццаг хатт фехъуыста Ленины кой. Уым ба- 
зыдта ноджы уый æмæ дæлæ Апоны хæсты мингай салдæттæ кæй 
цагъды кæны. Бæстæ мæгуырмæ æрцыди. Фæллойгæнæг адæм кæй 
нæ уал быхсынц сæ царды уæззау уавæртæ æмæ революцион арт 
цырын кæнын кæй райдыдта бæстæйы стырдæр горæтты. Фехъуыс- 
та, дард Бетъырбухы тугкалд æрцыд, фæллойгæнджытыл паддзах 
хинæй рацыд, мæнгардæй сæ кæй ныццæгъдын кодта, уыцы бон 
«Туджы хуыцаубон» кæй рахуыдтой. 
Сусæгкуыстгæнæг революцион комитет йæ радон æмбырды фæн- 
дон рахаста, æфсæнвæндаджы æрмадзты кусджыты иумæйаг куыст- 
урæд æрсидын, Бетъырбухы кусджыты туг кæй ныккалд, уый 
ныхмæ. 
Сусæгæй æмæ бæстонæй цæттæ кодтой уыцы куыстурæд. Уыцы 
бон æфсæнвæндаджы æрмадзты кæртмæ æртымбыл сты кусджытæ. 
Пъæлицæ йæ къахыл слæууыд. Тæрсын кодтой кусджыты, сæ куыст 
кæй ныууагътой, уый тыххæй ахæстонæй. Фæлæ иу цалдæр лæ- 
джы йеддæмæ куыстмæ ничи бакуымдта. Уый фæстæ адæмы бардз, 
хæххон зæйау, афсæрста уынгты. Домдтой сæ уавæртæ фæхуыз- 
дæр кæнын, аст сахаты куысты бон. 
439 

Пъæлицæйæн æххуысмæ фæзындысты паддзахы æфсæдтæ æмæ 
куыстурæды туджы зæйы бын хуыдуг кодтой... Æрцахстой растады 
сæргълæуджытæй кæйдæрты, уыдонимæ Сандройы дæр. 
Уыцы æхсæв Æхсæртæг нал баздæхт йæ фатермæ. Хæрзгæнæг 
æм фæци, зæгъгæ, дын дæ фатеры джигул кодтой цавæрдæр лæгтæ 
æмæ дзы цыдæр чингуытæ ахастой. 
Иу мæйæ фылдæр æмбæхстæй фæцард æрмадзы кусджытæй сæ 
иуы фатеры. 
Мин фарастсæдæ фæндзæм азы революцийы фæйлауæнтæ сæ 
тæккæ цырынмæ бахæццæ сты. Куы-иу иу ран, куы та-иу иннæ ран 
ныггуыпп кодта революцион арт. Змæлын райдыдта хæдхæцæгады 
бындур. Хъуыд æдгæрзтæ растын. Кусджытæ сæхицæн райдыдтой 
цæдисæмбал агурын. Уыцы цæдисонтæ та уыдысты зæхкусджытæ. 
Гъе, уый тыххæй Уæрæсейы социал-демократон кусæгон парти йæ 
минæвæртты арвыста хъæутæм зæхкусджыты æдгæрзтæ растадмæ 
бацæттæ кæныны тыххæй. Уыцы минæвæрттимæ уыд Æхсæртæг 
дæр. 
Иу изæр Булатыхъотæм кæрты дуар сындæггай бахостæуыд. 
Булатыхъо йæ чысыл фыртимæ хъазыд, уадид сывæллоны йæ 
хъæбысæй æриста æмæ æддæмæ ауад. 
— Кæцы дæ уый? — адзырдта тыргъæй. 
— Æз дæн... Булатыхъо, — ныллæг æнæзонгæ хъæлæсæй дзуапп 
радта. 
— О, Хуыцау, Æхсæр... — ныхъхъæр кæнынмæ хъавыд Була- 
тыхъо, фæлæ йын Æхсæртæг йæ дзых ацахста. 
— С-с-с, сабыр, æз дæ мад, дæ фыды уазæг, уыцы номæй мæм 
ма сдзур... Æхсæртæг нæ, Хъæссæй мæ хон. 
Булатыхъо йæм ницы æмбарæджы каст бакодта. 
— Фæстæдæр дын хъуыддаг бамбарын кæндзынæн. Æрмæст мын 
зæгъ: цалдæр азы размæ ма дæм фæстаг хатт куы уыдтæн, уæд мын 
загътай: искуы куы фæтыхсай æмæ дæ мæ сæр куы бахъæуа æх- 
хуысæн — кæддæриддæр дын мæ хæдзары дуар гом уыдзæн, зæгъгæ. 
Æниу дæ рагацау фæдзæхсын, ме ’рцыд дын удæнцой нæ уыдзæн, 
æмæ кæд аивтай дæ фæнд, уæд æндæр ран бацагурон фысым, — 
бамбарын кодта Æхсæртæг. 
— Æфхæрыс мæ... — фæхъыг Булатыхъо. 
— Хатыр, æфхæргæ дæ нæ кæнын. 
— Цом мидæмæ, мыййаг, кæд исты, уæд ам ныхасы бынат нæу. 
Æхсæртæг Булатыхъойы фæдыл бараст хæдзармæ. 
— О, Хуыцау, уый бынтон дæхи хуызæн куынæуал дæ. Дæ зачъе- 
ты урс халас фæзынд. Кæм уыдтæ, цы уыдтæ, цæмæннæ нæ абæ- 
рæг кодтай нырмæ? — Кыркыс фырцинæй зæххыл бадын нал уагъ- 
та Æхсæртæджы. 
— Не ’фсин, уазæгæн уал иу сыкъайæ æгас цу зæгъæм, стæй йæ 
уый фæстæ йæ хабæрттæй фæрсдзыстæм, — артдзæсты зынджы- 
тимæ архайгæйæ загъта Булатыхъо. 
Кыркыс уадидæгæн сыхаг уатмæ ауад æмæ уырдыгæй райхъуыст 
440 

сасиры тъæпп-тъæпп. Æхсæртæгæн æнæнхъæлæджы йæ зæрдæ 
ныссæххæтт кодта. Цыма уым Кыркысы бæсты арынджы уæлхъус 
лæууы Налхъуытæ æмæ иу хатт куыд уыд, афтæ ныр дæр тындзы 
Æхсæртæгæн æхсæвæр цæттæ кæныныл. Кæрæдзи фæдыл йæ цæс- 
тытыл ауадысты, кæддæр ацы хæдзары цы цин банкъардта æмæ 
йæхицæй амондджындæр кæй никæй æнхъæлдта, уыцы нывтæ æмæ 
аленк кодта йæ ивгъуыд бонты мысинæгты уылæнты. 
Булатыхъо æмбæрста, Æхсæртæг йæ сагъæсты кæй афардæг æмæ 
йæ нæ хъыг дардта. Бафæллад, сфæлмæцыд æдзух хъæдты рам- 
бæхс-бамбæхсæй, æвæццæгæн, æмæ æрымысыд йæ иу хатты са- 
быр, æнæмæт, рæсугъд, амондджын бонтæ. Абырæджы цард æрду- 
йыл хæцы, йæ мæлæт та аууонау йæ фæдыл зилы. Цыдæр фыдбы- 
лыз йæ фæдыл зилы æмæ йæ Булатыхъойы æххуысы сæр бахъуыд. 
Æмæ Булатыхъо йæ уд дæр рауæлдай кæндзæн Æхсæртæджы тых- 
хæй. Йæ хъысмæты та Булатыхъо дæр аххосджын у, йæ фыдæн 
ахæм æвирхъау хъуыддаг куы нæ сарæзтаид, уæд йæ хо бацардаид 
Æхсæртæджимæ... Æнкъары йæ азым Булатыхъо. Йæхи ма цæмæй 
сраст кæна йæ хо æмæ Æхсæртæджы раз, уымæн ницыуал зоны. 
Ныр, кæд фæтыхст Æхсæртæг, уæд ын Булатыхъо æнæмæнг бах- 
хуыс кæндзæн. Фæлæ кæм фæтыхст? Цы хъуыддаджы фæдыл æй 
бацагуырдта? 
— Мæ ныхас мын æвзæрырдæм ма бамбар, фæлæ мæ базонын 
фæнды: цы хъуыддаджы дæ бахъуыд ме ’ххуысы сæр? 
— Æрмæстдæр иу хъуыддаджы — хъуамæ мæ бавæрай, — дзуапп 
ын радта Æхсæртæг. 
— Иунæг дæ? 
— Иунæг. 
— Æмæ кæм сты де ’мбæлттæ? 
— Æмбæлттæ мын нæма ис, фæлæ мæ фыццаг æмбал ды уы- 
дзынæ. 
Булатыхъо йæ нæ бамбæрста æмæ йæ ногæй афарста: 
— Кæй ныхмæ уыдзæн нæ тохы сæр? 
— Паддзахы ныхмæ, Солым æмæ Хъазийы ныхмæ, Хъуынцел 
æмæ дæ мады æфсымæр Борсæйы ныхмæ. 
— Æмæ нæ дыууæ цы бакæндзыстæм? 
— Иунæг нæ уыдзыстæм. Æппæт æфхæрд дзыллæтæ немæ уы- 
дзысты. 
— О, фæлæ адæм иууыл абырджытæ кæм суыдзысты? 
— Абырджытæ цæмæн? Æз абырæгдзинады фæдыл не ’рцыд- 
тæн. 
— Уæдæ? 
— Маст исынмæ. 
— Цыдæр дæлгом ныхас кæныс? 
«Абырæг æнхъæл мын у», — бамбæрста Æхсæртæг æмæ йæ ныхас 
фергом кодта. 
— Булатыхъо, æз абырæг нæ дæн... Æз дæм искæй фос адавыны 
фæдыл, гъе искæй амарыны тыххæй æххуысагур не ’рцыдтæн. Ме 
441 

’рцыды сæр тæссагдæр у. Æз цы фæндаг равзæрстон, уый де сиахс 
æмæ дæ мады æфсымæрты, стæй уыдонау мæгуыр лæджы хидвæл- 
лойæ чи сбонджын ис, уыдон ныхмæ топпы нæмыг æмæ карды 
комæй тохы фæндаг у. 
— Æмæ дæхицæн æмбалæн цæмæн равзæрстай мæн? 
— Уымæн æмæ мын баххуыс кæндзынæ, æууæндын дыл... 
— Бузныг, кæй мыл бафтыдтай де ’ууæнк, фæлæ цыдæр тæссаг 
хабæрттæ дзурыс. Бунтгæнджытæй ма у? 
— О, уыдонæй. Горæты кусджытæй æрвыст дæн ардæм. 
Уатмæ æрбахызтис Кыркыс, йæ къухы æртыкъахыг фынгыл 
уæливыхтæ æмæ арахъхъы дурын, афтæмæй. 
— Æнæ мæн уæ хабæрттæ фæкодтат æмæ уын сæ дыккаг хатт 
радзурын кæндзынæн, — уайдзæфы хуызы загъта. 
— Дæуæй цы басусæг кæнæм, ахæмæй ницы загътам, Кыркыс, — 
йæ мидбылты бахудти Æхсæртæг. 
— Æхсæвæр уал бахæрут, стæй, табуафси, дзурут, æхсæв даргъ у. 
Бæстæ сызмæст... Тедоты хъæумæ диссаджы хабæрттæ райдыдта 
хъуысын. Цыма, дам, быдыры хъæуты мæгуыртæ кæмдæрты се 
’лдæртты ныхмæ рацыдысты. Хъалон нал фидынц, æлдары бега- 
рамæ нал комынц. Цæгъдынц сын сæ хъæдтæ, æлдæрттæ æмæ страж- 
никтæй сæ ныхмæ чи рацæуы, уый та, дам, маргæ акæнынц. 
Æрбайхъуыст ноджы, зæгъгæ, дам, горæтæй цавæрдæр лæг æрба- 
цыд. Йæ ном — Хъæссæй. Чи, дам, æй федта, уыдон ын æрдхæрæ- 
ны дисæн хæссынц йæ зонд, йæ хъару. Куы, дам, иу хъæуы фæзы- 
ны, куы иннæйы, сусæг æмбырдтæ, дам, аразы æмæ адæмы ардауы 
паддзахы ныхмæ. Йæ фæдыл зилы пъырыстыф йе стражниктимæ, 
фæлæ, зæгъ, йæ къухты не ’фты. Æрæджы, дам, æй Худисæны 
хъæуы æмбырд аразгæ æрæййæфта. Адæм бамбæхстой Хъæссæйы. 
Пъырыстыф домдта, цæмæй йæ радтаиккой. Йæ фæндæй куы ницы 
рауад, уæд, дам, ехсæй ралæууыд хъæуы хистæр зæронд лæгыл. 
Раст, дам, уыцы рæстæджы Хъæссæй, цæргæсау, йæхи ныццавта 
пъырыстыфыл æмæ адæмæй рæстмæ уынгæ дæр ничи акодта, пъы- 
рыстыф йæ бæхæй куыд расхъиудта. Адæм, уыцы хабар фенгæйæ, 
сæхи баппæрстой стражниктыл æмæ сын байстой сæ хæцæнгæрзтæ. 
Тыххæйты ма, дам, сын бантыст аирвæзын. 
Ноджы дзырдтой, зæгъгæ, амæйразмæ æлдар йæ фæсдзæуин- 
тимæ Сыгъдты хъæумæ хъалон исынмæ æрбацыд. Адæмæй хъалон 
фидын йæ бон кæмæн нæ уыд, уыдонæн сæ хæдзæрттæм бафсæрс- 
та, фæхынджылæг сын кодта сæ къонаты рæхыстæй æмæ сын сæ 
къуымты цы тæригъæддаджы муртæ ссардта, уыдон йемæ ахаста. 
Хъæссæйы лæгдзинад æмæ æхсары кой бонæй-бон тынгдæр 
хъуысти. Алы ран ын арфæтæ кодтой. Фæсивæд цæттæ уыдысты 
йæ фæдыл лæгдзинады хъазуатмæ. 
Койтæ цыд, рæхджы Хъæссæй уыдон хъæумæ дæр кæй фæзын- 
442 

дзæн. Солым æмæ Хъуынцелы зæххытæ кæй байсдзæн æмæ сæ 
хъæуы мæгуыртыл кæй байуардзæн. 
Кæмдæр Адзыбе йæ зæрдæмæ арф айста номдзыд Хъæссæйы 
хъуыддæгтæ. Чи уыдзæн, куы йæ фенид йæхæдæг. 
Æмæ дын иу бон изæрæй Адзыбейы кæрты Цорæйы хæрæфырт 
Аслæнбег куы ’рбалæууид. 
— Кæд æвдæлон дæ, уæд сом иумæ цуаны куы ацæуиккам. 
Аслæнбеджы ныхас цыдæр дызæрдыг фæкаст Адзыбемæ. Ныр- 
тæккæ уалдзæджы мæллæг сырд йæ амарыны аккаг куы нæ у, на- 
уæд иу комæй иннæ коммæ цуанон æмбалæн цæмæн æрцагуырдта 
Адзыбейы? Сразы. 
Дыккаг бон райсом раджы Адзыбе æмæ Аслæнбег сивгъуыдтой 
лæгъз цъититы ’рдæм. Æфцæджы рæбынмæ куы схæццæ сты, уæд 
Аслæнбег фугæты фарсмæ æрбадти. 
— Адзыбе, æрбад æмæ дæ фæллад суадз. 
— Фæллад уадзын афон нæу, кæд рæстæгыл схæццæ уаиккам 
лæгъз цъитимæ, — ныхас ракъахыны тыххæй цæхгæр загъта йæ 
хъуыды. 
— Æрбад, цыма йæ нæ зоныс, ацафон цуаны кæй ничи фæцæуы, 
уый, æндæр хъуыддагæн мæ хъуыдтæ. 
— Цавæр хъуЬщдаг? — йæ хъуыды раст кæй разынд Адзыбейæн, 
уый йын фæцагайдта йæ зæрдæ. 
— Иу кæйдæр дæ фенын фæнды? 
— Æмæ кæми? — цымыдисæй йæ афарста. 
— Нæхимæ. 
— Ау, æмæ мæ ардæм цæмæн ракодтай? 
—*яфтæ ’мбæлы, цæмæй дыл мачи фæгуырысхо уа... 
— Чи у, цы йæ хъæуы?.. 
— Хъæссæй. 
— Хъæссæй?! — фестъæлфыд Адзыбе. 
— Ау, æмæ мæ цæмæй зоны? 
— Зоны дæ, ды дæр æй зоныс. 
— Ард дын хæрын, йæ кой йын цы хъусын, уымæй дарддæр æй 
никуы федтон. 
— Тагъд ма кæн, алцы дæр базондзынæ. 
Изæрдалынгты æрхæццæ стььхъæумæ. Аслæнбег Габоты ’рдæм 
куы фæзылд, уæд æй Адзыбе дызæрдыгæй афарста. 
— Уырдæм та цæмæн? 
— Уым ис... 
Адзыбейы нæ фæндыд Булатыхъойыл фембæлын. Иу хатт 
Æхсæртæджимæ куы фæхыл, уæдæй фæстæмæ йæм цыдæр фы- 
дæхзæрдæ дары, фæлæ йын ныр æндæр гæнæн нал уыд, æмæ Ас- 
лæнбеджы фæдыл йæ къæхтæ æвæндон ист кодта. 
Булатыхъо талынджы кæрты цыдæртæ архайдта, Адзыбейæн 
«æгас цу» загъта æмæ йæ акодта мидæмæ. 
— Цæй, Аслæнбег, уазæг уал дæ бæрны уæд. Мæнæн иу чысыл 
бахатыр кæнут, — загъта фысым æмæ ахызтис æддæмæ. 
443 

Адзыбе Булатыхъойы фæдыл цыдæр дызæрдыджы каст кæй 
акодта, уый Аслæнбег æнæбафиппайгæ нæ фæци æмæ бамбарын 
кодта: 
— Боныгон æмбæхст вæййы Хъæссæй. Йæ фæдыл зилынц. Ныр- 
тæккæ сæ ардæм хъæуы. 
Бирæ нæ афæстиат Булатыхъо. Цалынмæ Кыркыс Адзыбейы 
йæ мады æфсымæртæй фарста, уæдмæ фæзынд, æмæ йемæ æрба- 
кодта цавæрдæр æнæзонгæ лæджы. 
Аслæнбег цæрдæг йæ бынатæй фестад æмæ æнæзонгæ лæджимæ 
кæрæдзийыл бацин кодтой. 
— Дæ фæндон дын сæххæст кодтон, — Адзыбемæ амонгæйæ загъта 
Аслæнбег. 
Адзыбейæн ныр фадат фæци æнæзонгæ лæгмæ комкоммæ бакæ- 
сын. Йæ разы лæууыд азтæ, фæззыгон хус сыфтæртау, сæ дæрзæг 
æрмтты кæй аууæрстой æмæ æнафоны йæ зачъетыл урс халас кæ- 
мæн фæхæцыд, ахæм лæг. Ставд рихитæ, хоры уæззау куыристау, 
тæнæг фындзы бын æрзæбултæ сты. Цыдæр æнахуыр æлхыскъ 
фæкодта Адзыбейы зæрдæ. «Хъæссæй уыдзæн» — ахъуыды кодта, 
æмæ йын хъыг уыди, паддзахы раппарынмæ йæ ныфс чи бахаста, 
пъырыстыфы иу февнæлдæй йæ бæхæй, зыгуымы голлагау, чи 
æрывзылдта æмæ æлдары æд фæсдзæуинтæ комы нарæджы сугъты 
цагъд чи ныккодта, уыцы номдзыд Хъæссæй ахæм къæсхуыр, рæс- 
тæмбис лæг кæй разынди, уый. Домбай уæнгты конд, алæмæты 
тыхы хицауæй ныв кодта Адзыбе йæ хъуыдыты Хъæссæйы, æмæ 
ныр уый Хъæссæй кæй у, ууыл гуырысхо кæнын райдыдта. 
Æнæзонгæ йæм æнахуыр каст кæны. Йæ цæстытæ дзы, арцы 
бырынчъытау, ныццавта. «Чи у, цæмæн мæм афтæ кæсы?» 
Йæ сурхид акалди Адзыбейæн. 
— Нал мæ зоныс? — сабыр хъæлæсæй бафарста æнæзонгæ. 
— Нæ, нæ дæ зонын... 
— Ехх, ме ’рдхорд, ме ’рдхорд, — уадид æнæзонгæ йæ хъæлæс 
аивта æмæ... Цыма Адзыбейы арв ныггæрах кодта, уыйау сæрæй 
къæхты бынмæ ныддыз-дыз кодтой йе уæнгтæ. 
— О, ме скæнæг!.. Æхсæртæг! — иу хъæр ма фæкодта Адзыбе, 
Æхсæртæджы йæ фидар æртты ныккодта. Дыууæ хæлары кæрæ- 
дзийæн хъæбыстæй нал æфсæстысты. — Æнæхайыр фæуай, уал 
азы дæм куы бафæлладтæн æнхъæлмæ кæсынæй, уæд кæм фесæфтæ, 
зæгъ -ма мын?! — кæрæдзи æрттæй куы феуæгъд сты, уæд Адзыбе 
бунтгæнæджы фарст акодта Æхсæртæджы. — Дзур, кæцæй фæдæ, 
кæм уыдтæ? 
— Фæстæдæр... 
Æхсæвæры фæстæ мæнгагъуысты ног карст хосы уæлæ фæр- 
сæй- фæрстæм хуыссыдысты Адзыбе æмæ Æхсæртæг. Фыдбылы- 
зæй тас у, зæгъгæ, æдасдæры тыххæй рацыдысты мæнгагъуыстмæ. 
Ног карст хосы тæф цавта фындзы хуынчъытæ æмæ Æхсæртæ- 
джы зæрдæйæн æхцондзинад лæвæрдта. Æрымысын ын кодта йе 
’взонджы æнæмæт бонтæ, стыр хуссары уыгæрдæны-иу куы фæбы- 
444 

цæу Солымы зиууæттимæ, æвæдза, йæ разæй-иу кæй уагъта, куыд 
адджын æмæ хъæлдзæг уыдысты уыцы бонтæ! Сихоры улæфты 
рæстæджы уарзта ног карст хосыл уæлгоммæ хуыссын æмæ, арвы 
сыгъдæг риумæ кæсгæйæ, йæ рæсугъд бæллицты ленк кæнын. Гъей- 
джиди, мæнæ ныр дæр афтæ æнæмæт æмæ æдасæй куы бафынæй 
уаид ацы хосы сæр æмæ йæ рæсугъд сæнттæй куы рæвдауид йæ 
уды. Уыдон æм ныр фыны фенæгау кæсынц, фесты уыцы фынтæ, 
ныр райхъал æмæ йæ царды æгъатыр хъысмæт уæларвæй æриста 
зæхмæ. Зæхх та цæхджын æмæ тугхъулон у йæхи хуызæтты уæз- 
зау хид æмæ туджы æртæхæй, æмæ йæ ныхсын хъæуы, цæмæй 
йыл райсом дзыллæты амонды дидин æрзайа. Уымæн та йæ 
æмбæлттæ хъæуы, тохы æмбæлттæ. Сæ рæсугъд фынтæй сæхи чи 
сайы, уыдон райхъал кæнынæн ын чи баххуыс кæна, ахæмтæ. Æмæ 
ссардта ахæм тохы æмбæлттæ Æхсæртæг: Аслæнбег, Булатыхъо, 
Дзамболат, Тилас æмæ ма ноджыдæр дзæвгар ахæмтæ. Ацы комы 
йын алы хъæуы дæр ис æууæнкджын фæдонтæ. Ныр та мæнæ 
фæзынд Адзыбе дæр. Нырма сæхи хъæуы нæ уыди. Уым æгас хъæуы 
фæсивæдæй йæ зæрдæ кæуыл дары, ахæмтæ дзæвгар ис. Фæлæ йæ 
ныфс нæ хаста сæ хъæумæ, куы йæ базоной æмæ йæ хъуыддаг куы 
ныссуйтæ уа. Йе стæй Налхъуытæ, йæ мад æмæ йæ фыд... Иу мард 
дыууæ хатты баныгæной, уый фаг куы нæ скомой — тарсти. Арвыс- 
та Адзыбемæ. Барæй аивта йæ хъæлæс. Нæ йæ базыдта йе ’рдхорд. 
Ныр ын байгом ис фæндаг йæ хъæумæ. 
— Цæй-ма, дзур, цы ныхъхъус дæ? — Æхсæртæджы фарс йæ 
рæмбынкъæдзæй басхуыста Адзыбе. 
— Æвæццæгæн дæ базонын фæнды, уал азы кæм уыдтæн, — 
Æхсæртæг йæ иу фарсыл æрзылди æмæ ныллæг хъæлæсæй йе 
’рдхордæн йæ хабæрттæ дзурын райдыдта. 
— Уæдæ Хъæссæй ды дæ? — Адзыбе хосы сæр фæбадæг. 
— Æз, æмæ дæ курын: мæ ном мын ферох кæн. Æхсæртæг цал- 
дæр азы размæ амард, æмæ йæ нал хъæуы фæстæмæ къахын. Кæд- 
дæры æнæхин, æууæндаг, къуырма Æхсæртæджы дуг фæци. Ныр 
райгуырд æндæр лæг, Хъæссæй, зындоны дæлимонтæм карды ком 
æмæ топпы нæмыгæй чи фæлæбуры, уыцы Хъæссæй. Æндæр рæс- 
тæг ралæууыд, Адзыбе, мæгуыр лæджы хъизæмæрттæ кæй тыххæй 
сты, уыдонæй маст райсыны рæстæг. Мæнæ, зæгъæм, ды, стæй нæ 
хъæуы æнæзæхх мæгуыртæ, цæмæй цауддæр æмæ æгуыдзæгдæр 
стут Солымæй? 
— Æвæццæгæн, Хуыцауы фæндон уыд, — уæззау ныуулæфыд 
Адзыбе. 
— Нæ, Адзыбе, Хуыцау уым аххосджын нæу. Аххосджын царды 
æвирхъау уавæртæ сты. Æмæ ныппырх хъæуы уыцы цард, Адзыбе, 
цæмæй саразæм ног, сæрибар цард, адæм æмсæр, æмбартæ кæм 
уой, æлдар æмæ фæсдзæуин кæм нал уа... 
Исдуг сæ ныхас бамыр. Чысыл фæстæдæр райхъуыст Адзыбейы 
тыхст æмæ знæт хъæлæс: 
— Тæссаг хъуыддæгтæ дзурыс, ме ’рдхор. Туг ныккæлдзæн. 
445 

— Ныккæлдзæн, Адзыбе, сæрибардзинад æнæтугкалд нæ уыдзæн. 
Туджы зæйтыл цæуы рæсугъд фидæнмæ фæндаг, фæлæ æрхау- 
дзæн иу, иннæ æрбалæудзæн йæ фармæ. Æндæр гæнæн дзы нæй, 
Адзыбе, æмæ цалынмæ бынтон сæфт нæ фестæм, уæдмæ лæгды- 
хæй равзарæм æгады царды бæсты хæсты быдыры кады мæлæт, — 
дзырдта Æхсæртæг, дзырдта горæты кусджыты уавæры тыххæй, 
кусджыты бон куыд нæуал у æмæ æдгæрзтæ паддзахы ныхмæ рас- 
тынмæ кæй хъавынц, æмæ сæ уый тыххæй кæй хъæуы зæхкусджы- 
ты æххуысы сæр. Дзырдта, цæмæн æрбацыд æмæ йæ Адзыбейы 
æххуысы сæр кæй хъæуы. 
Хъуыста Адзыбе. Хъуыста æмæ не ’ууæндыд йæ хъустыл, уый 
йæ кæддæры æрдхорд, чысылæй кæимæ хъомыл кодта, æдзух сæ 
цыд, сæ бадт, сæ хъазт иумæ кæмæн уыд, иу иннæйы сæрыл йæхи 
айнæджы тигъæй чи фехстаид, стæй æвирхъау дам-думы амæттаг 
цы æрдхорд баци, уый йæм ныр æндæр адæймаг касти. Дис ыл 
æфтыд, йе ’рдхордмæ уыйбæрц зонд æмæ тых кæцæй æрцыд. 
Æххæст æм нæма хъардтой Æхсæртæджы ныхæстæ, фæлæ кæм- 
дæр йæ мид-зæрдæйы æнкъардта, йе ’рдхорд стыр, фæлæ тæссаг 
фæндагыл лæуд кæй у, уыцы фæндаг та мæгуыр адæмы рухс фи- 
дæнмæ цæуы æмæ Æхсæртæджы кæй бахъуыдис Адзыбейы сæр. 
— Кæмдæр дæ æххæст нæма ’мбарын, фæлæ йæ мæ цыбыр зон- 
дæй хатын, стыр хъуыддæгтæ кæй ныффæнд кодтай. Нæ зонын, 
дæ фæндаг цæуыл фæуыдзæн, уый. Фæлæ куыдфæнды ма уæд, 
цæттæ дæн дæ фæдыл... Зæгъ, цы кæнын хъæуы, уый. 
— Фæнды мæ нæ хъæубæстимæ фембæлын, — цыбыр дзуапп 
радта Æхсæртæг. 
— Ау, æмæ цы ис уымæй æнцондæр. 
— Æнцон хъуыддаг нæу. Ды уал хъуамæ баныхас кæнай, дæ 
зæрдæ кæуыл дарыс, уыдонимæ. Бамбарын сын кæн, ме ’рцыды 
сæр цæй тыххæй у. Стæй хъуамæ æвæстиатæй самал кæнат хæцæн- 
гæрзтæ. Адæм алы рæтты æдгæрзтæ растдзысты æмæ сымах дæр 
цæттæ куыд уат, афтæ. Мæ номы тыххæй та иунæг сыбыртт дæр 
никæмæн! Хъæссæй дæн æз. Цæмæн, уый дын загътон. Стæй кæд 
фæуæлахиз уа нæ хъуыддаг, уæд Æхсæртæг мæрдтæй раздæхдзæн 
фæстæмæ... 
— Дæ зæрдæ мыл дар, нæ хъæуы фæсивæд дæ фарс уыдзысты. 
Æнæуый дæр дын дæ кой хъусынц. Дæ ныййарджытæм та дæ зæрдæ 
ма ’хсайæд, сæ цуры дæн мæхæдæг. 
— Хæсанæйы чысыл лæппу та куыд у? 
— Налхъуытæмæ ис. Радт, дам, мын æй... Мæгуырæг, дæу тых- 
хæй йын цыдæр адджын фæци... 
— Налхъуытæ та куыд цæры? 
— Йæ масты цæджджинаджы сфыхти. Цæй Налхъуытæ ма дзы 
ис. Æниу, йæ къуыдипп æфсымæр, ме ’нæуынон у, не ’мбарын, 
цæмæн дæ ам? 
— Æдасдæры тыххæй. 
446 

— Ау, æмæ æндæр æдасдæр бынат не ссардтай? Нæ йыл æууæн- 
дын, уый дæр дард нæ ацыди Солымæй. 
— Нæ, Адзыбе, ды йæ нæ зоныс. Æрфæсмон кодта, цыдæр æвир- 
хъау зæрдæйы хъуырдухæнты ис... Æниу мын тынг баххуыс кодта. 
Уый руаджы мын цалдæр хъæуы фæсивæдимæ нæ хъуыддаджы 
фæдыл иудзинад скæнын бантыст. Цæхæрцæст лæппу у, æрмæст 
не ’мбарын, йæ хъуырдухæн цæуыл у. 
Ныууасыдысты уасджытæ. Кæмдæр хъæуы дæллаг кæронæй 
срæйдта куыдз. Мæнгагъуысты размæ фæцыд къæхты хъæр. 
— Уый Аслæнбег у, дæхи барæвдз кæн. Ардыгæй цæугæ дæ куыд 
ничи фена, афтæ. Мæхимæ дæр мын Фæсрагъы æнхъæлмæ кæ- 
сынц абон. 
Хъæуы сæр фæхицæн сты сæ фæндæгтæ. 
Райсом бон дзир-дзур кодта, афтæ мæнгагъуысты дуар хъавгæ 
æрбакодта Булатыхъо. Æхсæртæг æмæ Адзыбейы уым куынæуал 
æрбаййæфта, уæд дæлгоммæ ныффæлдæхт хосы уæлæ. 
Æхсæв-бонмæ нæ бафынæй Булатыхъо. Кæддæры æвирхъау 
хъуыддæгтæ йæ зæрдæйы сног сты, бакодтой йæ уæхстыл æмæ йæ 
хуыссæн уаты уæззау хъуырдухæнты сфыхти. Æниу ацал-ауал азы 
фыццаг хатт не ’рвиты ахæм утæхсæн æхсæвтæ, фыццаг арæхдæр, 
уый фæстæ — стæм хатт. Фæлæ Æхсæртæг куы фæзынд, уæдæй 
фæстæмæ ахæм æхсæв нæма ацыд, йæ зæрдæ стыр фæсмонты кæд 
нæ ныссаджилтæ. 
Йæ фыды мæлæт йæ дæрзæг ныхæстæй кæй фæтагъддæр кодта, 
ууыл фæсмон ын йæ зæрдæ æхсыдта. Æмæ-иу фыды уæлмæрды 
раз йæ зонгуытыл æрхаугæ хатыр куырдта: 
— Ныббар, баба, ныббар. Дæлимонтæ мын мæ сæры магъз ахорд- 
той æмæ ныггалиу ис мæ зонд! 
Фæлæ чи уыд уыцы дæлимон, Булатыхъойы зонд чи ныггалиу- 
тæ кодта? Йæ фыдбылыз Солым уыд. Уыцы хабар та æрæджиау 
базыдта, æвирхъаудзинад кæй фæдыл расайдта, уый куы бамбæр- 
ста, уæд æй сбырста намыс. Фæлæ йæ фыдракæнд куы фæхъæр 
уа, уымæй тæрсгæйæ, дыккаг хатт йæхи уды сæрвæлтау æрхаста 
Æхсæртæджы æмæ йæ хойы. Фыццаг фыдракæнд йæ фæдыл ра- 
сайдта дыккаджы. 
Æвирхъаудзинады амæттæгтæй йæ фыд æмæ Хæсанæйы уды- 
хай нал сты. Фæлæ йæ хо Налхъуытæ æмæ Æхсæртæг нырма абон 
дæр зындоны арты судзынц. Кæд нырма къахыл сты цæуынхъом, 
уæддæр сæ хъысмæт, чи амард, уыдонæй фыддæр у. Амондджын у 
Булатыхъо Кыркысимæ, фæлæ йын йæ хойы æнамонддзинад зын- 
доны кæны йæхи цард. Нырмæ йæ сагъæсы сæр йæ хо уыд, ныр 
фæзынд Æхсæртæг, æмæ Булатыхъойы йæ намыс зындоны арты 
сфыхта. Æхсæртæг хъысмæтæй хъодыгонд, йе ’ууæнк бафтыдта 
Булатыхъойыл, йæхицæн дзы фæдисон æмбал скодта æмæ дзы уый 
та æлгъагдзинад æмбæхсы. Цæй æрдхорд ис Булатыхъойæ. Æрдхор- 
дæн дæр æм нæ разынди лæгдзинад. Фæлтау Æхсæртæджы дзы- 
хæй куы нæ схаудтаид уыцы ныхас. Фæлтау куы райсид кард, 
447 

æмæ йын æй куы ныссадзид йæ риуы, фæбузныг дзы уаид, æмæ цы 
лæппу у Æхсæртæг, Булатыхъо ахæмы тыххæй мæлæтмæ дæр цæттæ 
у. Æниу ын йæ хъуыддаджы кæмдæр феххуыс, фæлæ уый æрмæст- 
дæр йæ намысы раз йæхи сраст кæныны фæдыл уыд. 
Кæмдæр разы у, Æхсæртæг ын йе знæгтæй йæ маст райсынмæ 
кæй хъавы. Хæрам у йæ мады ’фсымæртæм, хæрам у Солыммæ 
æмæ Æхсæртæг уыдон ныхмæ кæй у, уый тыххæй цæттæ у Æхсæр- 
тæгæн баххуыс кæнынмæ. Рагæй йæм æнхъæлмæ каст. Йæ масты 
фæдыл кæй ныммардзæн Солымы æмæ Налхъуытæйы кæй ахæс- 
дзæн йæхицæн, фæлæ фесæфти Æхсæртæг. Ныр фæзынд. Æгас 
комы фæсивæд йæ фæдыл мæлæтмæ дæр цæттæ сты. Уыцы хъуыд- 
дагæн та йæхæдæг у æвдисæн. Нæ, Булатыхъойæн а-дунейыл дыууæ 
æрдхорды йеддæмæ ничи ис. Аслæнбег æмæ Æхсæртæг, Аслæнбе- 
джы раз сыгъдæг у йæ намыс, фæлæ Æхсæртæг... Охх, æнæхайы- 
ры утæхсæн æхсæвтæ, æлгъыст фæут, æз уын куы нæ стонон уæ 
къубал. 
— Цы фæдæ, уæдæ? Хъомты сæрвæты ’рдæм аздах! — æрбай- 
хъуыстис Кыркысы хъæлæс æмæ Булатыхъо йæ уæззау сагъæсты 
уацарæй феуæгъд. 
Дыккаг бон æрдæгæхсæвмæ æввахс æрхæццæ сты Æхсæртæг 
æмæ Аслæнбег. Хъæугæрон кæрæдзийæн хæрзæхсæв загътой æмæ 
Аслæнбег сæхимæ ацыд, Æхсæртæг та Булатыхъотæм. Бинонты 
райхъал кæнын æм аив нæ фæкаст, æмæ мæнгагъуыстмæ ацыд. 
Хосы сæр йæхи æруагъта æмæ чысыл афынæй кæнон, зæгъгæ, йæ 
цæстытæ бацъынд кодта. 
Мæнгагъуысты размæ фæцыди къæхты хъæр. Йæ уæлвæд дуа- 
рыл сындæг æрбахæцыди чидæр. Æхсæртæджы æнгуылдзтæ дам- 
бацайыл андæгъдысты. 
— Æхсæртæг, фынæй дæ, цы? — йæ хъæлæсæй базыдта Була- 
тыхъойы. 
— Нæма, — йæ дамбаца фæстæмæ æруадзгæйæ, дзуапп радта. 
— Ныххатыр кæн, Æхсæртæг, ацафон дæ кæй бахъыгдардтон, 
фæлæ мæ демæ стыр ныхас ис, — Æхсæртæджы хъустыл та ауади 
Булатыхъойы хъæлæс. 
— Табуафси. 
Хосы сæрмæ Æхсæртæджы фарсмæ сбырыдис Булатыхъо. 
Æнæхъуыддаг æм ацафон ардæм кæй не ’рбацыд, æмæ йын цыдæр 
ахсджиаг хабар зæгъынмæ кæй хъавы, уый бамбæрста æмæ 
æнхъæлмæ каст Булатыхъомæ. 
— Дис дæм ма фæкæсæд, ацафон дæм кæй æрбафсæрстон, — 
æрæджиау райдыдта. — Ныр дæм æртæ æхсæвы æнхъæлмæ кæ- 
сын. 
— Цы хабар у, исты, мыййаг? 
— Æхсæртæг, ды мæн чи æнхъæл дæ, æз уый нæ дæн. Фæрæ- 
дыдтæ, де ’ууæнк мыл кæй бафтыдтай, — райхъуыст Булатыхъойы 
утæхсæн. 
— Нæ дæ ’мбарын, Булатыхъо. 
448 

— Бамбардзынæ мæ. Хъус. Æрмæст дæ курын, цалынмæ ныхас 
нæ фæуон, уæдмæ мæм иунæг фарст дæр ма ратт. — Булатыхъо 
къæхты бынæй ныууынæргъыдта, стæй райдыдта дзурын, уал азы 
йын йæ зæрдæ калмау цы æвирхъау фæсмон æууилы, уый. Æхсæр- 
тæг æм сабыр хъуыста, цыма йын цы фыдракæндтæ дзуры, уыдон 
рагæй зоны, æмæ йын ныр хъауджыдæр нал у, уыйау. 
— Æхсæртæг, ныббар, фæрæдыдтæн дæ разы, — зыр-зыр кодта 
Булатыхъойы хъæлæс, — фæлæ цы бакæнон, æгæр раджы фæир- 
тæстæн мæ фæндагæй, аххосджын та — мæ мады ’фсымæртæ. Аф- 
тæмæй иу фыдракæнд йæ фæдыл расайдта иннæйы. Нæ мæ фæн- 
дыд мæ фыды амарын, фæлæ Солым... Цæмæй зыдтон, хинæй мыл 
кæй зылд. Налхъуытæйы тыххæй афтæ кæй бакодта. Æрæджиау 
ма йæ бамбæрстон, фæлæ байрæджы. Нæ йæ барын мæхицæн, 
хъуыддаг зонгæйæ, дæуæн кæй нæ радзырдтон хабар. Фæлæ мæ 
ныббаста дыууæрдыгæй æмæ мын атæлфæн нал уыд. Дæуыл цы 
чъизи хахуыр ацыд, уый дæр Солымы æвзагæй уыд. Тарсти дæ 
æргом тохæй æмæ сусæгæй фæхæцыд. Цалдæр хатты йæм мæ къух 
хъуамæ систаин, фæлæ Налхъуытæйы тыххæй мæ фæнд кæронмæ 
никуы сæххæст. Афтæмæй уал азы фæсмон æмæ утæхсæнты мæ 
бонтæ æрвитын, лæгæн нал бæззын. Зæй йæ быны тала бæласы 
куыд æрыздыхтытæ кæны, ахæм уæззау хъæдгæмттæ у зæрдæ. Нал 
дзæбæх кæны. Ноджы де ’рцыдæй фæстæмæ мæ удхæрттæ фæтынг- 
дæр сты. Ды мæ дæхицæн æрдхорд нæ — марын мæ хъæуы, æмæ 
мыл ма бацауæрд, ахæм ницæйаг тæппуд дын сомбон æрдхорд æмба- 
лæн никуы сбæздзæн. Ды диссаджы, стыр диссаджы адæймаг дæ. 
Æмæ, гъей-джиди, куыд амондджын уыдаин, сыгъдæг цæсгомæй 
демæ æцæг æрдхорд æмбал куы сарæзтаин. Фæлæ мæнæн фæци 
мæ цард, бадомдта мæ æвирхъау фæсмон. Мæ фыды хабар, мæ 
иунæг хойы утæхсæн, дæ хъизæмæрттæ... Мæ намыс мæ сфизонæг 
кодта. Мæ цард мæм мисхалы бæрц нал зыны. Стыр тæригъæд 
аууонау мæ фæдыл зилы. Хатыр курынмæ дæм не ’рбацыдтæн, 
нæдæр аккаг дæн, ныххатыр мын кæнай. Фæлæ дын, бирæ хъуыр- 
духæнты фæстæ, мæ бон нæу ма зæгъон, дæ удхæртты аххосаг цы 
у... Де ’ууæнк мыл кæм бафтыдтай, уый та мæ бынтон амардта. Гъе, 
уый дын мæ таурæгъ æмæ мын дæ карз тæрхон рахæсс. Æрывæр 
мæ топпы дзыхмæ, адæмы раз, скæрдæнтæ мæ кæн кардæй, стæй 
мæ басудз арты æмæ мын йе ’ртхутæг ныддар дымгæмæ. 
— Æвирхъау хъуыддæгтæ мын радзырдтай, Булатыхъо, — рай- 
хъуыст Æхсæртæджы дæндæгты къæс-къæс. — Рагæй агуырдтон 
мæ удхæрттæн сæ аххосаджы. Æниу æй, кæмдæр æмбæрстон... Æгæр 
æрæгмæ мын сæ загътай... æгæр æрæгмæ... 
— Æрæгмæ йæ бамбæрстон, уый фæстæ та байрæджы. Бæргæ, 
куы зыдтаин, ды удæгас дæ, мæ хойы де ’рцыдмæ нæ радтаин чын- 
дзы. Æниу ныр дæу æмæ мæ хойы амонды сæрыл мæлæтмæ дæр 
цæттæ дæн. 
— Нал, Булатыхъо, нал. Нæдæр æз, нæдæр дæ хо амондджын 
нæ уыдзыстæм. Нæ амонд кæйдæр чъизи къухтæй басыгъд. 
29 Гаглопты Владнмнр 
449 

— Мæ аххос уыд, мæ аххос уыд, — зыр-зыр кодта Булатыхъо. — 
Амар мæ, æнцондæр мын уыдзæн. 
— Æрсабыр у, Булатыхъо, цы ’рцыд, уый æрцыд, фæстæмæ йын 
раздахæн нал ис. Ничиуал сыстын кæндзæн сау ингæнæй, фыды 
лæггад кæмæй зыдтон, уыцы æмбисонды адæймаг Хæсанæйы йе 
’фсинимæ. Уæддæр бузныг, уый бæрц лæгдзинад дæм кæй разынд 
æмæ мын хабар кæй радзырдтай. Æрмæст дæ фыд цы аххосаджы 
тыххæй амард, уый тыххæй иунæг сыбыртт дæр никæмæн. Дæ хо 
куы фехъуса — аскъуыйдзæн йæ зæрдæ. 
— Нæ, Æхсæртæг, нæ, цалынмæ уыцы куыдзы фырт Солымы 
ингæнмæ барвитон, уæдмæ æнцой не ссардзынæн. 
— Солымтæ бирæ сты, Булатыхъо, иу дзы амардзынæ æмæ иннæ 
уæддæр йæ сау фæнд нæ ныууадздзæн. Фæлæ уал фыццаг уыцы 
залиаг калмы сæр ралыг хъæуы, Солымы хуызæн маргæйдзаг кæл- 
мыты чи ныййары. Уый та паддзах у, сæ хъахъхъæнæг. Æмæ абон 
махыл фæхæцыдысты, райсом та нæ хуызæттыл, чизоны, дæ чы- 
сыл сабитæй искæуыл. Бирæ цæрæнбон сын нал и, фæлæ дæхи 
сцæттæ кæн маст райсынмæ. 
— Зæгъ мын, Æхсæртæг, зæгъ, æмæ дын мæнæ мæ дыууæ цонджы. 
— Рæхджы мæ бахъæудзæн дæ сæр. Ныр цæугæ уæхимæ, тагъд 
сбон уыдзæн. 
Булатыхъойы ацыды фæстæ бынтон йæ хуыссæг фæлыгъд 
Æхсæртæгæн, сног сты йæ ивгъуыд царды удхайраджы бонтæ. 
Фæхæст, хæйрæджыты къуыбылойау чи ныссуйтæ, æмæ уал азы 
æхсæвæй-бонæй йæ хъуыдыты кæй агуырдта, уыцы хъизæмæртты 
аххосаджы кæроныл. Куыд бирæ йæ фæцагуырдта, куыд æрæгмæ 
йæ ссардта! Ссардта йæ, æмæ цы дарддæр? Цы ’рцыд, уымæн раз- 
дахæн нал ис. Иу хъуыддаг ма йын, цырагъы мынæг рухсау, цы- 
дæр ныфс йæ зæрдæйы бауагъта. Хæсанæйы чысыл лæппу. О, 
фæлæ, чизоны... Цы нæ вæййы... 
3 
Гакъон-макъон фæндагыл талынг æхсæв уæтæрæй уæлбæхыл 
æрцæйцыдис Солым. Æнафоны фæндагыл цæуаг нæу, кæм ыл ба- 
талынг вæййы, уым фысым æрцагуры, фæлæ йыл æнæнхъæлæджы 
фыдбылыз сæмбæлдис абон изæрæй уæтæры æмæ йæ тас раскъæрдта 
сæхимæ. Йе ’ххуырстытæ, адæймæгтыл дæр кæй нæ нымадта, уыдон 
сбунт кодтой, æмæ æрдомдтой Солымæй, цæмæй сын сæ мызд 
фæфылдæр кæна, Солым не сразы, бартхъирæн сæм кодта, Сыбы- 
ры хай уæ бакæндзынæн, зæгъгæ. Уæд Таймуразæн, раздæр Солы- 
мы ныхасыл уæлдай чи никуы ницы загъта, фырмæстæй йæ хурхы 
сæртæ адымстысты æмæ Солымы былтæм йæ тымбыл къух бахас- 
та: 
— Дæ рæстæг æрхæццæ кæны, зыд бирæгъ! Рæхджы Хъæссæйы 
ардæм хъæуы, æмæ йæ зон, хатыр дын нæ уыдзæн! 
Хъæссæйы коймæ Солымы цæсгом мæрдвæлурс аци. Бамбæр- 
450 

ста, йе ’ххуырстытæ æнæхъуаджы кæй не сбунт кодтой æмæ сæ 
ныфс кæмæй ис, уый. Уыцы бунтгæнæджы кой иу æмæ дыууæ 
хатты не ’рыхъуыста Солым. Дзырдтой йын — Хъæссæй хъæуты 
кæй зилы йæхи хуызæттимæ æмæ адæмы кæй ардауы паддзах æмæ 
исджынты ныхмæ. Зыдта, айразмæ пъырыстыфæн цы ми бакодта, 
стæй æлдары комы нарæджы йæ хъалонисджытимæ куыд ныццагъ- 
та. Уымæй туджджындæр знаг Солымæн, æвæццæгæн, ничи уыд, 
кæд нырма Тедоты хъæумæ нæ фæзынд, уæддæр дзы кæмдæр йе 
уонджы мигъ бады. Йæ мастыл ныххæцыди дæндагæй. Æххуырсты- 
тæн ныфс бавæрдта: уæ мызд уын фæфылдæр кæндзынæн, зæгъгæ, 
æмæ йæ бæх фæцагайдта. Æрталынг. Фæндаг та гакъон-макъон, 
тæссаг у, уæлдайдæр та æхсæвыгон, иу æнæхъуаджы змæлд, — дур 
ратылд æмæ дæ балгъитæг дæр афтæ. Фæлæ уымæй тæссагдæр та 
уыд уæтæры баззайын, — йæхи нæ бауромдзæн йе ’ххуырстытæм 
æмæ йæ мард сынтыл хæссинаг фæуыдзæн. 
Æмæ цæуы ныр дымст, рæсыд зæрдæимæ сæхимæ. Нæ тагъд 
кæны, нæдæр æй фæндгæ кæны, тагъддæр ’рхæццæ уа, уый. 
Цыдæр фыдбылызмæ æнхъæлмæ кæсы Солым, хаты йæ, кæм- 
дæр æфцæджы тигъыл зæй кæй фескъуыд, цадæггай дæлæмæ кæй 
быры, æмæ куы ныггуыпп кæна, уæд æй йæ быны ныссæнддзæн. 
Фервæзыны мадзал агуры йæхицæн, уыцы мадзал та Хъази æмæ 
паддзахы къухты ис, уыдон та, цыма, фыдбылызы зæй нæ уынынц. 
Алырдыгæй тæссаг хабæрттæ хъуысы. Нырма сæ хъæуы ахæ- 
мæй ницы уыд. Æниу хаты, сæ хъæуы сыдгуыбынтæ дæр цæуыл- 
дæр сусу-бусу кæй райдыдтой. Ныхасы цæйдæр сæрибардзинад, 
æмбардзинад æмæ æфсымæрдзинадыл кæй фæдзурынц. Нырма сын 
Солым уадиссаг нысаниуæг нæ лæвæрдта. Мæнæ паддзах бафæл- 
лад Японимæ хæсты. Чысыл куы аулæфа, уæд сæ иу рацьыкк хъæуы 
æмæ фæстæмæ сæ лыстæнты ныххаудзысты сæ хъæуы æххормаг 
куыйтæ, зæгъгæ. Фæлæ бонæй-бонмæ иу фыдбылыз иннæйы фæ- 
дыл хъуысы. Нырмæ кæд тæрсгæ æмæ чъызгæйæ дзырдтой, уæд 
ныр сæ фæнд нал сусæг кæнынц. Абон æм йе ’ххуырстытæ кæм 
бауæндыдысты, уым хъуыддаг тæссаг у. 
Хъæссæй... Цымæ чи уыдзæнис уыцы Хъæссæй? Æххормаг гуы- 
бынты æвзаджы цъуппæй чи нæуал хицæн кæны, сæ зонд сын чи 
схæццæ кодта æмæ Солым æмризæджы кæй койæ ризы? 
Фæсахсæвæртæм æввахс æрхæццæ ис хъæуы сæрмæ. Нæхир- 
дæм фездæхон куыд загъта, афтæ дæлæрдыгæй йæ иувæрсты суа- 
дысты дыууæ æндæрджы. Цæуылдæр сусæг ныхас кодтой. Солы- 
мы куы бафиппадтой, уæд сæ ныхасы сæр аскъуыд, æмæ, кæд сæ 
хъавд сыхы ’рдæм уыд, уæддæр сæ фæндаг æфцæджы ’рдæм са- 
рæзтой. 
«Æгæр сарæх сты ацы фæстаг æхсæвты æхсæвыгон цоппайгæн- 
джытæ. Чи сты, цы агурынц ацы æнафоны? — фехсайдта йæ зæрдæ. 
— Æнæхъуаджы нæ уыдзысты. Базонын сæ хъæуы». — Уадид 
æргæпп кодта саргъæй, бæхы хъæугæрон къутæрыл æрбаста æмæ 
аивæй сивгъуыдта сæ фæдыл. 
451 

Æндæрджытæ иу чысыл суадысты, стæй тæссармæ фæзылдысты 
фаллаг сыхы ’рдæм. Бамбæрста Солым, йæ хъуыды раст кæй уыди 
æмæ гуырæй-гуырмæ сæ фæдыл хъуызын райдыдта. Æндæрджытæ 
иудзæвгар ахъахъхъæдтой, стæй сивгъуыдтой хъæууынджы æмæ 
чысыл фæстæдæр Адзыбеты кæртæй куыйты рæйын райхъуыст. 
«Цы агурынц, цы сæ хъæуы Адзыбетæм?» — Солым фæци са- 
гъæстыл. Каугæрон æрæмбæхст. Бирæ æнхъæлмæ кæсын æй нæ 
бахъуыд. Ногæй та фæзындысты цавæрдæр æндæрджытæ æмæ та 
Адзыбеты кæрты дуарыл аивæй бахæцыдысты. 
Ныр гуырысхо нал кодта, Адзыбетæм цыдæр сусæг хабар кæй 
ис, ууыл. Хъуамæ йæ базона, фæлæ куыд? Аивæй бахъуызыд цæ- 
хæрадоныл Адзыбеты хæдзары фæстаг рудзынгмæ. Рудзынг уыд 
æхгæд цавæрдæр кæттагæй æмæ дзы æддæмæ ницы зынд. Фæлæ 
кæттаг бынæй, кæмдæр зына-нæзына фæзыхъхъыр. Тых æмæ йæм 
фыдтæй сбырыди Солым æмæ йæ иу цæст сæвæрдта уыцы зыхъ- 
хъырыл. Уыны: хæдзар йæ тæккæ дзаг у сæ хъæуы фæсивæдæй. 
Се ’хсæн иу зачъеджын лæджы скодтой, афтæмæй цæуылдæр тæр- 
хон кæнынц. 
Солым æгасæйдæр хъустæ æмæ цæстытæ фестад. Цæуыл дзу- 
рынц? Йæ хъус фæрссаджы зыхъхъырыл сæвæрдта. Йæ комулæфт 
баурæдта æмæ байхъуыста: «Æмбæлттæ, æрхæццæ ис маст исыны 
рæстæг. Фæлæ иумæ æмдыхæй растæм нæ фыдызнæгты ныхмæ. 
Паддзах æмæ йæ хъузæтты ныхмæ, раппарæм хицæутты, фæтæ- 
рæм не ’лдæртты, байсæм сæ зæххытæ Хъуынцел æмæ Солымы 
хуызæн тугцъиртæн æмæ расидæм нæхи хицауад, мæгуырты хица- 
уад. Ахæм хицауад, адæм æмсæр, æмбартæ кæм уой, зæхх фос, 
хъæд, алцы адæмæн æмхуызон кæм уой... 
Дзырдта æмæ дзырдта æнæзонгæ лæг. Фæлæ йын Солым йæ 
ныхас нал хъуыста. Къахæй-къухмæ ризæджы къæртт фестад. Бам- 
бæрста, йæ ныхмæ стыр фыдбылыз, цæджджинагау, кæй æнхъизы 
æмæ йыл рæхджы кæй рафæлдæхдзæн. Фæлæ чи у, Солымæн ма- 
рæн кард чи сси, куы никуы йæ федта, куы нæ йæ зоны, æвзæры 
йын куы никуы ницы бацыд. 
«Бунтгæнджытæй у, æмæ уал дæ мад æмæ дæ фыдæн... цалынмæ 
мын ды мæ зæххытæ исай, уæдмæ уал дын æз дæ дзурæнтæ æрых- 
гæндзынæн!» — ферох æй ис, рудзынгыл ауыгъдæй кæй лæууы, 
афтæмæй дын куы фæлæбурид йæ фарсмæ, фæлæ йын дамбаца 
сласын нал бантыст, иу къухæй йæхи нал баурæдта æмæ хæдзары 
фæстæ дуртыл йæ синтæ куы æрхæссид. Цыма йæ астæумагъз ас- 
къуыди, уыйау йæ бон сдзурын нал баци. 
Адзыбеты куыдз уынæрмæ фæдисы растын кодта сæ сыхы куыйты 
æмæ дын Солымы сæ уæлныхты куы сисиккой. 
«Ссы, ссы!» — зæгъгæ, ноджы сæ чидæр бацардыдта, æмæ куыйтæ 
сæ быны скодтой Солымы. Фыдбылызы бахауд лæг, нæ фæдис 
ныхъхъæр кæнын уæнды, нал йæ бон куыйты дзыхæй алидзын у, 
афтæмæй, йæ цæсгом хъахъхъæнгæйæ, утæхсæн кæны бирæгъты 
хуызæн хъыхъхъаг куыйтимæ. «Хæрдзысты мæ... Сæфын», зæгъгæ, 
452 

тых æмæ фыдтæй йæ бон рабадын бацис æмæ йæ ных сарæзта 
хъæуыбыны ’рдæм. 
— Ссы!Ссы! Хæц! Хæц! — ноджы чидæр фыддæрадæн ардауы 
куыйты. 
— Къæрных! Къырных! Цæвут æй! — скарз хъуыддаг! Йæ уæл- 
вæд фæцыд топпы гæрах. Нæмыг зуыгъ-зуыгъгæнгæ рацыд Солы- 
мы хъусы фæрсты æмæ йæ тæккæ раз айнæг дурыл йæ цæхæр 
акалд. 
— Æз дæн, хæрджытæ, цæмæн мæ марут! — нырдиаг кодта Солым. 
Уæдмæ йæ цуры чидæртæ февзæрд. 
— О, æмæ цы ард дæ хæдзары бацыд, цы ми кæныс ам æрдæг- 
æхсæв? — фæрсынц æй. 
— Мæ бæх фесæфт, уый агурын, — афсон кодта. — Баиргъæвут 
уæ куыйты, бирæгъты холы фæуой! 
Баиргъæвтой куыйты. 
— О, æмæ дыл дзых нæ уыди, æви? Хуыснæгау цы æрбахъуы- 
зыдтæ? 
Мæстæй тъæппытæ хаугæ, æрбацыди сæхимæ. Ныххуыссыд йæ 
уатыл. Йæ астæу рыст æмæ куыйты хæстытæ ноджы тынгдæр са- 
гайдтой, фæлæ йæ уыдон нал æндæвтой. Стырдæр тас, стырдæр 
маст æй бацыд æмæ фæхауд, фæлыгъди йæ хуыссæг. 
Никуы ницæмæй фæтарст Солым. Фæлæ ныр цыдæр æвирхъау 
тас бацыдис йе уæнгты... Æниу ыл исты фыдбылыз куы ’рцæуа, 
уæд кæмæн баззайдзысты йе стыр мулк, йæ бирæ бынтæ. Æнæзæ- 
нæг у Налхъуытæ. Кæлимæтæй йын бæргæ уыди зæнæг, фæлæ 
Хуыцауы ’нæхъуаджы бабын...Афонмæ йæхæдæг хæдзардарæг уыда- 
ид. Фæсмон ма кæны, фæлæ ма цы... Æндæр ус æй æрхæссын хъæуы, 
æндæра Налхъуытæ Хæсанæйы фыртыл сбукъ ис, Ацырухс та — йе 
’ххуырстыл... Хæйрæг сæ зонæг, цы фæндтæ сæм ис. Æниу, Ацы- 
рухс цæмæн афтæ иузæрдион у йе ’ххуырстыл, æргомæй-сусæгæй 
йыл цæмæн тайы æмæ руайы? Уый Солымы цыдæр гуырысхойы 
æппары. Абоны онг ыл никуы ахъуыды кодта. Ныр Таймураз йæ 
ныхмæ куы рацыд, уæд йæ цыфыддæр знаг фестад. Æвæццæгæн, 
иу хатт Ацырухсæн Солымæй йæ маст райсын кæй нæ бантыст, 
уый тыххæй йыл æххуырсты сардыдта æмæ йын сусæгæй ингæн 
къахынц... Фæлæ сын уыцы бар нæ ратдзæн. Тæккæ райсом сæ 
фæтæрдзæнис йæ хæдзарæй. 
Фæтæрын хъæуы Хæсанæйы сæккайы дæр. Куы байрæза — 
масты хосæй дарддæр ницы у. 
Фæлæ уæддæр чи уыдаид уыцы æнахуыр лæг? Иунæгæй йæ 
цæуын нæ хъуыдис. Фæсмон ма кæны, Хъазийæн хабар куыд нæ 
фехъусын кодта... Цыдæр фыдбылыз уыдзæнис? О, Хуыцау, дæ 
базыры бын нæ бакæн!.. 
Райсомырдæм афынæй. Райхъал кæйдæр æнахуыр хъæрмæ. 
— Гъей, Солым, къæнцылармæ дæм дзурынц! 
— Æуый кæй куыдз рæйы?! Зæгъ ын: рынчын у! — мæстыйæ 
ахъæр кодта Ацырухсмæ. 
453 

— Ныр дæм дыууæ хатты æрбарвыстой, фынæй кодтай, мæ цæст 
дæ райхъал кæнын нæ бауарзта, — æвæндонæй загъта Ацырухс. — 
Цавæрдæр Хъæссæй, дам, æрцыдис, æмæ, зæгъ, адæмы æмбырд 
кæны. 
Хъæссæйы коймæ Солым хæрдмæ фæхауд йæ уаты. Цард æга- 
сæй дæр йæ буарæй алæдæрст. Цæсгом мæрдон фæлурс аци. Тагъд- 
тагъд акодта йæ дзаумæттæ, цæрдæг æрбабаста йæ гæрзтæ æмæ 
феддæ. 
Чысыл фæстæдæр суадонæй æд донгарз æрбахæццæ Налхъуытæ. 
— Не ’фсин, уыцы лæг цæуылдæр мæсты у. Мæнæ уынджы 
Таймуразыл амбæлд æмæ кæрæдзийыл, хæцæг фырытау, сæхи 
ныццавтой... Сæ цуры куы нæ уыдаин, — сæ кæрдтæ стылдтаиккой 
туджы. 
— Мæ арт бауазал, цы фыдбылыз смидæг ис се ’хсæн? — Йæ 
рустæм фæлæбурдта Ацырухс. 
— Бæрæг зæгъын ницы у мæ бон... 
— Æмæ цы фæци уыцы лæппу, цæмæн æрхæццæ уæтæрæй сæу- 
мæйæ? 
— Къæнцылары ’рдæм фæцæуы уый дæр... 
— Æнæхъуаджы нæ уыдзæн... Цом- ма акæсон йæ фæдыл, уыцы 
удхор ын мацы фыдбылыз скæнæд! 
Ацырухс кæрты йæ уисой фехста æмæ атындзыдта къæнцылармæ. 
ДЫУУЫНÆМ СÆР 
1 
Фенкъуыст хъæу. Ныры хуызæн бирæ адæм никуыма æрæм- 
бырд къæнцылары кæртмæ. Райсом хъæуы айхъуыст, зæгъгæ, Хъæс- 
сæй æрцыд æмæ йæ фæнды адæмимæ баныхас кæнын. Уый тых- 
хæй йæ куыстмæ ничиуал ацыд, ныххæррæтт кодтой, йæ ном æрдхæ- 
рæн кæмæн ссис, уыцы диссаджы Хъæссæйы ныхæстæм байхъу- 
сынмæ. 
Хабар æрцыд Хъазийы хъустыл дæр æмæ афæнд кодта хъуыд- 
даг уæлдæр хицæуттæм фехъусын кæнын, фæлæ куыддæр йæ бæ- 
хыл сбадт, афтæ йæ уæлхъус февзæрди Адзыбе иу лæппуимæ. 
— Нæ, лидзгæйæ дын нал у, дзырддаг нæ демæ уыдзæн, фæлæ 
дæ бæхæй рахиз, — лæппу ацахста Хъазийы бæхы рохтæ. 
— Иуварс мæ фæндагæй, сыдгуыбын! — фæбогъ кодта Хъази! — 
Нырма ам æз дæн хицау, æмæ кæдæм цæуын, цы аразын, дæу ничи 
фæрсы уымæй! 
— Æрхиз, богътæ ма кæн! — Хъазийы хъусты ныззæлланг кодта 
Адзыбейы барджын ныхас. — Нырмæ хицау уыдтæ, ныр фæци дæ 
рæстæг æмæ абон адæмы раз хъуамæ дзуапп радтай дæ фыдракæнд- 
ты тыххæй! 
454 

— Æз дзуапп дæттын æрмæстдæр паддзахы раз, сыдгуыбынтимæ 
мæн ницы хъуыддаг ис! Мæ фæндагæй иуварс, æндæра мæнæ ехс 
дæ бæрзæйыл скафдзæн! — Хъази фæхъил кодта ехс, фæлæ йæ дзы 
æрцæвыны бон нæ фæци. Уадид æй чидæр скъуырдта æмæ зæххыл 
йæ цæлхъ фæцыди. 
— Уæлæмæ сыст, хуыйы мыггаг, бирæ нын фæнадтай уыцы ех- 
сæй нæ бæрзæйтæ, ныр дзы дæхи бæрзæйыл бæргæ сæмбæлид, 
фæлæ дын цы зæгъон, хистæр дæ! — Адзыбейы дыууæ хæрам цæс- 
ты, фаты бырынчъытау, аныхстысты Хъазийы иннæрдæм. — Уæртæ 
дæ хуыккоммæ балæс! Лидзыны фæнд ма скæн, нæ аирвæздзынæ! 
Цалдæр топпы дзыхы дæ фæдыл æркъæппæввонгæй лæууынц. 
Хъази бамбæрста, ныр цалдæр мæйы цы фыдбылызмæ æнхъæлмæ 
каст, уый кæй æрхæццæ, Адзыбе хъазгæ кæй нæ кæны, йæ маст 
дæндæгты ’хсæн ныццауæзта æмæ фæстæмæ къæнцылармæ бацыд. 
Йæхиуыл дуар сыхгæдта æмæ рудзынгæй æддæмæ йæ хъус дары. 
Адæмы ’хсæн йæ фарсхæцджыты æвзары, фæлæ дзы йæ писыр 
Дзиуы йеддæмæ йæ цæст никæуыл хæцы. Дзиу дæр хибар ран 
лæууы, йæ иу къухæй хъамайы сæрыл хæцы, иннæ къухæй та йæ 
синыл, æмæ, цыма йæ род йæ хуылфы амард, уыйау йæ хъустæ 
æрыппæрста æмæ йæ цæстæнгас нал исы зæххæй. 
Адæм куыд æмбырд кæнынц, афтæ кæрты дыууæ къордыл фæ- 
дих вæййынц, зæрæдтæ, куыд хистæрæй Дзаккойы фарсмæ æрба- 
дынц, фæсивæд та аивылынц кæрты дæллаг кæроны ’рдæм, æмæ 
цæуылдæр ныллæг хъæлæсæй тæрхон кæнынц сæхимидæг. 
Уæртæ фæзындысты Солым æмæ Хъуынцел дæр. Дзаккойы 
фарсмæ сæ бынæттæ æрцахстой. Хъуынцелы зæрдæйы уаг зын ра- 
хатæн у Хъазийæн. Фæлæ Солымы цæстæнгас бæрæг у. Кæд йæхи 
хъæлдзæг дары, уæддæр ардæм йе ’рцыды сæр, иннæ хæттытау, 
фæндонæй кæй нæу. Йæ цæстытæ разгъор-базгъор кæнынц кæрты, 
адæмæй куы сæ иуыл, куы се ’ннæуыл сæхи скъуырынц, кæйдæр 
зыдæй агурынц, фæлæ йыл нæ хæст кæнынц. 
Иу афон адæм базмæлыдысты. Фæсивæд кæуылдæр амбырд 
сты, цин ыл кæнынц. Уый фæстæ се ’хсæнæй фæхицæн сты дыууæ 
лæджы. 
— Хъæссæй!.. — ныссæххæтт кодта Хъазийы зæрдæ, йæ къух йæ 
фарсыл æрхаста, фæлæ æнгуылдзтæ дамбацайы сæрыл æндæгъ- 
дæй аззадысты. Хъæссæй хистæртыл азылд, сæ къухтæ сын рай- 
ста, стæй йын Дзаккойы фарсмæ бынат радтой. Фæлæ Æхсæртæг, 
кæстæр уæвгæйæ, хистæры фарсмæ бадын нæ бакуымдта, дæлдæр 
йæ бынат æрцахста. Адæм, стыр тæрккъæвдайы размæ бæстæ куыд 
сабыр вæййы, уыйау ныггуыппæг сты, афтæмæй сæ цæстытæ Æхсæр- 
тæгæй раскъуынын нал комынц. 
Иу рæстæджы Адзыбе йæ фарсмæ февзæрд æмæ йын йæ хъусы 
цыдæртæ адзырдта. Адзыбе уадидæгæн къæнцылары тыргъмæ ахызт 
æмæ дуар бахоста. 
— Хъази, адæм дæумæ æнхъæлмæ кæсынц æмæ æддæмæ рахиз! — 
йæ хъустыл ауад. 
455 

— Мæн сымахимæ ницы хъуыддаг ис! — мæсты хъæр акодта 
æддæмæ. 
— Дуар бакæн, æндæра ныртæккæ хъæлтæ фæхаудзæн! — ныз- 
зæлланг та кодта Адзыбейы хъæлæс, йæ уæлвæд дуары къæс-къæс 
ссыди. Хъази бамбæрста, куы нæ ахиза, уæд хъуыддаг æвзæрдæр 
кæй уыдзæн. Дуарæхгæнæн мидæгæй феуæгъд кодта æмæ æлхынцъ- 
æрфыгæй ахызтис æддæмæ. Исдуг адæмыл йæ хæрам цæстæнгас фех- 
ста, стæй бацыд, æмæ, æрвыл хаттау, Дзаккойы фарсмæ æрбадти. 
Адзыбе къæнцылары тыргъы ралæууыд. 
— Хорз адæм, абон нæм стыр цыты уазæг æрцыд Калакæй, нæхи 
хуызæн мæгуыр кусджыты минæвар — Хъæссæй, æмæ йæм бай- 
хъусæм, цы ныстуан æрвитынц нæ горæтаг æфсымæртæ! 
— Табуафси, зæгъæд йæ ныхас! — базмæлыдысты адæм. 
— Цалынмæ мын уæлдæр хицæуттæй гæххæтт фенын кæна, 
уæдмæ дзырды бар никæмæн ис ам! — йæ бынатæй фестад Хъази, 
æмæ Æхсæртæджы ’рдæм йæ тызмæг цæстæнгас фехста. 
— Уадз, зæгъæд! 
— Дæу ничи фæрсы! 
— Бар ын нæй! 
Схæццæ сты адæм. 
Дзакко сындæггай йæ бынатæй растад, лæдзæджы æнцæйтты 
схызтис тыргъмæ, адæмыл йæ цæстæнгас азылд, стæй æрынцади 
Хъазийыл: 
— Хъази, мæ хур, ды хицауады лæг дæ, зонæм æй. Æрвыл хатт 
дæм хъусæм, кæд нын дæ ныхæстæ алкæд æхцон нæ вæййынц, 
уæддæр дæм хъусæм. Абон та нæ уазæгмæ байхъусын бауадз, уазæ- 
джы та, ныхасы бар ын ис, зæгъгæ, уымæй ничи фæфæрсы! Стæй 
кæд ам ныхас кæныны бар нæй, уæд йæ ныхæстæ уæртæ æндæр 
ран дæр ракæндзæн. Фæлæ уадз æмæ зæгъа, мах дæр адæм стæм, 
сæртæ ныл ис, байхъусæм. 
— Уый бунтгæнæг у, Дзакко, æмæ йæ бынат ам нæ — ауындзæ- 
ныл ис! — нал æнцад Хъази. — Адæмы фыдбылызы фæндагыл чи 
ардауы, уыдонæй у! 
— Нырма куы ницы загъта, бауадз æй! Афтæ æнæзонд не стæм 
æмæ йын йæ ныхæстæ ма бамбарæм, — фæлыг кодта Дзакко Хъа- 
зийы, стæй раздæхт Æхсæртæгмæ. — Уазæг, табуафси, зæгъ дæ 
зæгъинæгтæ, хъусæм дæм. 
Хъази ма цыдæр зæгъынмæ хъавыд, фæлæ йын Дзакко йæ лæ- 
дзæджы бырынкъæй ацамыдта: 
— Сбад æмæ байхъус, кæд дæм, бирæгъау, лæбура, уæд дæ хæ- 
рын нæ бауадздзыстæм! 
Хъази йæ бынаты фæбадæг. 
Æхсæртæг сындæг къахдзæфтæй схызтис тыргъмæ. Исдуг адæ- 
мыл йæ цæст ахаста, стæй сабыр хъæлæсæй райдыдта: 
— Хорз адæм, нæ буц хистæртæ! Хатыр уæ курын: абон уын уæ 
куысты рæстæг байстон. Фæлæ уæм стыр ныстуанимæ æрбацыд- 
тæн уе ’фсымæртæй æмæ уын уыцы ныстуан ма зæгъон, æмæ фæс- 
456 

тæмæ æнæдзуаппæй аздæхон, уый та аив нæ уыдзæн мæнæн дæр 
æмæ сымахæн дæр. 
— Дзур, мæ хур, дзур, хъусæм дæм, — Дзакко йæ сæр разыйы 
тылд бакодта. 
— Уæдæ райдайдзынæн Хъазийы ныхасæй. Хъази мæнæн ам 
дзырды бар нæ дæтты, нæ дæтты уымæн, æмæ хицау у! Æмæ хи- 
цæуттæ та махæн, мæгуыр адæмæн, байстой канд нæ зæххытæ, нæ 
бартæ æмæ нæ сæрибардзинад нæ, фæлæ нын сыхгæдтой æфсæй- 
наг гуыдырæй нæ дзурæнтæ. Сæхгæдтой нын нæ дзурæнтæ, уымæн 
æмæ адæм куы базоной рæстдзинад, уæд Хъази æмæ уый хуызæт- 
ты бафæрсдзысты: чи стут æмæ уын чи радта мæгуыр адæмы рау- 
уатмæ тæрыны бар?! 
— Паддзахы лæг дæн æз!.. 
— Паддзахы! Зæгъæд-ма уæ исчи, чи уæ федта паддзахы, кæмæн 
уæ баххуыс кодта йæ зыны, кæуыл баузæлыд, кæй уæ барæвдыдта? 
— Нæхи нын куы ныууадзид, йе ’ххуысы сæр нæ ницæмæн 
хъæуы, — чидæр æрбаппæрста йæ ныхас. 
— Нæ дæ ныууадздзæн, нæ, мæ фыды хай! — йæ ныхас ын ацах- 
ста Æхсæртæг. — Паддзах æмæ æлдæрттæ сымах хуызæн мæгуыр 
адæмы æнамондæн сты! Æмæ уын уæ туг дойныйæн нуазынц! 
— Паддзахы æфхæрыс! Нæ ныббардзынæн! — Хъази фæлæбурдта 
йæ фарсмæ, фæлæ йын фæсивæдæй кæцыдæр йæ дамбаца стыдта. 
— Хъус-ма, паддзахы лæг! — Æхсæртæг ныккомкоммæ Хъазимæ. — 
Уыцы дамбацайæ ма ’взид. Фæци дæ рæстæг! Дæу ам паддзах сæ- 
вæрдта, цæмæй адæмы фыдудæй марай, адонæй дæ ничи равзæр- 
ста, никæй дæр хъæугæ кæныс, фыдбылызы хос дæ! 
— Æгъдауæвæрæг у, цы йæм ныккомкоммæ дæ?! — Хъазийы 
сæрыл рахæцыд Солым. 
— Æгъдау, æмæ кæмæн æвæры ’гъдау? Йæхицæн куы ницы зоны, 
уæд уый цæй æгъдауæвæрæг у?! Æгъдауæвæрæг нæ — æгъдауха- 
лæг! 
— Мах домæм, цæмæй йын йæ бынатмæ равзарæм æндæры! — 
фæрсырдыгæй æрбадзырдта чидæр. 
— Раст зæгъыс, адæмæн сæхицæй хъуамæ уа хицау, кæуыл 
æууæндынц, рæстдзинадыл чи архайы, — йæ ныхас ын айста Æхсæр- 
тæг, — æмæ адæмæн раст æмæ бæззон уынаффæтæ чи хъуамæ кæна, 
ахæм! 
— Дзаккойы равзарæм, уый зондджын æмæ рæстылдзу у, — рай- 
хъуыст адæмы æхсæнæй. 
— Разы стæм, Дзаккойы равзарæм! 
— Хорз адæм! — йæ бынатæй сыстади Дзакко. — Стыр бузныг уæ 
дæн, уе ’ууæнк мыл кæй æфтаут, адæмы бæрны бацæуын æмæ 
уыдонæн раст уынаффæтæ хæссын кад æмæ намысы хъуыддаг у, 
фæлæ мæн уадзут! Æз зæронд лæг дæн. Нæ хъæуы рæстылдзог 
адæм бирæ ис! 
— Сразы у, Дзакко, сразы у, — мæнæ дын Сосейы фырт Акко, 
ахуыргæиæг, писыры бæсты уыдзæни! — бахатыдысты Дзаккомæ. 
457 

— Хуыздæртæ не ссардзыстæм! — схор-хор кодтой фæйнæрды- 
гæй. 
— Хъуырманы фырт, сис дæ мыхуыр æмæ къæнцылары дæ- 
гъæлтæ! 
— Ды дæр, писыр, дæ хъуыддæгтæ ратт! Абонæй фæстæмæ уæ 
сæр нал хъæуы! 
— Æз паддзахы æвзæрст лæг дæн, æмæ мæ ивгæ дæр ракæндзæ- 
нис паддзах! — æххуысæнхъæл адæмыл йæ цæст ахаста Хъази, фæлæ 
сæдæгай хæрам цæсгæмттыл йæ цæсты зул куы скъуырдта, уæд 
бамбæрста, йæ фарсхæцæг дзы кæй ничи ис æмæ уæд ныззыр-зыр 
кодта йæ хъæлæс. — Тыхми кæнут паддзахы лæгæн, æмæ уæ пад- 
дзахы фыдæх кæй басудздзæн, уый уæ зæрдыл дарут! 
Солым уæдæй нырмæ, зæгæлтыл бадæгау, æлхынцъæрфыгæй 
йæ хъус дардта — цæуыл фæуыдзæн хъуыддаг. Æмбæрста, Хъа- 
зийы ныхмæ чи рацыд, уыцы адæммæ исты куы сдзура, уæд кæй 
фессæнддзысты йæхи ныхмæ дæр. Æмæ адæмæй уыйбæрц нæ тарст, 
фæлæ уыцы Хъæссæйæ. Уæдæй нырмæ дзы Солым йæ цæсты зул 
нал исы. Хъæссæйы фидар, ныфсджын хъæлæс, йæ барджын ны- 
хæстæ, уæззау дзæбуджы цæфау, æмбæлынц Солымы фæскъæбу- 
тыл æмæ цъæлтæ кæны йæ астæумагъз; туасы бырынкъæй къахæ- 
гау, тонынц зæрдæйы уидæгтæ, æмæ лæг удхар кæны, къæпхæны 
бахауæг сырдау, йæ мидбынаты. Чи у уыцы Хъæссæй? Кæм ма йæ 
федта æмæ йæ цæмæн ныппæрста мæлæтдзаг тасы? Ау, уый, дысон 
Адзыбетæм фæсивæды Солымы зæххытæ байсынмæ чи ардыдта, 
уый куы у! Æвирхъау тас æй сбырста æмæ нал хъусы, йæ алыварс 
цытæ цæуы, уый дæр. Куыд нæ йæ ныммардта дысон, куыд ын 
аирвæзт! Иу рæстæджы йæ цæсты зулæй ацахста Хъæссæйы æна- 
хуыр цæстæнгас æмæ ныррызт. Ахъавыди адæм ’хсæнæй ахъуы- 
зынмæ, фæлæ йæ ныфс нæ бахаста. 
Иу рæстæджы, адæм куы схæццæ сты, уæд фæиртæстис йæ хъуы- 
дытæй æмæ фæкомкоммæ Хъазимæ. Федта, Хъази Солыммæ кæй 
нымдзаст æмæ йын йæ цæстæнгас кæй дзуры: «Цы фæдæ, уаих 
фæуай, мæ сæрыл рахæц, æндæра ды дæр сæфыс мемæ». Солым 
бамбæрста, хъуыддаг хъазыныл кæй нал у, æмæ уæд фæтæррæст 
ласта йæ бынатæй. 
— Мæнæ хорз адæм, мæ зынаргъ хъæубæстæ, нæ зондджын буц 
хистæртæ! — царвы тылдæй разгъæлста йæ ныхæстæ. — Цы ми 
кæнут, гормæттæ, уый Хуыцауы ныхмæ куы рацыдыстут, нæ мæ- 
гуыр, тæригъæддаг сæртыл арт æндзарын куы æрымысыдыстут! 
Сæфты къахыл куы слæууыдыстут! Цы ми кæнут, сымахмæ дзу- 
рын, кæмæ хъусут, кæуыл æууæндут?! Чи у ацы дзæгъæлхæтæг, 
бунтгæнæг? Куыд уын ахордта уæ сæры зонд? Цæмæннæ йæ зо- 
нут, гормæттæ, тæккæ райсом хъазахъхъ ам кæй æрбалæудзысты, 
уæ мæгуыр, тæригъæддаг хæдзæрттæ уын цъæх фæнык кæй фес- 
тын кæндзысты, туджы зæйты бын уæ кæй фæкæндзысты, ауын- 
дзæнтæ æмæ уæ ахæстæтты хай кæй бакæндзысты! Иунæг стыр 
Хуыцауы номæй уæм сидын: фæтæригъæд кæнут уе ’ххормаг саби- 
458 

тæн, уæ удхайраджы сылгоймæгтæн. Хъаймæты бон ныккæндзæн 
æмæ бындзагъд, быныскъуыд фæуыдзыстæм стырæй-чысылæй! 
Байхъусут, хорз адæм, зындоны дæлимон фæмидæг ис уе ’хсæн 
æмæ уæ уе сæфты фæндагыл æфтауы! Ма йæм хъусут! Цæвут æй, 
æндæра сæфут, сæфут, гормæттæ! 
Солымы ныхæстæ бирæты ныппæрстой тасы. Паддзахы æвзæрст 
лæджы ныхмæ рацæуын хорзæй кæй ницы æрхæсдзæн, уый сæ 
уæззау сагъæстыл бафтыдта. Адæм арвы цæфау фесты. Ныккасты- 
сты зæхмæ. 
— Раст зæгъы Солым, — æрæджиау йæ бынатæй растад Хъуын- 
цел æмæ, йæ лæдзæджы сæрыл йæ дыууæ армытъæпæнæй æрын- 
цойгæнгæйæ, ралæмæрста. 
— Паддзахы ныхмæ рацæуын Хуыцауы ныхмæ рацыдæй карз- 
дæр у. Æмæ байхъусæм Солыммæ. Зæндджын æмæ фенæг лæг у. 
Ныххатыр мын кæнæд уазæг, фæлæ нын нæ хъуыддæгты йæхи 
кæй тъыссы æмæ нæ сæфты фæндагыл кæй ардауы, уымæй фыдра- 
кæнд аразы махæн дæр æмæ йæхицæн дæр! Кæд хъæуыхицау адæ- 
мæн сæхицæй æвзаргæ у, уæд æй нæхæдæг равзардзыстæм. Дæу, 
уазæг, ам ницы хъуыддаг ис! Ды ацæудзынæ, фæлæ сомбон туг 
мах сæрыл ныууардзæн. Ныууадз нæ, ма ардау фæсивæды, æнæ 
уый дæр нæ фырмæгуырæй нæ туг нæ цæстытæй лæдæрсы æмæ 
нын ноджы фыддæртæ ма араз. Ма йæм хъусут, хорз адæм! 
Адæм дыууæ дихы фесты, иутæ Солымы фарс, иннæтæ Æхсæр- 
тæджы, аннæтæ та — нæдæр иуты, нæдæр иннæты. Æхсæртæг бам- 
бæрста, хъуыддаг тæрæзтыл кæй æрывæрдæуыд æмæ тæраз мисха- 
лы бæрц дæр Солымы ’рдæм куы фæуæз кæна, уæд кæй фембылд. 
— Хорз адæм, ныфсджынæй райдыдта йæ ныхас. — Мæнæ Со- 
лым, стæй Хъуынцел дзурынц, зæгъгæ, дам, паддзахы ныхмæ куы 
рацæуæм, уæд ныл туг ныууардзæн! Æмæ ма мын зæгъут, хорз 
адæм, кæд ныл нæ уарыди туг, кæд бафынæй стут æнæмæтæй, 
æдасæй?! Кæд бафсæстат кæрдзыны къæбæрæй уе ’ххормаг саби- 
ты? Зæгъут-ма, кæд басур сты уæ сылгоймæгты цæстысыгтæ, кæд 
уæ не ’фхæрдта паддзах уæззау хъалонтæй, бегара æмæ алыгъуы- 
зон фыдбылызтæй? Æмæ адæм нал фæразынц, нал, Хъуынцел, уыцы 
æвирхъау цагъары къæлæт хæссынæй! 
— Дæу ницы хъуыддаг ис адæммæ! Адæм сæхæдæг хуыздæр 
зонынц, цы сæ кæнын хъæуы, уый, æмæ куыд фесæфай ардыгæй! 
— ныздыхта йыл Солым. — Ды туг домыс, бунтгæнæг, æмæ дын 
уый бар нæ ратдзыстæм мах! Фæлæ æрыхгæн дæ дзых æмæ æнæ- 
мастæй ахъуыдты у ардыгæй! 
— Солым, ды туджы кой кæныс, фæлæ дæхицæн дæ къухтæ 
тугæй сты ахуырст! Æмæ канд дæ къухтæ нæ, дæ цæсгом, дæ на- 
мыс, æгасæйдæр дæ хъуырмæ дæ туджы малы сагъд, — Æхсæртæг 
топпы нæмыгау банымадта Солымыл. — Хорз адæм, Солым уæ да- 
рæг, уæ уромæг куы хоны йæхи, уæд ма мын зæгъут, кæд уæ кæ- 
мæн бацыд хорзы? Уæлæ æфцæгыл йæ фосы дзугтæ сæрвæттыл 
куынæуал цæуынц, уæд дзы сымахæй кæмæн бахай кодта? Мæнæ 
459 

уæ хъæуы хуымты хуыздæртæ уымæ куы сты, уæд дзы кæмæн 
радта?! 
— Нæ хъæубæстæ мæ зонынц, сæ тыхсты сын сæ къух чи ацара- 
зы! Ды сæ ма ардау мæ ныхмæ! — фæпæртт кодта Солым. 
— Сæ къух сын ацаразыс æмæ сын æй уый фæстæ сæ бæрзæй- 
тæй æртывæрæй сисыс! Æдзæсгом лæг дæ! Æмæ цæмæн ис уый- 
бæрц фосы дзугтæ дæумæ, цæмæн сты хъæуы хуыздæр хуымзæх- 
хытæ дæ къухы? Чи дæ ды?! Цæмæй хуыздæр дæ мæнæ ацы мæ- 
гуыр адæмæй?! Хин æмæ дæм кæлæнтæй бафтыдысты уыйæппæт 
фæллæйттæ, сæрвæттæ, фос æмæ ныр гæрæхтæ кæныс адæмы сæ- 
рыл, цыма сæ дарæг, сæ уромæг ды разындтæ! Нæ, Солым, фæци 
дæ рæстæг! Æмæ абонæй фæстæмæ дæ зæххытæ, дæ дзугтæ уы- 
дзысты уæ хъæубæсты мæгуыртæн æмхуызон. Дæ фыдракæндты 
тыххæй та дыл хъуамæ стæрхон кæной ацы хорз адæм! 
Солым ма, хъыхъхъаг куыдзау, йæ бæттæн рæдывта, фæлæ 
Хъæссæй йæ хъæлæсы фæбадт æмæ йæ, ставд зæгæлтæй хуыйæ- 
гау, йæ бынаты ныххуыдта. 
— Адæм дæ нæ зонынц, лæгмар кæй дæ, æндæра дæ афонмæ 
куыдзæппарæн къæдзæхæй фехстаиккой! — Æхсæртæг æргом тохы 
бацыд. 
— Чи? Æз? Лæгмар?! Куыдзы фырт, кæй æфхæрыс, зæгъ-ма 
мын?! Нæ ныббардзынæн! — Солым лæбурыныл схæцыд. 
— Ды! Хæсанæйы марæг! Зæринæйы марæг! Дæ фыды марæг! 
Солым иу богъ фæкодта: 
— Хахуыр! Чи мæ федта, рацæуæд зæгъæд! 
— Æз! — арвы нæрдау райхъуыстис адæмы ’хсæнæй. Иууылдæр 
цавддуртау фесты. Солым, знæт сырдау, цæстæнгасæй ацагуырд- 
та, аххосджыны фат ыл чи ныздыхта, уый. Æмæ мæнæ фæцудыд- 
той йæ къæхтæ. Адæмы размæ рахызтис Булатыхъо. 
— Хорз адæм! — ацахстой Солымы хъустæ. — Ныббарут, Хæса- 
нæйы бинонтæ кæй тыххæй бабын сты, Æхсæртæг Сыбыры кæй 
тыххæй амарди, фыдракæнд чи сарæзта, уыцы æнаккаг лæджы кæй 
зыдтон æмæ йæ абоны онг кæй никæмæн загътон... 
— Чи уыди, Булатыхъо, чи уыди, зæгъ нын æй?! — ныззæлланг 
кодта Адзыбейы хъæлæс. 
— Солым! — Булатыхъо къухæй ацамыдта Солыммæ. — Уæртæ 
уыцы æлгъаг, ам уæдæй нырмæ йæхиуыл бындз абадын дæр чи нæ 
уадзы, уый! Мæ хо фидыд уыди Æхсæртæджимæ. Ацы æнаккаг 
дæр йæ фæдыл зылд æмæ цæмæй лæппуйы аиуварс кодтаид, уый 
тыххæй æрымысыд æлгъаг дам. Æмæ цалдæр адæймаджы барвыс- 
та мæрдтæм! 
— Сайыс, хæррæджы фырт! — Солым, маргæйдзаг калмау, йæхи 
æррæвдз кодта хæцынмæ. 
— Фæлæуу, Булатыхъо, дæлимонты æлхынцъ къуыбылой хæлы 
æмæ уадз райхæла кæронмæ! — Адзыбе ацахста Булатыхъойы. — 
Солым, ралæуу-ма адæмы размæ æмæ дæ фыдракæндтæ радзур! 
— Мæнмæ ницы дзуринаг ис, — йæ цæсгом мæрдон фæлурс аци 
460 

#мæ ма архайдта йæхи раст кæныныл. — Уыцы æнамонд хабарыл 
æз цас фæрыстæн — зонут æй, мæхæдæг сæ баныгæдтон, сæ чысыл 
лæппуйы сын æз мæхæдæг хъомыл кæнын! Æхсæртæджы фыдмæ 
цы цæстæй кæсын, уый дæр зонут. Ацы хæррæджы фырт, мæ каи- 
сæн стыр ирæд кæй нæ бафыстон, уый тыххæй йæ маст нæ рох 
кæны ныр дæр... Æмæ кæны цъыфкалæн! 
Уæдæй нырмæ зынджытыл лæууæгау уыдис Ацырухс. Лæууыд 
адæмæй хибар ран æмæ цы уыдта, цы хъуыста, уыдон æй æфтыд- 
той дисы дæр æмæ тасы дæр. Æниу, Таймуразæн кæй фæтарст, 
уый тыххæй рацыд, фæлæ йæ фыртæн ницы тас у, уый куы базыд- 
та, уæд æнахуыр лæджы ныхæстæм хъусгæйæ, хæлиудзыхæй баз- 
зад. Æмæ куыд раст дзуры, куыд зондджын æмæ ныфсджын у! 
Æмæ мæнæ Æхсæртæг Солымимæ куы фæныхæй-ныхмæ æмæ йын 
йæ фыдракæндтæ хурмæ калын куы райдыдта, уæд цыдæр æна- 
хуыр æхцондзинад банкъардта ус. Афтæ йæм каст, цыма, уый Ацы- 
рухсы зæгъинæгты æхгæд дуар фегом кодта. 
Рагæй йе ’нæуынон уыд Солым Ацырухсæн. Бадомдта йæ, 6а- 
хус æй кодта кæрдæджы халау. Тарсти дзы. Тас та афтæ тыхджын 
уыд æмæ æгасæй дæр Солымы амæттаг баци. Фæлæ мæнæ ныр 
цыдæр тых, цыдæр ныфс йæ зæрдæйы бацыд. Æнæбасæттон, хин 
æмæ кæлæн кæй хуыдта, афтæ тынг кæмæй тарсти, уый ныхмæ 
цавæрдæр сахъгуырд фæзынд æмæ йæ разæй скъуымбил кодта Ацы- 
рухсы удхæртты аххосджыны, йе ’нæуынон хъæддаг сырды. 
Фæлæ мæнæ фæтыхст сахъгуырд, йæ цыргъдæр хæцæнгарз ыл 
ныццавта Солым, фат фесхъиудта йæ нысанæй, ацахста йæ Була- 
тыхъо, ноджы йæ æгъатырдæрæй ныздыхта йе знагыл, фæлæ та 
фат, хъандзалау, фесхъиудта фæстæмæ, уæлæ ратæхы, ацахсын 
æй хъæуы, фæлæ ныр та чи уыдзæн уыцы сахъгуырд? Ничи зыны 
ахæм! Уыцы фатæй цы кæнын хъæуы, уый æрмæстдæр Ацырухс 
зоны, куы нæ фæцырд уа, — йæ удхæссæг ирвæзы. Æмæ диссаг! 
Цыма йæ цыдæр тых фелвæста, уыйау, уыцы иу тæррæст ракодта 
адæмы ’хсæнмæ, алæгæрста размæ æмæ дын карды комыл авæрдта 
Солымы. 
— Хорз адæм, хатыр, — дыууæ зынджы ’хсæн бацыд Ацырухс. — 
Раст дзуры Булатыхъо. Уыцы æнамонды хабар нæ лæджы фырты 
аххосæй æрцыд. Хæсанæ æмæ Барсæджы бинонты ’хсæн маргта- 
уæг Солым уыд! Марг та байтыдта Кæлимæты æвзагæй. Усы раку- 
рынмæ хъавыд. Фæсайдта йæ. Кæлимæт йæ рæдыд бамбæрста, хабар 
радзырдта Хъазийæн æмæ Хъази ныххурх кодта усы... Уый тых- 
хæй йын Солым бафыста æхца! Сомы уын кæнын, дзуары хуылфмæ 
бацæудзынæн, гæды ныхас нæ зæгъын. Мæхи хъусæй фехъуыстон 
хабар... Аххосджын дæн уæ разы æмæ мыл тæрхонгæнæг фæут уæхæ- 
дæг! Хатыр... тарстæн, уæлдай тугкалд куы æрцыдаид, уымæй. Ныр 
ацы лæгсырд йæ чъизи цæсгом, йæ сау митæ бамбæхсынмæ хъавы, 
фæлæ йын фæут тæрхонгæнæг уæхæдæг! 
Бамбæрста Солым, йæ сусæг æмбæхст ныфсы таг йæ рæбыныл 
æрбалыг, рахауд тар æмбæхст хъуынаты бынæй æмæ æгасæйдæр 
461 

йæ фыдракæндтæ ракалдысты хурмæ. Бамбæрста, адæмы карз тæр- 
хонæй йын фервæзæн кæй нал ис, хъама фæцъортт ласта æмæ, 
цæф сырдау, йæхи ныххуырста Ацырухсыл. 
— Ухх, хъахбай! — Ацырухсы ныррæхойон куыд загъта, афтæ 
йыл йæхи баппæрста Булатыхъо, æмæ хъамайы бырынкъ афардæ- 
ги Булатыхъойы тæнты. Солым куыд фæцæйгæпп кодта æддæмæ, 
афтæ йæ Адзыбе хъамайæ æрриуыгъта æмæ лæджы сæр бæрзæйыл 
фæдыдагъ. 
Адæм схæццæ сты, хылгæнæг æмæ лæбурæг бæрæг нал уыди. 
Хъази рохуаты аззад, фæхибар æмæ къæнцылары фæстæты йæхи 
раскъæрдта комы ’рдæм... 
Булатыхъойы амарды фæстæ Налхъуытæ йæ лæджы хæдзармæ 
нал аздæхт. Хæсанæйы чысыл лæппу Бабейы йемæ акодта æмæ йæ 
фыды хæдзармæ афардæг... Ацырухс Таймуразы æххуысæй Солы- 
мы сыджыты бын фæкодта. Ничи ацыд Солымы марды фæдыл, 
ничи йыл бамæт кодта, куыдз уыди æмæ куыдзы мард ныккодта, 
зæгъгæ, загътой. Æгæрыстæмæй, йæ мард хъæуы уæлмæрдыл дæр 
нæ сæмбæлд. Таймураз æй мæнгагъуысты фæстæ фæдæлсыджыт 
кодта. 
Булатыхъойы амарды фæстæ Æхсæртæг æрцардис Адзыбетæм. 
Адæм, уæлдайдæр та хъæуы фæсивæд, æмбырдтæ кодтой йæ алы- 
варс. Æхсæртæг æмæ Адзыбе, хъæубæстæй чи куыд тынгдæр зæх- 
цух уыд, уымæ гæсгæ сын байуæрстой Солымы зæххытæ. Æхсæр- 
тæг ссис сæ ныфс, сæ сæрхъызой æмæ цæттæ уыдысты йæ фæдыл 
мæлæтмæ дæр. Комбæсты фæсивæдæй цы къорд сарæзта, уый йæхи 
ифтонг кодта хæцæнгæрзтæй. 
Тедоты хъæуы змæстыты хабæрттæ æрцыдысты Гуры уезды хи- 
цауы хъустыл æмæ хъазахъхъæгты æфхæрæг къорд рарвыста. Къорд 
æрбахæццæ Чъребамæ æмæ йæхи цæттæ кодта абырсынмæ. Чъре- 
байы социал-демократон организацийæн йæ бон бацис хабар Æхсæр- 
тæгæн фехъусын кæнын. 
Хъæссæй йæ къорды хистæрты къæнцылармæ æрбамбырд кодта 
æмæ сын радзырдта хабар: 
— Æмбæлттæ, Чъребайы нын бастдзинад цы ’мбæлттимæ ис, 
уыдон хъусын кæнынц: Гурæй нæм хъазахъхъæгты æфхæрæг къорд 
кæй æрбацæуы. Сомæй-иннæбонæй ам уыдзысты. Ис æрмæстдæр 
дыууæ мадзалы. Кæнæ нæ гæрзтæ æрæвæрæм, кæнæ та сыл кар- 
ды ком æмæ топпы нæмыгæй сæмбæлæм. Равзарут дыууæ фæндо- 
нæй иу. 
Хъуыдыты фесты. Адзыбе ныхас йæхимæ айста: 
— Хъæссæй, карды комы бын, дам, уæууытæй нал у, фæдзу- 
рынц. Раст у, нæ тыхтæ чысыл сты, фæлæ адæм сæ тарф фынæйæ 
райхъал сты, се уæнгты сæрибары ныфс бацыд. Акæн нæ дæ фæ- 
дыл. 
— Сæрибардзинад тугæй у æлхæнгæ, Хъæссæй, дæхæдæг нын 
дзырдтай, — ныхас айста Аслæнбег. Фыццаг хатт нын нæ зæрдæты 
сæрибары цырагъ куы ссыгътай, уæддæр æй æмбæрстам, æмæ дыл 
462 

нæ фæдызæрдыг стæм, нæ дызæрдыг кæнæм нæ равзæрст фæнда- 
гыл гъеныр дæр. 
— Хъæссæй, мæ хуры чысыл, — æрæджиау Дзакко райдыдта йæ 
ныхас. — Адæмы бæрны бацыдтæ, базыртæ сыл басагътай, баууæн- 
дыдысты дыл. Ныфс сæ бацыд æмæ ныр сæ ныфсытæй æнæнхъæл- 
цау куы фæуой, — æнусмæ амæлдзæн сæ зæрдæ, фæлæ фæстæмæ 
цæуæн нал ис. Æмбарын дæ, мæ хур, тох карз уыдзæн, æвирхъау, 
бирæтæ басаухæдзар уыдзысты, ныккæлдзæн туг, фæлæ æлгъыс- 
таджы царды бæсты сæрибары сæрыл хъазуат тохы амæлын хуыз- 
дæр у. Ма тыхс. Æмбарынц дæ адæм. Æвзæрыл сæ нæ ардауыс. Се 
’нусон бæллицмæ сын карды комыл фæндаг амоныс. Æмæ йæ сæ- 
рибардзинад зынаргъ кæмæн у, уыдон дæ фæдыл ацæудзысты. Чи 
фæтæрса — æмбалæн нæ нæ хъæуы. Рагацау сын бамбарын кæнут 
— разы чи нæ у, ма рацæуæд уемæ! Ныр фæстиатгæнæн нал ис. 
Хъæутæм фæхабар кæнут æмæ цæттæйæ куыд рацæуой, афтæ. Уас- 
тырджи уе ’мбал! 
Бирæ радзур-бадзуры сæр сæ нæ бахъуыд. Фидиуджытæ сæ 
бæхтыл абадтысты æмæ комы гакъон-макъон фæндæгтыл ныххæ- 
лиутæ сты. 
2 
Æмбæрста Æхсæртæг, райсом цы тох уыдзæн, уырдыгæй удæга- 
сæй кæй нæуал раздæхдзæн, уый. Æмæ ма фæстаг хатт афæнд 
кодта Налхъуытæ, стæй Хæсанæйы чысыл лæппу Бабейы абæрæг 
кæнын. 
Чысыл Бабе кæрты лæдзæгæй «бæх» ацарæзта, цъæхснаг уисæй 
та ехс, афтæмæй дыууæрдæм йæ «саулохаджы» раскъæр-баскъæр 
кодта. Æхсæртæг кæрты дуаргæрон æраууон æмæ чысыл лæппумæ 
йæ хъус дардта. Æнæнхъæлæджы йæ йæ сагъæстæ, уады уылæн- 
тау, сæ разæй айстой, æмæ йæ азты сæрты ахастой йе ’взонджы 
бонтæм. Уый дæр-иу, чысыл Бабейау, афтæ хъазыд «бæхыл» ба- 
дынтæй. Æнæмæт, æнæхин уыди. Дыууæ мады æмæ дыууæ фыды 
рæвдыд æййæфта. Æниу, зын зæгъæн у, чи йæ фылдæр уарзта — 
йæхи мад æви Зæринæ, йæхи фыд æви — Хæсанæ. Цалынмæ йæхи 
æмбарынхъом нæ фæци, уæдмæ мад æмæ фыды номæй Зæринæ 
æмæ Хæсанæмæ дзырдта. Цалынмæ къахыл цæуынхъом фæци, 
уæдмæ фылдæр Зæринæйы хъæбысы уыд, стæй уый фæстæ Хæса- 
нæйы уæхсчытæй дæлæмæ нал хызти. Куыд амондджын уыдысты, 
æвæдза, йæ сабийы бонтæ, куыд сæ æрымысы! Æниу, цалынмæ 
уыцы æвирхъау дам нæ ацыд, уæдмæ чи уыд йæхицæй амонд- 
джындæр? Хæсанæ, ехх, бецау, куыд бирæ фæбæллыдтæ зæнæгмæ! 
Уæртæ цы диссаджы лæппу у, уæртæ! Йæ фыды цæрмыстыгъд 
бакодта. Нæ, цæсгом йæ мад Зæринæйы цæсгомы хуызæн у, 
æрфгуытæ дæр, цæстытæ дæр, уæнгтæ та — Хæсанæйы. Хъаз, мæ 
чысыл æфсымæр, хъаз! Нырма царды æвирхъау уæз не ’рынцади 
дæ чысыл æдых уæсчытыл, нæма дæ систа уадтымыгъ йæ их æрмтты, 
463 

æмæ дын нæма снадта дæ чысыл фæрстæ йæ каконсындз уисæй. 
Фæлæ, чизоны, ды уыцы зынтæ мæнау нæ бавзарай. Дæ рухс фи- 
дæн разæй ис, æмæ дæ уырнæд, мæ чысыл хур, дæ фыды æфсымæ- 
ры лæппу дæ амондыл йæхи нывондæн кæй æрхæсдзæнис. Чизоны 
дæ нал фенон, бæрæг нæу, цæуыл фæуыдзæн нæ райсомы тох. 
Сомбон куы байрæзай, мæ хабæрттæ дын фæкæндзысты. Азымы- 
иу ма бадар нæдæр дæ фыды, нæдæр мæн. Дæуæн дæ фæндаг æндæр 
уыдзæн, æндæр зонд æмæ æндæр æгъдæуттыл хæст уыдзынæ, æмæ 
дын нæ тыхсын дæ сомбоныл. 
Иу рæстæджы чысыл Бабейы «бæх» æгæр æрбаирвæзт кæрты 
дуары ’рдæм æмæ лæппу Æхсæртæджы хъæбысы февзæрд. Уыцы 
хъуыддагæй фергъуыйау чысыл лæппу æмæ æнахуыр каст ныккод- 
та æнæзонгæ лæджы цинæйдзаг цæстытæм. 
— Нæ кæрчытæ нын давыс? — лæппу дызæрдыджы фарст акодта. 
— Уанцон нæу, давгæ къæрныхтæ кæнынц, æмæ æз къæрных, 
мыййаг, куы нæ дæн, — йæ мидбылты бахудтис Æхсæртæг. 
— Уæдæ дуаргæрон цæмæн бамбæхстæ? — не ’ууæндыд лæппу. 
— Æмбæхст куы нæ уыдтæн. Дæ «бæхыл» куыд бадтæ, уымæ 
кастæн. 
— Мæнæн мæ «бæх» хæрисæй у, гыцци мын æй балæвар кодта. 
Æхсæртæг бамбæрста, лæппу гыцци Налхъуытæйы кæй хуыдта 
æмæ йæ зæрдæ ныссæххæтт ласта. 
— Бирæ уарзыс гыццийы? 
— О, бирæ... 
— Цас? 
— Дзæкъулы дзаг... 
— Æндæр нæ? — Æхсæртæг йæ худынæй нал æнцад. 
— Цæуыл худыс, гыцци мæ йæхæдæг дæр бирæ уарзы, æрдæбон 
мын мæнæ уыцы хæрисæй «бæх» куы радта, уæд мын загъта. 
— Æз дын æцæг бæх куы балæвар кæндзынæн, мæ чысыл æфсы- 
мæр. 
— Æцæг? Æмæ кæм ис дæ бæх? 
— Дæлæ æддейæ кауы михыл баст. 
Лæппу атæррæст ласта Æхсæртæджы хъæбысæй æмæ кæрты 
дуарыл уынгмæ азгъордта, чысыл фæстæдæр фырцинæй, йæ цæс- 
тытæ цæхæртæ калгæ, æрбауади фæстæмæ. 
— Æцæг мын æй балæвар кæндзынæ?! 
— Ау, дæ хуызæн лæгæн бæх ралæвар кæнын цас диссаг у? 
— Æмæ мын дæ ехс дæр ратдзынæ? 
— Кæй зæгъын æй хъæуы. Хæц!.. 
Лæппу йæ мидбынаты æркафыд, стæй Æхсæртæджы къухæй ехс 
аскъæфта æмæ, хъæргæнгæ, ныййарц и хæдзармæ. 
— Къыкъыс! Къыкъыс! Æркæс-ма, мæнæ мын уазæг бæх балæ- 
вар кодта!.. 
Хъæрмæ, сау кæлмæрзæн йе уæхсчытыл æппæрст, афтæмæй 
хæдзарæй рауадис Кыркыс. Лæппу усыл йæхи баппæрста. 
464 

—Къыкъыс, мæнæ мын æцæг ехс! Бæх дæр мын ис, уазæг мын 
сæ радта! 
— Чи уазæг у, чи, мæ зæрдæдарæн? 
— Уæртæ, уыныс? 
Ус фæкаст æмæ кæрты ауыдта Æхсæртæджы, йæ кæлмæрзæн 
æрбакодта йæ сæрыл. 
— Лæппу, ныууадз дæ къулбадæг митæ æмæ ехс ратт йæ хица- 
уæн! 
— Лæвар мын æй бакодта, йæхи йын бафæрс, — сыргъуыйау 
лæппу. — Æццæй нæ, уазæг? 
— О, мæ чысыл хур, о. Лæвар дын у, — Бабейы фарс рахæцыд 
Æхсæртæг. 
— Мæн у, мæн у!— лæппу фырцинæй, ехсæй цъыччытæгæнгæ, 
дыууæрдæм срæуæг и кæрты. 
— Мæгуырсар, куыд æнамонд уыдысты дæ ныййарджытæ, дæ 
хурæй чи нæ бафсæстис, — ныуулæфыд Кыркыс, Бабейы фæдыл 
кæсгæйæ. 
— Уас цы загъдæуа хъысмæтæн! — йæ ныхас ын айста Æхсæр- 
тæг. — Налхъуытæ бынаты ис? 
— Чысыл раздæр уæлмæрдтæм ацыд. Уыцы æнамонды хабары 
фæстæ æрвылбон дæр уæлмæрдты вæййы. Мæхи маст дæр мæ фе- 
рох йæ тæригъæдмæ кæсынæй. Дæуæн дæр йæ фыд æмæ йе ’фсы- 
мæры фарсмæ мæнг ингæн скъахын кодта. Рахиз мидæмæ, кæд 
уæдмæ фæзынид. 
— Кыркыс, ныббар, цалдæр ныхасæн мæ хъæуыс. Рæстæг мын 
нæй. Тагъд хъуамæ аздæхон, — бамбарын кодта Æхсæртæг. 
— Булатыхъо дæ æфсымæры уарзт кодта æмæ куыд здæхыс 
йæ къæсæрæй? Рахиз, рухс ын зæгъ, — уайдзæфы хуызæн загъ- 
та Кыркыс. 
Усы ныхас басаста Æхсæртæджы æмæ йæ фæдыл хæдзармæ 
бахызт. 
Цалынмæ Кыркыс хæринаджы кой кодта, уæдмæ Æхсæртæг 
иунæгæй баззад уаты. Кæддæр уыцы уат Налхъуытæйы уыд. Ныр 
дзы сты Кыркысы дзаумæттæ. Лæппу сабыргай йæ цæстæнгас ара- 
хæсс-бахæсс кодта къуымты. Кæд дзаумæттæ æндæртæ уыдысты, 
уæддæр æм афтæ касти, цыма уаты къуымты мур ивддзинад дæр не 
’рцыд. Йæ зæрдыл æрлæууыдысты йæ ивгъуыд азты цинæйдзаг 
бонтæ. Ацы уаты фыццаг хатт банкъардта Налхъуытæйы æхсидгæ 
батæ. Ацы ран рæвдыдта йæ сонт уды æгæрон уарзты кæлæнгæнæг 
монцтæй. 
Фæлæ раджы уыди уый. Ныр æм фыны фенæгау кæсы алцы- 
дæр, æвæдза, куы базонид Налхъуытæ, ныртæккæ ам, уаты æна- 
хуыр уазæг Хъæссæй нæ, фæлæ Æхсæртæг кæй бады, уæд цы ми 
кæнид? Баззад бынтон иунæгæй сылгоймаг. Ничиуал ын ис, никæ- 
мæуал æнхъæлмæ кæсы, ницыуал æй рæвдауы. Кæддæр, йæ фыд 
куы амард, Булатыхъо та сыл хъоды куы бакодта æмæ йæ мады 
’фсымæртæм куы фæлыгъд, уæддæр иунæгæй баззад чызг, фæлæ 
30 Гаглойты Владимнр 465 

ма уæд царди ныфсытæй, Æхсæртæджы уарзтæй. Ныр аскъуыди 
йæ ныфсыты таг æмæ йын цард æвирхъау зындон фестад. Бæргæ, 
ныртæккæ, иухаттау, куы барæвдауид, йе стыр уарзт кæй хуыдта, 
уыцы Налхъуытæйы. Йæ адджын батæй йын куы ссур кæнид йæ 
судзгæ цæстысыгтæ, фæлæ нæй уый гæнæн. Райсом тохмæ цæуы, 
сæрибары сæрыл хъазуат тохмæ, йæ амонд ын чи басыгъта, уыцы 
æлгъаг дæлимонтимæ топпы дзых æмæ карды комæй лæгæй-лæгмæ 
хæцынмæ. Басыгъд Æхсæртæг æмæ Налхъуытæйы амонд, æмæ 
цæмæй æндæртæ мауал басудзой æлдарад æмæ мæнгдзинады ду- 
нейы æлгъагдзинады, уый тыххæй байсын хъæуы адæймаджы амонд 
дæлимонты дзæмбытæй. Цы йæм æнхъæлмæ кæсы сом, чи йæ зоны. 
Æмæ, уадз, фæлтау йе сæфт рухс фæндтæ, йæ сыгъдæг базырджын 
бæллицтæ ма райхъал уæнт ногæй. Куы райхъал уой, æмæ та фæс- 
тæмæ куы ахуыссой иу боны номыл — уымæй æвирхъаудæр ма цы 
уыдзæнис рыстзæрдæ сылгоймагæн? 
Дуары хъинцъ фæцыд æмæ, йæ иу къухы тæбæгъ уæлибыхтимæ, 
аннæйы арахъхъы дурын, афтæмæй æрбахызти Кыркыс. 
Æхсæртæг рухсаг загъта Булатыхъойæн хъыгзæрдæйæ, ныфсытæ 
февæрдта Кыркысæн, стæй йæ ныхас фæцыбыр кодта: 
— Кыркыс, ныббар, хо мын нæ уыд, фæлæ хойы рæвдыд,хойы 
лæггад дæуæй банкъардтон. Æмæ мын нырæй фæстæмæ дæр хойы 
бынаты уыдзынæ. Курын дæ, стыр маст дыл æрцыд — баззадтæ дæ 
чысыл æнахъом сабитимæ сидзæргæсæй, фæлæ абырс дæ маст, æмæ 
дæуæй æнамонддæр цы сылгоймаг у, уый дæ фæдзæхст бакæн. 
Дæуы йеддæмæ йæ кæмæн бафæдзæхсон — ничи ис ахæм, стæй 
уыцы æнамонд саби... Дæ бæрны фæуæд уый дæр. 
— Мæнæн дæр æфсымæры бынаты дæ, Æхсæртæг. Мæхи Ас- 
лæнбеджыйас дæ уарзын, фæлæ мын Налхъуытæйы цæмæн фæ- 
дзæхсыс? Ау, гормон, исчи мын куы нæ у, нæ дыууæ дæр арты 
басыгъдыстæм. Науæд Бабейы?.. Дæ зæрдæ сæм ма ’хсайæд... 
— Бузныг, мæ хо, бузныг... 
— О, фæлæ æвирхъаудзинад уыдзæнис, Налхъуытæ куы нæ ба- 
зона рæстдзинад... Ау, уæлгъæдæй мард куы у, уæд ма йын цы 
хæлæг кæныс иу-дыууæ боны цæрæнбон? Дæу тыххæй йæм йе ’фсы- 
мæры маст дæр куынæуал хъары. Бон дæ баныгæны æмæ дæ æхсæвы 
йæ фынты фæстæмæ скъахы. Уæлдайдæр та куы базыдта, йæ уд- 
хæртты аххосаг Солым кæй уыдис, уæдæй нырмæ хæдзайраг нал 
у. Нæ ныббарста Булатыхъойæн, йæ хойæ рæстдзинад кæй бам- 
бæхста, тæппуд кæй разынд... Цæугæ Булатыхъойы ингæнмæ скæ- 
ны, кæугæ та дæуыл фæкæны. Курын дæ, Æхсæртæг, иугæр мæ дæ 
хо рахуыдтай, уæд дын æз амæлон, дæхи раргом кæн Налхъуы- 
тæйæн. Ма бацу йæ тæригъæды. Цы аххосджын у уый та? 
— Кыркыс, бамбар мæ, æнцон нæу мæнæн дæр, фæлæ афтæ 
хуыздæр уыдзæн Налхъуытæйæн. Цæмæн, уый та рæхджы дæхæ- 
дæг бамбардзынæ. Цы хъуыддаджы бацыдтæн, уырдыгæй ма удæ- 
гасæй раздæхон, уый зын зæгъæн у... 
— Æмбарын дæ, адæмы бæрны бацыдтæ, зонын дын дæ хъуыд- 
466 

дæгтæ. Булатыхъо æмæ мын сæ Аслæнбег фæдзырдтой æмæ уын 
тæрсын, охх, тæрсын... 
— Æндæр гæнæн нæй, Кыркыс, æгады царды бæсты — кады 
мæлæт сæрибары сæрыл, лæгдзинады тохы! Стæй мах, тохмæ, 
мæлынмæ, мыййаг, нæ цæуæм. Нæ, мæ хо, нæ. Цæмæй фесæфой, 
ацы æнамонддзинæдтæ мæгуыр адæмыл чи тауы, уыдон, цæмæй 
скæса сæрибары хур æмæ батава нæ мæгуыр адæмы. Кыркыс, Нал- 
хъуытæ æмæ æппæт сылгоймæгтæ фервæзой æнусон талынг æвир- 
хъау æгъдæуттæй, суой нæлгоймæгтимæ æмсæр, æмбартæ. Охх, 
цы диссаг уыдзæнис сомбоны рæсугъд цард, фæлæ йæ байсын хъæуы 
удхæсджытæй! Æмæ дæ курын, мæ хо, кæуын нæ хъæуы, нæ саби- 
ты рæсугъд фидæны сæрыл абон йæ туг кæмæн ныккæла, уыдо- 
ныл. Кад æмæ сыл намысы зарджытæ скæнын хъæуы. Æмæ кæд 
абон нæ, уæддæр сыл фидæны фæлтæртæ æнæмæнг скæндзысты. 
Уырны мæ, кæй мæ бамбардзынæ æмæ мæм кæй нæ фæхæрам уы- 
дзынæ, Налхъуытæйæн мæхи кæй нæ раргом кодтон, уый тыххæй. 
— Цы дын зæгъон, мæ зонд цыбыр у æмæ дын дæ хъуыддæгтæ 
рæстмæ нæ ахсын, æрмæст æй кæмдæр хаты зæрдæ, стыр хъуыд- 
даджы кæй бацыдтæ... Фæндараст дæ фæкæнæд Лæгтыдзуар. 
Æрмæст дæ иу хъуыддаг курын: ме ’фсымæр Аслæнбег демæ ис. 
Хъахъхъæн æй, исты йыл куы ’рцæуа — дыууæ хæдзарæй æнæда- 
рæг баззайдзыстæм. 
Æхсæртæг сыстад. Тæккæ дуаргæрон хæрхæмбæлд фæци Нал- 
хъуытæйыл. Ныссæххæтт кодта Æхсæртæджы зæрдæ, уæнгтæ адон 
сты, тых асаст, фæцудыдтой уæрджытæ æмæ йæ бынаты æндзыгæй 
баззад. 
— О, Хъæссæй куы дæ, — ацахстой ма йæ хъустæ.— Куыд цæ- 
уыс?.. 
— Рæстæг мын нæй. Хатыр... 
— Бафæрс-ма йæ, бафæрс, гыцци, — се ’хсæн смидæг чысыл 
Бабе. — Гыццийы нæ уырны, бæх мын кæй радтай. Зæгъ ын æй... 
— Дæу у, мæ чысыл хур, дæу, — Æхсæртæг аба кодта лæппуйæн. 
— Æрмæст дзы дæхи хиз, ма дæ ныццæвæд. 
— Мæн у, мæн у! — фырцинæй та æркафыди Бабе æмæ, хъæр- 
гæнгæ, ныййарц ис дæлæмæ уынджы. 
— Ой, цæмæн?.. Хъæссæй, дæхæдæг æдзух фæндагыл вæййыс, 
æмæ... — ныфсæрм Налхъуытæ. 
— Мæ хъуыддаджы фистæгæй цæуын хуыздæр у... 
— О, нæ! Кыркыс, марадз-ма, Булатыхъойы бæхыл саргъ авæр, 
Хъæссæй ме ’фсымæримæ хæлар уыд, æмæ йын æй Булатыхъойы 
номыл... 
Кыркыс ауад æмæ чысыл фæстæдæр Булатыхъойы бæх æрбаласта. 
— Мæнæ дын ме ’фсымæры бæх. Рæствæндæгтыл дæ хæссæд, 
дæ быны макуы фæкæлæд, сайдæй дыл макуы разилæд, — бæхы 
идон фæсагъта Æхсæртæджы къухы. 
— Бузныг... Хорзæй баззайут, уæ зæрдæтæ рыст сты, æмæ уын 
сæ дунейы фарн рæхджы срухс кæнæд. 
467 

Æхсæртæг иу тæррæст скодта саргъмæ. Налхъуытæ йыл зулмæ 
йæ цæстæнгас ахаста. Хъæссæйы фæсонтæ, бæхы саргъмæ зулаив 
сгæпп æмæ рахиз къухы тылд, стæй йе уæхсчыты сæрты фæстæмæ 
æхсгæ фæкаст цыдæр æнахуыр зонгæ уыдысты Налхъуытæйæн... 
Æмæ адон сты йе уæнгтæ. Афтæ-иу кодта æрмæстдæр Æхсæртæг. 
Уыцы фæсонтæ, уыцы уæнгты тылд, бæхы саргъыл уыцы арæхст- 
джын бадт... 
«О, Мадымайрæм, чи у ацы æнахуыр лæг?» — схæлбурцъ код- 
той сæрымагъзы дызæрдыггаг хæццæ-мæццæ хъуыдытæ. 
— Хъæссæй, фæлæуу-ма! — ныхъхъæр ма кодта, фæлæ уæдмæ 
бæх иу тæррæст фæласта æмæ ма нарæг уынджы фæзилæнæй æрбай- 
хъуыстис æрмæстдæр йæ къæхты уынæр. 
— Кыркыс, мæхи Кыркыс, — сонт хъæр фæкодта Налхъуытæ, — 
ацы æнахуыр лæг чи у? 
— Хъæссæй. Булатыхъойы хæлар, — Налхъуытæйы тыхст, знæт 
цæсгомыл бафиппайдта, ус кæй фæгуырысхо, уый. 
— Кæд схæлæрттæ сты? Æмæ цæмæн æрбацыд ардæм? — ноджы 
тынгдæр сызнæти Налхъуытæ. 
— Нæ дæ ’мбарын, цæмæ мæ фæрсыс уымæй? — ницы ’мбарæ- 
джы фарст æй акодта Кыркыс. 
Налхъуытæ цыма йæ тарф фынæйæ фехъал, уыйау ныууынæр- 
гъыдта. 
— Кæйдæр хуызæн мæм фæкаст... 
— Уаих фæуай, уæддæр ма дæ зæрдæ уымæ ’хсайы. 
— Æхсайы, Кыркыс, æхсайы... — схауд Налхъуытæйы утæхсæн. 
— Дæхи мауал æфхæр, гормон. Æвæццæгæн нæ Хуыцау ралгъыс- 
та нæ дыууæйы дæр æмæ цы бакæнæм, — йæ хъæбысы æрбакодта 
Налхъуытæйы. — Цом хæдзармæ. Æххормаг куы дæ райсомæй 
нырмæ. 
Мин-мин хатты сбарста йæ сæрымагъзы Хъæссæй æмæ Æхсæр- 
тæджы, мин- мин хатты архайдта йæхицæн бауырнын кæнын — 
æнгæстæ бирæ ис, зæгъгæ, фæлæ нæй, уыцы хъуыдыйыл нæ бау- 
уæндыд. Ау, кæдæй нырмæ схæлæрттæ сты Булатыхъоимæ. Стæй 
фысымуат цæмæн æрцагуырдта, адæм кæуыл не ’ууæндыдысты, 
уымæ. Æмæ ма уый дæр цыфæнды фæуæд, фæлæ дзы Хъæссæй 
цæмæн æмбæхсы йæ цæстытæ? Айразмæ Булатыхъойы ингæны 
уæлхъус куы ныхас кодта, уæддæр æдзух йæ цæстæнгас зæххæй 
уæлæмæ никуы систа, йæ хъæлæс дæр... 6, Хуыцау... цыдæр хинтæ 
мын счынди... 
Суанг изæрмæ йæ удхайраджы сагъæсты кæрон нал скъуыд, стæй 
йæ бон куынæуал уыд, уæд Кыркысы раз йæ зонгуытыл æрхауди. 
— Кыркыс, мæхи Кыркыс, æз дæ мад, дæ фыды уазæг, мацы мæ 
бамбæхс, чи у уыцы æнæзонгæ? — рызтис сылгоймаджы буар, аф- 
тæмæй лæгъстæ кодта. 
— Мæ хæдзар фехæлд, цы ми кæныс, гормон, уæлæмæ сыст! — 
фæлæбурдта йæм. 
468 

— Нæ сыстдзынæн, цалынмæ мын рæстдзинад зæгъай, фæтæ- 
ригъæд мын кæн, гормон, аскъуыйдзæн мæ зæрдæ. 
— Ницы зонын, ницы зонын... 
— Зоныс... мæнæй йæ ма ’мбæхс! Дæ мад, дæ фыды хатырæй, 
мацы мын басусæг кæн... 
Байгомыг Кыркыс... Дзырд радта Æхсæртæгæн. Фæлæ Налхъуы- 
тæйы тæригъæдмæ кæсын йæ бон нал бацй æмæ дзы æнæнхъæлæ- 
джы сирвæзт. 
— Уый у... 
— Чи ?! — фæсонт Налхъуытæ. 
— Æхсæртæг, де сæфт хуры хай! Мæрдтæй æрыздæхт... 
— Æхсæртæг?! Базыдтон æй, базыдтон! О, мæ тæригъæд фæ- 
хæссай, куыд æгъатыр разындыстут, æмæ мын куыд схъазыдыстут 
мæ удæй! — райхъуыст ма Налхъуытæйы удхайраджы марой, стæй 
æрлæмæгъ сты йе уæнгтæ æмæ бауадзыг. 
Тых æмæ йæ амæлттæй æрчъицын кодта Кыркыс. Налхъуытæ 
байгомыг, ницыуал дзырдта. Æрмæст ма-иу хаттæй-хатт райхъуыст 
йæ утæхсæн. 
— Куыд æгъатыр разындыстут, куыд æгъатыр!.. 
Кыркыс радзырдта, Æхсæртæджы тыххæй цы зыдта, уый. Ра- 
дзырдта, Налхъуытæйæн дыккаг хатт масты хос цæмæй ма суа, 
уый тыххæй йæ ном кæй басусæг кодта. Радзырдта, цы æвирхъау 
дам ацыд лæппуйыл, уыцы номимæ хъæумæ куы фæзындаид — 
кæй йыл ничи баууæндыдаид. Радзырдта, Сыбырæй лыгъд кæй у, 
æмæ ам æндæр номимæ æмбæхсгæ кæй кодта. 
/ — Уый дæуæн тæригъæд кодта... Æгæр-мæгуыр, йæ ныййарджытæ 
дæр ницыма зонынц. 
— Кæдæм ацыд? Цæмæн ацыд?! Зæгъ мын æй! Ныртæккæ йæм 
цæугæ кæнын!.. — Налхъуытæ фæлæбурдта йæ кæлмæрзæнмæ. 
— Налхъуытæ, мæхи Налхъуытæ! Нæ йæ зонын, кæдæм ацыд. 
Зындзæни нæм йæхæдæг, — йæ разы æрлæууыдис Кыркыс. 
— Нæ, Кыркыс, нæ, дурты бын мæ куы ныккæнай, ам мæ рæхы- 
стæй куы бабæттай — нæ мæ бауромдзынæ! Уый мæ не ссардта, 
ссардзынæн æй мæхæдæг! 
Бæргæ ма йын лæгъстæ кодта Кыркыс, фæлæ Налхъуытæйы 
уромæг нал урæдта. Æхсæвы тар æй кæрты дуары æддейæ аны- 
хъуырдта. 
3 
Комы нарæджы гакъон-макъон дурджын фæндагыл цæугæдоны 
былтыл арæхыс хъазахъхъæгты æфхæрæг къорд æмæ сæппуадæй 
сæ ных сарæзтой Бæрзджын коммæ. Къорды хистæр капитан Не- 
тудихата цæуы йæ урс æлвæст араббаг бæхыл æмæ рæстæгæй-рæс- 
тæгмæ йæ уæхсчыты сæрты фæстæмæ рахъæр кæны: 
— Быстрее, хлопцы, быстрее! 
Æдас нæу фæлтæрд æмæ арæхстджын капитан. Комы куыд арф- 
469 

дæр цæуы, афтæ фæндаг кæны зындæр æмæ нарæгдæр. Ахæм 
фæндагыл ныхмæлæууæджимæ фембæлын ингæнмæ фæндаг кæй 
у, уый хаты æмæ архайы тæссаг ранæй тагъддæр аирвæзыныл. Нæ 
уарзы капитан Нетудихата хæхты дыдæгъты йе знаджимæ фембæ- 
лын. Ахæм ран бынтон схæццæ-мæццæ вæййынц хæсты æгъдæут- 
тæ æмæ лæг нал фæзоны, знаг чердыгæй фæзындзæн: фæстийæ 
æви разæй, фæрсырдыгæй æви уæлийæ. Æнæсæттон сты хохæгтæ, 
сычъийæ уæлдай не сты хæхтыл, рæстдзæф, æхсарджын. Бирæ 
таурæгътæ фехъуыста Нетудихата хохæгты æхсар æмæ лæджы- 
хъæды тыххæй, уæлдайдæр та йæ фыд Иван Петровичæй — Шами- 
лы ныхмæ, стæй Шамилы куы басастой, уый фæстæ дæр дæс азы 
бæрц Кавказы адæмты ныхмæ тохты бирæ æхсар æмæ лæгдзинад 
чи равдыста, паддзахы æфсады уыцы номдзыд булкъонæй. 
Йæ фырты йын Кавказмæ наместничы дæлбар службæ кæнынмæ 
æрвитынц, зæгъгæ, фыд куы фехъуыста, уæд сæрмагонд фыстæ- 
джы бафæдзæхста йæ фырты, цæмæй, гæнæн æмæ амал уæвгæйæ, 
йæхи бахиза хохæгтимæ кæмтты нарджыты æмæ сæ цæрæн бынæт- 
ты сæрыл тохты ныхæй-ныхмæ фембæлынæй. Ахæм рæтты хохæг- 
тæн айнæг дуртæ дæр æххуыс фæкæнынц. Дæлимонтæй уæлдай не 
сты, зæгъгæ. 
Æмæ ныр цæуы, йæ службæйы асинтыл æнцонæй уæлæмæ схи- 
зын кæмæн бантыст, уыцы афицер, йæ фыд æй кæмæй хызта, уыдон 
ныхмæ. 
Бирæ фыдæбæттæ скодтой Кавказы адæмтæ хæдхæцæг паддза- 
хадæн. Бирæ туг ныккалд дыууæтырдыгæй дæр. Нетудихатайæн 
йæхи фыдæн дæр, кæмдæр, Кавказы хæхты, кæцыдæр комы, йæ 
къах баззад. Мæлæтæй ма тыххæйты йæ сæр рахаста æмæ ма абон 
дæр зæронд лæг хъæдын къахыл цæуы. Чизоны, уыцы хабар куы 
не ’рцыдаид, уæд йæ фыд инæларæй фæбæрзонддæр уыдаид æмæ 
нырйæ фыртæн дæр хуыздæр уавæртæ уаид. 
Ие ’нæуынон сты уый тыххæй хохæгтæ. Æгоммæгæс сты, æдзух 
сæ кард æлвæстæй дарынц, сæ топп — ифтыгъдæй. 
Æмæ та сызмæстой ныр дæр. Æниу ныртæккæ канд Кавказ нæ, 
фæлæ сызмæлыд æгас Уæрæсе. Æгæрыстæмæй Кубаны станицæ- 
ты, паддзах йæ рахиз цонг цы хъазахъхъæгты хоны, уыдон дæр. 
Фæстаг рæстæджы бæстæ афтæ схæццæ, сау адæм афтæ базмæ- 
лыдысты æмæ йæ къæс-къæс цæуы паддзахы фидарæн. Рæстæгыл 
куы нæ ныххуыдуг уой туджы зæйы бын сау адæмы змæстытæ, 
уæд тæссаг у, куы ракæла паддзахы фидар æмæ Нетудихата дæр 
йæ быны куы ныцъцъист уа, уымæй. 
Чи у уыцы Хъæссæй? Мæнæ йын йæ фæндагамонæг Хъази куыд 
радзырдта, афтæмæй тæссаг лæг у. Калачы сусæг куыстгæнæг ре- 
волюцион къордæй æрвыст. Ахæмтæм та адæм кæй хъусынц, зæхх, 
сæрибардзинад райсыны ныфсæй мæлæтимæ дæр сæ фæдыл цæттæ 
кæй сты, уый хорз зоны Нетудихата æмæ йæ ныхмæлæууæг æнцон 
басæттæн кæй нæ уыдзæн, уый хаты. 
— Вперед, братцы, вперед! — ногæй та анæрыд Нетудихатайы 
470 

бæзджын хъæлæс. Хъазахъхъæгтæ ноджы тынгдæр фæцагайд- 
той сæ бæхты æмæ дойнаг дуртæ бæхты къæхты бын тынгдæр 
сниудтой. 
Къорд сæпп-уадæй бахæццæ нарæг комы цæхгæр фæзилæнмæ. 
Ацы ран, цыма, бæрзонд айнæг къæдзæхы йæ тæккæ астæу кардæй 
ныцъцьыкк чындæуыд, уыйау дыууæрдæм фæхицæн. Комы айнæг- 
къул фæрстæ кæрæдзимæ афтæ æввахс æрбацыдысты æмæ арвы 
цъæх армытъæпæнæй фылдæр нæ зыны талынг арф коммæ. Къæ- 
дзæхы сиучытæ уæлейæ уырдыгмæ æрзæбултæ сты, цыма, ныр- 
тæккæ фесхъиудзысты æмæ сæ быны ассæнддзысты, цыдæриддæр 
сæ разæй фæуа, уыдон. Зæрдæ уынгæг кæны талынг арф комы. 
Комы нарæг къубалæджы фæндаг ноджы фæнарæгдæр. Цæуын 
хъуыди хъавгæ, арæхстгай. Чысыл фæзылдтæ — хæххон знæт доны 
хъæлæсы смидæг уыдзынæ. 
— Чысыл-ма, дæ бæрзонддзинад, æмæ бынаты стæм, — ныфс 
æвæрынмæ хъавыди Хъази Нетудихатайæн, фæлæ йæ хъæлæс топ- 
пы гæрахы бын бамыр. Гоби къæдзæхы фæрстæ хæйрæджыты 6а- 
дæнтæ фестадысты, ныццарыдтой æмæ комы къубалæг хъаймæт 
фестади... 
Нетудихата бамбæрста, йæ фыд æй цы тæссаг фыдбылызæй 
фæдзæхста, уым кæй смидæг, æмæ бардзырд радта: 
— Фæстæмæ! 
Фæлæ нал уыд фæстæмæ раздæхæн. Хъазахъхъæгты æфхæрæг 
къордыл, голладжы хъуырау, комы нарæг æрбалхынцъ æмæ сын 
нал размæ уыд ацæуæн, нал фæстæмæ, афтæмæй иугай-дыгай 
схъиудтой бæхтæй. 
Уæлейæ, айнæг къæдзæхты скъуыды æрбынат кодтой Саджил 
комы равзаргæ фæсивæд — Æхсæртæджы сырхсæдæйонтæ, æмæ 
нæмыг нæмыджы фæдыл згъæлстой хъазахъхъæгтыл. 
— Нæмыгыл ауæрдут, — бардзырд радта Æхсæртæг æмæ айнæ- 
джы тигъæй фенкъуыстис дурты зæй. 
Дурты гыбар-гыбур, бæхты мыр-мыр æмæ хъазахъхъæгты æрдиаг 
иумæ баиу сты æмæ нарæг комы къубалæг хъаймæт фестад. Бирæ 
мæгуыр адæмы туг ныккалдта, бирæ мадæлты æмæ стонг сабиты 
ныууагъта æнæхицау, дзæгъæлæй Нетудихата йæ хъазахъхъæгты 
æфхæрæг къордимæ. Фæлæ йæ ныр æрыййæфта мæгуыр адæмы 
фыдæх, сидзæр, стонг сабиты тæригъæд æмæ сæ ам йæ удæй фиды. 
Нæрынц топпы гæрæхтæ айнæджы сæрæй, тæхынц, æхситгæнгæ, 
айнæг дуртæ. Сæргъты уæлæ барæг нал зыны. Хъазахъхъæй ма 
удæгас чи ис, уыдон нынныгъуылдысты къæдзæхты дыдæгъты, æмæ 
уырдыгæй æбæрæг гæрæхтæ кæнынц уæлæмæ, айнæджы фæрстæм. 
Хъази бамбæрста, аирвæзæн ын кæй нал ис æмæ йæ ных сарæз- 
та цæугæдонмæ. Уым, мардæфсон скæнгæйæ, йæхи бакодта доны 
уылæнты амæттаг. Дон æй иуцасдæр, дуртылд хойгæ, раласта, стæй 
йын иу ран, тых æмæ амæлттæй донæй ралæсын бантыст. Уым 
къутæрты ’хсæн бамбæхст, бабаста йæ цæфтæ æмæ фæсфæд рæтты 
йæ ных сарæзта Чъребамæ. 
471 

Нетудихата бафиппайдта, ацы æлгъыстаджы ранæй куы нæ аир- 
вæза, уæд бынтон быныскъуыд кæй кæны йæ къордимæ æмæ ма 
йæ хъазахъхъæгтæй удæгас чи баззад, уыдонимæ афсæрста размæ. 
Фæлæ та йæ фæнд фæсыкк ис. Разæй йын йæ фæндаг æрыхгæд- 
той сырхсæдæйонтæ æмæ сын гæнæн æмæ амал куы нæуал уыд, 
уæд сæхи уацары радтой. 
Нарæг комы Æхсæртæджы сырхсæдæйонтæ хъазахъхъæгты кæй 
ныддæрæн кодтой, уыцы хабар дзыхæй-дзыхмæ, хъæуи-хъæу ай- 
хъуыст. Уый уыд сæ фыццаг уæлахизы фидиуæг сæрибар сæрыл 
тохы. 
Мæгуыр хохæгты зæрдæты цыдæр ныфс бацыд. Хъæуæй-хъæу- 
мæ хæрзæггурæггаг цыдысты. 
Радысты, цин кодтой Æхсæртæджы сырхсæдæйонтæ. Фæлæ 
нырма цин кæнынæн раджы уыд. Знаг ногæй кæй фæзындзæн, 
уый æмбæрстой Æхсæртæг æмæ йæ хæлæрттæ æмæ сæхи цæттæ 
кодтой ноджы карздæр æмæ æвирхъаудæр тохтæм. Комы топпы 
хъæр æмæ тулгæ дурты гыбар-гыбур куы ныссабыр, уæд Æхсæр- 
тæг, Адзыбе, Аслæнбег æмæ Таймураз цалдæр сырхсæдæйонимæ 
комы азылдысты, æруыгътой хъазахъхъæгты хæцæнгæрзтæ æмæ 
сæ къорды хуыздæр æмæ рæстдзæвиндæр хæстонтæн байуæрстой. 
Фæци уыцы бон. Æхсæв цадæггай æрхъуызыд кæмтты дыдæгъ- 
тæм æмæ ныссабыр бæстæ. 
Æхсæртæг комы нарæджы баурæдта æхсæв хъахъхъæнджытæ 
æмæ йæ хæстонтæн улæфт радта райсоммæ. 
Фæлæ ничи фæзынд дыккаг райсом, ничи фæзынд æртыккаг 
райсом дæр. Сæ хабархæсджытæ сæм хъусын кодтой, Чъребайы 
гарнизон сабыр кæй у, цыма, ницы ’рцыд, йæхи афтæ кæй дары. 
Уыцы хабар цыдæр дызæрдыджы ныппæрста Æхсæртæджы. 
Æртыккаг бон разсгарæг арвыста Хуссар Ирыстоны фæллойгæн- 
джыты растадтæн къухдариуæггæнæг комитетмæ, цæмæй йын ба- 
цамоной, дарддæр æй цы кæнын хъæуы, уый. Фæлæ хабархæссæг 
фæстæмæ нал æрбаздæхт. Дыккаг хатт та арвыста, фæтары уый 
дæр. 
Афтæмæй цалдæр боны рацыд. Сырхсæдæйонтæн сæ бон 
æнхъæлмæ кæсын нал уыд, фæлмæцыдысты. Фыццаг бонты тохмæ 
тырнындзинад нымæг кæнын райдыдта, сæ зæрдæ æхсайдта сæ 
бинонтæм. Æхсæв-иу иугай сæ хæдзæрттæм фæцыдысты æмæ-иу 
дыккаг бон аходæнафонмæ фæстæмæ не ’рбаздæхтысты. Тæккæ 
куысты рæстæг уыди. 
Уьщы хабар сагъæсты ныппæрста Æхсæртæджы. Кæнæ æппæт 
хъæуты дæр хъуыд растын кæнын æмæ афтæмæй æмдзæф ныккæ- 
нын знаджы, кæнæ та хæстонты ауадзын хъуыд. 
Размæ абырсыны тыххæй йæм хабар ничи хаста. Хæстонты сæ 
хæдзæрттæм ауадзын та æвирхъау тугкалд сайы æмæ уый та нысан 
кæны, адæмы цы стыр хъуыддаджы фæдыл растын кодта сæриба- 
ры сæрыл лæгдзинады хъазуатмæ, уыцы стыр ныфсытæ æмæ бæл- 
лицты сæ тæккæ райдианы, гуырдзæй, ныххуыдуг кæнын æмæ адæ- 
472 

мы ныфсытæ амарын. Адæмы сæрибар ныфс кæй бацыд, æмæ, 
æнусон фынæйæ кæй райхъал сты, уымæн та æвдисæн у йæхæдæг. 
Хъазахъхъæгтыл кæй фæуæлахиз, стæй Хъуынцел æмæ Солымы 
зæххытæ Тедоты хъæуы мæгуыртыл кæй байуæрста, уыцы хабар, 
арвынæрдау, айхъуысти æмæ æгас комбæсты адæм ’ныггуылф код- 
той Æхсæртæгмæ. 
Цыдысты йæм мæгуыртæ, зæронд лæгтæ, сылгоймæгтæ, æфхæрд, 
хъизæмæртты чи сфæлмæцыд æмæ ныр йæ удхæрттæй фервæзыны 
ныфс кæй уæнгты бацыд, уыдон. Алчи дæр дзы домдта, цæмæй 
сæм тагъддæр фæзына æмæ Тедоты хъæуы мæгуыртыл зæхх куыд 
байуæрста, афтæ уыдоныл дæр байуара сæ хъæуы хъæздыджыты 
зæххытæ. Фарстой йæ: æлдарæн ма хъалон фиддзысты, æви нæ? 
Чи бафыста, уыдонæн сæ фæстæмæ раздахдзысты, æви нæ? Æмæ 
цал æмæ цал дзуаппы хъуыд раттын алкæмæн дæр... Уыцы фарсты- 
тæй та бирæтæн раст æмæ бæлвырд дзуапп раттын йæ бон нæ уыди, 
æмæ-иу уæд алкæмæн дæр загъта: 
— Мæнæ фæуæлахиз уыдзыстæм не знæгтыл, æртымбыл уыдзыс- 
тæм иумæ æмæ нæм растдæр куыд кæсы, афтæ сараздзыстæм. 
Фондз боны, æрмæстдæр фондз боны банкъардтой æнусты 
æфхæрд адæм сæрибары ад æмæ райгас сты, се уæнгты бацыд тых 
æмæ æхсар, схæцыдысты сæ сæртыл. 
Фæлæ нырма раджы уыд цин кæнынæн, нырма хъуыддаг цæ- 
уыл ахицæн уыдзæн, уый бæрæг нæ уыди. Кæм сты йæ хабархæс- 
джытæ? Цæмæн ныхъхъус Чъребайы дæластæрдон партион орга- 
низаци? Нæ, арвитын та хъæуы ногæй. Фæлæ кæй? Бирæ хъуыды- 
ты фæстæ æрынцади Аслæнбегыл. 
— Аслæнбег, нæ хабархæсджытæ кæй нæ зынынц, уый мæ тасы 
æппары. Дæуыл баст у æвæстиатæй Чъребайы социал-демократон 
партийы бюроимæ бастдзинад саразын æмæ нæ дарддæр цы кæнын 
хъæуы, уый тагъддæр базонын. Фæстиат нал хъæуы. Знæгтæ кæй 
ныхъхъус сты, уый æнæхъуаджы нæ уыдзæн. Арæхстджындæр у. 
— Æнхъæлмæ кæс, æз æндæр фæндаг равзардзынæн, — загъта 
Аслæнбег æмæ фæцагайдта йæ бæх. 
Æризæр. Знæгты фæзындмæ нал æнхъæлмæ кастысты, хæстонтæ 
сæ хъавæн бынæтты фæкъордтæ сты æмæ куы иу ранæй, куы иннæ 
ранæй райхъуысы зарæг. Чидæр хъæуæй фæндыр æрбахаста, æмæ 
изæры сатæджы зарæджы мыртимæ фæйлауæнтæ кæны фæндыры 
хъæлæс. 
Æхсæртæг æмæ Адзыбе азылдысты хæстонтыл, алы ран дæр 
хъæлдзæг, æнæмæт ахаст. Иу ранæй хъуысы худын. Хæстæг сæм 
бацыдысты. Тедоты хъæуы фæсивæд се ’хсæн Солымы æххуырст 
Таймуразы скодтой. Лæппу цыдæр худæг ныхас кæны, фæлæ йæм 
чи хъусы, уыдон къæл-къæлæй йæ ныхас рæстмæ нæ хъуысы. 
— Цом, Адзыбе, махæн дæр чысыл æрулæфын афон у, — загъта 
Æхсæртæг. 
Рацыдысты. 
— Адзыбе, хъахъхъæнджытæм мæ зæрдæ ’хсайы, дысонау та сæ 
473 

хæдзæрттæм ма афардæг уæнт, — иу чысыл куы рауадысты, уæд 
бакодта Æхсæртæг. 
— Ацу, æрулæф, æз сæ абæрæг кæндзынæн, — Адзыбе цæуыныл 
фæци. 
Мæй цалхыдзагæй стылди айнæджы тигъæй æмæ йæ фæлурс 
тынтæ æрнывæзта кæмттæм. Æхсæртæгæн фæсивæд цы цатыргонд 
сарæзтой, уырдæм нæма бахæццæ, афтæ йæ хъустыл ауад кæйдæр 
къæхты хъæр. Цæхгæр фæзылд фæстæмæ. 
Йæ фæдыл къахдзæфæй-къахдзæфмæ цыд æвзонг лæппу. Æхсæр- 
тæг куы фæзылд, уæд уый дæр цæхгæр фæлæууыд. 
Ныр цыппар æхсæвы йæ фæдыл зилы ацы лæппу. Чи у, кæцон 
у, нæ йæ зоны, æрмæст æй æхсæвы фены, æмæ та бон фæтары 
вæййы. Дысон та йæ тæккæ дæлфæдтæм бафынæй, Æхсæртæг куы 
райхъал, уæд лæппу фæтары. Ныр дæр та йæ фæдыл кæй бафтыд, 
уый йæ дызæрдыджы ныппæрста. 
— Цы дæ хъæуы, лæппу? — афарста йæ. 
— Ницы, — лæппу æнæбары багуым-гуым кодта. 
— Уæдæ цы мæ фæдыл зилыс? 
— Хъахъхъæнгæ дæ кæнын... 
— Кæмæй? 
— Знагæй... 
— Ды? — Æхсæртæджы йæ худæг нал баурæдта. — Æмæ дын чи 
бахæс кодта мæн хъахъхъæнын?.. 
— Ничи... 
— Æмæ бон та кæм вæййыс? 
— Нæхимæ. 
— Цæмæн? 
— Фынæй фæкæнын. 
— Ха-ха-ха, диссаджы лæппу дæ. Цом-ма мемæ, — Æхсæртæг 
лæппуйы уæхскыл йæ къух æруагъта. — Цом цатырмæ æмæ бафы- 
нæй кæн. 
— Нæ, æз абон бафынæй кодтон. 
— Дæ ном та цы хуыйны? 
Лæппу æрæджиау ралæмæрста: 
— Æхсæртæг... 
Æхсæртæг фестъæлфыд. 
— Æхсæртæг?.. Хорз ном у... Уæдæ мидæмæ нæ хизыс? 
— Нæ... 
— Уæд та уæхимæ афардæг у. 
— Ма мæ асур. Дæ цуры куы уаин, уый мæ фæнды... 
— Кæнæ мидæмæ рахиз, кæнæ та уæхимæ ацу. Хъусыс? Дæумæ 
куы дзурын... 
Лæппу асагъæс кодта, стæй æнæсыбырттæй мидæмæ бахызт. 
— Гъе, афтæ! Мæнæ дын нымæт æмæ бафынæй кæн. 
Лæппу нымæтыл атылд æмæ уадидæгæн бамыр. 
Нал хъуысынц фæндыры зæлтæ, ныхъхъус ис зарæг. Кæмтты 
474 

дыдæгъты мæйы фæлмæн тынтыл бафынæй ис æрдз. Æрмæст ма 
хаттæй-хатт хъæдæй райхъуысы сидахъхъы уасын æмæ арф комы 
рæбынæй доны сæр-сæр. 
Нæ фынæй кодта Æхсæртæг. Йæ зæрдæ ’хсайдта Чъребамæ, 
хабархæссæгмæ, знаг цæмæн ныхъхъус, цы хин фæнд ныккодта, 
уымæ. Райсомырдæм йæ цæстытæ кæрæдзийыл андæгъдысты. 
4 
Æхсæртæг райхъал ис Адзыбейы фæдис хъæрмæ: 
— Хъæссæй, тагъддæр уæлæмæ, хъазахъхъ фæзындысты! 
Иу тæррæст фæласта Æхсæртæг æмæ цатырæй, топпы нæмыгау, 
рагæпп кодта: 
— Кæм?! 
— Комæй нæм хъахъхъæнджытæ фæдисы нысан радтой, — тыхс- 
тæй бамбарын кодта Адзыбе. 
— Фæдис ныхъхъæр кæн! — йæ гæрзтæ ’фтаугæ бардзырд радта 
Æхсæртæг æмæ йæ ных сарæзта комы сæрмæ айнæг хъавæнтæм. 
Хур дзæвгар суади арвыл, афтæ комы нарæджы æрбазындысты 
хъазахъхъæгтæ. Цыдысты сабыр, цыма сæ къахдзæфтæ нымадтой, 
уыйау. Тæккæ комы фæзилæны нарæг къубалæгмæ куыддæр æрба- 
хæццæ сты, афтæ æрлæууыдысты. Æнхъæлмæ сæм кæсынц къæ- 
дзæхты скъуыдты æмбæхст сырхсæдæйонтæ, фæлæ уыдон сæ бы- 
нæттæй нал æггуырсынц. 
Иу рæстæджы комы цæйдæр фæздæджы бындзыг февзæрд. 
Уадид æнахуыр богъ-богъ ныццарыдта арф комы æмæ айнæг къæ- 
дзæхтæй фарчыйас дуртæ атахтысты коммæ. Йæ уæлвæд дыккаг, 
æртыккаг... 
Æхсæртæг бамбæрста, хъазахъхъ сармадзантæй сæхицæн фæн- 
даг айгæрдынмæ кæй æрхъавыдысты, фæлæ йæ зæрдæ дардта, комы 
дуарæн сармадзантæй бакæнæн кæй нæ ис, ууыл æмæ сæм 
æнхъæлмæ каст, хæстæгдæр кæд æрбацæудзысты æмæ сыл уæлийæ 
уырдыгмæ дурты зæй куыд аскъæрдзæнис, уымæ. 
Фæлæ хъазахъхъ читт нæ кодтой сæ бынæттæй. Æрмæст сар- 
мадзаны нæмгуытæ кæрæдзи фæдыл, зуыгъзуыгъгæнгæ, пъæртт 
кодтой комы айнæг къултыл. 
— Фæдис, нæ фæстæты фесты! — æнæнхъæлæджы Æхсæртæ- 
джы хъустæ ацахстой, дысон æй цы ’взонг лæппу хъахъхъæдта, 
уый тарст, цъæхснаг хъæлæс. 
Уæлбыл, комы æрбацæуæнтæ чи хъахъхъæдта, уыцы сырхсæ- 
дæйонтæ фæстæмæ фæзылдысты æмæ арвы цæфау фесты. Фæстæ- 
ты сæм хъæды дзыхæй къудзитæ æмæ дурты аууæтты æрбацæй- 
хъуызыдысты хъазахъхъ. Чысыл-ма æмæ сæм æхсты бæрцмæ æрба- 
хæстæг уыдзысты. 
Æхсæртæг бамбæрста — цавæрдæр уæйгæнæг Бæрзонд æфцæ- 
гыл сусæг къахвæндагыл хъазахъхъы фистæгæй кæй æрхизын код- 
475 

та. Уыцы фæндаг зын æмæ дардыл зылди æмæ æнахуыр лæг ууыл- 
ты æдасæй ницы амалæй рахызтаид. Æндæр рæтты, æфцджыты 
сæрты рахизæн бынæтты йæ хъахъхъæнджытæ урæд уыдысты, 
фæлæ Бæрзонд æфцæгыл исчи фæзына, уый æнхъæл кæй нæ уыд, 
уымæ гæсгæ уырдæм никæй арвыста æмæ ма ныр фырфæсмонæй 
йæхи бæргæ хордта, фæлæ байрæджы. 
Йæ къорд уыдис дыууæ дихы: иутæ, Адзыбе сæ хистæр кæмæн 
уыдис, уыдон, уыдысты комæн фаллаг фарс, иннæтæ та — Æхсæр- 
тæджимæ ацы фарс. Фаллаг фарсæй ацы фарсмæ цалынмæ хæццæ 
кодтаиккой, уæдмæ æнхъæлмæ кæсæн нæ уыд. Стæй рахизæнты 
фæндагæн дæр дзæгъæл ныууадзæн нæ уыди. Æхсæртæг бамбæр- 
ста знаджы хин фæнд æмæ аскъуыддзаг кодта: цыфæнды амалæй 
дæр Бæрзонд æфцæгыл рахизæг хъазахъхъæгтимæ стох кæнын. 
Уысммæ сырхсæдæйонтæ хъавæн бынæттæ æрцахстой æмæ 
æркъæппæввонг æрцæттæ кодтой сæ хотыхтæ. Хъазахъхъ зæххыл 
нынныхæстысты, афтæмæй бырынц æмæ бырынц размæ. Знæт бай- 
рагау æрхъæцмæ нал лæууынц мæсты, тохмондаг фæсивæд, фæлæ 
сын Æхсæртæг æхсыны бар нæ дæтты. 
Хъазахъхъ куы æрбахæстæг сты, уæд сæ иу фæгæпп ласта æмæ 
ныхъхъæр кодта: 
— За мной, в атаку! 
Сæ бынæттæй фæгæппытæ кодтой хъазахъхъæгтæ æмæ æд дже- 
богътæ, «урра» гæнгæ, сæхи раскъæрдтой сырхсæдæйонтыл. 
Раст уыцы рæстæджы анæрыдысты топпы гæрæхтæ æмæ хъа- 
захъхъæгты фыццаг рæнхъытæй цалдæр атылди зæххыл. Иннæтæ 
фæтъæпæн сты дурты фæстæ æмæ уырдыгæй гæрæхтæ систой, фæлæ 
сæ нæмыг нысаныл куы нæ æмбæлд, уæд та ногæй рацыдысты ата- 
кæйы. 
Ногæй та анæрыдысты сырхсæдæйонты топпыты гæрæхтæ, но- 
гæй та цалдæрæй æрхаудтой хъазахъхъæгтæ, фæлæ ацы хатт нал 
фæтасыдысты, афтæмæй иугай-дыгай, хоры куыристау, зæххыл 
фæлдæхгæйæ, ралæбурдтой Æхсæртæджы къордмæ. 
— Мæ фæдыл! — Æхсæртæг астын кодта йæ хæстонты æмæ æхсар- 
гардæлвæстæй йæ разæй ахаста путрихи, цьæхдзаст хъазахъхъаджы. 
5 
Адзыбе йæ къордимæ бадт комæн иннæ фарс. Гæрæхтæ куы стынг 
сты, уæд фыццаг нæ рахатыдта, цы бæллæх æрцыд, уый. Æрæ- 
джиау æм фаллаг фарсæй чидæр ныхъхъæр кодта: 
— Хъазахъхъ нæ фæстæты фесты! Хъахъхъæн, комы дуарыл куыд 
ничи æрбаивæза! 
Хъæр нæма байсыст айнæджы скъуыдты, афтæ бынæй, арф комы 
нарæг къубалæджы фæзындысты сæ бæхтыл хъазахъхъæгтæ. Уый 
æмрæстæджы комæй ныннæрыдысты сармадзантæ æмæ айнæджы 
476 

тигъыл фехæлдысты сæ нæмгуытæ. Дурты згъæлæнтæ æмæ нæ- 
мыджы схъистæй æртæйæ уæззау цæфтæ фесты. 
— Æрбаирвæзынц, цæвут сæ! — бардзырд радта Адзыбе æмæ та 
комы æрбаирвæзæг хъазахъхъæгтыл айнæджы сæрæй рацыдис дур- 
ты зæй. Фæлæ ацы хатт дæр сармадзаны нæмгуытæ кæрæдзи фæ- 
дыл хæлын райдыдтой айнæджы æмбæхсæн тигъыл. Иуцасдæр 
рæстæджы сын сæ сæртæ схъил кæныны фадат нал радтой. Уæдмæ, 
хъазахъхъæй дурты зæйæ аирвæзын кæмæн бантыст, уыдон комы 
дуар æрбатыдтой. 
— Æрбаирвæзтысты! Мæ фæдыл Хъæссæйæн æххуысмæ! — Адзы- 
бе бамбæрста, Æхсæртæджы къордмæ цы фыдбылыз æнхъæлмæ 
кæсы, уый, æмæ йæ сырхсæдæйонты разæй атындзыдта комæн иннæ 
фарсы ’рдæм. 
Уым уыдис æвирхъау тугкалд. Хъазахъхъæгты фыццаг къорды 
фæлæбурд топпы нæмыг æмæ карды комæй бацъист кодтой, фæлæ 
йæ уæлвæд хъæдæй рахызтис хъазахъхъæгты фæстауæрц къорд. 
Ныр фæныфсджындæр сты Æхсæртæджы сырхсæдæйонтæ. Бирæ- 
тæм дзы тохы быдыры бафтыдысты мард хъазахъхъæгты хæцæн- 
гæрзтæ æмæ бæстæ гæрах æмæ удисæг хæстонты æвирхъау æрди- 
аджы бын фæци. 
Сырхсæдæйонты карз ныхкъуырд нæ баурæдтой хъазахъ- 
хъæгтæ æмæ фæстæмæ фессæстой хъæды ’рдæм. Раст уыцы рæс- 
тæджы уæлвæзмæ сивгъуыдтой, комы дуарыл чи æрбаирвæзт, 
уыцы бæхджын хъазахъхъæгты къорд æмæ кардæлвæстæй, «ура» 
гæнгæ, сæхи раскъæрдтой Æхсæртæджы сырхсæдæйонтыл. Хъæ- 
ды ’рдæм цы фистæг хъазахъхъæгтæ фессæстой, уыдон дæр 
фæстæмæ фæзылдысты. Афтæмæй, æнæнхъæлæджы, Æхсæртæг 
йæ къордимæ бахауди дыууæрдыгæй хъазахъхъæгты æрхъулайы. 
Хъазахъхъæгты цæхæркалгæ æхсаргæрдтæ сæм æрбацæйтахтыс- 
ты уæлдæфы хъилæй. 
— Тох, фæстаджы тох царды сæрыл, сæрибары сæрыл! — уыд 
йæ фæстаг бардзырд Æхсæртæгæн, стæй дуры фæстæ амбæхст æмæ 
нæмыг нæмыджы фæдыл аскъæрдта. Хъазахъхъæгтæй сæ иу 
асхъиудта бæхæй, саргъыл æрзæбул дыккаг дæр. Æхсæртæджы ба- 
фæзмыдтой йе ’мбæлттæ дæр æмæ хъазахъхъæгтæ иугай-дыгай схъи- 
уын райдыдтой сæ бæхтæй. 
Бирæ нал баззад Хъæссæйы къорды сырхсæдæйонтæй дæр. Арф 
комы сæрмæ фæзы фæбыцæу сты, æнусты дæргъы мæгуыр фæл- 
лойгæнæг адæмы æфсæйнаг рæхыстæй чи ныббаста, æмæ сын сæ 
туг чи нуæзта, уыцы æвирхъау æлдæртты фæсдзæуинтæ æмæ йæ 
рæхыстæ атонын йæ ныфс чи бахаста, сæрибары ныфс кæй уæнгты 
ахъардта, уыцы æфхæрд мæгуыртæ. 
Фæбыцæу сты карды ком æмæ топпы нæмыгæй... 
Мæнæ хъазахъхъæгтæй сæ иу уæлбæхæй кардæлвæстæй æрба- 
суры, дысон Æхсæртæджы чи хъахъхъæдта, уыцы æвзонг лæппуйы. 
Лæппу йæ тых, йæ бонæй лидзы. Йæ цъæхахст ауади Æхсæртæ- 
477 

джы хъустыл. Ныртæккæ йыл хъазахъхъаг кард æрсæрфдзæн. 
Фæлæ йæм раст уыцы рæстæджы Æхсæртæг топп фæцарæзта, хъа- 
захъхъаг йæ бæхы сæрты, пуртийау, размæ атахт æмæ цæнды дур- 
тæм йæ сæр ахаста. Лæппу цы баци, уый нал базыдта Хъæссæй, йæ 
хæстонтæ хъазахъхъæгты ’хсæн схæццæ сты. Иу рæстæджы фæ- 
ныхæй-ныхмæ цавæрдæр зонгæ лæджимæ. Йæ цæстытæм ын фем- 
дзаст. Уый уыд Хъази. 
— А-а-а, куыдзы гуыбынæйдзыд! Ды уыдтæ, хъазахъхъы, га- 
дзайау, дæ фæдыл ды ’рбаластай! — йæ цæстытæ туджы разылды- 
сты Æхсæртæгæн æмæ йæхи ныццавта Хъазийыл. 
Кæрдты цæхæр акалд. Æхсæртæг банкъардта, йе знаг æнцонæй 
йæхи кæй нæ ратдзæн, хинæй йæ кæй хъæуы æрцахсын æмæ йæ 
Хъази, æрцæвон куыд загъта, афтæ йæ фæсайдта. Уæззау лæг йæхи 
нал баурæдта. Фæкалд. Фестынмæ ма хъавыд, фæлæ уæдмæ Æхсæр- 
тæджы кард æруадис йæ бæрзæйыл æмæ фæтъæпæн зæххыл. 
— Хъæссæй, Адзыбеитæ æрбахæццæ сты! — Æхсæртæгæн ма йæ 
хъустыл ауад дысоны æвзонг лæппуйы хъæлæс, стæй хъæды дзы- 
хæй топпы хъæр фæцыд æмæ фæцудыдта. 
— Адзыбе, ме ’рдхорд, цæв сæ!.. Цæв! — йæ бон ма сдзурын баци 
Æхсæртæгæн. 
— Мæ бындур ныззылд, амардтой йæ! — йæ хъустыл ауад сыл- 
гоймаджы хъæлæс, стæй йыл бæстæ разылд. 
Бæргæ ма архайдтой Адзыбе æмæ йæ къорд уæлвæзмæ сирвæ- 
зыныл æмæ Æхсæртæгæн баххуыс кæныныл, фæлæ сæ размæ 6а- 
бадтысты хъазахъхъæгтæ æмæ сæ хæрдмæ къахдзæф нæ уагътой. 
Иу афоны цалдæр лæппуйæ сирвæзтысты æмæ хъазахъхъæгты 
’хсæнты сæхицæн карды комæй фæндаг гæрстой. Хъазахъхъ сæ 
фæхицæнтæ кодтой æмæ сыл, цæгау, æртыхстысты. 
Адзыбе бамбæрста, уыцы цæг атонын йæ бон кæй нæуал бауы- 
дзæн æмæ разæй айста дыууæ хъазахъхъаджы тæккæ айнæджы 
былмæ. 
Фæлæ йæ фæнд йæ къухы нæ бафтыд, хъазахъхъаджы æхсар- 
гард йæ бæхбæттæныл æруади. 
«Мæ мæлæт æрхæццæ, фæлæ иунæгæй нæ!» — хъуыды схæл- 
бурцъ кодта сæры. Йæхи, фæранкау, раскъæрдта хъазахъхъæгтыл 
æмæ сæ йæ разæй ахаста айнæджы сæрæй арф комы къубалæджы 
дуртæм. 
Æнæнтау тох самадтой се знæгтимæ, Адзыбейы æмбæлттæй ма 
удæгас чи баззадис, уыдон дæр. Дзæвгар барвыстой мæрдтæм се 
’нæуынон знæгтæй, фæлæ сын сæхи дæр лыстæг къуыхтæ скодтой. 
Ныссабыр сты топпы гæрæхтæ, нал хъуыстысты карды цъыч- 
чытæ. Тохы быдыры сæрмæ ныббадтис топпыхосы фæздæг. Тугæй 
ахуырст хуры цæст бафæллад æвирхъаудзинадмæ кæсынæй æмæ 
фæсхохы ’рдæм фæуырдыг. 
478 

ДЫУУЫН ФЫЦЦÆГÆМ СÆР 
1 
Æхсæв-бонмæ зæрдæхалæн ниуд кодтой куыйтæ æмæ хъæубæс- 
тыл æвирхъау тас æфтыдтой. Знон сæм цалдæр хатты æрбайхъуыс- 
тысты сармадзанты гæрæхтæ, стæй гæрæхтæ ныссабыр сты æмæ 
уыцы сабырдзинад ноджы фæтынгдæр кодта адæмы тас æмæ зæр- 
дæсайд. 
Æхсайдта йæ зæрдæ Кыркысæн дæр йе ’фсымæр Аслæнбегмæ, 
Хъæссæй æмæ иннæтæм. Æхсайдта зæрдæ Налхъуытæмæ. Къуы- 
рийы размæ, æхсæвыгон Хъæссæйы агурæг фæцыд æмæ уæдæй 
нырмæ никуыцæй ма зыны. Кæм ис, цы фæцис?.. 
Ниуынц куыйтæ. Цыдæр тæссаг фыдбылыз дзурынц. Тыхсы 
Кыркыс, цалдæр хатты æддæмæ дæр рауад, айхъусы æмæ уынджы 
’рдыгæй уынæр куы нæ фæцæуы, уæд та тыхстæй баздæхы хæ- 
дзармæ. 
Æрдæгæхсæвæй ахызт. Кæрчытæ дыккаг уаст кодтой, афтæ 
уынджы ’рдыгæй фæцыд бæхы къæхты хъæр, йæ уæлвæд æрбахос- 
тæуыд дуар. Кыркыс сæнт схъиуд фæкодта æмæ иу гæппæн æддийæ 
фестад. Кæрты дуарыл йæхи ныццавта æмæ йæ мидбынаты ан- 
дзыг. Дуары цур лæууыд цавæрдæр æнахуыр барæг, бæхы рохтыл 
хæцыд, афтæмæй. Саргъыл рифтæгтау, цыдæр æрзæбул. 
— Чи дæ? — Кыркысы тарст хъæлæс æхсæвы тары айхъуыст. 
— Æз дæн, Кыркыс. Аххуыс мын кæн тагъддæр! — Кыркыс йæ 
хъæлæсæй базыдта Налхъуытæйы. 
— Мæ бындур ныззылд, чи у?! 
— Уый... у... 
Уадид дыууæ сылгоймаджы бæхæй æристой æрдæгмард лæджы 
æмæ йæ тыххæйты бахастой хæдзармæ. Кыркыс цырагъы рухсмæ 
Æхсæртæджы мæрдон фæлурс цæсгоммæ куы фæкомкоммæ, уæд 
фæлæбурдта йæ рустæм. 
— Мæ хæдзар куыд фехæлд, цы фыдбылыз ныл сæмбæлди?! 
— Æвирхъау хабар, Кыркыс, нæ комбæсты хуыздæр фæсивæд 
хъазахъхъы кард æмæ топпы нæмыгæй аскъуыдысты. Хæйрæджы- 
ты комы айнæг дуртæ туджы сывдылдысты! — тыхулæфтгæнгæйæ 
дзырдта Налхъуытæ. — Ацы æнамонды ма цæфæй рахæссын мæ 
бон тыххæй баци. 
— Мæ бындур ныззылд, ме ’фсымæр Аслæнбег!.. — айхъуыст 
Кыркысы марой. — Цы фæци?! 
— Аслæнбег уым нæ уыди. Знон æй Чъребамæ арвыста. Нæма 
фæзынд. Тагъддæр уайгæ æмæ дæ фыды æрбахæццæ кæн, уый 
хъæдгоммæ зилын зоны. 
Кыркыс маройгæнгæ фæци дуарæдде. 
Налхъуытæ къæртайы уазал донæй къусы дзаг фелвæста æмæ 
дзы æрыхсадта Æхсæртæджы цæсгом. Иу афон рынчын уæззау 
479 

ныхъхъæрзыдта, стæй чысыл йæ цæстытæ байгом кодта, æмæ рай- 
хъуыст йæ мæллæг фæсус хъæлæс. 
— Кæм дæн?.. Цы фесты паддзахы къæбылатæ, мæ чысыл æфсы- 
мæр!.. — æмæ та ногæй бауадзыг. 
— Æхсæртæг, ме сæфт хуры хай! Ды мыл хинæй рацыдтæ, би- 
рæгътæн мæ холыйæн ныууагътай, фæлæ æз дæу нæ ратдзынæн, 
нæ ратдзынæн мæлæтæн! О, Мадымайрæм, дæ базыры бын æй ба- 
кæн! — удхар кодта сылгоймаг. 
Къæсæрыл фæдисы лæуд æрбакодтой Додти æмæ Кыркыс. 
* * * 
Æрбабон. Сæуæхсиды тынтæ тугхъулонæй сныдзæвдысты хохы 
цъуппытыл. Знон цы æвирхъау хабар æрцыд, уый дысон хъæуи- 
хъæу, хæдзари-хæдзар айхъуыст. Æмæ фенкъуыстысты æгас ком- 
бæстæ стырæй-чысылæй, фыдбылыз кæм æрцыд, уыцы бынатмæ. 
Сырхсæдæйонтæй ма цæфтæй аирвæзын кæмæн бантыст, уыдон 
бамбæхстысты хъæдты, иннæтæн сæ мæрдты сæ хицæуттæ æруыгъ- 
той æмæ сæ, маройгæнгæ, хастой сæ уæзгуытæм. 
Бæстæ тæригъæдæй байдзаг. Сылгоймæгты хъарæгмæ хæлдыс- 
ты айнæг къæдзæхтæ. 
Æртымбыл кодтой сæ мæрдты хъазахъхъæгтæ дæр, скъахтой сын 
иу ран ингæн æмæ сæ уым баныгæдтой. 
Сырхсæдæйонтæй уæззау цæфтæй сæ къухы чи бафтыд, уыдон 
ахстæй Чъребамæ арвыстой, стæй æгас комыл æрзылдысты хъа- 
захъхъ, хъæуты зынг æмæ æртхутæджы хай бакодтой, сæ къухты 
ма комбæсты нæлгоймæгтæй чи бафтыд, уыдон уæнгтæбастæй уаца- 
ры ракодтой, ныххафтой, кæмдæриддæр цыдæриддæр ссардтой, 
уыдон æмæ аздæхтысты æндæр коммæ. 
Æндæр ран туг ныккалынмæ, революцийы хурх кæнынмæ. 
2 
Нарæг къахвæндæгтыл фæсфæд рæтты тындзы фæстæмæ Ас- 
лæнбег. Знон æгас боны дæргъы агуырдта Чъребайы социал-демок- 
ратон организацийы бюройы уæнгты, фæлæ дзы никæуыл фæхæст. 
Абон, сихæрттæм æввахс базыдта, æртæ боны размæ бюройы уæнг- 
ты кæй æрцахстой. Радзырдтой йын, Хъæссæй Чъребамæ хабар 
хæссынмæ цы лæппуты рарвыста, уыдон дæр. Чъехты нарæджы 
хъазахъхъæгты разысгарджыты къухы кæй бахаудтой. Абон сихо- 
рыл базыдта: æндæрæхсæв, дам, Гурæй хъазахъхъæгты стыр къорд 
æд сармадзантæ æрбацыдысты, Чъребайы не ’рлæууыдысты, аф- 
тæмæй Леуахийы былтыл хæхты ’рдæм фæцагайдтой. 
Уыцы хабар фехъусгæйæ, Аслæнбег æвæстиатæй фæстæмæ цæ- 
уыныл фæци. 
Хур аныгуылынхъус уыд, афтæ бахæццæ нарæг коммæ æрхи- 
зæн фæндагмæ. Фæуырдыг кæион куыд загъта, афтæ æнæнхъæ- 
480 

лæджы комы нарæджы ауыдта хъазахъхъæгты, се ’хсæн кæйдæр- 
ты скодтой, афтæмæй сæ ракæнынц Чъребайы *рдæм. Йæ зæрдæ 
æнахуыр рыст ныккодта, чи сты уыцы барджытæ, кæдæм кæнынц 
адæмы? Æвирхъау фарстæн дзуапп раттын нæ бафæрæзта, афтæ- 
мæй йæхи раппæрста уырдыгмæ. Комы, уæлвæндаг, бæзджын сыф- 
тæрджын къутæрты астæу æрæмбæхст æмæ банхъæлмæ каст, уалын- 
джы фæзындысты. Разæй дæр æмæ фæстийæ дæр дыууæ хъазахъ- 
хъаджы бæхтыл, се ’хсæн, къухтæбастæй, тугæйдзаг цæсгæмттимæ 
иу-ссæдз лæджы. Аслæнбег дзы базыдта кæйдæрты. Цыдæр æвир- 
хъау хабар æрцыди — ныссæххæтт кодта йæ зæрдæ, фæлæ цы, 
ууыл хъуыды кæнынæн рæстæг нæ уыди. Ахстыты разæй цы хъа- 
захъхъаг цыд, уый йæ цурмæ куы ’рбахæццæ, уæд ын йæ риуыл 
дамбаца ныздыхта. Фæстаг хъазахъхъаг нæ рахатыд, æхст черды- 
гæй фæцыд, æмæ дзæгъæл гæрæхтæ систа, фæлæ та уый дæр Ас- 
лæнбеджы нæмыг баййæфта. 
Æнхъæлмæ кæсæн нал уыд. Йæ бынатæй иу сæррæтт ракодта, 
ахстыты къухты бæстытæ кардæй лыгтæ райдыдта. Фаестийæ бæх- 
ты къæхты хъæр æрбайхъуыст. Уый, фæстаг ахстыты къордимæ чи 
уыд, уыцы хъазахъхъæгтæ ратындзыдтой раззæгтæн æххуысмæ, 
фæлæ уæдмæ Аслæнбег суæгъд кодта ахстыты æмæ уæлвæндаг 
хъæды хуылфмæ сирвæзтысты. Бæргæ ма сæ гæрæхтæ кодтой 
фæстийæ хъазахъхъæгтæ, фæлæ дзæгъæлы. 
Æдас ран сты, уый куы базыдта Аслæнбег, уæд сæ æрфарста, 
цы фыдбылыз æрцыд, уымæй. Уыдон ын радзырдтой хабар. 
Цыма йын исчи аркъауæй йæ зæрдæмæ нывнæлдта, уыйау ныр- 
рызт Аслæнбеджы буар сæрæй къæхты бынмæ. Туг йæ дадзинты 
анæрст æмæ цæстытыл сырх-сырхид фæлм абадт. 
Кæм уыд, йæ тохы æмбæлтты йын хъазахъхъ куы кæрдæнтæ 
кодтой, уæд, куыд нæ фæци сæ цуры?.. Уæззау хъуыдытæ хæл- 
бурцъ кодтой йæ сæры. Æрæджиау ма йæ бон бафæрсын баци: 
— Чи ма.дзы баззад удæгасæй? 
— Бæрæг нæу. Бирæтæн дзы тохы быдыры сæ мæрдты не ссард- 
той, чи та хъæдты бамбæхст хъазахъхъæй, — дзуапп ын радтой. 
— Хъæссæй та?.. 
— Йæ мард нæ разынд.. Адзыбейы мард дæр нæ разынд... 
Уæззау маст æмæ æвирхъау сагъæстимæ сыстади Аслæнбег. Цыд, 
фæлæ къæхтæ нал кастысты йæ коммæ. Зонд ныкъкъуырма æмæ 
чердæм цыд, уый йæхæдæг дæр нал иртæста. 
3 
Æндæрæбон фæсахсæвæрæй фæстæмæ мæлæтимæ æвйрхъау тох 
фæкодта Æхсæртæджы буар. Уыцы удуæлдай тохы-иу хатт удхæс- 
сæг йæ сау пæлæзыл авæрдта Æхсæртæджы уды æмæ-йу æй фæ- 
цæйскъæфта ингæнмæ, фæлæ та-иу тæккæ ингæны былыл цард йæ 
къæхтæ ныццæхгæрмæ кодта, æмæ та-иу мæлæты дзæмбыты бы- 
нæй раирвæзт. Куыдфæстагмæ цард фæуæлахиз æмæ Æхсæртæг 
31 Гаглойты Владимнр 
481 

зына-нæзына йæ цæстытæ байгом кодта. Уыны: йæ тæккæ размæ 
дыууæ цæсты гагуыйы, зынджы тымбыл къæрттытау, цæхæртæ 
калынц. Афтæ йæм фæкаст, цыма уыцы зынджыты раджы бануæрс- 
тæуыд, сæ рухс раджы ахуыссыд, ныр фæнык базмæстæуыд æмæ 
та ногæй сæрттывтой. Цард сæ бацыд, æмæ та сæ æгæрон стыр 
амонды денджыз йæ уылæнтыл дыууæрдæм рахæсс-бахæсс систа. 
Уыны Æхсæртæг уыцы æнахуыр амондджын цæстыты, раджы, тынг 
раджы кæй фесæфта, æмæ уæдæй нырмæ сæ хуыз, сæ фæлмæн, 
рæдау æнгæс æппынæдзухæй йæ цæстыты разæй кæй никуы хи- 
цæн кодта... Кæсы сæм, кæсы... фыны сæ уыны æви хъалы!.. 
— О, Мадымайрæм, дæ базыры бын æй бакæн! — хъусы Æхсæр- 
тæг... Хъусы... Налхъуытæйы хъæлæс... Цадæггай цæстытæ фæип- 
пæрд сты æрттиваг зынджы къæрттытæй æмæ аразгъор-базгъор 
кодтой цæсгомыл. Кæддæры сынты базыры хуызæн сæры хилтыл 
амыты-уымыты урс-урсид уадздзæгтæ фæзындис, сæры галиу фар- 
сыл кæлмæрзæны бынæй русыл æрфæлдæхт дзыккуйы бындзыг. 
Цæсгом, ивылд урс нымæтау, бампылд, былтæ, кæддæры æрдхæ- 
рæйнаджы былтæ, æддæг-мидæг ауадысты æмæ сæхимидæг ризынц. 
Ризынц къухты æнгуылдзтæ дæр Æхсæртæджы рустыл. 
— Æхсæртæг, ме сæфт хуры хай... 
— Налхъуытæ, — схаудта, мин-мин хатты йæ зæрдæйы уал азы 
дæргъы кæй фæлхатт кодта, уыцы зынаргъ адæймаджы ном. 
Æмæ ныхъхъус сты сæ дыууæ дæр. Ууыл ахицæн сты сæ бирæ 
зæгъинæгтæ, сæ бирæ удхæрдтæ, афтæмæй кастысты сæ кæрæдзимæ. 
— Куыд мын базæронд дæ, Æхсæртæг.... 
— Ды дæр, Налхъуытæ... 
Ногæй та ныхъхъус сты... 
—Цы баисты не ’мбæлттæ? 
— Бабын ис сæ фылдæр... 
Сабырдзинад. Æхсæртæг сыхгæдта йæ цæстытæ. Налхъуытæ 
бамбæрста: йе ’мбæлтты æвирхъау хабарыл йæ мид-зæрдæйы кæй 
утæхсæн кæны. 
— Чи мæ æрбахаста ардæм? 
-Æз. 
-Ды?.. 
— О, æви дæ ферох, цатырмæ мæ куыд кодтай: «кæнæ мидæмæ 
рахиз, кæнæ та уæхимæ ацу. Хъусыс?» 
Æнæнхъæлæджы йæ цæстытыл ауад Æхсæртæгæн йæ хъахъ- 
хъæнæг æвзонг «лæппу», æмæ фефсæрм... 
— Бузныг... 
Дуар сындæггай æрбайгом æмæ сындæггай æрбахызтис Аслæнбег. 
— Аслæнбег, ме ’рдхорд!.. — йæ цæстытæ ферттывтой Æхсæртæ- 
гæн. Рабадыныл ацархайдта. 
— Хуысс, змæлгæ ма кæн, пырх у дæ уоны стæг, — фæстæмæ йæ 
æрхуыссын кодта Налхъуытæ, стæй дыууæ лæджы иунæгæй ныу- 
уагъта æмæ æддæмæ рацыд. 
482 

Иудзæвгар æнæдзургæйæ фæбадтысты, стæй Аслæнбег радзырдта 
йæ хабæрттæ. 
— Бабын сты нæ хуыздæр хæлæрттæ! Баныгæдтам сæ нæ тохы 
стыр фæндтæ æмæ бæллицтимæ, — кæуæгау райхъуыстысты Ас- 
лæнбеджы фæсмоны ныхæстæ. 
— Бабын сты нæ тохы æмбæлттæ, Аслæнбег, фæлæ сæ туг цы 
хъуыддаджы сæрыл ныккалд, уый нæ бабын, нæ тохы фæдис, 
æрвнæрæгау, ныннæрыди Ирыстоны кæмтты æмæ райхъал кодта 
æфхæрд мæгуыр адæмы се ’нусон фынæйæ. Сæрибардзинад тугæй 
у æлхæнгæ. Æмæ абон кæд фæкъуыхцы ис нæ тох, уæд нæ райсом 
та уæлахизмæ æркæндзæн! 
Фæлæ дæ курын, базон, не ’мбæлттæй ма удæгас чи баззадис, 
уыдон. Уадз, сæхи бааууон кæной, бамбæхсæнт сæ хæцæнгæрзтæ. 
Паддзахы хъузæттæ кæд абон æртхутæг фестын кодтой Бæрзджын 
комы, уæддæр дæ уырнæд, æртхутæджы бын зынджытæ кæй фес- 
ты, райсом æрбаулæфдзæн уаддымгæ, фæхæсдзæн æртхутæджы 
æмæ та ныггуыпп кæндзысты уыцы æмбæхст зынджытæ ногæй. 
Ныр та уал хи бахизын хъæуы. Æнæхъуаджы тугкалд ницы пайда 
у, — дзырдта Æхсæртæг. 
— Гъей-джиди, нæ тыхтæ фылдæр куы уыдаиккой, уæд сын бæргæ 
фенын кодтаиккам!.. — йæ армытъæпæнтæй йæ уæраджы сæр мæс- 
ты тъæпп æркодта Аслæнбег. 
— Адæм се ’ппæт нæ фæдыл нæ рацыдысты, Аслæнбег. Бирæтæ 
нæма райхъал сты. Нæ тохы хъæр сæ райхъал кодта... Сом рацæу- 
дзысты... 
Хъарм æхсыры къусимæ æрбацыди Кыркыс. 
— Уæ ныхас уал фæуадзут æмæ аходæн бакæнут. Аслæнбег, ды 
дæр æххормаг уыдзынæ. 
4 
Баззад иунæгæй Ацырухс, баныгæдта, кæддæр ын йæ бæллицты 
къубалыл чи бахæцыд æмæ уæдæй нырмæ кæй тыххæй нал ссæ- 
рæн, уыцы æлгъаг адæймаг Солымы. Фæлыгъд йæ цæгатмæ, ацы 
уæзæгыл ма зæрыбонты йæ удæнцой кæй хуыдта, уыцы Налхъуы- 
тæ. Нал зыны, бирæ æхсæвты кæй тыххæй тайы, æмæ стыр маст 
сусæгæй кæй тыххæй хæры, уыцы хъæбул Таймураз. Солымы куы 
баныгæдта, уæдæй нырмæ йæ тæфтыл нал ацыд. Кæм ис, цы фæ- 
цис, ууыл ын исты куы ’рцæуа, уæд ма цы у йæ цард, йæ удæгас? 
Ныр цыппар боны сæ хъæубæстæ фыдохы сты. Иу стæм хæдза- 
рæй фæстæмæ дзы ахæм нæ баззад, мард кæуыл не ’рцыд, хъа- 
захъхъ кæй хæдзары къуымтæй нæ фæхынджылæг кодтой. Хъæу- 
бæсты сылгоймæгтæ иу мæрдджын хæдзарæй иннæмæ цыдысты, 
æмæ цас цæссыг, цас зæрдæхалæн хъарджытæ фæкодтой, стæй сæ 
мæрдты бавæрдтой æмæ сын иумæйаг хист скодтой. 
Хъазахъхъ хъæубæстæй нæ бахъыгдардтой æрмæстдæр Солым 
æмæ Хъуынцелы уæзгуыты. 
483 

Баззад иунæгæй Ацырухс хæдзары. Æмæ куыд бæллыди, куыд 
тæхуды кодта кæддæр уыцы бынтæм! Уæд ныры хуызæн хъæздыг 
æмæ бæркадджын нæ уыдысты. Ныр сын хицау у йæхæдæг, ныр 
йæ бон у, цы йæ фæнда, уый араза. Тæхуды, йæ фырт ма куы 
фæзынид, тæхуды, йе ’намонд сидзæр хъæбулы куы самондджын 
кæнид, æндæр стырдæр хæрзиуæг нал домы Хуыцауæй. 
Фæлæ никуы зыны лæппу. Цы фæци, кæдæм фæцыди? Мый- 
йаг, уый дæр кæд фыдбылызы бахауд æмæ кæмдæр йæ туджы мæцы, 
гъе та йын йæ мард ныгæнæг нал ис... Уыцы хъуыды æвирхъау тас 
бауагъта Ацырухсы, æмæ йæ быны фæтасыдысты йæ уæрджытæ. 
Æхсæв-бонмæ нал бафынæй ус. Адæргæй æнхъæлмæ касти рай- 
соммæ, хъуамæ йæ ссара, хъуамæ дзы исты хабар базона. 
Райсом æм боныцъæхтыл фæзындис Таймураз, æнæдаст, тугæй- 
дзаг дарæсы. Лæппу смæллæг, рустæ мидæмæ бахаудтой, цæстытæ 
фæллад, уæззау низæй фæстинон рынчынау, тыхкаст кодтой сæ 
къуырфытæй. 
— Мæ арт бауазал, лæппу, уый дæ уд куы нæ уал ис! — Ацырухс 
йæхи баппæрста Таймуразмæ. — О, Хуыцау, дæ дарæс дæр тугæй- 
дзæгтæ куы у! 
— Чысыл фæцъæррæмыхстытæ дæн, ницы мын уыдзæн, — æнæ- 
бары йæ мидбылты бахудти лæппу. 
— Ды дæр уыдонимæ уыдтæ? 
-О. 
— Æмæ цæмæн ацыдтæ, гормон, уæд та дæу дæр... 
— Ау, æмæ æз адæмы фыддæр дæн, куыд хъуамæ бамбæхсон!.. ^ 
— Мидæмæ рахиз. 
— Бузныг, цæугæ кæнын. 
— Никуыдæм дæ ауадздзынæн, рахиз дын зæгъын. Дæ дарæс 
раив æмæ кæрдзын бахæр, — Ацырухс Таймуразы цонгыл фæхæ- 
цыд æмæ йæ мидæмæ скъæфæгау бакодта, стæй æргъæу чырыны 
сæр фегом ласта æмæ дзы дзыхъхъынног хуыд нæлгоймаджы фæ- 
лыст систа. 
— Раппар дæ бырæгътæ æмæ скæн мæнæ адон. 
— Ацырухс, ма мæм бахат, нæ сæ скæндзынæн, — цæхгæр ныл- 
лæууыд лæппу. — Солымæй мæ ницы хъæуы. 
— Скæн, дæ нывонд фæуон, скæн, Солымы не сты. Налхъуытæ- 
имæ сæ дæуæн бахуыдтам. Куы нæ сæ бакомай, бафхæрдзынæ мæ. 
— Бузныг, — ныфсæрм Таймураз æмæ, чъызгæйæ, Ацырухсы 
къухæй райста ног хуыд дарæс. 
Аходæн бахордтой, Таймураз цæуынхъом ссис. 
— Ныххатыр кæн, Ацырухс. Мады лæггад фыццаг хатт æз дæ- 
уæй базыдтон. Ды æмæ Налхъуытæ диссаджы зæрдæхæлар стут. 
Сымах куы нæ уыдаиккат, — раджы фæлыгъдаин Солымæй. Фæлæ 
уæ дыууæйы тыххæй быхстон, урæдтон æфхæрд, маст, зындзинад. 
Ныр мын æндæр гæнæн нал ис, хъуамæ ацæуон. 
— Кæдæм? — фестъæлфыд Ацырухс. 
— Нæхимæ, мæ зæронд рынчын фыдмæ. Æмæ, бæргæ, куы нæ 
484 

’рдомин мæ куысты мызд, фæлæ дæхæдæг зоныс, рынчынæн ис- 
тытæ хъæуы. 
— Хуыцау мæ куыд федта, æмæ мæн та кæмæн уадзыс? — афæ- 
лурси усы цæсгом. 
— Æндæр исчи фæзындзæн, ацы тыхст рæстæджы æххуырстæй 
фылдæр та цы ис. Бæргæ ма куы баззадаин, фæлæ мæ фыд, стæй... 
Цы дын æй æмбæхсон, паддзахы ныхмæ чи рацыд, уыдонимæ уыд- 
тæн æз дæр, агурынц мæ хъазахъхъ æмæ кæд ме ’мбæлттимæ тохы 
быдыры нæ амардтæн, уæддæр Сыбырмæ у мæ фæндаг æмæ мæ 
рагацау ардыгæй мæхи айсын хъæуы. 
Ницыуал йæ бон баци сдзурын Ацырухсæн, йæ къæхты бынæй 
алæбырдис зæхх, фæхæцыд ма цавæрдæр ирвæзынгæнæг кæрдæ- 
джы халыл, фæлæ уый дæр аскъуыд... 
— Мæ тæригъæд мын фæхæссат, иууылдæр мыл хинæй куы ра- 
цыдыстут! — райхъуыст йæ утæхсæн, стæй бамыр. Байгомыг. Бæргæ 
ма йæм дзырдта Таймураз, фæлæ йын ус æппындæр йæ ныхæстæй 
ницыуал хъуыста, къуымы ныссагъта йæ цæстытæ æмæ, цыма, ай- 
нæг дур фестад, нал змæлыд, æрмæст ма-иу рæстæгæй-рæстæгмæ 
райхъуыст йæ уæззау улæфт. 
Æнæхицау, дзæгъæлæй баззад рынчын ус зæры бонты, æмæ куыд 
тарсти, куыд, уыцы иунæджы цардæй! Фæлæ цалдæр азы размæ 
фæзынд Таймураз. Ус æнæнхъæлæджы базыдта йæ хъæбулы. Рай- 
гас сты, йæ зæрдæйы кæддæр чи амард, мады уыцы стыр æнкъа- 
рæнтæ. Райхъал сты, сфæйлыдтой, хъызт боны денджызы уылæн- 
тау, риуы æмæ йæ сæр фæсмон æмæ сагъæссаг фæци. Йе стыр, 
стонг æнкъарæнтæ лæбурдтой æддæмæ, фæлæ сыл хæцыд, йæ бон 
сæ раргом кæнын нæ уыд. Тарсти, цы цæстæй йæм ракæсдзæн, 
кæддæр авдæны кæй ныууагъта, йæ фыццаг дзыхы ныхас кæмæн 
нæ фехъуыста, йæ зыны йæ гыццийы чи агуырдта, æмæ йæ цуры 
кæмæн нæ уыд, уыцы лæппу. Зыдта мад, кæй йын нæ ныббардзæн 
йæ хъæбул, æмæ йæ ныфс нæ хаста... Ныр цæуы лæппу. Чизоны 
йæ никуыуал фена. Ай-ай, нал æй фендзæн æмæ мæрдтæм йæ зæр- 
дæйы зæгъинæгтæ æнæзагъдæй ахæсдзæн. «О, Мадымайрæм! Цы 
аххосджын уыдтæн, цæмæн фидын ахæм удхæрдтæ зæры бонты 
мæ удæй? Кæмæн фæкæнон мæ судзгæ мæстæлгъæд сагъæстæ, чи 
мæ бамбардзæн, чи мын сæ ныххатыр кæндзæн?» Иу рæстæджы 
йæ сагъæстæй фæиртæст, йæ цæст къуымты ахаста. Таймураз уым 
нал уыд. «Ацыд...» фæтарст æмæ æддæмæ фæдисы уад ракодта. 
Таймураз æфснайдта кæрт. Ацырухс бамбæрста, лæппу кæй цæуы 
æмæ ма йын фæстаг хатт кæй лæггад кæны. Ноджы тынгдæр суын- 
гæг йæ зæрдæ. Кæуындзæг стыхст хурхы уадындзтыл æмæ хæрдмæ 
сæппарын нал комы. 
«Нæ, афтæмæй йæ нæ ауадздзынæн. Уадз, базонæд рæстдзи- 
над, кæд мын ныххатыр кæна... кæннод дæр, уадз аскъуыйæд мæ 
зæрдæ æмæ мыл мæ хъæбул сыджыт бакалæд йæхи къухтæй», — 
ныффæнд кодта Ацырухс æмæ сабыр къахдзæфтæй æрбацыд Тай- 
муразы цурмæ. 
485 

— Тему, æрбад-ма ам мæ цуры, — ацамыдта бæласы бын бан- 
донмæ. 
— Æххæст ма дын дæ митæ акæнон, тæригъæд уыдзынæ, — йæ 
куыст нæ ныууадзгæйæ загъта лæппу. 
— Уадз сæ, сыгъд сыл ссæуæд!.. Ныхасæн мæ хъæуыс... 
— Хъусын дæм. 
Æрбадтис лæппу. 
Ацырухс тыхсы, ныхас цæмæй райдайа, уый нæ ары. Æнхъæлмæ 
кæсы лæппу, Ацырухсæн йæ зæрдæйы цыдæр маст кæй ис, уый 
хаты. Æвæццæгæн, йæ масты сæр Солым, гъе та Налхъуытæ сты. 
Фæлæ Солымы ингæныл Ацырухсæй цæстысыг кæй не ’рхауд, уый 
йæ дызæрдыджы ныппæрста. Уæдæ ма цæуыл у йæ масты сæр? 
— Таймураз, мæ хур, байхъус мæм... Мæ таурæгъ уæззау æмæ 
æвирхъау у. Зонын, де нæхин сонт зæрдæ дыууæ дихы фæуыдзæн, 
фæлæ дæ курын: бауром маст. Мацæмæй мæ бафæрс, цалынмæ мæ 
таурæгъ конд нæ фæуон: 
Раджы уыди уый. Иу хъæуы цардысты дыууæ æвзонг уды хайы. 
Мæгуыр уыдысты, тыхст, æвæрæз, зæххæй дзабыр кодтой, хурæй 
та хæдон. Фæлæ сæ кæрæдзи афтæ бирæ уарзтой, æмæ хъæцыдыс- 
ты сæ зынтыл. Уалынмæ сын райгуырди лæппу, æмæ сæ цинæн нал 
уыди кæрон. Фæлæ бирæ нæ ахаста се стыр уарзт, сæ цин. Царды 
æвирхъау уавæртæ, æлгъыстаджы мæгуырдзинад усæн ныууадзын 
кодта йе ’нахъом сабийы æмæ йæ аскъæрдта Калакмæ. Уым æх- 
хуырсты бацыд хъæздыджытæм... Цы ’хцайы капеччытæ иста, уыдон 
æрвыста сæхимæ, цæмæй бинонтæ сыдæй ма амæлой, — дзырдта 
Ацырухс, дзырдта йæ дудгæбæттæ ставд цæстысыг судзгæ масты 
къуыбылоимæ ныхъуыргæ. Ницы басусæг кодта йæ фыртæй... 
Дзырдта, нымадта, ссæдз азы дæргъы йæ царды цыдæриддæр 
æвирхъауæй уыди, цард æй куыд ассæста йæ быны, куыд ын бай- 
ста йе ’фсарм æмæ йæ намыс, стæй йæ, фæззыгон хус сыфтæрау, 
куыд аууæрста йæ дæрзæг æрмтты æмæ йæ бырондонмæ куыд фех- 
ста, фæлæ уæддæр куыд нæ бакуымдта мæлын, цæнкуылтæй куыд 
растад æмæ ма фæстаг хатт куыд стох кодта мæнгдзинадыл амад 
æлгъыстаджы дунеимæ... Фæлæ та ацы ран дæр фæкалд, фæниз- 
джын, рæхджы амæлдзæн. Фæлæ йе ’ппæт удхæрттыл дæр хъæ- 
цид, æндæр маст ын куы не ’хсынид йæ зæрдæ. — Ацырухсæн йæ 
хурхысæртæ ахгæдтой, ферхæцыд. 
— Æндæр маст? Цы ма уа уымæй уæззаудæр? — дисæй йæ афар- 
ста Таймураз. 
— Ис ахæм ... Ус иу хатт федта, кæддæр дзидзийыл кæй ныу- 
уагъта, уыцы хъæбулы, — тыххæйты ралæмæрста Ацырухс. — Æмæ 
фæсмонæй бахордта йæ хъиутæ. 
— Цæмæн? 
— Чи йæ зоны, ныббардзæн ын йæ фырт? Æмæ йын кæд ныбба- 
ра, уæддæр куыд сраст кæндзæн мад йе стыр рæдыд йæ хъæбулы 
раз. Æниу, зæгъæм, ныббарис ды? — схаудта, бирæ бонты Ацырух- 
сæн æнцойад чи нæ дæтты, уыцы фарст. 
486 

Лæппуйы цæсгом æнахуыр тар аци, стæй æнæнхъæлæджы афарста: 
— Æмæ мæ цæмæн бафарстай уымæй? 
— Фæнды мæ базонын дæ хъуыды... 
Ныхъхъус сты. Лæппу бафиппайдта, Ацырухсы буар ризын кæй 
райдыдта, цыдæр æнахуыр каст кæй кæнынц йæ цæстытæ. 
— Ныббарин... — æрæджиау загъта, — фæлæ дæ уæддæр не ’мба- 
рын: цæмæн дæ афтæ тынг тыхсын кæны кæйдæр тæригъæддаджы 
царды таурæгъ? 
— Уый искæй нæу, мæхи царды таурæгъ у... — зæрдæйы уидæгтæ 
стонæгау сыскъуыдта ус йæ ныхæстæ. 
— Æмæ дæ лæппу та?.. Чи у, кæм ис?.. — Таймураз йæ мидбы- 
нат сонт схъиуд фæкодта. 
— Мæ разы бады, — йæ сусæг маст зæххы хъæбæрмæ ’рхауд 
æмæ æртахгай ныппырх ис фæйнæрдæм. Мастæй бакалд Таймура- 
зыл дæр æмæ æвирхъау рыст ныккодта: 
-Æз?! 
Ацырухс ын дзуапп нал радта, йæ бынатæй уæззау растад, акъах- 
дзæф кодта, бæстæ йыл разылд æмæ йæ цæстыты разæй айсæфтыс- 
ты, уæдæй нырмæ йæ мысинæгты хуыдымы йæ цæстысыгæй йæхи 
æхсгæйæ цы уæззау царды фæндагыл фæлæгæрста, уыдон... 
Æрчъицыдта фæлмæн хуыссæнты сæр. Йæ цæстæй куы ракаст, 
уæд федта: Таймураз сынтæджы цур бады æмæ йæ дæрзæг армæй 
сæрфы йæ мады мæллæг, стæгдары хуызæн лыстæг æнгуылдзтæ... 
Мад хаты йæ хъæбулы къухты хъарм æмæ йæм афтæ кæсы, цыма 
уый кæддæр авдæны цы чысыл сабийы æдых къухтыл узæлыд, 
уыцы къухты хъарм ныр æвдадзы хос фестади æмæ, царвау, тайы 
ныййарæджы зæрдæйы уæззау хъæдгæмттыл. Æхцон ын у уыцы 
дæрзæг къухты хъарм. Æгæр раджы йæ фесæфта, æгæр æрæгмæ 
йæ ссардта. 
Бады йæ цуры йæ удæнцой, йæ ныфсы мæсыг, ницы дзуры лæп- 
пу, нæ йæ хъыгдары мад. 
— Гыцци!.. — йæ хъустыл ауад. «Гыцци»... Уый Ацырухсæй дзу- 
ры Таймураз. «Гыцци»! «Гыцци!» — зæлланг кæнынц йæ хъустæ. 
О, Мадымайрæм!.. Фыццаг хатт хъусыуыцы ныхас! Нæ, нæ! Иунæг 
нал у, ныр ницæмæйуал тæрсы, сæрылхæцæг, удынцой йын фæ- 
зынди. «Гыцци». «Иу хатт ма ноджыдæр зæгъ, мæ ахсджиаг, зæгъ, 
цард дын фестон, уыцы номæй ма мæм æрбадзур», — тыхсы зæрдæ, 
ныссуйтæ сты хъуыдытæ. Æмæ нал æнцайы мад. Йæ фæсмойна- 
джы ивгъуыд царды бонтæ æхсы йæ хъарм цæстысыгæй. 
— Гыцци, цы уыди, уый уыди, мауал хæр удхарæй дæхи, — йæ 
хъустыл та ауад. — Де ’вирхъау царды фæндагæн мæгуырдзинад — 
йæ аххос. Æгайтма дæ ссардтон. Табу Хуыцауæн. Ныр дæ æфхæ- 
рын никæмæнуал бауадздзынæн... 
Уый ма хъуыд зæрдæрыст мады, хуыссæнтæй фестад æмæ йæ 
хъæбулы æфцæгыл ацауындзæг. 
— Мæ ахсджиаг, мæ зæрдæйы уидаг!.. 
Йæ сонты бонтæй фæстæмæ куыд бæллыди Таймураз: уымæн 
487 

дæр, иннæ сабитау, куы уыдаид мад, æмæ-иу ын куы фæрогдæр 
кодтаид йæ зын, йе ’ххормагдзинад! Никуы фехъуыста йæ фыдæй 
æфхæрæн ныхас йæ мады тыххæй. Чысылæй йын бауырнын код- 
та: йæ мад кæрдзын хæссынмæ кæй ацыд стыр горæтмæ. Æмæ-иу 
Таймураз стонгæй куы стыхст, уæд-иу ын ныфсытæ æвæрдта: тагъд 
дæ мад фæзындзæн æмæ дын æнæхъæн кæрдзын йемæ æрхæсдзæн, 
зæгъгæ. Æмæ та-иу уæд чысыл Таймураз йæ кæуынæй банцад, фæлæ 
никуыцæй зынд мад. Таймураз йæхи æмбарынхъом фæци. Æмæ 
йын иу хатт фыд загъта, йæ мад кæй амард, æмæ сæм кæй никуы- 
уал æрцæудзæн. Уæдæй фæстæмæ йæ сæнтты йæхицæн сныв кодта 
йæ мады фæлгонц. Рæсугъд, зæрдæхæлар сылгоймаг-иу куы фед- 
та, уæд-иу йæ мады фæлгонц барста уыцы сылгоймаджимæ. Цы- 
дæр уарзон цæстæнгасæй-иу æм ракаст. Фыццаг хатт Ацырухсы 
куы федта, ус æй йæ хабæрттæй куы фæфарста — уымæ дæр ахæм 
цæстæй каст. Фæлæ Ацырухсы рæвдыд æндæргъуызон уыд: уар- 
зондæр, тыхджындæр æмæ йæ лæппу йæ зæрдæмæ айста, фыццаг 
хатт ныййарæг мады рæвдыд уымæй банкъардта, æмæ йын ныр 
кæмдæр йæ мид-зæрдæйы æхсызгон уыди, уыцы зæрдæхæлар сыл- 
гоймаг йæ мад кæй разынд. 
Уæззау, тар бонтæ федта йæ гыцци, æмбары йæ лæппу. Æмæ йæ 
æфхæргæ нæ — тæригъæд ын кæны. Зоны, йæ мады йын ахæм 
раны цы уæззау уавæртæ æрæппæрстой, уыдонæн сæ аххосаг мæ- 
гуырдзинад кæй у, æмæ цалынмæ удæгас уа Таймураз, уæдмæ тох 
кæндзæнис, йæ мады дзидзийæ йæ хæрз чысылæй чи ратыдта, мад 
æмæ фырты зындоны фæндагыл, айнæг цыргъ дуртыл, сæ игæр- 
тæй къæрттытæ хаугæ, цы æлдарады дуг фæралас-балас кодта, уый 
ныхмæ. 
— Гыцци, мæ зынаргъ, бирæ зæгъинæгтæ мæ ис демæ, фæлæ 
фæстæдæр. Рæстæг нæй, ме ’мбæлттæ мæм æнхъæлмæ кæсынц, — 
йæ мады сабыр кодта фырт. 
— Никуыдæм дæ ауадздзынæн, мæ ахсджиаг, ам цæргæйæ баз- 
зайдзынæ мемæ, — йæ фырты хъуырыл æрцауындзæг мад. — Мæнæ 
дын хæдзар, фæллой... 
— Гыцци, ацы хæдзары фæллæйттæ адæмы туг æмæ æххормаг 
сабиты цæстысыгæй ссаргæ сты æмæ дæ фырты хъуыры нæ ных- 
хиздзысты, — дзуапп радта лæппу. 
— Мæхи цæнгты фæллой сты, мæ тых ам басаст, ам фæнизджын 
дæн... 
— Æмæ стæй баба та?.. 
Ус ныхас нал сфæрæзта. Æцæг, куыд уыдзæни уый та, йæ хъæ- 
булы æд авдæн кæмæн ныууагъта æмæ уæдæй абонмæ лæппуйæн 
мад дæр æмæ фыд дæр чи у, уый! 
— Æцæг дæ фыд... — бакатай кодта ус. 
— Цом нæхимæ, гыцци, цом. Ацы хæдзар дæлимонтæй æлгъыст 
у. Фæлтау, нæхи хæдзары къуым... 
Лæппуйы ныхæстæ фæлмæн цъылынæй асæрфтой Ацырухсы 
змæст хъуыдытæ æмæ йæ цæстытыл ауадысты, кæддæр чындзы цы 
488 

мæгуыр хæдзармæ æрцыд, уыцы къуымтæ. Æцæг, куыд адджын 
æмæ зынаргъ уыдысты!... Афонмæ уым къонайы фарсмæ хуыссы 
йæ лæг æвæгæсæгæй æмæ йын йæ къухмæ дон раттæг дæр нæй. 
Куыд ын лæгъстæ кодта, фæстаг хатт ма йæ Калачы куы федта, 
уæд, цæмæй раздæха фæстæмæ. Ныххатыр ын кодта уæд йæ рæ- 
дыд, фæлæ Ацырухс йæ худинаг не схаста йæ сæрмæ æмæ нал 
аздæхт фæстæмæ. Куыд ма фæсмон кодта уый фæстæ!.. Æмæ йæм 
ныр цы цæсгомæй равдисдзæн йæхи?.. 
— Нæ, мæ лæппу, нæ, азымджын дæн дæ фыды раз... 
— Мæ фыд дæ фæстæ никæйуал ракуырдта. Демæ зæрдæдзур- 
гæйæ арвыста йæ бонтæ. Ма бацу йæ тæригъæды. Дæ фенд ын 
хуры фендау уыдзæн. Дæу тыххæй дзы æвзæрæй никуы ницы фе- 
хъуыстон... Цом, æмæ ма йын цы дыууæ боны цæрæнбон баззад, 
уымæй йын барæвдау йæ зæрдæ, — Ацырухсы йæ хъæбысмæ æрбал- 
хъывта Таймураз. 
— Хорз... Цæуын, мæ хъæбул... 
— Уæдæ изæрмæ сцæттæ кæн дæхи. Æз ма уæтæрмæ суайон. 
Хæрзбон зæгъон ме ’мбæлттæн. Лæппу йæ худ райста æмæ уай- 
тагъд цæуыныл фæци. 
Уыцы бон фæсахсæвæртæм æввахс Солымы хъæздыг хæдзарыл 
арт сирвæзт. Хъæубæстæ ма фæфæдис сты, фæлæ марадз зæгъ, 
арты æвзæгтæ æртыхстысты хæдзарыл æмæ райсоммæ цъыбыртты 
сыгъд баци. Ацырухсæн йæ кой, йæ хъæр никуыцæйуал разынд, 
адæм хъус-хъус кодтой, зæгъгæ, Ацырухс бафтыдта хæдзæрттыл 
арт æмæ йæхæдæг дæр сæ мидæг басыгъд. Фæтары сты йæ бирæ 
дзугтæ дæр æд фыййæуттæ, ничи сæ æрцагуырдта, ничи сыл бамæт 
кодта. 
5 
Тедоты хъæуæн цæгатырдыгæй фарс, дæрддзæф, комы хъæбы- 
сы цардысты Фæрдыг æмæ Барсæг. Раджы ахицæн сты адæмæй. 
Цы æнамонды фыдбылыз æрцыд, цы æвирхъау дам æрцыд, уый сæ 
æддæмæ ракæсын никуыуал бауагъта. Нал хъæубæсты цины фынгмæ 
цыдысты, нал зианмæ, исчи сын куы бафидис кæна, уымæй тæрс- 
гæйæ сæхиуыл дуæрттæ сæхгæдтой. Бæргæ не ’ууæндыдис Барсæг 
чъизи дамыл, фæлæ ацу æмæ йæ адæмæн бауырнын кæн! Куыстой, 
фыдæбон кодтой. Æххуыс сын кодта Адзыбе, йæ лæггадæй цух 
никуы баззадысты, фæлæ сæ уæззау маст æмæ сагъæстæ сбырстой 
æмæ æгæр раджы фæтасыдысты, æгæр раджы базæронд сты. 
Æртæ азы размæ сæм æнæнхъæлæджы æрдæгæхсæв фæзынд 
Хъази цалдæр стражникимæ. Джигул кодтой, æнæсгæрст ницыуал 
ныууагътой, фæлæ кæй агуырдтой, цы сæ хъуыд, уымæй ницы загъ- 
той Барсæг æмæ Фæрдыгæн. Уый фæстæ, дыууæ мæйы бæрц, æхсæ- 
вæй-бонæй, æппынæдзух сæ хæдзар стражникты хъусдарды бын 
уыди. 
489 

Ус æмæ лæг ницыуал зыдтой сæ сæрæн. Цыдæр фыдбылыз та 
сæм кæсы, фæлæ цы, уый сын æргом ничи дзырдта. 
Уыд тæрккъæвда. Æхсæв, Барсæджы хæдзармæ хъусдарæг 
стражник стыхст, баргъæвст æмæ сæм дуар бахоста. 
Барсæг æмæ Фæрдыгæн сæ къух цы амыдта, уымæй суазæг код- 
той стражникы, стæй йын сылгоймаг ныллæгъстæ кодта: 
— Æз дæ мад, дæ фыды уазæг, арв ныл иу хатт æркалд æмæ та 
нæм ногæй цы фыдбылыз æнхъæлмæ кæсы, зæгъ нын æй, гормон, 
æмæ нæ Хуыцауы цæф уæддæр зонæм. 
Стражник ницы дзырдта, фæлæ Фæрдыг лæджы раз йæ зонгуы- 
тыл куы æрхауд, уæд ын раргом кодта хъуыддаг. 
— Æрмæст уæ курын, дуры хуылфмæ дæр æй макуы баулæфут... 
Уæлдæр хицæуттæй гæххæтт æрцыд, уæ фырт Сыбырæй ралыгъд. 
Арвы цæфау фесты ус æмæ лæг. 
— О, стыр Хуыцау! — бадон сты Фæрдыджы уæнгтæ, — æмæ мæ 
хъæбулы сау хабар раджы куы æрыхъуыстис? 
— Удæгас у... 
— Удæгас... О, стыр хæрзтæ дыл æрцæуа, ацы хорз адæймаг 
æмæ дæ дзыхæй мыд фæхæрай! — зæрдиаг арфæтæ йын кодта ус. 
— Хорз лæппу уыдис уæ фырт, æниу дын йæ хъуыддæгтæн æз 
ницы æмбарын, фæлæ куы фæзына, уæд æй бафæдзæхсут: йæхи 
бааууон кæнæд... 
Стражниктæ куы сфæлмæцыдысты, уæд ныууагътой Барсæджы 
хæдзар, фæлæ-иу сæ уæддæр Хъази æнæ абæрæг никуы фæци. 
Фæстагмæ уый дæр нал фæзынд. 
Уæдæй нырмæ æнхъæлмæ кæсынц Барсæг æмæ Фæрдыг. Æхсæв 
дуармæ исты уынæр куы фæцæуы, уæд фестъæлфынц, фæлæ та 
никуы æмæ ницы. 
Ныр та сæм айразмæ Адзыбе хæрзæггурæггаг фæци. Радзырдта 
сын, хъæуы къæнцылары размæ цытæ æрцыдис, уый. Радзырдта 
сын, Солымы хахуыр æвзагæй кæй бабын сты Хæсанæ æмæ Æхсæр- 
тæг. Уыцы хабар та Налхъуытæйы æфсымæр Булатыхъо æмæ Ацы- 
рухс кæй раргом кодтой. Солым хъамайæ Булатыхъойы куыд ба- 
рæхуыста, фæлæ йæхæдæг дæр куыд фæмард. 
Райхæлд, уал азы Барсæджы сæрымагъзы ныссуйтæ уæвæг хæй- 
рæджыты къуыбылой. Ссыгъдæг, æнаккаг хъуыддагæй кæй фæ- 
чъизичынди, уыцы цæсгом. Ахауд уæззау маст æмæ сагъæсты уаргъ 
йæ куыстдомд зæрдæйæ. Фæхæст, уал азы йæ зæрдæйыл чи стыхс- 
тис æмæ йæ æгъатырæй чи æууылдта, уыцы маргæйдзаг калмы 
сæрыл, бацъист æй кодта. Зæрдæ феуæгъд зындоны сагъæсты уаца- 
рæй æмæ схауд, бирæ бонты адæммæ æргомæй сдзурын кæй нæ 
фæрæзта, уыцы ныхас: 
— Æз æй зыдтон, раджы уа, æви æрæджы, рæстдзинад кæй рар- 
гом уыдзæн. 
Уыцы бон сыгъдæг намыс, æхсад цæсгомимæ, уал азы фæстæ 
фыццаг хатт фæзынд йæ хъæубæсты æхсæнмæ. Хъæубæстæ йын 
490 

арфæтæ кодтой, адæм ын фæрыстысты йæ рисыл, ныфсытæ йын 
æвæрдтой. 
Бирæ диссæгтæ фехъуыста уыцы бон Барсæг йæ хъæубæстæй. 
Радзырдтой йын, цавæрдæр Хъæссæй Калакæй кæй æрбацыд æмæ 
мæгуыртæн Солым æмæ Хъуынцелы зæххытæ кæй байуæрста. 
Фехъуыста, хъазахъхъ кæй æрбацыдысты æмæ сæ нарæг комы 
фæсивæдимæ сугъты цагъд кæй фæкодта. Ныртæккæ дæр уым хъа- 
захъхъæгты размæ кæй бады. Æрцыд сæхимæ æмæ Фæрдыгæн 
радзырдта, цы фехъуыста, уыдæттæ. 
Фæлæ уалынджы æвирхъау уац æрбайхъуыст. Сæ хъæубæсты 
фæсивæд фæцагъды сты нарæг комы сæрмæ. Фæмард, дам, сты 
Адзыбе æмæ Хъæссæй дæр. Йæ уæлвæд фæзындысты хъазахъхъ 
æмæ Тедоты хъæуыл хъаймæты бон æркодта... 
Фæмаст кодтой, фæдзынæзтой Барсæг æмæ Фæрдыг. Сæ хъæу- 
бæсты æнамонддзинад сæ бадомдта фыд рынау. 
Уыцы æнамонды хабæрттæ куы æрцыдысты, уæдæй нырмæ иу 
мæйы бæрц рацыд. 
Бадынц та, æрвыл хаттау, ацы æхсæв дæр ус æмæ лæг сæ са- 
гъæсты, сæ мæты. Кæм ис сæ фырт, кæд ралыгъдис Сыбырæй, цы 
фæцис, кæм бафæстиат, куыд ферох кодта йæ ныййарджыты? 
Æвæццæгæн, удæгас нал у, æндæра сæм куыд никуыцæй фæзын- 
даид?.. 
— Не ’фсин, абон мæрдты бон у, æртæ кæрдзыны ма ракæн æмæ 
рухс зæгъæм нæ мæрдтæн, — лæг бамбарын кодта усæн. 
Фæрдыг арынджы уæлхъус балæууыд. 
Сцæттæ сты уæливыхтæ. Ус фынг æрывæрдта. Барсæг райдыд- 
та кувын: 
— О, Хуыцау, дæ быны стыр тæригъæдтæ æрцыд, æмæ сæ ма 
ныххатыр кæн не ’фхæрджытæн! Рухсаг ут, нæ комбæсты фæси- 
вæд! Рухсаг у, Адзыбе, хъæбулы бынаты нын уыдтæ, хъæбулы уарзт 
дæ кодтам. Рухсаг у, Хъæссæй!.. Адæмы сæрыл дæхи нывондæн 
æрхастай æмæ дæ фарны хъуыддæгтæ макуы ферох уæнт. Рухсаг 
у, Хæсанæ, де ’фсинимæ хахуыр æвзаджы амæттаг баистут... Рух- 
саг у, бецау, Æхсæртæг, мæ лæппу!.. 
Дуар чидæр æрбахоста. Барсæг йæ кувын фæуагъта: 
— Не ’фсин, хæц-ма сыкъайыл, чидæр дуар хойы, — лæг йедзаг 
сыкъа йе ’фсинмæ авæрдта æмæ дуармæ ауад. — Кæцы дæ?! 
— Уазæг! — талынгæй фехъуыст æнæзонгæ лæджы хъæлæс. 
— Уазæг — Хуыцауы уазæг, мидæмæ, фысым дын уыдзыстæм! 
Æнæзонгæ Барсæджы фæдыл æрбахызт хæдзармæ. 
— Уе ’хсæвтæ хорз, — раарфæ кодта уазæг. — Бахатыр мын 
кæнут, бахъыг уæ дардтон. 
— Цы нæ хъыгдарыс, цы, мæ хуры чысыл. Æгайтма нæ дæ сæрмæ 
бахастай. Ацы лæгæты цæрæм æмæ нæ тæфтыл ничи цæуы, — загъ- 
та Фæрдыг. — Дæ хорзæхæй, фынгмæ хæстæгдæр. 
— Хатыр мын уæд, чизоны мæ сымах нæ зонут — æз Додтийы 
хæрæфырт дæн. 
491 

— Госæйы лæппу ма уый? 
-О. 
— Аслæнбег, мæ хъæбул, куынæуал дæ базыдтон! — ус ахъæбыс 
кодта Аслæнбеджы. — Æмæ ма кæй зонын, кæй? Цы Хуыцау дæ 
æрбахаста ардæм ацафон? 
— Æнафоны уæм кæй æрбацыдтæн, уый тыххæй мын ныххатыр 
кæнут, фæлæ уæм стыр хъуыддаджы фæдыл дæн. Уæ рыст зæр- 
дæтæ уын чи барухс кæна, ахæм цины уац уæм æрбахастон. 
— Фарны уазæг фæу, мæ хъæбул. Мах цины уацтæм рагæй куы- 
нæуал æнхъæлмæ кæсæм, æвзæр уацтæй æгæр хайджындæр ма стæм. 
Дзур-ма, мæ хъæбул. 
— Мæ хъустыл æрцыд, цыма, дам, Æхсæртæг удæгас у, — Ас- 
лæнбег хъавгæ æрыфтыдта йæ ныхас. 
— Кæмæй йæ фехъуыстай, дæ сæрыл хаст фæуон?! — ус æна- 
хуыр схъиуд фæкодта. 
— Дзырдæуыд мын æй. Æрæджы йæ фендæуыд. 
— Кæм?! — мад йæхи баппæрста лæппуйыл. 
— Ам. Йæ кой кæмæн ныхъхъæри, уыцы Хъæссæй, дам, уый у. 
Бандзыг сты ус æмæ лæг. 
— Нæ загътон, арв та мæ æркъуырдта!.. Йæ ныййарджыты дæр 
куы нæ федта, афтæмæй сау ингæнмæ куы бацыд! — ус йæ мидбы- 
наты æрхауди. 
— Нæ, дам, амарди, дзурынц. 
Нырма Барсæг æдзынæгæй хъуыста Аслæнбегмæ, кæмдæр йæ 
мид-зæрдæйы къæпп кодта, Аслæнбег æнæхъуаджы кæй нæ фæ- 
зынд, ууыл, цыдæр дзы кæй æмбæхсы, ныр ныссæххæтт кодта йæ 
зæрдæ. 
— О, фарны уацхæссæг, зæгъ мын æргом, кæм ис?! 
— Дуармæ. Æрмæст иунæгæй нæу, Налхъуытæимæ иумæ... 
Мад иу тæррæст фæкодта, йæхи ныццавта дуарыл. Тæккæ къæ- 
сæргæрон лæууыдысты Æхсæртæг æмæ Налхъуытæ. 
— Мæ хъæбултæ! — иу хъæр ма фæкодта мад æмæ йæ фырты 
æфцæгыл ауыгъдæй баззад. 
Тых æмæ фыдтæй æрсабыр кодтой Фæрдыджы. 
— О, æнæхайыр фæуай, куыд æгъатыр разындтæ!.. Нырмæ дæхи 
куыд нæ равдыстай дæ ныййарæгæн! — нал æнцади рыстзæрдæ мад 
йæ кæуынæй. 
— Ныббар, гыцци, æндæр гæнæн нæ уыди. Дæ фырты иу хатт 
баныгæдтай, æмæ йæ дыккаг хатт нал баурæдтаис. Хатыр... — уый 
фæстæ баздæхтис йæ фыдмæ: — Баба, ды мæ бамбардзынæ. Зоныс, 
цы худинаджы ном мыл сæмбæлди, мæн тыххæй счъизи дæ цæс- 
гом, уыцы стыр худинаг цалынмæ нæ сыхсадтаин, æмæ дын дæ 
кадджын ном фæстæмæ йæ бынаты не сæвæрдтаин, уæдмæ дæ 
фыртæн нæ бахъæцыд йæ цæсгом равдисын. Афтæ кæй бакодтон — 
ныббар мын! 
- — Æгас мæм цу, мæ фырт!.. 
— Баба! — кæрæдзийæн адджын хъæбыс ныккодтой. 
492 

— Барсæг, Фæрдыг, мæнæ уæ чындз, Налхъуытæ! Уæ хъæбу- 
лимæ йæ фесæфтат кæддæр... Ныббарут, ахæм хуызы сæ нæ фæн- 
дыдис, уæ разы куы æрлæууыдаиккой, фæлæ азымджын не сты... 
Арфæ сын ракæнут... 
— О, цард уын фестон! О, Мадымайрæм, уый нæ цæй амонд- 
джын скодтай зæры бонты! Налхъуытæ, мæ уды гага, дардæй кæс- 
гæйæ дæм мæ цæсты фиутæ куы тадысты æмæ дæм мæ ныфс куы 
нæ хастон хæстæгмæ бацæуын, — мад, фырцинæй, зæрдæхъæрмттæ 
кодта. 
Иу къуырийы бæрц æмбæхстæй фæцарди Æхсæртæг йæ фыды 
хæдзары, стæй иу изæр йæ мад æмæ йæ фыдæн бамбарын кодта: 
— Гыцци, баба, ныббарут мын, бæргæ баззаин уемæ ам цæр- 
гæйæ, фæлæ уынут, мæ фæдыл зилынц, куы мæ ’рцахсой — ногæй 
та Сыбырмæ, æмæ хъуамæ ардыгæй фæцæуæм. 
— Нæ, никуыдæм дæ ауадздзынæн, мæ хъæбул!.. — базыр-зыр 
кодта мад. 
— Нæ, гыцци, цæугæйæ у махæн, куы йæ зоныс, æндæргæнæн 
нæй... 
Барсæг æмбæрста, йæ фырт стыр хъуыддаджы лæуд кæй у æмæ 
йæ кæд йæ зонд æххæст нæ ахста, уæддæр æй хатыди зæрдæйæ, 
уыцы фæндагæй йæ фыртæн фæцудæн кæй нæуал ис, уый. 
— Ауадзæм сæ, не ’фсин, æвæццæгæн, афтæ хъæуы. Фæндараст 
сын зæгъæм... 
эпилог 
Бонивайæн кодта, афтæ æфцæджы тигъыл сивгъуыдтой цыппа- 
рæй: Æхсæртæг, Налхъуытæ, Аслæнбег æмæ чысыл Бабе. 
Тæккæ ракæсæны къуылдымыл æрлæууыдысты æмæ ма фæстаг 
хатт фæлгæсыдысты дæлæмæ, комы хъæбысы айнæджы сынæгыл 
бабукъуæвæг хæдзары ’рдæм. 
— Зынаргъ ныййарджытæ! — йæ къух тилгæйæ загъта Æхсæр- 
тæг. — Æнхъæлмæ кæсут уæ бæлццæттæм. Мах æрыздæхдзыстæм, 
æнæмæнг æрыздæхдзыстæм рагуалдзæджы къæсæрыл фарн æмæ 
амондимæ! Æнхъæлмæ нæм кæсут!.. 
Скæсæныл, цыма, судзгæ ’хсидав фехстæуыд, уыйау сырх-сыр- 
хид зынг фестади. 
Бæлццæттæ сæ ных сарæзтой Хурскæсæнырдæм æмæ Сæуæхси- 
ды размæ фидар къахдзæфтæй атындзыдтой. 
1968-1972 

СÆРГÆНДТÆ 
НИУДТА УАД, ХЪÆРЗЫДТОЙ ХÆХТÆ... 
Фыццаг хай 
Фыццагсæр 6 
Дыккаг сæр 38 
Æртыккагсæр 59 
Цыппæрæм сæр 81 
Фæндзæм сæр 111 
Æхсæзæм сæр 131 
Æвдæм сæр 151 
Æстæм сæр 177 
Фарæстæм сæр 198 
Дæсæм сæр 221 
Иуæндæсæм сæр 243 
Дыууадæсæм сæр 275 
ÆХСÆВ БОНЫРДÆМ ФÆКЪУЛ 
Дыккаг хай 
Æртындæсæм сæр 292 
Цыппæрдæсæм сæр 312 
Фынддæсæм сæр 338 
Æхсæрдæсæм сæр 350 
Æвддæсæмсæр 392 
Æстдæсæм сæр 425 
Æнудæсæм сæр 434 
Дыууынæм сæр 454 
Дыууын фыццæгæм сæр 479 
Э п и л о г 493 

Литературно-художественное издание 
ГАГЛОЕВ ВЛАДИМИР МИХАЙЛОВИЧ 
Пробуждение 
Ромаи 
Редактор 
Л.Е. Валиев 
Дизайнер 
В.С. Григоряи 
Художественный редактор 
Г.З. Чеджемты 
Технический редактор 
А.В. Ядыкина 
Корректор 
Т.А. Казбекова 
Компьютерная верстка 
З.С. Мисиковой 

Сдано в набор 21.09.08. Подписано к печати 25.02.09. Формат бумаги 
60x901/16. Бум. офс. №1. Гарн. шрифта «Кш1га$Ьоу». Печать офсетная. 
Усл.-п. л. 31. Учетно-изд. л. 32,95. Тираж 1000 экз. Заказ № 1195. С 6. 
Комитет Республики Северная Осетия—Алания по печати и делам издательств. 
ГУП РСО—Алания «Издательство «Ир>, 362040, г. Владикавказ, проспект 
Мира, 25. 
Отпечатано с готовых диапозитивов в ОАО «Издательско-полиграфическое 
предприятие им. В.А. Гассиева», 362011, г. Владикавказ, ул. Тельмана, 16. 

Гаглойты Владимир 
ГЪЕ, МАРДЗÆ, ИСЧИ!.. 

