атез 
1&Ш1 
Гаусх&’ъЭаЭ 
*> 
ИРЫС<ТЮН 
и 
4.974 

М—623 

РАЗДЗЫРДЫ БÆСТЫ 
Афтæ мæм зыны, цыма чиныджы мидис æмæ аивдзинады 
тыххæй дзурын ницы хъæуы. Мæн ам цалдæр ныхасы зæгъыи 
фæнды мæ ацы æмбырдгонды арæзты фæдыл. 
Хабар афтæ’ рауад, æмæ ныр дыууык азмæ ’ввахс æмдзæв- 
1æты чиныг нал рауагътон. 
Кадджытæ, уацаутæ, романтæ, цыбыр дзырдæй, гуырахст- 
джын уацмыстæ фылдæр рæстæг домынц. Къаннæг æмдзæвгæ- 
тæ та, гæнæн ис, æмæ лæг алæбон дæр афысса. Æз дæр, егъау- 
дæр уацмыстыл кусгæйæ, æхсæнмæ-хсæнты фыстон æмдзæвгæ- 
тæ дæр. Афтæ равзæрд мæ къаннæг уацмысты иу хайæ ацы 
чиныг. Хаст æм æрцыдысты 1942—1957 азты фыст æмдзæвгæ- 
тæ. Æвæрд дæр сты сæ фысты рæстæгмæ гæсгæ. 
Æмбырдгонд арæзт у цыппар циклæй сæ мидис æмæ хицæн 
рæстæджытæм гæсгæ. Сæ фыццаг у «Уадтымыгъ». Ам сты, 
Стыр Фыдыбæстæйон хæсты рæстæджы цы ’мдзæвгæтæ фыс- 
тон, уыдон. Хаст æм не ’рцыдысты, мæ раздæры ’мбырдгæнд- 
гæм («Адджын у цард», «Фарн», «Уацмыстæ») дзы чи бахауд, 
уыдои. «Цардбæллонмæ» ма бахастон, хæсты фæстæ хæсты 
темæйыл цы уацмыстæ ныффыстон, уыдонæй дæр. 
Тохæй тохы ’хсæн, науæд та госпиталы уæвгæйæ, фыстон 
æмдзæвгæтæ. Мæлæт адæймагмæ сæдæ цæстæй каст æрвыл 
къахдзæфæн дæр. Сæфынæй тарстæн мæ фыстытæи. Бонæг 
«’мæ æмдзæвгæты æртæ тетрады рарвыстон ардæм, фысджыты 
Цæдисмæ, бавæрыны охыл. Фæстæдæр та рарвыстон ноджы 
Дыууæ тетрады. Уыдоны та уыд дæс къаннæг прозаикон 
юморескæйы. 
Хъыгагæи, хæстæй æрыздæхгæйæ, прозæйæ фыст уацмыстæ 
нал разындысты. Æмдзæвгæты цалдæр азы размæ ссардтон. 
Уыдонæн сæ аивдæрты бахастон ацы чиныгмæ. 
«Æгъуыстаг рæстæджы» цикл сты фæсхæсты темæтыл ны- 
Пæзт æмдзæвгæтæ, 
3. 

Цикл «Ныфс»-мæ бацыдысты сылгоймаджы тыххæн фыст 
уацмыстæ. Сылгоймаг •— иæлгоймаджы цардæмбал. Æнæ сыл- 
гонмаг цард æнæбындур, æиæфидæи æмæ зыи у. — Ахæм те- 
мæтыл фыст сты ацы циклы æмдзæвгæтæ. 
Цыппæрæм цикл амад у экспромтоп тæлмæнтæн, хъуыды 
æмæ зæрдæйы чысыл стъæлфæптæГг., 
Æмæ ма иу фиппаипаг. Чизоны м<г ацы æмдзæвгæтæй би- 
рæтæ дзуапп нæ дæттоп абоиы аивадон домæнтæи, фæлæ са* 
чипыгмæ кæй бахастоп, уымæп йæ сæйраг аххосаг уыд, цы 
рæстæджы фыст цыдысты, уыи комытæф сæ кæй ис, уый. Стæй 
сæм цухдзииадæй цы ис, уый дæр æвдисы мс сфæлдыстадоп 
эволюци, цасдæр бæрцæи та æмткæп нæ поэзийы раздæры 
этапты æмвæзад. 
Ацы чипыджы цыдæрпддæр уацмыстæ ис, уыдом сты со- 
встон адæпмаджы — ада^ймаг-салдагы, адæимаг-аразæджы 
адæймаг-уарзæджы, цардбæллон лæджы сагъæстæ æмæ бæл- 
лпцтæ. Гъс. уый тыххæи сæ пыманыи рæгъмæ рахæссииагыл 
дæр. 
Автор 

& 

* * * 
О, уыцы азтæ, азтæ, азтæ! — 
Нæ уарзын ивъгуыдмæ кæсын, 
Фæлæ сымахимæ æз баст дæн — 
Мæ фæндаг уе ’хсæнты ныхсыст. 
Æз уыл цыдтæн, ызгъордтон, уадтæн, — 
Рæсугъддæр бон мæм разæй каст. 
Æмæ сæттын нæ куымдтон уадæн, 
Рæстæджы базыртыл мæ хаст. 
Сымахимæ мæ фыдыбæстæ 
Хæсты, фæллойы тохты уад. 
Ысгуыхт æмæ нæ фарны рæзтæй 
Уæззау, гуыргъахъ фæндагыл рад. 
0, уыцы ивгъуыд азтæ, азтæ, 
Нæ уын и ’нусбонтæм кæлæн! 
Сымахимæ мæ удæй баст дæн 
Æмæ уын макуы уæд мæлæн! 
1972 

* * * 
Хæрзбон, нæ урс хæхтæ, нæ фæзтæ! — 
Нæ фæндаг дард балцы кæнæм. 
Хъыг-иу ныл ма кæнут нæ фæстæ, — 
Хæстмæ сымах тыххæй цæуæм. 
Хæрзбон, нæ рæсугъдтæ, нæ хæрзтæ! — 
Нæ фæндаг дард балцы кæнæм. 
Уæ цæссыг ма калут нæ фæстæ, — 
Хæстмæ сымах тыххæй цæуæм. 
Хæрзбон, нæ фыдæлтæ! — 
Уæ хъæстæн 
Лæвæрдтат тых æмæ æхсар. 
Минйаг ныл исты... уæд нæ фæстæ 
Кæнæд цыфыддæр ызнаг сар! 
1941 
8 

ФЫЦЦАГ ХÆСТ 
Царды уагмæ сонт сабиау кастæн, 
Ис дын — хорз, нæй — дурау уæд хъæбæр. 
Мæт цы ’ххуыс у хъыг æмæ фыр мастæн! — 
Ис ыссарæн сау дзулы къæбæр. 
Хæстмæ дæр æз ахæмæй фæраст дæн. 
Уыцы бон цы диссаг уыд, уæвгæй! 
Цардмæ æз æндæр цæстæй æркастæн, — 
Раздæхтæн дзы ацæргæ лæгæй. 
1942 
9 

ÆМБАЛ 
Уыд дзæбæх лæппу, ’хсарджын, хæрзуд, — 
Алкæд йе ’мбæлттæм мидбылты худт. 
Ныр йæ бынатмæ ’рцæудзæн æндæр, — 
Афтæ ивы фæлтæры фæлтæр. 
Абон царды хæс фидын — нæ рад, — 
Сыстдзæн ацы уысм хæсты фыдуад. 
Чидæр раивдзæн райсом мæн дæр, — 
Афтæ ивы фæлтæры фæлтæр. 
Макуы фесæфæд цоты цæуæт! — 
Иу сæ иннæйы ивæг цæуæд! 
5. 2. 42 
10 

* * * 
Бонтæ бонты фæстæ лидзынц, — 
Сау мæлæт кæны хæстæгдæр. 
Мæрдты мæрдты фæдыл уидзынц, — 
Нæй йын аздæхæн фæстæмæ. 
Хорз у ам, — нæ зоны иу дæр, 
Мад кæд ыскæндзæн йæ саутæ... 
Хæст цæуы хъæрзгæ ’мæ ниугæ, 
Сау мæлæт йæ фæдыл таугæ. 
28. 2. 42 
II 

* * * 
Тох фæци. Ныттар и бæстæ, 
Æхсæв нæ нымбæрзта знагæй. 
Ссырх ысты нæ пецы фæрстæ, — 
Дзуры ’нæмбаргæ æвзагæй, 
Гитарæ ныззæлыд. Цатыр 
Хус, гæлир сыфтæрау, ризы. 
Цыма мын мæ зæрдæ атынд, 
Гомыгæй кæуы ’мæ риссы. 
Ме ’мхæстон фæмард. Йæ фæндыр 
Ныр кæйдæр къухты дзыназы. 
Сонт, æваонг чызгау, йæ фæдыл 
Судзгæ сау цæссыг ныууадзы. 
Пец ыссырх. Фæлæ нæ тавы. 
Судзы рухс. Фæлæ у талынг. 
Чидæр нын нæ ныфсы давы — 
Тала ’взонг рæбыныл ралыг. 
Немæ нал уыдзæн. Æвзонг мад 
Сау кæрдæн æмырæй райсдзæн. 
Мад — Ирыстон! Сыстад карз уад, — 
Цал лæппулæджы дæ байсдзæн! 
4. 3. 42 

ЗАРÆГ 
Нæ зонын, райсом нæ кæй рад у, 
Кæй нæ æрсурдзæни мæлæт! 
Нырма уый дард у, фæлæ зарут, — 
Уадз, зарæг цатгомæй нæрæд! 
Уадз, зарæг цатгомæй ыстæхæд, 
Кæнæд, æхсинæгау, пæр-пæр 
Æмæ сæуæхсиды æртæхыл 
Нæ рудзынг бахойæд. Йæ хъæр 
Уыдзæн ныййарæг мадæн цинæн, 
Хъызт боны, уазал къуымы *— арт: 
Цы хъæуы базонын гыццийæн 
Хъæбулы уарзон хъæлæс, зард. 
Йæ сæры урс хилтæ йын сивдзæн. 
Ныссæрфдзæн уадултæй цæссыг... 
Цæй заргæ! Зарæджы хъæр сисæм. 
Нæ бæстæн фесæфа йæ хъыг! 
0. 3. 42 

ФÆНДАГЫЛ 
Æрбад уал, цæй, 
Æрбад уал афтæ, гъе! — 
Чысыл уал аулæфæм мыр. 
Гæппæй дугъ нæй, — 
Нырма ныххиза мæй... 
Нæ хæс — бæрæг æмæ ыстыр... 
Кæддæр мæм феххæлыд æргом: 
«Дæуимæ æз цæрон? — 
Æппындæр иикæдбон! 
Лæг мын хуыдтай дæхи ды дæр!.. 
Нæ хъæуы сахъгуырдтæ — 
Ахмæт, зæгъай, Петкæ 
Ысты ныр карз хæсты хæцæг, 
Ды та ам къуылдымтыл, 
Фæлмæндæр адгуыты 
Кæрдыс дæ гокотæн кæрдæг. 
Нæ дæн æз дæу, 
Нæ фæндаг иумæ нæу!» 
Æмæ фæцæуæг чызг цæрдæг. 
Ызнон дын тох 
Куы сцырын хорз, 
Уæд дын куы ’райстаин фыстæг 
Æгъуыстæг Зинæйæ, — 
Æз дæр, фырцинæй йæ 
Нымайын ме ’мбæлттæн лыстæг. 
Н 

Æркæс-ма, ’ркæс, Æхсар, 
Цы фыссы уыцы маргъ: 
«Бæллын дæ фенынмæ, Дзæрæх, — 
Æз буц дæн, райгонд дæн, 
Нæ зын, уæззау бонты 
Кæй хъахъхъæныс нæ цард, нæ зæхх! 
Æз дæр сымах тыххæй 
Кæнын æппæт куыст дæр, 
Æгъуыстаг, номхæссæн фæдæн: 
Кæрдын цæвæгæй дæр, 
Æвзыгъд — фæрæтæй дæр, 
Дæу дæн, мæхи Дзæрæх, дæу дæн!» 
Цæй, ныр цæуæм, 
Мæ балц цыбыр кæнæм, 
Нæ фæллад дæр ысуагътам ныр. 
Айс, гъа, махоркæ дын. 
Фæйнæ ма бадымæм, — 
Нæ фæндаг — разысгæрст, 
Нæ хæс — бæрæг æмæ ыстыр. 
1942 
\Ь 

МИЙЙАГ ЦЫНÆ И... 
Миййаг цынæ и... чи зоны цы ’рцæуа... 
Æгъатыр æмæ дурзæрдæ у хæст. 
Миййаг дæ, гыцци, сау дарын куы хъæуа, 
Уæд азтæ нæ, уæд иу афæдз æрмæст... 
Хæст карз у. Уый нæ хуыздæрты фæхаста, 
Ды та дæ уалдзæг, хуссайраг кæрдæг. 
Нæ мæ фæнды, дæ хъæубæстæйæн с’астæу 
Ды уай сæргуыбыр, дарай сæ бæрæг. 
Мæ фæстæ цард нæ курдзынæ дæхицæн, 
Фæлæ мæлæтмæ макуы кув уæддæр. 
Хъуыды-иу кæ, цыма дæ фырт фæхицæн 
Æмæ цæры йæхицæн дард кæмдæр: 
Дæу ферох кодта, ’нæуаг у, æгæнон... 
О, дзур-иу афтæ... Алы фыдтæ мыс. 
Зæгъ-иу, фыд-зонд, фыдахин уыд, цы кæнон! 
Мæ хæдзарæн дзы никуы ’вæрдтон ныфс. 
Кæд афтæмæй дæхи чысыл фæсаис, 
Дæ зæрдæ мæм фæхъæбæр уаид кæд. 
Æмæ та кæд уæнгтæрæуæгæй уаис, 
Дæ сау цæстыты аныгуылид мæт. 
Æз зонын, гыцци, рагацау, дæ мастæй 
Дæ хъæубæстæн кæй не скæндзынæ хай, 
Фыццагау сыл узæлдзынæ дæ уарзтæй, 
,Фыццагау сæ рæвдау æмæ сыл тай, 
1в 

Миййаг цынæ и... ма мæ схон тæсзæрдæ. 
Бырсæм та ногæй. Сыстад тохы уад. 
Дæ мæт мæ и... Хуыцау, æхсар ын радт! 
Зын дын уыдзæнис иунæгæй мæ фæстæ... 
Хъæбулы мæлæт бауром, мæ мад! 
9. 3. 42 
2. Гафез. 
17 

САНИТАР ЧЫЗГ г 
Кæд-иу чысыл фæсабыр æхст, 
Уæд-иу æрхæндæг æмæ тар уыд. 
йæхимидæг цæуылдæр тыхст, 
Иæхимидæг цæуылдæр зарыд. 
Æзды нæмыг кæм ниудта, зæхх 
Хæбуздзыхъхъау кæм уыд рæхуыстæй, 
Зындис-иу уым йæ кæрдæн — цъæх, 
Нæмыг дæр дзы цыма нæ хызти. 
Æрмæст фынæйафоныл тарст, — 
Æрвылхатт дæр мæнмæ тырныдта. 
Кæд æм зын хæстæй сидти уарзт, 
Мæ уды уæццæ йæ уырныдта? 
Нæ бынат — бомбæдзæф, умæл, 
Хъæццул — салдаты рог уæлæфтау, 
Куы ныл хæсты мигъ бадт, куы — фæлм, 
Куы та ныл мит цыллæ хыз уæфта. 
Нæ размæ тылд хæсты цалх, цыд. 
Æз уый мæ уды хъармæй тавтон, 
Ыстæй ма иу цыдæр тых уыд 
Æмæ нæ хъахъхъæдта фынафон. 
12. 3. 42 
18 

* * * 
Сæры урс хил нæма и, нæма, 
Фæлæ мемæ дзæвгар фæцыд азтæ. 
Диссаг, сабийау, ас лæг бæлла, 
Уый фыццаг хатт æнкъарын мæ гасæй. 
Æй, тæхуды! Куы фестин цæргæс 
Сисджын, базырджын, фидар, æндонæй. 
Уæд нæ хæцид мæ фезмæлдыл цæст, 
Чи мæм рацæуид тохмæ уæндонæй! 
Уæд, мæ бæстæ — зæрин хуры скаст, 
Æз тæхтæ уарт бæргæ фестин арвыл. 
Райсин адæмы, дунейы маст, 
Знæт, фыд денджызау, чи змæлы дардыл. 
28. 3. 42 
19 

* * * 
Нал та уыдзæни фыссынæн рæстæг... 
Зæрдæйы бамыр у, фæндыр! 
Чи зоны искуы куы фæуон хæсгæ, — 
Хъуысæд дæ ниуын мæ фæдыл. 
Уын тыххæй ма ку, кæй фæуон зынгхуыст, 
Цардæй кæй цæуон æдзардæй, 
Ку-иу, — мæ зæрдæйы цины рæхуыст, 
Хæсты кæй баззад æдзагъдæи! 
30. 3. 42 
20 

ÆРЫЗДÆХТ ЦАРД 
Нæуæгæй та æфсæйнаг цалх хъæрзы, 
Нæуæгæй та фæстæмæ здæхын хæстмæ. 
Ныббадти урс фæлм вагоны бæзджын, 
Хъыхъхъаг у фæздæг адæмы фыр мæстæй. 
Ныммыр ис алчи. Нал зонынц ыстын. 
Ныххорз ысты сæ цæстыты æртытæ. 
Æви мæсыгæй хауд дуртæ ысты, 
Кæнæ ингæны, уæлмæрды цыртытæ? 
Æрмæст кæмдæр куы фезмæлыди зард, 
Йæ базыртæй чысыл куы сцагъта фæздæг, 
Ныгуылд цæстыты бацырын ис арт, 
Æмыр цыртытæ райгас ысты. Бæстæ 
Æрыздæхт цардмæ. Цин. Хъæлæба. Худт. 
Æрхуымæй ма цæр, адæймаджы уд! 
3. 4. 42 

* * * 
Æз куы цыдтæн — æфсиртæ куыдтой, 
Дидинтæ сæ хъуымбыл сæртæ ’руагътой. 
Мæргътæ мæм сæдæ ’взагæй дзырдтой: 
«Тагъд æрцу, кæй бæрны нæ ныууагътай!» 
Мысын кæмттæ, райгуырæн хæхтæ, 
Къæдзæхты цыргъ тигътæ æмæ сæртæ, 
Саппытæ, нæ бур-бурид рæгътæ, 
Цъозатæ, сæнчытæ æмæ ’хсæртæ... 
Иры дзыхъ, тæхуды ныр цæстæй 
Баузæл дæ чысыл къуымтыл дардæй! 
Фæлæ не стыр райгуырæн бæстæн 
Хъахъхъæнын æз абон ам йæ бартæ. 
8. 4. 42 
22 

* * * 
Денджыз акодта тар, хъуынджын кæрц 
Æмæ былмæ цæф арсау лæбуры. 
Хох ныммæстæг... йæ алы фарс, кæс, 
Дон, цæфхадау, æртыхсти йæ хъуырыл. 
Ды тæлтæг дæ, уæгъдибар дæ, сонт, 
Радтай де ’гъуыст уд сар æмæ тохæн, 
Фæлæ цасфæнды н’абухай, дон, 
Ницы тас и дæ лæбурдæй хохæн! 
8. 4. 42 
23 

* * * 
Æз уарзын цард, бæллын æм, фæлæ цард 
Æгадæй мæн паддзахæй дæр нæ хъæуы! 
Кæд искуыбон мæн дома, судза ард, 
Уæд-ну нæхимæ, Уанелы, нæ хъæуы... 
Ыскодта ныр тыхæвзарæн бон: хæст 
Кæйдæр кардыл нæ къæсæрмæ æрбацыд. 
Кæдмæ уа тых, кæдмæ уына нæ цæст — 
Цæудзæн нæ мæлæт знаджы судзгæ арцыл. 
Æмæ нæ бæстæ хъахъхъæндзыстæм мах. 
Фæлæ, гыцци, куыд зын у, куы, хæцын: 
Нæ разы хъен— Барсæджы тулгæ цалх, — 
Нæ сагсур фæлтæр сау туджы мæцынц. 
Миййаг дæм искуы сау хабар куы уа, 
Æгады ном мыл ма сывæр: «Тæппуд дæ». 
Нæ хотыхтæ — æхсаргард æмæ уарт, • 
Ыстæм хатт та — афтид æрмттæ* нæ удтæ. 
10. 4. 42 

МИГЪЫ КЪУЫБАЙ 
Уары их, æви нæмгуытæ уарынцг 
Судзы зæхх, æви судзæм нæхæдæг? — 
Уæлдæф кæрдæгыл рыг сыджыт луары, 
Кæрдæг акъул, ныллæзæрд, нырхæндæг. 
Мах нындæгъдыстæм зæхмæ нæ риутæй. 
Уый нæ хъахъхъæны здыйы цъыккуардæй. 
Нæй нын абырсæн... фестади чидæр, 
Фæлæ ахауди размæ дзыхъмардæй. 
Сау мигъ зивæгæй сау зæххæй сыстад: 
Уый нæ ’мбæхсы, иртасы нæ хæст: 
Ех, мæ хæлар, ды’размæ куыд бырстай,— 
Мигъы къуыбар нæма» сзынд æххæст. 
12. 4. 42 

БЫРСТЫ РАЗМÆ 
Уæдæ та ногæй хæст, 
Нæуæгæй та — атакæ! 
Цæуы нæуæгæй æхст, 
Бырсдзыстæм та ныртæккæ. 
-Æрмæст сабырдæр у, 
Æхсгæ дæр, афтæ, хъавгæ. 
Нæ дыууæмæн нæ уд 
Нæу искæй куыйтæн давгæ. 
Сæ хотыхтæ — рæвдздæр, 
Сты уыдонæй æхсарджын... 
Цытæ дзурын æз дæр — 
Уырыссаг лæг у уартджын. 
Нæ дзы хизы нæмыг, 
Æхсаргард ыл нызгъæлы. 
Куы хъæуа —- фестдзæн зынг, 
Лæгæрддзæн тад ызгъæрыл. 
Нырма сабыр у, ’нцад, 
Нæ айвæзта йæ уæнгтæ, 
Нырма йын хæсты уад 
Нæма судзы йæ фæндтæ. 
Фæлæ куы ’хсида маст, 
Куы сылхынцъ уой æрфгуытæ, 
Уæд растдзæн хурыскаст 
Уырыссаг цыргъ æрцытæй. 

Нырма уал мах быхсæм, — 
Фæзына кæд æрмихæст, 
Нае фыдгул уæд тыхсæд, 
Хуылыдз каркау та ризæд! 
16. 4. 42 
27 

ныв 
Уыд ам хъæпæн, фæлæ йын хур 
Иæ уд фыддойныйæ ысласта. 
Æвæццæгæн, мæнау, мæгуыр, 
Тæвд боны дон нуазын уарзта. 
Æрмæст ыскъæргæ бæхы фæд 
Уыд йедзаг хъæпæны цæссыгæн. 
Æз æм куы ’ргуыбыр кодтон, уæд 
Мæхимид фырцинæй ыссыгътæн: 
Мæ разы февзæрди мæ хъæу, 
Йæ сæрмæ къуылдымыл — нæ хæдзар. 
Йæ кæрт ысхъамыл ис, ыснæуу, 
Фæкъул, фæцудыдта нæ хæлд цар. 
Æхсæв дзы ничи ссудзы рухс, 
Фæздæг дзы не ссæуы бон арвмæ. 
Тызмæг æмæ фæрнджын æнус 
Мæ цæссыг асæрфта йæ армæй... 
Фæндыд мæ банызтаин дон, 
Фæлæ куы фехæлдаид сурæт. 
Уадз афтæ уæд æхсæв, уæд бон, 
Мæ уарзон къæсы сагъæс дзурæд! 
18. 4. 42 

САГЪÆС 
1. 
Мæ цатгом къахгæйæ мæ размæ 
Æрхауд цæфхад — ихсыд, æзгæ... 
Цы сæфтæгæн уыдтæ ды базæн? 
Цы сæфтæг уыд дæуæн бæзгæ? — 
Бæрæг нæу. Цал хатты æрзылдтæ 
Ды ацы уаццагыл кæддæр? 
Хуымгæнæг цыд, нæ уагъта згъуыдтæ, — 
Зæхкусæг лæг.— рæувад, фæлтæрд. 
Уыди йæ рагуалдзæгæй райгонд; 
Тыдта мæнæу, йæ зæрдæ рад. 
Йæ фæззæг та йын хаста амонд, 
Йæ хордæттæ — бæркадæй над. 
Ныр нал и бæх, нæдæр — хуымгæнæг, 
Æрмæст ма иу цæфхад— æзгæ — 
У ’вдисæн æмæ мард нывгæнæг 
Ивгъуыды иард, дæрддаг æзтæн. 
У диссаг дуг! Æрдхæрæн — рæстæг, 
Зæххыл цы нæ уыдис уæу-уай! 
Фæлæ дзы фидæнæн æрмæстдæр 
Тыхджынæн, фидарæн и хай. 
21. 4. 42 
2. 
Æз зонын, райсом, гъе, фæстæдæр 
Æрцæудзæн махмæ дæр мæлæт. 
Уыди нын туг, уыдис ыстæг дæр, 
Бæрæг — нæ куыст æмæ нæ фæд. 

Фæлæ куы атæхой æнустæ, 
Мæнау куы къаха исчи ам, 
Уæд махæй ничи схаудзæн рухсмæ, —- 
Тыхджын у рæстæджы фыд арм: 
Цы у мæлинаг, уый мæлдзæн, 
Цы у цæринаг, уый цæрдзæн! 
Æз ам мæ фыдæлтæй ыссардтон 
Æрмæстдæр иу нысан —■ цæфхад. 
Хъæзныг уыдзæн æндæры ссадтон — 
Нæ уыдзæн мах рæстæг æгад: 
Ыссардзæн уый гранат, хæдæхс дæр, 
Хæдтæхæг, танкæйы ысхъис, 
Сæрыстыр, буц кæмæй уыдыстæм, — 
Нæ сар, нæ цин кæмæй уыдис. 
Кæндзæни уыцы «æндæр» сагъæс: 
Лæгæн куыд рæзт йæ тых, йæ зонд, 
Куы баци гас дуне йæ ахæст, 
Куы схызт рæсугъд цардмæ бæрзонд, 
Уыдис ын иу бæллиц æрмæстдæр — 
Йæ бæстæ хъахъхъæныны мæт, 
Æдзух цæттæ уæвын фыдхæстмæ, — 
Иæ зæхмæ ма ’руадза мæлæт! 
22. 4. 42 

* * * 
Уалдзæг у, рæсугъд уалдзæг, æрдхæрæн! — 
Хохаг зæрдæ фестади фæндыр. 
Карз зымæджы рыст æмæ æфхæрдæй 
Рагуалдзæджы фервæзын фæнды. 
Мах цы зæхх, цы хъæу уагътам нæ фæстæ, 
Уый нæ тугдзæссыгæй уыд æхсад. 
Сонт зæрдæ йæ хъыг æмæ йæ мæстæй 
Алкæддæр-иу нуæс, хъæдгæмттæй зад. 
Худинаг — хæсты быдыр ныууадзын, — 
Уый мæ домы... Нал и тых, æхсар? 
Гъе, нæм маст нæ бахъардта, нæ бацыд? 
Тасæй та — фыдæх æмæ фыд сар? 
Уалдзæг у, рæсугъд уалдзæг, æрдхæрæн!— 
Æй, джиди! Ныр ам дæ гут.он дар! 
Ие, уастырджы! баххуыс кæн æфхæрдæн: 
Радт нын тых, хæсты ных æмæ ’хсар, 
Знаг куыд кæна додой æмæ сар! 
25. 4. 42 

ФЫДÆЛЫ ФÆЛГОНДЗ 
Ацы денджызыл цал хатты хизон! 
’Нæмæнг доны ыссарон мæлæт? 
Ныр цыппар хатты иу цард куыд хизон — 
Уадз хъысмæты бар ацы хатт уæд! 
Æви расты ызмæст донæй, фынкæй, 
Хохы хуылфæй фыдæлы фæлгондз? 
Æмæ дзуры æнæзонгæ фыртмæ: 
«Лæппу, ма райс цагъары æфсондз! 
Æз хызт уыдтæн цæрæнбонты уымæй, 
Кард мæ хæдзар уыд, уарт та — быдыр. 
Састон развæд мæ рйуы гуыдырæй, 
Никуы кодтон тыхы раз гуыбыр» — 
Нау ысхъиуы сæнт бомбæты цæфтæй, 
Дон æхсиды, йæ улæнтæ ’хсы. 
Цæй, куыд тæрсон фæдæлдюнæй, сæфтæй, 
Кæд цагъарад зындæр у быхсын! 
26. 4. 42 

* * * 
г Иу мæлæт хуыцауæй дарын, — 
Æмæ гъа, — цæттæ у! 
Цард æнгуырстуанæй нæ барын, 
Уый лæвæрд хæстæн у. 
Æз тæрсон æмæ дзыназон, 
Уый сæр мæ нæ хъæуы. 
Дæн æз халсискъау фæразон, — 
Зайын уырыл, нæууыл. 
Фæлæ хæст цы дæ, цæмæн дæ? 
Чи дæ скъæры размæ? 
Тугæй дойны у кæмæндæр, 
'Мæ лæбуры карзæй. 
Зæххы цъар хæры дæндагæй, 
Дур нæ уадзы дурыл. 
Йе змæст, тугхъулон фæндагæй 
Мигътæ калы хурыл. 
Рацу, чи дæ?! Хæсты бардуаг, 
Нуаз мæ сау туг, бафсæд! — 
Тъæпп фæхауис кæд мæ цардæй, — 
Рацу æмæ байсæф! 
27. 4. 42 

ЗАРÆДЖЫ СÆР 
Æрхаудта бомбæ æмæ сыстад мигъ, — 
Кæмæйдæр фесæфт рагуалдзæджы цард. 
Кæд ма зæххыл рæстдзинад, гъе, хуыцау и, -— 
Фыдызнаджы цæмæн нæ цæвы арв? 
Зын æмбарæн у дуне. Лæг кæд райгуырд, — 
Цаера уæд хъуамæ, араза йæ сом. 
Кæйдæр бæллицтæ та — нæзонгæйы агур, 
Йæ хурхмæ йын ныддар фæринчы ком. 
Æвæццæгæн, нæ райгуырдтæн хæстонæн, —• 
Цæмæн мæм цæуынц ахæм сæнттæ, мæт? 
Æвй нæ зонын царды хæс бæстонæй? 
Æви мæ домы ивгъуыд зынты фæд? — 
Нæ гæрмæ бадти уадтымыгъæй сау мигъ, . 
Гыццийы цæссыг туджы зæйтæ фестад. 
Нæ цард уæд бастъæлд, рухс амондæй атигъ, 
Мæн туджы зæйтæ сау сыгъд уырмæ фехстой. 
Цæй, абон та мæ ц’атондзæни карз хæст? 
Мæ иунæг уды? — Цас зынаргъ у уд! 
Нæ рухс цардмæ æз мидбылхудгæ кастæн, 
Нæ ивгъуыдæй та кодтон æз хуыдуг. 
Зæгъгæ мæм абон ’рыздæхти кæцæйдæр, 
Фыдтасы мæ нæ ныппардзæн мæлæт! 
Зæгъгæ, мæм кард ысласта уый æцæгдæр, 
Уæд рацæуæд, — мæ мæлæт заргæ уæд! 
29. 4. 42. 
34 

* * * 
Куы ’рхауон искуы фæсвæндаг зынгхуыстæй, т-т- 
Кæнын мæхицæн рагацау тæригъæд. 
Кæд мæм фæзына искæй къух æххуысмæ, 
Нæ кæндзыстæм æнæуæрст зæххыл ривæд. 
Кæннод уыдзыстæм сау сынтытæн холы: 
Хæрæд. Æхсынæд! Макуы сын уæд бафсис. 
Мæ мæлæтыл (уый рагацау æз зонын) 
Æфсæддон лæг нæ бакæндзæнис уа дис: 
Лæг амард, уæд фыдохы тел цæттæ у, — 
Йæ базыртæй нымдзæгъд кæндзæн æлгъаг сынт. 
Уыдтæ ’мæ нал дæ: карз хæсты фæткæн у, — 
Йæ къонайыл ма бафтдзæн ногæй сау зынг. 
Æмæ æппæт дæр алыг уыдзæн ууыл. 
Фæлæ, мæлæт, мах макуы кæн æлгъыстаг: 
Куы дæтта лæг йæ цард, йæ бæстæ — хурыл, 
Уæд хъуамæ уа салдат æгъуыстаг. 
30. 4. 42 

ЛÆУУТ, ХÆХТÆ! 
Лæуут, хæхтæ! 
Æндæр ма уын цы баззад, — 
Уæ хъахъхъæнынхъом нал ысты уæ цæуæт. 
Нæ быдыртæ кæнынц бынысæфт, раууат — 
Ысхицау сын фыдгул ызнаг — æрцæуæг: 
Нæ хордæттыл нын бабаста йæ бæхтæ, 
Æндзары, судзы, давы æмæ мары. 
Нæ хъизæмар ныр нал уромы зæхх дæр, 
Нæ туг, нæ цæссыг айнæджы дæр хъары. 
Лæуут, хæхтæ! 
Æндæр ма уын цы баззад, — 
Ныллæууыди фыддуг æмæ фыдрæстæг. 
Уæ хъæбулты æвзыгъддæртæй кæн уарзтат, 
Сæ уæззаудæр тох уыдонæн æрхæстæг: 
Æрлæууыдысты ’нæхæлгæ мæсгуытау 
Фæрсæй-фæрсмæ уæ хъахъхъæнæг æдгæрзтæ. 
Сымах кæй федтат, уыцы стыр мæстытæн 
Сæ карздæр у, нæ бæстæ! 
Лæуут, хæхтæ! 
Хуыздæр бон уын нæ баззад, — 
Миййаг цы нæ ис... уадæмдых фыдызнаг 
Куы фæкæна уæ кæстæрты быныцагъд. 
Куы уæм ныббырса не стджытыл ахъаззаг, 
Уæд бамбæхсут уæ цоты маст, уæ цæссыг, 
Куыд сысы туг цæхæр артыл игæрæй. 
Уадз бабын уæд сæ рухс фидæн, сæ мæсыг, 
Æрмæст нæ кæмттæ знагæн уæнт ингæнæн! 
2. 5. 42 
36 

ДЫУУÆ ЦÆССЫДЖЫ 
Чидæр амард... Чи уыдтæ? — Ныббар мын. 
Рæстæг хæсты афтæ тагъд цæуы 
Æмæ дæ нæ базыдтон... Ныттар лыл 
Тохы быдыр, — бамьИр и дæуыл. 
Мæй æнкъардæй денджызæй æрбазылд... 
Ды нырма сывæллон куы дæ, сонт, 
Ды нырма фыццаг хатт хылдтæ фазыл, 
Ды нырма фыццаг хатт федтай фронт. 
Дауын дын дæ сау бецыккæн йе ’вæрд, 
Бараст кодтон нæудзармыл дæ сæр... 
Уадултыл дыууæ цæссыджы февзæрд 
Æмæ мæймæ акалдтой цæхæр. 
Зонын æз, æвзонг лæппу куыд кæуы, 
Лæгты федтон маройы цæугæ, 
Фæлæ никæд, а зæххыл цы цæрын, 
Никуы федтон мард уды кæугæ. 
Æз лæууын мæ зонгуытыл дæ разы, 
Уазал рустыл мæйы рухс — тæмæн. 
Дымгæ дын дæ цыбыр бецыкк фасы, 
Цыма у ныййарæг мад дæуæн. 
3. 5. 42 

дон 
Мах тындзыдтам.. Не знагмæ бырстам, — 
Карз æмæ æгъатыр уыдис уавæр. 
Æрхæй мæм мæлæг салдат дзырдта: 
«Дон мын авæр, иунæг хуыпп мын авæр!» 
Цал æмæ уый цалæм хатты уыд, — 
Мах фæстæмæ алæууын куы хъуыд, 
Хъуыстам-иу мæлæг хæстоны хъæрзт: 
«Æмбал, фехс мæ, амар мæ æххæст!» 
Бацыдтæн-иу искæй дæларм уæд, 
Гъе та-иу æй ме ’рагъыл дæр ластон, 
Ранæй-ран нæ не ’ййæфта мæлæт, — 
Æмæ цард мæлæг салдатæн хастон. 
Фæлæ ам... Цæй æндзыг мыл ныфтыд! 
Науæд мæ цы уад ахаста уайтагъд? 
Чи уыд, цымæ? Баззадис æвыд? 
Æви амард, рухс дуне йыл батар? 
Чи зоны ’мæ доны иунæг хуыпп 
Уыцы уысм æвдадзы хос уыд — авæр! 
Мæн чысыл фæгæдзæ кæнын хъуыд, 
Хъуыд... Фæлæ кæм амыдта нæ уавæр! 
Уæд ызнаг йæхæдæг бырста, уæд, 
Чи зоны цы уыдаид, цы зонын! 
Фæлæ равзæрд уыцы бон фыр мæт, 
Æмæ мæн æхсæвæй-бонæй домы. 
4. 5. 42 
38 

АФОН У 
Мард салдатау де ’фсæртæ нылхъив, 
Царды сахат ма нымай минуттæй. 
Топпы кæсæн милæй милмæ ив ^ 
Æмæ скъуын бæр фыдгултæн сæ удтæ! 
Бирæ сты нæ цæссыгтæ, нæ маст, 
Афон у нæ тугтæ райсæм тугæй! 
Знаг нæ бæстæм тугдзæстытæй каст... 
Мах ын хъуамæ ахъазæм йæ удæй! 
19. 5. 42 
39 

* * * 
Хур дæр нал у хуры хуызæн ирддзаст, 
Тарæрфыг, мæстæлгъæдæй кæсы. 
Цыма йын фыдхæсты фестæм ивддзаг, 
Науæд нæм уæззау азым хæссы. 
Туджы зæйтæй райсомæй ысзыны, 
Туджы ’ртæхтæй бон нывæнды тын. 
Райдзаст хур, нæ хъыг æмæ нæ зыны 
Ма баком нæ фыдгулæн сæттын! 
♦ * * 
Цæф дæн, уæззау цæф, — зæхх хъæрзы, 
Кæдæмдæр мæр мæнæй фæцæуы. 
Æз ын фæлидзынæй тæрсын 
Æгæрон ингæнæй-хæцæнæй. 
Æрмæст мæ туг — æгъуыст, тæмæн, — 
Кæны цæстысыгау æртæхтæ 
Æмæ мæ фыдызæхмæ мæн 
Бæтты мæ зæрдæйы æндæхтæй. 
23. 5. 42 

ТАМАНЫ ЦУР 
(Æцæг хабар) 
Хæдæхсау у мæ цонг мæ хъуырмæ баст, — 
Хъæстæ нæмыг ын йе стджытæ ныссаста. 
Мæ зæрдæ тоны, хъуырмæ схæццæ маст: 
Фыдгул та нæ*Хъырым нæуæгæй байста. 
Нæуæгæй та фæстæмæ цыды сар, 
Нæуæгæй та хæсты цыт у лæгсырдæн... 
Хæстон æмбæлттæ баисты уацар, — 
Цæмæй тарстысты, уыцы фыд сæ ’рсырдта. 
Цы уыд, — нæ зонын, — амонд, гъе, фыд гакк, — 
Нæ та бадæн мæлæты хьуыры хистаг. 
Мæлæг хæстонтæм февнæлдта зыд уад, 
Зыд денджызæй нæ хæлд баржæмæ систа. 
Ыстонг, рыгызмæст, мастæлгъæдæй мæн 
Фæндыры зæлтæ басайдтой сæхимæ. 
Уæрæх кæрт. Вальс... Цыдæргъуызон фæдæн, 
Бæрзонд къæсæрыл расыгау ысхиу дæн. 
Мæ зæрдæ суынгæг. Хъуыр ныхгæдта маст, 
Фырадæргæй мæхимид судзын, ризын. 
Нæ мæм фæцис ифтыгъд гранатты баст, 
Нæмыг дæр нал уыд хæдæхсæн йæ дисчы... 
Ныууадзут цагъд! Нæ сæфтыл у уæ цин!? 
Мæ пистолет йæ фыдæх царыл калы. 
Уым басыгъд цард! Сымах та ам... Уый циу! — 
Фæндыры зæлтæ амардысты залы... 

Ныммыри хъазт. Æфсæрмдзæсгæмттыл тар 
Фæзынди, цыма рагæй хатыцц азым... 
Цахæмдæр майор — ацæргæ, хъайтар 
Мæ дæларм бацыд. 
— Хъазт йæ адыл уадзæм... 
Æхсæвы тар ныл баппæрста нымæт, 
Цæуæм дыууæйæ хъæуы кæрон нæууыл. 
— Кæныс, бæлвырд у, сагъæс æмæ мæт. 
Фæлæ дæ хъæртæ дзæгъæлы сты, ’нæууылд.. 
Дæуау уыдысты уыдон дæр зындоны, 
Уыд цард — сæ цин, сæ бæллиц æмæ мæт. 
Куы сын фæци цæрыны фадат, уæд 
Ды сын ныххæлдтай цины уысм æмбойны. 
Æз бамыр дæн. 
Мæ цæстысыг кæлы 
Мæ уæззау маст, æви æвæлтæрд удыл, 
Нæу уый бæрæг. Æнцондæр у мæлын 
Æнафоны, æбæрæг тæссаг дуджы. 
24. 5. 42 
42 

ЦЫБЫР ЦИНЕЛ 
Хæстон æмбæлттæй кодта хицæн: 
Уыди ныллæг, — æрдзæй — æфхæрд. 
— Уæлæфтау рахастай уæхицæй, 
Æви дæ голладжы нывæрд?.. — 
Æз-иу куы хъазыдтæн, уæд-иу мæм, 
Сывæллонау,. йæ мидбыл худт. 
Уыди йæ мады æвджид, иунæг, 
Нырма æвзонг, æвæлтæрд уд. 
Цæмæндæр ын тæригъæд кодтон... 
Йæ цинел — фадхъулы онг, даргъ. 
Фæсидтмæ, хистæрмæ куы згъордта, 
Уæд лидзгæ нæ, кæлгæйæ, тахт. 
Æз ын йæ фæччитæ ыскарстон, 
Фæкодтон дыстæ дæр цыбыр. 
— Атакæйы куы цæуæм райсом, 
Уæд фатау тæх, фыдгулты бырс! 
...Фæлæ куыддæр ысдзырдон: «Размæ!» — 
Дæлгоммæ ахауди, ныммыр. 
Цыма йын расайдта фыд мастмæ, 
Кæй уыд йæ даргъ цинел цыбыр. 
Цы сау зæхх хъахъхъæдта ызнæгтæй, 
Куы нал æй ’рымбæрзта рæстмæ, — 
Фæйнæрдæм айтыгъта йæ цæнгтæ, — 
Тæрсы йын удсафæг хæстæй. ? 
29. 5. 42 

УÆЗЗАУ ХÆСТЫ 
Бырæм мæкъулджытау. Нæ сæрмæ 
Фæздæг и, мигъ, — бæрæг ын нæй. 
Ныббадти тар æмæ нæ зæрдæ 
Улæфы ныккæнды бынæй. 
Зæххыл цы хотыхтæ ис, уыдон 
Кæнынц æрвнæрд æмæ æмбу. 
Нырмæ цы хæст зыдтон, цы уыдтон, 
Цы сты! — Зындоны и нæ уд. 
Мæлæтыл мæт, кæнæ та — сагъæс 
Нæ уыд рæстæг. Хъуыдис ыстын... 
Дæ марæджы джебогъыл ахæсс0 
Хъæуы йæ хурх кæнын, æхсын 
Æрмæст нæ уыди сисæн онтæн.- 
Æмæ бырæм... Фæлæ мæ хъус 
Æрцахста иу ныхас: «Ирон дæн!» — 
Æмæ зындонмæ бакаст рухс — 
Нæ хæхтæ Джермургъ, Хъогъет, Сирнад, 
Нæ хъæутæ — Уанел, Сидæн, Дзау... 
Цыдæр æнахуыр уад мæ систа, 
Æви фæзынд хæсты хуыцау: 
Æзды нæмыгау судзгæ тахтæн, 
Мæ фæдыл батальон бырста. 
Æмæ фыдгул цы фыд ныууагъта, 
Уый рондзæй, сау тугæй фыста... 
44 

Изæр йæ базыртæ куы ’руагъта, 
Нæ тохы быдырты цыдтæн, 
Дыууæ дзырды цы ирон загъта, 
Æз уый мард агурæг зылдтæн. 
Фæлæ йæ не ссардтон. Фыд хæстæн 
Йæ ми, йæ архайд дæр фыд у, 
Фæлæууай фидар кæд йæ дзæхстæн, 
Уæддæр дын уый кæндзæн фыдуд. 
3. 6. 42 
45 

ФЫД УАЦ 
Салдаты мадмæ сау гæххæтт фыссын: 
«Дæ фырт...» — мæ сис мæ къухы ризы. 
Цыма мæхи зынг ацы уысм хуыссы, 
Мæ зæрдæ тоны, риссы. 
Нырма цы цардтæ, афтæмæй дæ хæст 
Иæ фæччины бын арф ныгæны. 
Дæ мад ма дын йæ галиу цонг æхсæв 
Афтид уаты нывæрзæнæн æвæры. 
Æмæ кæсы... кæсы æнхъæлмæ мад, 
Куыд фæзындзынæ иудзонг бастæй, 
Кæнæ та йæм куыд æрыскъæфдзæн уад — 
Дæ чысыл фыст: «Æз гас дæн!» 
Фæлæ куы райса сау гæххæтт, мæ фыст: 
«Дæ фырт...» — мæ сис мæ къухы ризы... 
Цы уыдзæн уæд?.. Мæлæт, фыдгулыл сыст! 
Кæд мады зæрдæ къаддæр риссид. 
6. 6. 42 
46 

* * * 
Куыддæр æрбарухси чысыл, 
Иæ базырыл ысхæцыд æхсæв, 
Æз федтон дидины сыфыл 
Æртæх дыууæ къæйдурæн се ’хсæн. 
Къуыри ныр ацы ран хæцæм, 
Кæнæм уæфтиластау дыууæрдæм, — 
Кæрæдзи сау туджы мæцæм, 
Кæрæдзи тонæм æмæ ’ууæрдæм. 
Фæлæ нæма федтон, нæ хæст 
Кæм цæуы, уый кæй уыди саст хуым. 
Æвæццæгæн, лæгæн йæ цæст 
Вæййы тыхстдæр сахаты саугуырм. 
Цыди хуымгæнæг ам кæддæр, 
Иæ къобор галтæн цадæг зарыд. 
Ныр дзы ысфардæг и кæрдæг, 
Цæст дзы бынтон нæ хæцы ’взарыл. 
Цымæ ныр гутондар кæм и? 
Уыдзæн, миййаг, ам искуы хæсты? 
Æви йæ амæттаг фæци, . 
Йæ гут.он нал фендзæн йæ цæстæй? 
Нæ уыди фарон фæззæг ам 
(Хæсты цæхæрæй сау мæр сарыд), 
Æндæра йыл зынид йæ арм — 
Бæзн æвзар дзы цъæх-цъæхид дарид. 
7. 6. 42 

8-æм ИЮНЬ 
Ыстонг. Бæгъæмвад. Цъитийыл цыдтæн. 
Мæ къæхты цыма сындзытæ ныхстысты. 
Бырыдтæн. Хаудтæн. Къæдзæхæй тылдтæн... 
Мæ разы — зæххыл базыртæ хылдысты. — 
Уый цæргæс арвыл кодта ме ’мдзу, тахт, 
Цæмæй ма искуы аива йæ сихор. 
Мæ хуссар кодта фалæ ирмæ тагъд: 
Фыдгул ызнаг уыд марынмæ гæрзифтонг. 
Нæ революци ’взаджы алгъыл бадт, 
Йæ койæ дæр ир расгуытæ уыдысты. 
Иры хæхтыл цы туг, цы хид ныккалд, — 
х Уынгæг кæмтты фыцгæ фурдтæй цыдысты... 
Уæлладжыры* ком фестади уæлмæрд, 
Нæ хæдзарвæндаг бабын и, нывæстаг. 
Нæ фæдæн хæстæн уæд цæмæндæр хæрд, — 
Зæронд арсау мæ холыйæн ныуæрста, 
Цæмæй мæ абон фервæза бынтон 
Нæуæг, фыддæр хæст. Уыцы хæс мæ ма дом: 
Цахæмфæнды мыл не скæна зындон, 
Дæ фыдæнæн мыл къух нæ сисдзæн амонд. 
О, 8-æм июнь, туджы зæйтæй хаст, 
Ирон лæджы сæрибар дзырды фидыц! 
Мæ сонтæй мыл цы сæуæхсид ыскаст, 
Æз уымæн ныр йæ хъармы хæстæ фидын. 
8. 6. 42 
48 

* * * 
Ныр дæ, лæппу, дæ мад куы фенид хаудæй, 
Йæ сæр ныххоид, богъ-богъæй кæуид. 
Йæ боны фæлыст баивид хæнт сауæй, 
Мæйдар æхсæвау, саудзæстæй цæуид. 
Фæлæ мæныл зымæгон ирд хур хъазы, 
Мæ зæрдæйæн мын циндзинад хæссы: 
Дæ цъæх цæстытæ баззадысты дзагъыр, 
Мæ бæсты ныв сæ тар хуызæй кæсы. 
Ды йæм бырстай. Лæбурдтай æмæ мардтай, 
Фæндыди дæ, куы байстаис нæ зæхх. 
Фæлæ æрхаудтæ мад-зæххы фыдардæй,— 
Ды нал дæ ’гас. 
Арв — уазал æмæ цъæх. 
13. 6. 42 
*•• Гафез 

ÆРХЪУЛА 
Чи нæ царди мæрдты ’хсæн, зындоны, 
Никуы уый нæ зондзæн, циу ныббырст, 
Цæг æрбадт æзды æмæ æндонæй, 
Хингондау нæ алыфарс æртыхст. 
Нæй тæхæн æзгъæр цæгæи йæ сæрты, 
Нæй йæ бынты, калмау, дæр бырæн. 
Атæх фатау нæмгуыты æхсæнты, 
Кæнæ фест æндонæй сæрст бырæу. 
Нæу, бæрæг, фæлмæн буары цы бахиздæн, 
’Рмæст уацайраг — худинаг, æгад. 
Хъуамæ мах æзгъæрæй цæджы ахизæм, 
Уадз цæгъдæд йæ гæндзæхтæ фыдуад! 
13. 6. 42 
50 

ХУДÆГ НЫВТÆ 
1. 
Умæл цатгом. Æндзæлттæй — арæзт фынг. 
Фыссын цыдæртæ ’нафоны, фыд азы. 
Кæсын: мæ сисмæ ’рбахаста йæ фындз 
Цахæмдæр хъæндил, — слæууыди йæ разы. 
Уыди йæ зæрды, расидтаид хæст, 
Æнахуыр удмæ бавзида йæ тыхтæ. 
Фæлæ фæлæууыд, — адаудта йæ цæст, 
Мæ дамгъæтæ мын ракъахта йæ ныхтæй. 
Фæхъыг, фæмæсты: ахурæны тæф 
Фæцæйтыдта йæ хурхысæр, йæ тæнтæ... 
Куы йæ ’рсыгъта цæхæр цырагъы тæвд, 
Бынтон уæд сырра: алыгъди, фæтæргай. 
II. 
Фыдгултæ рабырстой. Сæ гæрзтæ 
Нæрынц, сæдæхъæлæсæй зарынц. 
Ныртæккæ анкъуысдзыстæм хæстмæ, — 
Æгæр бирæ туггалд нæ дарынц. 
Æрбахылд акопмæ йæ фазыл 
Къуылых мыст, тарст æмæ фæлладæй. 
Йæхи уый бакодта нæ уазæг 
Ызнæгты карз хæст æмæ уадæй. 
17. 6. 42 

* * * 
Æз сонт дæн, ’нæсæр дæн, æрра дæн! — 
Мæ уд мæ армы дзыхъхъы хастон. 
Æмбалы цардамондæй радтæн, 
Æмгары гом зæрдæйæ уарзтон. 
Мæ цард дæ уалдзæгæн хæссын, 
Нæ зыдтон, циу фæливын, сайын, 
Хæлармæ зулцæстæй кæсын, — 
Хъæуы, — уæд дыл мæ удæй тайын. 
Нæ дзырд, нæ сагъæс уыд: «Нæ бæстæн 
Нæ цард уæд алкæддæр нывонд. 
Ифтонгæй дардзыстæм нæ гæрзтæ, 
Зындæр, уæззаудæр ран — æмзонд». 
Фæлæ куы фæзынд сау мигъ арвыл, 
Зæххыл куы ссыгъд уыраугæ хæст, 
Кæсын: нæ бæстæ судзы арты, — 
Нæ хæцы ме ’мгæрттыл мæ цæст. 
21. 6. 42 
52 

* * * 
«Ам дæ хæлæрттæ хъарм ахстæттæ 
скодтой» (Ц. А. фыстæгæй). 
Цъиу уалдзæджы фæбийы ахстон, 
Арс агуры фæззæг лæгæт, 
Зæххæй цыфæнды хал дæр ма стон, 
Йæ фæдыл февзæрдзæн мæлæт. 
Æцæг у... ау, мæлын кæн фæнды! 
Зынаргъ у уд, адджын у цард. 
Фæлæ фыдгул цæуы нæ фæдыл, — 
Ифтыгъд — йæ топп, ыссад — йæ кард. 
Цæуы, лæбуры, судзы, мары, 
Нæ бæстыл уары туг, цæссыг, 
Ды та цыдæр æфсæнттæ арыс, 
«Ыстæ» фæсчъылдымы мæсыг. 
Ныууадз! Æз хорз зонын дæ митæ, — 
Уырыйау бамбæхсын нæу зын... 
Æрцу! Ныххуыссын кæнæм риутæй 
Нæ цард, нæ бæстæсафæг зынг! 
26. 6. 42 

РÆВДЗ НЫХЪХЪАВ! 
К. Симоновмæ гæсгæ. 
Зыны цæгæррагъ рындз, 
Иæ бынмæ — хуымтæ, фæзтæ; 
Зыны бæгънæгæй сындз, — 
Ызнаг хуыссы йæ фæстæ. 
Йæ фарсыл ис йæ кард, 
Йæ къухы та — йæ хæдæхс, — 
Нырма — сабыр, æнцад, 
Уый бафтыди нæ фæдыл... 
Цы йæ хъæуы, зæгъ-ма, 
Цæй тыххæй и нæ бæсты? 
Цæмæн быры, кæс-ма, « 
Ызнæт калмау, йæ фæрстыл? 
Æмбал хæстон! Цæй, тагъд 
Æрцæттæ кæн дæ гæрзтæ! 
Фыдгулмæ рæвдз ныхъхъав, 
Куыд бамыр уа йæ зæрдæ! 
Уый амардта дæуæн 
Дæ сабийы, дæ усы. 
Кæс, уый къухæй тæмæн — 
Дæ хъæубæстæ, — куыд судзы! 
Ныр та дæумæ — йæ хъавд, 
Иæ мидбылты куыд худы! 
Цæмæй дын уый йæ кард 
Ныссадза арф дæ хурхы. 
54 

Æмбал хæстон! Цæй, тагъд 
Æрцæттæ кæн дæ гæрзтæ! 
Фыдгулмæ рæвдз ныхъхъав, 
Куыд бамыр уа йæ зæрдæ. 
1942 
55 

* * * 
Мæ мæлæтыл нæ кæнын мæт, — 
Уый ’нæуый, искуы дæр æрцæудзæн, 
Фæлæ кæд уыдзæнис уый, кæд, 
Фыдгулы урссæр мад кæд кæудзæн? 
Уæд тугзæйтæ нæ калид хур, 
Йæ мæрдон хуыз ысивид мæй дæр, 
Уæд зæххыл нал ысхъæрзид дур, 
Мæлæт нæ дасид удты æйттæй. 
Нæ кæлид тугамæхст цæссыг 
Нæ хæхтæй, — сисиккой сæ сæртæ. 
Мæ хъæуы тарæрфыг мæсыг, 
Уæд дæм æрыздæхид мæ зæрдæ. 
30. 6. 42 

ГЫЦЦИМÆ 
1. 
Мæ тызмæг гыцци, зулдзæстæй мæм ма кæс, — 
Ам дуртæ дæр цъыбыртты сыгъд кæнынц. 
Ды мын дзырдтай: «Дæ фыды ’хсаргард ахæсс, 
Фыды фарн дæ нæ бауадздзæн кæлын». 
Ам зæрдæ хъуамæ ’хсоны сау къæртт феста, 
Нæ уæнгтæ уой Батрадзы буарау сæрст. 
Фыдæлы ’хсаргард рæстæг иуварс фехста, 
Ныр сармадзанæй, танкæй цæуы хæст. 
Мæ тызмæг гыцци, зулдзастæй мæм ма кæс, 
Дæ иунæгыл мын ды дæ зæрдæ дар. — 
Æгады номæй а лæппуйæн ма тæрс: 
Дæ дзидзитæй мын ’бадардтай æхсар.. 
3. 7. 42 
2. 
Хæстон æмбæлттæй алчн дæр фæфыссы: 
„Æрцæудзынæн, æнхъæлмæ-иу мæм кæс». 
Уæу-уай, гыцци, цæмæн сайон мæ ныфсы, 
Цæмæн кæнон мæнгзæрдæвæрæн æз? 
Хæст адаргъ и, — йæ кæрон нæм нæ зыны, 
Дæ урс хилтæн дзы судзынæй тæрсын. 
Хæст цалынмæ ныккæнон æз мæ быны, 
Уæдмæ мæм ма кæс... Исты ма фæрсыс? 
5. 7. 42 
57 

НЫЙЙАРÆДЖЫ ХЪÆРЗЫН 
Нæуæгæй та... йæ зæгъын дæр зын у, — 
Цæуæм фæстæмæ. Тохы фæз ныууагътам. 
Кæны мæ зæрдæ сар æмæ фыдуд, 
Хæстоны ’фсарм мыл сау цæхæр ысуагъта. 
Цæуæм... Цæфтæ, хъæдгомриутæй тындзæм, — 
Цæмæй фæстæмæ раздæхæм мах тагъддæр, 
Нæ фыдгулы фæкæнæм ног фыддзæф, 
Куыннæуал нæм æрбавæра йæ къах дæр! 
Фыдызæхх дзуры: «Тагъд цæугæ, цæугæ! 
Уæ бæсты уал зындзинæдтæ быхсдзынæн. 
Уадз, баззайæд фыдгулы мад кæугæ! — 
Уæ тугтæ уын мæ цæссыгæй ныхсдзынæн». 
Цæуæм... 
Фæлæ цæй зын у, о, цæй зын, 
Куы дæм хъуыса ныййарæджы хъæрзын, 
Æгады ном дæ развæдыл куы тыхса, 
Дæ фыдызæхх та знаджы ’фхæрд куы быхса! 
10. 7. 42 
58 

ÆГЪГЪÆД У НЫР! 
■1. 
Æгъгъæд у ныр! Фæстæмæ нал и здæхæн. 
Лæджы номæй кæмæ дзурынц, — æрлæуу! 
Æлгъыстаг фестæм не стыр мад — нæ зæххæн, 
Нæ разы — бырц, æгады ном, æрнæг. 
Цы раст кæнæм нæхи: «уæззау тохæй», «зын хæсгæй!» 
Нæ фыдæлтæн æнцондæр дуг кæм уыд? 
Сæ мæлæтæй-иу бахызтой сæ бæстæ, 
Æмæ йæ ныр кæмæн дæдтæм? Цы ’рцыд? 
Нæй, ницы нын ис а дунейыл мур дæр, 
Æрмæстдæр и фыдыбæстæйы зæхх. 
Цæй, фестæмут фыдгулы раз цыртдуртæ! 
Куыд сыл ныууой йæ рæвдз хотыхтæ муртæ, 
Куыннæуал фена уый нæ арвы цъæх! 
14. 7. 42 
2. 
Тæппуд нæ дæн, — фæлтау мæ мæлæт уæд! 
Æрмæст зæххыл уыдис кæд искуы карз хæст, 
Уæд уый æрцыд. — Мæ фыдыбæсты мæт 
Фæкодта мæн йæ ахæст. 
Цы у йæ цуры ног хъæдгомы рис! 
Цы сты йæ цуры туджы калд, æрхæмттæ! 
Мæ мастыссыдæн иунæг фæрæз ис, 
Уæд фесæфдзæн зæрдæйы сау æрхæндæг: 

Нæуæгæй карз тох! Цалынмæ дæ уд 
Фæстаг ысулæфт не скæна йæ цардæй, 
Нæ ныккæнай дæ фыдгулы хуыдуг, 
Нæ йæ фенай дзыхъмардæй! 
19. 7. 42 
60 

ДЗЫЛАТЫ МÆСЫГ 
Сæрбахъуыды лæтмæ фæзыны бæстæ... 
Æрджынарæг. Аланты сахар. Хæст. 
Тæтæйраг къæхтæй басыгъдысты фæзтæ, 
Хъыхъхъаг фæздæгæй саугырм кодта цæст. 
Аланты сæфт æрхæстæги. Сæ сахар 
Ныхæлд, ныккалди карды комы бын. 
Æрмæст ма баззад иу мæсыг фыд сахат 
Дзыназгæ доны был. 
Дзылаты рæсугъд мæсыгæй фæлгæсыд. 
Куы базыдта, мыггаджы сæфт æрцыд, 
Нæ фемæхсти, тæрккъæвдайау, йæ цæссыг, 
Æрмæст фыдгулмæ азæлыд йæ дзырд: 
— Уæ хистæр чи у? Рацæуæд, ысхæцæм 
Лæгæй-лæгмæ!.. Цæмæ ма у йæ кает? — 
Тæтæйраг фæтæг фыр сарæй уырауыд: 
«Куыд тох кæна сылгоймаджимæ?» — Маст 
Фæцæйтыдта: æнæхæцгæ дзы нал уыд: 
«Ызнаг дæм сиды: хæц, дæ хотых ра"йс!» — 
— Цæй райдайæм! Æрмæст уыдзæн нæ бадзырд: 
Куы басæттай — мæ хæст æз ууыл уадзын. 
Æрмæстдæр де ’фсад хæхтæй сырд цæудзысты... 
Куы нал уон æз, уæд басудзæд дæ маст — 
Алантæ та ам раздæрау цæрдзысты,— 
Сæ сæрвæлтау мæ сæр æрцæуæд хаст! 
61 

Цæхæртæ скалдтой цирхъ æмæ æрдын кард. 
Хæссынц кæрæдзи. 'Ндон зæлланг нæры. 
Хæст даргъ нæ уыд: тыхгæнæджы æгад мард 
Бæрзонд мæсыгæй ратахти, ныррыг. 
Уæдæй нырмæ ам цал лæджы фæхæцыд... 
Рæзт ног сахар, ыстæй та-иу нырнæг. 
Æрмæст лæууы дзыхъхъыннæуæгæй мæсыг, 
Дзылаты фарн æй бавæрдта нырмæ. 
...Сæрбахъуыды лæгмæ фæзыны бæстæ — 
Зæронд таурæгътæй искæй сисы уад. 
О, стыр хуыцау, алайнаг чызджы фæстæ 
Мæнæн дæр ахæм ’хсары амонд радт! 
3. 8. 42 
62 

УÆЛАРВОН ЦÆРГÆС 
Уалдзæг. Æрхыты фезмæлыд кæрдæг, 
Хъары уæнгты йæ алæмæт тæф. 
Зæрдæ, макæ дæ раныл æрхæндæг, — 
Ды нæ бæстæйы стыр рис дæ — цæф. 
Нæй ызмæлæн, дæ базыртæ сисæн, 
Уæд дæ бæстæ рæвдауис бæргæ! 
Кæн æгъатыр хæсты фæткæн уисæн, 
О, æнæрцæф, уæларвон цæргæс! 
6. 8. 42 
63 

* * * 
Абон та тыхæвзарæн бон уыд. 
Цъахтæ ныл сæ сау базыртæ цагътой. 
Нæмгуытæ куыдзау тыдтой нæ фыд, 
Бомбæтæ нын арф ингæнтæ къахтой. 
Диссаг циу: цы тохты уыди лæг, 
Уыдонæй-иу фæстаг хæст уыд карздæр. 
Абон та йæ базыртæ ныллæг 
Сау мæлæт æрытыдта нæ размæ. 
Æз æнхъæлдтон: бафæллад хъысмæт, 
Нал зыдта нæ хъахъхъæнынæн амал, 
Хæсты тасæй алыгъди хуыснæг 
Æмæ ’рцыд йæ бынатмæ нæ адзал. 
Фæлæ уый нæ рауад афтæ. Хæст 
Ам мæныл сахъаты гакк нывæрдта... 
Ногæй та куыройы фыды ссæст 
Бакодта нæ зæрдæты ныуæрттæ. 
Ех, мæн та зæрдæбынæй фæндыд: 
Иры дæр куы нал фенин мæ цæстæй, 
Ме сæфтыл куы ныззæлид фæндыр 
Æмæ цард куы фервæзид фыд хæстæй! 
//. 8. 42 
64 

ХУРЫСКАСТЫ 
ч Ыстыр хæст йæ нæрдæй фæсабыр, 
Æрдз бамыри, сонтау фæджих. 
Нæ батилы маргъ дæр йæ базыр, 
Нæ базмæлы миты бын хих. 
Æрмæстдæр нæу комы дон сабыр, — 
Уый уайы ызнæтæй, цæуы. 
Нæу уый бон йæ сау маст ныммарын, 
Йæхимидæг ниуы, кæуы. 
Ку, комы дон! — судзынц нæ хъæдтæ, 
Нæ хæдзæрттæ хæлынц, кæлынц. 
Ку! — ниуынц нæ уæзгуытыл мæдтæ, 
Нæ сабитæ уынгты мæлынц. 
Уадз, сыстæнт дæ кæуынмæ хæхтæ! 
Æрдхæрæнтæ фестæд фыдуад! 
Уадз, сызмæлæнт арвы æврæгътæ, 
Йæ фыдæлгъыст ракæнæд мад! 
Уадз, се ’ппæт дæр иумæ ныккалæнт 
Ызнагыл сæ фыдæх, сæ маст! 
Фыдгул дзы йæ мæлæт ыссарæд, 
Фæуæд нын уый рухс хуры скаст! 
1942 

БЫРСГÆ НЫГУЫЛÆНМÆ! 
Чысыл, уырзыйас дæ, Ирыстон, 
Фæлæ нæ дæ фыдгулæй рох. — 
Æрсдонау нæм куы цыд, куы бырста, 
Уыдис алæмæттаг дæ тох. 
Йæ фæнд, йæ хъавд — Аланы комы 
Куыннæ уа айнæгæй дæндаг. 
Ныккалын хæхты Терчы доны, 
Сæ уæлæ саразын фæндаг 
Цæгатæй Хуссар фæхстæм, дарддæр... 
Йæ цыд — сыгъды фæд æмæ маст. 
Фæлæ советон лæджы кардæй 
Æрцыди карз зымæджы саст. 
Ысуæгъди Дзæуджыхъæу, Ирыстон, 
Терк ласы знаджы мæрдтæ, туг. 
Нырмæ цы маст, цы фыдæх хастон, 
Уый нал кæны мæн ныр хуыдуг: 
Фыдгул фæтарст, фæстæмæ фездæхт, 
Зынтæй ма йæм æфты æхсар. 
Хъæуы Сырх Æфсады та фердæхт, 
Куыд кæна хъал ызнаг фыдсар. 
Бырсгæ, Ныгуылæнмæ, нæ бæстæ! 
Дæ фæндаг амондджын фæуæд. 
Кæрон куыд æрцæуа нæ хæстæн, 
Фыдгул куыд ыссара мæлæт! 
1943 
65 

* * * 
Кæд абырсты размæ 
Тамако нæ дымдтай, — 
Нæ зондзынæ никуы 
Тамакойы ад; 
Кæд абырсты фæстæ 
Ды дойны нæ кодтай, — 
Нæ зондзынæ никуы 
Уæд донæн йæ ад; 
Кæд абырсты размæ 
Нæ тыхстæ, нæ тарстæ, — 
Нæ зондзынæ никуы 
Уæд цардæн йæ ад. 
1943 
§7 

* * * 
Иуварс, тызмæг денджыз, 
Иуварсг кæрæф денджыз, 
Зæрдæ дæ схъæстæ! 
Цард æмæ рухс бонтæ, 
Фидæны амондтæ 
Фестай мæ бæстæн! 
Ма хæсс дæ улæнтæ, 
Макæ лæбурæнтæ, ^- 
Ницы дæ дарæм. 
Не стыр фыдыбæстæм 
Чи цыд мæигард хæстмæ, 
Уымæн нæй барæн. 
Иуварс, тæлтæг денджыз, 
Иуварс, æлгъыст денджыз! 
Ма бырс мæстджынæй. 
Райгуырæн урс хæхтæм, 
Къæдзæхтæм, тар хъæдтæм 
Не сыххæсдзынæ. 
1913 

* * * 
Цæуын, бырсын. Хæст туджы зæйтæй уары, 
Хæстон риумæ джебогъы фындз кæсы. 
• Ифтонг хæдæхс зынджы цæхæртæ згъалы, 
Нæ фыдгултæн æгъос мæлæт хæссын. 
Фæстох та — 
’гас дæ — 
базыртæ уæд цинæн, — 
Фæзыны ’васт æнцой дуг, сабыр цард: 
«Фæуыдзæн хæст, æрцæудзынæн нæхимæ, 
Ызнæгтæ— саст! — 
Ысгуыхт — советон кард. 
Мæ мадау мæн мæ буц хъæубæстæ райсдзæн, 
Хъæбыстæ, пъатæ... алцы хорз æгъдау... 
Фырцинæй зæрдæ, царвы къæрттау, тайдзæн, 
0, уас фæуон дын, ахæм уысм, фæхъхъау! 
Ныр та уал, — тох — 
мæлæтхæссæг, зындон у, 
Цом, ногæй — бырст, 
атакæ æмæ хæст... 
Лæджы бæллиц, 
ды макуы сæф зын боны! 
Æрцу салдатæн 
алкæддæр æххæст!» 
1943 

БАЛЛАДÆ ДЫУУÆ ’МГАРЫЛ 
Уыд не ’взводы — хæстон балы — 
Æрдхæрæны дыууæ ’мбалы 
Иван æмæ Æхсар. 
Сæ тох, сæ цыд дæр иумæ уыд, 
Сæ хъазт, сæ зард дæр иумæ уыд, 
Æрдаг — сæ уды ’хсар. 
Кæд-иу кæрæдзи нал уыдтой, 
Уæд-иу дзыхæй дæр нал дзырдтой, 
Уæд кодтой сар, мæсты. 
Фæлæ-иу иумæ — хъазынæй, 
Сæ кафын, худын, зарынæй 
Цы ’фсæста уыдон, цы! 
Бæллыд сын алчи се ’гъдаумæ, 
Уæндон кæй ысты се знагмæ, 
Тæссаг ран та — æвзыгъд. 
Фæсидт сæм уæд сæ командир: 
— Бæргæ уæ цардыл ауæрдын, 
Фæлæ нæ развæд — сыгъд, — 
Æмæ сæм дзуры хъазгæйæ, 
Рæвдаугæ æмæ уарзгæйæ: 
—- Дæу зоны хорз дæ уарзон Ир, 
Дæу та цæгаты дард Таймир, — 
Уæ дыууæйы та — æз. 
Кæнын та уын зын хæс. 
Атакæйы æрбабырсы 
Ызнаг, йæ цæфтæ нал быхсы, — 
Æппæт гæрзтæй æхсы. 
Сымах æй ам æруромут, 
Цæвут æй, карз тох хорз зонут, 
Фæрсырдыгæй та — мах, — 
Фæраст йæхæдæг тагъд. 

Бынат æркодтой салдæттæ, 
Ифтонг сæ — хотых, дзаумæттæ, 
Æрхуыссыдысты цырд. 
Сæ риуты сау маст гуырд: 
Сæ размæ^знæгтæ къордгæйттæй 
Цæуынц, лæбурынц сонтгæндтæй, 
Сырдау æгъатыр, карз. 
Æхсар дæр уæд æваст 
Нæмыгызгъал фæцарæзта... 
Цыргъ цæвæг хуым куыд радлуы, 
Уæззау куырис куыд рахауы, 
Раст афтæ сæ æрбакарста, 
Фæлæ уый нæу кæрон: 
Ызнæгтæ ногæй, расгуытау, 
Цæуынц, хъырнынц сыл баст куыйтау, 
Сæ лæбурд — цырд, уæцдон. 
Æхсар уæд ноджы раздæрæй 
Тыхджындæр æмæ карздæрæй 
Æхсы фыдгулты. Хæст 
Ыскарз. Ызнæгтæ, расгуытау, 
Мæлынц, хъырнгæйæ, баст куыйтау, — 
Ысгуыхтæй райы цæст. 
Фæлæ фыдбылыз февзæрди — 
Ызнаджы нæмыг сæмбæлди 
Йæ сахъ риуыл æваст. 
— Хæрзбон у, —- загъта, — хорз æмгар, 
Мæн азымы ды ма бадар, 
Мæнæй-иу ма кæ хъаст. — 
Иван хæссы йæ цæстæнгас, 
Æхсар мæлы йæ цæсты раз, — 
Иæ цæссыгтæ кæлынц. 
— Хъайтар дæ ды, мæхи Æхсар, 
Дæ хæс фыст у, ызнæгты сар, 

Дæ фыдгултæн — мæлынц, 
Иван хæссы йæ цæстæнгас... 
Æхсар фæци йæ цæсты раз. 
Фыдгул уæддæр цæуы. 
Ныр та мæ рад у, цъаммæрттæ! 
Кæсут, куыд кæнат сау мæрдтæ, 
Кæд уæ мæлæт хъæуы! 
Нæмыгызгъал фæцарæзта: 
Цыргъ цæвæг хуым куыд раддуы, 
Уæззау куырис куыд рахауы, 
Раст афтæ сæ æрбакарста, 
Фæлæ уый нæу кæрон. 
Фыддæр лæбурынц, расгуытау, 
Мæлынц, æрхауынц, баст куыйтау, 
Сæ лæбурд — цырд, уæндон. 
Цæй, ныр цы кæна йе знæгтæн! 
Нæмыг æм иал ис иунæг дæр, 
Нæмыгызгъал ысзынг. 
Иван уæд сонтду фестади, 
Гранатты хæсты фесгуыхти, 
Гранатæй хæст ыстынг. 
Гранат дæр нал и, — фесты та, 
Фæстаг гранатмæ февнæлдта, 
Йæхиуыл æй уым фехæлдта — 
Хуыздæр амал кæм ис! 
Уæдмæ нæ ротæ ’рбахæццæ, — 
Цы фыдгул йемæ ахæцдзæн! 
Уæлахиз мах фæци. 
Уыд не ’взводы — хæстон балы 
Æрдхæрæны дыууæ ’мбалы — 
Иван æмæ Æхсар. 

Сæ тох, сæ цыд дæр иумæ уыд, 
Сæ хъазт, сæ зард дæр иумæ уыд, — 
Æрдаг — сæ уды ’хсар. 
Сæ кæрæдзи ныр нал арынц, 
Нæ хъазынц æмæ нал зарынц. 
Кæнæм сæ цыты зард. 
1944 
73 

ХИМБÆХСТЫ 
Фæлм сабыргай комрæбын базылд,.— 
Хур бамбæхст, ыссардта йæ уат. 
Лыстæг мит хæрз сабыргай уары, 
Æруагъта йæ базыртæ уад. 
Мит равæрдта пух бæмбæг фæхстыл, 
Иæ пæлæзæй сагъуыста хъæд. 
Нæй ацæуæн къуылдымтыл, фæзтыл — 
Æхгæд у ызмæлæджы фæд. 
У не ’фсад дæр ацы уысм сабыр, 
Æндæр у ныртæккæ йæ хæс: 
Æхсиды уый, денджызау, дардыл, 
Æрмæст æн нæ уыны, нæ, цæст. 
Сахатмæ ам сæнкъуысдзæн бæстæ, 
Æмризæджы рйздзæни зæхх, 
Фæркгæйттæй лæбырдзысты фæхстæ, 
Ызгъæлдзæни мургай къæдзæх, 
Ысхъисгай ныууыдзысты дуртæ, 
Бындзарæй фæлдæхдзæни хъæд, 
Æрсдонау ивылдзысты фурдтæ, ^- 
Сабыр бæстæ фестдзæн æрвнæрд. 
Æнцад у нæ алфæмблай, бамыр, 
Æрдз миты бын, цъиуау, æргъæвст. 
Æрмæстдæр нæу не ’фсад ныр сабыр, — 
Цæттæ кæны знаджы бынсæфт. 
1944 
74 

* * * 
Цымæ кæд уыдзæни, нæ бæстæ 
Фæуа уæлахизæй йæ хæст, 
Бæркадджын быдырты цъæх фæзтæ 
Лæбырдæй мауал уына цæст; 
Цымæ кæд уыдзæни, салдатæн 
Йæ разы мауал уа фыдгул, 
Æдæрсгæ рахиза йæ цатæй, 
Рæвдауа æрдзы хъармæй хур. 
Æмæ йæ тугæйдзаг, хæстон кард 
Ныссæрфа кæрдæгыл дзæбæх, 
Зæгъа: 
«Æз бахызтон нæ ног цард, 
Зæгъа: 
Æз бавæрдтон нæ зæхх? 
Æмæ цæуын ныр æз нæхимæ, 
Æнхъæлмæ мæм кæсы нæ хъæу. 
Мæн сайдта тынг рагæй йæхимæ, 
Фæлæ нæ уыд цæуæнтæ. Дæу 
Ызнагæй хъахъхъæдтон æз дард ран, 
Ныр дæм фæзындтæн, зæрдæ — рухс». — 
Фыццаг хатт æз мæ тох, мæ цардæй 
Уыдтæн сæрыстыр æмæ буц. 
1944 

л * * 
Нырма, æрвнæрæгау, нæры 
Нæ сармадзанты хъæр 
Æмæ сæ хъæлæсæй кæлы 
Зынджы лакъон, цæхæр; 
Ыстæй куы фæсабыр уа æхст, 
Куы дæ хъæуа бырсын, 
Куы банкъарай, зæгъгæ, дæ тыхст, 
Куы райдайай тæрсын, 
Уæд-иу, æнæмæнгæй, ысдым 
Дæ тамако тыхджын, 
Æмæ йæ бамбардзынæ ды, 
Кæй у, мыдау, адджын. 
Нырма уал, цæй, чысыл æрбад, — 
Уадз, сармадзантæ ’хсæнт! 
Ысдымдваг мын махоркæ радт, — 
Гъа, мæнæ дын гæххæтт. 
1944 

* * * 
Нырма у зæхх æфхæрд, дзыхъхъытæ, 
Цыма йыл сау кæрдæн и конд. 
Йæ сыджыт дурджын ’мæ сыгътытæ, 
Фæздæгау рыг ысбадт бæрзонд. 
Фæлæ дæ бауырнæд, фæстæдæр 
Нæуæгæй райгуырдзæни зæхх. 
Лæбырд хæхтæ æмæ фæзтæ дæр 
Нæуæгæй адардзысты цъæх. 
Кæндзæн кæйдæр къонайыл сау бон, 
Кæмæндæр байсæфдзæн йæ фæд, 
Æрмæст кæуыл т.ох кæнæм абон — 
Зæхх æмæ цардæн нæй мæлæт! 
1944 

* * * 
Æз æдзух мæ хæхтæ, хæхтæ дзурын, 
Балтийаг лæг — денджыз æмæ нау... 
Сомихаг дъш мигътæ калдзæн хурыл, 
Иу — Севаныл макуы æвæр фау. 
Дзурдзæни дын картлиаг лæг Къуарыл, 
Хондзæн дын Гуырдзыстоны дзæнæт, 
Дард хъазахаг удæнцой кæм ары, — 
Уый — тыгъд быдыр — йе стыр цин, йæ мæт. 
Чи сæрыстыр Днепрæй у, чи — Обæй, 
Чи — Байкал, Аралы цадæй. Зæгъ 
Хæсты карзы раппæл ды кæсгонæй, 
Æмæ йын ды ферох кæ йæ бæх... 
Нæй якутæн хибæстæй рæсугъддæр, 
Чукчæйæн Чукоткæ — хурыскаст. 
Ратдзæн дын тайгæйаг лæг йæ уд дæр, 
Хурджын бæстæм макуы ’рцæуæд хаст. 
Алкæмæн дæр ис йæ къæс, хъæстæ, 
Алкæмæн дæр райгуырæн къуым ис. 
Фæлæ знаг куы рабырса фыдхæстмæ, 
Хъахъхъæнæм нæ Советон Цæдис. 
Иу мад æмæ иу фыды хъæбултау, 
Карздæр тохты— удуæлдай, сæрæн. 
Уадз æмæ ныл аныгуылæд хур дæр, 
Фæлæ знаг æрцæудзæни дæрæн. 
78 

Алкæй къуыммæ хъарм уалдзæг фæзындзæн, 
Байрæздзæнис алкæмæн кæстæр. 
Мысдзæн уый йæ фыдæлтæн сæ зынтæ, 
Хъахъхъæндзæн нæ иу фыдыбæстæ. 
1944 
79 

УЫЦЫ БОНТЫ 
Цы уыдзæн райсом, ницы зонын уымæн, — 
Цæудзæни хæст, æви ныллæудзæн фарн? 
Хæрдмæдзу зардзæн. дзойтæгæнæг хуымæн, 
Кæндзæн цæргæс йæ базырты бын хъарм 
Йæ лæппынты? — Æрмæст ныр уадау сыстаъ 
Нæ фыдыбæсты цардхалæг фыдхæст: 
Тæппуд кæстæр нæм — худинаг, æлгъыстаг, 
Йæ фæдыл зилы фидисхæссæг цæст. 
Мæн хæсты улæн Доны былмæ ’рхаста, 
Гæрзифтонг ызнаг бонкарздæр бырсы. 
Йæ фæндагыл цы ссардта, уый ныссаста, 
Ныгуылæны нæ сæуæхсид хуыссы. 
Хæстон æмбæлттæй цал фæхъуыд... Нæ бæстæн 
Сæ цард уыдис уæззаудæр ран нывонд. 
Фæлæ нырма йæ фæуд нæ зыны хæстæн, 
Уый нæ... йæ фæндаг Волгæмæ — ны$гонд. 
Æз разы дæн æмбæлтты адзал райсон — 
Фыдхæсты азар басудзæд мæн дæр! 
Æрмæст, мæ зынгыл, а дуне куыд уарзтон! 
Æз хуры цæст мæ сæрыл судзгæ хастон, 
Æмæ мыл исты... уыцы бон дæлдæр 
Фæуæд! Зæххыл мæн ницы уырны ’ппындæр, 
Æрмæст хъысмæтæй иунæг хорз мæн уæд: 
Уадз домæнт мæн фыдгулы цæфтæ, рын дæр 
Мæ хæстон балцæн сныв кæнæд мæлæт, 
80 

Æз цалынмæ мæ фыдыбæсты знæгтæн 
Сæ фæстаджы нæ ныккæнон хуыдуг, 
Нæ ныхсон æз гыцци — мæ зæххы уæнгтæй 
Нæ фыдгулты æлгъаг фæдтæ ’мæ туг! 
Цæуы фыдхæст... 
Æз бафсæддзынæн цардæй, 
Æви мæлæт мæн ахæсдзæн фыдбон? — 
Бæрæг ын нæй. 
Хъысмæт, мæн бахиз ардæй! 
Дæу ма басудзæд хæсты стыр зынгдон! 
1945 
г Гафез 
81 

ЗНАГÆЙ РАЙС НÆ МАСТ! 
Салдаты цин, салдаты бæллиц сæххæст, — 
(Лæджы рæстаг хъуыддаг кæддæриддæр цæуы!) 
Берлины цурмæ ’рбафæйлыдта стыр хæст 
Æмæ советон лæг йæ къæсæрыл лæууы. 
Берлин — цæхæр, Нероны Римау, судзы, 
Йæ сæрмæ — фæздæг, рыг, у Шпрее тугæй сырх... 
Æлгъыст фæу! Дæ фидар æнус цуды, 
Лæбыры, цуды ныр, кæны нæ разы пырх. 
Нæ уыдзæн уый! —- Нæ ныббардзæн æфсæддон, — 
Рæстæй æфхæрд дуне дæумæ хæссы йæ хъаст: 
«Цæв, тынгдæр, цæв! фыдгул фæуа гæныстон, 
Райс уымæй ды нæ бирæ хъыг, нæ маст!» 
Æрымыс ды, куыд сыгъдысты нæ хъæутæ, 
Куыд бырста карз ызнаг, нæ адæмы цæгъдгæ, 
Куыд калд нæ туг, куыд сæфтысты нæ сæртæ, 
Йæ саби агурæг куыд цыди мад кæугæ. 
Æмæ æппæт, æппæт фыдтæ æрымыс, 
Дæ зæрдæ сыхсидæд хъызт денджызæй фыддæр... 
Ызнаг фæтарст, йæ гæнахы æрæмбæхст, 
Йæ гæнах ма — йæ ныфс, — дæ разы и ныр дæр. 
Нæ уыдзæн уый! Нæ ныббардзæн æфсæддон.., 
Рæстагон дунейæн дæумæ у ныр сæ каст. 
Уадз, сæххæст уæд нæ иу бæллиц — дæ фæндон: 
Ызнагæй райс, нæ ныфс, æппæтæй дæр нæ маст! 
1945 
82 

* * * 
Фæци, ныссабыр хæст. 
Фæгуыппæг бæстæ, зæхх. 
Фæстаг гæрæхтæ аныхъуырдта арв, 
фæстаг нæмыг — 
зынджы цæхæр, фыдæх 
фæллад сыджыты аныгъуылдис арф. 
Кæмдæр ысзарыд маргъ. 
Куыд æхсызгон у, куыд! 
Кæдæй нырмæ йæ нал æрцахста хъус? 
Фырцин, фырадæргæй 
тыдта, мæ зæрдæ, скъуыд. 
Дзырдта, 
хъæр кодта: 
— Фарны стыр æнус 
æрцыди зæхмæ, 
сулæфдзæни бæстæ! 
Ныр нал уыдзæни тугкалд æмæ хæст. 
Æмбæлттæ, цомут, 
бафснайæм нæ гæрзтæ! — 
Мах бафыстам дунеты раз нæ хæс. 
1945 

ХУРЫСКАСТÆН 
Мæ фæцæфы бон никуы кæнын рох, 
Æрмæст мæ уьш нæ бафтауы фыдсарыл. 
Уæззау æмæ уыраугæ уыди тох, 
Ам дзырд цыди мæлæтыл нæ, æхсарыл. 
Салдатæн алчи рацыди хæстмæ, 
Æз дæр хæцынмæ урс хæхтæй æрцыдтæн: 
Лæууы фæстейæ райгуырæн бæстæ, 
Ыстæм ын мах та хъахъхъæнæг æрцытæ. 
Цы туджы ’ргæхтæ фесæфта хæстон, 
Кæд ахаудтой йæ царды бонтæй, азтæм, 
Уæддæр сыл уый нæ фæкæны фæсмон: 
Нывонд ысты йæ зæххы хурыскастæн! 
1945 

чХ^ 
\ 
Цотииетаг 
и 

* * * 
Едзаг, цъæх æфсиртæ тасгæ ’мæ уасгæ, 
Хъугомы тар æмæ ’нкъардæй лæууынц, 
Уайсадæг чындзытау сабыр, дзыназгæ. 
Сусæг ныхаскæнгæ, иумæ цæуынц. 
Хур сæ йæ цæхæрæй домы ’мæ судзы, 
Арв дæр, сæгъы цæстау, ирдæй ныккаст... 
«Доны ’ртах, доны хуыпп!» — æфсиртæ дзурынц, 
Гъе, фæлæ чи хаты сусæг, нымд маст? 
1944 
95 

* * * 
«Мах цардмæ уазæгуат ыстæм», — 
Ис ахæм базырджын ныхас. 
Æркæ, æррæгъ ныл кæ сырх сæн, — 
Къæрццæмдзæгъдæй ныннæра хъазт. 
Цæрыс — уæд хæр æмæ нуаз! —- 
Дæ царды бонтæй фенай исты. 
Æмгары, хорз хицоны уарз 
Æмæ дын ном ыскæной искуы, — 
Мæнæн зæгъынц. Æрмæст сæ фæндыл 
Кæны æдзух мæ хъуыды зивæг: 
Æз а бæстыл цæуын, æууæндын: 
Зæххыл лæджы цард у хæрзиуæг. 
[^* 
Уый хъуамæ исты фæд ныууадза, 
Цæхæртæ акала æхсонау. 
Лæг царды никуы уыдис уазæг, — 
Цæрæн нæй иунæг иу æхцонæй. 
1944 
96 

* * * 
Хæст бамыри, ныххуыдуг, амард, 
Салдат йæ хотыхтæ сæрфы. 
Фæцис æфсæддон цытæн амад 
Мæсыг, — уый дунейы сæрты 
Кæсы æмæ кæсдзæн æнусты, 
Кæйдæрты даргъ рохтыл хæцдзæн, 
Цæмæй сæ сылтæ ма тоной сæ рустæ, 
Нæуæгæй ма бырсой хæстмæ. 
Кæннод цы уыдзæн, — хорз æй зонынц, 
Нæ йын и радзурæн, зæгъæн... 
Зæххыл нæ уыдзæнис ыстонæн 
Кæрдæг йæ дзыхы дзаг сæгъæн. 
Хæст бамыри, ныххуыдуг, амард, 
Салдат йæ дзабыртæ сæрфы. 
Уæу-уæй, фыдызæхх нæ куыд адард! 
Нæ фæндаг — акопты сæрты. 
Хæдзармæ раздæхын æнцон у, 
Фæзындзыстæм, нæ бæстæ, тагъд. 
Дæ арæныл кæнæм мах зоныг, 
Дæ сыджытæн кæнæм мах пъа. 
1945 

ÆРЦУ НÆМ, УАЛДЗÆГ! 
Цæй, æрцу-ма, 
цæй, нæ буц уалдзæг, 
æрцу! 
Демæ ’рцæуа хъазгæ, 
худгæ, 
уарзон хур. 
Æрдзæн рахæсс 
ды йæ ног фæлыст 
цæрдæг, — 
Фестой хæхтæ æмæ 
фæзтæ 
цъæх кæрдæг. 
Рацу, уалдзæг, 
азил быдырты фæрнæй, 
Уарзон мадау сæ дæ 
хъармæй 
ды æррæвдау, цæй! 
Радт нын ног тыхтæ, 
æнтысгæ куыст 
ды радт! 
Фестой зæрдæ 
æмæ уæнгтæ 
судзгæ арт, 
Уой нæ хуымтæ 
æмæ хъугæмттæ 
хæрзгуыст, 
Уа нæ ми, 
зæрдæйы цæф 
æгъуыст. 
98 

Цæй, æрцу-ма, 
цæй, нæ буц уалдзæг, 
æрцу! 
Хорз æрзайын кæ 
нæ быдырты æвзар 
Æмæ немæ хъазгæ, райгæ, 
ды ныззар! 
1945 
99 

* * * 
Мит уары, мит уары, мит уары... 
Æрæппæрста æрдзыл пæлæз. 
Цæст зæххыл дыркъуымтæ нæ ары, 
Ысси цыма иугъуыз, æмвæз. 
Ды карз дæ, æнæмæт дæ, зымæг, 
Нæ зоныс тæригъæд, хатыр. 
Фæлмæцы æдых уд дæ зынæй, 
Уый агуры хъарм кæрц, цатыр. 
Æрмæстдæр дæу мурмæ нæ дары 
Зæхх. Никуы фæкæны дæ мæт. 
Фырхъалæн лæппулæгау дары 
Йæ уæхсчытыл де ’ууæрст нымæт. 
Ды ниу æмæ хъæпæнтæ амай, 
Æртхъирæн, лæбурæнтæ кæ! 
Зæхх сабыр у — уалдзæджы армæн 
Ды иу цъыччы фаг дæр нæ дæ. 
Мит уары, мит уары, мит уары... 
Æрæппæрста æрдзыл пæлæз. 
Зæхх урс нымæт дары ’мæ дары, 
Ысси цыма иугъуыз, æмвæз. 
1945 
100 

* -.V * 
Бомбæ ’рхаудта æмæ къæс 
Басыгъди, ныррыги. 
Цыма йе ’фсæн цалхæй хæст 
Ауылты бырыди. 
Цард зын аразæн у. Къæс 
Агуиригай рæзти. 
Рæстæгыл нæ хæцы цæст, — 
Уадау тахт йæ рæзты. 
Кусы, аразы салдат, 
Сггъæстæ йæ домынц: 
Хæсты иууыл карздæр уад 
Уый нæ кодта зоныг. 
Ам та... кæрты байрæзт бал, 
Дидинæг ыл разынд. 
Цардбæллонæн нæй æмбал — 
Цард йæ уæнгты хъазы. 
Лæг куы уа — уыдзæн хæдзар, 
Хуым кæндзæни дзойтæ. 
Æтт, кæм дæ, салдат, ныззар, 
Зæрдæ, кæ рæхойгæ! 
Демæ зарæд дзæбуг, дур, 
Ног къæсы арт зарæд! 
Райдзаст уалдзæг æмæ хур, 
Бастъæлæн уын ма уæд! 
1946 

• * * * 
Лæг у йæ уаг, йæ гуырдзæй ахæм: 
Иæхи куы базоны, уæдæй 
Цæуы уæлбæхæй зæгъай, къахæй, 
Иæ зæгъдзæни: «Ныр æз фæдæн!» 
Зæрыбон дæр æдзух ызмæлы, 
Кæны ’мæ аразы, цæмæй 
Уый мачи банымайа ’взæрыл, 
Цæра æнцой æмæ фæрнæй. 
Иæхи уды цы хъæуы, — ссары, 
Фæлæ йæм уый нæ зыны фаг. 
Йæхи тыххæй нæ ныфтдзæн сары, — 
Нæ йын ратдзæнис уый бар фарн. 
Нæдæр æй агурдзæн йæхæдæг, 
Лæгаулæджы бæтты æфсарм. 
Æрмæст цæмæй кæны æрхæндæг, 
Улæфт цæмæннæ зоны арм? — 
Лæгæн йæ цард йæхи нæ вæййы, — 
Йæ цотæн, искæмæн у баст. 
Зæгъгæ, сын цард ыссардта мæйыл, 
Цæуын æм райдаид æваст... 
Цæрæд, — йæ рæсугъд бон кæмæн у 
Æндæры амондæн лæвæрд! 
Ныххауæд дæлсыджыт кæлæнуд — 
Кæмæн уа хи сæрыл йæ мæт! 
1946 
102 

ДИДИНÆГ 
Мæ къæс, мæ чысыл хибар уатæн 
Иæ разы, рудзынджы бын — фæзы, 
Цæст æй куыннæ хатыдта, афтæ 
Уый рæзы, рæзы æмæ рæзы. 
Ьон уый зæрин тынтæ рæвдауынц, 
Уырзæй йæ рог зызын фæдауы, 
Æхсæв та йемæ мæй фæхъазы 
Æмæ сæууон æртæхтæ нуазы. 
У ’нæмæт, хъал æмæ æвæлмон, 
Мæн дæр ма буц кæньг йæ цинæй. 
Фæлæ нæ зоны сонт сывæллон, 
Цыбыр — йæ хурыскаст, йæ фидæн. 
1946 
10о 

ЗÆРДÆЙЫ НУÆС 
Цырандæр Австрийы, Полесы 
Салдаты сау ингæн ныммыр. 
Йæ мад та ам цæссыгæй фехсы 
Йæхи Ирыстрны къуымы. 
Æнхъæлмæ каст æмæ кæсдзæни 
Хъæбулы ’рыздæхтмæ. Уæдмæ 
Мæты уæззаудæр уаргъ хæсдзæни 
Зынгхуыст — фæстаг боны фæудмæ. 
Нырмæйау кусдзæни дæ фæстæ, 
Фæлæ йæм хъуысдзæни ныр зард 
Æмæ æндидздзæни нæ бæстæ, — 
Нæ цотæн араздзæн сæ цард. 
Дæ бирæ акоптæ дын рæстæг . 
Ыскæндзæн сау зæххы æмвæз. 
Æмæ дзы хъал, бæркадджын фæззæг 
Кæндзæни дзаг æфсиртæй уæз. 
Цард цард у. Уый хуыздæрмæ ивдзæн. 
Нæ бæстыл нал зындзæн хъæдгом. 
Уæддæр ма зæрдæйы нуæс ниудзæн, 
Зындзæн æм дард ивгъуыд дæр ног. 
1946 
104 

Цардбæллон 
Тæлтæг дæ, Леуахи, тæлтæг, 
Æнцой, улæфт нæ домыс. 
Куы хауыс къæдзæхы сæрæй, 
Куы фæзы кафгæ згъорыс, 
Куы тигъ ныффæртт кæныс, фырау, 
Бырсыс, фæранкау, размæ; 
Куы хох дæр айгæрдыс, куы та 
Дæу фахс нылхъивы фахсмæ. 
Æнцон дын нæу, фæлæ быхсыс, 
Кæныс дæ зарæг хæхтæн. 
Æмæ дæ пырхæнты æхсыс 
Уырдыглæууæг æврæгъты. 
Æз дæр дæ кæсаг дæн, дæ онг, 
Нæ цард, нæ хъысмæт иу у. 
Куы дæн куырыхон лæг, куы — сонт, — 
Ис авд уды мæ риуы. . 
1947 

ХÆХХОН УАЛДЗÆГ 
Карз зымæг фæфæстæ — 
Сулæфыди бæстæ, 
Сулæфыди зæрдæ, 
Сулæфыди зæхх. 
Ралæууыдис уалдзæг, 
Зæрдæты рæвдауæг. 
Хуссæрттæ, уæд фæзтæ 
Разындысты цъæх. 
Уалдзæджы фæдисон — 
Дзывылдар — æмбисонд 
Сыхæй-сыхмæ сиды: 
«Уалдзæг уæм æрцыд!» 
Дæттæ згъорынц, уайынц. 
Кæмтты ихтæ тайынц, — 
Хуссæртты ыстонг фос 
Тауыл хизынц цырд. 
Хур йæ дзыкку фасы, 
Хохæй-хохмæ хъазы, 
Сонт сабийау худы, 
Цæгæттæм хæцы. 
Рог дымгæ дæр сймы, 
Даргъ хъугæмттыл зилы, 
Лдæймагмæ ног цин, 
Ног амонд хæссы. 
106 

Ралæууыд хуымгæнæн, 
Мæй лæгæн æвдæлæн. 
Зæрæдтæ дæр хуыммæ 
'Нæзнвæг ысты. 
Лæппу ’взиды галтæм. 
Цырд сæ кæны зардæй. 
Иу пелтъыйы фарсмæ 
Иннæ дæр ысты. 
Хуымгæнæг хуым тауы, 
Хоры гага хауы 
Рог, хæмпус сыджытмæ, — 
Райы, худы зæхх. 
Ралæууыдис уалдзæг — 
Хохаг лæджы уазæг. 
Хуссæрттæ, уæд фæзтæ 
Адардтой та цъæх... 
25. 1. 47 
107 

* * * 
Дæ бонтæ хорз! Æрцыдтæн, гыцци, мæнæ, 
Мæлæтдзаг хæсты бафыстон мæ хæс, 
Æмæ салдат æрыздæхти фæстæмæ... 
Сæрæгас дæн, лæууын дæ разы æз. 
Æз дæн, æз дæн... цæмæн мæм кæсыс тарстæй? 
Куыд худæг дæ... æз дæн, гыцци... Æхсар. 
Мæ мард мын фен, кæд фæндагыл дæ уарзтæй 
Нæ кодтон æз мæ фырцинæй æрра! 
Хъæбыстæ, пъатæ... 
— Сонт хъæбул, дæ низтæ... 
— Дзæбæх дæн, гъа... цы фæтарстæ, цæй, о... 
Хылдысты мыл йæ дæрзæг уырзтæ ризгæ: 
— Цæй лæг ыстæ, дæ сæрыл хаст фæуон! 
Ыстæй мын уæд мæ цæсгоммæ ыскасти, 
Йæ мидбыл худт, мæ цинæй рад, æфсæст, 
Фæлæ нын йе ’нгас цæстытæй фæхасти — 
Йæ цæхæрæй сæ басыгъта фыдхæст. 
1948 
108 

* * * 
Зилын æз нæ колхозы быдыры, — 
Райсом у фыццаг хуымгæрдæн бон; 
Æфсиртæ мæ гом риуы гуыдырыл 
Хъазынц райгæ. Дзурынц мæм æргом: 
«Рахæсс-ма дæ даргъ цæвæг, цæй, рахæсс! 
Ракæрд нæ, — цæмæ ма кæсыс, цæ?..» 
Февзæрди мæ цæстыты раз карз хæст, 
Фондз фашисты — тарст æмæ хæццæ... 
Уацайрæгтæ адæргæй рызтысты, 
Кодтой нын лæгъзтæ æмæ табу. 
Ме ’фсирты ’нгæс уыдон дæр уыдысты 
Бурдзалыг, лыстæгкъубæлттæ, хус. 
Дзаг æфсир, хæрзгæнæг дæ... Дæуыл сæ 
Æз кæй барын... Нæлаз дæ, æвгъау, 
Уæнт сæ хай дæ фыдфынтæ, дæ низтæ, 
Фестæд мын дæ иу уындæн фæхъхъау! 
Зилын æз нæ колхозы быдыры, 
Зæрдæйæн — хъæзныг тыллæг æхцон, 
Æфсиртæ мæ гом риуы гуыдырыл 
Цин кæнынц: 
«У сом хуымгæрдæн бон!» 
1948 

* * * 
Фæткъуы дидинæг рафтыдта, 
Фæзты судзы æртæх. 
Æрдз нæуæг фæлыст бахуыдта, — 
Бæстæ радардта цъæх. 
Фенкъуыст Леуахи тар хæхтæй, — 
Уайгæ, згъоргæ, мæ бон! 
Ахæсс, фесаф дæ развæдæй 
Хæсты згъалгæ бырон! 
Уыдон миты бын гъенырмæ 
Цæст нæ уыдта рæстмæ, 
Уыдон — рын æмæ емынæ — 
Райдзаст, уарзон фæзтæн. 
Фæткъуы дидинæг рафтыдта, 
Фæзты судзы æртах. 
Ахæсс, Леуахи, бæсты рын 
Æмæ сулæфа зæхх. 
1949 

ÆМБÆЛЦЦОН 
Фæцæуын æз дæ цырты рæзты арæх, 
Мæ сагъæстæ мыл даргъ базыртæ садзынц: 
Тæхуды, ныр дæ фыдыбæстыл атæх, 
Ныццæгъд, Къостайау, арæхстджынæй уадындз! 
Рæсугъд фæндтæ, рæсугъд бæллицтæ Ирыл... 
Йæ сагъæсты фæндырдзæгъдæг уыдтæ. 
Нæ разныхдуртæ састай ды дæ риуæй, 
Хæстмæ, фæдисмæ мах тыххæй цыдтæ, 
Æрцыдтæ немæ абонмæ дæр. 
Ам дæр — 
Сæрхъызой, раздзог, амонæг, фæтæг... 
Ды ахæм дæ. 
Дæ фæндаг ноджы — дарддæр, 
Рæсугъд фидæнмæ рухс дуæрттæ сæттæг! 
Зынаргъ поэт, 
нæ кад æмæ нæ намыс, 
Цы адæмæн дæ цард уыди нывонд, 
Ды уыдонмæ дæ риуы цырагъ дарыс, 
Сæ рæсугъд сомбон — 
рухс æмæ нывгонд. 
2. 9. 49. 
111 

ÆХСÆВ ГОРÆТЫ 
Фæлмæн, сабыр æхсæв. Былкъахыр мæй æрттивы, 
Ис ахæм æхсæвтæ æрмæстдæр ам, мæ Иры. 
Йæ хæдзармæ лæджы нæ фæхæссы йæ къах, 
Фæфæнды зæрдæйы нæ уынгты цадæг зилын, — 
Фæкæны ме ’мдзу ам Ильичы рухс цырагъ. 
Фæлмæн, сабыр æхсæв. Зынаргъ горæт æрфынæй, 
У хызт, зæрдæдарæн, ды сон æмæ фыдрынæй! 
Дæ улæфтмæ зынаргъ фæтæг кæсы. 
Дæ сæрмæ не стдзæн фыд, кæнæ сæлфынæг — 
Нæ царддæттæг дын рухс амонд хæссы. 
1949 
112 

* * * 
Булæмæргъ сæумæрайсом 
Тар хъæдæй куы зары, 
Уæд мæхи йæ кæлæн зæлты 
Расыгау æнкъарын. 
Комы дон фынæй хъæубæстæн 
'Нафоны куы зары, 
Уæд зæгъын: æз ацы хæхтæй 
Уагæры цы дарын? 
Уадтымыгъ зымæджы карзы 
Рындзытæй куы зары, 
Уæд цыма мæ уды мæрдæй 
Мад йæхи фæмары. 
Бирæ и зæлтæ дунейыл, 
Байхъус сæм, уæд — зарæг! 
Хъусы сæ æмæ сæ райы 
Хæхты цæуæг барæг. 
Фæлæ æз фылдæр цы уарзын, 
Уый мæ зынджы дарæг — 
Хохаджы цæвæджы цæгъдын — 
Схъæл цæвæджы зарæг. 
Уый куы фехъусын, мæ зæрдæ 
Хуры фарсмæ фесты. 
Æмæ цæссыг та хæхбæстæй 
Ивгъуыды рын фехсы. 
Гъей, цæвæджы цагъд, йæ зарын 
Æврæгъты уонг зæлæд! 
Æмæ хохаджы зæрдæйыл 
Цинимæ ызгъæлæд. 
1949 
8. Гафез 

ЗОНГÆ КУЫДЗ 
Ды дзæбæх куыдз дæ, æмбаргæ: 
Куы рæйгæ кæныс, куы заргæ, 
Нæу ыстыр дæ куыст, дæ хæс: 
Хицауы цæстытæм кæс. 
Уый куыд фезмæла, кæн афтæ, 
Кæн быргæ кæнæ та кафгæ. 
Ту дыл бакодта, — ыстæр æй, — 
Акув ын ныллæг дæ сæрæй. 
Ды дзæбæх куыдз дæ, сæрæн дæ, 
Буц уыд хъæубæстæ дæ рæйдæй. 
Алы кæрты дæр — дæ къæбæр, 
Алы кæрты дын — æхсæвæр. 
1949 
114 

* * * 
Тæхуды, куы уаид гæнæн, 
Куы фестин дæ къæхтæн сæрдæн, 
Куыд бырсай ивтонгæй, 
Уæнгрогæй, æвзонгæй. 
Ирыстон — мæ бæстæ, Ирыстон — мæ цард, 
Кæмæй кæнын сомы, кæмæй хæрын ард! 
Тæхуды, куы фестин цырагъ, 
Дæ фæндагыл судзгæ цырагъ, — 
Мæ рухсæй дæ развæд 
Куыд уынай ды алкæд, 
Ирыстон — мæ зæрдæ, Ирыстон — мæ мад, 
Кæмæй кæнын сомы, кæмæй хæрын ард! 
Тæхуды, мæ зарды зæлтæ 
Куы исид дæ фæлмас зæрдæ, 
Дæ абон, дæ фидæн 
Куы ’вдисиккой ирдæй, 
Ирыстон — мæ бæллиц, Ирыстон — мæ кад, 
Кæмæй кæнын сомы, кæмæй хæрын ард! 
18. 3. 49 
115 

* * * 
Фæцæуынц сабитæ уынджы, 
бабызты халау ныддаргъ ысты. 
Фæкæнынц сабиты уынджы, 
цыма партизанты ’рцахстой. 
Фæкæнынц сабиты уынджы,— 
цыма сæм уацары бахаудтой тохы. 
Фæкæнынц сабиты уынджы, — 
æрцытæ сæм дарынц. 
Фæлæ сæ æзмур удтæ 
хъуыды дæр нæ кæнынц. 
Æрмæстдæр сæ иу, — 
уылынджы йас — бецъа 
сæвнæлдта арцæн йæ фындзмæ, 
хæцы йыл 
æмæ гаккæй, цæуы, 
цыма йæ мадæн 
йе ’нгуылдз æрцахста, 
нæ йæ уадзы, — 
йемæ цæуы. 
Хæст куы банымæг, 
хъæу 
цъыбыртты сыгъд 
иууыл куы баци, 
уæд ма сæ немыц 
сæрæгасæй баййæфтой хъæуы. 
чи ныккæнды уыд, 
чи йæ мадæн йæ марды цур бадт, 
чи хауд уыди зæххыл, 
чи — лæууыд. 
116 

æдзынæпед, сонт хуызæй каст 
йæ алфæмблай, 
цы ’рцыдис, уый не ’мбæрста афтæмæй. 
Ныр сабиты уынджы кæмынц. 
Кæдæм? — 
Иæ зоны уый иу дæр. 
Æрмæст уый цыргъ æрцытæ зонынц, 
æмæ дурзæрдæ лæгтæ, 
æрцытæ кæй къухты ис, уыдои. 
Фæкæнынц сабиты уынджы — 
зырнæджытау адаргъ сæ хал. 
Сæ фæстаг фæндаг у-— . 
фæстаг къахдзæфтæ ма кæнынц, 
фæстаг хатт ма сæ гæккытæ исынц, 
ыстæй уæд — 
ис разæй сæ мæлæт 
æмæ йæм цæуынц, 
бабызы ’нæзонд лæппынтау. 
Фæкæнынц сабиты уынджы, — 
’нæмбаргæ бабызтау адаргъ сæ хал. 
1950 

АРВЫРОН 
Уæлæ арвырон фæзынд, — 
Хъулæттæ, æмбисонд. 
Зæгъгæ, Зинæйæн нæу зын, — 
Райсид æй æмбисбон. 
Дарид æй йæ хъуырыл тыхт, , 
Ронæн ын ысбæззид. 
Фæлæ чызджы зæрдæ сыгъд, 
Аивтæй ысхъæрзы. 
Сабитæ дæр кодтой цин, 
Нæууытыл лыгъдысты. 
Аууонæн сæ нал хъуыд цил, — 
Киномæ хуынд ысты. 
Зæронд лæггæ дæр кæсынц, 
Арвыронæй — райгонд: 
Дзурынц, зæгъгæ, уый хæссы 
Фарны рæстæг, амонд. 
Уый та — ’нæмæт æмæ стыр, 
Хæхты тигътæ сбаста, 
Цыма сын сæ масты стыд 
Арвы риумæ схаста. 
Алчи йæм кæсы, бæллы, 
Зæрдæты æндавы. 
Цин нæ уадзы уый мæлын 
Æмæ йæ нæ давы. 
1950 
118 

ЛÆГ—САБЙ 
Грекъаг Герострат нæ заманы агъоммæ 
1У-æм æнусы басыгъта Артемидæйы гал- 
уан, цæмæй йæ ном баззадаид. 
У адæйма^г æрдхæрæн, диссаг! 
Кæнын йæ ном, йæ тыхæн кад. 
Цыфæнды тыхсг нæ уа, нæ рисса, 
Кæдфæнды йæ нæ сафа уад, 
Уæддæр æй йе ’рдзыконд, йæ зонд 
Æдзухдæр ардауынц, ыздахынц — 
Куыд уа сæрхызт æмæ бæрзонд, 
Куыннæ уа хилæг, фæлæ къахæй 
Куыд цæуа а дунейыл. Йе ’нгас 
Йæ фидæн, рухс бонмæ у конд 
Æмæ зæххыл цы скæны, се ’гас 
Фæлтæрты фидæнæн — нывонд. 
Фæлæ ма и зæххыл æндæртæ, 
Кæмæн у цыт йæ кой, йæ сæр, 
Æнусон намысы æндæргтæ 
Æдзух кæмæ кæнынц пæр-пæр. 
Уый архайы йæ цард, йæ бонæй, 
Йæ кæрæф уд куыд кæна цин, — 
Уæд сонтæй нæ, фæлæ æрвонгæй 
Йæхи уый фестын кæндзæн зин. 
Ифтындздзæн топп, ыскъæрдзæн танкæ, 
Лæгмарынæн ысласдзæн кард, 
Цыртытæм бавналдзæни сартæй, 
Æфтаудзæн рухс галуæттыл арт. 
119 

йæ гæндзæхтæ цæгъддзæни, кусдзæн, 
Æхсæв дæр нал ардзæн æнцой, 
Цæмæй цы сырæзтис æнусты, — 
Æппындæр мауал уа сæ кой. 
Кæны ма саби дæр хатт афтæ, 
Йæ райдзаст галуантæ сæтты. 
Ды та лæг дæ! Йæ зонд дæм ма ’фтæд, 
Фыдгакк дæ фæдыл уæд æфтыд! 
1950 
120 

* * * 
Фæцæуы уонгрогæй салдат, 
Йæхицæн райы æмæ зары: 
«Мæ гутон, мæр гæрзæй фæлдах», — 
Æнахуыр цин уый хаты, ’нкъары. 
Нæуæгконд сау, фæлмæн зæххы 
Æмбæхсы, аныгъуылы нæмыг. 
Куы галтæн «гъæ, мæ бон», зæгъы, 
Куы къахæй пелтъытæ æрнæмы. 
Куыд хорз у, куы, æрцу фæсхæст, 
Æрцу уæлахизæй дæ хъæумæ! 
Æмæ сын зæгъ: 
— Фыст у мæ хæс, 
Кæсын æндæр хæсмæ æнхъæлмæ! — 
Хæдæхсы бæсты райс цæвæг, 
Дæ зардмæ ’нахъом саби хъусæд... 
Уыдтæн æз карз тохы хæцæг, 
Ныр та фæллойгæнæг дæн, кусæг. 
1950 

ПОЭТЫ ЦЫРТ 
Æхсиды уад. Йæ базыртæ ысуигъы, 
Афтид, лæгъз уынгты, зилгæ цъилау, уайы. 
Æхситт кæны. Фæхаста дардмæ мигъты, 
Æрхæсгæ, рог мит уадултыл нæ тайы. 
Лæууы поэт йæ сау нымæты фæзы, 
Нæ хаты уый, кæй сыстад уынгты уад. 
Æнцой сахармæ иунæгæй фæлгæсы, 
Æмæ фыццаг хатт ацы ’хсæв у ’нцад: 
Цы адæм царди тыхст æмæ уырыдæй, 
Ыссардтой уыдон амонд æмæ бар. 
Уадз ниуæд уад, сæттæд дыуæрттæ гуырæн! 
Нæ кæны уый нæуæг æнусы сар. 
Фæлæ цæуы уæнгтæрæуæгæй, кусы, 
Йæ цард, йæ фæндаг бонхуыздæр кæны. 
Къоста лæууы Ильичы тæмæн рухсы 
Æмæ йæ цæссыг сусæгæй кæлы. 
1951 
122 

МÆ ХÆЛАРМÆ 
Уыдтæ ды тулайаг, æрмдæсны, 
Сыгъзæрин къухтæ дын уыдис. 
Цынæ фыдтæ æрцæуы хæсты, 
Зын нын æмдзугæнæг уыдис. 
Кæмæн-иу нал æхста йæ хæдæхс, 
Куы та-иу ^армадзан ныхъхъус, 
«Кæм дæ, Петров? Мæ сæр дæ фæдзæхст!» 
Æвзæрдтæ сидæджы уæлхъус. 
Йæ бынаты-иу алцы абадт: 
Æхста-иу сармадзан, нæрыд. 
Ливор, нæмыгызгъалы адар — 
Цыма сыл никуы абадт рыг. 
Петров йæ уд лæвæрдта ’мгарæн, 
Хæст, тохы та — æрдхæрæн, уырд. 
Кæм цыд, кæм уыд, уым йемæ зарæг 
Æмбæлццон, хорз хæстонау, цыд. 
Уыдис йæ дзырд кæнæ та — йе ’ппæлд: 
„Куы фæуа а дунейыл хæст, 
Зæххыл цы ’хсæнгæрзтæ и, се ’ппæт 
Æз хъуамæ бадон кæнон. Цæст 
Куыннæуал уына хотых, марæн, — 
Æрмæстдæр кусæнгæрзтæ уæд! 
Нæ хуымты трактортæ куыд дарæм, 
Куыд уынæм машинæты фæд». — 
123 

Кæд уыди уый! Фæци фыд рæстæг, — 
Нæхицæн фарны куыст кæнæм. 
Фæхицæн цалдæр азы хæстæй, 
Фæлæ нæм уазал хæст йæ тæмæн 
Хæссы ныгуылæнæй дзæнгæда — 
Ныхас, æртхъирæнтæ, фыддзырд. 
Цыма дæм бавналдзæн дæндагæй 
Зыд бирæгъ, рауадзгæ цъæх сырд. 
Кæм дæ, зынаргъ æмбал, æрмдæсны, 
Æз зонын, кусдзынæ кæмдæр. 
Дæ хид цы ног хайыл лæдæрсы, 
Хъæудзæн комбайнæн мæн дæр. 
Мæнау сын хъусдзынæ сæ хъæр, 
Сæ дзæнгæда æмæ лæхурын. 
Куы скала «уазал хæст» цæхæр — 
Хъæудзæн нæ сармадзанæй дзурын. 
Фæлтау æркъæппæввонгæй уæд 
Нæ хотыхтæ æмæ нæ гæрзтæ, - 
Фидыдад мах уыдзæни уæд, 
Фыдгул нæ уæнддзæни нæ бæстæм. 
1950 
124 

* * * 
Нæ зонын æз, Ирыстонæй æддæдæр 
«Цæдис* Цæдис!» — цы бæсты кæны цъиу. 
Кæмæн-иу хаста уыцы зард уæлтæмæн, 
Кæуыл æфтыдта рагуалдзæджы цин. 
Æрмæст бæрæг у: 
даргъ зымæджы фæстæ 
Хæххон лæгæн куыд адджын уыд йæ зард: 
Фæхъарм-иу бон, фæхъулæттæ-иу бæстæ, 
Зымæг-цагъар лыгъди нæ кæмттæй дард. 
Фæлæ ма адæм уыцы ’гъуыстаг зарды 
Æндæр цыдæр фыдбылыз дæр уыдтой: 
Сæ циндзинад-иу масты фурды равдылд, 
Æмæ-иу уыд мæгуыр лæг уæд сæргой. 
«Цæдис, Цæдис!» — бæргæ райдыдтой цъиутæ, 
Фæлæ кæимæ саразон цæдис? 
Цыфæнды кæн, хæр адæргæй дæ хъиутæ, 
Иæ дæлбазыр дæ чи бакæндзæнис? 
Цæмæй акъахон гæмæхы мæ гæппæл? — 
Нæ мын и галтæ, тауинаг дæр нæй. 
Нæ уæзæгыл та сфардæг уыдзæн хæмпæл, 
Ыстонгдзинад та ме ’мдзæрин — мæнæн». 
Æмæ-иу сагъæс тухиаг зымæгæн 
Йæ \æдуæлвæд æрбалæууыд тызмæгæй. 

Æндæр цæдис ныр сарæзта нæ бæстæ, 
Æндæр уалдзæг нæм бахаста йæ хъарм. 
Уый Ленинæн — йæ комулæфт, йæ рæстæг 
Æрхаста Ирæн амонд æмæ фарн. 
25. 12. 51 
126 

ХУРМÆ ФАРСТ 
(Худæг ныв) 
Зæгъ-ма мын, хуры цæст, ды зæхмæ 
Хæларæй, уарзонæй кæсыс. 
Фæлæ дæ бамбæхсынц æврæгътæ, 
Æмæ сæм не свæййыс мæсты? 
Кæнæ цы хуызæн дæ, нæ зонын: 
Дунетыл байтауыс дæ хъарм, 
Фæлæ дæ хæрзтæн хорз нæ домыс, 
Афтидæй баззайы дæ арм; 
Кæнæ цахæм хъуыддаг у уый та? — 
Дæттыс дæ удыртау, дæ рухс 
Сырдæн, хæрæгæн æмæ куыйтæн, 
Фæлæ дæ ничи вæййы бузн. 
Цæстмæ дын алцы ми нæ хæссын, 
Фæлæ дын æй — куыд быхса зæхх, — 
Ау, иугъуызон цæстæй куыд кæсыс 
Лæг æмæ калммæ, уый-ма зæгъ! 
Фæхудти хурзæрин йæ мидбыл, 
Мæ бецыкк адаудта йæ тын: 
— Цы худыс сабийау мæ митыл, 
Æви дæ зонд фæхаста рын? 
Æз зонын хорз æмæ æвзæр дæр, 
Фыдгæнæг дæр мæ нæу иртæст, 
Фæлæ дунемæ æз куы ’взæрдтæн, 
Фæлдисæг мын уæд иунæг цæст 

Ысхай кодта. Æмæ æз сайын, 
Зæххыл мын иугъуызон у ’ппæт. 
Мæнæи дыууæ цæсты куы уаид, 
Фыдуд, фыд-зонд лæгтыл æз уæд 
Мæ иу цæст сыхгæнин. Йæ цæрæн 
Куыд уа æнуд дуне, зындон. 
Фæлæ цы бакæнон мæ сæрæн?— 
Æнцонæн йемæ и зын бон. 
Мæ иунæг цæстæн нæй цъындгæнæн: 
Мæнгардæн нæ, фæлæ ма растæн 
Зæхх фестдзæн уæд æрмæст ингæнау, 
Æнусон цъититы ’хсæн хастау. 
1951 
128 

* * * 
Райгуырæн, 
Куыннæ дæ уарзын бирæ, 
Кæд мæ цард, 
Мæ хъарм уалдзæг ды дæ! 
Фæлæ ызнаг куы ’рбабырста нæ Ирмæ, 
Ме ’цæг уарзтæй бауарзтон æз дæу. 
Федтон дæ æфхæрд æмæ фæлмасæй, 
Де ’нгасæй мæ сонт зæрдæ рысти. 
Æз нæ зыдтон: 
Чи лæууыд мæ разы 
Ды 
Æви 
Мæ ныийарæг гыцци. 
Атахтысты ’взонгады рæусæнттæ... 
Уæд фыццаг хатт 
дæу ысхуыдтон мад. 
Æмæ райстон де ’знæгтæм мæ гæрзтæ, 
Бафтыдтон дыл ме ’стыр уарзонад. 

* * л 
Зымæг даргъ у махмæ. 
Хæхтæй ’рæгмæ асты. 
Хур æртæхы уайтагъд, 
Цыма искуы ахст уыд. 
Хохæй хохмæ, хъазгæ, 
Харæтыл фæцæуы. 
Цъититы дзыназгæ 
Адгуытæм фæкæуы. 
Бæлæстæм ысхизы, 
Къалиутыл узæлы, 
Даргъ зымæджы ихтæ 
Йе ’взагæй ыстæры. 
Комы донмæ ’ртæхы, — 
Змæст, тызмæгæй уайы. 
Фæлæ дзы зæрин хур 
Ие згъæр буар фæнайы. 
Уый фæстæ та хъæумæ 
Азгъоры фæдисы. 
Стонг фосмæ æвзиды 
Уый йæ зæрин уисæй. 
Хуссармæ сæ стæры, — 
Адауой сæ былтæ... 
Гутоны æфсæныл 
Ахъазынц йæ тынтæ... 

Зымæг даргъ у махмæ, — 
Ралæудзæнис уалдзæг... 
Фæлæ акæс бæстæм — 
Урс ыссад ис алцæм. 
Дымгæ ниуы комы, 
Дымгæ зары фахсæй. 
Скæндзæн та хъæпæнтæ 
Уыцы ссадæй ахсæв. 
Бал бирæгътæ зилынц, 
Агурыиц сæ холы — 
Даргъ зымæг сæ дары 
Баст æмæ æххормаг. 
Хохаг хъæу — мæ гуырæн, — 
Хохы фахсыл — ахстон. 
Ногæй та мæ сагъæс 
Æз дæумæ æрхастон. 
Мит фæуыдзæн. Ногæй 
Ралæудзæни уалдзæг. 
Скæсма, æртæх рахауд 
Уæлæ ихын арцæй. 
1951 

ÆРЦЫДИ МАЙ 
Æрцыди май. 
Мæ райгуырæн бæстыл, 
Нæуæг чындзау, цъæх уалдзæг зилы. 
Цъæх уалдзæг йемæ циндзинад хæссы 
Æмæ йæ ’вæры алкæмæн йæ риуы. 
Æрцыди май — 
гГæ цардамонды май. 
Нæ хуссæртты та базмæлыди хъæд, 
Сыгъд быдырты цъæх гауыз байтыд, 
Нæ цæугæдæттæ аивтой сæ фæд, 
Нæ бæстыл фарны зарæг байтыгъд. 
Æрцыди май — 
Нæ рухсамонды хай. 
Фыцы, æхсиды арæзтадон куыст, 
Æндон зæланг — æхсин нæ бæстæн. 
Кæмдæриддæр нæ кады ном у хъуыст: 
Нæ рухс фидæн нæм ныр æрхæстæг. 
Æрцыди май — 
Нæ рагуалдзæджы хай. 
Ысхъаз, æрттив, сырх тырыса, — фæйлау! 
Ды адæмы дæ фæдзæхст бакæн, 
Цу размæ, цу, нæ фыдыбæстæ — нау! — 
Нæ фидæнмæ уæрæх фæндагыл. 
Æрцыди май — 
Мæ райгуырæн бæстыл, 
Нæуæг чындзау, цъæх уалдзæг зилы. 
132 

Цъæх уалдзæг йемæ циндзинад хæссЫ, 
Æмæ ызмæлы, зары риуы: 
Æрцыди май —» 
Нæ цардамонды хай! 
1952 
133 

НИКОС БЕЛОЯНИСÆН 
Нæмгуыты рæгъ дыл, судзины сынчытау, 
Цæхгæрмæ рацыд. Бабын дæ. Æрмæст 
Дæ тæвд тугæй нæ басыгъди сындзы тау 
Æмæ та къахдзæы де ’мбæстæгты цæст. 
Сæрибардзинад... 
Чи нæ бæллыд уымæ! 
Платон, Сократ. Хуыздæр удты — бæллиц. 
Уæлмонцæй гуыргæ, хаудта чъизи къуыммæ, 
Кæйдæр къæхты бын кодта алкæд цъист. 
Ды амардтæ... Кæнын дæм æз тæхуды — 
Дæ цард ыскодтай д’ адæмæн нывонд. 
Æз та цы кæнон? Гомерау æз худын 
Мæ сиахъ удыл. Уый уыдис нывгонд 
Мæ бæстæ æмæ адæмы сæраппонд, 
Уæд ныр кæм и? Цæмæннæ суадзы арт? 
Æви мæнæн æндæргъуызон у м’ амонд? 
Мæ бæллицæн нæй сæххæстгæнæн, цард? 
1952 
134 

•>н 
Ды мæ куы федтаис мæ чинты. 
Куыд уадтæн карз хæстмæ æз цырд. 
Дæ маст æрбайсæфтаид цинты: , 
«Æгайтма ахæм у мæ фырт!> 
Фæлæ нын уый фадат нæ фæци: 
Дæу хаста низы знæт æрсдон, 
Мæнæн та даргь цинелы фæччи — 
Мæ синты — сагъд... æмæ бырстон. 
Бырстон, цыдтæн æмæ хæцыдтæн, 
Æхсæвæй ничи ’взæрста бон. 
Фыдгулы хотыхтæ, æрцытæ 
Лæууыдысты мæ ныхмæ ’нгом. 
Нæ уыд сæрбахизæн, ирвæзæн, 
Æрмæстдæр иунæг хос — цæуын, — 
Ныссæтт фыдызнагæн йæ бæрзæй, 
Хæстæн уæд ахуысдзæн йæ зынг... 
Ныххуыссыд хæсты арт, ныннымæг, 
Æз дæр æрыздæхтæн. Æрмæст 
Мæ бæсты карз мæлæты нымæт 
Уыди нæ хæдзарыл æппæрст: 
Фæздæг дзы нал ыскæлы райсом, 
Æхсæв дзы нал ракæсы рухс, 
Чысылæй кар бонтæм кæй уарзтон, —■ 
Ныммыр, ныннымæги, ныхъхъус. 

— Куыд ма æрыздæхтæ? Цы тых дæ 
Мæлæты дзæмбытæй тыдта? — 
Мæн фарстой хъæубæстæ. 
— Дæу тыххæй 
Йæ фæстаг сулæфты куывта... 
— Нывондæн дын йæ сæр æрхаста. 
Йæхæдæг... рухсдæр раны уæд!.. 
Æмæ ызгъоры, уайы рæстæг. 
Ивгъуыд æмбæхсаг у йæ фæд. 
Æрмæст фыды зиан куы рцæуы, 
Куы фенын иунæджы æфхæрд, 
Мæ зæрдыл алыхатт æрлæууы 
Лæгаулæджы хæдзары сæфт. 
1952 

* * * 
Дæу ахастой, æмæ мæ зæрдæ 
Дæ ингæнау ныттар, ныссау, 
Цыма кæйдæр къухты ^зæлдæй 
Мæ риуыл сыджыткалд уæззау. 
Цæмæн дæн æз æнкъард, нæ зонын: 
Нæ уыдтæ хицон кæнæ ’рвад. 
Æрмæст дæ мад куы ’ркодта зоныг, 
Уæд фенкъуыст цæстысыг, æруад. 
Дæ уазал уадултæн ма иу хатт 
Уый кодта ризгæ былтæй пъа. 
Йæ цæстысыг ызгъæлдис ихау, 
Æмæ хырыз сыджыты тад. 
Æрхæндæгæй кæнын тæхуды: 
Дæуыл дæ мад фæдардзæн сау, 
Дæ цырт дын уый нæ уадздзæн цудын, — 
Лæудзæнис æм æнцой ныфсау. 
Фæлæ æз та? 
Æз та нæ зонын: 
Миййаг куы ахуысса мæ зынг, 
Кæй мад æркæндзæни мæм зоныг? 
Кæй буц хойæн уыдзæни зын?.. 
Ыссæдзæм аз куы сыстад ниугæ, 
Цæгатмæ уæ фæхаста уад. 
Æмæ цы ран ис ныр уæ ингæн, 
Нæ зонын æз, ныййарæг мад. 

Дæ фырты ма бафхæр дæ рыстæй, 
Чысыл, æнахъом уыди, цъæх. 
Цыртытæ не ’вæрдта фыд рæстæг, 
Æрмæстдæр сæмвæз кодта зæхх. 
Бæргæ дын агуырдтон дæ ингæн, 
Хъæрзыдтон: «0, гыцци, кæм дæ? 
Æз баззадтæн уæлæуыл, иунæг, 
Ды уым — Уæлладжыры кæмдæр...» 
Ныр уæртæ ’нæзонгæ, кæйдæр мад 
Хъæбулы ингæнмæ кæсы. 
Æмæ мæм уый кæддæры сау уад 
Ныры фыд мастимæ хæссы. 
1952 

* * * 
Хур куы скæсы, уæд фыццаг хатт 
Хохы цъуппыл хъазы. 
Уым йæ зæрдæйы тæмæнтæ 
Рухсимæ ныууадзы. 
Стæй йæ тынтæ тигъæй-тигъмæ, 
Рындзæй-рындзмæ исы, 
Лсинтыл хæты уырдыгмæ, 
Арф коммæ æрхизы. 
Ам дæр байтауы йæ хæрзтæ, 
Барæвдауы алкæй. 
Бон куыддæр фæвæййы, афтæ 
Зонгæ фæдыл уайгæ: 
Ком бынæй фæуадзы, хæхтæм, 
Цъуппытæм фæтындзы. 
Ком нытталынг вæийы, уый та 
Хъазы, худы рындзыл. 
— Хурмæ дæр кæм и рæстдзинад! 
Хæхты сæр — йæ бадæн, — 
Загъта фиййау æмæ нымæт 
Байтыгъта йæ уатæн. 
Бон ысуазал, дымгæ ниуы, 
Хурмæ хæссы тавиц. 
Уый фæнды, æхсæв дæр ма йæ 
Хъарм артау куы тавид. 
1952 

* * * 
Ныхъхъус, ныммырис æрдз, 
Ныхъхъус, ныссабыр уæлдæф, 
Хуыссæгхъæлдзæг у бындз, — 
Нындзыгысты йæ уæнгтæ. 
Уæд та куы суасид маргъ, 
Куы сзарид искуы суадон. 
Наз фатæмраст ныддаргъ, 
Нæ базмæлы йæ аууон. 
Мылазон мигътæ арв 
Æрбахгæдтой сæ риутæй. 
Нымбæхстой хуры хъарм 
Æмæ зæххæй фæиртæст. 
Æнцойдзинад æрбадт, 
Кæмæдæр хорз зыны. 
Мæнæн та змæлын, уад 
Мæ риуы ’фтауынц зынг. 
Уадз зарæнт дæттæ, хъæд! 
Лæууæд æрвырон хид! 
Мæ уæйлаг нымæт кæд 
Мæ фæстæ ленк кæнид. 
1952 
140 

* * * 
— Хур ыскастис арвмæ, 
хурбон уыдзæн, — загъта. 
Дисæй йе ’рттæ цæгъта, — 
бафсæддзыстут хъармæй. — 
Афтæмæй та мигътæ 
арвы риу нымбæхстой, 
хæхтыл æмæ тигътыл 
сау цæссыг лæдæрстой. 
Ахæмтæ фæхъусæм, 
стæй фæкæнæм дис дæр, 
батилæм нæ хъустæ, 
разыйы сæр — уисæн. 
Афтæмæй та сауæй 
урсы дæр нæ хаты. 
'Вæлмонæй хуыцауæн 
йе ’ргъæу уаты бады. 
1952 

ÆРМКЪУХТÆ 
Хур амбæхсы ’мæ та фæзыны, 
Цыма у гудзиццæй йæ хъазт, 
Æмæ нæ тыхст æмæ нæ зыныл 
Нæ кæны мисхалы бæрц маст. 
Хъæуы нæ сугтæ кæнын. Къухтæ 
Нæ лæууынц фæрæты хъæдыл. 
Фыртагъдæй байрохысты ’рмкъухтæ, — 
Ныр уадæн не ’нгуылдзтæ — фæндыр. 
Мæнæн ма ницы у — фæразын, — 
Ботаз — уылынджыйас нырма. 
Гæрæмæн баныхæст йæ фарсыл 
Æмæ йæм нал æххæссы уад. 
Нæхимæ сужды къæцæл нал и 
Æмæ фæцæуæг дæн æз дæр. 
Мæнæн, лæгаулæгæн цы бар и, 
Нæ къæсæй ма ссæуа фæздæг! 
Мæн ме скъола уæддæр хъыг дары, 
«Хорз ахуыр кæн», -- фыссы баба, — 
Æндæра фондз хæдзары дарин, — 
Цы у фæллад, кæнæ та — уад! 
.„Бæлас бæласы фарсмæ хауы, 
Цыма нын немыцæгтæ сты. 
Сæ мæрдтæ сын ам митыл тауын, 
Фыдæх æмæ сæм дæн мæсты. 

Мæ цæстыл ауайынц æрмкъухтæ... 
Баба фыдгултимæ хæцдзæн, 
Сидзысты уымæн дæр йæ къухтæ, 
Фæлæ йæ хæдæхсыл хæцдзæн... 
Изæры пецæй арт лæбурдзæн, 
Иæ фæздæг тар арвмæ кæлдзæн. 
Гыцци йæ хоры ставд лæхурдæй 
Гуккутæ ’хсæвæрæн кæндзæн. 
1953 
143 

ДÆУ ФÆНДЫ 
Дæу фæнды, цæмæй нуазæм сæн... 
Уадз зилæнт хæхтæ, быдыртæ ’мæ хъæдтæ, 
Зыгуымдонау ысхæццæ уæд нæ сæр, 
Нæ мæтæн мах куыннæ арæм йæ фæд дæр. 
Æз разы дæн, нуазæм иумæ, цæй, 
Нæ риуты нын сæдæ цырагъы дарæд! 
Сæр-сæр кæнæд дæ расыггæнаг сæн, 
Нæ зæрдæты «Чызгайы зарæг» зарæд. 
Æрмæст мын ма дар уый тыххæй ды сæн, 
Мæ мæты хай куыд фесæфа мæ цæстæй. 
Мæ сыгъдæг мæтыл макуы сыстæд зæй! 
Цыма уыдзынæн? — 
Хаст, ыстъæлд мæ бæстæй. 
1953 
144 

* * * . 
Цæвæджы ’хситт, 
Цæвæджы зард, 
Йæ комы цыргъ уд, йе ’рттывд, — 
Æнæ сымах мæ цард — æдзард. 
Хуыздæр цы ххъаза ме ’ртты! 
Цæвæг — бæркадхæссæг, 
Ды нæм 
Æрцыдтæ тар æнустæй. 
Сигарæ адджынæн дымæм, 
Моторы хъæр дæр хъусæм. 
Дæлвæзты, 
Тыгъд быдырты хос 
Нæуæг машинæ дасы. 
Ам фосæн зымæгмæ силос 
Ток кæвдæстæм фæласы. 
Ды уым, 
Зæланггæнæг цæвæг, 
Нæ хъæуыс, 
Фæскъул джиуыс. 
Æрмæст дыл хохбæсты цæрæг 
Йæ сонт зæрдæ нæ ивы. 
• 
Цы уыдзæн райсом, 
Уымæн, цæй, 
Цы зоны хохаджы тæлтæг уд?! 
Æрмæст æнæхох дуне нæй, — 
Уый алкæмæн бæрæг у. 
10. Гафез 145 

Æмæ цæрдзæн 
Ысхъæл цæвæг: 
Нæ хæхты цъæх хил дасдзæн. 
Куыстуарзаг -хохбæсты цæрæг 
Мæкъуылтæ хъæумæ ласдзæн. 
1952 
146 

* * * 
Днепр, Днепр, ды цæуыс, 
'Нæзмæлгæйæ, уайыг. 
Урс хæрис гуыбыр лæууы, — 
Уый кæуы ’мæ тайы. 
Ма у, Днепр, ма, æмыр, 
Зæрæхсид ызгъæлы. 
Заргæ, науæд дæу, мæгуыр, 
Уый дзыхъмард æихъæлы! 
Хъуамæ уый йæхи ныхса, 
Дзыкку — даргъ, бынæхснæг, 
Фæлæ улæнтæ — тыхсаст, — 
Зайдзысты йын ’нæхсад. 
Донæн сабыр цыд — æхцон, 
Мигъы къæм дзы бандзыг. 
Фæлæ адæймаг æнцой 
Иу уысм ницы уадзы. 
Нау ыл батардта æваст — 
Диссаджы ныв бабь№. 
Сыхсыст, улæнтау, мæ маст, 
Сыстади мыл уаддым. 
1953 

ТАУРÆГЪ 
(Гыццийæн) 
Бирæ таурæгътæ чынд, бирæ кадджытæ дзырд, 
Цал æмбисонды фехъуыстон сонтæй! 
Фæлæ уыдон мæнæй рох дæр фесты кæдæй, — 
Науæд чи мысы ивгъуыд та ногæй! 
Иунæг сагъæс æрмæст у мæ хъуыдытыл хæст, 
УыЙ нæ рох кæны зæрдæйæ никæд. 
...Уыд хъызт зымæг. Æхсæв. Уат. Дыууæйæ хуыссæм. 
Зæрдæ скъуыди нæ сау куыдзы ниудæн. 
Фаг кæм уыди цырагъ? 'Хсæв та хохбæсты — даргъ, 
Хуыссæг цæстытæй алыгъди, батад. 
т- Ахуысс, афынæй у. Тагъд ыскæсдзæни хур, — 
Æмæ кодта мæ фæсонтæн батæ. 
Стæй мæ мæллæг фæрстыл уый йæ фæлмæн уырзтæ 
Сар, цæссыгкалгæ, сабыргай хаста. — 
Цард нæ хохбæсты — зын, лæг та — уагъылыйы сындз, — 
Ай та равзæрд æнæудæй мастæн! 
Ныр куыд цæрдзынæ, куыд? — Хъуыстон буц мады куыд. — 
Низы иу хæппы фаг дæр куынæ дæ! " 
О, хæрзгæнæг хуыцау, зæрдæ мастæй ныссау, — 
Радт мæ цæрæнбон ацы æвæдæн! 
...Æз нæ зонын, цæмæн, фæлæ, диссаг, дæуæн 
Уыцы ’хсæвы куывд сæххæст, æрцыдис... 
,Ныр ыстыр дæн, лæг дæн, стæй сæрæгас дæр дæн, 
Фæлæ ахаст дæу уады* æрцытыл. 
148 

Æз уромЫн мæ рис, мæн нæма хæссы низ... 
Де ставд, сау дзыкку уайы мæ цæстыл. 
Де ’взонг, уалдзыгон цард уадзы ме уæнгты арт, 
Зæгъ, æз та дын куыд фидон дæ хæрзтæ? 
1953 
149 

КЪÆВДА 
Уарзын дын дæ комытæф, дæ сæх-сæх, 
Доны былтыл кафгæйæ дæ цыд. 
Ды куы радтис дзаг дзидзитæ зæххæн, 
Хуым куы цъиры адджын æхсыр цырд, 
Уарзын дын дæ комытæф, дæ сæх-сæх. 
Зайæгой тыхсаг æмæ у зонаг0 
Дæу куыд мысы, уый куы зоныс ды. 
Хатт зæрин хур карз æмæ у домаг, 
Судзгæ тынтæ рауадзы уырдыг, — 
Зайæгой тыхсаг æмæ у зонаг. 
Ды йæ сæрмæ мигъы къуыбар фестыс, 
Хъарм мигътæй йæ рымбæрзыс фæлмæн, 
Хур та уым, дæуыл йæ фæттæ фехсы, 
Судзы^дæ йæ зæрдæйы тæмæн, — 
Ды йæ сæрмæ мигъы къуыбар фестыс. 
Къæвда, æз дæ нæртон зæрдæ уарзын, 
Дойны хуымты каф æмæ-иу тæх! 
Айтындз ды хæххон цæргæсы базыр, 
Ма-иу тыхса хус рæстæджы зæхх. — 
Къæвда, æз дæ нæртон зæрдæ уарзын! 
1952 

СУАДОН 
Дæ цыд, дæ лыгъд — сæгуыты тахт, — 
Кæдæм — дæхæдæг дæр нæ зоныс. 
Дæ разы — дур, фæзил уæд тагъд, 
Æнцой, уысмы улæфт нæ домыс. 
Æрмæст дæ цин, дæ бæллиц у 
Парахат, риуы дзагæй зарын. 
Ды хурæн бахъарыс дæ уд, 
Цыма дзы бирæ хæрзтæ дарыс. 
Дæ сæрмæ дард, æнкъард у мигъ, 
Дæ зарæг й’асинтыл ысхизы. 
Бынæй та хохы айнæг — джих — 
Дæ зарды зæлтæ цинæн исы. 
Ысхъæлзæнг наз æмæ тæгæр, 
Æхсæр, хæрис, мæлæг тæрс, къуссыф 
Ныллæг æркъул кодтой сæ сæр 
Æмæ æгъуыстаг зардмæ хъусынц. 
Цæуыс, тындзыс. Дæ фæндаг — дард, — 
Дæ уæззау балц, зынæй нæ фауыс. 
Зæххыл цы зоныс, уый у зард, — 
Хæрзиуæгæн æй зæххыл тауыс. 
тз 

ЗÆРДÆ 
Ма фæцахуыр у æнкъардыл, — 
Хорзау дæм кæсдзæни. 
Мигътæ макуы бакал цардыл, — 
Уазал дæм хæсдзæни. 
Доны был фæзынд дзывылдар, 
Хъæмпы хæлттæ уидздзæн. 
Сæрд ын кæд — ыскаст цыбыр цард. 
Хъарм ахстон ысбидзæн. 
Цард кæнинаг у, кæнинаг, 
Ном, лæгдзинад домы. 
Кæд ды цардмæ дæ цæуинаг, 
Ма баком уромын 
Сар, мæтмæрдтæ æмæ ’нкъардæн, 
Фæлæ срæвдз у тохмæ. 
Æтт, лæппу, æфсургъау, цардæн 
'Рбалвас ды йæ рохтæ! 
1953 

ЗАРÆГ 
Дидинæг æфтау, нæ бæстæ! 
Мах — дæ хъæбултæ, цæргæстæ, 
Мадау уарзæм дæу, 
Уарзон дæ! 
Де стыр намыс æмæ номæн 
Фарны куысты ’хсæвæй, бонæй 
Мах кæнæм лæггад, 
Уарзон мад! 
Парти — н’амонæг, нæ фæтæг, 
Иугуырæй цæуæм йæ фæстæ, 
Развæд — уалдзæг, цъæх — 
Рухс, уæрæх. 
Ленины фæндтæ — нæ хотых, 
Не стыр фидæнмæ нæ хонынц, 
Дарынц нæм зынаргъ 
Ирд цырагъ. 
Кæд æндæр æвзæгтыл дзурæм, 
Иумæ у нæ бæстæ — хурæн 
Не ’взонг цард — нывонд, 
У нывонд. 
Стæм æмуд, хæлар æнусмæ, 
Ленины цырагъы рухсмæ 
Сты нæ рæнхъытæ æнгом, 
Сæрст, æндон. 

Дидинæг æфтау, нæ бæстæ! 
Мах — дæ хъæбултæ, цæргæстæ, 
Мадау уарзæм дæу, 
Уарзон дæ! 
1954 
154 

ХÆХХОН ЗЫМÆГ 
Мит йæ гæндзæхтæ цæгъды — 
Уары æмæ уары. 
Арс йæ лæгæтмæ — лыгъды, 
Мурмæ йæ нæ дары. 
Къалиу къалиуыл — æнцой, — 
Агурынц быцæутæ. 
Донæн дæр йæ сæр — йæ кой, 
Смалтæ ис, ысцæмтæ. 
Хæхтæ, тигътæ æмæ ком 
Урс кæрцыты — арæзт. 
Цыма уыд сæ мæт, фæсмоч 
Сæрды тарбын дарæс. 
Уынгты цыма змæлæг нæй, 
Арт сæ къæстæм сайы. 
Фос дæр — кæвдæсты рæгъæй 
Васт, — цъæх хос æфснайынц. 
1954 

УÆРÆСЕ 
Фæфæнды мæ, куы фестин æз цæргæс, 
дæ рухс зæрдæ дæ армы дзыхъхъы хæсс. 
Ыстæх дæ райдзаст арв æмæ æврæгътæм, 
фæбатæ кæ дæ быдыртæ, дæ рæгътæн. 
Дæ тыгъд быдырты уонгрогæй цæуин, 
фæцин кæнин дæ бурдзалыг æфсиртыл. 
Каердзыны тæф мæм хæдзæрттæу кæлид, 
ыскъæфид æй йæ рог базыртыл ирдгæ. 
Дæ зараг дæттæм байхъусин лыстæг, 
сæ цины зæлтæй байдзаг уаид зæрдæ. 
Зæгъин: «Сæ мыртæй æз поэт ысдæн, 
нæ цæуын мигъау а зæххыл лæзæрдæй!» 
Бæрзонд бæлæстæм бакæнин фысым, — 
зæронд лæгау — куырыхон æмæ барджын, 
цыма сын нæй, хæстон лæгау, хуыссæн, 
ысты сæ зæххы хъахъхъæнджытæ ’хсарджын. 
Уæрæсе, ды — мæ рухс сагъæсты сæр, 
цæргæс дæ риуыл не ’рзилдзæн æнусты. 
Æрмæст дын æз зæгъын зæрдийæ: «Цæр! 
Æмæ нæ дар ыстыр Ленины рухсы!» 
1954 

НЫЙИАРÆДЖЫ ХЪÆЛÆС 
Зæххыл цы мыртæ и, цы зæлтæ, 
Кæнæ цы зарæг и, цы хъæр, 
Бæстыл цы дзырдтæ и, цы ’взæгтæ 
Дунейыл сыгггæ ’мæ уынæр, — 
Ды уыдон схæццæ кæн, ысиу кæн, 
Куыд кæной иу рæстæджы ’мбу,— 
Милуан хъæрæй куыд цæуой ниугæ, 
Милуан зæлтæй куыд тыхса уд, — 
Уæддæр, ныййарæг мад, хъæлæсæй 
Æз уайтагъд базондзынæн дæу, 
Мæ хъус дын ацахсæд æрмæстдæр 
Дæ иунæг, иу тыхст фæхъæр «уæуу!» 
1954 

Б Æ Р 3 
1. 
Фæнды мæ демæ дзурын, бæрз, 
Дæ сыфтæрты мæ къухæй дауын. 
Кæнынц дын дымгæмæ пæр-пæр, 
Сæ къæрццæмдзæгъдæй мæн ыстауынц. 
Дæ уындæй цал уды уыд буц! — 
Ыстыр, æгæрон у Уæрæсе. 
Æрдхæрæн — хуры цæст, йæ рухс, 
Фæлæ йыл никуы бонты ’ххæссыд. 
Цæуы дæм уарзæг чызг изæр, 
Дæ зæнгыл бавæры йæ сæр, 
Дæуæн уый ракæны йæ сæгъæс, 
Кæй фæци судзгæ уарзты ахæст. 
Куы хъуысы фырцинæй йæ зард, 
Куы та йæ уарзты стъæлдыл дзуры, 
'Мæ йын йæ зæрдæйы æнкъард 
Яæ дзæбæх, хистæр хо фæсуры. 
Кæнæ тыгъд быдырты сæрмæ 
Кæд искуы сау мигътæ зындысты, 
Уæд мад —- Уæрæсейы хъæрмæ 
Йæ фырфгæ карз тохмæ цыдысты. 
Хæстонæн-иу куы уыди зын, 
Дæ фенд ын уыд тых æмæ ’хсар дæр. 
Кæнæ куы хуыссыди йæ зынг, 
Дæ фарсмæ уый нæ кодта сар дæр. 
158 

Фæнды мæ демæ дзурын, бæрз, 
Уырысы макуы рафт æнусты! 
Тыхст лæджы хиды ’ртæхтæ мæрз, — 
Уадз, хъазæнт сыфтæртæ йæ рустыл! 
2. 
Мæ хосгæрст — рагъы сæрмæ, тигъыл, 
Ыставд, ыздыхт уистæ хæссын, 
Мæ цæвæг аныдзæвы мигъы 
Æмæ мæм зулдзастæй кæсы. 
Фæлæ мæ цæвæг худы, зары, 
Кæны хæххон фиййауы ’хситт. 
Мæ цардæй æз цы стыр хæс дарын — . 
Мæ майкæ быуарыл ысхид. 
Нæ дæн хæрам рæуæгсис мигъмæ, — 
Дæ базыртæ мыл дау, æмбæрз! 
Ыскæс-ма уый бæсты ды тигъмæ, 
Цы ран лæууы мæ уарзон бæрз! 
Нæ тæрсы къох. Дæ тæрккъæвдатæй 
Æвзонг чызгау йæхи ныхсы, 
Фæкæны рог дымгæтæн батæ, 
Йæ тасаг цæнгтæй йыл тыхсы. 
Кæсын дæм æз. — Мæ куыст, мæ зынтæ 
Сты рох мæнæй. Мæ цæстыл ис 
Бæрзытæ, урссхъæлзæнг бæрзытæ, — 
Уырысы фидыц æмæ ис. 

Цы дæ æрбахаста Кавказмæ? 
Æви кæд амондджын рæстæг 
Ызгъордта тар ’нусты уæ размæ — 
Ыскодта бæстæты хæстæг? 
Æмæ ныр иу зæххыл æнгомæй, 
Адджынæй, райдзастæй цæрут? 
Мæ зæрдæ уын зæгъы æргомæй: 
Дунейы удæнцойæн ут! 
Мæ хосгæрст — рагъы сæрмæ, мигъы, 
Ыставд, ыздыхт уистæ хæссын... 
Уæлейæ, хохы рындзæй, тигъæй 
Мæнмæ бæрзыты къох кæсы. 
1954 

КОБЗАРÆН 
...Но как жнть на свете 
В цепях, в далекой стороне. 
Т. Шевченко. 
Зын дын уыд Орскы, Кос-Аралы, 
Новопетровскы та — зындæр. 
Кæй бон у хъадамантæ дарын? 
Æгад салдаты цард — фыддæр. 
Ды — хаст, Украинæ та — дард ран, 
Уæ дыууæ дæр — æфхæрд, æбар. 
Дæхи мæт дæ нæ уыди, кардау, 
Быхстай æппæт дæр, фæлæ сар 
Ды кодтай райгуырæн бæстыл, 
Дæ цард ын радтай ды нывондæн 
Æмæ ныллæууыдтæ хæстыл, 
Цæмæй фыдызæхмæ бæрзондæй 
Æркæса хурзæрин цæхæрæй, 
Куыд нал уа кусæг лæг цагъар 
Æмæ лæгмар паддзах — сæлхæрæн 
Лæгыл куыд нал цæуа йæ бар. 
Дæ бæллиц сæххæстис: Амранау, 
Дæ бæстæн радтай амонд, рухс: 
Зæххыл кæмæн нæ уыд ыссарæн, — 
Æрлæууыд диссаджы æнус. 
Фæлæ дзы ды æнæ хай бадæ, — 
Æлдар кæд нæ уыди фыдлæг! 
Дæу бадомдта, æмæ рæууадæн 
Йæ фæндаг йе’мбисыл ныллыг. 
11. Гафез 
161 

Æрмæст дæ сагъæстæ — дæ цæуæт 
Ыссардтой а зæххыл сæ цард: 
Къæсæй-къæсмæ — сæ балц, сæ цæуæн, 
Хъæуæй-хъæумæ — сæ дзырд, сæ зард. 
Цæуынц ’мæ зилынц Украиныл, 
Дзыллæты зæрдæты цæрынц 
Æмæ Кобзары буц ном цинæй, 
Сæрыстырæй æдзух кæнынц. 
1954 
162 

Æ В Æ Д 
Дæу цардазтæ дзæгъæл ныууагътой, 
ызгæ, тыгъд рæхысау, цæггай. 
Кæм-иу сыл фаты фехстау тахтæ, 
куы та цыдтæ зынæй гаккæй, 
куы та тæмæн цæхæртæ калдтай, 
дæ рухсæй — рухс зæрдæ уынæг; 
куы та дæ фæндаг тары дардтай, 
зындтæ дыдзы рухсау нымæг. 
Дæ фæд кæркæ-мæркæ куы зына, 
уæд уын фыдуады аххос нæу. 
Æндæр ран дыл фыдуад куы хъыза, 
куынæ тава цæхæр хур дæу, — 
уæд ды æбон æмæ æдых дæ, — 
ам рæстæг азымджын нæу уæд! 
Уæддæр ды, уадау, цу йæ ныхмæ, 
бынтон куыннæ фæуай æвæд! 
1954 

МАДЫ ФÆДЗÆХСТ 
Уары. 
Къæвда цæстысыгтæ фестад. 
Дымгæ уарыны зулмæ ныхсы. 
Арв йæ кæрдтæ цæхæркалгæ фехста... 
Дæу уромы, кæны дæ тыхсын. 
Мигъ — дæ сæрмæ, — 
дæ хуры хай байста. 
Мигъ — дæ размæ, 
улæнтæ, мылаз. 
Ды дæ ’нусæй цы уæззау уаргъ райстай, 
Уый æрцыди дæ уæхсчытыл баст. 
Ды бæлццон дæ, 
фæллад бæлццон. 
Уайгæ! — 
У дæ хъысмæт цæуын ’мæ цæуын. 
Ды куы ’рлæууай, 
кæндзынæ уæд тайгæ, 
Бон дæр бахсæв уыдзæни дæуыл. 
Ды нæ зоныс, 
дæ рис мын куыд зын у, 
Æз дæ рисæй куыд тыхджын дæн рыст. 
Цу! 
Æнæ хуысгæ фестæд дæ зынг уд, 
Цу сæрыстырæй, 
цу æмæ быхс! 
1954 

УАД 
Æз сабырдзинад уарзын, — 
Æнцойад дæр хъæуы. 
Фæлæ зымæджы карзы 
Куы мæрзы дымгæ уынг, 
Фæбæллын алкæд уадмæ, — 
Æвидигæ — йæ тых. 
Йæ уд дæр ратдзæн кардмæ, 
Къæдзæхы тигъмæ — ных. 
Ныппырх уыдзæни фахсыл, 
Ыскæрддзæни йæ кард. 
Фæлæ та мигъты суасдзæн, 
Хæсдзæн ын дон йæ зард. 
Дæ разы симдзæн, тулдзæн, 
Дæуæй дæр домдзæн хъазт. 
Йæ мидбылхудгæ дзурдзæн: 
«Цы у дæ мæт, дæ маст!» 
Фæкæнын æм тæхуды: 
«Æвдуд адæймаг, цæр!» 
Мæхиуыл та фæхудын: 
«Цæй æнтъыснæг дæн, цæ!» 
1954 

* * * 
, «Мæ нывты басыгъдыл тынг 
фа?сар кодтон». 
Махарбег. 
Уый лæууыд æмыр æмæ уæнхъилæй, 
сау зæхмæ æдзынæгæй ныккаст, 
цыма йын йæ зæрдæ тынд йæ риуæй, 
кæнæ та йæ арф ингæнмæ хаст. 
Ис гæнæн, æрымысай æппæт дæр, 
сфæлхат кæнай раджыйы рох зæл, 
агурай ма дзодайыл дæ фæдтæ, 
бандадзай ма, — чи фæхауд тæгæл, 
иæй æрмæст нæуæгæй фыссæн уацмыс, 
не ссардзынæ иухатты хуызтæ... 
Чи уыд сæры — мысынады ацыд, 
чи фесæфа, уымæй ды хызт дæ. 
Басыгъдысты сагъæстæ, бæллицтæ, 
ахурæнтæ, дунейы хуызтæ. 
Ныр лæууы афтид æмæ хъæдздзиццæй 
се сфæлдисæг — адæмы хуыздæр. 
Нал дæр кад, ивгъуыд æмæ хæрзиуæг, — 
ног ысгуыхты амондæн сæ ’рхæсс. 
Баззадтæ хъыстимæ хæрз иунæг... 
Скæс-ма, уæлæ урс хæхтæм, ыскæс, 
зонынц дæу. 
Сæ ныфсы лаегмæ сидынц, — 
Дæу хъæуы сæ цыты стыр хæс фидын. 
1954 
166 

* * * 
Æрдхæрæны хохаг дон уайы, 
Йæ пырхæнтæ дардмæ æхсы. 
Йæхимæ бæлццон лæджы сайы, 
Йæ фæндаг ын дургай æхсы. 
Ныммæлæн ын макуы уа, уастæн, 
Нæ хохбæстæн чи у æфсин, —’ 
Йæ зарын, йæ худын, йæ хъазтæй 
Фæллад удæн чи хæссы цин! 
1954 
167 

НÆ ЗÆХХ - НÆ МАД 
Нырма нæй, не сулæфыд зæхх, 
Иырма уырыд æмæ фæллад у, 
Кæрдæгыл не’рбадтис æртæх 
Æмæ йæм хурзæрин нæ бахудт; 
Нырма у зæхх фыдæфхæрд, рыст, 
Лæджы буарау цæфтæ, хъæдгæмттæ, 
Йæ тыхст риуæй цы хъæрзын хъуыст, 
Уый ласы сау туджы æрхæмтæ, 
Нырма хæстон фæздæг — æндзыг, 
Нæма йæ скуынæг кодта уаддым. 
Нырма æртхутæг æмæ рыг 
Дæ дæлвæзты ызнонау бадынц, 
Æмæ дыл афтæмæй та мах 
(Уæу-уæй, куыд зынæй дын æн дзурæм!) 
Уæззау, æфсæн тракторы цалх 
Дæ хъæдгæмттыл дыууæрдæм тулæм. 
Мах хор хъæуы, ныййарæг мал, 
Ныббар, дæ хъæбултæ, дæ цотæн. 
Адджын — дæ рæвдыд æмæ рард, 
Æрмæст мæ макуы бафхæр сонтæй. 
Йæ тæрттæ байгом кодта зæхх, — 
Нырма хъæдгæмттæ ’мæ фæллад у. 
Фыццаг хахх — 
пелтъыны фæлдæхт... 
Нæ зæхх — 
нæ мад нæм 
мидбыл бахудт. 
168 
1954 

* * * 
Æз нæ зонын, цавæр у хъысмæт: 
Нæу мæ хъару, рахатын мæ фидæн. 
Чи зоны ’мæ дардтаин нымæт, 
Чи нæ тæрсы уарын æмæ хидæй; 
Чи зоны уыдаин ахæм лæг, 
Чи тауы сырх-сырхид мæнæу армæй, 
Науæд та — æндонбазыр тæхæг, 
Кастаин Кавказы хæхтæм арвæй; 
Чи зоны цы уыдаин, — хуыснæг! 
Науæд та, æгомыг фосау, бастуд... 
Фæлæ æз кæй рацыдтæн фыссæг, 
Уый, мæ Ир, дæ цинæй уыд, 
дæ уарзт уыд. 

ХÆХТÆ — ’ФСЫМÆРТÆ 
Хур куы сзыны, уæд уайтагъддæр ме ’нгас 
Хæхты тигътыл Бурхохмæ цæуы. 
У мæ фидæн, мæ куыст æмæ ме ’гас 
Рагон хæхтимæ иумæ цæрын. 
Пшауы комбæстæ, дардæй уæм дзурын, 
Хæхтæм райсом ыскæсут мæнау. 
Уе ’нгас сæмбæлы райсомы хурыл, 
•Арвыл хъазы рæуæг мигъты нау. 
Æз куы уынын мæ райгуырæн хæхтæ, 
Уæд мæ разы — уæ бæстæ, уæ арв. 
Уым дæр -— рæгътæ, рæуæгвад æврæгътæ, 
Уым дæр кæмттæ — цъæх дарæсы, арф. 
Сты Кавказы бæрзонд хæхтæ рагæй 
Иу мад, иу фыды цотау æнгом. 
Иу — сæ адæм дæр цард æмæ уагæй, 
Иу — сæ сагъæс, сæ царды фæндон. 
Æз куы фæхæссын урс хæхтыл ме ’нгас; 
Уæд æрлæууы мæ разы Кавказ. 
Хæхтæ, хæхтæ — мæ къабæзтæ, уе ’гас — 
Ме ’фсымæртæ, — фæцæут æгас! 
1955 
170 

* * * 
Цæуын. 
Æзæрмил. 
Сагъæсты кæлын. 
Æрдæг кондæй, æнæ арæзт цы баззад, 
Æмбу кæнынц тыхст сабитау мæныл, — 
Ивгъуыды азтæ растадысты балцы. 
Зæгъынц: 
ивгъуыдмæ здæхæн амал нал и, 
Ивгъуыд — 
Зæронд цырт, 
Томыг æмæ тар... 
Мæ ивгъуыды æз абоныл нæ барын, 
Нæдæр хæссын мæ фидæнмæ йæ бар. 
Æрмæст мæнæн мæ ивгъуыд æмæ абон 
Кæрæдзииыл — 
Рæхысты цæгау баст. 
Цу. 
Арвыл ды зырнæджыты хал атон, 
Уый фесафдзæн йæ хуыз æмæ йæ ас. 
Куы цæрай, 
Архай, 
Араз æмæ кус! 
Уæд де ’ргом та — 
Дæ фидæны нысанмæ. 
Тындздзæн дæм уæд дæ бæллиццаг æнус 
Æмæ дæм сиддзæнис æхсармæ. 
Æрмæст лæгæн 
Йæ хъуыдытæ, йæ ми 
Нæ вæййынц алкæд зæрдæйы фæндиаг. 
Куы хурыл бады комæй сыстгæ мигъ, 
Куы дымгæ скæны фæсрагъæй æрдиаг. 

Уæд ивгъуыдмæ æз адарын мæ хъус; 
Фæдыл сгуыхт, 
Кæнæ та йе ’стъæлд фæнд 
Мæнæн æрхæссынц 
Уддых æмæ рухс, 
№мæ та размæ! — 
Разыны та фæд. 
1956 
172 

* * * 
Дон уайы къæдзæхæй, æнхъизы, — 
Цыдæртæ сау хъуынатæн дзуры. 
Йæ сæрмæ залмы стыр сыф ризы, 
Цыма хуыснæгæй тæрсы хурæн. 
Фæлæ йæ, чи зоны, цæуыл у 
Нæуæггуырд суадонæн йæ мæт? 
Миййаг кæд ахуыр нæу цæуыныл, — 
Цу. хæц йæ гуккыл уæд! 
1955 
173 

Т Е Д Е Л Е Т 
Дæу хæхтæ схъæбыс кодтой с’астæу, 
Дæу се’ртты, сабийау, хæссынц, 
Цыма сæ цард, сæ хурыскаст дæ 
Æмæ дын давынæй тæрсынц. 
Дæ хъахъхъæнæг фæлгæсынц дардмæ, —- 
Сæ кой — дæ цин æмæ дæ хъыг. 
Быцæу ыслæууыдысты арвмæ, 
Цыма æрхаудзæни дæуыл. 
Фæндаг дæм ис æрмæстдæр сæрды, 
Зымæг дæм не’рбатæхдзæн цъиу. 
Кæй фехсти ардæм хæхты сæрты, 
Фыццаг хатт ардæм чи’рцыд, чи? 
Миййаг кæд туджджынæй æмбæхсти, 
Æви йын фаг нæ кодта зæхх, 
Æмæ ыссардта «нæхæрд» бæстæ — 
Фырцинæй цæссыг фестад зæгъ. 
Æви кæд йе ’лдарæй фæлыгъди, 
Ыссардта ам бынат, æнцой. 
Йæ риуы цардамонд ыссыгъди, 
Ыссис йæ рухс фидæн йæ кой... 
Фæлæ нæ дæ Сыбырмæ хастау, 
(Æниу ма нæм кæм и Сыбыр!) 
Йæ их нæ комулæфтæй астад, 
Йæ зæхх — цыллæ хуымы быдыр. 
174 

Ды дæр, кæддæрау фæсвæд нал дæ, 
Æндæр фарн дæм æрцыд, æндæр, 
Æмæ дæ хæларзæрдæ адæм, 
Дæ цот, дæ ног дуджы фæлтæр 
Нæ цæрынц, иухаттау, мæгуырæй, 
Кæддæрау, нал ысты æбар, 
Фæлæ, æфсымæртау, æмгуырæй 
Фыд дуджы бакодтой æдзард... 
Æхсæв нæ тагъд кæнынц хуыссынмæ, 
Фæкæлы алы рæттæй рухс. 
Кæмæфæнды æрыфт фысыммæ, — 
Уыдзынæ алкæмæй дæр буц: 
Хæларзæрдæ, узæлд, рæвдауын, — 
Нæ хъæуы уыдоныл ныхас. 
Æрмæст лæгæн, хуыснæгау, давынц 
Бæрæг нывтæ йæ цæстæнгас: 
Фæкæнынц сабитæ сæ рардтæ, 
Куыстхъомтæн сомгуыст у сæ кой, 
Зæронд лæгтасн — сæ фæндаг дардмæ — 
Нæ уадзынц уазæджы æнцой: 
— Цы хъуысы Ассамблейæ ногæй? 
— Нæ та сæм балæвæрдтам хорз? 
— Куыд хос кæнынц атомы токæй? 
— Кæнæ куыд æрзади нартхор?.. 
Бон фæхстæй дард ранмæ фæнæры 
Куыстызмæлд, фæсивæды хъæр, 
Æзæр фæндыры зæл лæзæры 
Бæрзонд къæбæлдзыг хæхты сæр. 

Æрмæст нырмæ кæд ам нæй ГЭС дæр, 
Нæ дзы ис бастдзинад рæстмæ, 
Уæддæр йæ адæм ’нæхай не сты 
Нæ дуг, нæ рæстæджы хæрзтæй. 
31. 11. 55 
176 

ТАБИДЗЕ ГАЛАКТИОНÆН 
Ночевала тучка золотая 
На груди утеса великана. 
М. Лермонтов 
Фыссын хъæуы зæххон удтыл, æдзыттыл, 
Ды та бæрзонд дæ, хуры ’мсæр, ыстыд. 
Æрмæст мæнæн, кæм вæййын æз, кæм цыдтæн, — 
Æгъуыстаг ныв — мæ цæстытыл æфтыд. 
Фыссын хъæуы зæххон удтькл, æдзыттыл... 
Мæ ныхас та æрымысынæн уæд. 
Цыдыстæм иумæ. Машинæ тындзыдта, 
, Уыдтæ æмыр. Дæ сау зачъёты хъæд 
Дæ риуы гуыдыр даргъ цæнгтæй æмбæхста. 
Дæ фарсмæ ’нцад цы ’нæзонгæ чызг бадт, 
Æнафон уый фæлмæн тынтæй ныуæрста 
Æмæ йын домдта тарф хуыссæджы уат. 
Чызг бафæллади дард фæндаджы балцæй, 
Дæ бæзн риуыл æркъул кодта йæ сæр. 
Нæ домдта уый фæлмæн уат æмæ базтæ, 
Адджын, рæуфынты кодта уый пæр-пæр. 
Ды бадтæ ’нцад. Цæуыл уыди дæ сагъæс? 
Кæд Мцхетайы дæ хъуыдыты уыдтæ, 
Æви фæдæ кæд де ’мдзæвгæйы ахæст, 
Поэзийы рæуденджызы цыдтæ? — 
Гафез •'' 177 

Нæ зонын æз. — 
Лæджы сæнттæ — бырынцъаг. 
Æрмæст мæ размæ, ног таурæгъ æрхаст: 
Дæ риуыл мад — 
зæрин Гуырдзыстон рынцад, 
Æнафоны дæм хуры цæст ныккаст. 
1955 
178 

ÆНУД ЦЪÆХАХСТ 
(Вьетнаймаг ныв) 
Æз судзын, дуне! — 
Гас дунемæ сидын. 
Ау, нал баззади а дунейыл лæг, 
æнуд цъæхахстмæ чи байхъуса иу уысм, 
тыхст адæймагмæ ма бадара къух! 
Æз судзын, дуне! — 
Батар мыл и бæстæ. 
Æнуд ныккæнды буары сыгъды тæф 
хуыдуг кæны мæн, мары мæ цæрдудæй, 
мæ сонт буармæ мын арты ’взæгтæ внальшц, 
мæ риу, мæ гуыр мын бакодтой сæхи, 
цæмæй дунейыл мауал уа мæ кой. 
Нырмæ аез пъа нæма зонын лæппуйæ, 
мæ уарзт мæ риуы дардтон æз æмбæхст. 
Æрмæст цæстæй æз агуырдтон кæйдæры, 
фæлæ мæнæй æрцыди раздæр мард. 
Ныр та мæ рад у. 
А дуне, цавæр дæ! 
Цæмæн фæлдисыс адæмы зæххыл: 
цæгъдынæн, æви а бæстыл цæрынæн? 
Лæгмарæгæн: «Æрлæу» зæгъæг куынæ ис, 
уæд уый цы у, цы рæстæг и зæххыл? 
Мæ цардæй ма цы ’рцæудзæни? 
Æндæртимæ мæлынмæ дæн цæттæ. 
Æрмæст мын æрдз цы снысан кодта царды — 
мæн мад ысуæвын а зæххыл фæндыд. 
Зæххыл мæ номыл иу æзмур уæддæр 
куы цыдаид, куы цардаид мæ фæстæ, 
фæлæ мæм не ’рхауд уыцы амонд цардæй... 

Судз, пиллон кал, æнæрцæф буар, цæрдхъомæй! 
Цæхæр æвзæгтæ, электроны ток, 
уæ мондаг исут сонт буары монцæй, 
мæ цард куыд фæуа у’амæттаг. 
Æрмæст, 
кæд ма уæлæуыл исты фарн цæра, 
уый ралæууæд сылгоймаджы сæрхъызой 
æмæ фыдгулы басудзæд йæ азар! 
1955 
180 

* * * 
Хуры цалх æврæгътыл райдыдта хъазынтæ, 
æрдз йæ цинæй, йæ хъармæй — æфсæст.. 
фæлæ айтыгъта сау мигъ йæ базыртæ 
æмæ сыхгæдта хурæн йæ цæст. 
Зæхх нынкъарди. Фæтар и, фæталынг и, 
цыма сагъæсты аныгъуылд хъæд. 
Цыма царды тел сау къухæй алыги, 
сыстад бæстæйыл сар æмæ мæт. 
Фиййау баппæрста йе уæхскыл сау нымæт, 
скæсы арвмæ: уым тар мигътæн —- загъд. 
Цыма фосæн ыстарсти уын давынæн, — 
здахы, скъæры сæ уæтæрмæ тагъд. 
Ма тæрс, бæстæ, æрбацæуæг сау мигътæй! 
Сау бон бирæ нæ хæссы дæуæн. 
Хур та ракæсдзæн. Фæзтæ, дæ кард-тигътæ 
ногæй калдзысты цины тæмæн. 
1955 

ÆМБÆЛЦЦÆТТÆ 
Бæхы къæхты хъæр хъуысы дуртыл. 
Къупп-къупп, къупп-къупп, — кæнынц æмцæф. 
Цыма уæларвыл баконд хуртæ —• 
У ком æнуд æмæ æнтæф. 
Секъа уыд Калачы. Ныр раздæхт, 
Кæны йæ даргъ фæндагыл тагъд. 
Кæд бацæуид сæхимæ раздæр, 
Кæннод та сыстдзæн æхсæв-маргъ. 
Цæуы Важа дæр. Бæхмæ ’взиды, 
Секъайау уый дæр хор хæссы. 
Иæ къæс, йæ хъарм уæзæг æм сиды, — 
Æнхъæлмæ бинонтæ кæсынц. 
— Кæцон дæ? 
— Пшауаг дæн... 
— Дæ ном та? 
— Мæ ном — фæкæсынæн — Важа. 
— Ды та? 
— Мæ ном Секъа... 
— Уæ ком та? 
— Нæ хъæу у Ганисы уæзæг. 
Цæуынц дыууæйæ. Бæхтæ згъорынц. 
Сæ мæт, сæ сабыр ныхас у, 
Куыд тыхсынц хохаг адæм хорыл, 
Куыд риссы царды мæтæй уд. 
Æмæ сæ иунæг дæр нæ зоны, 
Цы хуызы фервæза зынæй, 
Цыма сæ хæхтæ ссæндынц, домынц, 
Кæнынц сæ сагъæсты бынæй. 
182 

Фæлæ сæ бæллицтæ, сæ фæндтæ 
Цæргæсау базырджын ысты: 
Нæ сæ уромынц хæхтæ, кæмттæ, — 
Уæларвмæ, æврæгътæм ыстынц. 
Сæ бæстæ, адæмы хъысмæт сæ 
Нæ уадзы иу уысм дæр æнцой. 
Нывондау сын хæссынц сæ сæртæ, 
Æбар фыдыбæстæ — сæ кой. 
Цæуынц дыууæйæ иумæ комы, 
Сæ дыууæ дæр дзырдыл — æлгъин, — 
Лæгаулæг хи зынтæ уромы, — 
Сæ сагъæс комбæстыл ныххиу. 
Фæлæ сæ иунæг дæр нæ зыдта, 
Сæ цард цы аз фæуа, уæдæй 
Æрмæстдæр аз фæстæ сæ зынтæй, — 
Паддзахы сар æмæ мæтæй 
Кæй фервæздзæн сæ фыдыбæстæ — 
Октябрь скалдзæни цæхæр, ■— 
Æрцæудзæн рухс бæллиц сæ фæстæ, — 
Нывонд кæмæн уыди сæ сæр. 
Ныр та дыууæ генийы комы 
Цæуынц. Арагуи та сын — фæд. 
Сæ иу сæ иннæйы нæ зоны, 
Фæлæ кæрæдзийыл — сæ мæт: 
Сæ дыууæ дæр — хæххонтæ, хордзау, 
Хæххонæн та йæ цард у сар. 
Арагуи сæм фæзынди хорзæн — 
Сæ бæсты баифтыгъта зард. 
1955 

УАРЫНЫ РАЗМÆ 
Мигътæ, ’фсæст фосау, нæ хизынц 
Арвы цъæх нæууыл пырхæй. 
Куы кæрæдзийыл ысхилынц, 
Хæхты гуымс кæнынц ныхæй. 
Цæй, цы стыхстыстут, цы домут? 
Циу’уæ сусæг маст,- цæуыл? 
Æви зæххæн та у дойны 
Æмæ уæ хъæудзæн кæуын? 
Æви æз, зæххон быдзыга, 
Домын дзæгъæлы: «Быхсут!» 
Иугæр тонут хи бындзыггай, 
Уæд цыдæр зынæй тыхсут. 
Æви ферох кодтон азтæ — 
Марын, туджы зæйтæ, ’хсын? 
Тох, атакæйы хæдразмæ, 
Æтт, куыд зын уыди быхсын! 
Кæд саЛдат æмæ уæ астæу 
Исты сусæгдзинад ис?• — 
Лæг ыстыр хъуыддаджы размæ 
Алкæддæр зын ран уыдис. 
1955 

* * * 
Мæ фæндаг у æвзист, тыгъд ронау, — 
«Победайы» йæ фæдыл сайы. 
Мæ размæ уарзон зæхх, чындздзонау, 
Йæ райстбавæрд фæлысты уайы. 
Мæнæуы зад хуымты рæудымгæ . 
Иæ хъал бæхыл дыууæрдæм зилы. 
Нартхор дæр ацагъта йæ рыгтæ, — 
Сывæллонау йæ уæнгтæ тилы. 
Колхозы зад дыргъдон йæ цæнгтæ 
Æруагъта буц хуызæй нæ разы. 
Æмæ мæ цæстæнгас, мæ фæндтæ 
Йæхимæ сайы æмæ ласы. 
Зæгъдзæни чи зоны ’мæ исчи, 
Зæгъгæ, куыд бацин кодта исыл, — 
Куы ма уаид уый саби исты, 
Фæлæ йæ цард фæцис æмбисыл. 
Уый раст фæуæд... Фæлæ ныртæккæ 
Поэт æндæр цæуылдæр зары: 
Ивгъуыды, карз рæстæджы фæдтæм 
Нæн ам хæснагыл дæр ыссарæн. 
Æгæрон быдырты хæснагыл 
Нæ уыди иу бæлас дæр арæн, 
Ихсыд æмæ гæмæх æрнæгыл 
Уыди нæ ривæддон, нæ дарæн. 

Ныр та... 
Нæ фæндаг у, тыгъд ронау, — 
«Победайы» йæ фæдыл сайы. 
Мæ размæ уарзон зæхх, чындздзонау, 
Йæ райстбавæрд фæлысты уайы. 
16. 6. 55 
186 

АЭРОДРОМЫ 
Мин-Вод... Изæр. Цы фæчындæуа рæстæг? — 
Фæлыгъд кæдæмдæр базырджын уæлтæмæн. 
Мæ чысыл уатæй рацыдтæн æддæмæ: 
Йæ мидбыл худти, сонт сабийау, бæстæ. 
Цементæй фæндаг — хæдтæхджыты бадæн — 
Цыбыр къахдзæфтæй сабыр цыдæй барын. 
Ныллæг хох Змейкæ, зайлаг калмау, адаргъ, 
Изæрæхсид йæ гуыраууоны дары. 
Мæскуыйы. райсом тын.г раджы уыдзынæн, — 
Фæлæ мæ фæндтæ уым ысты мæ разæй: 
Охотскы ряды хъæлдзæг адæм азæй — 
Уæрæх фæндаг ис адæмы рæгъдзыдтæн. 
Цæдисы хæдзар делегæттæй байдзаг. 
—Хæст фесæфæд! — Сæ фарны дзырд, сæ иувæнд 
Æмдзæгъды нæрд мæ райдзаст фæндтæ байста —* 
Фæцыди хъæр тыхджын моторы риуæй. 
Фæлурс хæдтæхæг надвæдыл æрынцад, 
Хæххон цæргæсау, базыртæ ныттыгъта. 
Мæ зæрдæйы зæроид хъæдгом ыстыдта: 
Мæ ивгъуыд бонтæн фестади бырынцъаг. 
Хæстон азтæ... Ызнаг бырста нæ бæстæм. 
Уыд бомбæгæнæг хæдтæхæг нæ хотых. 
Æхсарæй та кæд чи саста æрдхорды? — 
Æрмæст мæлæт æдзух хылди нæ фæстæ. 
187 

Нæ мад — нæ зæххыл, уарииау, зЫлдыстæм, 
Нæ йæ уагътам хъæрццыгъайæн æхсынын; 
Кæддæриддæр йæ хъыг æмæ йæ зыныл 
Гæрзифтонгæй, æнæ сидгæ, зындыстæм. 
Æмбалы тугæй хæсты зынг ныххуыссыд, 
Иæхи ^д йын мах баныгæдтам донбыл. 
Ызгъæлы æртæх цъуйы тасаг цонгæй, 
Рæсугъд Днепрæй йæм сабыр зарæг хъуысы. 
Куыд зын у... Зæрдæ фестади нæргæ куырд, 
Хъуыр бахгæдта. Æрхъуызыд цæссыг русыл. 
Мæ хъустыл зæлы ме’мбалы фæстаг дзырд: 
«Мæ уалдзæг радтон амондджын æнусыл!» 
Дæ фæстæ ныр сæрæгас у дæ бæстæ, 
Иæ хъæбултæм цытджын Мæскуымæ сиды, 
Цæмæй ызнагæй бахизой нæ фидæн, 
Дæуау дунейы бахъахъхъæнон хæстæй, 
Цæмæй фæйлауой зад хуымты æфсиртæ 
Æмæ сыл хъаза райсомы рæуирдгæ, 
Цæмæй дыл цъуй йæ сырх цупæлттæ дауа 
Æмæ дын Днепр цардамондыл зара. 
16. 11. 55 

* * * 
Фæнды дæ, фенай Чаргалы, ды уæд 
Нæхимæ, уæртæ Дзауы коммæ, бацу. 
Уынгæг ком æмæ арвмæцæуæг хъæд... 
Ам — Леуахи, Арагуи ис уым балцы — 
Æппæлы Гогла, амоны мæнæн 
Пшауаг æмæ хевсураг æгъдæуттæ. 
Куы та кæсы æмдзæвгæтæ. Тæмæн 
Кæнынц мæ разы галуаны æргъæутæ. 
«У уæртæ уый та Ерцъойы хъæу». — Æз 
Мæхимидæг ысцыбæл дæн. — «Цы кодтай?» 
Мæ хъуыды фестад базырджын цæргæс 
Æмæ дыууæрдæм фатæхстау ызгъордта. 
Мæ цæстыл ауад Райгуырæн бæстæ, 
Кæмттæ, бæрзæндтæ, бурдзалыг æврæгътæ. 
Хъæу Ерцъо, цад, уæларвмæ сисгæ фæзты 
Æрбакодтой сæ хъарм хъæбысы хæхтæ. 
Мæнмæ цы ’нгас, цы хъарм комытæф и, 
Фыдыбæстæ цы рухс зæрдæйæ уарзын, 
Пшауаг Ерцъо, уый дæу дæр фæцис — 
Дæ комбæсты йæ тауын æмæ уарын. 
1955 

ÆФСЫМÆРОН ИНГÆН 
Терк ызгъоры. Цæссыджы пырхæнтæ 
Донхæрисы сыфтæртæй кæлынц. 
Терк, дæумæгæсгæ æрдз дæр нырхæндæг, — 
Цины зарджытæ иугай мæлынц. 
Ды Дайраны фæранк уыдтæ, ам та 
Дæ, мæрдджынау, зæрдæсаст, сабыр, 
Цыма скодтай гыццийау дæ саутæ, 
Дæ гыццийау мæстæлгъæд, æмыр. 
Уарзын де ’нкъард æнгас æмæ сагъæс: 
Революци йæ тæмæны уыд. 
'Вддæс мин уды Деникины — ахæст, 
Вддæс мин уды революцийы цыт. 
Терчы областы сыстади сау рын, 
Сси Дзæуæджыхъæу туджы лæсæн. 
Кæм хъæрзын хъуыст, кæм — худын ’мæ зарын, 
Кæм цæссыг калд, кæм — карз арахъхъ, сæн. 
'Вддæс мин уды Деникины — ахæст, — 
Чи цæрдудæй ныгæд уыд, чи — æхст. 
Терк, æфсымæрты тохы зард ахæсс! 
Хур, дæ тыитæй сæ тырыса æхс! 
Уыдон махæн цы бартæ ыссардтой, 
Уыдон махæн цы цардамонд радтой, 
Уæд сын уый тыххæй кад æмæ цыт, 
Дзурæд се ’хсар, сæ номыл сæ цырт. 
190. " 

Терк ызгъоры. Цæссыджы пырхæнтæ 
Донхæрисæй æртахгай кæлынц. 
Дæн, Æфсымæрон ингæн, æрхæндæг, — 
Цины зарджытæ иугай мæлынц. 
1955 
191 

КÆЙДÆР МАДМÆ 
Уынын, куыд тыхсыс алæбон, 
Дæ хъæбулы куыд уарзыс, 
Нæма фæзыны Галæгон, — 
Улæфт, æнцой нæ арыс: 
«Цы бахæрдзæни? Уазал у: 
Æддейæ дымгæ зары... 
Йæ амонд, æви й’адзал у — 
Йæ хъуыртухæн нæ дары. 
Æдде та митæй хъаздзæни, 
Йæ къухтæ та сидзысты, 
Кæнæ та ихыл баддзæни, — 
Йæ дзабыртæ сынк ысты. 
Нæ лæууы иу ран: 
Гомсæрæй 
Ызгъоры, уынгт’ы уайы, 
Йæ хъæлæс æмæ сонт хъæрæй 
Цыфæнды зæл дæр тайы». 
Æмбарын дæ, нынйарæг дæ, 
Мад алкæддæр — тæнзæрдæ: 
Ды сабийæн йæ дарæг дæ, 
Йæ развæндаг, йæ сæр дæ. 
Кæй йын тæрсыс ды уазалæй, 
Фæкæлынæй, къуылыхæй, 
Куы цæуа уый дæ хæдзарæй 
Æнæбонæй, æдыхæй,.— 
192 

Дæ мæт, дæ сагъæс раст ысты, — 
Мæнг азым дæм нæ хæссын. 
Æрмæст дæ цæуæт баст ысты 
Дæ йунæг уд, дæ къæсыл? 
Нæ, уый мæнг у! Нæ рæстæг — хорз, — 
Бырсы рæсугъддæр бонмæ.- 
Нæмыг нæмыджы фарсмæ — хор — 
Цæуы æхсæны гонмæ. 
Дæ цот дæр — фидæны дзыллæ, 
Сæ фæндаг даргъ, уæрæх у. 
Цæмæй-иу ма тыхсай зынæй, 
Ды макуы уай зæрдæхудт, 
Дæ цæуæтæн, дæ зæнæгæн 
Ды дзур æмæ сын амон: 
Зæххыл цæуæгæн, цæрæгæн 
Нæй а дунейыл амонд, 
Куынæ уа раст, æмæ рæстыл 
Куынæ хъара йæ раст уд, 
Йæ цард, йæ фыдæлты хæрзтæм 
Куы кæса ’нæмæт, хастау, 
Куынæ уа аразæг, кæнæг 
Нæ рухс фидæн, нæ сомæн, 
Куынæ уа хъахъхъæнæг, хæцæг 
Нæ сомбонæн хæстонау, 
Ды ноджы дзур дæ цæуæтæн, 
Куыд уой хæлар, æмбаргæ, 
Куыннæ цæрой æнæ мæтæй, 
Сæ дæларм дуртæ даргæ. 
13. Гафез 
193 

Фæлывд, дыдзæсгом, давæгæн 
Пæ цард, йæ бон дæр хæлд у. 
Кæйдæр амондмæ хъавæгæн 
Йæхи амонд ыстъæлд у. 
Дæ цотæн ма тæрс уазалæй, — 
Æрбадын сæ кæ хъармы! 
Æрмæст сæ бахиз азарæй — 
Сæ ныхыл фыст уæд Намыс. 
1955 
194 

ХÆРЗБОН, ÆВЗОНГАД! 
Хæрзбон, æвзонгад, рагуалдзæджы бонтæ, 
Мæ чысыл хъæу, нæ зарæг комы дон, 
Кæм-иу ызгъордтон ронбæгъд æмæ сонтæй, 
Цы ран нæ зыдтон мæт æмæ фыдбон! 
Ныр цард уынын æз хурыскасты, ирды, — 
Ыстыр, уæрæхдæр — райгуырæн бæстæ. 
Мæ развæд та — цы ран æрдуйы хидыл, 
Цы ран — цæлхнад, тыгъд быдыртæ, фæзтæ. 
Æвзарын æз зындæр фæндаг. 
Æнцоныл, 
Уадз, хъæндилтæ ’мæ мæлдзгуытæ цæуæнт! 
Уадз, зилæнт уыдон хи царды æхцоныл, 
Сæ тутт удты чысыл хъузджы цæрæнт! 
Мæнмæ мæ кар æндæр нысанмæ сиды — 
Фыдыбæстæн кæд исты лæг ысуин. 
Мæ къабæзты æвзонджы туг æхсиды, 
Æмæ йæ кæд базыхъ æртты хæссин; 
Кæд ын йæ сæрмæ судзгæ цырагъ дарин, 
Зæгæлыйас ын исты ’ххуыс фæуин. 
Йæ цæрæнбон ын тохы балцы зарин, 
Салдатау ын æз хъахъхъæнæг лæууин. 
Хæрзбон, æвзонгад, рагуалдзæджы бонт-æ, 
Мæ чысыл хъæу, мæ зарæг комы дон, 
Кæм-иу ызгъордтон ронбæгъд æмæ сонтæй, 
Цы ран нæ зыдтон мæт æмæ фыдбон! 
1956 

* * * 
Дада, хæдтæхæг нæм фæзыкдис, — 
Æнахуыр, диссаг у йæ ас. 
Бæрзæндты, Ручъы сæрмæ ’рзылди 
Æмæ Цæгат Ирмæ фæраст. 
Дæ дуджы иикуы уыд йæ кой дæр... 
Лæг ныр цы нæ кæны зæххыл! 
Хъæдæй, ызгъæрæй йæ ыскодта 
Æмæ зæрватыккау тæхы. 
Цæуын дæ нал бахъæуид хæхтыл — 
Дæлæмæ тул, уæлæмæ хил... 
Хæссид дæ хæдтæхæг æврæгъты, — 
Сахатмæ Нузалы æрхиз. 
Фæлæ дæм ахæм амонд цардæй, 
Æвæлмон фынтæй дæр нæ каст. 
Дæу та фæндыд, лæгæн йæ армæй 
Куы ’рцæуид уыцы æфцæг хаст. 
Кæнæ та ахæм лæг куы уаис, 
Цæрдхуынкъ куы акодтаис хох. 
Æмæ дæ цот, дæ ном, дæ бар ис 
Фæкæнæд йæ амæттаг фыдох! 
Чысылæй аргъæутты дæр хъуыстай, 
Мыст хохы акодта цæрдхуынкъ. 
Уæд лæг лæг куы хуыйны, æгъуыстаг, 
Æви йæ бархъомыс ныххуыскъ! 
196 

Дæ цард фæци мæт æмæ сарЫ, 
Дæ ингæн сымвæзи. Йæ дур 
Цыма цъæх пиллон арты сарыд -— 
Рæстæджы азарæй ысбур. 
Тæхынц ныр хæдтæхджытæ. Махæй 
Нæу иунæг дæр уæларвон маргъ. 
Цыдыстæм ’мæ цæудзыстæм къахæй, 
Хъæуы нæ бæх, хъæуы нæ саргъ! 
Кæнæ хæдтулпæ дæр ысбæздзæн, 
Дæу зæххæй н’атондзæни дард. 
Дæ разæй раст фæндаг ивæздзæн — 
Цу, тæх æмæ нæрæд дæ зард. 
Дада, дæ рухс бæллиц нæ бабын; 
Ис хæхты сагæмных цæуæт. 
Уадз ахæм кадыл зарæд уадындз, 
«Пæджы бæллиц æххæст кæнæд! 
1956 

ЦÆГАТТАГ БÆСТÆ 
Мæ Ирыл мигъы къæм æххæссы, 
Йæ ас — раст барæджы нымæт. 
Ды та æгæрон дæ, Уæрæсе, 
Лæджы — æнæбын сагъæс, мæт. 
Мæ Ирыл маргъ нæ кæны тухæн — 
Йæ сæрты акæны пæррæст, 
Дæуыл та бафæллайы хур дæр 
Æмæ дыл не ’ххæссы йæ цæст. 
Æз уарзын де ’взонг уæнгты змæлыи, 
Дæ нæртон конд æмæ æхсар, 
Дæ рæуæг, хъал дымгæты зæлын, 
Дæ фурдты хъал тахт æмæ зард, 
Дæ хоры быдырты фæйлауын, 
Сæ адджын хойраджы хæрздæф, 
Дæ арвыл хъæдты сæрты дауын 
Æмæ дæ хизæнтæ — цъæх фæз. 
Æз уарзын дæу æмæ æрвитын 
Дæуæн бæрзонд хæхты салам. 
Куы цæра лæг зындоны, ихыл, — 
Ды дæ æххуысгæнæг, хæлар. 
Æмæ йæ хъахъхъæнæг. Дæ цонг ын 
Фæдары развæдмæ цырагъ. 
Æмæ цæуы дæ зонд, дæ фæндыл, — 
Йæ фидæн — рухс æмæ зынаргъ. 
198 

Йрыстон хуссары и, хъарм ран, 
Ды та цæгаттаг бæстæ, дард, 
Фæлæ нæ зæхх æмæ нæ цардæн 
Дæуæй фæцагурæм мах хъарм. 
Уæрæсе, даргъкъабаз, Уæрæсе, 
Нæ дын дæн сар æмæ мæтæн. 
Дæ базыртæ кæуыл æххæссынц, 
Ды уыдон рухс фидæнмæ кæн! 
1956 
199 

* * * 
Уалдзæг. 
Мæ сонт зæрдæ, худ æмæ хъаз! 
Хуры зæрин дзыкку 
царды хос тауы. 
Мæнæ Къостайы бæрзонд цырты раз 
Стонг сæныкк хизы зæрдиагæй тауыл. 
Гъс, мардзæ, зæххау куы фестин иæртон! 
Туггарз куы нæ дарин ме ссаргæ исмæ, 
Ацы дзыгыйæн 
дæ зæрдæйы тæгтæ æртон, 
Науæд дæ 
риуыл адджынæй уый хизæд. 
1956 
200 

* * * 
Кæд дæ фæнды, мæ урс хæдон мын ралас, 
Мæ зæрдæмæ мын байхъус ды лыстæг: 
Куы сбадт мæ сæрыл сонт лæппуйæ халас — 
Æз де ’мрæнхъон, 
æз де ’мхæстон ысдæн. 
Куы сыстади нæ бæстæсафæг карз уад, 
Дæ фæсидтмæ йæ цæхæры цыдтæн. 
Æрмæст мæ уд сæрæгасæй кæй баззад, 
Уый м ’аххос нæу — 
дæ хъæбулты фыддæр 
Нæ уыдтæн æз. — Цыдæр хъысмæт ма уыд, 
Цæмæндæр мæ мæлæты ныхтæй байста. 
Дæуимæ ныр цырагъдарæг лæууын. — 
Нæ разы ис нæуæг хæстæ: 
нæ бæстыл 
Уа хъуамæ хойраг, кондады бæркад! 
Уырны мæ, парти, уыдон дæр уыдзысты: 
Дæ бирæ хæрзтæ, 
куыст æмæ лæггад 
Нæуæгæй та æгас дуне уындзысты. 
Цы зæгъыс ды, 
æрцæуы уый æххæст: 
Дæ дзырд, дæ хъуыддаг иу ысты, 
æмдзæрæг. 
Советон лæг дæ зонд, дæ фæндтыл — хæст, 
Кæны йæ де ’хсар, де стыр ныфс æрдхæрæн. 

Дæ фæдыл дæр-иу уыцы ныфсæй цыд 
Уæззау фæндагыл — 
хæст æмæ зын куысты. 
Кæддæриддæр уæлахизгæнæг уыд, 
Йæ хъуыддæгтæ та — алкæддæр æгъуыстаг. 
Цу размæ, бырс 
нæ фидæны бæрзæндтæм! 
Дæ рæнхъытæ æлхъывд, æнгомдæр дар, 
Куыннæ сæм уа фæлитонтæ, тæсзæндтæн 
Бацæуыны бар. 
Кæд дæ фæнды, мæ урс хæдон мын ралас... 
Дæ рухс фæндтæн — 
мæ иунæг цард нывонд. 
Кæнæнт нæ сæртæ 
сонт лæппуйæ халас, — 
Цæуы дæ фæдыл хуыздæрты æрдонг. 
1956 
•02 

* * * 
Мæн фæнды, 
куы ссарин искуы амонд, 
Байтауин æй, хурзæринау, æз. 
Лæг нæ уаид а дунейыл бадомд, 
Раид царды рухс тæмæнæй цæст. 
Мæн фæнды, 
куы ссарин искуы амонд 
Хи удæн, мæ царды цинæн нæ. — 
Сар кæнæд йæ сæтой удыл уаллон, 
Адæймаг та — адæмы фæрнæн. 
19*6 
.203 

ЦÆРГÆС 
Бæрзонд хохыл лæууын. 
Цъæх арвыл 
Цыма мæ ныв æрцыд мыхуыр. 
Мæ Ирыл нæ Цæдисыл, дардыл 
Мæ хъуыдытæ ысты дзыгуыр. 
Ыстахт хæххон цæргæс мæ рæзты, 
Кæны мæнимæ уый быцæу, 
Зæгъгæ, ды хъуамæ згъорис фæзты, 
Дæ бон бæрзонд ран уæвын нæу. 
Æцæг у, базырджын, æрвон дæ, 
Ыстæхыс мигътæй дæр уæлдæр, 
Фæлæ мæ сагъæстæй бæрзонддæр 
Ды никуы стæхдзынæ уæддæр. 
1956 
204 

ФЫДЫ ФÆДЗÆХСТ 
Кæнын мæ гуырæй се ’хгæд дуæрттæ азтæн. 
Тæхы мæ фæстæ иунæг, иу ныхас: 
«Куы цæрай ды, Амранау, хохмæ бастæй, 
Уæддæр-иу у дæ намысы раз раст!» 
Дæ хъысмæт дæм йæ мидбылты нæ бахудт: 
Тызмæг рæстæг дæм уадтымыгътæм сидт. 
Куы-иу дæ къухы зарыди дæ дзæбуг, 
Куы та дæ гутон кодта хуымы хид. 
Æрмæст нæ уыд зæххыл рæстдзинад, бартæ, 
Æнæ уыдон дæ цард нæ кодта ад. 
Уæд бавнæлдтай нæ фарихъахъхъæнæг кардмæ, 
Йæ ног дауд фæрстæй ирд цæхæр ыскалд. 
Æмæ йæ ’лвæстæй Иры хæхты хастай, 
Йæ комыл уыд рæстдзииад æмæ бар. 
Нæ бæстæ суæгъд æфсæн рæхысты бастæй, 
Иæ арвыл бастъæлд знаджы къухы тар. 
Æрмæст, баба, нæ уæзæг афтæ басыгъд, 
Кæрдæджы фаг дзы нал баззади мæр. 
Ыстонг халон дзы, хъарæггæнгæ, уасыд, 
Сырд дзы æфснайдта арф комы’ йæ сæр. 
Нæ дын бантыст, æндæр фыдæлтау, уадзын 
Дæ фæдонæн хæдзæрттæ ’мæ бынтæ. 
Æрмæст дæ рыст, дæ тæппал къухтæ уарзын, — 
Нывгонд ысты мæ цæстытыл ныр дæр. 

Ныр у нысан мæхи фæндаг дæр барстæй, 
Йæ рухсгæнæг дæ иунæг иу ныхас: 
«Амранау мæ куы дарой хохмæ бастæй», 
Зæгъдзынæн æз: «Уыдн дæ фæндаг раст!» 
1956 

ÆВЗОНГАД 
Кæм уыдтæ, ме ’взонгад? Кæм цыдтæ, 
Цы фæзты хъазыдтæ хъæлæй? 
Ды рагдзыд дидинау кæм сыдтæ, 
Цы тигътыл зарыдтæ хъæрæй? 
Фæззыгон хурмæсыгъд сыфтæрау 
Кæм-иу дæ скъæфта, хоста уад? 
Йæ хъузгæй рахаугæ æхсæрау, 
Кæмыты агуырдтай бынат? 
Кæй фос тардтай сæумæйæ хизмæ? 
Дæ гом уæнтыл кæм хъазыд их? 
Дæ къух кæй фынгмæ ’внæлдта ризгæ, 
Кæй цæст дæм каст æдзухæй тигъ? 
Цы фыддуг дæу ыскодта сидзæр? 
Фæхаста мады цин, рæвдыд, 
Цæмæй ды фехъуыстаис «Чи дæ?» 
Къостайы уаз «Ирон фæндыр»? 
Кæм дæ æрцагурон, цы рæтты? — 
Дæ рæстæг карз уадау хъызыд. 
Кæм рыгæй бамбæрзта дæ фæдтæ, 
Кæм та дæ къахвæндаг ыссыд. 
Фæлæ дæ хаттæй-хатт фæмысын, 
Æрдæгсыгъд, ’нафоны цырагъ. 
Дæ уындæй зæрдæ кæд фæтыхсы, 
Уæддæр мын адджын дæ, зынаргъ. 
1956 

* * * 
Нæ зоныс цин 
Цавæр у, циу,— 
Æмдзæвгæ ма фысс! 
Нæ зоныс уарзт, 
Фæлмæн, нымдгаст, — 
Æмдзæвгæ ма фысс! 
Нæ зоныс маст, 
Фыд дуджы хъазт, — 
Æмдзæвгæ ма фысс! 
Нæ зоныс рыст, 
Уæззау, зынгуыст, — 
Æмдзæвгæ ма фысс! 
Нæ хатыс кæд 
Дзыллæйы мæт, — 
Æмдзæвгæ ма фысс! 
Кæд рæстæг — кард, 
Нæ дæ ды уарт, — 
Æмдзæвгæ ма фысс! 
Кæд æхсæв — даргъ, 
Нæ дæ цырагъ, — 
Æмдзæвгæ ма фысс! 
1956 
208 

* * * 
Ма мыл бахуд, мæ райгуырæн къуым, 
Мæн куы фенай ды искуы фæлладæй. 
Мæн сæдæ тыхы иу бонæн хъуыд, 
Дæу куыд хызтаин хæсты фыд уадæй, 
Дæу куы дардтаин ме ’ртты бæрзонд, 
Тæвд зæрдæйау, хæлбурцъгæнгæ, схъиугæ, 
Уæд... 
Æрмæстдæр мæгуыр у тæсзонд, 
У йæ цыд дæр фæкæс-фæкæс, чиугæ... 
Æз бæллыдтæн, хъыджы бон дæуæн 
Де ставд цæссыг мæ зардæй ныссæрфын, 
Æз бæллыдтæн, дæ цины тæмæн 
Зарды хъæрæй дунетæм фæхæссын. 
Фæлæ н ’арæхст æнæсæрæн уд, — 
Цу, сæрыстыр, фыдæхæй йыл худ! 
1957 
14, Гафез 
209 

ХЪЫСМÆТЫ ХУДÆГ МИТÆ 
Дымгæ нæзыты, авдæнау, узы, 
Хæхтæй кæмттæм æрыфсæрста уад. 
Æтт, æрулæф ныр ацы æрдузы 
Æмæ сыскъæр æхсæвыгон арт! 
Фæлæ уый бар нæ дæтты нæ рæстæг, 
Уый у хистæр, нæ барты хъысмæт. 
Уый куы фæндид, цъæх дариккой фæзтæ, 
Лæг зын раны нæ кæнид тыхсгæ. 
Мах тындзæм, фæлæ уадтымыгъ тигътæй 
Зары, уадындзтæ райгæ цæгъды. 
Мит ыскъæфыфæндырдзæгъдæг хæхтæй 
Æмæ змæнты нæ сæртыл æлдыгъд. 
Изæр ахъуызыд цæстытæй, фесæфт. 
Фæндаг —• даргъ æмæ æвæды зын. 
Комы ’рбаиуи махимæ не ’хсæв. 
Æмæ фестъæлфыд хъæдрæбын зынг. 
Уый нæм бирæгъ дыууæ цæсты дары, 
Зилы н’алыварс, стонг æй тæры. 
Уый ныр не ’ндавы дымгæйы зарын, 
Талынг, сау хъæды къæс-къæс, нæрын. 
Мах — дыууæ тыры. Уый ма нæм бафтыд. 
Уый дæр — удгоймаг, — туг æмæ стæг. 
Мах нæ фæнды нæ хъысмæтæй рафтын, 
Мах æртяз уды тар хъæды стæм... 
210 

Комы дон дæр ма — не ’мбллццон, не ’мбал, — 
Уый та ’нæудæй — удджын, сæрæн. 
Цыма мах тыххæй зары ныр не ’мгар, — 
Арæм фæндаг, фыд зынты сæрæм. 
Уый та? 
Уымæн дæр махау цæстытæ, — 
Цыма дары нæ фæндагмæ зынг — 
Махæй исчи куы ’рхауид фæрсырдæм, 
Уæд фæзынид йæ бæллиц — йæ фынг. 
Мах æрхæццæ стæм. Комы дон зары. 
Зæрдæ схъæлдзæги: байрохи зын. 
Фæлæ хъæуы цур, ададжы, тары 
Бастъæлд, байсæфт дыууæ цæсты зынг. 
1957 
211 

ХОХАДЖЫ ХЪÆСТЫТÆ 
I 
Кæд хæхты уадтымыгътæ сыстад, 
Кæйдæр бæх уаргъы уæзæй бастад,— 
Кæн мæт! 
Кæд уад кæйдæр хостæ фæхаста, 
Сæ уд кæйдæр фос исынц уастæй, — 
Кæн мæт! 
Кæд лæсæн хоры хуым фæласта, 
Йæ хицау баззад цыма хастау, — 
Кæн мæт! 
Кæд искæмæн йæ зад хуым басыд, 
Йæ галиу фарсмæ хиуа суасыд, — 
Кæн мæт! 
Кæйдæр æнафоны зынгхуыстыл, 
Бæлццоны тухитæ: «Æххуыс мын!» — 
Кæн мæт! 
Æмæ куыннæ тыхса, цæй, зæрдæ!.. 
Йæхæдæг митæй у лæзæрддæр, — 
Кæн мæт! 
II 
— Тæхуды, чи нæ зоны сагъæс, 
Тæхуды, чи нæ зоны мæт! 
Дæ зæрдæ талынг риуы бамбæхс 
Æмæ йыл кулдуæрттæ ныхгæ! — 
212 

Дзырдта чæронд лæг, фæлæ йе ’нгас 
Æвдыста мидбылфæхудт, хин. 
— Лæгæн йæ райгуырд æмæ йс ’гас 
Нæ вæййынц никæдбон йæхи. 
Уыры цæры кæмдæр йæхицæн, 
Уый мары зулчъытæ, хæры. 
Ныккæнæн нæй мыстæн йæ исæн — 
Йæ авд æвæрæны цæры. 
Лæг та лæг куы у, уæд куыд цæрдзæн 
Йæ иунæг иу удæн æрмæст? 
Уæд ма цы уд хæсдзæн, ыскъæрдзæн 
Зæххыл йæ зонд æмæ йæ цæст? 
Уæд ма йæ сомбонæн, йæ хъæуæн 
Кæцы лæг бакæндзæн лæггад? 
Æмгарæн, хионæн кæй хъæуæм? 
Кæмæй ма ракурдзыстæм ад? 
Нæй, ахæм нæй! Кæд сыста сау уад! 
Нæ кæстæртæн дзы ма уæд хай. 
Зæхх, хус цармау, миййаг нæ баууад, 
Кæмæйдæр рай, 
Кæуылдæр тай! 
1957 
213 

* * * 
Вахордтай нæ зæххы хойраг, 
Банызтай нæ зæххыл дон, 
Кæд ды дæ, мæ хур, мæ коймаг, 
Зоныс ие ’хсæв æмæ бон; 
Кæд дæуæн дæ куыстуарзаг фыд 
Хæхты арæзта фæндаг, 
Кæд дæ мад — хæдæфсæрмæй нымд — 
Дæу фæрæвдыдта ам фаг, 
Скæс, дæ фыдæлты мæсгуытыл 
Цыма н’абадти рыг дæр, 
Фæлæ тар дугты, хæстыты 
Сты хъæдгæмттæ ’мæ лыгтæ, 
* Уæд куыд ысдзырдтай, мæ кæстæр: 
«Лм къуындæг æмæ зын у!». 
Зон, тыгъд быдырæн йæ хæрзтæ 
'Нцонæй никуы ссары уд.— 
Бахордтай нæ зæххы хойраг, 
Банызтай нæ зæххыл дон, 
Уæд мæ бæстаг дæ, мæ коймаг, 
’Хсарджын, урс хæхты фæдон. 
1957 
214 

* * * 
Баба, куы задтæн а дунсйыл иунæг, 
Уæд мын фæдзæхстай: 
«Раст лæгæй-иу цæр!» — 
Æз кодтон цин: 
Зæххыл куы цæра иу лæг, 
Куыннæ цæрдзынæн ахæмæй æз дæр! 
Цæстфæныкъуылдау атахтысты бонтæ... 
Баба, цæй зын хæс схай кодтан мæнæн? 
Йæ хæссынæй ысцъæхысты мæ уæнтæ, 
Нæ дзы и дардмæ алидзæн, мæлæн. 
Сывæллонау æй алы хатт дæр хъахъхъæ, 
йæ сæрыл хæц, æрдхордмæ бадар дур. 
Хæрздæф бæргæ у рагуалдзæджы сагхъæд, 
Фæлæ йæ сæрды бабын кæны хур... 
Рæстдзинад, дæу сæттынц сындзкъухтæ арæх. 
Нæ дын дæттынц кæлмæвзæгтæ æнцой. 
Кæмæндæр у адджын æнæ дæу а зæхх, 
Ызмæст доны кæсагахсын — æхцон. 
Мæ удæй арт куы фæцæгъдын дæу тыххæй, 
Йæ мидбыл чидæр бахуды фæлмæн: 
«Цы фыднизæн æй бахъуыди, цæмæн?» 
Уадз калæд марг зæххылбырæг йæ дзыхæй, 
Мæнæн æнæ дæу нæй бæстыл цæрæн! 
1957 
215 

* * * 
Арв кæуы. 
Йæ сау нымæтæй 
Цæссыг фемæхстис æваст. 
Цыма сонт хъæбулы мæтæй 
Мады риуы рафыхт маст. 
Арв кæуы. 
Йæ цæсты сыгæй, 
Ирæн чи лæууыд уырдыг, 
Уыцы ныфс — зæронд мæсыгæн 
Уый æрыхсадта йæ рыг. 
Арв кæуы. 
Сыджыты ’фсинæй 
Рацыд атагъаты рæгъ 
Æмæ кусæг лæджы цинæн 
Нуазы, цъиры зæхх. 
1957 
216 

* * * 
Сонт саби æвзалы дæр хæры, 
Йе ’взæр ми йын ницæмæ фæдарæм. — 
Сонт сабийæн ахæрæм йæ рын, 
Уыйас та кæй рæдыдтытæ барæм! 
Ас лæгæй фæрæдыдтæ, — дæуæн 
Цард дæ рæдыд алы бон дæр мысдзæн. 
Адæммæ дын нал уыдзæн цæуæн, 
Де стыр маст дæ зæрдæйы нæ сысдзæн. 
Иунæгæй, æцæгæлонау, ды 
А дунейыл, аууонау, цæудзынæ. 
Уыд дæ царды иунæг иу рæдыд, 
Фæлæ ’нусмæ сусæгæй кæудзынæ. 
1957 

ОКТЯБРЫ БОНЫ 
Тæгæры сыфтæр къалиуæй фæиртæст, 
Ысбæгънæг бæлас уалдзæгмæ. 
Мæнæн дæр 
•Мæ царды бонтæй иу йæ хæсæй фервæзт,— 
йæ царды бонтæм бафтдзæни кæмæндæр. 
Цыппор азы дыл сыххæсти, Октябрь, — 
Мæнæй ма дæ ды иунæг къуыри хистæр. 
Нæма федта мæ бæгъæввад къах дзабыр, 
Дæ хъæбысмæ мæм афтæмæй фæсидтæ. 
Дæ фæдыл мæ, гыццийау, кодтай къухæй, 
Мæ разы ног цард, стыр гауызау, байгом. 
Дæ буц узæлд, дæ лæггæдтæ, дæ хурæй 
Уыдтæн кæддæрид алы ран дæр райгонд. 
Ныр æз лæг дæн: 
Цыппор азы нæй мæнæ! 
Нæ уыдтæн урскъух, къулбадæг, фыдахин. 
Мæн царды улæн не скъæфта йæ уæлæ, 
Нæ-иу куымдтон къуыргæ донæн фæлдæхын. 
Мæ развæд раст уыд, рухс, фæлæ зын цæуæн, 
Ыстыр ныхдуртæ тых, æхсарæи састам. 
Нæ-иу мæ уагътай ызгъуыдты фæкæлын, 
Дæхицæн нæ фæндиагæн фæхастай. 
Æмæ дæ мах дæр хъахъхъæдтам Испаны, 
Хасаны цад у не ’хсары æвдисæн, 
Фæстаг хæст та дунейыл дис æфтауы, •— 
Дæ уидæгтæн ыстонæн нæй мæцъисæй. 
218 

Уыдтæ ды иунæг, ирд дидинау, фæзЫ. 
Ныр д’алы фарс зынынц æндæртæ, артау. 
Дæ хъарм, дæ къухæй бонæй-бонмæ рæзынц, 
Æмæ æрттивут уардийы губаккау. 
Цыппор азы мæныл дæр сыххæст абон, 
Ды мæм зыныс, нæуæг чындзау, хæрзкондæй... 
Нæу иугъуызон нæ рухс хъысмæт, нæ амонд: 
Ды дæ æвзонг, æз та цыма зæронд дæн. 
Иæуæг фæлтæр æрбалæууыд мæ фарсмæ, — 
Мæнæй — зæндджындæр, фидардæр, рæууонгдæр. 
Мæнæн у афон ахизын йæ разæй, 
Цæмæй мæ бынат бацахса æвзонг дæр. — 
Ныр та мæ бæсты уый æрлæууа посты, 
Æмæ дæ уый, цæсты гагуыйау, хиза... 
Фæзынди хид мæ хъæдгæмттæн сæ носты, 
Мæ зæрдæ дæр цæуылдæр цыма риссы: 
Цæмæн дæн ныр æзæры боны, кары, 
Цæмæн кæнын мæ пост радтыиыл зивæг? 
Фæлæ уый цард у. 
Бархъомыс дæм дары: 
Фæкæны цард та иудадзыгдæр ивгæ: 
Фæлтæры ивдзæн ног фæлтæр æдзухдæр, 
Æз дæр кæндзынæн бонæй-бон зæронддæр. 
Æрмæст зæххыл æрнымæг нæй дæ рухсæн, 
Æрмæст кæндзынæ иунæг ды æвзонгдæр, 

Зæххы къорийыл цалынмæ æрзилай 
Æмæ зæгъай: 
Ныр арæзтгонд фæцнс 
Æппæт дунейы Баиугонд Цæдис — 
Лæджы ыстырдæр саразгæ хæрзиуæг. 
1957 
220 

НÆЗЫ 
Нæ зонын, ды цыран лæууыдтæ, 
Зæриндзæст хур-иу дæм кæм каст, 
Цæргæсæн ахстонæн кæм уыдтæ, 
Цыран уыд уадимæ дæ хъазт. 
Нæ зонын, ды кæм кастæ арвмæ, 
Кæм ыссардтай фидыц, æхсар, 
Æрмæст куы ’рцыдтæ дардæй ардæм, 
Дæ цардæй равзæрди хæдзар. 
Дæ сонты, ’вæлмон бонтæ фесты, 
Кæныс ныр бинонтæн лæггад. 
Æрмæст мах хатт дæ хуызæн не стæм; 
Нæ риуты хъарм зæрдæтæ — салд. 
Кæрæдзимæ нæ къух нæ дарæм, 
Нæ тауæм царды цин, æнцой. 
Æрмæст нæ уд нæ сæрæн хъарæм. 
Вæййы нæ сæр, .нæ уд нæ кой. 
1957 

* * * 
Арв ныннæрыд 
Арвы рæхыс ферттывта, — 
Райдыдта та Уацилла йæ хъазт: 
Кæм æрхуыссынц, 
Кæм ыссудзынц йе ’ртытæ, — 
Ног сæрст рæхыс аскъуыдта, ныссаст. 
Фæлæ суры, скъæры 
Фосы дзугтæ — сау мигътæ, 
Зæххы сæрмæ фестдзысты цыхцыр. 
Стонг быдыртæ, 
Фæзтæ æмæ хус тигътæн 
Дуцдзæни мылаз мигътæй æхсыр. 
1957 
222 

РÆСТÆГ 
«Чи дæ, кæмæй дæ, 
куы нæ дæ зонын!» 
Адæмон зарæгæй. 
Æз нæ зонын, цы дæ схонон! — 
Уари? 
Нæ! Уый а зæххыл, а бæстыл, ам и. 
Уый æрцахсин тæхгæ-тæхын арвыл, 
Æз уый дарин æрмахуырæй армыл. 
Кæд хуыцау дæ, ыстыр бардуаг? — 
Адæм 
Знæт зæрдæтæ уромынæн, ардæи 
Иухатт, раджы кæй агуырдтой аргъæутты, 
Сагъæсты, таурæгъты? 
Нæ! Ды уыцы уæлуддых, æрвонуд пæ дæ. 
Уый мæ фыдæлтæ — 
Никуы уагътой сæ рæгъы, 
Никуы истой йæ амынд æгъдауæн, фæткæн, — 
Йемæ алкæд хæцыдысты фат æмæ кардæй, 
Никуы дзы ’вæрдтой ныфсы ’ртау сæ цардæн. 
Уæдæ чи дæ, цавæр дæ, цы дæ? 
Нæй дын зонæн 
Дæ бадтæй, дæ цыдæй? 
Намæ бадгæ кæныс? — 
Нæ, ды бадын нæ зоныс: 
Ды ызгъорыс, цæуыс, 
Ды лæбурыс, тæхыс, 
Ды дæ рохтæ æрра ’фсургъау тоныс. 
Ды нæ цæрыс зæххыл, 
Ды нæ цæуыс зæххыл, 

Ды хуыцауы цур арвыл, цырандæр, 
Зæххы алфæмблæйтты, 
Дун-дунейы тыгъдæдты 
Метеорау фæтæхыс, уыраугæ. 
Зæхх ыстыр, бæгуы, — 
Ууыл не ’ххæссы хур дæр. 
Ды йæ цуры — уырзыйас, æзмур дæ. 
Фæлæ йе стыр хъысмæт,— 
Чи ис а бæсты гуырæг — мæлæг, 
Чи ис а зæххыл удмид, цæрæг: 
Кæрдæг, халсар, уырынгонтæ, хъæдтæ, 
Доны цæрджытæ, хилджытæ, мæргътæ, 
Сырдтæ, фос æмæ адæм, — 
Чи сты а бæсты цардæн 
Йæ уидаг, йæ сæр, — 
Уыдон хицау дæ ды, 
Уыдон хъысмæт дæ бæр къухты дарыс, 
Сæ удтæй сын хъулау, дыччыйау фæхъазыс. 
Дæу куы бафæнды, 
Хъæдыл ыскæныс 
Цъæх фæлыст, цъæх кæрдæн, — 
Хъазыс, йемæ æрцæрыс, 
Свæййут уарзон хæлæрттæ, æрдхæрдтæ, 
Фæлæ фæззæджы ферттивынц ’васт, 
Æрцытау, дæ ныхтæ, — 
Æртоныс йæ фæлыст, йæ дыргътæ. 
Гом, бæгънæг усау уый 
Иунæг, ризгæ ныууадзыс, 
Уазал, ихæны судзинтæ йын 
Иæ уæццæ буары фæсадзыс, 

Сæрды радтыс æвæлмон цард арсæн. 
Фæлæ зымæг куы рарвитыс 
Урс бæхыл хъазгæ, 
Сау лæгæтмæ йæ стæрыс, 
Стыр хъæпæнтæй йыл дуæрттæ ныхгæныс, 
Æмæ уый дæр ыстонгæй 
Йæ дзæмбытæ радгай ыстæры. 
Калмæн радтай 
Хъæстæгæнæн марг 
Æмæ дзурыс: 
«Кæй дæ фæнды — мар!» 
Бындзæн амоныс: 
«Ма ракæ фыд — 
Араз а бæсты 
Царды хос — мыд». 
Ды мæ уалдзæджы цард 
Месты сойау, ныххафтай, ныссæрфтай 
Бухъцард адæмты 
Фарны къæсæртыл, 
Сæ рæгъæуттæ хизгæйæ, 
Фæхстыл, бæрзæндтыл, хихтыл, 
Фысымты æфхæрд дзырд, 
Сæ цæстыты тигътыл. 
Ызнæгтимæ хæсты, 
Куы сыгъди нæ бæстæ, — 
Мæ цæсгом ныккодтай 
Æхсаргарды цыргъ комæй нуæстæ, 
Мæ сау сæры хил та 
Дæ сындзкъухты, де ’ртты, 
Къуымбилау, ысурси, ысфæскъау. 
Ды зæрдæйау дæ хивæнд, æгæнон... 
Уадмæ бадзурæн нæй, 
15. Гафез 

Уадмæ бавналæн нæй, — 
Куы фыдкарз у, куы та у æвæлмон. 
Къух æм не ’ххæссы, — 
Дард у. 
Къух æй н’ахсы, — 
Æнæуд у, — 
Мард у. 
Фæлæ афтæмæй 
Дун-дуне уымæн — йæхимæ, йæ къухы, 
Куыд æй фæнды, афтæ, 
Сыфтæрау æй уигъы ’мæ здухы. 
Хуымæтæджы, ницæйаг уаллоны, змуры 
Уый сывзардзæн адæмæй, ’нæнтау цырагъау, 
Кад æмæ номæн æй сывæрдзæн хурыл, 
Уый дæр дзыллæты æнхъæлдзæн йæ рæгъау. 
Йæ чысыл, æндзыг зонд куыд дзура, куыд амона, 
Нæу, рæуаууонау, 
Афтæ йæ рæгъæуттæ — адæмты скъæрдзæни, 
Иу бæстæй иннæмæ 
Давынмæ, марынмæ. 
Чи нæ уа разы цагъарадыл, — 
Се ’ппæты 
Банай кæндзæн, 
I 
Кæнæ кардæй ыскæрддзæни. 
Афтæ уыдысты, 
Цынæ фыдми кодтой 
Аттилæ, Мæчъидон, 
Чингисхан, уæд Гитлер. 
Адæмты, дзыллæты хæсты уад хаста, 
Комджын цæвæгау сæ ’нæвгъауæй даста. 
Рæстæг — æнæуынгæ, 
Рæстæг — «эвнæзынгæ, 
226 

Афтæ æвæлмон, æнæмæт цæмæн дæ? 
Дунеты хъысмæт 
Куыд радтыс ды карз лæгмæ, 
Науæд та й’аууонмæ — уаллонмæ? 
Барæй, гъе афтæ, цæмæндæр? 
Уадмæ бадзурæн нæй, 
Уадмæ бавналæн нæй, — 
Уый ныцъцъелф кодта, атахт мæ рæзты. 
Ме ’нуд цъæхахст, мæ хъæр 
Комы бамыр кæмдæр, 
Цыма басыгъди уæхстыл. 
Æз сæркъулæй лæууын, — 
Рæстæг худы мæныл, 
Ома чи дæн? — 
Æртхутæг, рыджы мур! 
Уадз æртхутæг дæр уон, 
Уадз рыджы мур дæр уон, 
Фæлæ а зæххон — адæймаг, 
Уд дæн, фыды мур дæн! 
Рæстæг — æнæуынгæ, 
Рæстæг — æнæзынпæ, — 
Тыхты тыхджындæр; 
Рæстæг — æнæсаргъ бæх, 
Уаддымы мигъы цъæх, 
Топпы нæмыгæй — ныхджындæр. 
Тæх æнусты ’хсæн. Д’арм 
Тауæд дунейыл фарн! 
У æнæ рын, æнæ хæст, 
Дзыллæ, зæхх уæд дæ фæдзæхст! 
1957 

НЫФС 
(А.-йæн) 
Уæ рæзты уади, зарыд хъал дон, 
Дæ аууон рудзынгыл уыдтон. 
Æз дын фæстаг хæрзбон нæ загътон, 
Æрмæст дæ сурæтмæ дзырдтон: 
«Цæй, ракæс иунæг хатт, фæстаг хатт. — 
Æз зонын, зулдзаст мæм дæ,- тигъ. 
Кæд дæ фæнды, дæ къух мæм ма радт, 
Æрмæст мæ ма бамбæхс дæхи. 
Уыдзынæн уæд рæствæндаг. Амонд 
Мæ разæй рухс тынæй цæудзæн 
Æмæ мыл никуы кæндзæн сау бон, 
Мæ уд зындоны дæр цæрдзæн. 
2. 
Æрмæст ныр базыдтон мæ азым — 
Дæ разы аххосджын уыдтæн: 
Ныппæрстон дæ мæ судзгæ уарзты, 
Мæхæдæг... «Иувæрсты зылдтæн». 
Нырмæ кæм уыд мæ уд, лæ зонын, 
Æрмæст куы сдæн фæндаггон, уæд 
Дунетæй уый æрмæст дæу домы, 
Ды сдæ йæ сар æмæ йæ мæт. 
Цæуын... Хæрзбон дæр дын нæ загътон, — 
Фæсмонгондæн — æдзухдæр зын. 
Дæ аууон рудзынгыл ныууагътон, 
Дæхи та зæрдæйы хæссын. 

3. 
Макуы-иу зæгъ: «Цауд æмæ тæппуд дæн, 
Дард балцы йæ бахъуыди мæ ныфс. 
Уый тыххæй мæм рудзынгмæ фæхудтæ, 
Радтон дын ныфсы бæсты мæ ныв». 
'Взонгад у æнæсаргъ бæх, æрра дон, 
Цард — æгъуыстаг, рагуалдзæг, цæх нæуу. — 
Дидинтæй дæ чи хъæуы, уый ратон, — 
Циу мыдыбындз! — Уыйас дæр нæ дæ!.. 
Хатын дын дæ уайдзæфтæ — «æндæртæ...» 
Сомы кæнын тынг зын у мæнæн. 
'Рмæст æй зон: хæрз сидзæр у мæ зæрдæ, 
Нæй йын ’нæдæу а зæххыл лæууæн. 
4. 
Цæф ныууадэы ’взонг бæласыл йе ’згъуыд, 
Маст дæр сысы, байсæфы кæддæр, 
'Рмæст нæ зонын мастæфхæрдæн йе’мгъуыд, 
Ау, лæгыл æфтгæ вæййы мæрдтæм! 
Кæд мæ рæдыд уыйбæрц уæззау разынд, 
Уый ныууагъта де ’взонг цардыл къæм, 
Уастырджы, айс иуæрдæм дæ базыр,— 
Знаджы къухæй мæн дзыхъмард фæкæн! 
5. 
Æз нæ курын, бакæнай мын хатыр, 
'Рмæст æваст куы фехъусай фыдуац, 
Иу цæссыг æрæппар уæд дæ базыл, 
Æмæ уымæй ссæудзæни мæ маст. 
232 

Кæд миййаг æрыздæхон фæстæмæ, 
(Уый нæ уырны ацы бæстыл мæн), 
Искуы мыл куы фембæлай хæстæгмæ, 
Бахуд та-иу мидбылты фæлмæн, 
Иухатт-иу куыд фæхудтæ, раст афтæ, 
Стæй... цы кæнон? Бар дæ уæд дæхи. 
Чи зоны ’мæ уыцы худт мæ цардæн 
Уа æнусмæ уарзонады хид. 
6. 
Уый мæ домы, чи зоны æндæрмæ 
Ссардтаис дæ цардамонд нырмæ, 
Чи дæн æз? — Æнæхæдзар, æгæндæг, — 
У мæ цæрæн — хохаг сау нымæт. 
Дзурынц мыи: «Мæгуырæй лидзынц дардмæ!» — 
Ацы ныхас мемæ райгуырд, цыд. 
Уæд дæхи цæмæн æппæрстай артмæ? 
Ау, дæ зæрдæ афтæ хивæнд уыд? 
Цардыуагæн ахызтæ йæ фæрсты, 
Масты малы баппæрстай дæхи. 
Æмæ уад сæрыстыр уд дæ цæстыл, 
Чи хуыдта æгас дуне йæхи. 
7. 
Ды мæнæй цы мæстытæ æвзæрстай, 
Тулдз бæлас сæ бауыдаид хуыскъ, 
Фæлæ ды мæ фыддæрадæн рæзтæ 
Æмæ кодта бонхуыздæг дæ хуыз. 
233 

Уый мæнæн æхсызгон у ныр, абон, — 
Арвы цæфæй макуы кæлæд тулдз! 
Искуы ма дæ сау масты куы ’ппарон, 
Уыцы уысм-иу акæлæд мæ туг! 
Ех, æрмæст мæм иу амонд куы кæсид 
(Ногæй та дæ кæд æппарын масты?) 
Уамелы, мæ фыды зæронд къæсы 
Дуы куы хæссис сау фæлыст мæ уарзтæн! 
8. 
Зæрдæ сонт у, — уалдзыгон сæныкк у. 
Сайраг фæуа, сайдæй мыл куыд зылд! 
Бонæй-бонмæ рæзт дæ хъуымбыл дзыкку, 
Фæлæ дын дзы урсытæ фæзынд. 
Бар мын радт: фæлидзон дæм æз хæстæй, — 
(Уадз ироны рахонæнт лыгъд лæг!) 
Иугай дын сæ ’руидздзынæн мæ уырзтæн, 
Батæ сын фæкæндзынæн зыдæй. 
Иухаттæй дын фестдзысты æвзонгдæр, 
Иухаттау та райсдзысты сæ хуыз, — 
Æз кæй уарзтон сонт бонты дæ онтыл, 
Æз кæмæй дæн ацы бонты хызт. 
9. 
«Дæ ныфс дæ фæдыл хæстмæ дæр ныттахт!» — 
Куыд хорз загътай, æгъуыст фæуай, æгъуыст! 
Æз хатын, маст дæ зæрдæйы ныттагъд, — 
Тыхджын, фыдæх у йе сиыхас, рæхуыст. 
234 

Кæд, чи зойы, ’мæ ахæм «тахт» æмбæлы, — 
Æмкъай—цæргæсы галиу базыр, ныфс. 
Цæргæс æнæуый æврæгътæм фæбæллы, 
Фæлæ ыстæха, нæй йын уыцы тых. 
Æз иубазырон, сидзæр æмæ. ’ргъæвст дæн. 
Ды та кæм дæ, мæ хаудбазыр, ыстæх! 
Æз хъахъхъæнæг уарт фестин уæд мæ бæстæн, 
Йæ уæззау рыстæй фервæзид уæд зæхх. 
10. 
«Мæлыиæн нæ райгуырдтæ». 
(Дæ фыстæгæй) 
Чи зоны ’мæ раст ысты дæ дзырдтæ, — 
Цардыуагæн ницы зыдтон мур. 
Ме ’взонгад, кæм хæтыдтæ, кæм цыдтæ, 
Уым тылди Барсæджы цалхау хур. 
Æз цы фыдтæ бавзæрстон мæ сонтæй, 
Уыдон макуы бавзарæд æндæр. 
Фæлæ згъордтой бонты фæстæ бонтæ 
Æмæ схызтæн асиныл уæлдæр. 
Абон’ та хæстон фæлыст — мæ уæлæ, 
Хъахъхъæнын мæ фыдыбæсты кад. 
Афтæмæй куыд ыссарон мæ мæлæт, 
Кæд цæрынæн гъеныр у мæ рад? 
11. 
Уары зилы хæхты, 
Зилы тар æврæгътыл, 
Фæлæ ногæй алкæд ахстоимæ ыздæхы. 

Сагъæстæ мæм сидынц, 
Дунетыл æрзилын, 
Фæлæ та дæм дардæй, сай-майты æртæхын. 
Сар, фæсмон нæ кæныи, 
Карз хæсты кæй сæрын, 
Сау мæлæт кæй ары алы ран мæ фæд. 
Уадз æмæ йæ арæд, 
Уадз фырцинæй райæд, — 
Нæй мын ’нæ дæ фснгæ мардæй дæр мæлæт! 
12. 
Уыдтæ-иу хъыг, куы та — тæргай, — 
Нæ дзырдтай, буцтæ кодтай, 
Цыма сывæллонæн йæ хай 
Фыдуаг гæды фыдæнæн хордта. 
Дæ зулмæ каст, дæ тызмæг дзырд 
Мæнæн æхцонад хастой, — 
Цыма мæ фæрсты амонд цыд 
Хуыцауы ратгæ уарзтæй; 
Цыма мæ фыды уазал къæс 
Дæ зæрдæйæ ысхъарм ис, 
Цыма мæлинаг, удхор хæст 
Мæнæй сырдтай дæ армæй. 
Æрмæст æз иу нывæй тæрсын: 
Куы ’рыздæхон сахъатæй, 
Нæ фембæлд дын хъыг куы уа, зын, — 
Тæрсын æз ахæм фыд сахатæй. 
236 

13. 
Нæ зонын, цалæм хатты уыд, 
Дæу тыххæй цалæм хатты мардтæн? 
Мæ дæлхай цалæм хатты цыд, 
Æз уалхатты мæлæтмæ уадтæн. 
Хæцыдыстæм, æхстам, бырстам, 
Мæ цуры бомбæтæ рæмыгътой. 
Мæ мæлæт агуырдтой уырзтæй, — 
Мæхи æргом цыдæй нымыгътон. 
Фæлæ мæм уыд хæрам, тæргай, — 
Мæ разæй иннæтæм тырныдта. 
Кæй кодтой бомбæтæ уæнггай, 
Кæй та — æзды нæмыг сыхырна. 
Æрмæст нæ зонын æз рæстмæ, 
Мæлæт сæдæвзагæй куы ниудта, 
Сырдау куы лæбурдтон хæстмæ, 
Цæмæннæ амардтæн уæд иу хатт? 
Уый циу: æрра амонд? Хъысмæт? — 
Æз ахæм сайæн ныфсæй дард дæн! 
Æви кæд Уастырджыйы мæт? — 
Мæн тыххæй не ’рцыдаид ардæм! 
Æви дæ уарзтæфхæрд зæрдæ 
Уыди мæ иунæг цардæн уартæн? 
Æмæ нырмæ сæрæгас дæн: 
Зындоны, мæрдты ’хсаг:» дæр цардтæн. 

14. 
Ныр уалдзæг у, рæдау уалдзæг... æнхъæлын: 
Зæгъын, ды хæссыс урс хæхтæн фæлыст. 
Нæ бæсты мæстæй æхсæвы нызгъæлы 
Дæ цæстысыг — дæ сонт зæрдæйы рыст 
Æмæ сæумæйæ кæрдæгыл фæсудзы... 
Ды дæ цъæх уалдзæг — рухсамонды сæр. 
Дæ комулæфт нæ хъæдгæмттæй фæсуры 
Уыраугæ рис мæлæты, тасы хъæр. 
Цу афтæ дарддæр, сусæг уарзты сагъæс! 
Зындоны хæстыл рог базырæй тæх. 
Сылыстæджы фарн иры хæхтæй рахæсс. — 
Æхсарджындæр æй хъахъхъæнæм нæ зæхх. 
16. 
Æз дæм дæ номæй никуы сдзырдтон: тарстæн, 
Æгъуыстаг мæм куынæуал зына уæд. 
Æрмæст-иу дын дæ арв цæстытæм кастæн, — 
Æфтыдтой мыл дæ цардамонды мæт. 
Куыд цин кодтон: чысыл сахар, æрмыдзаг; — 
Дæ фæдтæ дæр дын асфальтыл зыдтон. 
Дæ цæстытæ та — хуры цæсты сныдзæвд, — 
Уынгæй уынгмæ дæм сонт удæй дзырдтон. 
Ныр не ’хсæн сыстад сау æврæгътæ, фурдтæ, 
Æгъатыр хæсты араугæ фæздæг. 
Æз нал уынын дæ арв цæстытæ — хуртæ, 
Æмбæхсы сæ æбæрæг, тар рæстæг. 
238 

16. 
Хиппæлойты рагæйдæр нæ уарзтон, 
Фæлæ хæсты удуæлдай уыдтæн. 
Арæхстгай, бырын кæм хъуыди фазыл, 
Уыцы ран мæ риуæмбæрц цыдтæн. 
Амæлынæй алы уысм дæр тарстæн, 
Фæлæ уымæй де’фсарм уыд фыддæр: 
Дардæй мæм æрвон цæстытæй кастæ, 
Æмæ ’хсарджын уый тыххæй уыдтæн, 
Тарстæн æз дæ зæрдæхудтæй ардæм, — 
Уый фарсмæ мын ницы уыд мæлæт. 
...Ацы уац дæм фехъуысæд мæ мардæй, 
Ме ’гасæй салдатæн сусæг уæд. 
17. 
Никуы уыдтæн сонты бонты карз, 
Расыгæй дæр абухын нæ зыдтон. 
Фæлæ хæсты фестадтæн цæф арс, 
Не знæгты зынджы цæхæрæй цагътон. 
Туджы тæф мын цыма ссис æхцон, 
Амарын — мæ хæс æмæ мæ бæллиц. 
Æз тæрсын, лæгмарæг дын куы суон. 
Мемæ дæ куыннæуал фæнда ’мбæлын... 
Зонын æй, куыд дзæбæх-иу дæм каст 
Хъазтизæр мæ кафт æмæ мæ зарæг. 
Ныр миййаг куы фæчъил уа дæ уарзт, 
Мæн куы схонай карз æмæ лæгмарæг. 

Чи йæ зоны... баззамоп ма ’гас, — 
Ссарон ма дæ дард уарзтмæ фæндаг дæр? 
'Рмæст æй зонын, де ’рвон, рухс æнгас 
Мæн ыскæндзæн иухаттæй уæздандæр, 

* * * 
Уый нæ зыдтон, афтæ зын у хæст, — 
Кафгæ йæм нæ цыдаин æхсæрдзæнау. 
Уый нæ зыдтон, афтæ зын у хæст, — 
Заргæ йæм нæ цыдаин дзæнгæрæгау. 
Уый нæ зыдтон, афтæ карз у хæст, — 
.Нал мын радта, фенон ма дæ, уыцы бар. 
Уый нæ зыдтон, афтæ карз у хæст, — 
Фехъусон ма, æз кæй уарзтон. уыцы зард. 
Уый нæ зыдтон, афтæ зыд у хæст, — 
Адавта мæ рухс амонд, дæ дзыккутæ. 
Уый нæ зыдтон, афтæ зыд у хæст,— 
'Нæссæугæ маст схай кодта мæ сынк удæн. 
1942 
16. Гафез 
24! 

МÆ СУСÆГ НЫФСЫ ХАЙ 
Ныртæккæ размæбырсты уадтæн, 
Мæ хид нæ басури нырма. 
Мæ рыгтæ ацагътон. Æрбадтæн, — 
Мæ акъопп — арф æмæ уынгæг. 
Фыдгулы раззаг хахх ныммæстæг, 
Фæлæ фæкъæрис и уæддæр. 
Хæстæн хæсты астæу нæ рæстæг — 
Цæфтæ æрбæттынæн, мæтæн... 
Цæстытæ, о, æрвгъуыз цæстытæ, 
Æгъуыстаг бардуагæй — нывгонд. 
Мæ царды удуæлдан уысмытæ 
Кæнын сымах тыххæй нывонд, 
Цæмæй уынат æмæ-иу худат, 
Уæ развæд макуы зына хъыг, 
Цæмæй дыууæ цырагъау судзат, 
Уæ хаутыл макуы бада сыг. 
Зæххыл кæмæ сидон уæ разæй, 
Æз ахæм амондæй хызт дæн. 
Æмæ уæ уадтымыгъы карзы 
Мæ уд æрцагуры ныфсæн. 
Нæ мæ фæнды, мæн тыххæй тарæй, 
Нымдæй, æнкъардхуызæй кæсат. 
Мæ уæнгты рыст æмæ мæ сарæй 
Мæ уды ’нцойæн уаргъ хæссат. 
242 

Нæ зонын æз, рæстмæ нæ хатын, 
Куы ’рцæуон æз, цы уыдзæн уæд, 
Æрмæст, кæддæрау, рухсдзаст уаты 
Куы фесафин уæ рис, уæ мæт. 
— Хæстмæ, атакæмæ! — ныззæлыд 
Нæ комбаты нæргæ хъæлæс. 
Мæ сагъæсты мæсыг нызгъæлыд. 
— Хæстмæ! — мæ хæдæхс райстон æз. 
Ныртæккæ размæбырсты уадтæн, 
Мæ хид нæ басури нырма. 
Мæ рыгтæ ацагътон. Æрбадтæн, — 
Мæ акъопп — арф æмæ уынгæг... 
1944 
?А1 

* * * 
Куы ’рыздæхон, мæ хъæу кæндзæни циатæ, 
Фæрсдзысты мæ: «Цы хуызæн дæн, куыд дæн?» 
Уындзысты мын мæ хорзæхтæ, мæ чинтæ, 
Цæфтæ, хъæдгæмттæ цал хатты уыдтæн. 
Ды~дæр дæхимид дзурдзынæ: «Мæ боныл, 
Кæд нал уарзы?» — Кæсдзынæ мæм чъызгæ. 
Æрмæст æй зон: 
Цы уарзт хастон зындоны, 
Уый у ныр дæр 
Æнæфæлывд, 
Сыгъдæг, 
1944 
244 

* * * 
Æрдхæрæны изæр. 
Мæ фарсмæ 
Цахæмдæр рæсугъд чызг æрбадт. 
Нымдзастис æмырæй йæ размæ, 
Йæ цæстысыг фестад тæркуард. 
Уыд бæстæ та райгæ ’мæ хъæлдзæг, — 
Кæй нæ тавы уалдзæджы цард! 
Йæ пырхæнтæй хъазы æхсæрдзæн, 
Фæйлауы йын дымгæ йæ зард. 
Цæуыл ысты судзгæ цæссыгтæ, 
Куы никуы и хъыг æмæ зын? — 
Лæг дуне у,— чи Ьоны стырдæр, — 
Иæ зæрдæ та — 
денджыз, æбын. 
1944 
24* 

А Р Т 
Фæззыгон ирд æхсæв, фæззыгон, 
Ыскодтам тыгъд быдыры арт. 
Зæрдæйæн куыннæ у æхсызгон: 
Уый калы йæ цæхæртæ дард. 
Дыууæйæ йæ фарсмæ мах бадæм, — 
Мах хъахъхъæнæм колхозы мус. 
Ныры хуызæн адджын -’мæ адæн 
Нæма уыд мæ чысыл æнус. 
Цæст андæдзы цæстыты хъазтыл, — 
Куыд ызмæлы адæргæй риу! 
Нæ дзурæм нæ сагъæстыл, уарзтыл, 
Æрмæстдæр — нæ фæндæттæ иу. 
Æрбабони. Хуры цæст худы. 
Арт нал калы судзгæ фæттæ, 
Фæлæ ма цырындæрæй судзы 
Æндæр арт нæ риуты уæддæр. 
1945 
246 

* * * 
Куы ’рцæуын хатт мæстджын, фæлладæй, 
Дæ иунæг фенд мæнæн у фаг, 
Цæмæй та фервæзон фыдуадæй, 
Ыссарон раздæры рæувад, 
Æмæ та цард цæуа йæ уагыл, 
Æрцæуа зæрдæмæ æнцой, 
Нæ балц, нæ равзаргæ фæндагыл 
Маст уаргъæн ма кæнæм æккой. 
Лæгæн зæххыл цæрын æнцой у, 
Куы йын уа ныфс — рæвдаугæ ’нгас. 
Æтт, ма тæрс, сау лæппу, æхсонуд, 
Дæ ныфсæй батайæд дæ маст! 
1946 
247 

* * * 
Нырма нæ фæзынд къалиуыл къуыбар, 
Бæгънæг бæласыл уады базыр хъазы, 
Нырма нæ фæзынд хъæды фидыц — маргъ, 
Бæзджын фæздæг йæхи хæрдмæ ивазы; 
Нырма нæ хохы уазал у, зымæг, 
Фæлæ фæзындтæ ды, мæ рæсугъд алдзæн, — 
Æз фервæзтæн мæ тыхст æмæ зынæй, 
Мæ риуы худы, хъазы, зары уалдзæг. 
1946 
248 " 

* * * 
Куы мæ хъуыд тохы знаджимæ хæцын, 
Мæ цæфтæ бæттын, сау туджы мæцын, — 
Уыд алкæд мемæ ме ’мбæлццон, мæтгæнæг. 
Куы мæ хъуыд комы тар æхсæв цæуын, 
Æвæд миты цæуын æмæ кæлын, — 
Уыд алкæд мемæ ме ’мбæлццон, мæтгæнæг. 
Куы хъуыди мæн мæ гутон хуымы дарын, 
Мæ царды циныл расыг лæгау зарын, — 
Уыд алкæд мемæ ме ’мбæлццон, мæтгæнæг. 
Куы хъуыди мæн уынæргъын æмæ риссын, 
Кæйдæр зынтæ æрдæгыл исын, — 
Уыд алкæд мемæ ме ’мбæлццон, мæтгæнæг. 
Æнцонæй уымæн ме знæгты бырстон, 
Мæ бирæ зынтæ уый тыххæй быхстон, 
Кæй уыди мемæ ме ’мбæлццон, мæтгæнæг. 
1947 

* * * 
Куы та цæуон æрæгмæ ахсæв, 
Уыдзынæ тар, æрхæндæг, тыхст. 
Æнафон дæу хуыссæг нæ ахсы, 
Дæ зæрдæ — ’взæн сагъæстæй рыст: 
Миййаг кæйдæр къæлæс æрфгуытæ, 
Йæ мидбылхудт æмæ æнгас 
Куы халой мах арæзт мæсгуытæ 
Æмæ куы адавой мæ уарзт. 
Æгæр куы баназон æфсæрмæй, 
Уæд та фæрисдзынæн... Æниу, 
Кæйдæр хылтæ æмæ фæхъæртæм 
Фæлæудзæн нуæзтджын лæгтæй иу! 
Кæнæ ныр фæндæгтæ дæр — ихнад, 
Фæкæлын, ахауын нæу зын. 
Лæгыл цæуы фыдбылыз иу хатт, — 
Зæрдæ йæ койæ дæр хъæрзы. 
Ирон лæг ’фсæрмæй сæфт у. Алкæд 
Мæн ахсынц уавæр æмæ ’гъдау. 
Фæнды дæ, хъадаман мыл бакæ, 
Ыскæ мыл царды зындæр — сау. 
Гæнæн дзы нæй... Æрмæст мæ разы 
Вæййы дæ удуæлдай æнгас 
Æмæ мæм дзуры: 
«Уарзын, уарзын, 
Ды та мын дæ мæт æмæ маст». 
1947 

* * * 
Æз ацы ран цардтæн æндæраз, 
Рæсугъд каштан мæ разы уыд. 
Нæ йыл бадтис æртæх, гъе, халас, — 
Йæ цæнгты царды амонд зылд. 
Ныр та йæ федтон æз дыккаг хатт, — 
Мæ зæрдæ суынгæги, фæрыст: 
Æвзонгæй рафтыдис уый, батад, — 
Гæдыхъæдау йæхимид рызт. 
Мæ рудзынг мын йæ къалиу хоста, — 
Йæ цæнгтæ — хус æмæ гуыбыр, 
Цыма фæстаг хъæбыс уый домдта 
Æмæ йын нал бантыст, мæгуыр. 
1947 
2Л 

РАЦУ-ИУ... 
— Бон куы фæкъул уа изæрмæ, 
Рацу уæртæ былмæ. 
Уым кæсдзынæн æз æнхъæлмæ 
Даргъ бæрзæн йæ бынмæ. — 
Афтæ æз дзырдтон кæмæндæр, — 
«Хорз», зæгъгæ, мын загъта. 
Фæлæ аззади цæмæндæр 
Кауы фарсмæ сагъдау. 
Мæн рæстмæ дæр уый нæ зоны, 
Фæлæ æз, мæ боныл... 
Зæрдæ уый дунетыл домы, 
Баназид æй доныл. 
Уый йæ уынд æмæ йæ зардæй 
Цæсты тигътæ исы. 
Рангуырд чызджыты фыдсарæн, 
Сонт зæрдæты рисæн. 
Æмæ ныр... дæттæй, мæ боныл, 
Рацæудзæн изæры... 
Цыма дуртæ бабаст боныл, — 
Хъæууынгты лæзæры... 
Мæн гыгы хонынц, къæмдзæстыг 
Комбæсты рæсугъдтæ. 
Ма-иу калут, ма, уæ цæссыг, 
Ку’ ахъазон уæ удтæй! 

Бон куы фæкъул уа изæрмæ, 
Рацу уæртæ былмæ. 
Уым кæсдзынæн æз æнхъæлмæ 
Даргъ бæрзæн йæ бынмæ. 
1947 
25? 

* * * 
Дымгæ æфсирты фасы, 
Дымгæ мæнæутæй хъазы. 
Дымгæ хъазыди, зарыд. 
Ды дæ сау дзыкку хастай 
Сау дыууæ дихæй, фастæй, — 
Зæрдæ сусæгæй арыд. 
Æз зæрватыччы н’ахстон, 
Уый та агуырдта ахстон, — 
Никуы бакодтон рудзынг. 
Уарзтыл азгай — нæ сагъæс, 
'Рмæст æй иу уысмыл сафæм 
Æмæ ’нусмæ фæсудзæм. 
1948 
2М 

* * * 
— Хæрзамонд у! — 
Куы дын загътон мæ фæндон, 
Мæ урс хилтæм æрбакастæ ды уæд, 
Æмæ æваст дæ уæццæ нау фæдæлдон, 
Æмæ йын фурдыл агурыс йæ фæд. 
1948 
255 

ИУ УЫСМ 
Цæуын... хæрзбон, —* 
Куыд зын зæгъæн у, уастæн! — 
Нæ рахгæдтай æвзог зæрдæйы дуар. 
Æнхъæлдтон æз, нæ судздзынæн дæ уарзтæй — 
Уысмы фембæлдыл сысты рохы тар. 
Фæлæ цæуынц, ызгъорынц мæйтæ, азтæ... 
Мæ цæстæнгасæй нал æфты дæ хуыз. 
Уысмы фембæлд, нæ бæллицтæ, нæ уарзтæй 
Цы рæсугъд амонд равзæрд, 
Уый — æгъуыст. 
Æгъуыст. Æрмæст дыууæ хицæны аци: 
Нæ иу — цæгаты, хуссары та — иннæ. 
Кæм та дæ, иу уысм? — Хорзы та нын бацу: 
Нæуæгæй та нæ сфæндараст кæ балцы, 
Æрмæст ’куыд уа нæ уæццæ амонд иумæ! 
1948 
256 

* * * 
Ма хæсс, ма, хæххон дон, 
Улæнтыл дæ зарæг; 
Ма згъал, ма, зæрин бæрз, 
'Нæмæтæй дæ дарæс. 
Бауадзут Азауы 
Уарзонимæ бадын, 
'Нæнхъæлгæ йыл сыстад 
Расыггæнаг уаддым: 
Абон уый фыццаг хатт 
Уарзты ад æмбары. 
Фыр адæргæй, сонтау, 
Куы кæуы, куы зары. 
1948 
17. Гафез 
257 

* * * 
Хъысмæт у карз. Æвæлмон хъазы, 
Фыдæнæн мæ кæны мæсты. 
Фыдæнæн ’рывæры мæ разы 
Кæддæры сау дыууæ цæсты. 
Æрмæст нæ цæуынц ныр æмбæхстæй, 
Ныр нæу тæппуд, къуыргæ сæ каст. 
Сæ хаутæ нал хæссынц нымæхстæй 
йæ риуы — судзгæ ’хсидгæ уарзт. 
...Ныр байрæджы. Фæцис æппæт дæр, 
Ыстут æнкъард æмæ фæлмаст. 
Кæддæр цы уыд — нæй ныр йæ фæд дæр: 
Нæдæр — фыдæх, нæдæр и маст. 
Æрмæст фæлтæрд удæн йæ сагъæс: 
Цы ’рцыд æнæгъгъæлгæ ызнон, 
Æмæ йæ сонт уарзтыл фæсмон, — 
Ысты ныр сау цæстыты ахæст. 
Хатыр, кæд аххосджын дæн исты, 
Дæ хуыз кæд у мæн тыххæй тар, 
Уæд дын дæ зæрдæйы маст исын 
Æмæ дæм дзурын æз: «Ныббар!». 
Уæрдоны расттулгæ цæлхытау, 
Уыди нæ цыд, нæ сусæг мæт. 
Нæ иу фæхаудта кæд цæлхъытæ, 
Уæд иннæ нал акодта фæд. 
1948 

* * * 
Мæ къуырцц-къуырцмæ мæ размæ рауад кæртмæ, 
Фырадæргæй фæдыгъуырццæг куыддæр. 
Цы загътаид? — 
Ысхæццæ сты йæ фæндтæ, 
Нæуæг чындзау, 
Æркъул кодта йæ сæр. 
Цыппар азы хæцыди уый йæхиуыл, 
Цыппар азы, цырагъдарау, лæууыд. 
Ныр фемæхсти йæ цæстысыг мæ риуыл, 
Сывæллонау, 
Хæкъуырцкуыдæй кæуы. 
20. 1. 49 
259 

ЦЪИУ 
Ды сбыдтай ахстон сусхъæдæн йæ цонгыл, 
Цы фыдæбæттæ бавзæрстай, уæвгæ! 
Нæ сар кодтай дæ фæллад æмæ стонгыл, 
Нæ дын рыстысты сабиты цæфтæ. 
Дæ мæт — ыссарын пакъуы ’мæ хъæмпы хал, — 
Ыскъæфтай, хастай, арæзтай, быдтай. 
Дæ куыст дын кодта их дæрæн æрвылхатт, 
Куы та йæ дымгæ алы ран тыдта. 
Æгæрон маст, зæрдæйы судзгæ сагъæс, 
Дæ удуæлдай цард, тас æмæ дæ мæт, — 
Фæдæ ды тынгдæр уыцы ристы ахæст, 
Куы фæзынд цот — дæ худгæ хурыскаст.. 
Дæумæ кæсын, — мæ ныфс мæ цæстыл уайы, 
Дæуау тыхст уд у, — сомбон у йæ мæт. 
Уад макуы сыстæд цардцыбæл къонайыл,—. 
Æрдзысфæлдисæг хуры цæст ын уæд! 
1950 

* * * 
Ды дард ран дæ, кæмдæр, цырандæр, 
Нæ дæм хъуысы мæ дзырд, мæ хъæр. 
Нæ уыныс судзгæ уд — цырагъ дæр, 
Нæдæр мæ бæллицты пæр-пæр. 
У дуне тыхст æмæ æгъатыр, 
Нæ хаты уды рис, йæ зын. 
Хатт фехæлы лæгæн йæ цатыр, 
Нæ арты бахорз вæййы зынг. 
Фæлæ дыл æз, мæ ныфс, æууæндын, 
Дзæбæх, рæствæндаг уæд дæ балц: 
Цы рухс бæллиц цæры дæ фæндты, •— 
Дунейы змæст, æнхъизгæ мал 
Йæ быны не скæндзæн. Æрдæгыл 
Æхсæрау н’афæддзæн мæнæн 
Æмæ нæ пакъуыйау æрнæгыл 
Нæ хæсдзæн зымæджы тæмæн. 
> 
Ды дард ран дæ, кæмдæр, цырандæр, 
Нæ дæм хъуысы мæ дзырд, мæ хъæр. 
Нæ уыныс судзгæ уд — цырагъ дæр, 
Нæдæр мæ бæллицты пæр-пæр. 
Фæлæ сæ зоныс ды. Дæ зæрдæ 
Æдзух, кæддæриддæр ис ам... 
Куы сыста уадтымыгъ дæ сæрмæ, 
Дæу тавæд рухс хæдзары хъарм. 
1950 

* * * 
Æтт, æфсин, сæр та дæ бахъуыд! 
Уазджытæ... Цы фæдæ? 
Ахæмтыл дæ рагæй ахуыр, 
Царды та фæлтæрд дæ. 
Карк йæ тыбыртæ ысцæгъдæд, 
Сасир мит луарæд, 
Хæдзар уалдзæгау уæд хъæлдзæг, 
Пецы стыр арт зарæд! 
Фынгыл физонæг, хæбизджым 
Уазæджы цæст исæнт. 
Рахæсс сæн, арахъхъ цывзыджын. 
Сау бæгæны ’нхъизæд. 
Ахæм фынг æмæ бæркадæй 
Уазæг исты кайдзæн. 
Ахæм цин æмæ лæггадæй 
Уый йæ зæрдæ сайдзæн. 
Уазæг алкæддæр цæттæ у, 
Фысым та — ыстæм хатт. — 
Къуымты ц’ис — фынгмæ хæсгæ у, 
Бæлццонмæ дзы бахат. 
Фæлæ хатт куы уай цыбыркъух, 
Къуымтæ — афтид, хастау, 
Фынг куы уа миййаг къæбæрцух, 
Цæхх куы хæссай барстæй, 
262 

Рахæсс уазæгмæ дæ зæрдæ, 
Фестдзæн фынг бæркадджын, 
Рухс æнгас æмæ узæлдæй 
Фынджы минас — адджын, 
Уазæг у хуыцауы уазæг, 
Балæггæдтæ домы. 
Æтт, æфсин, æрцыдис уалдзæг — 
Уазæг исын зоныс! 
1950 
263 

* * * 
Æндæрæбон ацыд. Ныууагъта 
Уый ме стъолыл дидинты баст. 
«Æрцæудзынæн, — афтæ мын загъта, — 
Æрмæст-иу мæм кæс æмæ уарз». 
Æз уарзын... æз зарын ’мæ райын, 
Дæ дидинтæм зилын, кæсын, 
Æрмæст мын сабыргай ивайынц 
Æмæ дын мæхимид тæрсын. 
. 1950 
264 

* * * 
Мит уары... 
Худыс æмæ хъазыс, . 
Йæ тъыфылтæм ын дарыс къух. 
Цæуыс, тындзыс, цыма дæ разы 
Бæмбæджы обæуттæ ’ыспух. 
Мит уары... 
Бакæс-ма, дæ дзыкку 
Йæ сау хуыз аивта, ысурс, 
Цыма дын уалдзыгон уæрыкк у, — 
Дæ зæрдæ — хъæлдзæг æмæ рухс. 
Мит уары... 
Миты урсæй райыс. 
Фæлæ æцæг куы ’рбада чырс, 
Куы уа дæ мæт æвзонджы хайыл, 
Уæд фидар лæу æмæ-иу быхс. 
Мит уары... 
Зæрдæ дæм куы дзура: 
«Миййаг куы аива йæ уарзт?» — 
Уырнæд дæ, чи и ныр дæ цуры, . 
Дæ карæй не ’рцæудзæни хаст. 
1961 

* * ж 
Æз хос кæрдын, ды та — ыссивгæ, 
Æз хуым кæнын, ды та — фæсуадз. 
Кæрæдзи мах нæ кæнæм ивгæ, 
Нæ хынцæм мах нæ тыхы хардз. 
Лæджы дыууæ къухау мах алкæд 
Кæнæм кæрæдзийæн æххуыс. 
Нæ иуы хъыг, нæ иуы бафхæрд 
Вæййы нæ иннæмæн рæхуыст. 
Мах дзурын ницы хъæуы. 'Рмæстдæр 
Нæ иу ысулæфæд чысыл, 
Кæнæ та самонæд йæ цæстæй, 
Уæд иннæ нæу миййаг цыцыл, — 
Æппæт дæр зоны æмæ хаты, — 
Æрцæуы буц уазæгмæ фынг. 
Ыссудзы ирд цырагъ нæ уаты, 
Бæлццонæн асуры йæ хъыг. 
Лæджы дыууæ къухау мах алкæд 
Кæнæм кæрæдзийæн æххуыс. 
Уд иунæгæй куы цæра — рафтæд! 
Æнæ ныфс — иудзонгон у, хуыскъ. 
1951 
266 

* * * 
Мæ дидинты баст ахастай лæварæн. 
Уый райхæлдзæн. Йæ хæрздæф уаты калдзæн. 
Фæлæ йæм чидæр бакæсдзæн хæрамæй, 
Ыстæй дын уый йæхи дидинтæ ратдзæн. 
Æвæццæгæн сæ батухдзынæ иумæ. 
Æрбалхъивдзæн сæ галиу къух дæ риумæ. 
Æтт, хорз чызгай, куы фестин уæд дæ цуры, 
Куы базонин, дæ зæрдæ дæм цы сдзуры! 
1952 
267 

* * * 
Уары, уары æмæ уары... 
Хуры цæст нæ зыны арвыл. 
Фæззæг у, æмæ та уардзæн. — 
Ацу бафæрс ды æррайы! 
Уый йæхи цы ныфсæй сайы, — 
Хъазгæ афардæгис уалдзæг... 
Фæлæ ма æнхъæлы, чызг æй 
Афæлывта уарзты зынгæй, 
Æмæ ныр фæсмоныл бафтыд. 
Акæс-ма, йæ цæссыг уары, 
Хур дæр уымæн нал ис арвыл... 
Сонт уд худы æмæ кафы. 
1953 
268 

* * * 
Æз рагуарзты агуырдтон амонд, 
Ды — ирхæфсын, райдзаст æхсæв. 
Мæн а зæххыл рухс хъуыд, дæу — аууон, 
Æз карз аргхъхъ нуæзтон, ды — сæн. 
Фæсрагъæй цы ’гъуыстаг тын ратахт, — 
Алæмæтæй хъазыдй, худт. 
Цъæх нæууы æвзист пæлæз батад, 
, Цъæх кæрдæгæн адавд йæ уд. 
1953 
2М 

* * ^* 
Фæззæг — нывгæнæг нæма разылд уынгты, 
Бæлæсты сæртæй нæма систа хур. 
Аныдзæвд иугай сыфтæртæ йæ уырзтыл, 
Аисты уддзыд, фæлурс æмæ бур. 
Фæлæ нырма дæр каштаны цъæх фæлыст, 
Уалдзыгон кæрдæгау, ’нæхъæн у, ног. 
Къорд азты цардæй нырма дæр нæ фæрыст, 
Йе ставд зæнг абон дæр — фидар, æвзонг, 
Уый дæр мæ сусæг хъыг аивæй хъусы, 
Хаты ’мæ зоны мæ зæрдæйы уаг. 
Уымæн мын дауы йæ сыфтæр мæ рустыл, 
Уымæн мын суры мæ зæрдæйæ уад. 
Уаих æрбауай, кæмæ дзурын, уаих! 
Томыг бæлас дæр ма зоны хъæрзын. 
Æй, джиди! Ракæс-ма, сонт зæрдæ адих, — 
Армы тæлфгæ йæ дæ фæдыл хæссын. 
1953 
270 

* * * 
Макæ, ма-иу кæс æнкъардæй, — 
Де ’нгæсæй фæсудзын. 
Искуы мæ куы фенай дардмæ, 
Рахгæн-иу дæ рудзынг. 
Макæ, ма-иу кæс мæ фæдыл, — 
Сайдзæн та дын мастмæ. 
Мæн дæ бафхæрын нæ фæндыд, — 
Æз цыдтæн дæ размæ. 
Фæлæ дам-дум скарста кардæй 
Сонт зæрдæты, — судзынц... 
Макæ, ма мæм кæс æнкъардæй, — 
Рахгæн тагъддæр рудзынг! 
1954 
?71 

КЪУХДАРÆН 
(Лидæйæн) 
Нет огня, огня любви чудесией. 
М. Горький. 
Иухатт, — зæгъынц, —- иу колхозæй фиййау 
Горæтмæ цæхх ласынмæ æрцыд. 
Йе сныхас, йæ цæстæнгас, йæ фидауц 
Чызджытæй кæй зæрдæмæ нæ цыд! 
Хæхты сæр цы лæппу цард æвыдæй, 
Чи нæ зыдта сагъæс æмæ маст, 
Уый Лидæйы узæлгæ рæвдыдæй 
Тарффынæйæ райхъалис æваст: 
— Ме ’ртты дæ нæ урс хæхты хæсдзынæн, 
'Хсыры цады. найдзынæ дæхи, 
Ды мæ цард, мæ рухс амонд уыдзынæ, 
Хæхты чындз — æхсин. 
Кусдзыстæм нæ колхозы зæрдæрай, 
Адæмæн лæггад кæндзыстæм мах. 
— Судзынц мæ дæ ныхæстæ цæхæрау, 
Хæхты цæргæс, хæхты стыр паддзах! — 
Балхæдта йын къухдарæн лæварæж 
— Курын дæ ’мæ ма ферох кæ мæн! 
Нæй мæ уарзтæн саргъгæнæн, ысбарæн: 
Къухдарæн — мæ зæрдæйы тæмæн... 

Афæдзмæ æмгъуыд — рæстæг ыскодтой, — 
Аз, æвæдза, уыйбæрц бирæ нæу!.. 
Терк, фынккалгæ, хиды бынты згъордта, 
Æмæ кодтой улæнтæ быцæу. 
Рæстæг уади... 
Чызг та парчы ногæй ^ 
Уарзтæй судзгæ, сау цæстытæм каст. 
Лæппу йæм зæрдæцинæй, уæнгрогæй 
Бауад, фæлæ ’нæнхъæлгæ фæтарст: 
Нал æм бахудт, иухаттау, йæ мидбыл, 
Нал æм дзырдта, узæлгæ, фæлмæн. 
— Мс ’нгуылдз мын дæ къухдарæн æлхъивы... 
Айс æй, ис æндæр чидæр мæнæн.... 
Лæппу мысы раздæры бынæттæ... 
Чызджимæ цы ран кодта æмдзу, 
Уыдон ын йæ салд æмæ тыхст зæрдæ 
Цыма дардтой иучысыл хъæрмуст. 
Стыр хидыл æнæдзургæ фæлæууыд, 
Иухаттау та Терчы донмæ каст, 
'Рмæст ын ныр йæ уайынмæ нæ бæллыд, 
Цæст нæ хатыд улæнтæн сæ хъазт. 
Къухдарæн ныппæрста змæст, зыд доны: 
«Уыйау кæд æрбайсæфид мæ маст». — 
Фæлæ сонт кæм æмбары, кæм зоны, 
Зæрдæйæ кæй нæ рох кæны уарзт! 
1955 
18. Гафез 

* * * 
Æз цин кæнын, кæй та дæ федтон, ууыл, 
Æнцой зæрдæ ныссæххæтт кодта ’васт. 
Нæ бафæрæзтай иу дзырд дæр ысдзурын, 
Æрмæст ыссыгъд, зæронд хъæдгомау, уарзт, 
Ныр дæр ма дæ рæсугъд æмæ гуырвидыц, 
Æрмæст дæ сæры урсытæ фæзынд. 
Фæлæ дын уыдон де’рвон хуыз нæ ивынц, 
Уый нæ — зынгыл æфтауынц ноджы зынг. 
Æз дæр мæхи ныммыр кодтон, цæугæйæ, 
Æрмæст мыл де ’нгæс акъуырдтай куыддæр, 
Æмæ йæ уайтагъд банкъардтон зæрдæйæ, 
Кæддæры арт нымæг кæй нæу ныр дæр. 
Фæлæ мæнæн æвзонджы бартæ иал и, 
Дæ чызджы рæстæг нал домыс ды дæр: 
Уæ кæрты астæу иунæгæй цы талм и, 
Ысзад йæ фарсмæ уымæн ныр æндæр. 
3. 6. 55 
274 

* * * 
Æз уарзтон дæу. Фæлæ мæ сусæг уарзт 
Дæуæн æргом зæгъон, — нæ бантыст: 
Ныннæрыд хæст. Мæ цин æмæ мæ маст 
Хæсты быдыры фестын кодта уаддым. 
Дæ фæлгонцы мæ рухс бæстæ уыдтон, 
Æдзух мæм цыма мидбылхудгæ кастæ. 
Цыма-иу æз дæ дзыккутæ быдтон, 
Ды та мæ цæфтыл де ’рвон уырзтæ хастай. 
Нæ зоныс ды, куыд тырныдтон дæумæ, 
Цынæ галуантæ сарæзтон мæ уарзтæй! 
Æнхъæлдтон æз, куы ’рыздæхон хъæмæ, 
Мæ зæрдæ уæд æрыздæхдзæни хастæй. 
Фæлæ мæ сæнттæ разындысты мæнг: 
Æндæр чидæр дæ рухсамонд ыссардта. 
Рæствæндагыл цы уарзт бафтыдта мæн, 
Мæ бæсты уый æндæр кæмæндæр радтай. 
Ныр дæ, мæ хур, рæвдауы уый фæлмæн, 
Мæ бæсты дын дæ хъуымбыл дзыкку дауы... 
Кæны мæ зæрдæ уиснадæй тæлмæн, 
Æртахгай мын мæ мастыл маст æфтауы. 
Ныр уайынц бонтæ, азты ивы аз, 
Æз баззадтæн дæ рухс фæлгонцы тары. 
Мæ сæрмæ зилы халоны фыдуаст, 
Мæ зæрдæ та дæ цардамондыл зары. 
1955 " 

Нырма у æрдз æлвыд, бæгънæг, 
Йæ гом цæнгтæ æнкъусы тута. 
Гуымыдза, сау хъулон сæгъæн 
Гуыбыны хæлц нæ ратдзæн къутæр. 
Кæй уарзыс хи удæй фылдæр, 
Нæй уымæн иу дидин ыссарæн. 
Лæджы кæрæф зæрдæ, куыддæр, 
Йæхи, хъæдмæхастау, æнкъары. 
Фæлæ чысыл фæстæдæр ам 
Йæ хæрзтæ райтаудзæни бæстæ 
Æмæ цъæх уалдзæгæн йæ арм 
Кæйдæр рæвдаудзæни мæ фæстæ. 
28. 6. 55 
276 

ХÆХТЫ ФАРН 
Федтон дæу, æз иунæг хатт дæ федтон, — 
Нæу йæ зæгъын, радзурын мæ бон. 
Цыма зæрдæ арвы цæфæй фегом, — 
Уд ыссардта хъизæмар, зындон. 
Уыцы аз фыццаг хатт уыдтæн хъæуы, — 
'Взонг уды кæдæм н’ахæсдзæн сис! 
Бадти иу чызг бæласы бын, нæууыл, 
Нарт Ацырухс — уый халдих, хуызист. 
Цыма иумæ схъомылыстæм сонтæй, 
Науæд та йæ хæрзхицон уыдтæн, 
Афтæ загъта: «Æз нымайын бонтæ, 
Бонтæ... о, мæ мæлæтмæ хуынд дæн. 
Цæй, цы худыс, раст дын зæгъын. Низ мæ 
Тагъд ахæсдзæн, нал фендзынæн дæу. 
Налдæр, мæнæ, бæласы сыф ризгæ, 
Налдæр, мæнæ, ацы гауыз нæуу. 
Æй, джиди! Мæ хъысмæтæй цы дарын? 
Ох, куыд зын у уалдзæджы мæлын! 
Ехх, мæ боныл, мæн куыд фæндыд зарын! 
Дуртæ, хъæдтæ ахъæбыс кæнын!» — 
Чызг дзырдта. Æз æм æмырæй хъуыстон. 
«Исты-иу мæм горæтæй æрфысс!» 
И’ алы дзырд мæ сонт зæрдæ рæхуыста: 
«Мæн куы фенай иннæ хатт зынгхуыстæй, 
Иу цæссыг мыл рыппардзынæ? СыссГ» 
277 

* * * 
Дзаг, æнкъард мæй чызджы урс хыз райста. 
Ног ингæныл — ’взист доны цæссыг. 
Туджы рак нæ хæхты фидыц байста, 
Фæлæ н’амард хæхты фарн, мæсыг. 
1955 
278 

* * * 
Æй, Чысаигом, ой, Чьгсангом! 
Æз дæ уацайраг фæдæн. 
Иу чызг мын дæумæ нысангонд, 
Фæлæ уый нæ уарзы мæн. 
Сты мæнæн дæ хæхтæ зонгæ, 
Кæмтты фæндæгтæ мын — над. 
Бауарзтон æй æз æвзонгæй, 
Фæлæ йын нæ кæнын ад. 
Хатджытæ дæр æм æрвитын, 
Иу дзуапп се ’ппæтæн дæр — нæ! 
Æз цæуын, мæхи æлгъитын: 
«Ай, цæй фыдахæст фæдæн?! 
Ис мын ас, 
Мæ бакаст зонын, 
Зондæй дæр нæ фæдæн цух — 
Махмæ мыл, 
Ь’æ Дзауыкомы 
Ничи ауигъы йæ къух. 
Фæлæ ам та?..» 
Æмæ иухатт 
Ракаст рудзынгæй: 
— Лæппу! — 
Цыма комы растад их уард, 
Уад мын аскъæфта мæ худ. — 
Мæн уæ Дзауыком нæ хъæуы, 
Цу ’мæ дзы дæхæдæг хит. 
279 

Цалдæр дзы уыди нæ хъæуы, 
Се ’ппæт дæр — рæуæг, къуыдипп. 
Ахуыргонд сæхи фæхонынц, 
Ахуыргæнæг — цыт бæрзонд. 
’Рмæст дзы иунæг дæр нæ зоны, 
Æз цы фæкæнон мæ зонд. 
Искæмæй æнхъæлцау не стæм, 
Уадз, кæнæд йæхи кой Дзау. 
Гъей, мæ комбæстæ, цы фестæм? 
— Мæнæ — фæсивæды тау! 
Æй, Чысангом, ой, Чысангом! 
Æз дæ уацайраг фæдæн. 
Иу чызг мын дæумæ нысангонд, 
Фæлæ уый нæ уарзы мæн. 
1956 
280 

* * 4 
Манийы рухс ном дзы арын. 
Мах хохы дагъы баззадыстæм дысон, 
Кæрдæджы муртæй — лæгæты нæ уат. 
О, стыр хуыцау, мæлæнбон дæр куыд мысон 
Æз ацы æхсæв, уыцы амонд радт! 
Кæд нæ уыди туристы фæндаг гакъон! — 
Фæхицæныстæм не’мбæлттæй куыддæр. 
Нæ разы айнæг,— риудзæфæй йæ атон, — 
Фæстæмæ здæхæн — ноджыдæр фыддæр. 
Æрталынг и. Нæй цъиузмæлæг бæстыл. 
Цæмæ бæллыдтæн горæты — фæзынд. 
Зæрдæдзæфæй æдзух цыдтæн йæ фæстæ, 
Кæм загътаин мæ бæллицтæ, мæ зын, 
Нæ ардтон ахæм хибар бынат, ныр 
Æнæхъæн æрдз мæ фарсхæцæг, мæн хизы 
Æцæгæлон цæстæнгасæй. — Ныммыр, 
Цæмæй зæгъон, мæ сонт зæрдæ куыд риссы. 
Фæлæ мæ ныхмæ растади мæ намыс — 
Ирон æфсæрм мын бабаста мæ уарзт, 
Æмæ дзырдтон, ам Галæгон куыд зары, 
Куыд алæмæт у ’хсæрдзæнтæн сæ хъазт... 
Куы сахуыр уон, æрыздæхдзынæн хæхтæм, 
Сосæ фæндæгтæ араздзынæн. Рухс 
Ыснывæиддзынæн кæмтты сæрты рæгътæм, 
Куыд фæрогдæр уа хохаг лæджы къух. 

Мæхимид та хуыцаумæ кодтон табу, 
Кæйдæр чызгыл куыннæ ацæуа дам. 
Мæ ныхæстæм лæбырди ’хсæвы тар уд 
Æмæ мæм райсом бадардта йæ арм. 
Куы сбон и, чызг уæд иу дзырд «бузныг» загъта, 
Æмæ мыл хур йæ базыртæ æруагъта. 
1956 
282 

* * * 
Уыдыстæм мах кæддæр хæлар, æнгом... 
Ныр не ’хсæн бацыд фурд. — 
Кæрæдзимæ нæ къухтæ радтæн нал и. 
Нæ зæрдæтыл ныккалд тæрккъæвда, 
æмæ сатæг 
нæ тугдадзинты бацыди, ныссалд. 
Уыдыстæм мах кæддæр хæлар, æнгом.* 
Ныр не ’хсæн сыстад уад. 
Тызмæг цæстыты, тар æрфгуытыл хъазы, 
æхгæд зæрдæтæм — 
сау гæнæхтæм тоны, 
нæ сæры хилтæ скъуыны халгай, иугай 
æмæ сæ дардмæ скъæфы ниугæ. 
Уыдыстæм мах кæддæр хæлар, æнгом... 
Фæлæ нæ тар хъæд басайдта йæхимæ. 
Æз иуæрдæм, 
ды иннæрдæм цæуыс. 
Æз иу ран хауын, 
иннæ ран ды цудыс. 
Нæ развæд та у дард æмæ зынвæд. 
Кæд сæмбæлдзыстæм, — 
ничи зоны уый. 
Кæм сæмбæлдзыстæм, 
ничи зоны уый дæр. 
Æрмæст куы уа уый ’нусы фæстæ, искуы, 
мæ ныфсы хай, дæ мидбылты та бахуд, 
кæйдæр къахæй цы хид ныккалди не ’хсæн, 
Кæд ма уый ногæй сырæзид, æз ыл 
дæу уыцы фарсмæ аргъæвин дзæбæхæй. 
1957 
283 

* * * 
Мæ цæстытæн сæ гагуытыл 
Цыма ысзади тау: 
Нæ чызджытæн сæ гауырдæр 
Мæныл æвæры фау. 
Æнæхсæст æмæ мадзура 
Фæхоны мæн æдзух. 
«Мнййаг мæ ды куы ракурай, 
Мæхн кæндзынæн хурх». 
Фæлæ мæм хатт кæлæнгæнæг 
Нæ вæййы пыхс, тызмæг. 
Мæ уд, мæ цард куынæггæнæг 
Дард асуры зымæг. 
1957 
284 

опы 
т^ыелшттæ 

ФЫЦЦАГ СТЪÆЛФÆН 
1. 
Тæхуды, куы фестид мæ зæрдæ цæхæр! 
Дунетыл æн байтауин хорау. 
Йæ чысыл зынджытæй бæлццон лæг æзæр 
Куыд ыскæна рухс, кæнæ хорз арт. 
2. 
Мæ урссæр хæхтæ, ’фсæдут хъармæй, 
Æрцыди ног уалдзæг — æнус! 
Уæ развæдмæ уын фидар армæй 
Ысдардта ’нæахуысгæ рухс. 
3. 
Уырны ам сабиим дæр, 
Рæгътæ 
Кæй не сты дард быдыртæй хаст. 
Аланы рагон хæдзар — 
Хæхтæг.1 — 
Сæуæхсид ног дуджы æркаст. 
4. 
Фæцæф, 
Фæндыди ма йæ сзарын, 
Салам фыдыбæстæн дæттын, 
Фæлæ йын сау мæлæт йæ цардыл 
Æрывæрдта йæ мæрдон тын. 

5. 
Атъæпп уай, цы сонт зæрдæ дæ, уастæн, 
Кæд цæмæн дæ фисынмæ æфтыд! ’ 
Ницæмæи и балхæнæн дæ уарзтæн, — 
Дæу хъæуы фæлмæн ныхас, рæвдыд. 
6. 
Ма мын агур алыран мæ фæдтæ, 
Ма мæм дар къæмдзæстыгæй дæ арм. 
Ахæмтæй дын не ’ртасдзæни зæрдæ, 
Уый хъæуы зæрдæйы улæфт, хъарм. 
7. 
Æй, джиди! Иухатт ма ракæс мæ размæ, 
Атаид, — сæрыл цы халас æрбадт. 
'Нусмæ нæ баруаид цин æмæ уарзтæй, 
Иумæ кæй сарæзтам, уыцы губакк. 
8. 
Ма хъаст кæ дæ «къулыбадæг» уарзтæй, 
Мауал хæсс дæ сау цæстыты хъыг. 
Уарзтимæ цы судзгæ маст фæхастай, 
Хуры фæстæ — къæвдайы цæссыг. 
9. 
Фæсмон цæуыл кæнон? 
Мæ царды 
Нæ уыдтæн фисынмæ, фыдуд. 
Хæххон лæджы æрнымæг артыл, 
Кæстæр фыртау, æвæрдтон суг. 
288 

10. 
Мæ цæстытæ цы арвыл кафынц, 
Уый бадæд кæрдæгыл æртæхæй. 
Дунейыл хур цы тынтæ уафы, 
Уый саутæн ма бахъæуæд зæххæн. 
11. 
Куыд хорз у, уæвгæйдæр, куыд хорз, 
Дунейыл хæдбарæй цæуын! 
Дæ бæллиц, дæ амонды хос — 
Бæстæйы сæраппонд цæрын. 
12. 
Нæ нын фаг кæны бои, уый зонæм, 
Фæлæ йыл уыйбæрц мах нæ дзурæм. 
Æрмæст рæстæг æхсæвæй домæм 
Æмæ изæр цырагъ ыссудзæм. 
13. 
Тæхуды ’мæ дæ дзыккутæ 
Куы фестиккой мæ хъуырбæттæн, 
Уæд нал тыхсин æз уазалæй, 
Уæд нал тæрсин дæ азарæй. 
14. 
Мæлæтмæ цæттæ дæн! — 
Æргомæй зæгъын. 
Мæ мард мын ыссарæнт мæ бæстыл. 
Æрмæстдæр мæ зарджытæ 
зæлæнт эæххыл, 
Сæ хæрзиуæг тауæнт мæ бæсты. 
19. Гафез 
28П 

15. 
Хъугомы дзаг æфсир хъазы, 
Дзойтæ ’мæ мойтæ кæны. 
Цыма æнувыдæй уарзы 
Æмæ узæлы мæныл. 
16. 
Кæд дæ фæнды, мæ зæрдæйы хъыг фенын, 
Æппæл мæ уæд, нымай мæ зондджын Семыл. 
290 

ДЫККАГ СТЪÆЛФÆН 
1. 
Æртæх сыфтæры фаудта: 
«Тар хъæды лæзæрын!» 
Сыстад, ралыгъдис, æрхаудта, — 
Асфальтыл нызгъæлæн. 
2. 
Сау бонтæ, 
Тар бонтæ 
Дудгæйæ ма ’рвит! 
Нал хъæуы дæлæртты дуртæ хæссын: 
Къухæй ныффыстæуыд космосы арвыл: 
«Бæстæ нæма бабын, хур æм кæсы!» 
3. 
Фыддзаст, фыдуд æмæ фыд-зондæн 
Цæрæмбон ма радтæд хуыцау! 
Кæд ын ысхай кæна уый бонтæ, 
Уæддæр — хæрз цыбыр æмæ сау. 
4. 
Зæгъгæ дын нæй æмгар, 
Уыдзæн дæм алчи тигъ. 
Бæрзонд хидæй ныппар 
Ызмæст доны дæхи. 

Дæ бон у калмимæ цæрай, 
Иæ къусы аходæн хæрай. 
Фæлæ куы сбирæ уой — фæстæ! — 
Кæндзæн нæ алчи дæр хъæстæ. 
6. 
Йæ разæй аразынхъом ма су, 
Йæ кæрæф зæрдæ дын нæ бардзæн. 
Иæ разæй ингæнмæ дæр ма ссу, 
Æндæра дзы йæхи ныплардзæн. 
7. 
«Лæгæй цы радзурон, хуыздæрæн 
Нæ ратдзæн фæндагыл салам. 
Фæлæ гæртамдæттæг, хуыснæгæн 
Æлхъивдзæн алкæддæр йæ арм. 
8. 
Хъæмпыхалæй дæр исчи дæу куы цæва, 
Куы дæм худа йæ мидбылты фæлмæн, 
Уæд зон: куыддæр ын иу фадат æрцæуа, 
Йæ хъама н’аздахдзæн дæуæй. 
9. 
Калмæн чидæр акъуырдта йæ сæр, 
Уый та йын йæ даргъ къæдзилмæ касти. 
Нал уыдта хуыссæджыцъынд æхсæв, 
Бонæи та йæхи аууонæй тарсти. 
292 

ю. 
Уадз цæргæс æорæгъты зилæд! 
Хъуысæд дард йæ уасын. 
Фæлæ макуы фестæд хилæг, 
Ма бырæд йæ фазыл. 
Уый бæсты йæ арв ныццæвæд, 
’ Макуы ссарæд астым. 
Ма йын базонæнт йæ цæуæт 
Йе сæфты фыдазым. 
II. 
Хæрæг кæддæриддæр хæрæг у, 
Æмæ йæ ничи хоны бæх. 
Йæ цыд, йæ уастæй дæр бæрæг у 
Æмæ йæ ничи хоны сæгъ. 
Ды дæр дæ хуыз æмæ дæ кондæй 
Æцæг дæ адæймаг — бæрæг, 
Æрмæст дæ хивæнд ми, дæ зондæй 
Дæу никуы анйафдзæн хæрæг. 
12. 
Фыдгулы макуы ’фхæр дзæгъæлы, — 
Йæ цæф дын никуы уыдзæн риссаг. 
Дæу уый куы бавзила цæхæры, 
Уæддæр дæм ма фæкæсæд диссаг. 
Дæхи мæнгарды цæсчæй бахиз, — 
Дæу уæхстыл физонæгау дардзæн. 
Иæ разæй ингæнмæ дæр ма хиз, 
Дæу фæсвæд, хибарæй ныммардзæн. 

Нæ зоныс ды, уынгæг комы 
Мæн карз зымæг куыд фæдомы. 
Æрбатыхсы мыл уаддымгæ, 
Цыма мæ хъавы ахсынмæ. 
Æрмæст мæ уæд мæ сагъæстæ 
Дæумæ фæхæссынц а бæстæй, 
Æмæ дæ цуры, арф комы 
Мæн карз зымæг нæ фæдомы. 
14. 
Дзурынц, зæгъгæ, калмæн дæр, дам, 
Нæп дыууæ ’взаджы йæ дзыхы. 
Дзурынц, зæгъгæ, маргъæн дæр, дам, 
Фондз æвзаджы нæй йæ дзыхы. 
Ды нæ дæ фыдбылыз — калм дæр, 
Нæ уæларвон тæхæг — маргъ дæр, 
Фæлæ авд æвзаджы дарыс 
Æмæ марг, цъыккалгæ, тауыс! 

СÆЙРÆГТÆ 
Раздзырды бæсты 
Уадтымыгъ 
«0 уыцы азтæ, азтæ...» 
«Хæрзбон, нæ урс хæхтæ...» 
Фыццаг хæст 
Æмбал. 
«Бонтæ бонты фæстæ лидзынц...» 
«Тох фæци...» 
Зарæг 
Фæидагыл 
Миййаг цы иæ и... 
Саиитар чызг 
«Сæры урс хил нæма и...» 
«Нал та уыдзæнн фыссынæн рæстæг...» 
Æрыздæхт цард 
«Æз куы цыдтæн...» 
7 
8 
9 
10 
11 
12 
13 
14 
16 
18 
19 
20 
21 
22 
«Денджыз скодта тар, хъуыиджыи кæрц...» 23 
«Æз уарзын цард...» 
Мигъы къуыбар 
Бырсты размæ 
Ныв 
Сагъæс 
«Уалдзæг у, рæсугъд уалдзæг...» 
Фыдæлы фæлгондз 
«Иу мæлæт хуыцауæй дарын...» 
Зарæджы сæр 
«Куы ’рхауон искуьт...» 
Лæуут, хæхтæ! 
Дыууæ цæссыджы 
Дон. 
Афон у. 
24 
25 
26 
28 
29 
31 
32 
33 
34 
35 
36 
37 
38 
39 
29!> 

«Хур дæр пал у хуры хуызæн...» 
Таманы цур 
Цыбыр цинел 
Уæззау хæсты 
Фыд уац 
«Куыддæр æрбарухси чысыл...» 
8-æм июнь 
«Ныр да\ лæппу, дæ мад куы фенид 
Æрхъула 
Худæг нывтæ 
«Æз сонт дæн...» 
«Цъиу уалдзæджы фæбийы ахстон.. 
Рæвдз ныхъхъав! 
«Мæ мæлæтыл нæ кæнын мæт...» 
Гыццимæ 
Ныййарæджы хъæрзын 
Æгъгъæд у ныр! 
Дзылаты мæсыг 
Уæларвон цæргæс 
«Абон та...» 
Хурыскасты. 
Бырсгæ ныгуылæнмæ! 
«Кæд абырсты размæ...» 
«Иуварс, тызмæг денджыз...» 
«Цæуын, бырсын...» 
Балладæ дыууæ ’мгарыл. 
Химбæхсты 
«Цымæ кæд уыдзæни...» 
«Нырма æрвнæрæгау, нæры...» 
«Нырма у зæхх æфхæрд...» 
«Æз æдзух мæ хæхтæ, хæхтæ дзуры 
Уыцы бонты 
Знагæй райс нæ маст! 
«Фæци, ныссабыр хæст...» 
.Хурыскастæн 
Цины уысм 
Дыккаг бæллиц. 
«Æз нал дæн гас...» 
Кæсын æнхъæлмæ 
«Фæци. ныххуыдуги, иыммыр...» 

Æгъуыстаг рæстæг 
«Едзаг, цъæх æфсиртæ...» 95 
«Мах цардмæ уазæгуаты стæм...» 96 
«Хæст бамыри...» 97 
Æрцу нæм, уалдзæг! 98 
«Мит уары...» 100 
«Бомбæ ’рхаудта...» 101 
«Лæг у йæ уаг...» 102 
Дидмнæг 103 
Зæрдæйы нуæс. 104 
Цардбæллон г 105 
Хæххои уалдзæг.' 106 
«Дæ боитæ хорз!..» 108 
«Знлыи æз нæ колхозы быдыры...» 109 
«Фæткъуы дидинæг рафтыдта...» 110 
Æмбæлццоп 111 
Æхсæв горæты. 112 
«Булæмæргъ сæумæрайсом...» 113 
Зонгæ куыдз 114 
«Тæхуды, куы уаид гæнæн...» 115 
«Фæцæуынц сабитæ уынджы...» 116 
Арвырон 118 
Лæг — саби . 119 
«Фæцæуы уонгрогæй салдат...» 121 
Поэты цырт 122 
Мæ хæлармæ 123 
«Нæ зоиын æз...» 125 
Хурмæ фарст 127 
«Райгуырæн, куыннæ дæ уарзын бирæ...» 129 
«Зымæг даргъ у махмæ...» 130 
Æрцыди май *32 
Никос Белоянисæн. 134 
«Ды мæ куы федтаис...» 135 
«Дæу ахастой...» 137 
«Хур куы скæсы, уæд...» 139 
«Ныхъхъус, ныммырис æрдз...» 140 
«Хур ыскастис арвмæ...» 141 
Æрмкъухтæ 142 
Дæу фæнды 144 
297 

«Цæвæджы хситт...» 
«Днепр, Днепр...» 
Таурæгъ 
Къæвда 
Суадон 
Зæрдæ 
Зарæг 
Хæххои зымæг. 
Уæрæсе 
Иый’йара’джы хъæлæс. 
Бæрз . 
Кобзарæн 
Æвæд 
Мады фæдзæхст 
■Уад. 
«Уый лæууыд æмыр...» 
«Æрдхæрæны хохаг дои уайы...» 
Нæ зæхх — нæ мад 
«Æз иæ зонып...» 
Хæхтæ — ’фсымæртæ. 
«Цæуыы...» 
Теделет. 
Табидзе Галактионæн 
Æнуд цъæхахст 
«Хуры цалх æврæгътыл...» 
Æмбæлццæттæ 
Уарыны размæ 
«Мæ фæнд’аг у...» 
Лэродромы 
«Фæиды дæ, феиай...» 
Æфсымæрон иигæн 
\)Кæйдæр мадмæ 
’Хæрзбон, æвзонгад! 
«Дада, хæдтæхæг иæм фæзындис... 
Цæгаттаг бæстæ 
«Уалдзæг...» 
«Кæд дæ фæнды...» 
«Мæи фæнды...» 
Цæргæс 
Фыды фæдзæхст 
Æвзонгад 

«Нæ зоныс ции...» 
«Ма мыл бахуд...» 
Хъысмæты худæг митæ 
Хохаджы хъæстытæ 
«Бахордтай нæ зæххы хойраг...» 
«Баба...» 
«Арв кæуы...» 
«С.онт саби...» 
Октябры бои 
Нæзы 
«Арв ныинæрыд..» 
Рæстæг 
Ныфс 
Ныфс 
«Уый нæ зыдтоп...» 
Мæ сусæг ныфсы хай. 
«Куы рыздæхон...» 
«Æрдхæрæны изæр...» 
Арт 
«Куы ’рцæуып хатт мæстднсын...» 
«Нырма нæ фæзынд...» 
«Куы мæ хъуыд тохы...» 
«Куьг та цæуои æрæгмæ...» 
«Æз ацы ран цыдтæн...» 
Рацу-ну 
«Дымгæ æфсирты фасы...» , 
«Хæрзамонд у!..» 
Иу уысм 
«Ма хæсс, ма...» 
«Хъысмæт у карз...» 
«Мæ къуырцц-къуырцмæ...» 
Цъиу 
«Ды дард раи дæ...» . 
«Æтт, æфсин...» 
«Æндæрæбон ацыд...» 
«Мит уары...» 
«Æз хос кæрдыи...» 
«Мæ дидинты баст...» 
«Уары. уары...» . 
«Æз рагуарзты агуырдтои амонд 

«Фæззæг — иывгæиæг...» 
«Макæ, ма-иу кæс æнкъардæй...» 
Къухдарæн 
«Æз цин кæнын...» 
«Æз уарзтон дæу...» 
«Нырма у æрдз...» 
Хæхты фари 
«Æй, Чысангом...» 
«Мах хохы дагъы баззадыстæм...» 
«Уыдыстæм мах кæддæр хæлар...» 
«Мæ цæстытæн...» 
Æхсоны стъæлфæнтæ 
Фыццаг стъæлфæн 
Дыккаг. стъæлфæн 
270 
271 
272 
274 
275 
276 
277 
279 
281 
283 
284 
287 
291 

Гафез 
ЖИЗНЕЛЮБ 
(Стнхи на осетинском языке) 
ЬООСПОЬСГОЬ ЗШб^ОбСГО 
^оЗгоЭ^зЗ^пЬо „осооЬспсобо" 
Рсдактор Г. Г. Бестауты 
Художиик Л. В. Джуссоеа 
Худож. редактор А. Д. Ване’ев 
Те.хн. редактор В. Л. Тедеева 
Коррсктор В. А. Санакоез 
Сдано в иабор 29. V 1974 г. Подпнсано к’печатп 
16. VIII 1974 г. Формат бумагн 70х1007з2. Учет.- 
нзд. листов 8,3. Усл.-печ. лнстов 13,3. Заказ 
типографии № 1322. ЭТ 00222. Тираж 500 экз. 
Цеиа 1 руб. 20 коп. 
Цхинвальская типография № 10 Государствсп- 
иого комитета Совста Мииистров Грузимском 
ССР ио делам издательств, полиграфии п кииж- 
ной торговли, г. Цхинвали, Московская, 5. 
Издательство «Ирыстон», г. Цхипвали, ул. Лсни- 
на, 3. 

