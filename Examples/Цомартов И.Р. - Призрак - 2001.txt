Цомартаты Изæтбег 
& 
т 
УАЦАУ, РАДЗЫРДТÆ 
Дзæуджыхъæу «ИР» 2001 

84 Осет 
Ц-72 
Цомартаты И. 
Ц—72 Æндæрг: Уацау, радзырдтæ — Дзæуджыхъæу: 
Ир, 2001 - 272 с. 
Цомартов И.Р. 
Призрак. Повссть, рассказы 
В новую книгу Изатбека Цомартова «ПРИЗРАК» вошли 
произведения, написанные в последние годы. В сатирической 
новести «Ветхий дом» писатель высмеивает бездарных 
руководителей, подхалимов, взяточников, хапуг и самодуров. 
Рассказы «Западня», «Добродетель», «Первая встреча», 
«Прпзрак», «Кошка — наследница», «Из огня да в полымя» 
и другие — разноплановы. В них созданы яркие образы 
современников. 
„4702500201-18,. п, й/ л 
ЦМ131(03)-01 17~01 84°сет 
15ВЫ 5-7534-0738-2 © Цомартов И.Р., 2001 
© Басаев О.Т., 2001 
2 

И жизнь, как посмотришь с холодным 
вниманьем вокруг, — 
Такая пустая и глупая шутка... 
М.Ю.Лермонтов 
КÆЛÆДДЗАГ ХÆДЗАР 
Йæ уд ма æрдуйыл кæмæн хæцы, ахæм цъылын 
йæ иу къухы, зæронд чъизихуыз бедра — иннæйы, 
афтæмæй уæрæх уатмæ æвæндонæй бахызти 
фыдцъылызарæзт ацæргæ сылгоймаг. Бедра, 
дзыгъал-мыгъулгæнгæ,фæсдуар æрæвæрдта, 
цъылын ын йæ фарсмæ æрæппæрста, йæхæдæг 
йæ акомкоммæ, къулы рæбын, алыхуызон газеттæ 
æмæ æрдæгфыст гæххæттытæ æнæхъола кæлдты- 
тæй кæм лæууынц, уыцы стъолмæ æдзынæг кæсы, 
цыма йæ йе знæт цæстæнгасæй цæрдхуынкъ 
фæкæнынмæ хъавы. 
— Æ-æ, дæлдæр фæуа æмæ йæ царды хорзæй 
мацыуал фена, дæу ам чи сбадын кодта! — 
ралгъыста зæрдæбынæй æмæ хус хæцъилæй 
рудзгуыты тæрхæджытæ сæрфын райдыдта. 
Лыстæг рыджы муртæ хуры зулмæвæрд 
æвзистхуыз тынтыл скафыдысты, цыма сыл стыр 
хорздзинад æрцыди æмæ сæ цин бауромын нал 
фæразынц. 
— Уæдæ ма не стырзæрдæ хицауæн ацы куыстуат 
йæхи уаид, цымæ йæм дæ хуызæн æнæхсæст 
лæджы топпæхстмæ дæр æрбауадзид. Уæвгæ, дам, 
æй тæрынмæ хъавы. Бæргæ,бæргæ... — арф 
ныуулæфыди сылгоймаг. Йæ хъустыл дуары 
гуыпп ауади, æмæ цъылынмæ тарстхуызæй 
февнæлдта. 
— Жллæх\ Нæ хæйрæджджын мæ ацафон ам 
куы ’рбаййафа. уæд та бæстæ йæ сæрыл сисдзæни. 
Дзæгъæлы. Йæхæдæг у аххосджын. Æз æй 
дысонизæр бафснайынмæ хъавыдтæн, фæлæ та 
уыцы æнæнтыстимæ йæхиуыл дуæрттæ æрæхгæд- 
3 

та. Дæ раттæг дæ айса, Кафетæ, дæхи Куыдзæджы фарсмæ 
æруадз! Уый бæсты де’фцæгыл мæгуыргуры хызын бафтау... 
Цъылыны ихсыд хихтæн хуыздзыд паркетыл сæ хыртг-хыртг 
цæуы. Кæрты дуарыл ма куыдзы дзæмбытæ фæхыртг-хыртт 
кæнынц афтæ, йæ бæтгæнтæ мидæмæ куы фæтоны, уæд. 
— Редактор дзы ахæм куынæ уа. Уацхæсджытæн афтæ 
фæзæгъы, изæрыгæтты мын Кафетæ мæ уацхъуыдтæ 
фæмыхуыр кæны, йæхæдæг та... Тæхуды, æмæ дзы чи 
фервæзы. Адæмæн сæ хицæуттæ мæлгæ дæр акæнынц, 
мæлгæ, амæн та йæ къах-къух дæр никуыма срысти. Æниу 
ын цæмæй хъуамæ срисса? Нæл гæдыйæн дæр ахæм цард 
куынæ и... 
— Дæ райсом хорз, Сæли! — барджын хъæлæсæй йын 
салам дæтты рæстæмбис рæзтæй чысыл бæрзонддæр галгуыр 
лæг. Сылгоймаг фесхъиудта.Цæмæй тарсти, уый йыл æрцыди. 
Йæ астæу сраст кодта æмæ йæ хицаумæ къæмдзæстыгхуызæй 
скасти. 
— Кæй райсом у, уый хорзæхæй бафсæд, Куыдзæг. 
— Мах райсом у, мах, Сæли! Иууылдæр мах райсомтæ 
сты, æмæ нæ кæрæдзийы хорзæх куы уа, уæд цардæй къæртт 
æппардзыстæм! — ноджы хъæрдæрæй дзуры лæг, цыма 
сылгоймаг къуырма у, æмæ йæм йæ зондджын ныхæстæ 
куынæ бахъарой, уымæй тæрсы. Дзургæ-дзурын йæ фæтæн 
саулагъз цæсгом бахудызмæл и, фæлæ йæ нарæг ныхы 
’нцъылдтæ нæ райхæлдысты, йæ уазал æгъуыз цæстыты 
алыварс ма ног æнцъылдтæ цы фæзынди, æндæр. Йæ 
цыбырæлвыд сау сæрыхъуынтæ — хæрдмæ фаст. Бинаг 
æфсæр — сæвджын.Йе стыр дæндæгтæ зына-нæзына 
базыхъхъыр сты, æмæ Сæлимæ афтæ кæсы, цыма йæ цуры 
егъау бульдог и æмæ йыл ныртæккæ йæхи ныццæвдзæни. 
— Чи цардæй къæртг æппардзæни, чи та йæ хъиутæ хæрдзæни. 
Удхæссæг æй ахæсса, цы æнад у. Цымæ йæм Кафетæйы зæрдæ 
цæй тыххæй бахъазыди? Æниу мыл æнæлæджы зарджытæ куы 
скæниккой...— дзуры саст хъæлæсæй. 
— Цыдæр та дæ зæрдæмæ нæ цæуы, Сæли. Ды дзæгъæлы 
нæ хъуыр-хъуыр кæндзынæ, — æлхыскъгæнæгау æй фæрсы 
Куыдзæг. 
— Æз куы ницы... Йæд у... — йæхимидæг батыхсти 
сылгоймаг. Цы та дзы схаудта, Хуыцауы хатырæй? Йæ 
зæгъинæгтæ йæхицæн сусæгæй зæгъынмæ бæргæ фæхъавы, 
фæлæ сæ бирæ азты сæхимæ хъæрæй дзурын сахуыр и, 
æмæ дзы ’рбайрох вæййы, ам иунæг кæй нæу, уый. Йæхи 
ма куыд сраст кæна? Йæ хицау знон Кафетæимæ йæ кусæн 
уаты кæй баззади, уый йын йæ цæстмæ куынæ бадара, уæд 
йе ’нахъинон уавæрæй нæ фервæздзæни. 
4 

— Дысон нæхицæй æрбацыдтæн, æххæст ма, зæгъын, уат 
афснайон, æмæ мын дуæрттæ гом кæнын нæ бакуымдтои... 
— Иу ахсджиаг цауыл замманай уацхъуыд ныффыстон 
æмæ йæ, зæгъын, Кафетæ рæвдздæр амыхуыр кæна... 
Куыдзæг Сæлимæ æрдæгæхгæд цæстæй кæсы. Йæ гæды 
ныхæстыл ын баууæндыд æви нæ? Кæй зæгъын æй хъæуы, 
нæ. Йæ налатхуыз фæлахс цæсгомыл цыдæр æнахуыр 
æмбæхст мидбылхудт бандзыг и. Цыхуызы йæ баууæндын 
кæна йæхиуыл? Хæйрæджы хуылфы цал тъанджы и, уый 
куы зоны, уæд æй куыд асайа? 
— Машинкæйы хъæр мæм нæ хъуысти æмæ гуыдыр мæ 
куыст скодтон... 
— Цæй, о! Къуыммæ мæ батæр! Кæд мын слестгæнæг нæ 
дæ! 
— Æз куы ницы...Æфснайгæ мæ æрбаййæфтай æмæ... 
— Æгæр дæрзæг ма у, Сæли, æгæр дæрзæг. Æппындæр 
барын нæ зоныс, æмæ дæ редакцийы кусджытæ æдзухдæр 
хъаст кæнынц,— æмвæндгæнæджы хъæлæсæй йæм дзуры 
Куыдзæг. 
— Æндæр мацы фенæнт! Хъаст кæнын кæмæй хъæуы, 
уымæн йæ зæвæттæ сдæрынц, æппæлын кæмæй хъæуы, 
уымæй та... 
Ацы ныхæстæ дæр Сæли хъæрæй зæгъынмæ нæ хъавыди, 
фæлæ йын æнæнхъæлæджы схаудтой, æмæ ма æрæджиау 
йæхиуыл фæхæцыди. 
— Сылгоймагæн фæлмæндæр уæвын æмбæлы, гормон, — 
уайдзæф ын кæны Куыдзæг. 
— Фæлмæн къæрмæджытæ дын æнæ мæн дæр чысыл 
нæй... 
— Цæугæ! — йæхи йæм нал баурæдта Куыдзæг, йæ 
къæлæтджыны ’рбадти, газет рафæлдæхта æмæ йæм 
æлхынцъæрфыгæй кæсы, фæлæ йæ хъуыдытæ уыимæ не 
сты. Сæли йын æнцой нæ дæтты. Хуыцауы ’лгъыст у æмæ 
йын афтæмæй ауадзæн нæй. Исты фæлмæн ныхас ын куынæ 
зæгъа, уæд æй фæндырты сцæгъддзæни. Уæвгæ йын цы 
зоны, изæрыгæтты йæ уаты Кафетæимæ цы фæкусы,уымæн? 
Цыфæнды кусæд. Сæлийæн та цы уæлдай у? Газеты сæйраг 
редактор йæ дæлбар кусæгæй йæхицæн хæзгул сарæзта, 
зæгъгæ, куы атауыс кæна, уæд... Нæ, нæ! Фæлтау æм 
Куыдзæг йæ фазыл дæр бабырдзæни. Нæ, йæ фазыл—нæ! 
Йæ удæгасæй йæхи ахæм æгады бынатмæ не ’руадздзæни. 
Ацæуæд æмæ йæ цы фæнды, уый дзурæд! Уæддæр ыл 
хицауад нæ баууæнддзысты. Хицауад, хицауад... Нæ, уыдон 
æй цас нæ зоной, уыйас — хуыздæр. Иуæй-иу хатт лыстæг 
дуры къæртт дæр зæй расайынæн фаг вæййы... 
5 

Сæли йæ кусæн дзаумæттæ систа æмæ иннæ уатмæ араст и. 
— фæлæуу, кæдæм цæуыс? 
Редакторæн йæ ныхас уыциу рæстæг бардзырд дæр у 
æмæ курдиат дæр. 
Сылгоймаг æм йе ’ргом не здахы, афтæмæй дуары цур 
æнхъæлмæгæсæджы лæуд кæны. 
— Цы мæм хæрам кæныс? Никуы ничи никæмæ сдзырдга? — 
Куыдзæгæн йæ хъæлæс бæлвырд фæфæлмæндæр и. 
— Дæ алы рæхуыст ныхасы тыххæй дæр дæм хæрам куы 
кæнон, уæд мæ зæрдæ гæбазгай куы бауыдзæни. Æрвитыс 
мæ, æмæ цæуын. Æз сау кусæг йеддæмæ ницы дæн. 
— Цæй, о, сау кусæг. Ды мæ рахиз къабаз дæ, Сæли, мæ 
рахиз къабаз, — хъазæн ныхæстæм рахызти редактор æмæ 
бахудыныл архайы, фæлæ йæ зæрдæйы уаг аивын нæ 
фæразы. 
«Кæннод дæ рахиз къабаз йæ тæккæ рæбыныл ахауæд, 
кæд ды мæн дæ зæвæтмæ дæр нæ дарыс!» — йæхинымæр 
æй æлгъиты сылгоймаг. 
— Æз мæ кусджытæй дæуæй фылдæр никæй уарзын. Дæ 
дзыхыл хæцын кæй фæразыс, уый тыххæй та дын уæлдай 
аргъ кæнын. Афтæ куы нæ уаид, уæд дæ уал азы мæ цуры 
нæ дарин, — цæмæй йын йæ чъизи митæ ма раргом кæна, 
уый тыххæй дзы козбауæмхиц хъæлæсæй æппæлы Куыдзæг. 
— Бузныг. Дæ хорздзинæдтæ дын Терчы донæй дæр нал 
бафиддзынæн, — былысчъилæй йын раарфæ кодта Сæли 
æмæ чысыл нарæг уатмæ бацыди. — Давæггаг хæрæг ссардта, 
æмæ йыл хуым кæны, куыддæриддæр æй фæнды, афтæ! 
Секретарь дæр ын æз дæн, мыхуыргæнæг дæр, æфснайæг 
дæр, стыр мызд та уый исы! Æмæ, дам, дæ бирæ уарзын! 
Уа-дзæбæх дæ сæр! Кæд ды уарзынæн исты ’мбарыс! 
— Кæимæ, хæцыс, кæимæ, Сæли?— хъуысы йæм 
къæсæрæй нæлгоймаджы зонгæ хъæлæс. 
Сæли дзурæгмæ акасти, æмæ йæ цæсгом барухс и. 
— А-а-а,Гуыргъохъо? Цы хур, цы къæвда дæ æрбахаста 
афтæ раджы? 
— Куыстагур уæм æрбацыдтæн, — йæ мидбылты бахудти 
уазæг. 
— Райса дæ?..— дызæрдыггæнæджы хъæлæсæй йæ фæрсы 
сылгоймаг. 
— Цæуыннæ? Уæ газеты аккаг нæ дæн? 
— Нæ газеты аккаг та куыннæ дæ, фæлæ... Æгæнон 
лæппутæй йе сæфт уыны, ды та æнæдомд æфсургъæй 
чъыллипгæнагдæр дæ. 
— Уæдæ мæ нæ райсдзæн, зæгъыс, нæ? — йæ цæстытæ 
хинæрттывд фæкодтой Гуыргъохъойæн. Зына-нæзына 
6 

фæгуыбыр и æмæ йæ къухтæ кæрæдзиуыл æхсызгонæй 
сæрфы. 
— Иæ сабыр цард халын кæй фæнды?.. 
— Бафæлварæм... — цыма цыдæр сусæгдзинад æмбæхсы, 
уыйау сдзырдта уазæг æмæ редакторы кусæн уаты фæмидæг и. 
Куыдзæг йæхи газетмæ кæсæг скодта. Гуыргъохъойы йæ 
хъæлæсæй базыдта æмæ йæм барæй йе ’ргом не здахы. 
Уадз æмæ къæсæргæрон фæсдзæуины лæуд акæна. Кæд 
йæ сæр бæрзæндты над хæссид. Мæлæты мæлхъ! Нымадæй 
цалдæр фельетоны ныффыста, æмæ йæ къæхты бын сæгъы 
бага нал сæтты. Ноджы ма Мæскуыйы паддзахадон 
университет каст фæци, æмæ ныр та бынтон схъал уыдзæни. 
Ахæм схъиуд лæппутæн æдзухдæр сæ ных къуырын хъæуы. 
Уадз æмæ сæ бынат зоной. Алчидæр уал дзы Куыдзæджы 
бæрц æрхафæд, стæй уæд дзæнгæда цæгъддзысты! Нырма 
сын стыр ныхæстæ кæныны бар нæма и! 
— Дæ райсом хорз, Куыдзæг, — салам ын дæтты 
Гуыргъохъо. Редактор æрæджиау йæ сæрыл æвæндонæй 
схæцыди æмæ йæм уазал цæстæй кæсы. 
— Цы дæ хъæуы? 
— Куыст. 
— Цавæр куыст?— цыма йæ не ’мбары, уыйау æй фæрсы 
Куыдзæг. 
— Уацхæссæджы. 
Редактор та йæ цæстæнгас газетмæ аздæхта. Йæхи афтæ 
дары, цыма йæ Гуыргъохъомæ не ’вдæлы, афтæмæй хъуыды 
та ууыл кæны.Райса йæ æви нæ? Курдиатджын журналист 
у. Йæ фельетонтæ та йын адæм цымыдисæй кæсдзысты, 
фæлæ йæ дзыхæн уаг нæ зоны. Редакцийы куы ’рфидар уа, 
уæд ын йæ туг баназдзæни. Нæ, исæн ын нæй.Фондз азы 
размæ ма дзы тыххæйты фервæзти. Ахæм цæстфæлдахæгимæ 
кусыны бæсты газет йæ боны фыддæртæм æрцæуæд. 
— Цæй, цы мын зæгъыс? — комкоммæ йæ фæрсы 
Гуыргъохъо. Кæс-ма йæм кæс, гауыримассыдз! Куыст дзы 
кургæ нæ кæны, фæлæ — домгæ! Ныридæгæн æм афтæ 
къæйныхæй кæм дзуры, уым ма йын фæстæдæр та цы хуртæ 
фенын кæндзæни? Гæркъайы хуынчъы йæ аласдзæни, 
æндæр цы. 
— Æмæ радиомæ цæуыннæ цæуыс? Уым æнцондæр кусæн 
куы у. Искæй дзæнгæда цæгъдыныл бафтау. Ныхæстæ 
дымгæ ахæсдзæни, дæуæн та — æхца. 
— Æз æнцон куыстмæ нæ бæллын, стæй газет фылдæр 
уарзын. 
— Быиат мæм нæма и. Хистæртæй исчи пенсийы куы 
ацæуа, уæд дæм фæдзурдзынæн, — цыбырæй алыг кодта 
7 

редактор æмæ та йæ цæстытæ газетмæ ныццавта, ныхас 
фестæм, зæгъгæ. Гуыргъохъойы тæнæг былтæм хин худт 
оавнæлдта. 
«Ды фæдзурдзынæ, куыннæ» — февзæрд йæ сæры æмæ, 
йæ нарæг уæхсчытыл схæцсхæцгæнгæ, ацыди. Лæг ын йæ 
лыстæг къæбутмæ дисхуызæй кæсы. Æнæ хъаугъайæ кæй 
фæхицæн сты, уый йæ нæма уырны. Æвæццæгæн, фондз 
азы дæргьы Мæскуыйы йæ сонт митыл æрхудти, æндæр 
ахæм уæздан куынæ уыди. Уæд та йæ фæстæмæ раздахид? 
Нæ, нæ! Алы хатт дæр æй йæ фæлмæн зæрдæ байсафы... 
— Нæ дын дзырдтон? Æз халонау ме уæны кæсын, — 
хъуысы йæм æддаг уатæй Сæлийы æлхыскъæмхиц хъæлæс. 
— Арв куыд нæры, афтæ нæ цæвы. Куы мæ агура, уæд 
дæлæ оульвары уыдзынæн. 
Уый та Гуыргъохъойы хъæлæс у. 
«Агурдзынæн дæ, о. Æмæ мæ сæрызонд фæцыд? Кæй 
дæ нæ райстон, уымæй раст бакодтон. Бирæгъы фысы цармы 
куы батухай, уæддæр дзы фыс нæ рауайдзæни», — дзуры 
йæхинымæр Куыдзæг. 
— Сæли, Кафетæ та куыд у? — сылгоймаджы цымыдисæй 
фæрсы Гуыргъохъо. Сæлийæн йæ цæсгом фæсагъæсхуыз и, 
лæппуйы цонгмæ хионау аивæй бавнæлдта æмæ йыл тыргъмæ 
ахæцыди. 
— Хæрззылд уардийау хуры тынтæм цæхæр калы. 
— Æнхъæлмæ мæм кæсы, цымæ? Фæстаг рæстæг мæм 
нал фыста, æмæ йæм мæ зæрдæ æхсайы... 
— Цы дын зæгъон? Нæл гогызтæ уалдзæджы сæ уарзæтты 
цæстмæ кæрæдзи дымст бохъхъыртæ куы фæтонынц, уæд 
сæ уарзæттæ цы фæкусынц? 
— Зæххыл ныххуыссынц æмæ тыхджындæртæм фенхъæл- 
мæ кæсынц... 
— Кафетæ дæр раст ахæм у уæдæ. Хъæбысхæсты чи фæн- 
ды фæуæлахиз уæд. Уæлдай йын нæу, æрмæст æм тырыса 
æрбахæссæд, стæй сылгоймаджы рæвдауынæй ма ’фсæдæд... 
— Цъыфимæ йæ куы сызмæстай. Истæуыл æм мæсты дæ, 
æвæццæгæн, æндæр ахæм куынæ уыди. 
— Ахæм уыди, фæлæ йæ ды нæ зыдтай. 
— Нæ мæ уырны. Йæхицæй мæ фылдæр куы уарзта. 
— Уарзондзинад циу, уый Кафетæ зонгæ дæр нæ кæны. 
Мæгуырæй схъомыл дæ æмæ дæхицæн бонзонгæ чызг ссар... 
— Нæ, нæ! Мæ зæрдæ йæ æппарын нæ бакомдзæни. Æгæр 
зынаргъ мын у, — цыма бындзытæ суры, уыйау йæ къухтæ 
тилы Гуыргъохъо æмæ бетон асинтыл фыццаг уæладзыгмæ 
фæлидзы. 
— Сæли! Сæли! — йæ секретармæ хъæрæй дзуры Куыдзæг. 
8 

Дуар базыхъхъыр и æмæ дзы сылгоймаджы лыстæг даргъ 
фындз æрбазынди, стæй æрæджиау йæхæдæг дæр 
æвæндонæй æрбахызти. 
— Цы мæ кæныс? — бустæхуызæй фæрсы редакторы. 
— Цæмæй дæ фарста уыцы Сырдон? 
— Ницæмæй. Тыхсы, мыгуыр. куыдзæг, дам, мæ куыстмæ 
куы райсид. Йæ ныхмæ, дам, иу ныхас дæр никуы зæгъин. 
Редактор æм æнæууæнк каст кæны æмæ рæхуыстæй 
дзуры: 
— Æнхъæлмæ кæсæд! Ницы хъуаг дæм фæкасти? 
— Мæнмæ уацхæсджытæ се’ппæт дæр хъуаг кæсынц. 
Гацца сылтау — хицæуттыл ныхæст. Иумæ дæр сæ йæхи 
хъуыды нæй, сæхимæ сын байхъус, уæд та — бæсты бикъ 
комы дæгъæлтæ. Цыма нæ республикæйы æнæ уыдонæй 
иу фарст дæр лыггонд нæ цæуы. 
— Ды дзы куынæ зæгъай... — уайдзæфгæнæгау дзуры 
Куыдзæг, фæлæ йæ цæсгомы хуызыл бæлвырд зыны, йемæ 
разы кæй у, уый. 
— Ай нæм цы фельетонтæ фыста, уыдон ма адæймаг 
æхсызгонæй уæддæр касти, иннæтæ та...— Сæли сыл йæ 
къух ауыгъта. — Æз сæ дæ бынаты хъиладзагъдæй фæсурин. 
— Æмæ хæрзтæ кæм ссарис? 
— Æвзæрты бæсты нæй — хуыздæр. 
Телефоны дзæнгæрæг уаты ныийазæлыди, Куыдзæг 
хæтæл систа æмæ тарстхуызæй йæхиуыл схæцыди. 
— Хъу... хъусын дæм, Буци Габаевич. О, о. Ам уыди ныр- 
тæккæ. Хорз, хорз, Буци Габаевич. Райсдзынæн æй. Райсдзы- 
нæн æй æнæмæнг. Иры дзыхъхъы йæхицæй курдиатджьшдæр 
журналист куынæ и... Фæрæдыдтæн, Буци Габаевич. Фæрæ- 
дыдтæн. Хатьф. Тæккæ абон кусьш раидайдзæни. 
Куыдзæг телефоны хæтæл бипбипгæнгæ йæ риумæ, стыр 
хæзнайау, нылхъывта æмæ Сæлимæ лæгъстæхуызæй дзуры: 
— Марадз-ма, Гуыргъохъойы фæстæмæ раздах. 
— Уæд дын хъуаг куы уыди... 
— Рæвдздæр! Хицау мæм йæхæдæг æрдзырдта. 
— Гъы, хицау, — сфæзмыдта йæ Сæли. — Кæд дæм Есо— 
Чырысти уæларвæй не ’рхызти. 
— Ам куы ’рбадис, уæд та ды дæр афтæ нал зæгъис. 
Уынджы не ’ппæт дæр домбæйттæ стæм, бынаты та — 
тæрхъустæ. 
— Уыцы фæлывд рувасæн æз йæ фæлхæрдтæ хурмæ 
ракалин, бæргæ! 
— Рæвдздæр ауай, уый дын фæлхæрдтæ! Йæ аууонæй 
дæр тæрсгæ кæны, афтæмæй... 
— Цæуын, цæуын, — сдзырдта сылгоймаг æмæ дуары 
’рдæм сабыргай араст и. 
9 

— Дæ хорзæхæй, фæтагъддæр кæ, науæд æй йæ цæнгæт 
сæр искуыдæм ахæсдзæни, æмæ йæ уæд, марадз, хуры 
комкоммæ агур! — йæ фæдыл тыхстхуызæй дзуры Куыдзæг. 
* * * 
— Уæд та сæ ныууадзиккам? — йе ’мхъазæджы фæрсы 
тымбылдзæсгом бурхил лæппу-лæг Гæбыла. 
— Фæлæуу, æххæст ма ацы хъазт фæуæм, — шахмæттæм 
ныггуыбыр и Дзатте. Йе ’нгуылдзтæ куы йæ урс бæзджын 
сæрыхъуынты фæцæвы, куы сæ йæ ных сæрфынмæ 
фæвæййы, цыма йæ сæры магъз уыдон фæрцы скусын 
кæнынмæ хъавы. 
Гæбыла йæ бынаты скатай и. Адæргæй йæхи цы фæкæна, 
уый нæ зоны. Бандонæй фесты, æрбады, стæй та уайтагъд 
йæхиуыл схæцы, фæлæ йын Дзатте йæ тыхст уавæр ницæмæ 
дары. 
— Цæй, ныууадзæм сæ. 
— Уæллæй, дæ бикъыл дыууæ зылды куы ныккæнай, 
уæддæр дын ацы хъазт æнæ фæугæ нæй! — Хæрдмæ йæм 
нæ кæсы, афтæмæй æртхъирæнгæнæгау дзуры Дзатте. 
— Æз фæхæрд дæн. 
— Нæ фæхæрд дæ, нæ! 
— Куыдзæг нæ хъазгæ куы ’рбаййафа, уæд нæ апп-уппы 
сисдзæни. 
— Цæмæй дзы тæрсыс? Редактор йеддæмæ ма исты у? 
— Замана дæр уый мидæг и, æмæ редактор кæй у... 
— Ма дзы тæрс, ардæм ын æрбацæуæн нæй. 
— Афтæ хорз æй зоныс. Уый дзуары бынмæ дæр йæ 
цъыфæйдзаг къæхтæй балæгæрддзæни. 
— Уæддæр ардæм не ’рбацæудзæни. 
— Цæуыннæ? 
— Мæнæй йæ удхæссæг уыны. 
— Уый æз зонын, фæлæ... Æнæнхъæлæджы куы 
’рбакæса... 
— Фæлтау ингæнмæ йæхи къахæй ныххиздзæни. 
— Мах разæй? Куыннæ, куыннæ... 
— Æнцад бад æмæ хъаз. Мацæмæ йæ дар æмæ дын аргъ 
кæна, — æнæмæтæй дзуры Дзатте, бæхæй ацыди. 
— Уæ хыл цæмæй райдыдта, уæ хыл? — къахæгау æй 
фæрсы Гæбыла. 
— Цæмæй, цæ? — шахмæттæм хъуыдыдзастæй кæсы 
Дзатте. — Гыццыл лæппутæ ма куы уыдыстæм, уæдæй нырмæ 
нæ ныхас кæрæдзиуыл нæ бады. 
— Цæуыннæ? 
10 

— Бон æмæ æхсæвæн иумæ уæвæн и? — йæ сæгъдзаст 
цæстытæ шахмæттæй атыдта Дзатте æмæ Гæбыламæ 
фæрсæгау кæсы. 
— Нæй. 
— Хорзæх æмæ фыдæхæн фидыдæй цæрæн и? 
— Нæй. 
— Зонд æмæ æдылыдзинадæн иумæ уæвæн и? 
— Нагъ. 
— Уæдæ мæ дзæгъæл фæрстытæ мауал кæ. 
— Уæддæр мæм диссаг кæсы. Куыдзæг дæ цæмæй 
стъæлфы? 
— Æз дзы ахæм хабæрттæ зонын, æмæ сæ хицауæн куы 
радзурон, уæд æй ам кæртмæрзæгæй дæр нал ныууадздзæни. 
Уæвгæ ма йын сæ дзурын дæр цæмæ хъæуы? Куыдзæг йæ 
куыстæй ист у, фæлæ йын Буци йæ бынатмæ лæг агуры. 
— Ист у, зæгъыс?! 
-О. 
—Кæмæй йæ фехъуыстай?! 
— Хицауадæй. 
— Æцæг æви?! 
— Мæ фыдыстæн, æцæг. 
— Æмæ йæ ам йæхæдæг куы сæвæрдта. Æрыгонæй, дам, 
чызджытæм иумæ цыдысты... 
— Рæхджы йæ куыдзæппарæн былæй арæцугъдзæни, æмæ 
дæ кæнгæ æфсымæр зæххыл халоны айчы хæлд фæкæн- 
дзæни, — йæ лæдзæг æртхъирæнгæнæгау тилы Дзатте. 
— Ницы у мæ кæнгæ æфсымæр! Искæмæ куы смæсты 
вæййы, уæддæр йæ маст мæныл куы акалы, цыма æз йæ 
къæбыла дæн! 
— Нæ зонын, нæ зонын, — йæ сæр уайдзæфгæнæгау 
дыууæрдæм тилы Дзатте. — Гонорар дæуæй фылдæр 
никæмæн фиды... 
Гæбылайæн арт йæ цæсгомыл ссыгъди. Йæ сæр æруагъта, 
бандоныл æрбадти æмæ шахмæттæм æдзынæг кæсы. 
— Кæд мын стыр гонорарæй мæ зæрдæ æлхæны, уæддæр 
ыл марынæй нæ бацауæрдин! — дзуры мæстыйæ, ферзь 
систа, Дзаттейы къаролы цур æй æрцавта æмæ йе знагæн 
марыны тæрхон рахæссæгау фидарæй загъта: — Мат! 
Дзатте фæйнæгæй йæ бæх фелвæста æмæ йæ къухтæ 
стылдта. 
— Фæлæуу, æз афтæ цæуынмæ нæ хъавыдтæн. 
— Дæ мæгуыр бæх иу ран ныууадз. Ракетæйыл дæр мæ 
иал аирвæздзынæ. Шахмæттæй хъазт дæр царды хуызæн у, 
мæ лымæнлæггаг — дардмæ уынын дзы хъæуы, — схъæлæй 
дзуры Гæбыла, сыстади æмæ дуармæ йæ ных сарæзта. 
11 

— Ды йæм цы цæстæй кæсыс, уый бæсты цæргæбонты 
саугуырмæй фæцу, — йæ фындзы бын бахъуыр-хъуыр кодта 
Дзатте, фæлæ йын уый йе ’лхыскъ ныхæстæ нал фехъуыста. 
Тыргъмæ ахызти æмæ джигулгæнæгау дыууæрдæм 
цымыдисæй ракæс-бакæс кæны. Редакцийы кусджытæ 
иууылдæр æрбацыдысты æви нæ? Уæвгæ йæ цы хъуыддаг 
и? Адæмы хъахъхъæнын уымæ кæсы? Нагъ. Уæдæ йæ цы 
гуыбынниз тилы? Хъалагъурау сæм иудадзыг йæ цæст цы 
дары? Йæхицæй бархи «шпион» цæмæ аразы? Нæ, 
Гæбылайæ ахæм чъизи адæймаг нæ рауайдзæни! Фæлтау 
йæ къух йæхимæ сисдзæни. Чидæртæ йын саузæрдæ æнхъæл 
сты, фæлæ рæдийынц. Редактормæ, дам, ныхæстæ скъæфы. 
Æмæ сын сæхицæн редакторы ныхæстæ цал хатты 
рафæзмыдта! Кæрæдзиуыл ардауыны тыххæй — нæ! 
Уæдæмæ, йæ дзыхыл хæцын нæ фæразы æмæ, цы ’мбæлы, 
цы не’мбæлы, уыдон иууылдæр ралæхуры. Мæнæ та ныр 
дæр йæ тымбыл хæрздаст цæсгом цыдæр æнахуыр 
цыбæлхуыз ныцци. Гъер та Дзаттейы ныхæстæ Куыдзæгæн 
куы радзура, уæд йæхи аххос уыдзæни? Кæй зæгъын æй 
хъæуы, нæ уыдзæни. Уыцы лæмæгьдзинадæй исты хуызы 
куы фервæзид, уый йæхи дæр бæргæ фæнды, фæлæ йæ 
бон нæу. Чи зоны, фæстæдæр... искуы... Нæ, уыцы 
хъуыдытæй йæхи сайы. Ацы зæххыл ын ныхæстæ радав - 
бадав кæнынæй æхсызгондæр ницы и æмæ йæ ахæм 
удæнцойæ фервæзын никуы бафæнддзæни. Дон дæр æй нæ 
хъæуы. Æрмæст æй йе’мкусджытыл зилын æмæ сæ дам- 
думтæ скъæфын уадзæнт. Афтæ куынæ кæна, уæд йæ 
мидхъуырдухæны фæхуыдуг уыдзæни. 
Гæбыла иу дуары цур алæууы, аивæй мидæмæ байхъусы, 
стæй та иннæ дуармæ бахъуызы. Дыккаг уæладзыгмæ 
схызти. Редакторы дуар — гом. Гæбыла йæ хорз зоны, 
Куыдзæг йæ кусæн уаты дуар æхгæнгæ цæуыннæ кæны, 
уый. Ома, ам дæн æмæ æмризæджы ризут, ме ’вастæй уæ 
мачи макæдæм ацæуæд, уæлдай ныхас уæ макæмæй 
схауæд... Ривæдгæнæггугын фыстæй сабырдæр сты, уæддæр 
сæ разы нæу. Уæвгæ искæмæй разы у, цымæ? Æвæццæгæн, 
никæмæй. Æппындæр дзы ’нхъæл кæцæй нæ уай, хъуамæ 
дæ уыцырдыгæй барæхойа. Фæрисдзæн дын, нæ, ууыл 
хъуыды дæр никуы акæны. Ацы хатт та йæ хъуамæ Гæбыла 
ныррæхойа. Мæсты йæм кæй у, уый тыххæй нæ. Афтæ 
æнæуи. Йæ зæгъинæгтæ зæгъа æмæ йын фенцондæр уа. 
Йæхимæ сæ куы ныууадза, уæд бон-изæрмæ зындоны арты 
судздзæни. Нæ, фæлтау Куыдзæджы зæрдæ кардæй 
барæхойдзæни, æмæ йæм цард рæсугъддæрæй разындзæни. 
Лæппу-лæг йæ ахуыр нæ халы. Редакторы кусæн уаты 
12 

цур мæгуыргуры лæуд кæны æмæ аивæй йæ хъус мидæмæ 
дары. Кæд Куыдзæг искæмæн сусæгæй истытæ дзуры, 
мыййаг. Æнæнхъæлæджы йæм исчи уынгæй куы 
’рбадзæгъæл уа, уæддæр ын хъуамæ редакцийы кусджыты 
йæ цæсты бафтауа, хъуамæ сыл æгуыдзæджы гакк сæвæра 
æмæ фæуæлахизуæвæджы хуызæн йæ къæлæтджыны 
фæстæмæ йæхи ауадза. Ома, ам иунæг æз дæн, æндæр ничи. 
Цы бæрæг и,кæд ныртæккæ æцæгæлон адæймаджы цур 
Гæбылайы цъыфимæ змæнты, уæд та? Рихи йыл нæй. Иæ 
цæст дæр нæ фæныкъулдзæни, афтæмæй дзы ’лгъаг уаллон 
сараздзæни. Æмæ уæд Гæбыла цы аххосджын у, йæ хицауы 
зæрдæйы уаг базоныныл кæй архайы, уым? Мур дæр ницы! 
Цыма йын исчи йæ сæр куы ныццæва, уымæй тæрсы, 
уыйау æй хъавгæ мидæмæ дары. Куыдзæг æнкъард у æви 
хъæлдзæг? Газеттæм кæсы, æмæ йæ, марадз, ды базон, йæ 
чемы ис æви нæй. Зонын та йæ æнæмæнг хъæуы, науæд 
æнæнхъæлæджы æдылыйы бынаты баззайынæй тæссаг у. 
Уæлдайдæр ахæм æнæхсæст лæджы раз. Кæд ын цы фæхъыг 
уыдзæни, уый йæхæдæг дæр нæ зоны. Ехх, дæлбар уæвын 
цы ’взæр у, æвæдза! Кæд схиздзæни, цымæ, уæлдæр? 
Хуыцауы фæрцы йæ хъуыддæгтæ нырма хорз цæуынц. Дæс 
æмæ ссæдз аздзыдтæ се’ппæт газеты редакцийы бæрнон 
секретартæй кусынц? Дыууæ къахдзæфы ма йæ хъæуы, 
æрмæст дыууæ къахдзæфы, стæй редакторы къæлæтджыны 
’рбаддзæни. Уый йæ царды стырдæр бæллиц у æмæ йын 
хъуамæ сæххæст уа. Æнæ сæххæстгæнгæ йын нæй. Куыдзæг 
æргом æдылы куы у æмæ ма уый дæр куы сси редактор, 
уæд Гæбыла йе стыр зондимæ цæуыннæ хъуамæ суа? 
Суыдзæни, æнæмæнг суыдзæни, æрмæст æй зæрдиагæй 
бацархайын хъæуы. Ацы мæнгард дунейы зонд æмæ 
курдиатæн æппындæр аргъ ничи кæны. Хицæуттимæ цæрын 
куы зонай, кæнæ дыл уæле фæхæцæг куы уа, уæд зæххыл 
дæуæй фидиссагдæр ма уæд, сæ фарсмæ дæ се ’мсæр лæгау 
сбадын кæндзысты. Диссаг сты, æвæдза, ацы хицæуттæ. 
Уæвгæ сыл цы дис кæны, сæхæдæг дæр кæйдæрты фæрцы 
схызтысты уæлæмæ... 
Гæбыла редакторы кусæн уатмæ гæдыйау хъавгæ бацыди. 
Дуар йæ фæдыл бахгæдта, зына-нæзына фæгуыбыр и æмæ 
йæ хицауæн фæлмæн хъæлæсæй салам радта: 
— Дæ райсом хорз, Куыдзæг Евгеныч. 
Редактор ницы дзуры, йæ цæсгомыл зын раиртасæн у, 
йæ бæрнон секретары ’рбацыд ын æхсызгон у æви хъыг, уый. 
— Замманай галстук дыл и. Зынгæ дзы ферыгондæр дæ, — 
йæ зæрдæ йын æлхæны Гæбыла,Уæвгæ зæрдæлхæнæн ныхас 
дæр цæмæн у? Куыдзæг йæ сау æрттиваг костюм æмæ урс- 
13 

урсид хæдон йæ уæлæ куы скæны, уæд æцæгдæр бæлвырд 
ферыгондæрхуыз вæййы. Йæ бæзджын æрфгуыты ’лхъынц 
дæр цыма иучысыл райхæлы. 
— Айфыццаг мын æй ме ’фсин Мæскуыйæ сласта, — 
комкоммæ йæ сайы редактор, уымæн æмæ йын æй йæ 
хъуырыл Кафетæ баоаста. 
Бæрнон секретарь Сæлийы дуары ’рдæм бæрæггæнæгау 
акасти, стæй редактормæ хæстæгдæр оалæууыди. 
— Куыдзæг Евгеныч, ацы къуылых хæрæг цыма дæ 
ныхмæ цыдæр фыдвæнд аразы. 
— Кæмæй зæгъыс? — йæ иыхмæ фыдвæд чи аразы, уый 
йæ цыма æппындæр нæ хъæуы, уыйау æй уазал хъæлæсæй 
фæрсы редактор. 
— Дзаттейæ, æндæр кæмæй. Æз, дам, дзы ахæм æнаккаг 
митæ зонын æмæ, дам, сæ хицауы хъусы куы бацæгъдон, 
уæд, дам, æй редакторæй нæ, фæлæ кæртмæрзæгæй дæр 
нал ныууадздзæни. 
— Цы мæ зоны, уый дын нæ загъта? 
— Нагъ. Къахтон æй, фæлæ мын ницы схъæр кодта. 
Сæтæлæгау æмбæхст у. Дæхи дзы хъахъхъæ. 
— Æз ахæмæй ницы сарæзтон, мæхи хъахъхъæнын мæ 
цæй тыххæй хъæуа. Авгау сыгъдæг дæн. 
— Ууыл æз дызæрдыг нæ кæнын, фæлæ дæм Дзатте йæ 
иу къух иннæуыл дары. Дыууæ ныхасы, дам, кæрæдзиуыл 
бабæттын нæ зоны, афтæмæй, дам, журналисттæн разамынд 
дæпы. Уæртджын хæфс, дам, цæргæстæн тæхын куы амона, — 
йæ мидбылты худы Гæбыла. 
— Цы, дам, цы?! — йæхиуыл схæцыди Куыдзæг. Йæ 
цæсгом фырмæстæй ныггæлиртæ и, æмæ дзы Гæбыла 
фæтарсти. «Бульдог æй дзæгъæлы нæ хонынц. Цыдæр æм и 
бульдогæй, цыдæр», — хъуыды кæны лæппу-лæг, йæ 
хицаумæ кæсгæйæ. 
Редактор рудзынджы цурмæ бацыди æмæ æддæмæ 
тарæрфыгæй кæсы. «Цард тæбæгъы донæй уæлдай нæу. 
Кæцырдæм фæкъул уыдзæни, уый бæрæг нæй. Дзаттеимæ 
фæсивæдон газеты куы куыстам, уæд уый уыди мæ хицау, 
ныр та æз дæн йæ хицау, æмæ йæ уый йæ астæуыл дыууæ 
дихы кæны. Йæ ныхмæ куынæ дæн, йæ размæ йын 
цæлхдуртæ куынæ æвæрын, уæд мæм цæмæ æртхъирæнтæ 
кæны? Хæрам зæрдæ мæм цæй тыххæй дары? Цы йæ хъæуы 
мæнæй?» — йæхимæ алыхуызон фæрстытæ дæтты Куыдзæг. 
Редакцийы кусджытимæ æдзух карзæй кæй дзуры, кæд æй 
уый тыххæй нæ уарзы, уæд дзæгъæлы. Бæлоны бумбулийæ 
йын фæлмæндæр зæрдæ и, фæлæ йæ æргом кæнын нæ 
14 

уæнды. Йæ дæлбар кусджытæм йæхи лæмæгъæй куы ауадза, 
уæд йæ сæрыл сбаддзысты, æмæ сын сæ рохтыл æрбахæцын 
нал бафæраздзæни. Нæ, Куыдзæг йæхицæй хъазæнхъул 
саразын никæмæн бауадздзæни. Фæлтау дзы стъæлфæнт, 
фæлтау дзы се сæфт уынæнт. Курдиат æм нæй, зæгъгæ, дзы 
кæй дзуры Дзатте, уый хорз нæу. Куыдзæг æй рагацау зоны, 
йæ тæппуд дымысдæр ын цы дзуапп ратдзæни, уый. Раст 
кæй нæ уыдзæни, уый дæр зоны, фæлæ йæ уæддæр фæрсы 
дæ зæрдæ мæ зæрдæйæ: 
— Дзаттейæ фæстæмæ ма исчи дзуры, нæ хицау фыссын 
нæ зоны, зæгъгæ? 
— Мæ мард фен, ничи! Уæд дын æй æз нæ зæгъин?.. 
— Дæумæ та куыд кæсы, мæ уацхъуыдтæ æвзæр фыст 
вæййынц? 
— Тынг хорз, Куыдзæг Евгеныч! Раст дын куы зæгьон, уæд 
сæ æз кæсынæй дæр не ’фсæдын! Хуыцауæй дæ бауырнæд, 
нæ редакцийы дæуæй хъæздыгдæр æвзаг никæмæн и! Уæдæ 
зонындзинæдтæй дæр дæ разæй никæй ауадздзынæ! Ды 
мæнæн мæ кумир дæ, Куыдзæг Евгеныч! Æз дæуыл ахуыр 
кæнын фыссыны хъуыддаджы! 
Уыцы козбау ныхæстæм хъусгæйæ, редакторæн йæ 
цæсгом ныррухс и.Йæ фæсдзæуин æй комкоммæ сайгæ 
кæй кæны, уый æмбары, фæлæ йын уæддæр йæ 
зæрдæлхæнæн ныхæстæ æвдадзы хос сты. Редакцийы йын 
ахæм козбаугæнджытæ куынæ уаид, уæд æй Дзаттеитæ 
цæхæрмæ сдариккой, æмæ йæ зæрдæ сфизонæг уаид. 
Зæххыл Гæбылайы хуызæттæ кæй ис, уый æвзæр нæу. 
Лæг ма уыдонæй фехъусы æнцойдæттæг ныхас. 
— Цæугæ, — æбæрæг хъæлæсы уагæй дзуры Куыдзæг 
æмæ йæ къæлæтджынмæ сабыргай фæцæуы. 
Гæбыла йæ не’мбары, редактор æй тæргæ кæны æви дзы 
разы у? Нæ, разы дзы нæу, æмæ йын йæ зæрдæ истæмæй 
балхæнын хъæуы, фæлæ цæмæй? Дзаттейæ? О, йæ ныхмæ 
куы стох кæна, уæд редакторæн уымæй æхсызгондæр ницы 
уыдзæни. 
— Уыцы къуылых хæрæг афтæ зæгъы, нæ редактор, дам, 
йæ куыстæй ист у. Куыддæр, дам, ын Габайы фырт йæ 
бынатмæ лæг ссара, афтæ, дам, æй сургæ кæндзæни. 
— Кæмæй фехъуыста уыцы ныхæстæ? 
Куыдзæг йæхи стырзæрдæйæ равдисыныл архайы, 
фæлæ йæ мидкатай бамбæхсын нæ фæразы. 
— Уый мын нæ загъта. Ракъахон æй? 
— Ныууадз æй йæ мæгуырыл, — тæригъæдгæнæджы 
хъæлæсæй дзуры Куыдзæг. Йæ къæлæтджыны ’рбадти æмæ 
15 

Гæбыламæ йе ’рфгуыты бынæй скасти. — Мæн тыххæй дæхи 
цы тыхсын кæныс? 
— Дæу тыххæй æз мæ удыл дæр нæ бацауæрддзынæн, 
Куыдзæг Евгеныч! — йæ астæу та чысыл фæкъæдз и 
Гæбылайæн. 
— Мæ хæдивджытæй иу пенсийы цæуы...— хъуысы йæм 
редакторы ныфсæвæрæн хъæлæс. «Æвæццæгæн, уыцы бынат 
мæнæн дæтты», — февзæрд йæ сæры, æмæ йæ цæсгом 
мидбылхудтæй айдзаг и. Йæ цъæх цæстытæ æнахуыр 
æрттывд кæнынц. 
— Куыддæр ацæуа, афтæ мæ йæ бынатмæ лæг 
хъæудзæни...— йæ ныхас барæй ивазы Куыдзæг. 
Лæппу-лæг йæ улæфт баурæдта æмæ къахæй сæрмæ 
хъустæ фестади. Æнхъæлмæ кæсы, æппæтæй йын 
æхсызгондæр чи уыдзæни, уыцы ныхæстæм, фæлæ сæ 
Куыдзæг нæ дзуры, æмæ бæрнон секретарь тыхсы. Адæргæй 
йæ армытъæпæнтæ схид сты, æмæ сæ йæ хæлафыл аивæй 
сæрфы. 
— Кæд дыл мæ зæрдæ ницæмæй фæхуда, уæд дзы дæу 
сæвæрдзынæн, — æрæджиау æм райхъуысти редакторы 
хъæлæс. Гæбылайæн фырцинæй йæ цæстытæ доны 
разылдысты. 
— Бузныг, Куыдзæг Евгеныч, бузныг... — Цыдæр ма 
зæгъынмæ хъавы, фæлæ йæ зæрдæйы цы ’мбисонды 
’нкъарæнтæ æрæмбырд и, уыдон æй дзурын нæ уадзынц. 
— Уыцы хабар æм кæцæй æрбайхъуысти, уый базон æмæ 
ма дын ноджыдæр иу хорздзинад сараздзынæн. 
— Базондзынæн, Куыдзæг Евгеныч! Дæ зæрдæ мыл дар! 
— Айфыццаг мæ хъустыл æрцыди... Кафетæимæ, дам, 
дæ æрæмдзых уæвын фæнды... 
— Нæ, Куыдзæг Евгеныч... Æз куы ницы... Мысгæ мыл 
кæнынц... 
— Дзæгъæлы ныфсæрмы дæ, мæ хæлар. Уым æфсæрмыйа- 
гæй ницы ис. Мæнæн Кафетæ мæ туг, ме стæг V... 
Гæбылайæн фырдисæй иæ дзых бахæлиу и. Иæ цæстытæ 
ныхъхъоппæг сты æмæ джихæй лæууы. 
— О, о. Мæ туг, ме стæг. Мæ мады мад æмæ йæ фыды 
мад иу артæй байуаргæ хотæ сты, — комкоммæ йæ сайы 
Куыдзæг, фæлæ йыл Гæбыла æууæнды. Растдæр зæгъгæйæ 
та йæ фæнды редакторы гæды ныхæстыл оаууæндын, 
уымæн æмæ Кафетæ æцæгæйдæр йæ зæрдæмæ цæуы æмæ 
йæм йæ хицауæй нæ уæнды. Ноджы ма йæ уарзон 
Мæскуыйæ схæццæ и, æмæ йæм Куыдзæг йæ цæст куынæ 
фæдара, уæд æм Гуыргъохъойæ ницы рантысдзæни. 
Редакцийы кусджытæ йæ се’ппæт дæр «Куыдзæджы гацца» 
16 

хонынц, фæлæ уыцы ныхæстæ рæстæджы рыг 
бамбæрздзæни, Гæбыла та йæ адджын усимæ цæргæйæ 
баззайдзæни. 
— Цалдæр хатты йын аивæй дæ кой бакодтон, æмæ мæм 
афтæ кæсы, цыма ком дæттын райдыдта, — хъуысы йæм йæ 
хицауы фæлмæн хъæлæс— Æмæ цæуыннæ хъуамæ ратта 
ком? Цы хъуаг дæ? Арахъхъ нæ нуазыс, тамако нæ дымыс, 
сылтимæ нæ хæтыс, замманай куыст дын и, уæдæ фыссынмæ 
дæр арæхсыс... 
— Æгæр мæ ма ’ппæл, Куыдзæг Евгеныч, — 
ныкъкъæмдзæстыг и Гæбыла æмæ йæ сæр æруагъта. 
— Чындзæхсæв скæнут æмæ уын æртæуатон фатер — 
мæнæй. Ау, мæ рæсугъд хойы уынджы къæйыл ныууадздзы- 
нæн? Куыд дæ фæнды? 
— Ды мæнæн мæ фыдæй зынаргъдæр дæ, æмæ дæу 
куыддæриддæр фæнды, афтæ, фæлæ нæ Гуыргъохъо куы 
бахъыгдара... 
— Уый мæ бар уадз. Кафетæ мæ ныхасыл дыууæ нæ 
зæгъдзæни. 
— Бузныг, Куыдзæг Евгеныч. Дæ хорздзинæдтæ дын 
никуы ферох кæндзынæн, — тыххæйты сфæрæзта зæгъын 
Гæбыла. 
«Цæй мæгуыр у къуырма лæг. Йæ дзыппæй йын мин 
сомы сис æмæ йын дзы фæстæмæ туман ахæм хуызы нывæр, 
цыма йын дæуæй стырдæр хæрзгæнæг нæй, æмæ дæ йæ 
уæлныхтыл хæсдзæни. Æз дзы спайда кæнынмæ хъавын, 
ай та цы банхъæлдта, Хуыцау — йæ зонæг», — лæппу-лæджы 
æфсæрмдзæст сырххъулон цæсгоммæ кæсгæйæ, хъуыды 
кæны Куыдзæг. Йæ цæстытæ, æлгъгæнгæйæ, газетмæ 
аздæхта æмæ бардзырд дæттæгау дзуры: 
— Цу-ма, рарвит æй. 
— Ныртæккæ, Куыдзæг Евгеныч, ныртæккæ! — табугæн- 
гæйæ, сдзырдта Гæбыла æмæ тыргъмæ атындзыдта. Йæхимæ 
ныры хуызæн амондджын никуы кæсы. Фæнды йæ нызза- 
рын, фæлæ йæ цæсгом нæ хъæцы. Фæнды йæ адæммæ йæ 
цины уац фæхæссын, флæ нæ уæнды. Афтæ йæм кæсы, цыма 
йыл æнæнхъæлæджы базыртæ разади æмæ уæлæрвты тæхы. 
* * * 
Къамбецы йас лæг урс «Волгæ»-йæ рахызти, йæ 
фæныкхуыз костюм йе стыр хъуынджын къухтæй 
æрсæрфтытæ кота, йæ фадгуытæй рыджы муртæ æрцагъта 
æмæ гуыбырæй шофырмæ бадзырдта: 
17 

— Мæнæй уæгъд дæ. 
Машинæ цыма ахæм уæззау лæгæй кæй фервæзти, ууыл 
цин кæны, уыйау йæхи размæ аппæрста, асфальтыл цæхгæр 
æзылди, йæ цæлхыты хъыррыст ма ссыди, æмæ фисынæй 
æаууон и. 
Лæг йæ галиу къух йæ синысæртыл уæлгоммæ сæвæрдта 
æмæ, уынджы тын нывæндæгау дыууæрдæм чи кæны, уыцы 
сылгоймæгтыл йæ цæстæнгас зыдæй хæссы, цыма се ’хсæн 
зонгæ цæсгом агуры. 
«Æрыгон чызджытæ сæ палтотæ раластой æмæ та ныр 
уыдон зæнгтæм, хæлæггæнгæ, кæс. Цæй фидар фæрстæ мын 
и, æвæдза», — дзуры йæхицæн æнкъардæй. Уæззау 
къахдзæфтæгæнгæ, фæцæуы æддæгуæлæ зæронд хæдзармæ. 
Домбайау йæ дынджыр хъуынджын сæр хæрдмæ систа æмæ 
йæ алыварс æнæрвæссон каст кæны. Рæстæгæй-рæстæгмæ 
гриппæй сæйæг рынчынау йæ фындзы футт райхъуысы. 
Хæдзары къæсæрæй мидæмæ бахызти. 
— А-а, Къæдзæхмæт?! Схæццæ дæ?! — цинхуызæй йæ 
фæрсы Гæбыла. 
— О, — дзуапп ын дæтты лæг. 
— Салам. 
— Исчи дæ суры æви? Кæдæм тындзыс? 
— Редактор Кафетæйы агуры, æмæ йæ дуканийы фенон. 
Чысыл раздæр цыма уырдæм бауади... 
— Цæугæ, цæугæ. Куыдзæг æнæрхъæц лæг у, æнхъæлмæ 
кæсын нæ уарзы... — дæлгоммæ ныхас ын кæны 
Къæдзæхмæт, фæлæ йæм Гæбыла нæ хъусы. Сæгуытау 
уынгмæ асæррæтт ласта æмæ адæмы ’хсæн æрбайсæфти. 
Къæдзæхмæт ыл йæ къух ауыгъта æмæ бетон асинтыл дыккаг 
уæладзыгмæ схызти. 
Мæлдзыджыты губакк къæцæлы фындзæй куы 
фæрæхойай, уæд мæлдзыджытæ куыд скатай вæййынц, 
уацхæсджытæ дæр раст афтæ дыууæрдæм кæнынц сæ 
гæххæттытимæ. 
«Ныр ацы хæлиудзыхты бафæрс, цы сцъиувæдис стут, 
зæгъгæ, уæд мын цы дзуапп раттиккой, цымæ? Хъуыддагæн 
сабырæй бакæнæн кæм и, уым дæр хъуамæ бæстæ сæ сæрыл 
сисой. Уæдæ...Магуса йæ гыццыл бакуыст стырæй куынæ 
равдиса, уæд нæ зоны», — Къæдзæхмæт йæ хъуыдытæм йæ 
мидбылты бахудти, йе ’ргом редакторы гом дуармæ аздæхта 
æмæ йæ фындз сфутт кодта. 
«А—а, хицауы цæстмæ та куы стырындз сты, хицауы. 
Куыдзæг ныртæккæ куы феддæ уаид, уæд та уыдоны дæр 
дымгæ фæйнæрдæм ахæссид. Козбау æмæ цæстмæмиты 
руаджы цæуæм размæ, нæ фыстытæ нын бакæс, уæд та...» 
18 

Лæг йе стыр хъуынджын сæр уайдзæфгæнæгау банкъуыста 
æмæ редакторы кусæн уатмæ бацыди. Куыдзæг йæ 
къæлæтджыны гуыбырæй бады æмæ газетмæ æдзынæг кæсы. 
«Афтæмæй йæ чи фена, уый зæгьдзæни: «Фыркуыстæй 
йæхи амардта, мæгуыр». Бон-сауизæрмæ газеттæ рафæлдах- 
бафæлдах кæныны тыххæй дын стыр мызд, сæрмагонд 
секретарь, рог машинæ, удыкъæртты хуызæн хæзгул, бирæ 
фæсдзæуинтæ. Ай диссаджы бæстæ у, æвæдза», — хъуыды 
кæны йæхинымæр Къæдзæхмæт. 
— Мæ балц та фæрæстмæ и! — дзуры бæзджын хъæлæсæй 
Куыдзæгмæ. 
Редактор йæ сæрыл æнæбары схæцыди, фæрсæгау æм 
кæсы, фæлæ ницы дзуры.Къæдзæхмæт рæбинаг бандоныл 
æрбадти, æмæ йыл йæхи фæстæмæ ауагъта. 
— Сæрдар мын иу гогыз мæ машинæйы сæвæрдта, ме 
’рдхордæн, дам, æй алас. «Мæхицæн та — стуры æвдасарм». 
— Гъе, æмæ кæм и? — фæрсы йæ редактор. 
— Шофыр æй уæхимæ фæласы. 
— Æрыскъæфтæ сæм нæма и? 
— Уыйбæрц дæр дæ хъæуæд. 
— Мæн ницæмæн хъæуынц. Не ’фсин сæ уарзы. Туг, 
дам, сыгъдæг кæнынц. 
«Сымахæн æй æрыскъæфтæ нæ, фæлæ Хуыцау йæхæдæг 
дæр нал ссыгъдæг кæндзæни». 
— Ницы уæздан дын загътой? 
— Æмæ сæ æнæ уæздан зæгъгæ чи уадзы? Иучысыл дын 
дзы ратыдтон. «Мæхицæн та — дзæвгар фылдæр». 
— Кусгæ та куыд кæнынц? — йæ хæс æххæстгæнæгау æй 
куыдфæндыйы хъæлæсæй фæрсы Куыдзæг. 
Къæдзæхмæт ын цы дзуапп ратта, уый нæ зоны æмæ 
хъусæй лæууы, æрмæст рæстæгæй-рæстæгмæ йæ фындзы 
футт райхъуысы. 
«Гъер амæн йæ дынджыр фындз ныггæрах лас, йæ цæсгом 
тугæй куыд самæнта!» — æрбамæсты йæм редактор. 
— Бæллиццагæй сæм ницы и... 
— Ау, æнæхъæн хæдзарады, цæмæй раппæлай, уый нæй?! — 
Редакторы цæсгомыл бæлвырд зыны, уацхæссæджы ныхас 
йæ зæрдæмæ кæй нæ цæуы, уый.Къæдзæхмæт йæ сæвджын 
уæхсчытыл схæцыди æмæ йæ сæр «нæ», зæгъгæ, банкъуыста. 
— Иу-дыууæ хъарм ныхасы сыл афысс. Уадз æмæ сын 
æхсызгон уа. 
— Æгæр бирæ хъуагдзинæдтæ сæм и, æмæ мæ цæсгом нæ 
хъæцы... Хынджылæгмæ мæ куы бамбарой...— 
дызæрдыггæнгæ, дзуры Къæдзæхмæт. 
— Æппæтæй æххæст кæм и? 
19 

— Æмбарын дæ, фæлæ... Критикæ кæнын сæ хъæуы, 
æмæ сæм мæ къух нæ тасы... Сæ сæрдар æгæр дзæбæх лæг у... 
— Критикæ, критикæ! Ау, иу сæрæн хъугдуцæг дæр сæм 
нæй?! 
— Сæрæн хъугдуцæг та сæм куыннæ и, фæлæ ууыл дæр 
фыссæн нæй. 
— Цæуыннæ? 
— Сæрдары дзы фæрсын, æмæ бæстыл ахæм сылгоймаг 
нал и, уый чи баййафа. Фермæйы сæргълæууæг дæр æй 
уæлæрвтæм систа, фæлæ... 
— Уыцы «фæлæ» иу ран нал ныууадздзынæ?!— æрбатыхс- 
ти дзы Куыдзæг. 
— Æххæст ма йын, зæгъын, йæхи дæр куы фенин... 
— Æмæ йын йæ куыстмæ бацыдаис. 
— Бацыдтæн æм, фæлæ уым нæ разынди. 
— Уæд та йæ хæдзармæ! 
— Хæдзар ын нал и. 
— Ома, куыд нал и? — дисмæ кæсæгау æм кæсы Куыдзæг. 
— Уыдис ын æмæ ныккалди. 
— Ома, куыд ныккалди? 
— Ныззæронд и, бамбыд и æмæ ныккалди. Сылгоймаджы 
йын йæ цуры кæугæ баййæфтон æмæ фæстæмæ лидзæг 
фæдæн. 
— Ахæм рæстæг уыимæ ныхас кæнынæн цæсгом дæр 
хъуыди... — хъуыдыдзастæй дзуры Куыдзæг. — Уæвгæ нæ 
йæхи ныхас цæмæ хъæуы? Исты йæ радиойæ дзурын кæнæм. 
Ныффысс ыл очерк, æмæ дзы йæ зындзинæдтæ ферох уой. 
«Кæд мæ очерк æвдадзы хос нæу» — былысчъилæй йыл 
худы Къæдзæхмæт, рудзынджы ’рдæм аджих и,стæй 
редактормæ йе ’ргом раздæхта. 
— Мæнмæ гæсгæ, колхозы хицауадыл критикон уацхъуыд 
ныффыссын хъæуы. 
— Цы цæсгомæй? Æрыскъæфтæ, гогызтæ-йедтæ сæ ракур, 
стæй сæ цъыфимæ сызмæнт. Уый хорз нæу. Критикæ 
кæнынмæ кæй хъавай, уымæй хъуамæ æппындæр мацы 
райсай, тыххæй дын куы дæтта, уæддæр. 
— Раст зæгъыс, — йемæ сразы и Къæдзæхмæт æмæ 
сыстади. 
— Ды та фæндагыл æндæр хъæумæ базылдаис, гормон. 
«Волгæ» дæ быны куы уыди. Машинæйæ ацу æмæ иу 
информаци дæр ма ’рбахæсс... 
Редактор ыл йæ къух ауыгъта æмæ та газет кæсын 
райдыдта. 
— Информацитæ æз телефонæй дæр райсдзынæн. 
— Адæмимæ дзурын хъæуы, адæмимæ! Журналистæй 
20 

базæронд дæ, афтæмæй хуымæтæг хъуыддæгтæ нæ 
базыдтай!— йæ цæстытæ газетæй нæ исы, афтæмæй йын 
уайдзæфтæ кæны Куыдзæг. 
«Сæтти Бæттийыл худти. Дæс æмæ ссæдз азы дæ кусæн 
уатæй дарддæр куы никуыдæм ацыдтæ, æмæ дæ раздзырдты 
кæй кой не скæныс, ахæм куы нал баззайы», — йæхинымæр 
æй æфхæры Къæдзæхмæт. 
— Мыд дуцын нæма райдыдтой? — цыма йæ зæрдыл ныр 
æрбалæууыди, уыйау æй фæрсы Куыдзæг. 
— Рох мæ нæу. Куыддæр дуцын райдайой, афтæ дын 
дзы сласдзынæн. 
— Æцæг лæвар — нæ. Худинаг у. 
«О, ды ратдзынæ æхца. Ме ’нæзонгæ Куыдзæг куынæ 
дæ», — йæхинымæр ыл бахудти Къæдзæхмæт, иучысыл ма 
бæстастæу алæууыди, стæй, уæззау къахдзæфтæгæнгæйæ, 
тыргъмæ ахызти. 
«Хъазæй уæлдай йыл цæсгом нæй, афтæмæй мын 
йæхицæй фырнымд лæг аразы. Исты пайда йæм дзы хауæд, 
æндæр цыфæнды хъазуатон кусæджы дæр цъыфимæ 
сызмæнтдзæни, æввонгхоры та уæлæрвтæм сисдзæни. Æмæ, 
дам, мæ цæсгом нæ хъæцы. Дæуæн дæ цæсгом цы нæ 
бахъæцдзæни, ахæм ницы и зæххыл. О, о, ницы! Æмæ дæ 
дзыхыл хæц, науæд дæ æз дæ бынаты сбадын кæндзынæн! 
Уæдæ ма сæ ма раппæл, цымæ дын æз дæ уд не сласин! 
Хорздзинад дыууæрдæм кæй у, уымæн ды ницы ’мбарыс! 
Сæрдар нын нæ зæрдæйы уаг куы бамбара, уæд нын 
фыдызгъæл æмæ æрыскъæфтæ нæ, фæлæ хуыйы сæфтæг 
дæр нал ратдзæни, æмæ-иу уæд мæ дæлеты рауай. Уæвгæ 
дæуæн цы тас у. Ды дæ цæсгомы руаджы дæ фарчы хай 
кæцæйфæнды дæр ратондзынæ. Æз та афтидармæй 
баззайдзынæн. Æмæ та уæд базартыл зил æмæ æнæдзидза 
стджытæ зынаргъæй æлхæ. Нæ, нæ! Уый бæсты кæмæйфæн- 
ды дæр æппæлдзынæн. Уæддæр газет нæ цардаразæг нæу», — 
йæхинымæр дзуры Куыдзæг. Йæ къæлæтджынæй сыстади 
æмæ рудзынджы цурмæ бацыди. Уынджы дыууæрдæм чи 
кæны, уыцы адæммæ уæле дæлæмæ кæсы. 
— Цы мæгуыр стут... Къæдзæхмæт æмæ уын Гæбылайы 
хуызæттæ зонд амонæнт... Хъиладзагъдæй сæ бæргæ 
фæсурин, фæлæ... Нæй, нæй... — Лæг арф ныуулæфыди, 
æмæ йе ’ргом дуары ’рдæм аздæхта. Кæдæй-уæдæй йæ цæст 
æхсызгон адæймаджы ацахста, æмæ йæ цæсгом бахудызмæл 
и. Фырцинæй ма йæ ныхы ’нцъылдтæ дæр райхæлдысты. 
Йæ тызмæг цæстæнгас æрфæлмæн и. 
— Дæ райсом хорз, — хъæлдзæгæй йын салам дæтты фондз 
æмæ ссæдзаздзыд хæрзуынд чызг. Йæ хъоппæг сау цæстытæ 
21 

айдæнтау æрттивынц. Йæ тымбыл цæсгом — урс-урсид. 
Йæ хъуымбыл сау дзыккутæ йæ аив уæхсчытыл æркалдысты 
æмæ сæхимидæг, цæхæркалгæйæ змæлынц. Хæрзконд гуыр, 
нарæг астæу, æмраст зæнгтæ... Куыдзæг ын айфыццаг 
сусæгæй цы тар-морæ æрттиваг къаба балхæдта, уый — йæ 
уæлæ. Й;г туфлитæ дæр — тар-морæ. 
«Æвзонгдзинад, æвзонгдзинад... Тæхуды æмæ ма дын 
раздахæн куы уаид», — сылгоймаджы худгæ цæсгоммæ 
кæсгæйæ, арф ныуулæфыди Куыдзæг. 
— Цы ныхъхъус дæ? Дæ райсом, зæгъын, хорз, — йæхи 
буцгæнæгау æм дзуры чызг. 
— Ныр райсом нал у, фæлæ стыр сихор, æмæ уагæвæрдмæ 
гæсгæ куыстмæ раздæр цæуын æмбæлы. 
Редакторы хъæлæсы уагыл бæрæг у, уайдзæф ын кæй 
нæ кæны, фæлæ йын абондæргъы йæ фендмæ кæй 
бæллыди,уый. Чызг æй æмбары, æмæ йæ цæсгомыл фæлмæн 
мидбылхудт хъазы. 
— Дæ уагæвæрдтæ мæнмæ нæ хауынц. Чи сæ æххæст кæна, 
ахæм æдылытæ дын æнæ мæн дæр фаг и, — дзуры, 
хьазæнфæлгьауæнтæгæнгæ. Хæсгæг æм бацыди æмæ йын рæсугьд 
даргьæнгуылдз кьухæй йæ дæрзæг сæрыхъуынтæм бавнæлдта. 
— Кафетæ, Кафетæ!... Исчи нæ æрбаййафдзæни, — 
тарстхуызæй сдзырдта Куыдзæг. 
— Искæй мæтæй мæлын, — йæ бинаг был фесчьил кодта чызг. 
— Изæрыгæтты нын иумæ фæстиатгæнæн нал и. Сæли 
нæ цыма æмбарын райдыдта... 
— Уый зæронд хъебре у æмæ мæм хæлæг кæны, — йæ 
къух ыл ауыгъта Кафетæ. 
— Редакцийы кусджытæ исты куы бамбарой, уæд нæ 
хъуыддаг хорз нæ уыдзæни... 
— Æмæ сæ цы гуыбынниз тилы? 
— Мæнæн исты знаггад ракæныны тыххæй, æндæр мах 
мæтæй мæлынц. 
— Мацæмæ сæ дар. 
— Хицауадмæ ныхас куы бахæссой, уæд мæ бынатæй 
фæхаудзынæн. 
— Цы тæппуд дæ. Æз та афтæ æнхъæлдтон, зæххыл 
дæуæй ныфсджындæр лæг нæй, — тæргайхуызæй сдзырдта 
Кафетæ æмæ йæм йæ чъылдым фездæхта. 
— Ныфс мæм æгæр дæр ма и, фæлæ хъуыддаг æрмæст 
уымæй нæ рæзы. 
— Ома? 
— Æргом-ма мын зæгъ, Кафетæ, нæ бæрнон секретармæ 
цы зæрдæ дарыс? 
— Сылкъи лæгтæй ме сæфт уынын. Цы йæ цæсгом, цы 
22 

йæ хъæлæс, цы йæ фадыварс, цы йæ рог митæ. Нæлгой- 
маджы миниуджытæй йæм æппындæр ницы и. Уыимæ 
дын... — Кафетæ йæ ныхас æрдæгыл фескъуыдта æмæ йæ 
хæзгулы цæстытæм æдзынæг бакасти. — Фæлæуу-ма, 
фæлæуу дæ зæрды мын цы и? Нал дæ хъæуын? 
— Æгæр мæ кæй хъæуыс, уый тыххæй дæ фæрсын. 
— Нæ дæ æмбарын. 
— Куы йæм смой кæнис, уæд уын æз æртæуатон фатер 
раттин, æмæ дзы нæхи ирхæфсиккам... 
— Гæбыла та? 
— Искуыдæм-иу æй арвитиккам... 
— Ахæм дзæдæлимæ куыд цæрдзынæн? 
— Дæуæй афтæ, иннæтæ сæ лæгтæй тынг разы сты? 
Хуыздæргæнæн сын нæй, æндæр сæ ныхъхъуытты 
уадзиккой. Æз цæргæбонты ам нæ кусдзынæн, дæуæн дæр 
дæ уавæр бынтон хæрзтæй нæу... Æнæрцæф лæппу дæм 
нал æрхаудзæни... 
— Ма зæгъ, ма зæгъ... 
— Æз ирон лæппуты дæуæй хуыздæр зонын. Исчи дын 
дæ рæсугъддзинадмæ куы бабæлла, уæддæр дæ дыккаг бон 
ратæрдзæни, æмæ æнæ хæдзарæй баззайдзынæ... Мæнмæ 
хъус, æмæ ма фæрæдийай. 
— Гæбыла куынæ сразы уа, уæд та? 
— Уый мæ бар уадз, — загъта Куыдзæг æмæ йæ хæзгул- 
мæ хæстæгдæр балæууыди. Кафетæйы ногнад æрыгон буар 
æмæ францусаг духийы тæфæй йæ сæр разилæгау кодта 
æмæ дзы, уаты дуар гом кæй у, уый æрбайрох и. Уæвгæ йæ 
къух Кафетæйы синысæртæм куыд æрхæццæ и, уый йæ- 
хæдæг дæр нæ бамбæрста. Дзатте къæсæрæй куы рбахыз- 
ти, уæд ма йæ хæзгулы йæхицæй ассыдта, фæлæ байрæ- 
джы и. Лæг сæ бафиппайдта æмæ схуыфыди. 
— Цал хатты дын загътон, куыстмæ афойнадыл цу, 
зæгъгæ?! Æз коллективы ’хсæн фæллойадон æгъдау ныф- 
фидар кæныныл архайын, адон та бон-изæрмæ дуканитыл 
зилынц! — Кафетæмæ хъæрæй хæцы Куыдзæг. — Иу хатт ма 
куы байрæджы кæнай, уæд дæ къах дæр ам нал уыдзæни! 
— Æз ныртæккæ дæр ацæудзынæн, — цыма кæугæ 
скодта, уыйау дари къухмæрзæн йæ цæстытæм схаста 
Кафетæ, хицауыл тæргайхуызæй йæ был акъуырдта æмæ 
феддæдуар и. 
— Æрсабыр у, дæ хорзæхæй. Фондз æмæ ссæдз метрмæ 
карды фындзыл кæй нæмыг æмбæлди, уымæн йæ цæстытæ 
бынтон нæма бакуырм сты...— йæ хицаумæ уæзданæй дзуры 
Дзатте. Куыдзæг къæмдзæстыгæй æрбадти æмæ газетмæ 
рохстцæстæй кæсы. Дзаттейæн йæ зæрдæ истæмæй куы 
23 

балхæнид, уый йæ фæнды, фæлæ йæ сæр ницы ахсы æмæ 
йæхимидæг тыхсы. 
— Ныр мæ бæсты ардæм хицауадæй исчи куы ’рбацыдаид, 
уæд та?— фæрсы йæ Дзатте. 
— Мæн аххос нæ уыди... Рæузонд сыл у æмæ... — 
сирвæзти редакторы дзыхæй хатыркурæгау. 
Дзатте сгьолы цурмæ къуылых-къуылых бацыди, йæ къах 
иуварсырдæм адаргъ кодта æмæ бандоныл æрбадти, 
йæхæдæг йæ лæдзæгимæ цыдæртæ архайы. 
— Цы дæ хъæуы? — лæгъстæгæнæджы хъæлæсæй йæ 
фæрсы Куыдзæг. 
«Гъы, сойæ сæрстау куыд æрфæлмæн и. Йæ чъизи митæ 
йын куы раргом кæнон, уымæй тæрсы æмæ мын мæ зæрдæ 
æлхæны, цыма йын æз гыццыл саби дæн», — былысчъилæй 
йыл худы Дзатте 
— Писмоты хайады мæ кæдмæ дарынмæ хъавыс?— фæрсы 
редакторы. 
— Æмæ уый цæмæй æвзæр у? Журналист йæ дæсныйад 
куы уарза, уæд кæмфæнды дæр йæ курдиат равдисдзæни. 
«Ацы гуырымыхъхъ лæг мын йæхицæй æдылыдæр æнхъæл 
куы у. Ау, æмæ мæ нырмæ нæ базыдта?» — хъуыды кæны 
Дзатте. Йæ цæстытæ фезнæтхуыз сты æмæ редакторы фæтæн 
цæсгоммæ уайдзæфгæнæгау кæсы, йе ’фсæртæ ныттынг сты. 
Сæ нуæрттæ куыд змæлынц, уый бæлвырд зыны. 
— Хъус-ма, Куыдзæг, дæ зондамонæн ныхæстæ 
кæстæртæн фæцауæрд. Æз æгæр базæронд дæн. 
— Ныууадз, дæ хорзæхæй. Ацу æмæ кус. 
— Ремæйы дæлбар? Знон дæр ма хуыйæг уыди, ныр æй 
ды мæ сæрыл сбадын кодтай. Цæй тыххæй? Дæ усы мадмæ 
дын кæй кæсы... 
— Хахуыртæ сты уыдон! — йæ ныхас ын æрдæгыл 
фескъуыдта Куыдзæг. 
— Хахуыр нæ дæ, хахуыр, — йæ сæр банкъуыста Дзатте. — 
Дæхицæн дæр рæстдзинад дзурын куы нал уæндыс. 
— Рæстдзинæдтæ-йедтæ ныууадз. Уыдон æгæр стыр 
ныхæстæ сты. Уый бæсты ма мын æргомæй зæгъ, цы дæ 
хъæуы мæнæй? 
— Ницы! — рæхуыстæй сдзырдта Дзатте æмæ сыстади. 
Йе’рбацыд та фæдзæгъæл и. Æнхъæл уыди, редакторимæ 
сабырæй баныхас кæндзæни æмæ фæрæдыди. Æвæццæгæн 
ын, дыууæ ныхасы кæрæдзиуыл æнæ рæдыдæй бабæттын 
чи нæ зоны, уыцы сылгоймаджы дæлбар кусгæ 
æрцæудзæни. Журналистикæйы дæ дæндæгтæ рафтау æмæ 
дæ, дæ къах-къухы йаргъ дæр чи нæ у, уый йæ ницæййаг 
хæзгулы къæхты бынмæ æрæппарæд... 
24 

— Цæмæй стыхсон æмæ редакцийæ ацæуон, ды ууыл 
архайыс, фæлæ дын дзы ницы рауайдзæни! — загъта 
фидарæй æмæ дуары ’рдæм араст и. 
«Нæй, нæй. Адæймаг зонд йæ мады гуыбынæй куынæ 
рахæсса, уæд цыфæнды кары дæр ницы бамбардзæни. 
Замманай курдиатджын журналист дæ æмæ дæхицæн 
æхцатæ кус, фатер райс æмæ дзы æнæмæтæй цæр. Нагъ, 
хъуамæ йæ хицауимæ сыкъайæ хæца. Бар йæхи. Цы дзы 
рамбула, уый кæстæртæ фендзысты. Нырма йæ къухы 
ницыма бафтыди, йæ зæрдæ цы фехæлдта, æндæр. Æз ын 
æй ныртæккæ тынгдæр фехалдзынæн, йæ низæй йæ мæнмæ 
куыд нал æвдæла...» 
— Къæдзæхмæтимæ та цæуыл фæхъаугъа стут? — 
куыдфæндыйы хъæлæсæй фæрсы Дзаттейы. 
— Ницæуыл. 
— Уæдæ дæм афтæ мæсты цæмæн у? 
— Мæ-гъа. Не ’хсæн дæрзæг ныхас никуы рауади. 
— Мæ хъустыл æрцыди, марынмæ, дам, æй агуры... Дæхи 
дзы хъахъхъæ. Ремæйы тыххæй та... Иучысыл-ма бахъæц. 
Рæхджы дзы фервæздзынæ... 
Дзатте, гуырысхотæгæнгæ, ацыди. Куыдзæг йæ фæдыл 
кæсы æмæ йæ мидбылты худы. 
«Сæрхъæн! Ссардта, кæрдо кæимæ цæгъда, уый». 
* * * 
Æрттиваг стъолы фарсмæ æдзæмæй бады Гуыргъохъо 
æмæ фыссы æнæрынцойæ. Рæстæгæй-рæстæгмæ 
æрдæгфыст гæххæттæй йæ цæстытæ атоны, ручкæйы 
уæллаг кæрон тамакойау йæ дзыхы атъыссы, 
хъуыдыдзастæй кæдæмдæр аджих вæййы, стæй та стъолмæ 
йæхи багуыбыр кæны æмæ тагъд-тагъд фыссыныл 
балæууы, цыма йæ исчи куы баурома, æмæ йæ царды 
ахсджиагдæр хъуыддаг æнæ кондæй куы баззайа, уымæй 
тæрсы. Кæд ыл æхсæз æмæ ссæдз азы йеддæмæ нæма 
цæуы,уæддæр йæ сæр ныллæгуын и æмæ биноныг сæрфт 
аидæнау цæхæр калы. Йæ мыдхуыз къæлæт æрфгуытæ 
бæрзонд ныхыл сæ базыртæ фæйнæрдæм айтыгътой æмæ 
стæхынæввонгæй лæууынц. Йæ даргъ æргъиуджын фындз 
зына-нæзына фæгуыбыр и. Фыццаг бакастæй зын 
раиртасæн у, йæ хинæйдзаг цæстытæ æрвхуыз сты æви 
кæрдæгхуыз. 
Фæстаг хъуыдыйады кæрон бæзджын стъæлф сæвæрдта, 
ручкæ æнæрвæссонхуызæй стъолмæ баппæрста, бандоныл 
25 

йæхи фæстæмæ ауагъта æмæ йæ къухтæ кæрæдзиуыл 
æхсызгонæй сæрфы. 
— Уæ, де знæгты хистытæ фæхæрай, Тепсарыхъойы 
зондджын фырт! Уæ, ныммæлæн дын ма уа, мæнæйуый, 
кæд цавæр курдиаты хицау фæдæ! Горæты сæйраг 
цæстфæлдахæджы бæрзæйæн ахæм тыхджын цæф ныккæ! 
Сæрджын саг та æрфæлдæхтай, æвæдза! Мæ фыды здыхт 
рихийыстæн, ацы фельетон газеты куы рацæуа, уæд 
Микъала Сыбыры бинаг къæйы хай бауыдзæни. Æмæ, дам, 
Гуыргъохъойы редакцимæ дзæгъæлы райстат, æцæг 
уацхæссæг, дам, дзы никуы рауайдзæни! «Уыцы худинаг- 
гæнæгæй нæ фервæзын кæнут! Нæ сыгъдæг цæсгæмттæ нын 
цъыфæй самæзта! Махæн фыррухсæй нæ цæстытæ риссынц, 
уый та нын нæ талынг къуымтæ æвдисы ’рмæст!» — 
сфæзмыдта кæйдæр æмæ ма йæ ныхасмæ æртхъирæн- 
гæнæгау бафтыдта — Ехх, ныр уыцы фæлдурæджджынæн 
йæхиуыл ныффысс! Уый дзы фельетон уаид, гъе! 
Дуар æрбайгом и, æмæ мидæмæ къæмдзæстыгхуызæй 
æрбахызти æртæ æмæ ссæдзаздзыд лæппу. Йæ сау 
ставдуылæн сæрыхъуынтæ галиуырдыгæй дихгонд æмæ 
фæйнæрдæм аив фаст. Йæ чысыл æмраст фындзы бын — 
сатæг-сау нарæг рихитæ. Йæ сау хъоппæг цæстытæй цыдæр 
фæлмæндзинад ивылы. Сау костюм æмæ урс-урсид хæдон 
йæ хæрзконд уæнгтыл диссаджы дзæбæх фидауынц. Галстук 
æмæ цыргъфындз туфлитæ дæр сау. Афтæ зыны, цыма, æндæр 
хуыз кæмæн и, ахæм дзаумæттæ йæхимæ æввахс нæ уадзы. 
— Цыдæр тыхстхуыз та дæ, Дзыбыртт. Дæ тæригъæдмæ 
кæсын нал фæразын. Цы дæ хъæуы? — фæрсы йæ 
Гуыргъохъо. 
— Дæ сæр та мæ бахъуыди, — лæгъстæхуызæй йæм кæсы 
лæппу. 
— Бæргæ дын æй раттин, фæлæ мын дзы дæхионы хуызæн 
куысыфтæг куы саразай, — хъазгæмхасæн дзуры 
Гуыргъохъо. 
— Æз адæргæй арвмæ асинтæ æвæрын, ай та мæ 
хынджылæг кæны, — мæнгуд хъæлæсæй дзуры Дзыбыртт. 
— Иу хатт ма лæджы цыд æрбакæ, лæджы цыд æмæ дæ 
ныхас барджынæй зæгъ! Хицау немæ цы дзыхы уагæй дзуры, 
уымæ нæ кæсыс? 
— Æниу æз куы уаин редактор... 
Гуыргъохъо йæм скасти æмæ былысчъилæй бахудти. 
— Уæд цы бакæнис? 
— Фенис æй... 
— Хурмæфых уаллонау та куы нæллæхъир дæ. Цы 
бæллæх та дыл æрцыди? 
26 

— Куыдзæг мыл абырыди. 
— Цæй тыххæй? 
— Фыссын, дам, нæ зоныс æмæ, дам, дæ хæдзармæ 
ахъуытты у. 
— Кæд дæ æрмæст уый тыххæй тæры, уæд — дзæгъæлы. 
Дæ разæй хъуамæ йæхæдæг ахъуытты уаид... 
— Уый никуыдæм ахъуытты уыдзæни, фæлæ мæн 
атæрдзæни. 
— Раст зæгъыс. Хыртт-мыртт æм нæй. 
— Мæ фельетонмæ-ма мын æркæс, дæ хорзæхæй, — 
мæгуыргурау æм йæ гæххæттытæ дары Дзыбыртт. 
— Фельетонтæм бавнæлдтай?! — дисмæ кæсæгау æм кæсы 
Гуыргъохъо. 
— Мæрдтæй гæрæхтæ. 
— Уæдæ мын мæ кæстæрты удхарæй амардта! Нæ фыды 
нын ингæнмæ батардта, ныр та йæ куыст мах скодта! 
-Чи? 
— Мæ мад! 
— Чи ?! 
— Мæ мад! 
— Хынджылæг кæныс æви ?! 
Дзыбыртт йæхимидæг батыхсти. Йæ саулагъз хæрздаст 
цæсгом сырх-сырхид афæлдæхти. 
— Цы кæны? Фыссæн ыл нæй? — æнæмбаргæ 
сывæллонау фæрсы Гуыргъохъойы. 
— Фыссæн та йыл куыннæ и, фæлæ... — Гуыргъохъо йæ 
уæхсчытыл схæцыди. — Дæ мадæй дзæгъæлы райдыдтай. 
— Уæдæ кæмæй? — Дзыбырттæн йæ рæсугъд цæстыты 
уд бацыди, æмæ Гуыргъохъомæ æнхъæлмæгæсæджы каст 
кæнынц. 
— Кæмæй нæ, фæлæ — цæмæй? 
— Ома, куыд цæмæй? 
— Фаджысæй. 
— Цавæр фаджысæй? 
— Хуымæтæджы фаджысæй. 
— Æмæ кæм и? 
— Ау,чысыл фаджыс нæм и? Нæ хъустæм дзы куы 
аныгъуылдыстæм... 
Дзыбыртт йæ уавæр æмбары æмæ йе’мкусæджы ’лхыскъ 
ныхæстæн быхсы. Йæ фельетон ын иучысыл куы банывыл 
кæнид, уæд æй редактормæ раттид, æмæ йæ кæд нал атæрвд. 
Цыфæндыйæ дæр хъуамæ редакцийы кусгæйæ баззайа. Ау, 
уымæй дзы ’взæрдæр нæй? Бæгуыдæр дзы ис! Дзыбыртт 
сæ иугай- дыгай банымаид, фæлæ йæм чи хъусы? Ничи. 
27 

Кæй хъæуынц йæ ныхæстæ? Никæй. Гъер дыл мæнæ ацы 
лæгуынсæр худæд. Арвæй зæхмæ журналистæн йеддæмæ 
ницæмæн бæззы, афтæмæй Дзыбырттыл не ’рвæссы. Æмæ 
ма дзы йæ зæрдæйы уаг æмбæхсгæ уæддæр куы кæнид. 
Фæлæууæд! Цард тæбæгъы донæй уæлдай нæу... 
— Æри-ма æз дын æркæсон дæ диссаджы фельетонмæ, — 
хъуысы йæм Гуыргъохъойы хъæлæс. Йæ зæрдæ æгъатыр 
æлхъивæнтæй феуæгъд и, йæ риуы дзаг сулæфыди æмæ 
йæм йæ гæххæттытæ балæвæрдта, йæхæдæг лидзынмæ 
фæци. Рæвдздæр, рæвдздæр ардыгæй, йæ цуры йын æй 
куыд нæ бакæса, науæд та йæ æлхысчъыты бын 
фæкæндзæни, æмæ йæ фæлтау ницы хъæуы.Гуыргъохъо 
йæ фæдыл акасти, йæ сæр банкъуыста, стæй фельетоныл 
йæ цæст ахаста æмæ зæрдæбынæй ныккæрзыдта. 
«Гъе, уæууæй, гъе! Цæмæй редакцийæ тард ма æрцæуай, 
уый тыххæй дæ ныййарæг мады цъыфимæ сызмæнт. Цымæ 
йæ ардæм чи æрбауагъта, журналисты куыстæн æппындæр 
куы ницы ’мбары, уæд? Æмæ ма иунæг Дзыбыртт куы уаид. 
Гæбыла та айфыццаг йæ фыдыл ныффыста фельетон. Ахæм 
æлгъæгты ’хсæн кус...» 
Редактор тызмæгхуызæй æрбацыди æмæ йын йæ сæры 
фæтылдæй рæбинаг стъолмæ амоны. 
— Агуыдз кæм и? 
— Пегасы рагъыл абадти æмæ Парнасы цъупмæ сфардæг 
и, — æцæгхуызæй йын дзуапп дæтты Гуыргъохъо. 
— Мæн хъазынмæ не ’вдæлы! 
— Парчы йæ агур уæдæ. 
— Цы, дам, цы?! Куысты рæстæг — парчы?! 
— Нæ редактор, дам, царды æцæгдзинад кæм уа, ахæм 
арфхъуыдыджын уацмыстæй йе сæфт уыны, æмæ та, дам, 
ын мæргътæ æмæ дидинджытыл иу-дыууæ уæлæнгай 
æмдзæвгæйы афыссон. Цас æвзæрдæр, уыйас — хуыздæр... 
Гуыргъохъойæн йæ цæстыты хинхудт æрæмбæхсти æмæ 
рагæппæввонгæй лæууы. Куыдзæг æй æмбары, Гуыргъохъо 
культурæйы хайады сæргълæууæгыл кæй не ’рвæссы, уый. 
Иæхимæ дæр бæрзонд æвæрд нæу, æмæ æрыгон уацхæс- 
сæгæн йæ къæйных ми ныббарид, фæлæ йын йæхи дæр 
дæлæмæ кæй тæры, уый йæ зæрдæмæ нæ цæуы æмæ йæм 
мæстæй мæлы. Габайы фырт æм айразмæ йæхæдæг куынæ 
æрдзырдтаид, Гуыргъохъойы куыстмæ райс, зæгъгæ, уæд 
æй Куыдзæг редакцимæ хæстæг дæр не ’рбауагътаид. Йæ 
бон ын ницы у æртхъирæнтæй уæлдай, æмæ сыл нæ ауæрды: 
— Дæ дзых дæ сафгæ кæндзæни! 
— Хуыцаумæ мæ уæрджытыл кувдзынæн, кæд мæ 
хицæутты фыдæхæй бахизид... 
28 

Нæ, ацы иблисы ма дарддæр куы къаха, уæд дзы хорзæй 
ницы рамбулдзæни. Куыдзæг дзы йæ бон базыдта æмæ йæ 
ныхас æндæрырдæм аздæхта: 
— Дæ фельетон цы уавæры и? 
— Мæ къухты ахаст мын хорз куы зоныс...— стъолмæ 
йын фыст гæххæттытæм амоны Гуыргъохъо. 
— Рамыхуыр æй кæн, æмæ йæ типографимæ арвитæм. 
Гуыргъохъо йæ гæххæттытæ æмбырд кæнынмæ фæци. 
Куыдзæг йæ амонæн æнгуылдз цармæ джебогъау 
фæцарæзта æмæ хъæрæй дзуры: 
— Микъалайы хуызæн æнæфсис давджытæн мах хъуамæ 
сæ гамхудтæ сисæм! Ам уый тыххæй стæм, цæмæй цъаммар 
лæгтæн иудадзыг дæр сæ къæхты бын зæхх судзгæ кæна! 
Не ’фсарм нæ принципиалон уæвын домы æмæ цыфæнды 
стыр хицауыл дæр нæ бацауæрддзыстæм! 
«Гитлер æй афтæмæй куы федтаид, уæд нæм нал æрба- 
уæндыдаид», — йæхинымæр ыл худы Гуыргъохъо. 
— Разы дæ мемæ æви нæ?! — фæрсы йæ Куыдзæг. 
— Æз разы дæн, бæргæ, фæлæ та дæхи зæрдæ куы 
фæтаса...Иуæй-иу хатт дын æгæр æрфæлмæн вæййы... 
— Агуыдз куы фæзына, уæд мæм-иу æй рарвит, — йæ 
ныхас та иннæрдæм фæзылдта Куыдзæг. 
— Кæд ма Музæйы адджын хъæбысæй фервæза, уæд... 
Куыдзæг йæ къухы цы гæххæттытæ æрбахаста, уыдонæн 
се ’рдæг стъолмæ баппæрста æмæ былысчъилæй дзуры: 
— Базæронд и, уæддæр хуымæтæг уацхъуыд фыссын нæ 
базыдта. 
«Диссаджы редактор нын и, æвæдза. Йæ хуыздæр 
æрдхæрдтæн дæр сæ фыдгой кæны. Хайады 
сæргълæууæджы бынатмæ йæхæдæг кæй æрбахуыдта, уый 
искæй цæсты кæм æфтауы, уым ма, редакцимæ æнæбары 
кæй райста, уымæй та цытæ фæдзуры, цымæ? Куыйтæн 
аппарынмæ дæр нал фæбæззын, æвæццæгæн», — хъуыды 
кæны йæхинымæр Гуыргъохъо. 
— Курдиат азтæй куы цæуид, уæд Иры дзыхъхъы мæ 
сыхагæй журналистдæр нæ уаид. Æрæджы йæ сæдæ азы 
йæхи фесты... — дзуры худæнбылæй. 
— Иудадзыг хынджылæг кæныс. 
— Адæмы æдылы митæ мæ зæрдæмæ хæстæг куы исон, 
уæд мæстæй амæлдзынæн. 
«Ацы æдзæсгом быдзæу мæн дæр æдылы хоны, 
æвæццæгæн! Æз ын йæ мукъутæ куы нæдздзæхст ласон, 
уæд æнæхъæн къуыри сыдзмыдзы фæцæудзæни!» — 
æрбамæсты йæм Куыдзæг, фæлæ ницы сдзырдта. Хицауы 
сæр хъуыды кæнгæйæ, лæг йæ фарсмæ кæй нæ бабыхс- 
29 

дзæни? «Æгæр мæм уæндын райдыдта. Рагацау ын йæ 
рохтыл æрхæцын хъæуы, науæд мæ коммæ нал 
бакæсдзæни. Хъаугъатыл æй бафтауон æмæ дзы мæхи 
бахизон», — скарста йæхинымæр æмæ йæ куыдфæндыйы 
хъæлæсæй фæрсы: 
— Хъæвдынимæ уæ мыды исты къæм бахаудта? 
— Ома? — нæ йæ бамбæрста Гуыргъохъо. 
— Афтæ фехъуыстон, нæ хуырхуырæг, дам, дæм йæ 
дæндæгтæ цыргъ кæны... 
— Кърандасæй фыст дæр мæм никуы у. Уæле — йæ 
бæхджынтæ, дæле — йæ фистæджытæ... 
— Раст зæгъыс. Æмбыд бутъро йеддæмæ ницы у, фæлæ 
дзы уæддæр дæхи хъахъхъæ. Куыд зыны, афтæ сабыр нæу: 
марг æм бирæ и, — ардауæджы хъæлæсæй загъта Куыдзæг 
æмæ йæ йæ дызæрдыг хъуыдытимæ ныууагъта, йæхæдæг, 
хинхудтгæнгæ, ацыди. 
Кафетæ дуары зыхъхъырæй йæ сæр æрбадардта æмæ 
уайтагъд фæстæмæ æрбайсæфти. 
— Кафетæ! Кафетæ, фæлæуу—ма! — хъæрæй йæм дзуры 
Гуыргъохъо. 
— Цы мæ кæныс? — уазал хъæлæсы уагæй йæ фæрсы 
Кафетæ. 
— Къæсæрыл цы лæууыс? Мидæмæ рахиз. 
— Нæ мæ æвдæлы. 
— Уагæр цы кусыс? 
— Гæбылайы агурын. 
— Æмæ дæ афтæ æхсызгон цæмæн бахъуыди? 
— Æгæр хынцфарст нæ дæ? 
— Диссаг мæм кæсы, ацафон дæу хуызæн рæсугъд чызг 
ахæм сыла-нæлайæ цы хъуамæ кæна. 
— Алкæуыл та худгæ кæныс. 
— Худинаг чи у, ууыл худын хъæуы, Кафетæ. Афтæ 
фехъуыстон, дæ зæрдæмæ, дам, цæуын райдыдта æрæгæй 
нырмæ... 
Кафетæйæн йæ цæсгом асырх и. 
— Адæммæ куы хъусай, уæд дын бирæ цыдæртæ 
зæгъдзысты, фæлæ цыма ацы хатт раст сты... 
— Ау, не ’хсæн цы уарзондзинад уыди, уый ферох и? 
— Не ’хсæн уарзондзинад куы уыдаид. уæд мыл афтæ 
тагъд нæ сыстырзæрдæ уыдаис. 
— Æз æви ды? 
— Мæскуыйæ мæм афæдзы дæргъы иу хатт дæр куынæ 
ссыдтæ, уæд мæ цы цæсгомæй æфхæрыс? 
— Мæ къухы нæ бафтыди... 
30 

— Куы мæ уарзтаис, уæд бæгуыдæр бафтыдаид, фæлæ 
мæ нæ уарзтай. 
— Æмæ дæ чи уарзы, ахæм ссардтай, нæ? 
— О. 
— Нæ мæ уырны. Гæбылайы хуызæн æнаккагæн уарзæн 
куыд и? 
— Ма йыл худ! Дæхæдæг!.. дæхæдæг!...— Кафетæ йæм 
æрбамæсты и, æфхæрæн ныхас зæгъынмæ йын хъавыди, 
фæлæ йæм нæ бауæндыди æмæ дуар йæ тых-йæ бонæй 
ассыдта. Йæ хъустыл æмыр гуыпп ауади æмæ æддæмæ 
тарстхуызæй акасти. Гæбыла пъолыл хуыссы æмæ, йæ сæрыл 
хæцгæйæ, хъæрзы. Кафетæ йæ фæуагъта æмæ йæ кусæн 
уатмæ атындзыдта. 
«Ацы ’лгъаг дымысдæрыл мæ куыд баивта, цымæ?» — 
йæхи фæрсы Гуыргъохъо, фæлæ йæ фарстæн дзуапп раттын 
нæ фæразы. 
Тыргъмæ хъавгæ æрбахызти рæстæмбискар тæнтъихæг 
нæлгоймаг. Зæронд къепкæ йæ сæрыл иуварсырдæм 
ныззылын и. Йæ фæныкхуыз костюм ын къуындæгад кæны, 
æмæ афтæ зыны, цыма йе уæнгтæ йæхицæй не сты, фæлæ 
йыл хъæды гæбæзтæ ныхасгæ бачындæуыди. Йæ сау 
кæсæнцæстытæ йæ фындзы рагъмæ æрбырыдысты æмæ йæ 
тухæнæй марынц. Лæг сыл йæ рахиз къухæй хæрдмæ схæцы, 
фæлæ та уыдон уайтагъд дæлæмæ æрхауынц. Бæрæг у, сæ 
хицау кæсæнцæстытæй дæр йæ развæндаг æвзæр кæй уыны, 
уый. Къулы рæбынты арæхстгай цæуы æмæ йæхицæн 
цыдæртæ дзуры. Рæстæгæй-рæстæгмæ фестъæлфы, цыма 
истæмæй фæтæрсы, уыйау, стæй та йе ’муд æрцæуы æмæ 
дарддæр араст вæййы. Йæ сырх хæдоныл æппындæр чи нæ 
фидауы, уыцы кæркæ-мæркæ галстучы резинæ йын йæ 
лыстæг æнцъылдтæ къубал æлхъивы, æмæ йæ сиваз-сиваз 
кæны. Йæ кусæн уатæй чысыл фæфале и, æмæ джихæй 
аззади, стæй фæстæмæ раздæхти æмæ дерматинæй æмбæрзт 
дуармæ æдзынæг кæсы, цыма йæ фыццаг хатт уыны. 
— Куырм адæймагæй ма мæгуырдæр уа. Ацы рæсугъд 
дунемæ цæсты дзагæй макуы ракæс, — хъастгæнæгау 
æнкъардæй дзуры йæхицæн. Дуарыл бахæцыди æмæ йæ 
алыварс тыхкаст кæны. Агъуысты цъиуызмæлæг нæй. Ацы 
уæгъуыр Гуыргьохъо та кæм и, цымæ? Ме ’нæуынон фæуæд! 
Йæ алы ныхас дæр мæ буары иннæрдæм хизы. Цы мæрдтаг 
у, Хуыцауы хатырæй?! Цыма Ирыстоны уымæй лæгдæр 
31 

нæй! Уагæр ма мæнæ ахæм музыкалон æмдзæвгæ куы 
ныффыссид! 
Нæлгоймаг йæ пинджаччы дзыппæй гæххæтты гæбаз 
систа, йæ кæсæнцæстытыл æй баныхæста æмæ зарæгау кæны: 
Дсе пецы цыренæй куы судзой тсерс сугтсе, 
Дсехи тавгæ, артмсе куы бадай хæстæг, 
Уым се ’хсæн тæрв къодах куынæ кæна судзгæ, 
Цъсех мигъау фсеинæрдæм куы кала фсездсег, — 
Мсе хселар, ды-иу сем хуымсетседжы ма ксес. 
Æртысксены фындзæй уый уарынмсе рахсесс... 
Æрыгон поэтгæнттæ дæр мын гæххæтт ахъулæттæ 
кæнынц. Бар мæ куы уаид, уæд сæ æз гæрчъыздухæнæй 
сыздухин, бæргæ! — дзуры мæстæлгъæдæй æмæ йæ къухтæ 
здухы, цыма искæй сæр стонынмæ хъавы. — Сæхицæй мын 
уæлбикъонтæ сарæзтой æмæ лæджы лæгыл нал нымайынц! 
Цыма Хъарсы фидар басастой! Цы сын нæ фаг кæны?! 
Замманай фатертæ райстой, се рæгътæ — æмбæрзт, сæ 
гуыбынтæ — æфсæст. Уæдæ чингуытæ дæр иу иннæйы 
фæдыл уадзынц, уæддæр разы не сты. Уыцы сау ахорæнтæй 
æвдисынц цард. Хуыздæр, дам, æй кæнæм. Афтæ хорз сæ 
сæртæ, кæд сæ царды хъæндзинæдтæ нæ бадомдтой! Се 
стырдæр мæт — хъарм бынæттæ æрцахсын. Куыддæр сæ 
къухы бафтой, афтæ ныхъхъус уыдзысты. Хицæнтæй 
кæрæдзийы фыдгæйттæй не ’фсæдынц, искæй сæ пырх 
кæнын куы бахъæуы, уæд та — иу сыхы куыйтæ. Ехх, мæ 
фæндагæй мын сæ куы айсиккой!.. 
Телефоны дзæнгæрæг ын йæ хъуыдытæ фæсырдта. Лæг 
хæтæл йæ хъусмæ схаста. 
— Алло. 
— Кæцы дæ, кæ ? — фæрсы йæ сылгоймаджы фæсусбын 
хъæлæс. 
— Æмæ дæ чи хъæуы? 
— Чи мæ хъæуа хъуамæ уыцы уаты Агуыдз йеддæмæ? 
— Гъеуый æз дæн уæдæ, — бацинхуыз и лæг. 
— Ныртæккæ дын газеты де ’мдзæвгæ бакастæн. 
— Æмæ дæ зæрдæмæ фæцыди?- 
— Фæцыди цы хоныс? Базыртæ мыл ныссагъта, базыртæ. 
Агуыдзы дæргъæлвæст нарæг цæсгом мидбылхудтæй 
байдзаг и. 
— Зæрдаивæй йæ афыстон. Ницы ахæм у, фæлæ... — 
хæдæфсармæй дзуры телефоны хæтæлмæ. Фырæхсызгонæй 
ма бандоныл дæр æрбадти æмæ йæхи фæстæмæ ауагъта. 
— Мæ мард фен, Агуыдз, ирон æвзагыл ахæм диссаджы 
32 

æмдзæвгæ никуыма ничи ныффыста, стæй æрмæст ирон 
æвзагыл цæмæн, æрмæст?! Иннæ адæмтæм хуыздæр поэттæ 
и?! Уæдæмæ, мах нæхицæн аргь кæнын нæ зонæм, нæ! — 
хъуысы йæм сылгоймаджы мæстæлгъæд хъæлæс, æмæ йæ 
зæрдæ цины ’вдылы. 
— Дæ хорзæхæй, поэзи афтæ хорз чи ’мбары, уый чи у? — 
фæрсы йе’мдзурæджы. 
— Мæ хъæлæсæй мæ нæ базыдтай? 
— Горæты сылгоймæгты хъæлæстæ мæ зæрдыл куы дарон, 
уæд мæ сæр куы бахъуыди. 
— Уæвгæ мыл грипп и, æмæ бынтондæр ныффæсус дæн. 
— Дæ ном мын зæгъ, æмæ дæ зонон. 
— Царицæ дæн, Царицæ. 
— Кæй Царицæ? 
— Нæ лæджы... Ха-ха-ха! — йæ хъæлæсы дзаг ныххудти 
сылгоймаг. — Хатыр, Агуыдз. Мæнæ литературон музейы 
кусын æмæ... Арæх дын дæ зарджытæ фæзарын, — загъта 
сылгоймаг æмæ базарыди: 
Адæмы фарн бирæ у. 
Фарн зæххæн йæ фидыц у, 
Адæмы къух пирæн у, 
Иунæг къух — къуымбилы цъупп. 
Искуы дзы ахæм зæрдæмæхъаргæ ныхæстæ уыди. 
Музыкæ фыссын дæр сыл нал хъæуы... 
— Бузныг, Царицæ. Æгайтма æцæг поэзийæн аргъ кæнын 
зоныс. Хуыцауæй дæ бауырнæд, поэттæй дæр уый бирæты 
къухы не ’фты. 
— Æз, раст цы у, уый дзурын уарзын. Къоста нæ поэзийы 
’рттивгæ стъалы уыди, фæлæ йæ ды дæ диссаджы курдиатæй 
бамынæг кодтай. 
Агуыдзæн фырцинæй йæ цæстытæ доны разылдысты æмæ 
сæ йæ къухмæрзæнæй сæрфы. 
— Æрыгæттæ фырхъалæй сæхиуыл дæр нал æрвæссынц. 
Европæйы зынгæдæр поэтты ’мсæр лæгтæ, дам, стæм. Сæ 
къæбæлдзыг ныхас сæм нæргæ поэзи кæсы. Атъæпп уой, 
уастæн, сæ сæртæ, кæд уый поэзи нæу! Кæйдæрты цур, чи 
зоны, иучысыл разыной, фæлæ демæ ницы рыг скалдзысты. 
Агуыдз йæ сæр разыйы тылд кæны, фæлæ хæрдмæ ницы 
дзуры. 
— Дæуæн де ’мдзæвгæтæ газеты уацхъуыдтау хæрз 
хуымæтæг вæййынц, æнцонæмбарæн... — дарддæр дзуры 
сылгоймаг. 
2 Æмд.хрг 
зз 

— Афтæ фыссын хъæуы, афтæ, Царицæ. Хъуамæ дæ 
музейы кусæг дæр æмбара, хъугдуцæг дæр... — йæхи нал 
баурæдта Агуыдз æмæ ма йæ ныхасмæ хъæрæй бафтыдта: — 
Уæдæ, уæдæ! 
— Æниу дæ зарджытæ та... Адæмон хæзна! — Царицæ та 
базарыди: 
Куы ’взæрстон æз къайаг, 
Куы хастон мсе усы, 
Куыд ницы мын загътай 
Сындæггай мсе хъусы? 
Дæ алы ныхас дæр зæрдæмæ куыд арф хъары, уый диссаг 
у, диссаг! 
— Адæймагæн йæхи зæрдæйæ чи цæуы, искæй зæрдæмæ 
дæр уый хъары. Фæлæуу-ма, Царицæ, æз дын мæ ног 
æмдзæвгæ бакæсон, ныртæккæ йæ парчы афыстон. Цыма 
æвзæр нæ рауади... 
— Уырны мæ Агуыдз, уырны мæ, дæ рынтæ бахæрон, 
фæлæ мын уый оæрц рæстæг нæй. Фæлтау ма бавдæл 
æмæ дæ къам нæ музеймæ æрбахæсс. 
— Цæмæ?.. Йæд у... Æцæг зæгъыс æви?— дызæрдыг- 
гæнгæ, йæ фæрсы лæг. 
— Æцæг, мæ фыдыстæн! Уæдæ дæу хуызæн номдзыд 
лæгæй хъазгæ кæнын?! 
— Æмæ иннæты къамтæ дæр агурут? 
— Æндæр мæт нæ нæй! Уæдмæ уал-иу сæ тъæнгтыл 
фæхæцæнт! — æрбамæсты музейы кусæг.— Нæ директор 
Мæскуымæ куы цыди, уæд мын афтæ, æрмæстдæр, дам, 
Агуыдзмæ бадзур. Æз, дам, Иры дзыхъхъы уымæй курдиат- 
джындæр поэт нæ зонын. 
— Курдиат мæм хъæлæкк и, фæлæ йын аргъгæнæг нæй, 
аргъгæнæг, Царицæ, — æнкъардæй бафиппайдта Агуыдз æмæ 
йæ къæхты бынæй ныуулæфыди. — Алчидæр дзы йæхицæй 
стырдæр фыссæг æнхъæл никæмæн у, æцæг критикæ та 
нæй, æмæ ахæм уавæры лæг хъуамæ кæцæй разына?Бирæтæ 
Къостайыл дæр куы нал æрвæссынц... 
— Раст дын куы зæгъон, уæд мæнмæ дæр ахæм бæрзонд 
æвæрд нæу. Афтæ иумæ куы ныккомкоммæ вæййынц, уæд 
æй иу ран нал фæуадзынц, æндæр цы сарæзта?.. 
— Къоста цы... Мах рæстæджы уæлдæр æвналын хъæуы. 
Хуыцауæй дæ бауырнæд, Царицæ, æз музыкалондзинадæй 
Пуцщинмæ дæр нæ хæлæг кæнын. Байхъус-ма, байхъус. 
Лæг мæгуыргурау йæ къух размæ дары æмæ мæнгуд 
хъæлæсæй зарæгау кæны: 
34 

Ды мацы дзур, 
Æмбарын æй мæхæдæг. 
Мæхицæн дын куынæ кæнын тæрхон. 
Сывæллонау куынæ дæйын сывæоæг... 
— Цæттæ зарæг у, мæ фыдыстæн, — æппæлы дзы 
сылгоймаг.— Дæ къам рахæсс рæвдздæр, — Йæ хъæлæсы 
уагыл бæрæг у, рæстæг ын кæй нал ис, уый. 
— Цæйас къам уæ хъæуы? — фæрсы йæ Агуыдз. 
— Цас стырдæр, уыйас — хуыздæр, дæ рынтæ бахæрон. 
Нæ зæрды йæ зынгæ ран сауындзын и, де знæгтæн 
фырхæлæгæй сæ цæсты фиутæ куыд тайой... 
— Æцæг зæгъыс, æцæг! — цинхуызæй сдзырдта Агуыдз, 
фæлæ йæм Царицæ нал байхъуыста. Хæтæл æрæвæрдта, 
æмæ лæджы хъусы йæ бипп-бипп ссыди. 
«Кæдæй-уæдæй мæнмæ дæр се’ргом раздæхтой. Ехх, исты 
хуызы мæ фысджытæ сæ цæдисмæ куы райсиккой! 
Хъотырджынау мæ сæхимæ хæстæг нæ уадзынц, цыма 
сæхæдæг арвæй стьалытæ скъæфынц. Бирæтæ дзы фыссын 
куы нæма райдыдтой, уæд дæр мæнæн мæ ном æнæхъæн Ирыл 
нæрыди! Ныр мыл былысчъилтæ кæнынц. Литературон джиппы, 
дам, æгæр рæбыноз бабырыдгæ æмæ, дам, дзы æддæмæ рахизын 
нал фæразыс. Чи! Æз?! Афтæ ма дзы фæлæууæнт уæдæ! Мæнæ 
уал мын мæ къам музейы къулыл æрцауындзой, стæй сæм бæрæг 
уыдзæни! Цымæ нæ чи кæуыл бахудид! 
Агуыдзæн йæ хъустыл дуары хъæр ауади æмæ федзæм 
и. Гуыргъохъо мидæмæ хъуыдыдзастæй куыд æрбацæуы, 
уымæ кæсы. 
— Кæм фесæфтæ, кæм?! — фæрсы йæ бустæхуызæй. 
— Цæмæ дæ бахъуыдтæн? 
— Абондæргъы мын музейы директор лæгъстæ кæны, дæ 
къам, дам, нæм æрбахæсс. Къæрттæй цъула не ’ппæрстон, 
фæлæ... сылгоймæгты нæ зоныс?... — бæлвырд фæфæлмæн- 
дæр и Агуыдзы хъæлæс. 
— Æмæ цы кæны, цы? Ды дзы иннæтæй æвзæрдæр 
сфидаудзынæ? 
— Бæргæ дзы не сфидауин æвзæрдæр, фæлæ мæ чи сиса? 
— Горæты къамисджытæй фылдæр куы ницы и... 
— Уыдон цæстфæлдахджытæ сты! Ды мæ сис! 
— Нæ, æз дæ фаг нæ сарæхсдзынæн, Стыр поэтæн дæсны 
къамисæг хъæуы. 
— Сарæхсдзынæ! — йæ ныхмæ фæлæууæн кæмæн нæй, 
ахæм хъæлæсы уагæй дзуры Агуыдз. 
— Хорз куынæ рауайа... 
— Рауайдзæни! 
35 

Гуыргьохъо кæдæмдæр аджих и, æрæджиау æм йе ’ргом 
раздæхта æмæ йæ къамисæн стъолы лагъзæй систа. 
— Хорз уæдæ. Мæнæ рудзынджы цур слæуу. Рахизырдæм 
бацу. Дарддæр, дарддæр, рухс дæ цæсгоммæ куыд хауа. 
Нæ, афтæ хорз нæу. Мæнæ ма стъолы сæрмæ схиз, стæй 
дæ къепкæ сис. 
Агуыдз йæ къепкæ систа, стъолы сæрмæ схызти æмæ 
æнхъæлмæ кæсы, къамисæг ын дарддæр цы зæгъдзæни, уымæ. 
— Галиуырдæм базил, — дзуры йæм Гуыргъохъо. — Афтæ 
лæуу! Змæлгæ ма кæ! — Æдзынæг æм кæсы æмæ йæ сæр 
тилы.— Нæ, афтæмæй фыдынд рауайдзынæ. Дæ мидбылты — 
ма бахуд. О-гъо-гъо-гъо! Уый дын лæг! Тынгдæр бахуд. 
Иттæг хорз! — Гуыргъохъо къамисæн йæ цæстытæм схаста, 
фæлæ йæ уайтагъд фæстæмæ æруагъта. — Нæ, ницы дзы 
рауайдзæни. 
— Цæуыннæ? 
— Æмæ-гъа. Цыдæр хъуаг у, цыдæр... 
— Къам исын нæ зоныс, æндæр ницы хъуаг у. 
— Æз нывгæнæг дæн, нывгæнæг! — йæ риу тымбыл 
къухæй хойы Гуыргъохъо. 
— Хæрæджы дымæг дæ нывгæнæг! — мæсты кæнын æм 
райдыдта Агуыдз. Гуыргьохъо йæм бандон слæвæрдта. 
— Гъа-ма мæнæ ам сбад, кæд афтæмæй хуыздæр рауаис. 
— Хынджылæг мæ кæныс æви?! 
— Сбад, сбад, ма мæ хъыгдар, — йæ къух ыл ауыгъта 
Гуыргъохъо. — Иу ранмæ ныджджих у, зондджын æнхъæл 
дын куыд уой... 
— Гъей, хъус-ма! — йæ цæстытæ йæм сзылдта Агуыдз, 
фæлæ йæ Гуыргъохъо ницæмæ дары. Лæг бандоныл йæхи 
æруагъта. 
— Дæ галиу æрфыг дæлæмæ æрцыди, æмæ йыл хæрдмæ 
схæц. О! Афтæ æнцад бад! Дæ бандоныл чысыл фæстæдæр 
ахæц. Ноджыдæр ма... 
Агуыдз æм æрбамæсты и, бандон йæ бынатæй фæбырын 
кодта æмæ стъолæй атахти. Йæ кæсæнцæстытæ пъолыл 
ныппырх сты, æмæ йæ алыварс æппындæр ницыуал уыны. 
— /Еллæх мæ синтæ! Демæ йæхи чи сбаста, уый та — 
дæуæй æвзæрдæр! — загъта хъæрзгæйæ æмæ, йæ сины 
сæртыл хæцгæйæ, къæдзæй сыстади. 
— Афтæ-ма фæлæуу! — йæ къух æм тилы Гуыргъохъо. — 
Дæ мидбылты бахуд. 
— Фенин дæ... Бæдул йæ фыццаг айк тугамæзтæй куыд 
æрæфтауы, æз дæр раст афтæ... Цæй къам мæ хъуыди, — 
кæуын хъæлæсæй дзуры Агуыдз. Йæ мидбылты бахудыныл 
архайы, фæлæ йæ бон нæу. 
36 

— Бандоныл æрбад, дæ кьух дæ роцьомæ сараз æмæ иу ранмæ 
хъуыдыдзастæй кæс. Стыр фысжытæ иууыддæр афтæ кæнынц. 
— Хъуыдыдзаст та дын кæцæй æрхæссон?! — цæхгæр 
æм фæзылди Агуыдз. — Цы дзаст мын и, уый сис, æндæр 
мæ цы тухæнæй марыс?! 
Гуыргьохъо йæм къамисæн фæдардта æмæ йæ æркъæпп 
кодта, йæхæдæг æм сабырæй дзуры, цыма йæ ныхасæн 
æппындæр ницы аргъ кæны, уыйау: 
— Цу ныр Куыдзæгмæ, тынг тыхстæй дæ агуырдта. 
— Æмæ мын æй уæд раздæр цæуыннæ загътай?! — 
тарстхуызæй йæм фæзылди Агуыдз. 
— Ацы хатт та дæм, зæгъын, уый банхъæлмæ кæса. 
Редактор йеддæмæ ницы у, ды та разагъды поэт дæ, æмæ 
дæ сæр сæрмæ хæсс. 
— Уый хицау у уæддæр... 
— Диссаг стут, фысджытæ. Тæрсгæ дæр кæнут, кад дæр 
уæ хъæуы. Уыдонæн та иумæ уæвæн нæй... 
— Иу хъуыддаг мæ куынæ уромид, уæд æй æз цæкуыйау 
тæвд къæйыл скафын кæнин, бæргæ!— æртхъирæнгæнæгау 
загъта Агуыдз æмæ Гуыргъохъомæ йæ чъылдым раздæхта, 
къулыл йæхи скъуырдта æмæ йæ къухтæй дуар агуры, 
Æрæджиау æй ссардта æмæ тыргъмæ ахызти. 
— Æ-æ, мæгуыр Ирыстон, дæ риуыл цы гугын фыс 
схъомыл кодтай. Ахæм æгуыдзæджы хъуамæ мыхуырмæ 
хæстæг дæр ма уадзиккой, ай та нæ сæйраг цæджындз 
у.Уымæй уæлдай дæм сæрыстырдзинад ма уæд. Уæвгæ, кæй 
хъæуы, сæрыстырдзинад кæмæ уа, ахæм поэт? Агуыдзы 
хуызæнимæ æнцондæр у. Кæцырдæм дæ фæнда, уыцырдæм 
æй азил, хæрдмæ йæ сæппар, зæхмæ йæ æрæппар, 
пъолсæрфæн хæррæгъау æй фæсдуармæ ассон æмæ йыл дæ 
къæхтæ ныссæрф. Куы дæ бахъæуа, уæд æй фæстæмæ сис, 
темæ йын авæр, æмæ йыл иумæйаг ныхæстæй æмдзæвгæ 
афысдзæни, зæгъ ын, æмæ цъымарайыл дæр зардзæни. 
Никуы дæ ницы бадомдзæни. Æхца йын фид, æмæ дын дæ 
зæвæттæ сдæрдзæни. Фыссын чи зоны, уыдоныл æй ардау, 
æмæ сæм куыдзау лæбурдзæни. Гъе, уæууæй, гъе! — йæ 
сæр дыууæрдæм тилы Гуыргъохъо. 
Агуыдз, йæ развæндагмæ тыхкастгæнгæйæ, дыккаг 
уæладзыгмæ сызгъордта. Цыма дзыхъхъы ныххауынæй, 
тæрсы, уыйау редакторы кусæн уатмæ хъавгæ бахызти, йæ 
алыварс æдзынæг кæсы, фæлæ дзы никæй уыны. Æрæджиау 
æм Куыдзæджы фæлм разынди æмæ адæргæй йæ лæгуын 
сæр ныхынмæ фæци. 
— Агуырдтай мæ? — фæрсы йæ фæсус хъæлæсæй. 
— Бæгуыдæр дæ агуырдтон! — бустæхуызæй йын дзуапп 
37 

дæтты редактор. — Кусгæ бон дæ бынаты цæуыннæ дæ?! 
Агуыдзæн фыртæссæй йæ зæнгтæ адон сты. Ныртæккæ 
судзин куы фестид, уæд пъолы хуынчъы ныллæсид. 
Ныггыццыл и, бампылди, ныггуыбыр и æмæ адæргæй йæ 
сæр аных-аных кæны. Йæ дзыхы ныхас нал бады. 
— Йæд у... Мæнæ.. . мæнæ... 
Агуыдз дарддæр цы зæгъа, уый нæ зоны æмæ тыхсы, 
йæхимæ мæстæй мæлы. Ныр Куыдзæг, æцæгдæр , йæ цуры 
куы ницы у, уæд дзы цæмæй тæрсы? Цы йын акæндзæни? 
Уæд та йæм хъæрæй сдзурид? Нæ, нæ! Фыд-зонд лæг у, 
æмæ йæ бафхæрдзæни. Фæлтау ын быхсдзæни. Æдылы 
дзурæгмæ зондджын хъусæг хъæуы... 
— Æз æхсæвæй-бонæй ауыгъды хуызæн дæн! Цæмæй нæ 
газет адæмы домæнтæн дзуапп дæтга, ууыл мæхи хæрын, адон 
та парчы ницæййаг æмдзæвгæтæ фыссынц! — ноджы хъæрдæ- 
рæй дзуры редактор. Йæ фæтæн хæрзхуыз цæсгомыл бæлвырд 
зыны, йæ хъомыс æнкъарын ын æхсызгон кæй у, уый. 
«Уадз æмæ йе ’гуыдзæгдзинад æмбара æмæ мæм дæле 
уæлæмæ дзурын ма уæнда. Цы тынг мæгуырхуыз у. Цымæ 
æз дæр мæ хицæутты раз ахæм æдзæллаг вæййын? Мæхи 
уæндонæй бæргæ февдисын, фæлæ мæ уды гæртт-гæртт 
ссæуы уайтагъд. Мæ хъæлæс мыл комдзог цæуын райдайы, 
æмæ стыхсын. Нæ, хорз хæдивæджы бæсты ’взæр хицау у, 
æмæ дæ дæ кусджытæ стъæлфой», — хъуыды кæны йæхи- 
нымæр Куыдзæг. 
— Зонæм æй, зонæм. Дæхиуыл кæй нæ ауæрдыс, уый 
тыххæй нæ газет иннæ газеттæй бирæ хуыздæр у, — хъуысы 
йæм Агуыдзы козбау хъæлæс, æмæ сабыргай йæ бæзджын 
æрфгуыты ’лхынцъ хæлы. 
Агуыдз æй дзæбæх нæ уыны, нырма йын мæстджын 
æнхъæл у æмæ йæ удæй арт цæгъды йæ тызмæг хицауы 
зæрдæ балхæныныл: 
— Æз хъæуты арæх вæййын, æмæ адæм дæуæй æппæлынæй 
ылдæр не сты. Куыдзæг, дам, редактор куы сси, уæдæй 
æстæмæ дам, нæ газет дзæвгар фæнывылдæр и. 
Редакторы цæсгом фæрухсдæр и, йæ сæр сусæны бæхау 
сабыргай тилы. 
— Адæмы домæнтæ зонын хъæуы, зонын... — дзуры 
уæзбын хъæлæсæй. 
«Афтæ хорз дæ сæр, кæд ды адæмы домæнтыл нæ 
тыхсыс», — худы йыл йæхинымæр Агуыдз. Цыма йын 
редактор йæ сусæг хъуыдытæ ацахста, уыйау дзы фæтарсти 
æмæ хъæрæй сдзырдта: 
— Æз дыл æдзухдæр дис фæкæнын. Уыйбæрц хъару 
дæм кæцæй æвзæры? 
38 

Куыдзæг йæ мидбылты худы. 
— Дæ куыст куы уарзай, уæд дзы бирæ æнтысы, мæ хæдзар. 
Редакторы риуы цы ихы къæртт уыди, уый атади, уæддæр 
ма Агуыдз тыхстхуызæй кæсы йæ хицаумæ æмæ йæ сæр 
аных-аных кæны. 
— Махæн не’ппæтæн дæр дæуыл ахуыр кæнын æмбæлы, 
фæлæ уыйас кæй бон у? Уаллон калмыл йæхи барста æмæ 
дыууæ дихы фæци. Хи-хи-хи, — кæд æм худын нæ цæуы, 
уæддæр худы Агуыдз. 
— Куысты рæстæг дæр ауайæн и, æрмæст дæ иннæтæй 
куыд ничи бафиппайа, афтæ.Æмбарыс, мæ? — фæлмæн 
хъæлæсæй йæ фæрсы Куыдзæг. 
— Æмбарын, æмбарын. 
— Ды хайады сæргълæууæг дæ, Гуыргъохъо та дæ дæлбар 
кусæг у, афтæмæй дыл худгæ кæны. Уый сæрмæ хæсгæ 
нæу. 
«Дæуыл æнæхъæн редакцийы кусджытæ куы худынц, 
æмæ сын ды куы быхсыс, уæд æз иу лæджы худтæн нæ 
бабыхсдзынæн?» —хъуыды кæны йæхинымæр Агуыдз. Ехх, 
ныр ын уыцы ныхæстæ хъæрæй зæп>, йæ хъустæ куыд амыр 
уой, фæлæ чи уæнды?.. 
— Æмæ ма дыл æрмæст худгæ куы кæнид. Æртхъирæнтæ 
дæр ма дæм кæны, — ардауы йæ Куыдзæг. 
— Цæй тыххæй? 
— Уый нæ зонын, фæлæ мæ хъустыл ахæм кой æрцыди, 
цыма уыл Малсæгимæ критикон уацхъуыд ныффыссынмæ 
хъавы. Литературæмæ, дам, ницы бар дарынц... 
— Малсæджы кой ма кæнæд, науæд ын æз йæ лыстæг 
къубалыл кард сæвæрдзынæн! — мæстæлгъæдæй дзуры 
Агуыдз. 
— Мæнæн мæ сæйрагдæр хæс у, коллективы ’хсæн 
фæллойадон æгъдау сæвæрын, æмæ дыл-иу иннæты цæстмæ 
куы сбустæ кæнон, уæд мæм-иу ма фæхæрам у, — сабыр æй 
кæны редактор. 
— Цытæ дзурыс, Куыдзæг Евгеныч? Мæ хæрзгæнæгмæ 
хæрам?.. Цы зæрдæйæ?.. 
— Сбад... Цæмæ лæууыс? — бандонмæ йын къухæй амоны 
Куыдзæг. 
— Нæ мæ æвдæлы. Куыстæй мæ хъуырмæ дæн. 
Редакторы цæсгоммæ балысчъил мидбылхудт бавнæлдта, 
культурæйы хайады сæргълæууæгыл къахæй сæрмæ йæ цæст 
схаста, стæй газет кæсыныл фæци. 
Сæ ныхас кæй ахицæн и, æмæ йæ ацæуын кæй хъæуы, 
уый Агуыдз æмбары, фæлæ йæ Куыдзæджы уатæй йæ къах 
нæ хæссы. Афтæ йæм кæсы, цыма дзы редактор æххæст 
39 

разы нæма у. Кæд æм иучысыл йе ’ргом раздæхта, уæддæр 
ма се ’хсæн цыдæр æбæрæг гæрæн аззади æмæ сæ уый 
кæрæдзимæ хæстæг нæ уадзы. Хъуамæ йæ цыфæндыйæ дæр 
айса, науæд сæ иумæйаг æвзаг ссарын нæ бауадздзæни, æмæ 
Агуыдз амæй фæстæмæ дæр йæ гуымиры хицауы къæхты 
бын удхарæй мæлдзæни. Нæ, нæ, фæлтау æй иннæтыл 
ардаудзæни, æмæ йæ марг уыдоныл калдзæни... 
— Диссаг мæм кæсы, Куыдзæг Евгеныч. Гуыргъохъо 
зæххыбынтыдзæуæг кæй у, уый хорз куы зыдтай, уæд æй 
куыстмæ куыд райстай? — дисхуызæй фæрсы 
редакторы.Йæхи афтæ дары, цыма йæ стыр бæллæхæй 
бахизынмæ хъавы. Куыдзæджы зæрдæ æрфæлмæн и, йæ 
ныхæстыл ын баууæндыди æмæ йын фыццаг хатт йæ хъуыды 
’ргомæй загъта: 
— Гъе, мæ хæдзар,уæле чи бады, уыдон раст уынаффæтæ 
куынæ хæссой, уæд бинæгтæн сæ фæндаг лæгъз никуы 
уыдзæни... 
«Уый йæхимæ дæр хауы, фæлæ мын æй цы дымæгмæ 
зæгъы?» — февзæрд Агуыдзы сæры. 
— Габайы фырт мын æй мæ роны куынæ батъыстаид, 
уæд æй кæстæртæ федтаиккой, цы йæ райстаин, уый!— йæ 
мидфарстæн ын дзуапп дæтты редактор. 
— Æмæ уæд йæ ныхмæ куы уыди. 
— «Уыцы худинаггæнæгæй нæ фервæзын кæнут! Нæ 
сыгъдæг цæсгæмттæ нын цъыфæй самæзта! Махæн 
фыррухсæй нæ цæстытæ риссынц, уый та нын нæ талынг 
къуымтæ æвдисы ’рмæст!» Афтæ дзы загъта мæ цуры. Æз 
æй редакцийæ фæсурынмæ хъавыдтæн, æмæ мæм дыккаг 
бон телефонæй куы ’рдзырдта, Гуыргъохъойы Мæскуыйы 
университетмæ ахуыр кæнынмæ арвит, зæгъгæ, уæд мæ дзых 
хæлиуæй баззади. — Редактор кæдæмдæр аджих и, стæй ма 
æнкъардæй йæ ныхасмæ бафтыдта: — Нæй, нæй... Фидар 
лæг нæй...Хъæугæ та нæ ныры хуызæн никуы кæны... 
— Тухæнæй дæ амардзæни, — йæ хъуыдытæ йын 
Гуыргъохъомæ здахы Агуыдз. 
— Цæй тыххæй зæгъыс? — кæд æй бамбæрста, уæддæр 
ма йæ фæрсы Куыдзæг. 
— Нæ дæ уарзы. Уæвгæ уарзгæ та кæй кæны ? Нæ 
фыстытыл нын æппындæр не ’рвæссы. Æз, дам, уын уæ 
уацхъуыдтæ къулы газеты дæр нæ рауадзин. 
«Уымæй раст зæгъы. Æз дæр уын сæ нæ рауадзин, мæхи 
газет куы уаид, уæд... — йæхинымæр Гуыргъохъойы 
ныхæстыл сразы и Куыдзæг æмæ Агуыдзмæ цымыдисæй 
ныккасти. — Гъер ацы гæвзыкк дæр мæнæн йæхицæй 
æдылыдæр æнхъæл у æмæ мæ мæ кусæгыл ардауы. Йæхи 
40 

бон ыл нæ цæуы, æмæ йын æй æз хъуамæ йæ развæндагæй 
айсон. Диссаг сты, æвæдза, курдиат кæмæ нæй, уыдон. 
Æдзухдæр курдиатджынты ныхмæ тох кæнынц. Уый раст 
у, æвæццæгæн. Арвы бын алчидæр йæхицæн бынат агуры... 
Ды та дзы кæцытæй дæ, ды?» — йæхи фæрсы Куыдзæг, 
фæлæ йæ фарстæн дзуапп раттын нæ фæразы. Курдиат 
æм уыдис æнæмæнг,фæлæ никæй бахъуыди. Никуы дзы ничи 
ницы бадомдта. Йæ уæлæнгай къæбæлдзыг ныхæстæ Габайы 
фырты зæрдæмæ цыдысты, æмæ газеты редактор пенсийы 
куы ацыди, уæд æй уый бынаты сæвæрдта. Раст зæгъгæйæ, 
æрмæст уый тыххæй æвæрд не ’рцыди... Йæ зæрдæмæ йын 
фæндаг куынæ ссардтаид, уæд ма афонмæ дæр хуымæтæг 
уацхæссæгæй кусид æмæ хъæутыл рахау-бахау кæнид. 
Йæхицæй фылдæр кæй уарзта, уыцы чызг Буцийы зæрдæмæ 
фæцыди, æмæ йын нагъ куыд загътаид? Уæд ахæм стыр 
лæг нæма уыди, фæлæ йæ Куыдзæг зыдта, уæллаг 
къæпхæнтæй иумæ кæй схиздзæн, уый æмæ нæ фæрæдыди. 
Горæты чызджытæй фылдæр цы ис, редакторы бынæттæ та 
нымад сты... 
Агуыдз йæ хицауы цæсгом хорз нæ уыны, фæлæ йæ 
æмбары, Куыдзæг йæ хъуыдыты кæй аныгъуылди æмæ дзы 
кулььтурæйы хайады сæргълæууæг кæй ферох и, уый, æмæ 
сабыргай тыргъмæ ахызти. 
* * * 
Хъæвдын — бегемоты хуызæн лæг егъау диваныл 
уæлгоммæ хуыссы æмæ хуыр-хуыр кæны. Æмырæхгæд 
агъуысты æнуд уæлдæф дзæвгар рæстæг йæ рæуджытæм 
фæцъиры, иучысыл æй уым фæдары, стæй йæ хыбар- 
хыбургæнгæ йæ тых-йæ оонæй рафутт ласы, æмæ бæстæ 
хæр-хæр свæййы, цыма æххормаг хуыты ’рдонг йе 
’ндарæнæй холлагмæ раирвæзы. Рæстæгæй-рæстæгмæ йæ 
бæзджын былты цъæм-цъæм ссæуы, йæ мидбынаты 
батыхсæгау кæны, стæй та уæлдæф йæхимæ цъирын 
райдайы. 
Дзатте уатмæ æрбахызти æмæ былысчъилæй йæ мидбылты 
бахудти. «Нæ редакторæн диссаджы хæдивджытæ и. Ай ам 
хуыссы, иннæ та Ремæимæ дуканитыл зилы. Диссаг стæм, 
æвæдза. Курдиат кæмæ и, уыдоны хæрдмæ нæ уадзæм, 
курдиатæн йæ иуфæрсты дæр чи нæ ауади, уыдоны та нæ 
сæртыл дарæм. Куыстуатæн йæ хицау куынæ бæзза, уæд 
уый стыр оæллæх у, Цы Куыдзæг, цы йæ хæдивджытæ, цы 
йæ хайæдты сæргълæуджытæ. Уæвгæ уыдоныл цы дзурын? 
41 

Куыдзæджы ам чи дары, уый хуыздæр у? Дезертир уыди 
æмæ йæ алыварс дезертирты æрæмбырд кодта. Тыгъдызæй 
сæ кæд ахæсдзæни, цымæ? Сæ хъарм бынæттæй тард кæд 
æрцæудзысты? Æнæмæнг æрцæудзысты тард. Хъуамæ иу 
хъуынджынриу лæппу фæзына æмæ сæ хъиладзагъдæй 
фæсура. Фæлæ кæд уыдзæни уый? Дон иу ран æгæр бирæ 
лæууы æмæ схъуына и. Ехх!» — дæлиауæй ныуулæфыди 
Дзатте æмæ та Хъæвдынмæ бакасти. 
— Кæд мын, зæгъын, мæ уацхъуыд рæвдздæр акæсид 
æмæ — гъа. Тæхудиаг нæу ? Йæ цуры бомбæ куы срæмудза 
уæддæр нæ райхъал уыдзæни. Редактор æй богъы хуызæн 
ам дары. Искæй ныхмæ йæ куы бахъæуы, уæд æй аласы 
æмæ дзы спайда кæны, стæй та йæ фæстæмæ æрбаласы. 
Нал и, нал. Сæрæн лæгтæ нал и, æмæ мæнæ ахæм 
хицæуттимæ æнуд уæлдæфы хуыдуг кæнæм. Ау, уыцы 
хъуынджынриу лæппу нæ фæзындзæни? Хъуамæ фæзына. 
Æнæ фæзынгæ йын нæй. Царды рæстдзинад афтæ домы. 
Уый хорз, фæлæ мын ацы бутъро мæ уацхъуыдыл йæ къух 
куы сæвæрид. Акса-ма, уæйыг нæу, уæйыг. Гъей, Хъæвдын, 
рабад-ма! 
Хъæвдын йæ хуыр-хуыр фæурæдта, йæ фындзы бынæй 
цыдæр æнахуыр гуым-гуым райхъуысти, тыхтæй-амæлттæй 
къулы ’рдæм азылди, æмæ та йæ тыхджын хуыр-хуыр уаты 
æрвнæрæгау азæлыди. 
— Йæ фындзы тракторы мотор æвæрд и æви? Йæ усыл 
мæгуыры бон нæй, æхсæв-бонмæ амæ чи хъусы. Ай афтæмæй 
нæ райхъал уыдзæни, редакторæй йæ куынæ стæрсын 
кæнон, уæд. 
Дзатте йе ’взаджы кæронæй тагъд-тагъд сцъыкк-цъыкк 
кодта, стæй тарстхуызæй сдзырдта: 
— Кыс-кыс, Куыдзæг æрбацæуы! 
Хъæвдын фехъал и, йæ мидбынаты цæхгæр æрзылди æмæ 
хуыссæгхъæлдзæгæй йæ алыварс сдзæгъæлгаст и. 
— Кæм и? Кæ... А-а, ды дæ? Афынæй дæн... 
— Цыма дын фыццаг хатт у, — æнæбары йæ мидбылты 
бахудти Дзатте. 
— Фæллад дæн, фæллад. 
— Хуыр-хуыр кæнынæй? 
— Æмæ ды уый ницы хоныс? Куыройы фыдтæ 
афтидæй куы зилой, уæд тынгдæр ихсийынц. — Хъæвдын 
дзургæ-дзурын диваныл рабадти æмæ йæ ком хъæрæй 
ныйивæзта. 
— Хуысс, хуысс, дæхи ма тыхсын кæ. Пъырыпъыфау 
ныддымстæ æмæ æнарæхст змæлдæй дæ зæрдæ йæ куыстæй 
ныллæудзæн... 
42 

— Знон ам æмбисæхсæвмæ уыцы æнæбайрайгæйы арахъхъ 
къæмцатимæ фæнызтам, æмæ нæхимæ æрæгмæ бахæццæ 
дæн. Цырагъ куы ссудзын, уæд мæ ус-бирæгъæн йæ хуыссæг 
фæлидзы, æмæ йæ хъæрахстæй мидæмæ бацæуæн нал 
вæййы. Уый тæссæй дын талынджы хæрыныл куы 
балæууин. Аг куы равдæлон кодтон, уæд мæм йæ хуыссæнæй 
дзуры: «Дæ Хуыцауы хатырæй, уым цы нæтыс?!» Мæнæ, 
зæгъын, кас хæрын. «Чи дæ амара, уый бахæр! Бур рондзæй 
йæ фæкал! Уый дын мæ хуыздæр арфæ!» Цы бæллæх та, 
зæгъын, дæ сæр баййæфта? Мæ куыдзы холлаг, дам, мын 
бахордтай. Гъе афтæ, нæхимæ цы баййафын, уый фæдæле 
кæнын æмæ снард дæн, — йе ’ддæгуæлæ бохъхъыртæ 
сабыргай змæлынц, афтæмæй хъазгæмхасæн дзуры 
Хъæвдын. Йæ зæххы ’нгæс фæтæн цæсгом зына-нæзына 
бахудызмæл и, морæ къуырфæвæрд цæстытæ дæр мынæг 
худт кæнынц. 
— Зын дарæн нæ дæ уæдæ. 
— Æз бинонты хъыгдарын нæ уарзын, фæлтау цыфæнды 
дæр бахæрдзынæн. 
«Æ-æ, гормон, æмæ ма æдылы хайуан дæр кæрдæгæн йæ 
хуыздæр куы ’взары», — йæхинымæр æй æлхыскъ кæны Дзатге. 
— Мæнæ ма ацы уацхъуыд рæвдздæр акæс: номырмæ 
хъæуы, — дзуры редакторы хæдивæгмæ. 
— Хицауады ныхмæ дзы исты и? 
— Нæй. Цыма сæ ды мæнæй фылдæр уарзыс... Уæвгæ 
сæ цæуыннæ хъуамæ уарзай? Замманай хицæн кæрт дын, 
агургæ æмæ æнаргæ куыст... 
— 0,о, райдыдтай та! — йæ ныхас ын æрдæгыл фескъуыдта 
Хъæвдын. — Дæумæ байхъус, уæд мæнæй амондджындæр нæй. 
— Æмæ цы хъуаг дæ уæдæ? 
— Искæмæн йæ цард — бирæ, йæ низ—гыццыл. Уæртæ 
ма мæм стъолæй ручкæ æрбадæтт, уырдæм ма мын чи 
цæуы... — цæмæй дзы рæвдздæр фервæза, ууыл архайы 
Хъæвдын. 
Дзатте ручкæмæ фæцæуы. 
«Ацы суццайы Куыдзæгыл куы сардауин. Кæд æй исты 
хуызы фæсурын кæнид.Йæ ныхмæ йын бирæ гæххæттытæ 
куы æрæмбырд кодта. Редактор йæ бынатæй куы фæхауид, 
уæд æй æз тынг зæрдиагæй баивин», — дзуры йæхинымæр 
Хъæвдын. 
— Гæбыла дæ йæ куывдмæ нæ хоны? — зæрдаивæй фæрсы 
Дзаттейы. 
— Цавæр куывдмæ? 
— А дыууæ боны йæ ног фатермæ балидздзæни, æмæ, 
дам, дзы йæ зæрды стыр куывд скæнын и... 
43 

Дзаттейæн йæ цæсгом ныттар и. 
— Хынджылæг мæ кæныс æви?!— тызмæгæй фæрсы 
Хъæвдыны. 
— Хынджылæг дæ æз нæ кæнын, фæлæ редактор. 
— Фатертæ сусæгæй чи дæтты?! 
— Йæ бон бирæ кæмæн у, уый . 
— Æмæ номхыгъды æз фыццаг куы дæн! 
— Уый, дам, уал фæлæудзæни, — мæстæй йæ мары 
Хъæвдын. 
— Æз ын ныртæккæ мæнæ ацы лæдзæгæй йæ тыл куы 
ныппарон, уæд лæууынæн дæр нал уыдзæни æмæ бадынæн 
дæр! — редактормæ æртхъирæн кæны Дзатте. Фырмæстæй 
дзы йæ уацхъуыд дæр ма ферох и. Цæстыфæныкъуылдмæ 
феддæддуар и æмæ къуылых-къуылых редакторы кусæн 
уатмæ фæуайы. 
— Ныр ын æцæгдæр лæдзæгæй йæ сæр куы ныццæвид 
æмæ... Уайтагъд мæ хъул сах абадид. Габайы фыртмæ 
ссæуин æмæ йын ныллæгъстæ кæнин: «Æз дæ мад, дæ фыды 
уазæг, редакторæй мæ сæвæр!» — Хъæвдын хæрдмæ скасти 
æмæ зæрдæбынæй кувы: — О Хуыцæутты Хуыцау, 
Куыдзæджы мын мæ фæндагæй айс æмæ дын æхсæвæй- 
бонæй дæ ном ардзынæн! — Лæг фæхъус и.Йæ нард цæсгом 
цы сау у, уымæй тынгдæр ныссау и. — Гуымыдза, дам, 
сыкъагур ацыд æмæ йæ хъустæ дæр ахаудтой. 
— Ацы аз нын фатер нæ дæттынц, куы загътай! — сыхаг 
уатæй йæм бæлвырд хъуысы Дзаттейы дæрзæг хъæлæс. 
— Загътон, æмæ цы? 
— Гæбыла иунæг куы у, уæд ын æртæуатон фатер кæцæй 
æмбæлы?! Закъонæйдæр нал тæрсыс? 
— Ницы у иунæг. Йæ зæронд мад, йæ рынчын æфсымæр 
æмæ йæ ус... 
— Цавæр ус?! 
— Æрæджы Кафетæимæ загсы сæ къухтæ æрфыстой, 
рæхджы та сæ чындзæхсæв уыдзæни. 
— Уæдæ мын мæ фатер дæ хæзгулæн радтай, нæ?! 
— Цавæр хæзгулæн? — цыма йæ не ’мбары, уыйау æй 
фæрсы редактор. 
— Мæнæ дæ бонасадæнгæнæны кæй фæрæвдауыс, уыцы 
Къафеттæн! 
«Æцæг у, æцæг къæфетты хуызæн. Уыимæ дæ рæстæг 
арвит...», — февзæрд Хъæвдыны сæры, æмæ къулмæ йæхи 
хæстæгдæр байста. 
— Æнæ мастæй ацу. Кусын мæ уадз, науæд милицæмæ 
бадзурдзынæн, æмæ дæ аласдзысты,— сабыр, фæлæ 
хъæддыхæй дзуры Куыдзæг. 
44 

— Ласын дæу хъæуы, мæн нæ, фæлæ! — лæдзæгæй пъол 
æрцавта Дзатте. 
«Йæ сæр ын дзы цæв! Йæ сæр ын дзы цæв, æдылы, æмæ 
фæкуырис уа! — йæхинымæр æй ардауы Хъæвдын. — Цæв 
æй, æмæ дзы фервæзæм!» 
— Сæрхъæн уыдтæ æмæ сæрхъæнæй баззадтæ. Æдзухдæр 
дæ риуы ’мбæрц размæ цыдтæ æмæ дзы цы рамбылдтай? — 
зынгæ фæныллæгдæр и редакторы хъæлæс. — Дæ къах 
кæмдæр ныууагътай, дæ бинонтимæ кæйдæр къуымты 
удхарæй мæлыс... 
— У~У~У> куыдзы тугæй æхсад, фидис дæр ма мын кæныс?! — 
агъуыстæй æддæмæ бырсы Дзаттейы цъæхснаг хъæлæс. 
— Æрсабыр у. Сбад, æмæ сабырæй баныхас кæнæм. 
— Фатер дæ хæзгулæн куы радтай, уæд ма цæуыл ныхас 
кæнæм? 
— Фыццаджыдæр, Кафетæ мæ хæстæг у, æмæ йыл тугтæ 
куы мысай, уæд дæ чъизи хахуырты тыххæй карз æфхæрд 
баййафдзынæ, дыккагæй та, фатертæ æз нæ уарын, фæлæ 
профком. 
— Дæ профкомы нывæн фæу! Сæрдарæй дзы де ’рдхорды 
сæвæрдтай, æмæ дæ кæдæм фæнды, уырдæм æй аразыс! 
— Ам дæр та раст нæ дæ. Агуыдз ахæм лæг нæу, йæ... 
—Агуыдз цы лæг у, уый æз дæуæй æвзæрдæр нæ зонын!— 
йæ ныхас ын æрдæгыл фескъуыдта Дзатте. 
— Иу хатт ма дæ курын, хъæр ма кæ. Сабыр уæрыкк 
дыууæ мады бададта... 
— А-а, дæу сабыр уæрыччытæ хъæуы, нæ?! Йæхи хъуыды 
кæмæ нæ уа, дæ коммæ чи кæса, дæ фæдыл дын къæрта чи 
хæсса! 
— Гъер зæронд куы дæ, уæд æрра митæ цы кæныс? Хорз 
æй куы зоныс, иугæр æз загътон, уæд алыг и. Ацы фатерæй 
дын ницыуал пайда и, æмæ дæ дзыхыл хæц. 
— Цы! — йæ бынатæй фесхъиудта Дзатте æмæ стъол 
лæдзæгæй æрхоста. 
«Йæ сæр ын дзы цæв, æмæ нæ мауал хъыгдара!» — 
йæхинымæр æм дзуры Хъæвдын. Адæргæй агъуысты 
дыууæрдæм скатай, æмæ паркет пъол йæ къæхты бын тыхст 
рынчынау хъæрзы. 
— Ды уыцы фатер дæ рæузонд хæзгулæн радтай, 
стæй дæм бæрæг уыдзæни! — мæстæлгъæдæй дзуры 
Дзатте. Хъæвдынмæ редакторы кусæн уаты дуары 
гуыпп æрбайхъуысти, æмæ фыдæнхъæлæй йæ диваныл 
æрбадти. 
«Гъе, Дзатте, Дзатте, дæ фыдгулы лæдзæгæй 
45 

ныррæхойыны бæсты йæ хус æртхъирæнтæй кæй тæрсын 
кæныс, дæ лæмæгъдзинад уым и», — æнкъардæй йæ сæр 
уæззау тылд кæны Хъæвдын. 
* * * 
— Уфф, кæй дзы фервæзтæн. Æнхъæл у, Габайы фыртмæ 
æххуысагур куы ссæуа, уæд ын æвæстиатæй йæ хъуыддаг 
ацараздзæни. Сæрхъæн! Цард æндæр ма ’мбар. Уæвгæ йын 
исты куы ’мбарид, уæд ахæм уавæрмæ æрхаудаид. Хицау 
ын зæрдæ бавæрдзæни, йæ кусджытæй мæм искæй 
æрдзурын кæндзæни, ацы лæгмæ фæкæсут, зæгъгæ, æмæ 
дзы уайтагъд æрбайрох уыдзæни, мæнæ адæймагæн йæ 
иувæрсты рæйгæ цы къæбыла азгъоры, уый дзы куыд æрбай- 
рох вæййы, афтæ. Мæгуыр лæг та кæй хъæуы? Никæй. 
Æрмæст уæлæмæ чи схизы, уыдон ын йæ номæй ард фæхæ- 
рынц æмæ æнцад-æнцойæ сæхионтæ фæкæнынц. Диссаг у, 
Дзатте уыцы хуымæтæг хъуыддæгтæ куыд нæ бамбæрста, 
уый. Раздæр цымазондджындæр уыди... Æ-æ, йæ зонд дæр 
ницы æмæ йæхæдæг дæр. Фервæзын дзы хъæуы, науæд мæ 
фыдбылызы нытътъысдзæни. Иу бон дæр ын ам уадзæн нал 
и, — йæхиимæ дзуры Куыдзæг. Адæймаг куыстæй афтæ 
æнцон тæрæн кæй нæу, уый æмбары æмæ мæстæй мæлы: 
— Фылдæр бартæ мæм куы уаид, уæд æй кæстæртæ 
фениккой бæргæ!... 
Телефоны хæтæл систа æмæ культурæйы хайадмæ дзуры: 
— Агуыдз дæ? Рауай-ма ардæм. — Хæтæл йæ бынаты 
æрæвæрдта æмæ та йæхиимæ ныхæстыл фæци: — Агуыдз, 
Гæбыла, Хъæвдын æмæ мæм Къæдзæхмæт куынæ фæкæсой, 
уæд ын иунæгæй мæ бон ницы бауыдзæни. 
Сыстади, рудзынгмæ бацыди æмæ æддæмæ кæсы. 
Адæймаг диссаг у, æвæдза. Дæ «Волгæ»-йы сбад, æрдзы 
хъæбысмæ ацу æмæ доны был дæ рæсугъд хæзгулимæ 
дæхи аирхæфс. Кæм уыдтæ, уымæй дæ ничи бафæрсдзæни, 
куыст дæ ничи бадомдзæни, арвæй зæхмæ дæ ничи 
бафхæрдзæни, зул дзыхы ныхас дæм никæмæй æрхаудзæни. 
Нагъ, хъуамæ уый мæнæ ацы æнæуынон уаты бада æмæ, 
кæм цы ’взæр и, уыдоны кæрæдзиуыл ардауа, сæ ныхæстæ 
сын кæрæдзимæ скъæфа æмæ сыл йæхинымæр худа. 
Ныууадзын æй хъæуы, уыцы æгад митæ. Фæлтау... Нæ, 
нæ! Нырма йæ кусын хъæуы, æмæ йын хуыздæргæнæн нæй. 
Кæрæдзиуыл сæ куы нал ардауа, уæд иумæйаг æвзаг 
ссардзысты æмæ йыл сæмварс уыдзысты... 
Агуыдз мидæмæ хъавгæ æрбахызти æмæ йын йæ 
46 

хъуыдытæ фæсырдта. Цæмæй йæ хицауы зæрдæ балхæна, 
уый тыххæй поэттимæ йæхи загъдгæнæг скодта: 
— Ацы фыссæггæндтæй дæр мæ бон нал у. Цал æмæ сын 
цал хатты загътон, бæрæгбоны тыххæй нæм æмдзæвгæтæ 
æрбахæссут, зæгъгæ, фæлæ сæ иу дæр йæ хъустыл не 
схæцыди. Æрыгæттæ нæм цалдæр æмдзæвгæйы ’рбарвыстой, 
фæлæ уыдон та сау ахорæнтæй фыст сты. Нæ диссаджы 
хъæздыг царды цыдæр лыстæг хъæнтæ ссарынц æмæ сæ 
сдынджыр кæнынц. 
Агуыдз редакторы цæстытæм æдзынæг кæсы. Йæ 
ныхæстæ йæм бахъардтой, æви нæ, уый базонын æй фæнды, 
фæлæ йæ йæ бон раиртасын нæу. Уæвгæ поэттæм цы 
цæстæнгас дары, уый хорз зоны. Æрыгонæй æмдзæвгæтæ 
фыста. Гуыргьохъойы загъдау, хурсыгъд æдзæрæг быдыры, 
тæвд змисы цы хæррæгъ ныдздзæгæрæг уа, уымæй сыгъдæг 
суадон куы гуырын кæнай, уыйау йæхицæй рифмæтæ 
фæлæмæрста, фæлæ дзы ницы рауади æмæ ныр иннæтæй 
йæ маст исы æмæ сæ газетмæ хæстæг нæ уадзы. 
— Кæд дзы исты ’взæры, уæд сæ рауадз, кæд дзы ницы 
’взæры, уæд та сын сæ фæстæмæ арвит. 
«Тынг хорз. Автортæн зæгъдзынæн, редактор уын сæ нæ 
уадзы, зæгъгæ, æмæ мæм нæ фæхæрам уыдзысты», — 
февзæрд Агуыдзы сæры æмæ бахъæлдзæг и. 
— Уыдонæй цы хъуамæ æрæвзæра? Царды хъæндзи- 
нæдтæ æвдыст кæм цæуы, уыцы ’мдзæвгæтæ газетмæ уадзæн 
и? Нæ сæртæ нын куыд ныддасой... 
«Дæ лæгуын сæр дын чи дасы, дæ аууонæй дæр тæрсыс, 
æндæр. Иннæ ахæм æз... Æ-æ, дзæгъæлы нæ фæзæгъынц: 
йæхи чи хъахъхъæны, Хуыцау дæр уый хъахъхъæны.Цалдæр 
æмдзæвгæйы царды хъæндзинæдтæ нæ аиуварс кæндзысты, 
æмæ ма мæхи та хицауады цæсты цы ’фтауон?» — йе 
’фсармы цур йæхи раст кæны Куыдзæг. 
— Дæхимæ дæр ницы и? — фæрсы Агуыдзы. 
— Мæнæ мæм иу æмдзæвгæ и, — къуызгæйæ йын дзуапп 
’ дæтты Агуыдз æмæ йæ сæр ныхы. 
—Уæдæ уый бацæттæ кæ. 
— Хорз. 
— Агуыдз, профкомы сæрдар дæ, æмæ ма мын иу фарстæн 
дзуапп ратт. 
— Минæн дæр, минæн, — фæрсгæ кæ ’рмæст, — фæцырд 
æм Агуыдз. 
— Æрбад, дæ хорзæхæй. Лæууæг æмæ бадæджы кад иу 
не сты. 
— Раст зæгъыс. Хи-хи-хи, — бахудти Агуыдз æмæ 
бандоныл йæхи æруагъта. 
47 

— Дзатте дæм куыд адæймаг кæсы? — Агуыдз ын цы 
зæгъа, уый нæ зоны æмæ йæ сæр ныхы. Редакторы 
хъуыдытæ ацахсыныл архайы, фæлæ йын йæ цæстытæ нæ 
уыны, йæ хъæлæсы уагыл та йæ зæрдæйы ахаст нæ бæрæг 
кæны, æмæ йæ хицауæн бæлвырд дзуапп раттын нæ уæнды. 
«Ехх, куырм лæгæй ма æдыхдæр уа!» — тыхсы 
йæхимидæг. 
— Йæд у... Мæнмæ гæсгæ... Цыма-а-а... 
— Цæмæ дæ фæрсын... Айфыццаг мæ хъустыл ахæм кой 
æрцыди, цыма уый дæр дæ ныхмæ у... 
— Кæс-ма уыцы къуылых хæрæгмæ, кæс! Æз та ма йын 
тæригъæд кодтон! — йæ маст нал баурæдта Агуыдз. Цы 
дзуапп ын ратдзæни, уый ирдæй уыны Куыдзæг æмæ йæ 
фæрсы дарддæр: 
— Йæ уацхъуыдтæ дæ зæрдæмæ цæуынц? 
— Æппындæр нæ! Æз ма дыл дис дæр кæнын, дис, куыд 
æй быхсыс уал азы? — Уæллæй, æз дæ бынаты куы уаин, 
уæд æй цæкуыйау тæвд къæйыл скафын кæнин. 
— Коммæ кæсы? 
— Нæ кæсы, стæй никуы бакæсдзæни, уый æдде ма дыл 
дам-думтæ дæр мысы. Мæхи хъустæй йæ фехъуыстон, хæсты 
заман, дам, кæйдæр ныккæнды бадти... 
-Чи?! Æз?! 
— О, йæ сæр тагъд-тагъд батылдта Агуыдз. 
— Æрмæст æй дæуæн дзырдта? 
— Редакцийы кусджытæ йæ се ’ппæт дæр зонынц. 
— Æмæ мын æй уæд раздæр цæуыннæ загьтай?! Уæдæмæ 
иууылдæр мæ ныхмæ стут! Æз уæ мæ роны дарын, сымах 
та... Сымах та...— тæргайхуызæй дзуры редактор. 
— Дæ зæрдæ ма дын, зæгъын, цы риссын кæнон. Æнæуи 
дæр дæ сагъæстæ дæ сæрæй уæлдæр куы сты. Ахæм уæззау 
коллектив де ’ккойы хæсс... 
— Уый афтæ у, фæлæ уæддæр æз хъуамæ зонон, 
редакцийы мæнæй чи цы хъуыды кæны, уый. 
— Дæ зæрдæ — де ’вдисæн, мæ хъуыдытæ суадонæй 
ирддæр сты. 
— Мæн Дзаттейы змæст хъуыдытæ хъæуынц. 
Агуыдз фæныфсджын и æмæ йæм хæстæгдæр бабадти. 
— Æрæджы та мын цы дзырдта. Цалдæр азы размæ, 
дам, иу лæг Куыдзæджы йæ усимæ баййæфта æмæ, дам, 
ма йæ къæхты фæрцы аирвæзти, æндæр, дам, æй йæ 
хæдзары куыдзы ’ргæвст скодтаид... 
Уыцы ныхæстæм редакторæн йе ’рфгуыты ’лхынцъ 
райхæлди æмæ йæ тызмæг цæстæнгас æрфæлмæн и, Бурхил 
æрыгон сылгоймаджы рæсугъд сурæт та йæ размæ февзæрди. 
48 

«Куы рачызг дæн, уæдæй фæстæмæ дæу хуызæн хъæддых 
нæлгоймагмæ бæллыдтæн, æмæ кæдæй-уæдæй мæ къухы 
бафтыди. Ныр дæ мæхицæй нал ауадздзынæн. Мæн дæ, 
мæн, æрмæстдæр мæн!» — дард кæцæйдæр æм хъуысы йæ 
хæзгулы уæлмонц хъæлæс. Диссаджы сылгоймаг уыди, 
æвæдза. Лæг дзы йæхи атонын нæ фæрæзта, фæлæ йæ 
ныууадзын бахъуыди. Йæ мойæн æй Хуыцау ма ныббарæд. 
Æиæнхъæлæджы кæцæйдæр фæзынди... 
— Тугтæ мыл кæдмæ мысдзæни? — цыма йæхи фæрсы, 
уыйау дзуры саст хъæлæсæй. 
— Цалынмæ ам куса, уæдмæ. 
— Иумæ кусгæ нын нал у, уый æмбарын, фæлæ йын цы 
’рхъуыдычындæуа, нæ зонын, — тыхстхуызæй дзуры 
Куыдзæг. 
— Сæмварс ыл уæм, æмæ йæ сæр йæ кой суа. 
— Æмæ тæригъæд нæу? Йæ къах хæсты быдыры куы 
баззади... — Редактор фенкъард и, æмæ Агуыдз джихæй 
аззади. Æууæнда йыл æви нæ? Нырмæ дзы йе сæфт куы 
уыдта, уæд ыл ныр цы зæд атахти? Кæд æй къахгæ кæны, 
мыййаг? Кæй зæгъын æй хъæуы, къахгæ. Бирæгъ дын 
фысæн батæригъæд кæндзæни... 
«Кæд ды рувас дæ, уæд æз та — дæ къæдзил», — 
йæхинымæр æм дзуры Агуыдз æмæ йæ козбау хъæлæс 
бынтондæр ныффæлмæн и: 
— Зæды зæрдæ дын и, æвæдза. Йæ цæсты сындз кæмæн 
дæ, уымæн тæригъæд кæ. Дæ бынаты йыл æз нæ 
бацауæрдин. 
— Иу хъуыддаг дæ зæрдыл бадар, ме ’рдхорд. Тыхджын 
адæймагæн æгъатыр уæвын не ’мбæлы. 
— Раст зæгъыс, — йæ сæр разыйы тылд кæны Агуыдз. 
— Æвæццæгæн, ардыгæй мæхицæн цæугæ æрцæудзæни. — 
цыма йæ уарзон адæмæй кæй фæхицæн уыдзæни, уый 
тыххæй йæ игæр артыл судзы, уыйау ныммæгуырхуыз и 
редактор, фæлæ йыл культурæйы хайады сæргълæууæг 
æппындæр не ’ууæнды. 
— Цытæ дзурыс?! Æнæ дæу мах куырм уырытæй уæлдай 
не стæм. Нæ хурæн хур дæ фæрцы куы федтам. Дзатте та... 
Уый зон, кусæгæн нын нæ бæззы. 
— Ды профкомы сæрдар дæ æмæ ма мын æргомæй зæгъ, 
цы бакæнон? 
— Исты хъæндзинад æм ссар æмæ йæ бафхæр, стæй 
æмбырд сараз æмæ йæ мах бар бауадз. 
«Куыд кæсын, афтæмæй бынтон æдылы нæу», — разыйæ 
дзы баззади Куыдзæг, фæлæ йыл цæмæй Агуыдзы зæрдæ 
ма фæхуда, уый тыххæй фидарæй загъта: 
49 

— Нæ, æз мæ сæрмæ ахæм æгад ми никуы ’рхæсдзынæн! 
«Ды уымæй æгаддæр ми æрхæслзынæ дæ сæрмæ, искæй 
хурхыл дæ кард сæвæрын куы бахъæуа, уæд», — худы йыл 
Агуыдз. 
— Дæ гонорартæ дæ зæрдæмæ цæуынц? — фæрсы йæ 
Куыдзæг. 
— Мæ-гъа... Йæд у... Иуæй-иу хатт... 
— Дæу хуызæн курдиатджын журналистæн уыдон фаг 
не сты. Ды хъуамæ бирæ фылдæр исай... 
Агуыдзы цæсгом цы у, уымæй иууылдæр худы. Йæ цин 
куы оауромид, уый йæ фæнды, фæлæ йæхиуыл йæ бон нæ 
цæуы. 
— Бузныг, Куыдзæг Евгеныч, бузныг, фæлæ...Цæмæн 
хъæуы?.. Исты гонорары тыххæй кусæм?.. 
«Æ-æ, дыдзæсгом! Иу сом дæ куы бауромын, уæд мæм 
туджджыны зæрдæ куы бадарыс. Уацхъуыдтæн æхца куынæ 
фидиккой, уæд иу хахх дæр никуы ныккæнис», — 
йæхинымæр йемæ схыл и редактор. 
— Цаеугæ æмæ кус, — дзуры Агуыдзмæ.— Гъеуый кусæг 
у, гъе! Йæ хуыр-хуырæй къултæ куыд ризынц, — сæрæй 
амоны Хъæвдыны уаты ’рдæм. 
— Уый дæр нын кусæгæн нæ бæззы, — йæ зæрдæ йын 
æлхæны Агуыдз. 
«Дæу бауадз, уæд редакцийы кусджыты иууылдæр 
фæсурис æмæ газет дæхи уæлæнгай æмдзæвгæтæ æмæ хус 
уацхъуыдтæй байдзаг кæнис». 
Агуыдз, йæ развæндагмæ тыхкастгæнгæйæ, ацыди. 
«Цы мæгуыр дæн, æвæдза, ахæм куырм уыры ’ххуыс- 
гæнджытæ кæмæн и. Хорз у, æмæ ма мыл куыйтау æнувыд 
сты», — хъуыды кæны йæхинымæр Куыдзæг. Телефоны 
хæтæл систа æмæ бæрнон секретармæ дзуры: 
— Дзаттейæ дæм исты уацхъуыд ис? 
— Замманай критикон æрмæг. Иннæбоны номырмæ йæ 
хæссын. 
— Чи йæ бакасти? 
— Хъæвдын. 
— Кæрæдзийæн фæлдыст фæуæнт! Ардæм-ма йæ радав! 
Редактор телефоны хæтæл æрæвæрдта, сыстади æмæ йе 
стъолы уæлхъус сагъдауæй лæууы. Гæбыла æрбацыди æмæ 
йæм Дзаттейы уацхъуыд дæтты. 
— Куыд фыст у? — фæрсы йæ Куыдзæг. 
— Æмæ—гъа... Цыма взæр нæу... Чи зоны, æз рæдийын... 
Дæхæ&æг æм æркæс... 
— Цæуыл фыст у? 
— Хъæуты хъуагдзинæдтыл. Доны хæтæлтæ нæй, газ нæй, 
50 

клубтæ нæ кусынц, хæдзарæдтæ заууаты бынатмæ 
æрцыдысты... 
— Ахæм æрмæг нæ ницæмæн хъæуы! 
Гæбыла йæ хицауы хъуыды бамбæрста æмæ йæм 
фæлмæнæй дзуры: 
— Кæд дæ фæнды, уæд ын æз йæ уацхъуыдтæ газеты 
нал уадздзынæн, стыхсдзæни æмæ лидзæг фæуыдзæни. 
«Ацы сæлхæрæн дæр кæдæй-уæдæй йæ сæры зонд 
бацыди, — бахъæлдзæг и Куыдзæг.— Уадз æмæ кæрæдзи 
былтæ æхсыной, æмæ сæ иу иннæйы ныхас ма ’мбара». 
— Хъæвдын æмæ Гуыргъохъойы ’хсæн та цы ’рцыди? — 
цыма йæ зæрдыл ныр æрбалæууыдысты, уыйау фæрсы 
бæрнон секретары. 
— Куынæ йæ зонын, — æбæрæг дзуапп ын дæтты Гæбыла 
æмæ йæм цымыдисæй кæсы. 
— Макæмæн æй зæгъ, фæлæ афтæ фехъуыстон, цыма се 
’хсæн карз ныхас рауади... 
— Цьггæ дзурыс, Куыдзæг Евгеныч. Сым дæр мæ не схаудзæ- 
ни, — фидарæй загьта Гæбыла æмæ сылгоймæггæм атындзыдга. 
«О, ды бауромдзынæ дæхи», — бахудт ыл Куыдзæг, йæ 
къæлæтджыны ’рбадти æмæ телефоны хæтæл систа. 
— Къæдзæхмæт, ардæм-ма рауай. — Хæтæл æрæвæрдта 
æмæ газеттæ рафæлдах-бафæлдах кæны. Нæ, ныртæккæ йæ 
уыдонмæ не’вдæлы. Йæ хъуыдытæ иууылдæр Дзаттеимæ 
сты. Цалынмæ дзы фервæза, уæдмæ не ’рсабыр уыдзæни. 
«Уый дæ хицау куы уыди, уæд дæ куыстæй куынæ тар- 
дта, уæд æй ды цæмæ тæрыс? Тæрсгæ дзы кæныс, нæ? 
Тæппуд дæ, тæппуд, стæй æдзæсгом. Нæ, æз æдзæсгом нæ 
дæн. Дзатте у æдзæсгом. Адæмы мыл ардауы, хицауады 
цæсты мæ æфтауы. Ремæйы къæхты бынмæ йæ æрæппар, 
стæй йæм стыр уарзондзинадмæ æнхъæлмæ кæс — афтæ 
нæ вæййы...» — тухæнæй йæ марынц йе ’нæрай хъуыдытæ. 
Къæдзæхмæт йæ фындзы футт йæ разæй æрбахаста æмæ 
йæхицæй æппæлынмæ фæци: 
— Замманай очерк та ныффыстон! Æнхъæл куыд нæ 
уыдтæн, афтæ хорз мын рауади! 
— Цавæр очерк?— куыдфæндыйы хъæлæсæй йæ фæрсы 
Куыдзæг. 
— Хъугдуцæгыл... 
— Цавæр хъугдуцæгыл? 
— Дæхæдæг мын куы загътай... 
— А-а. Уый — хорз, фæлæ ацы лæгæн исты ’рхъуыды кæнæм. 
—Кæмæй зæгъыс? — кæд æй æмбары, уæддæр ма йæ 
фæрсы Къæдзæхмæт. 
— Дзаттейæ. 
51 

«Дæ гуцъайыл та дын ныллæууыди, нæ?» — мæстæй- 
марæгау йæ мидбылты худы Къæдзæхмæт. 
— Дзæгъæлы худыс. Нæ хабæрттæ нын базыдта æмæ алы 
ран дзæнгæда цæгъды... 
Къæдзæхмæтæн йæ цæстытæ фырмæстæй ссыгъдысты. 
— Мæгуыры дзырдæн аргь ничи кæны, ничи, æндæр мæнмæ 
куы байхъуыстаис, уæд афонмæ йæ кой дæр ам нал уыдаид! 
— Мæ фæлмæн зæрдæйæн цы зæгъон... 
«Кæфхъуындарæн ма вæййы ахæм фæлмæн зæрдæ, йæ 
амæттаджы куы фæныхъуыры, уæд...» — бахудти та 
Къæдзæхмæт. 
— Цалынмæ нын нæхи нæ фæсурын кодта, уæдмæ дзы 
фервæзæм, — загъта сусæгвæндгæнæджы хъæлæсæй, æмæ 
та йæ фындзы футт райхъуысти. 
— Куыд æгъдауæй? 
Къæдзæхмæт бандоныл йæхи æруагъта æмæ йе 
’нгуылдзты кæрæттæй стъол æрхоста. Æрæджиау ын йæ 
цæстытæм хинхудт бавнæлдта. 
— Йæ быны йын арт куы бандзарон, уæд мын цы 
хорздзинад сараздзынæ? 
— Мæнмæ гæсгæ, дæумæ дæр цыргъ кæны йæ кард...— 
йæхиуыл ын арт æндзары редактор. 
Лæгæн йæ къух æрбатымбыл и, æмæ дзы стъол æрцавта. 
— Æз ын æй йæхи зæрдæйы ныссадздзынæн! 
— Гъе уый дæ къухы куы бафта, уæд дæм стыр пенси 
райсынмæ фæкæсдзынæн. Уæле мын хорз зонгæтæ и... 
— Ахæстоны кæй бадтæн, уый сæ зæрдыл куы ’рлæууа... 
— Ма тæрс. Куы сæ бафæнда, уæд уыдон дæр рох 
кæнынмæ рæвдз сты. 
— Уæдæ дын мæнæ мæ къух. Дзатте цыма ам нал кусы, 
афтæ йæ нымай, — æнæдызæрдыгæй загъта Къæдзæхмæт 
æмæ фидар къахдзæфтæй тыргъмæ ахызти. 
«Нæ, ацы хиппæлойæ мын ницы пайда и. Къамбецы йас 
срæзыди, фæлæ йæм лæгдзинад мысты бæрц дæр нæй. Дзатте 
йын йæ гуыбын куы бафсада, уæд мæ æнæфсæрмæй 
æрбауæй кæндзæн. Иæ цæст дæр нæ фæныкъулдзæн. Агуыдз 
æмæ Гæбылайыл дæр кæронмæ æууæндæн нæй. Ехх, ныр 
иу лæджы хуызæн лæг дæ фарсмæ ма ’рбалæууæд! Кæм 
цы хамасхор и, уыдон мæ алыварс æрæмбырд сты æмæ мæ 
удхарæй марынц. Цы бачындæуа? Дзаттейæ цы хуызы 
фервæзон?» — тыхсы йæхинымæр Куыдзæг. 
Кафетæ газет æрбахаста æмæ йын æй йе стъолмæ 
æнæрвæссон æппæрст бакодта. 
— Автортæн гонорар сæвæр. Æгæр фесты. 
«Диссаг у адæймаг. Йæхæдæг зæххæй сисынмæ куынæ 
52 

бæзза, уæддæр хъуамæ искæуыл фаутæ æвæра»— хъуыды 
кæны редактор, газетмæ рохстцæстæй кæсы æмæ автортæн 
тагъд-тагъд гонорар æвæры. 
— Æз куы ацыдтæн, уæд дын Дзатте ницы загъта? — 
фæрсы йæ Кафетæ. 
Куыдзæгæн Дзаттейы коймæ йе ’рфгуытæ æрбалхынцъ 
сты, æбæрæг ранмæ аджих и, стæй Кафетæмæ скасти. 
— Цалынмæ уый ам уа, уæдмæ нæ кæрæдзимæ хæстæг 
нæ бауадздзæни. Цы йын бачындæуа, нæ зонын. 
— Атæр æй. 
— Куыд? 
— Иннæ хъуыддæгтæ дæр уыйау æнцон куы уаиккой...— 
йæ къух ыл ауыгъта Кафетæ æмæ стъолæй газет райста. — 
Феххуыс дын кæнон? — фæрсы йæ хæзгулы. 
—Исты куы бакæнис. 
— Уый дын мæ быгъдуан, — сдзырдта Кафетæ æмæ, 
хинхудтгæнгæ, феддæдуар и. 
Фынддæс æмæ ссæдзаздзыд бæрзонд саухил сылгоймаг 
йæ тыппыр хызын уатмæ æрбахаста, стъолыл æй сæвæрдта, 
арæхстгай йæ байгом кодта, сау туфлитæ дзы систа æмæ 
сæм цымыдисæй кæсы. Куы сæ рудзынджы ’рдæм азилы, 
куы къуымы ’рдæм. Йæ зæрдæ сæ тынг кæй рухс кæны, 
уый бæлвырд зыны йæ сау цæстыты ’рттывдыл. Туфлитæ 
фæстæмæ хызыны нывæрдта æмæ дзы урс кофтæ сласта. 
Уымæ дæр та æхсызгонæй кæсы. Йæ риуыл æй авæрдта 
æмæ йæ мидбынаты цъилау æрзылди. 
«Хæрзаг дзæбæх мыл фидаудзæни. Ацы дзаумæтты ма мæ 
куы ничи ракура, уæд — ницыуал, Цас рæсугъд бæллицтæ 
мæм уыди, æвæдза, æмæ мын сæ Бульдог амардта. Уæвгæ æз 
дæр уымæй цас хуыздæр дæн? Ахæм æнæхсæст лæгимæ дæхи 
сбæдт. Кæд мæм, зæгъын, журналист суæвынмæ фæкæсид, 
æмæ мæ рынчын зæронд усы чъизитæ хафынмæ дары», — 
хъуыды кæны æнкъардæй. Йæ цæстыты ’рттывд ахуыссыди, 
æмæ йе ’руад цæсгомыл фæбæрæг и, æрыгон кæй нал у, уый. 
Дзатте æрбацыди, йе стъолы уæлхъус æрбадти æмæ 
фыссын райдыдта. Сылгоймаг йæ кофтæ хызыны атъыста 
æмæ бандоныл йæхи æвæндонæй æруагъта. Йæ рохст 
цæстæнгас афтид къултыл рахæсс-бахæсс кæны. Цы куса, 
уый нæ зоны æмæ тыхсы. 
«Исты мæ архайын хъæуы, науæд ацы чемпайæ худинаг 
у. Бон- изæрмæ кусынæй дæр не ’фсæды, кусынæй. Уагæр 
ма йæ хицау истæмæ куы дарид...» 
Дзатте искуыдæм куы ацæуид æмæ йæ йæ ногæлхæд 
53 

дзаумæттыл цин кæнын куы бауадзид, уымæ йæ былы- 
цъæрттæ хæры, фæлæ лæг йæ бынатæй не змæлы. Сылгоймаг 
йе ’мкусæджы цæстмæ йæ гæххæттытæ хъуыддагхуызæй 
рафæлдах-бафæлдах кæны, фæлæ дзы ницы ары. Уæвгæ 
дзы цы хъуамæ ссара? Адæм æм ницы фыссынц, йæхæдæг 
та... Æ-æ, уыдон сæрриссынгæнæн хъуыдытæ сты. Фæлтау 
йæ дзаумæттæ редакторы хæдивæгмæ сдавдзæни æмæ... 
— Дæ къухы исты бафтыди? — йе ’рбахызт æмæ йæ 
цымыдис фарст баиу сты Кафетæйæн. 
Сылгоймаг «о», зæгъгæ, йæ сæр тилы æмæ йæ мидбылты 
худы. 
— Равдис-ма сæ, — цыбæлхуызæй йæм дзуры Кафетæ. 
Сылгоймаг ын сæрæй Дзаттейы ’рдæм амоны, уый цур 
аив нæу, зæгъгæ, Кафетæ йæ къух ауыгъта æмæ йæм хæстæг 
бацыди. 
— Цæй-ма, Ремæ, цæй-ма... Куынæ сæ фенон, уæд мæ 
цъæхбыл схаудзæни. 
Ремæ йæ хызын байгом кодта æмæ дзы туфлитæ æмæ 
кофтæ систа. 
— Цы рæсугъд сты! — фырцинæй йæ къухтæ кæрæдзиуыл 
ныццавта Кафетæ æмæ сæм, хæлæггæнгæйæ, кæсы. Ремæйæ 
дæр Дзатте ’рбайрох и æмæ хъæрæй ныхас кæнын райдыдта. 
«Ацы дыууæ сылгоймаджы кæм схъомыл сты, цымæ? Æ-æ, 
Ирыстон. Ирыстон...» — йæ сæр дыууæрдæм тилы 
Дзатте.Фыссын райдайы, фæлæ та йæ сылгоймæгты цины 
хъæртæ бахъыгдарынц, æмæ æрлæууы. 
— Кусын мæ бауадзут, чызджытæ, — дзуры сæм 
уæзданæй. 
— Гъы, — йæ бинаг был фесчъил кодта Кафетæ, — курдиат 
кæмæ уа, уый йæ цыфæнды уавæрты дæр равдисдзæни... 
— Кусын мæ бауадз, уый дын курдиат! — Дзаттейæн йæ 
хъæлæс бæлвырд фæкарздæр и, æмæ Кафетæ фемæхсти: 
— Цы мыл хъæртæ кæныс, исты мæ дæ хуымы кæрон 
ссардтай?! Кæд фыссын нæ зоныс, уæд ардыгæй ацу! 
— Æз дæ не ссардтон мæ хуымы кæрон, фæлæ дæ чи 
ссардта, ахæмтæ ис... — сабырæй йæ æлхыскъ кæны Дзатте. 
Кафетæ ныккуыдта æмæ алыгъди. 
— Раст нæ дæ, Дзатте. Сылгоймагмæ ахæм дзыхы уагæй 
дзурын не ’мбæлы, — уайдзæф ын кæны Ремæ. 
— Æмбарын æй, бæргæ, фæлæ мын мæ фатер байста æмæ 
йæм мæсты дæн... — фæсмонгæнæджы хъæлæсæй дзуры 
Дзатте. Ремæ тыргъмæ ахызти,Кафетæйы агуры, фæлæ йæ 
нæ ары. Дыккаг уæладзыгмæ ссыди æмæ дыууæрдæм ракæс- 
бакæс кæны. 
— Ныртæккæ мæм дæ хъаст æрбадæтт, æмæ йæ æз 
54 

феддæдуар кæнон! — хъуысы йæм редакторы кусæн уатæй 
Куыдзæджы мæстæлгъæд хъæлæс. 
— Æз мæ ныхас сæххæст кодтон, — худгæйæ, дзуры Кафетæ. 
— Цавæр ныхас? — фæрсы йæ редактор. 
— Зæрдæ дын куы бавæрдтон, йæ атæрынмæ дæм 
фæкæсдзынæн, зæгъгæ. Замманай фадат дын и ныр... 
«Æ-æ, цьаммар чи у, уый! Дæуæн дæ туг маргæн бæззы!» — 
мæстæй йæм мæлы Ремæ. 
Гом дуары къæсæрæй бахызти, æмæ йæм редактор 
цæхгæр фæзылди. 
— Ды та йын æвдисæн уыдзынæ! 
«Цы хорз у, æгайтма дзы фервæздзынæн!» — февзæрд 
Ремæйы сæры, æмæ йын уыцы хъуыды Кафетæмæ йæ маст 
атайын кодта. 
Редактор телефонæй куы иу кусæн уатмæ бадзуры, куы 
иннæмæ. Кæд редакцийы кусджытæй йæ зæрдæйы уаг 
æмбæхсы, уæддæр ыл йæ хъæлæс комдзаг цæуы, æмæ 
уацхæсджытæ æмбарынц, сæ хицауыл цыдæр хорздзинад 
кæй æрцыди, уый. Се ’ппæт дæр æрæмбырд сты æмæ 
æнхъæлмæ кæсынц, Куыдзæг сын цы зæгьдзæни, уымæ. 
Сæли дидинджытыл графинæй дон кæны. 
— Ам адæмæн сæ сæры мæгъзтæ хус куы баисты, уæд ма 
дзы дидинæг фæлæудзæни? — хъуысы йæм Гуыргъохъойы 
худæнбыл хъæлæс. 
«Афтæ ’ргом ныхас кæнын куыд уæнды, цымæ? Ехх, 
уыйбæрц ныфс дæм ма уæд!»— дзуры йæхицæн Агуыдз 
æмæ тарстхуызæй кæсы редакторы ’лхынцъ æрфгуытæм. 
— Цас тынгдæр ныххус уат, уыйас — хуыздæр. Кæй ма 
хъæуы рæсугъд æнкъарæнтæ æмæ арф хъуыдытæ?.. 
Уый та Сæлийы хъæлæс у. Гъы, уымæ дæр нæ кæсыс. 
Куыдзæг æй куыд быхсы, цымæ? Агуыдз редактор куы уаид, 
уæд æй афонмæ... 
— Коммæгæс у, æндæр дæ ничи ницы бадомдзæни, — йæ 
хъуыдытæ йын фескъуыдта Дзаттейы хъæлæс. Диссæгтæ. 
Сæ тызмæг хицауы мур дæр куыд ницæмæ дарынц. 
— Стæй иумæйаг уæлæнгай ныхæстæ уыцы иу джиппы 
уадзын базон, — кæйдæрты æлхыскъ кæны Гуыргъохъо. 
— Æмæ хицаумæ фæстæмæ ма дзур. 
Нæ, Агуыдзы бон ахæм ныхæстæм хъусын нæу. Сæ 
ныхмæ куы ницы сдзура, уæд Куыдзæг афтæ фенхъæлдзæни, 
семæ разы у, æмæ йыл йæ зæрдæ фæхуддзæни. Дзурын та 
нæ уæнды, уымæн æмæ йæ Гуыргъохъо æмæ Дзатте уайтагъд 
худинаджы бынаты авæрдзысты.. Уæдæ ныр цы бакæна? 
Адоны цур бадыны бæсты домбайы къалатимæ бахизыныл 
сразы уыдзæни. 
55 

Агуыдз сыстади, адæмы уæрджытыл йæхи къуырд- 
тытæгæнгæ, гуыбырæй фæцæуы размæ. 
— Кæдæм ма цæуыс?! Иу ран ныффæтъæн у, æмæ 
райдайæм!— нытътъæлланг ыл ласта редактор, æмæ лæгæн 
йæ удæй йæ мидæг ницыуал аззади. Адæргæй ма кæцырдæм 
ацæуа, уый нал зоны. Адæм ыл хъæрæй худынц. Агуыдз 
сæм мæстæй мæлы, фæлæ йæ бон ницы у. Скæуынмæ йæ 
бирæ нал хъæуы. Тыхтæй-амæлттæй Дзыбыртты цурмæ 
баирвæзти æмæ бандоныл æрхаудта. 
— Райдайын афон нæма у? Кæмæ ма ’нхъæлмæ кæсæм?— 
дзуры Ремæ. 
—Нартæ сфæнд кодтой се ’взæрты ныццæгъдын. Уæд 
се’гасæй æвзæрдæр чи уыди, уый иннæты разæй йæ кардыл 
фæхæцыди æмæ йæ цыргъ кæнын байдыдта. Фæрсынц æй: 
—Цы ми кæныс? 
— Не ’взæрты цæгъдынмæ мæ кард цыргъ кæнын. 
— Уыйау ды дæр...— хъæрæй йæм дзуры Гуыргъохъо, 
æмæ адæм чыр-чыр кæнынц. 
Ремæйы цæсгом цывзыйау ныссырх и. 
— Тæхуды, дæуæй фервæз! — сирвæзт йæ риуæй. 
— Уыцы зæронд усы цæсты гагуыйау хъахъхъæ, науæд 
мæ æцæгдæр фервæздзынæ.. 
— Йæ фæхъхъау фæу! — зæрдæбынæй йæ æлгъиты Ремæ. 
Куыдзæг йæ дæрзæг сæрыхъуынтыл йæ къух рæвдауæгау 
схаста æмæ дзурын райдыдта: 
— Дæс æмæ ссæдз азæй фылдæр æз кусын мæнæ ацы 
коллективы,æмæ дзы искуы абоны хуызæн æвирхъау хабар 
æрцыди, уый нæ хъуыды кæнын. Раст уын куы зæгъон, 
уæд æй мæ цæсгом зæгъын дæр нæ хъæцы, фæлæ йын, 
хъыгагæн, æнæ зæгъгæ нæй. Дзатте Кафетæйы рахуыдта 
хæтаг сыл. Афтæ уыди, Ремæ? 
— О, — йæхиуыл зына-нæзына схæцыди писмоты хайады 
сæргълæууæг. 
— Мæнæн æй мæ сæр нæ ахсы, Кафетæйы хуызæн 
сыгъдæг сылгоймагмæ ахæм чъизи дзыхы уагæй дзурæн куыд 
и? — адæммæ фæрсæгау кæсы редактор. Нæ, фæрсгæ сæ 
нæ кæны. Кæцырдæм сæ дзурын хъæудзæни, уый сын 
амоны. 
Редакцийы кусджытæ сæхимидæг базмæлыдысты. 
Къуымæй кæйдæр мынæг чыр-чыр æмæ былысчъил ныхас 
райхъуысти: 
— Цымæ йæхи голлаг кæмæн байдзаг вæййы, уый ма 
искæй дзæкъулыл куыд фæхуды? 
— Кафетæ мæм кæугæйæ йæ хъаст æрбахаста æмæ карзæй 
æрдомдта, цæмæй æз Дзаттейы бафхæрон. Ард уын хæрын, 
56 

мæ къух æм нæ тасы. Хæсты архайдта, фæллойы ветеран у. 
Рæдыдтытæ та кæмæ нæ вæййы? Ацы ныхæстæ Кафетæйæн 
дæр загътон, фæлæ къæрттæй цъула не ’ппары, æмæ йын 
мæ бон ницы у. Сымах цы тæрхон рахæссат, хъуыддаг ууыл 
алыг уыдзæни, — йæ ныхас балхынцъ кодта Куыдзæг. 
— Мæнмæ гæсгæ, ам æппындæр ницы дзуринаг и, — йæ 
бынатæй сыстади Ремæ.— Сылгоймагмæ чъизи дзыхæй чи 
дзуры, уый нæ редакцийы кусыны аккаг нæу. Дзатте у 
гуымиры, æнæхсæст адæймаг. Æппындæр дæм оар кæм нæ 
дара, уым дæр дæ хъуамæ бафхæра. Уæдæ кусынмæ дæр 
хорз нæ арæхсы.Кæд мæн фæрсут, уæд æй æз суæгъд кæнин 
йæ куыстæй. 
— Мæгуыры дзырдæн аргъ ничи кæны, ничи,— йæ 
фындзы футт æмæ йæ ныхас баиу сты Къæдзæхмæтæн. — 
Æз редакторæн цал æмæ цал хатты загътон, арвит æй 
æмæ нын нæ коллектив мауал змæнта. Тæригъæд, дам, ын 
кæнын. Замманай коллектив нын уыди, æмæ Дзаттейы 
дзыхæй кæрæдзимæ топпы кæсæнæй акастыстæм. Кæдмæ 
нæ ардаудзæн кæрæдзиуыл? 
— Цалынмæ ам куса, уæдмæ, — фæцырд æм Ремæ. 
— Сыгьдæг адæмыл тугтæ мысы, се’мбæлтты цæсты сæ 
æфтауы! Мæнмæ гæсгæ, уыцы хъуыддагæн кæрон скæнын 
хъæуы! Кафетæйы хуызæн зæдмæ йæ дзых чи суагъта, уый 
нæ коллективы даргæ нал у! Æз æндæр ницыуал зæгъын, — 
йæ ныхас мæстыхуызæй фæци Къæдзæхмæт. 
— Мæнæн, чи зоны, дзурын дæр не ’мбæлы... Куыд мæ 
бамбардзыстут, нæ зонын... — къуызгæйæ, райдыдта 
Гæбыла.— Дзатте фыццаджы фыццагдæр йæ уацхъуыдтæ 
мæнмæ æрбахæссы, æмæ йын йæ уæлæнгай фыстытæ 
æппындæр зæрдæ нæ исы. Мæнæй аразгæ куы уаид, уæд 
ын дзы æз иу дæр газетмæ нæ бахæссин. Иу æвзæрдзинад 
та ма йæм цы ис. Йæ уацхъуыды йын исты хъæндзинад 
куы ссарай, уæд дæ марыныл нæ бацауæрддзæни. Мæнæн 
йемæ кусын мæ бон нал у. 
— Раст зæгъгæйæ, мæнæн дæр Дзаттейы дзыхы уаг мæ 
зæрдæмæ нæ цæуы. Журналист хъуамæ æхсæнадæн 
фæзминаг уа, хъуамæ йын йæ культурæ бæрзонддæр кæна, 
Дзатте та... — Агуыдз дарддæр цы зæгъа, уый нæ зоны, 
редакторы ’рдæм тарстхуызæй кæсы æмæ йæ сæр аных- 
аных кæны, — Иу ныхасæй, арвитын æй хъæуы. Арвитут 
æй, æмæ нæ мауал худинаг кæна. 
— Мах ам Дзаттейы рæдыдæй дарæм, — гуым-гуымгæнаг 
хъæлæсæй дзуры Хъæвдын.— Иуæй дæр нæ разы нæу. 
Байхъус æм, уæд мах не ’ппæт дæр — æввонгхортæ, уый та — 
æцæг журналист. Æз Къæдзæхмæтимæ разы дæн. Кафетæ 
57 

махæн нæ зæды хай у, æмæ йæ æфхæрын никæмæн 
бауадздзыстæм! 
«Гъеуый дын тугдзых сырдтæ, гъе! Сæ фыд-зонд хицауы 
зæрдæ балхæныны тыххæй инвалиды хурхмæ дæндагæй 
куыд лæбурынц. Уагæры ма сæ исты куы оахъыгдардтаид. 
Адæймаг афтæ æгьатыр цæмæн у, цымæ? Æрдз æй афтæмæй 
сфæлдыста? Æмæ уæд йæ цард циу? Зæххыл цæй тыххæй 
цæры? Цæмæй йæхи хуызæтты хæра, уый тыххæй? Нæ, 
нæ, уымæн уæвæн нæй! Адæймаг сыгъдæгзæрдæйæ 
райгуыры, æмæ йæ цард сæгъатыр кæны. Зын бауырнинаг 
хъуыддаг у, Куыдзæг, Къæдзæхмæт, Хъæвдын, Агуыдз æмæ 
Гæбыла сыгъдæгзæрдæйæ райгуырдысты, уый. Дæ зæрдæ 
маргæй йæ тæккæ дзаг уæд æмæ искæмæн зонд бацамоныны 
охыл дæ къухмæ ручкæ райс», — хъуыды кæны йæхинымæр 
Гуыргъохъо. Редакторы хатдзæгмæ уал байхъуса, стæй сын 
сæ фæлхæрдтæ хурмæ ракалдзæни, цæргæбонты йæ сæ 
зæрдыл куыд бадарой. 
— Раст стут уе ’ппæт дæр. Дзатте фæрæдыди, æмæ йæ 
йæ бынатæй суæгъд кæнын хъæуы, фæлæ тæригъæд у, 
Хæсты архайдта, стæй немæ бирæ фæкуыста, — хъуысы 
йæм редакторы фæлмæн хъæлæс— Адæймагæн йæ рæдыд 
ныббарын чи нæ фæразы, уый лæг дæр нæу. Мах хъуамæ 
кæддæридцæр адæймаджы раст фæндагыл аразæм, хъуамæ 
йын цæстуарзонæй йæ рæдыдтытæ амонæм. Не ’фсарм нæ 
афтæ домы. Фæлæ ма нæ не ’фсарм принципиалон уæвын 
дæр домы. Уымæ гæсгæ, мах абон Дзаттейæн дæттæм карз 
æфхæрд. Кæд йæ рæдыд нæ бамбара æмæ не ’рсабыр уа, 
уæд та...— Куыдзæг йæ къабæзтæ фæйнæрдæм аппæрста 
æмæ адæмыл афæлгæсыди. — Разы стут мемæ?! 
— Стæм, стæм, — схор-хор кодтой журналисттæ. 
— Цæут æмæ кусут уæдæ,— цыбырæй загъта редактор 
æмæ газет кæсын райдыдта. 
* * * 
Хур зæххыл атылди. Сырх-сырхид зыр-зыраг дидин- 
джытæ йæм сæхи, цингæнгæйæ, ивазынц. Рæстæгæй- 
рæстæгмæ сыл уадымс йæхи асæрфы, æмæ æхсызгонæй 
базмæлынц. 
«Сæ цард рæсугъд у æмæ цин кæнынц. Рæхджы уыдон 
дæр мæ хуызæн баруайдзысты... Адæймаг куыд тьагъд 
зæронд кæны, æвæдза. Æрæджы дæр ма æрыгон æвзыгъд 
лæппу уыдтæн, ныр та...» Дзатте йæ уæззау хъуыдытæй 
ныггуыбыр и. Фырмæстæй йæ цæстытæ доны зилынц. 
58 

Тæхуды, ам бафынæй у æмæ мауал райхъал у. Хæсты 
тымыгъы йæм ахæм зонд никуы ’рцыди, иу цæссыг дæр 
дзы никуы ’рхаудта, ныр та.. Слæмæгь и, æвæццæгæн, æмæ 
йыл Куыдзæджы хуызæттæ тых кæнын райдыдтой. Ныр 
йæ бинонтæн цы зæгъдзæни? Редактор мын мæ фатер 
байста, йæ дымысдæрты мыл сардыдта, æмæ мын æмдыхæй 
карз æфхæрд рахастой, нæ? Цы бакæна? Йæ хъаст кæмæ 
бахæсса? Иæ рыст ын чи бамбардзæни? Ницы. Никæмæ. 
Ничи. Ау, æмæ ахæм дзуаппытæ райсыны тыххæй 
ныккалдта йæ туг? Удисæн цæхæры ма йæ къах дæр куы 
ныууагъта, уæд йæ царды фæстаг бонтæ афтæ æгадæй 
арвитдзæн? Йæ цотæн ма хæдзар уæддæр куы райстаид, 
уæд æм йæ уавæр уыйбæрц кæуинаг нæ кæсид. Исты йæ 
æрхъуыды кæнын хъæуы, фæлæ цы? Цы?! 
Дзатте йæ фыртыхстæй æмбаргæ дæр нæ бакодта, 
Гуыргъохъо йæм фæстæты куыд æрбацыди, уый. 
— Цыдæр æнкъард дæ ме ’фсымæр. Карз æфхæрд кæй 
баййæфтай, уый тыххæй мæсты кæныс? 
— Æмæ ды уый гыццыл хоныс? Дæ туг кæй сæраппонд 
ныккалдтай, уыдон дыл иу сыхы куыйтау сфарс уæнт. 
Хуыцауæй дæ бауырнæд, Гуыргъохъо, фылдæр хатт мæ 
хъуыдытæй мæхæдæг стæрсын. 
— Уагæр дын цавæр хъуыдытæ сты Мæнæн сæ 
раргомгæнæн нæй? — хъазгæмхасæн æй фæрсы Гуыргъохъо. 
— Рæстæг фæстæмæ куы раздæхид æмæ та мæ ногæй 
лæгдзинад равдисын куы бахъæуид, уæд æз ныры зондимæ 
знаджы ныхмæ нал æрлæууин, Тæппуд нæ дæн, фæлæ... 
Æ-æ... — йæ къух ауыгъта Дзатте. — Кæнæ адæм сæ сæртыл 
цæуын райдыдтой, кæнæ мæнæн мæ зонд фæлыгъди... 
Цæмæй Куыдзæгтæ, Хъæвдынтæ, Къæдзæхмæттæ, Агуыдзтæ 
æмæ Гæбылатæ хъарм бынæттæ æрцахстой, уый тыххæй 
дæ къах хæсты цæхæры ныууадз. Цы сæрхъæн уыдтæн, 
цы! Мæхи зонынхъом куы фæдæн, уæдæй нырмæ 
рæстдзинад агурын. Рæстдзинад нæ, фæлæ цæстылуайгæ 
ныв. Куы йæм бахæстæг вæййын, уæд æрбайсæфы, æмæ 
мæ фæлмæст риу æдзæрæг быдырау афтидæй аззайы. Ацы 
залым мын ме ’ртæ уаты байста, карз æфхæрд мын радта, 
ныр та мæ тæргæ кæндзæни. Бульдог æй дзæгъæлы нæ 
хонынц. Йе ссыртæй цæуыл фæхæст уа, уый нал 
суадздзæни. Æдзæсгом лæг хицауы бынатмæ куы схиза, 
уæд уый адæмы сæфт у... 
— Фæлæуу-ма, фæлæуу. Цавæр æртæ уаты кой кæныс?— 
дисхуызæй йæ фæрсы Гуыргъохъо. 
— Æз номхыгъды фыццаг дæн... 
59 

— Зонын æй, — æнæрхъæцæй йын йæ ныхас фескъуыдта 
Гуыргъохъо. 
— Фатер нын дæттынц, уый Куыдзæг куы базыдта, уæд 
профкомы уæнгты амбырд кодта, æмæ йæ талф-тулфæй 
Гæбылайæн авæрдта. 
— Иу адæймагæн — æртæ уаты? 
— Йæ мад æмæ йе ’фсымæры йæхиуыл ныффыста, стæй 
Куыдзæджы хæзгулы сусæгæй ракуырдта. 
— Ома, куыд ракуырдта? Цавæр хæзгулы? 
— Хицау ын, йæ чъизи митæ бамбæхсыны тыххæй 
Кафетæйы йæ быны батъыста. 
— Нæ дæ æмбарын, Æмæ Кафетæ Куыдзæгмæ цы бар 
дары? 
— Дæуæй афтæ, фæсæмбисæхсæвтæм уаты æхгæддуарæй 
цы фæкусынц? 
Гуыргъохъойæн фырмæстæй йæ дæндæгты къæс -къæс 
ссыди. Фæнды йæ редакцимæ базгъорын æмæ Куыдзæджы 
хурхыл бахæцын. 
— Æвæццæгæн, редактор раст у. Æдылы дæн æмæ цард 
нæ бамбæрстон, фæлæ иу хъуыддаг хорз æмбарын. 
Куыдзæджы хуызæн хиваст лæгтæ хъуамæ сыгъдæгзæрдæ 
адæмы сæргъы ма лæууой, — хъуысы йæм Дзаттейы 
ныфссаст хъæлæс. 
— Нæ лæмæгъдзинад дæр уый мидæг и, царды цы уынæм, 
уый бæсты цы хъуамæ уыниккам, уый кæй æвдисæм. 
— Æ-æ-æ, — йæ къух ыл ауыгъта Дзатте. — Дæ бон куы 
ницы уа,уæд дзыхыл хæцынæй хуыздæр ницы и. Буцимæ 
ма мæ хъаст иу хатт хæссын, стæй сæ сæхи бар уадзын. 
— Дæ рæстæг зыбыты дзæгъæлы фесафдзынæ. 
— Цæмæн? 
— Халон халоны цæст нæ къахы... 
— Уый дæр раст у, фæлæ... 
— Цалынмæ дын зæрдæтæ æвæрой, уæдмæ зæххы бын 
дзыхъхъынног фатер райсдзынæ, Аразгæ та дын æй 
мæхæдæг скæндзынæн... 
— Бузныг. Уый æнхъæл дæр дын нæ уыдтæн. 
— Цæй, о, хъазæн ныхас дæр куы нал æмбарыс, — йæ 
уæхскмæ йын бавнæлдта Гуыргъохъо, — Ам цы бадыс? Цом 
мидæмæ. 
Дзатте сыстади æмæ Гуыргъохъойы фæдыл æвæндонæй 
араст и. Хæдзармæ куы бахæццæ сты, уæд йæ сæр 
банкъуыста: 
— Нырма йыл æвдай азы дæр нæма цæуы, афтæмæй 
ныккæлæддзаг и... Сæдæгай азтæн æй арæзтой æмæ 
ныридæгæн йæхиуыл нал хæцы... 
60 

— Хæдзарæн хъуамæ йæ бындур фидар уа... 
— Йæ аразджытæ йын хорз бындур сæвæрдтой, бæргæ, 
фæлæ дæсгай азты дæргъы йе ’нæсæрфат хицæутты азарæй 
заууаты бынатмæ æрцыди... 
— Ма йыл тыхс. Куы ’ркæла уæд та йын йæ бынаты 
æндæр хæдзар сараздзысты. 
— Æмæ та дзы Куыдзæджы хуызæттæ сæйраг бынæттæ 
æрцахсдзысты... Диссаджы миниуæг сæм и, æвæдза. 
Цыфæнды уавæрты дæр доны нæ ныгъуылынц, арты нæ 
судзынц... 
Тыргъы кæрæдзийæ фæхицæн сты. Дзатте йæ кусæн 
уатмæ бацыди æмæ бандоныл йæхи æруагьта. Сабыргай йæ 
цæстæнгас бурахуырст къултыл хæссы. Цыфæнды куы 
фæуа, уæддæр æй Куыдзæг йæ бынатæй фæсурдзæни æмæ 
ма йæхи та къæхты бынмæ цы ’ппары? Фæлтау дæхæдæг 
сыст æмæ сæрыстырæй ацу. Арвæй зæхмæ дæ фарс чи 
рахæца, ахæм лæг ма уæд. Гъе, уæууæй, гъе! 
Дзатте йæ риуыл йæ сæр æруагъта, исдуг æнæзмæлгæйæ 
абадти, стæй йæхиуыл схæцыди. Нæ, йе ’нæуынон 
адæймагæн афтæ æнцонæй нæ бакомдзæни сæттын! Хъуамæ 
Куыдзæг базона, Дзатте чи у, уый! Лæдзæг райста æмæ 
дыккаг уæладзыгмæ схызти. Редакторы кусæн уаты гом 
дуармæ куыд хæстæгдæр кæны, афтæ тынгæй тынгдæр 
тыхсы, фæлæ уæддæр тындзы йæ нысанмæ. Ныртæккæ 
йæм бацæудзæни æмæ йын лæдзæгæй йæ сæр ныххойдзæни, 
стæй -иу æй ахæстоны бакæнæнт! Куыдзæджы къæхты бын 
хъизæмар кæныны бæсты ахæстоны баддзæни! Ныры 
хуызæн цæттæ никуы у лæг амарынмæ, ныры хуызæн карзæй 
никуы лæбуры йе ’лгъаг хицаумæ.Хъуамæ дзы йе’ппæт 
мæстытæ дæр райса, фæлæ уый цы хъусы? 
—Ницæмæй хъаст кæнын, Буци Габаевич. Дæу фæрцы 
мæм алцыдæр ис... Æхсызгон мын у, æгайтма мæ дæ сæрмæ 
æрхастай... Бæгуыдæр фидауæм Буци Габаевич. Дзатте мæ 
хуыздæр æрдхорд куы у... Цæмæ зæгъыс, Буци 
Габаевич?Æз.. Мæнæн мæ хæс... Тугтæ мыл мысы! Æз 
Дзаттейæ хуыздæр зæрдæ куы никæмæ дарын. Хæсты 
ветеран, курдиатджын журналист, сыгъдæгзæрдæ адæймаг. 
«Æ-æ, дыдзæсгом! Куыд æй сайы, куыд!» — мæстæй йæм 
мæлы Дзатте. 
— Æндæрæбон ын профкомы уынаффæмæ гæсгæ фатер 
дæр ма куы радтам, — хъуысы йæм Куыдзæджы тарстхуыз 
хъæлæс— Æцæг, æцæг! Уæдæ дæ сайгæ кæнын?! Раст мæ 
нæ бамбæрста, Буци Габаевич. Радтам ын фатер. Замманай 
æртæ стыр уаты... 
Дзаттейы фæнды мидæмæ бахизын æмæ йæ фæлитой 
61 

хицауæн алывыдтæ акалын, фæлæ фырдисæй йæ мидбынаты 
бандзыг. Ау, республикæйы срыццаг лæг ыл афтæ зæрдиагæй 
батыхсти? Нæ, нæ! Уымæн уæвæн нæй! Дзатте ацы мæнгард 
дунейы цæуылфæндыдæр баууæнддзæни, æцæг ууыл —нæ. 
«Уыцы ’фсæст дезертир мæ хуызæн æххормаг хæстоныл 
бамæт кæна, мæ зындзинад мын бамбара? Нæ, нæ. Æз цы 
хъал лæджы зонын, уымæй ахæм уæздандзинад нæ 
рантысдзæни. Уæдæ Куыдзæг афтæ тарстхуызæй кæимæ 
дзуры?» 
Дзатте къахæй сæрмæ схид и æмæ йæхицæй тыхсы. Ахæм 
рæстæг æй æрфæнды йæхи уазал донæй æрæхсын. Уæд 
цыма йæ хъуыдытæ фæирддæр вæййынц. Æвæццæгæн, 
Буцийы тыххæй рæдийы. Йæ хицаумæ йын уый æрдзырдта, 
фæлæ йын йæ хабæрттæ кæцæй базыдта? Дзаттейæн йæ 
зæрдæ аерфæлмæн и. Цæмæдæр гæсгæ йæм хыл кæнын нал 
цæуы. Йæ кусæн уатмæ æрхызти, сапон райста æмæ 
уазæгдонмæ бацыди. 
— Сæли! Сæли! Сæли дарæг дæ мауал уа! Зæххы скъуыды 
ныххаудта æви?! — дыккаг уæладзыгæй йæм хъуысы 
Куыдзæджы тыхстхуыз хъæлæс. Дуары тыхджын гуыпп 
фæцыди. Куыдзæг тыргъмæ разгьордта, иу уатмæ тарстхуызæй 
оакæсы, Дзаттейы уæ ничи федта? зæгъгæ, афæрсы æмæ та 
дарддæр азгъоры. Культурæйы хайадмæ æрхæццæ и. 
— Дзаттейыл дæ цæст не ’рхæцыди? — фæрсы Гуыргъо- 
хъойы, фæлæ йæм уый ницы хъус дары, стъолмæ багуыбыр 
и æмæ хъуыддагхуызæй цыдæртæ фыссы. 
— Дæумæ нæ дзурын? Дзаттейы нæ федтай? 
— Ам мын дæ кусджыты хъахъхъæнын йеддæмæ ницы 
куыст и? — хæрдмæ йæм нæ кæсы, афтæмæй йын йæ 
фарстæн фарстæй дзуапп дæтты Гуыргъохъо. 
— Ацагур-ма йæ. 
— Æз йемæ хыл дæн æмæ йæм нæ дзурын. 
— Кæм уа, цымæ? 
— Чысыл раздæр уазæгдонмæ, хъуыр-хъуыргæнгæ, 
бацыди, Куыдзæгмæ кæсыны бæсты, дам, бон-изæрмæ ам 
фæбаддзынæн. 
«Кæцæй мæ федта, цымæ?» — дис ыл кæны Дзатте. 
— Хъус-ма, лæппу, дæ дзых æгæр не суагътай?! 
— Æз æй не суагътон, фæлæ Дзатте. Афтæ тыхстæй дæ 
цæмæ бахъуыди? 
— Мæ фæндонæй авд дæлдзæхы куы ныххауид! — 
мæстæлгъæдæй загъта Куыдзæг, уазæгдонмæ атындзыдта 
æмæ уырдыгæй йæ лæгъзтæхуыз хъæлæс райхъуысти: 
— Хæдзары ма къустæ дæр куы базмæлынц, гормон, уæд 
мах цардæгас адæм куы стæм. Хъуамæ нæ алы ныхас дæр 
62 

хицаумæ скъæфæм? Æз фатер æнæуи дæр дæуæн лæвæрд- 
тон, ды та... 
— Мæн дæ фатер нал хъæуы. Габайы фырт мын цы 
стæрхон кæна, ууыл сразы уыдзынæн. 
— Дæ Хуыцауы хатырæй, ма мæ бабын кæ! — йæ хъуыры 
цъар ивазы редактор, — Ныртæккæ профкомы уæнгтæм 
фæдзурæм æмæ сын сæ уынаффæ протоколмæ бахæссæм, 
цыма æмбырд æндæрæбон сарæзтой, афтæ. 
— Æмæ Гæбылайæн цы уынаффæ рахастай, уый та?! — 
мæстыхуызæй йæ фæрсы Дзатте 
— Аскъуындзыстæм æй! 
— Нæ, æз мæ сæрмæ гæды митæ нæ хæссын. 
— Уый гæды ми нæу, фæлæ раст тæрхон... 
— Æмæ кæд раст тæрхон у, уæд æй æндæрæбон цæуыннæ 
рахастай? 
— Мæ хæйрæджы хай мыл фæтых и. 
— Æгæр арæх дыл нæ тых кæны дæ хæйрæджы хай? 
— Цард, цард, мæ хæдзар. Арæх уавæртæ махæй аразгæ 
нал вæййынц. Цом, цом, мæ хур. 
— Ныууадз мæ иу ран! Мæ хуыздæр азтæ кæйдæр 
ныккæнды куы арвыстон, уæд амæй фæстæмæ нал 
бафæраздзынæн?! 
Редакцийы кусджытæ тыргъмæ ракалдысты æмæ сæм 
цымыдисæй кæсынц. 
— Ацы хатт ма мæм байхъус, стæй дæ цы фæнда, уый кæ, — 
Дзатгейы йæ къабазæй дыккаг уæладзыгмæ фæласы Куыдзæг. 
— Цæуын, æцæг мын знон цы карз æфхæрд радтай, уый сис. 
— Æ-æ, дæ бонæй уай, Дзатте, афтид гæрæхтæй чи тæрсы. 
Иннæ хъуыддæгтæ дæр афтæ æнцон саразæн куы уаиккой... 
— Цом уæдæ, фæлæ дæ зæрдыл бадар, иу хатт ма мæ 
куы бафхæрай, уæд мæ-иу мауал рахъаст кæ! — фидарæй 
загъта Дзатте æмæ редакторы фæдыл араст и. 
— Æ-æ, дæ бын фесафай, æмæ сылгоймаджы хъæстæ 
макуыуал фæуай Тепсарыхъойы сæрхъæн фырт! Уæртæ 
уыцы хайуаны хъазæнхъулмæ уал азы дæ былыцъæрттæ 
фæхæр! Гъер дæу цы рахуындæуа? Фæлтау дæ марды хабар 
дæ мæгуыр фыдмæ куы ныхъхъуыстаид», — Куыдзæджы 
фæтæн уæхсчытæм кæсгæйæ, йæхицæн уайдзæф кæны 
Гуыргъохъо. 
* * * 
Редактор йæ мидбынаты сагъдауæй лæууы, æмæ йæ хид 
йæ буарыл лæсæнтæ кæны, «Мæ кæрон æрхæццæ и, 
æвæццæгæн. Никуы мæ бауырныдтаид, хицау мæм Дзаттейы 
63 

тыххæй æрдзурдзæни, уый. Адæмыл æууæнк куыд нал и, 
уый диссаг у. Айфыццаг мыл йæ кусæн уаты æндон базыртæ 
куы ныссагъта, уæд мын сæ ныр æваст цæмæ æрцагъта? 
Иæ зæрдæ мыл цæмæй фæхудти, цымæ?» — йæхи фæрсы 
Куыдзæг. Йæ хæрзгæнæг æм цæуыл смæсты уыдаид, уый 
агуры, фæлæ йæ сæр ницы ахсы æмæ тыхстæй мæлы. Йæ 
цæстытыл уайы Буцийы цардбæллон хæрзхуыз цæсгом. Иу 
æнцъылд дæр дзы нæ федта уæд Куыдзæг, афтæмæй йæ 
фондз æмæ æртиссæдз азы йæхи фесты. Йæ сау цæстытæ 
æрыгон лæппуйы цæстытау цæхæр калдтой. Йæ 
сæрыхъуынтæ дæр уыцы сауæй баззадысты. Йæ алы 
фæзылдыл дæр бæрæг уыди, йæ цардæй тынг разы кæй у, 
уый. Куыдзæгæн та фыртæссæй йæ уд æрдуйæ нарæгдæр 
сси. Æмæ куыд нæ! Дæ кусджытæ дыл уыйбæрц хахуыртæ 
ныффыссæнт! Раст зæгъгæйæ, иууылдæр хахуыртæ нæ 
уыдысты. Уымæй растдæр зæгъгæйæ та дзы хахуыртæн сæ 
кой дæр нæ уыди, æмæ редактор йæхицæн старсти. Æнхъæл 
уыди, хицау æй йæ куыстæй сисдзæни, фæлæ фæрæдыди. 
Буци йæм иуцасдæр æдзынæг фæкасти, стæй æрæджиау йæ 
аив тымбыл цæсгомыл хинхудт фæзынди, æмæ йыл йæ къух 
ауыгъта. 
— Ацу æмæ кус. Хахуыртæ мæнæй фылдæр куы никæуыл 
фыссынц. 
Куыдзæгæн иучысыл фенцон и, фæлæ йæ уæдæй нырмæ 
уыцы хинæйдзаг мидбылхудт сабыр кæнын нæ уадзы. Стæй 
йæ ныхæстæ дæр æгæр æбæрæг хуызы загъта. 
«Ехх, мæ фæндтæ мæ хъуыры фæбадтысты. Æз Дзаттейы 
фæсурынмæ хъавыдтæн, уый та мын æй мæ роны рæбындæр 
оатъыста. Дæ сæрмæ ахæм гæвзыкк хицæуттæ куы бада, 
уæд кусæн и?» — йæхицæн æнкъардæй дзуры редактор. 
Рудзынджы цурмæ бацыди æмæ адæммæ кæсы. Æрыгон 
чызджытæ цы рæсугъд сты. Сæ зымæгон дарæс сæрдыгонæй 
раивтой æмæ гæлæбутау рог пæр-пæр кæнынц. Афтæ зыны 
цыма ныртæккæ хурæфсæст уæлдæфмæ стæхдзысты. Ды 
та ам бад æмæ, кæм цы гуымыдза и, уыдоны ницæййаг 
уацхъуыдтæ кæс! Абон нæ, райсом уæлдæр кæй схиздзæни, 
уымæй йæхицæн зæрдæтæ æвæрдта, фæлæ ныр йæ ныфс 
асасти. Афтæ карзæй йæм чи ’рдзырдта, уый ма йæ уæлдæр 
исы? Куыннæ стæй. Редакторы къæлæтджынæй дæр ма йæ 
раппардзæни, æнæмæнг æй раппардзæни. Уыцы хабар адæм 
кæрæдзи дзыхæй дзæгъæлы не скъæфынц. 
— Бауайон дæм ? — къæсæргæронæй йæ фæрсы Кафетæ. 
Цыдæр мæстыхуыз у. Æвæццæгæн, фатеры тыххæй. 
Æрсабыр кæнын æй хъæуы, науæд булæмæргьау йæ къухтæй 
куы атæха, уæд æгæр æвгъау у... 
64 

— Рауай, рауай. Дуар-ма дæ фæдыл æрбахгæ, — тагъд- 
тагъд дзуры Куыдзæг, цыма дзы сылгоймаг æцæгдæр 
алидзынмæ хъавы. 
— Дзæгъæл рахгæ-бахгæйæн дзы бынат нал и! Куы йæ 
бахгæнæм, уæд иу ныхас фæкæныс, куы йæ байгом кæнæм, 
уæд та — бынтон æндæр ныхас! — йæ рохтæ феуæгъд сты 
Кафетæйæн. 
— Фатеры тыххæй мæм дæ мæсты? 
— Нагъ. Мæ фыды дæндæгтæ кæй рахаудтой, уый тых- 
хæй!— йе ’рфгуыты ’лхынцъ нæ халы Кафетæ. 
«Мæстыйæ дæр цы рæсугъд у, йæ мард фесæфа!» 
Куыдзæгæн йæ хъуыдымæ йæ цæсгом зына-нæзына 
бахудызмæл и. 
— Йæ сылваз дымысдæримæ мæ сбаста, фатерæй мæ 
фæсайдта, ноджы ма мыл худгæ дæр кæны! — фæтæргай и 
Кафетæ æмæ йæм йæ чъылдым фездæхта. 
— Мæ сыгъдæг уарзтæй дын ард хæрын, æз аххосджын 
нæ дæн.Уыцы фатер Дзаттейæн раттыны бæсты мæ зæрдæ 
дзæгъæл куыйтæн аппæрстаин, — йæ рæстдзинадыл æй 
æууæндын кæны Куыдзæг. 
— Сыгъдæг уарзт... — былысчъилæй дзуры Кафетæ. — 
Чъизидæр ма цы вæййы? Уæд мын æргъæу галуанæй 
зæрдæ куы æвæрдтай. Гæбыламæ смой кæныныл дæр ма 
сразы дæн. Кæд, зæгъын, мæхи къуымы ’рцæрин. 
— Хуыцауæй дæ бауырнæд, æз æй дæуæн лæвæрдтон, 
фæлæ мыл Дзатте хицаумæ бахъаст кодта. 
Куыдзæг дзургæ-дзурын сыстади æмæ дуар æрбахгæдта, 
Кафетæмæ хæстæгдæр бацыди, йæ цонгмæ йын æвналы, 
фæлæ дзы уый йæхи æлгъгæнæгау иуварс ласы. 
— Уыцы гæды ныхæстæ-иу ахсæв дæ зæронд фыдынд 
усæн ракæ, æз сыл не ’ууæндын! 
— Баууæнд мыл, фыццагдæр ма нын цы фатер радтой, 
уый дæу уыдзæни. 
— Хæрæг, ма амæл, сæрд æрцæудзæн! Ницыуал мæ хъæуы 
дæуæй, фæлитой! 
— Чи?! Æз — фæлитой?! — æрбамæсты йæм Куыдзæг. 
Кафетæ йæм йе ’ргом раздæхта. 
— О, ды! — дзуры хъæрæй, фæлæ йæ цæстæнгасыл бæрæг 
у, редактор ма йын иуцалдæр фæлмæн ныхасы куы зæгъид, 
уæд æрсабыр уаид æмæ та йæ хъæбысы атаид, фæлæ 
Куыдзæгæн йæ масты дзæкъул атыдта æмæ йæхи уромын 
нал фæразы. 
— Гъемæ, гъæй кæ уæдæ! Мæлæты мæлхъ! Ничи йæм 
кæсы! Йæ къæдзил куыд систа! Æз дыл куынæ хæцин, уæд 
дæ сыст æнгузы йас уаид! Фæсарæйнаг зынаргъ дзаумæттæ — 
3 Æндæрг 
65 

амæн! Редакцийы хуыздæр «Волгæ» — амæн! Исты йæ куы 
бахъæуы, уæд йе ской — йæ зын! Æмæ мæ сæрмæ схызти! 
Хуыцауардыстæн, куы дæ феуæгъд кæнон, уæд зæххæй 
сисынмæ нал сбæздзынæ! 
Кафетæ йæ цæстытæ доны разылдта æмæ феддæдуар и. 
Афтæ йæм кæсы, цыма йыл Куыдзæг гадзрахатæй рацыди. 
«Цæмæй мæ фервæза, уый тыххæй мæ сбаста йе ’лгъаг 
къæбылаимæ! Хæдзар дæттынмæ дæр мын нæ хъавыди! 
Хæстæг дæр æм никуыуал бацæудзынæн! Ныр йемæ дзурын 
та мæ сæрмæ цæмæ хæссын?! Редактор йеддæмæ ма исты 
у?! Абон — редактор, райсом — ничи! Ме’нæуынон фæуæд!»— 
æлгъиты йæ хæзгулы. Ныртæккæ йын Куыдзæгæй æнаддæр 
адæймаг нæй. Йæ бон ыл куы цæуид, уæд æм фæстæмæ 
баздæхид æмæ йæ ныкъкъабæзтæ кæнид. 
* * * 
Куыдзæг цыма йе стъолæн алидзынæй тæрсы, уыйау ыл 
ныддæлгом и æмæ газеттæм æлхынцъæрфыгæй кæсы, фæлæ 
дзы йæ сæрмæ æппындæр ницы цæуы. Йæ хъуыдытæ 
иууылдæр Кафетæимæ сты. Æмæ куыннæ уой. Ныр æй цал 
боны нæ федта. Искуы дзы ахæм фыд-зыкъуыр сылгоймаг 
уыди, Хуыцауы хатырæй?Йæ хорздзинæдтæ дзы иууылдæр 
куыд ферох сты.Куыдзæг æм йæхимидæг мæстæй мæлы, 
фæлæ уæддæр йæ мастæй йæ уарзт фылдæр у æмæ тыхсы, 
æнхъæлмæ кæсы. Дзæгъæлы. Æвæццæгæн та Ремæимæ 
кæдæмдæр адзæгъæл сты. Ремæ дæр йæ кæрддзæмы ’нцад 
бадæд, кæннод ын Куыдзæг йæ дынджыр фæстаг 
скъуырдзæни! Лæг йæ мæстæй цы нæ зæгъдзæни. Кæддæр 
ын æй йæ хъæбысы стыр хæзнайау дардта, ныр та йæ 
къуырынмæ хъавы. Редактор сыстади æмæ агъуысты силлæг 
и. Йæ сахатмæ æркæс-æркæс кæны. Куысты рæстæг 
фæуынмæ хъавы, уæддæр Кафетæ зынæг нæма и. 
Æвæццæгæн æм æцæг смæсты и. Дзæгъæлы йыл 
ныхъхъæртæ кодта. Базæронд и æмæ йæхиуыл хæцын нал 
фæразы. Исты хуызы ма йæ фæстæмæ куы раздахид, науæд 
фырæнкъардæй йæ сæрызонд фæцæудзæни. Кафетæйæн 
циу? Нырма æрыгон рæсугъд сылгоймаг у æмæ йæхицæн 
цавæрфæнды хæзгул дæр ссардзæни, фæлæ Куыдзæджы 
авналæнтæ бæлвырд фæцыбырдæр сты... 
Редактор арф ныуулæфы, телефоны хæтæл сисы, дзæвгар 
рæстæг æм æдзынæг фæкæсы, стæй та йæ фæстæмæ йæ бынаты 
æрæвæры. Ныдздзура йæм æви нæ? Куы йæм ныдздзура, 
66 

уæд йæхи саслам кæндзæни, куынæ йæм ныдздзура, уæд та 
йæ зæрдæ рисдзæни. Æмæ ма ’рмæст зæрдæрыстыл куы 
ныллæууид, фæлæ та йæ усæн дæр смаст кæндзæни. Нæ, 
ныдздзурын æм хъæуы. Сылгоймаджы размæ йæ уæрджытыл 
куы ’рлæууа, уæддæр нæ фæхудинаг уыдзæни... 
Хæтæл та систа. Цæмæдæр гæсгæ, йе ’нгуылдзты зыр- 
зыр цæуы. 
— Алло! Алло! Хъусын дæм ! Чи дæ ?! — хъæрæй дзуры 
Кафетæ. Редакторы дзыхæй хъыпп-сыпп нæ хауы. 
— Æдылы митæн æгæр нæ базæронд дæ ?!— былысчъилæй 
йæ фæрсы сылгоймаг. Базыдта йæ. Лæг йæ мидбылты 
бахудти. 
«Цалынмæ мæ ды уарзай, уæдмæ æрыгон лæппу 
уыдзынæн», — дзуры йæм йæхинымæр. Ныртæккæ сæ 
хъæрæй дæр зæгъдзæни. Йæ дзых байгом кодта, фæлæ йæм 
хæтæлæй бипп-бипп райхъуысти, æмæ йæ цæсгомæй 
мидбылхудт фæлыгъди, йе ’рфгуытæ та ’рбалхынцъ сты, 
æмæ йæ къæхты бынмæ æнкъардæй кæсы». Лæджы 
самондджын кæнынæн куыд гыццыл хъæуы, æвæдза. 
Æрмæст ын йæ хъæлæс фехъуыстон æмæ та мæм цæрын 
æрцыди». 
— Бауайон дæм? — фæрсы йæ къæсæргæронæй 
бæзæрхыгтæ сырхуадул сылгоймаг. 
— Рацу, — æвæндонæй йын дзуапп дæтты Куыдзæг. 
Сылгоймаг æм хæстæг бацыди, æмæ йæм мæстыхуызæй 
комкоммæ кæсы. Куыдзæг йæ цæстытæ иуварс азылдта. 
— Газеты хицау ды дæ?!— фæрсы та йæ сылгоймаг, æцæг 
ацы хатт карздæрæй. 
— О, — йæ сæр тилы Куыдзæг. 
— Æмæ Къæдзæхмæт ам нæ кусы ? 
— Кусы. 
— Æмæ йын фенæн нæй?! 
— Куыннæ йын и. Кæд мын Аларды нæу. 
—Фæдзур-ма йæм уæдæ. 
«Ай исты хъуаг куы уа, уымæй тæрсын», — хъуыды 
кæны йæхинымæр Куыдзæг. Къæлæтджыны йæхи æруагъта, 
телефоны хæтæл систа æмæ Къæдзæхмæтмæ дзуры: 
— Ардæм-ма рауай! — Хæтæл æрæвæрдта æмæ та уазæгмæ 
йе ’ргом аздæхта. — Хатыр бакæ, хорз ус, фæлæ чи дæ? 
— Уæлинка. 
— Æмæ дæ Къæдзæхмæт цæмæ хъæуы? 
— Мæн цас хъæуы, йæ бинонты дæр æндæр ма бахъæуæд! 
— мæстыйæ æлгъиты уазæг, йе ставд цæнгтæ дæр ма 
стылдта. 
67 

Исты ’нæхсæст ныхас дзы куы схауа, уымæй тæрсгæйæ 
йæ Куыдзæг ницæмæйуал фæрсы, газеттæм та багуыбыр и. 
— Æ-æ-æ, мæ хæдзар куыд байхæлди! Ныр ма утæппæт 
сывæллæттæн æз иунæгæй цы кæндзынæн?! Æ-æ-æ, дæ 
бындур цъилы зылд ныккæна, цы лæг дæ, кæд зæрондæй 
дæ сæрызонд нæ фæцыди!— хъуысы йæм сылгоймаджы 
хъарæг. Йæ сæрыл схæцыди æмæ йæм дисхуызæй кæсы. 
— Кæмæй зæгъыс, кæ? 
— Не ’ррайæ, æндæр кæмæй! — рæхуыст дзуапп ын дæтты 
ус æмæ знæт галау йæ цæстытæ зилы. 
— Æмæ чи у уе’рра? 
— Ахбол, æндæр чи! Мæ тæригъæдæй зындоны арты 
фæсудза æмæ йын йæ ног ус хистытæ фæкæна! 
— Фæлæуу-ма, фæлæуу, æмæ йын ног ус и? 
— Хорз лæг, хынджылæг мæ кæныс æви?! Æз дæр ма йæ 
сымахæй куы базыдтон! — йæхи йыл сцагъта Уæлинка. 
— Ома, куыд махæй? 
Сылгоймаг газет райхæлдта æмæ йæ йæ амонæн 
æнгуылдзæй хойы. 
— Æвæццæгæн дæм дæ уацхæсджытæ цы фыстытæ 
æрбахæссынц, уыдон кæсгæ дæр нæ бакæныс! 
Къæдзæхмæт йæ фындзы футт йæ разæй æрбахаста, 
куы редактормæ бакæсы, куы Уæлинкамæ. 
— Ацы сылгоймаджы зоныс? — фæрсы йæ Куыдзæг. 
— Фыццаг хатт æй уынын. 
— Ме ’ррайыл мын ды ныффыстай?! — Къæдзæхмæтмæ 
фездæхти ус. 
— Æз æрратыл нæ фæфыссын. 
— Уæдæ мæнæ ацы очерк кæй фыст у?! — газеты фарс та 
бахоста Уæлинка. 
— Уый æз ныффыстон, — сæрыстырæй дзуры Къæдзæх- 
мæт æмæ редактормæ уæле дæлæмæ кæсы. — Преми дæр 
ма дзы куы райстон... 
— Преми нæ дæ, преми! Адæймаджы нæмын цæй тыххæй 
хъæуы, уый тыххæй та йын преми дæттынц! — газет æм 
былысчъилæй тилы Уæлинка. 
— Ма зæгъ, хорз ус, ма зæгъ... Преми иу адæймаг нæ 
дæтты...— йæхи сраст кæныныл архайы редактор. 
— Æмæ цы уæлдай у ?! Фæнды йæ иу æдылы раттæд, 
фæнды бирæ æдылытæ! — фæзылд æм сылгоймаг. 
— Дæ зæрдæмæ нæ цæуы æви? фæрсы йæ Къæдзæхмæт. 
—Дæ зæрдæ дæ хуылфы сау физонæг суæд мæ уды 
тæригъæдæй! Уый дын мæ хуыздæр арфæ! — хъæрæй йæ 
æлгъиты ус— Хæфсыл цалх куы атула, уыйау мæм дæ 
цъаммар цæстытæ цы ныджджыгъгъытт кодтай?! 
68 

— Фæлæуу-ма, хорз ус, — бауромынмæ йæ хъавы 
редактор, фæлæ Уæлинкайæн йæ рохтæ феуæгъд сты, æмæ 
уромын нал комы. 
— Мæнæ ацы сылгоймаг чи у ?! — йæ амонæн æнгуылдзæй 
та хойы газет. 
— Ахболы ус, — æнæдызæрдыгæй йын дзуапп дæтгы уацхæссæг. 
— Æмæ уæд æз та чи дæн?! 
—Уымæй дæу бафæрсын хъæуы. Дуар дæ сæрыл 
æрбахастай, стæй ма ныл хъæртæ дæр кæныс. 
— Сымахыл хъæртæ кæнын нæ хъæуы, фæлæ нæмын! 
— Цы, дам, цы ?! — фæзылд æм Куыдзæг. 
— Ахболы ус æз дæн! — йæ сæвджын риу хойы сылгоймаг. 
— Нæ дæ! — фидарæй дзуры Къæдзæхмæт. 
— Куыннæ дæн?! Мæнæ-ма мын мæ пъасбыртмæ æркæс 
уæдæ! — йæ паспорт æм æвдисы Уæлинка. — Дæлæ уый 
загсы мыхуыр нæу?! Дæ цæстытæ рахауой! 
— Хорз ус, æлгъитгæ уæддæр ма кæ, — сабыр æй кæны 
Куыдзæг, фæлæ йæм уазæг ницы хъус дары. 
— Дæс сывæллоны йын куы Ныййардтон! 
— Цы йын ныййардтай, уый æз нæ зонын, фæлæ Науыры 
сылгоймагимæ кæй цæры, уый дызæрдыггаг нæу, — 
хъæддыхæй та загъта Къæдзæхмæт æмæ йæ фындз дæргъ- 
вæтин футт скодта. 
— Дæхæдæг сæ федтай? 
Уазæгæн йæ хъæлæс бæлвырд фæфæлмæндæр и. Йе 
знæтхуыз цæстытæ чысыл фæкъæмдзæстыг сты. 
— О, — æнæдызæрдыгæй йын дзуапп дæтты Къæдзæхмæт. 
— Хицæн уаты? 
— Афтæ лæмбынæг сæм нæ кастæн, фæлæ цыма йæ ус у... 
— Æмæ уæд нæ цот та? — æнкъардæй дзуры уазæг. 
— Уымæй та-иу ын йæхи бафæрс. 
— Мæ зæрдæ йæ зыдта, уыцы ’дзæсгом иу бон дæр æнæ 
сылæй кæй нæ бафæраздзæни, уый, — хъарæггæнæгау та 
йæ сæр дыууæрдæм банкъуыста Уæлинка. — Нæлгоймагыл 
æууæнк и?... Æз мæ мадæн чызгæн нæ райгуырдтæн, сæ 
удтæй сын куынæ фæхъазон лæгæй, усæй! — бартхъирæн 
сæм кодта сылгоймаг æмæ дуар йæ сæрыл ахаста. 
— Фæлæуу-ма, фæлæуу. Кæд , мыййаг, рæдийгæ 
фæкодтон, — дызæрдыггæнгæ, дзуры Къæдзæхмæт,— Сæ 
хæринаггæнæджы йын кæд йæ ус фенхъæлдтон. 
— Гъер дæуæн дæ сæр къултыл ма фæхой! Фых галы 
сæры йас дын у, афтæмæй дзы мисхалы бæрц зонд нæй! — 
хъæртæ йыл кæны редактор. 
— Сæры кæхцæн йæ фæзуат дæр зондмæ исты бар дары? — 
йæ ныхас ын хъазынырдæм здахы Къæдзæхмæт. 
69 

* * * 
Горæты уынгты, йæ къæхты бынмæ тыхкастгæнгæйæ, 
арæхстгай æрбацæуы Агуыдз. Цыма асфальты бын минæтæ 
æвæрд и, æмæ йæ фæйнæрдæм гæбазгай куы фæхæссой, 
уымæй тæрсы, уыйау хъавгæ агуры йæ развæндаг.Йæхи 
æгæр гуыбыр кæй дары, уымæ гæсгæ йæ сау кæсæнцæстытæ 
æрбыр-æрбыр кæнынц, æмæ сæ лæг тыхсы. Рæстæгæй- 
рæстæгмæ сыл хæрдмæ схæцы, фæлæ та уыдон уайтагъд 
йæ фындзы рагъмæ æрхауынц. 
— Дæ райсом хорз, мæ хæлар! — хъуысы йæм хæрз 
хæстæгæй нæлгоймаджы хъæлæс. 
— Кæй райсом у, уый хорзæхæй бафсæд, — йæ саламæн 
ын дзуапп дæтты Агуыдз. Хæрдмæ скасти, æмæ йæ 
дæлармæй йæ тыхтон феуæгъд и. Лæг æм цырд февнæлдта, 
фæлæ йæ нал ацахста, Тыхтон хуылыдз асфальтмæ 
æрхаудта, æмæ йæ газет райхæлди. 
— Уый дын циу, уый, Агуыдз. — дисхуызæй йæ фæрсы 
нæлгоймаг. 
— Айфыццаг мын нæхи Годтайы музейы директор 
балæгъстæ кодта, дæ къам, дам, нæм стырæй æрбахæсс, 
æмæ йыл æй рагацау сæмбæлын кæнон. 
Агуыдз зæххæй йæ къам систа æмæ йæ нæлгоймагмæ 
æвдисы. 
— Цæй тыхстхуызæй дзы худыс? Дæ дæндæгтæ 
рыстысты? 
— Гуыргъохъо мæ систа æмæ... Цы зоны, мæгуыр... 
Баййардта мæ, æмæ дзы фефсæрмы дæн, æндæр дæсны 
къамисджытæ иу æмæ дыууæ и... — йæхи рæстытæ кæны 
Агуыдз, дзургæ-дзурын йæ сæр афтæ тилы, цыма бæх у, 
æмæ йæ хъусы дон бакалди. Фыртылдæй ма йæ къепкæ 
дæр ’ныззылын и.— Къам исынæй мын æнаддæр ницы и, 
фæлæ мæм директор йæхæдæг æрбацыди... Дæу йеддæмæ, 
дам, нæ никæй къам хъæуы... 
— Уæллæй, хорз, — йæ сæр батылдта нæлгоймаг дæр. — 
Арфæ дын кæнын, Уадз æмæ нæ хъæуæй дæр музейы искæй 
къам уа. Мах кæмæй æвзæрдæр стæм, и? 
Лæг бахудти æмæ ацыди. Агуыдз ма йæ адджын 
хъуыдытимæ иучысыл афæстиат и, стæй йæ къам газеты 
батыхта æмæ та сабыргай араст и. Æрдзы рæсугъд нывтæ 
кæд зæрдæйы фаг нæ уыны, уæддæр сæ хорз æнкъары. 
Бæлæсты цъæх сыфтæртæ сæууон уддзæфмæ рог пæр-пæр 
кæнынц. Булæмæргъ се ’хсæнæй зары æмæ лæджы 
цардбæллон зæрдæмæ цыдæр æхсызгондзинад хæссы. 
Кæдæй-уæдæй уымæ дæр хур æркасти. Нырма йын йæ 
70 

къам республикæйы музеймæ домынц, фæлæ тагъд йæ кой 
дæрдтыл айхъуысдзæни. Ехх, Къостайы преми уал ын исты 
хуызы...Кæм цы гæвзыкк и, уыдон дæр ма йæ куы райстой. 
Иæ премитæ йын кæмæн дæттынц, уый Къоста куы зонид, 
уæд фырмæстæй йæ ингæны къултæ фæйнæрдæм атонид. 
Агуыдзæн бæгуыдæр æмбæлы. Æмæ йын æй ратдзысты. 
Уый фæстæ та паддзахадон преми...Бæстæйы арæнтæ куы 
атона, уæд та... Нæ, ахæм амонд кæмæ кæсы. Нобелы преми 
стæмтæн дæттынц.Ома, куыд стæмтæн? Æмæ Агуыдз 
уыдонæй цæмæй æгуыдзæгдæр поэт у? Уæдæмæ йæм нæма 
фæкомкоммæ сты. Тæлмац æй æвзæр кæнынц, тæлмац, 
æндæр æй æппæт дунейы адæмтæ дæр оазониккой æмæ йын 
стыр аргъ скæниккой. Стæй литературæйы иудадзыг 
курдиатæй аразгæ дæр нæ вæййы хъуыддаг. Иуты фенынц, 
иннæтæ аууоны баззайынц... 
Агуыдзы цæстытыл уайынц зæрдæхъыдзыгæнæн нывтæ. 
Йæ уацмыстæ йын мыхуыр кæнынц алы бæстæты. Гонорар 
æм кæцæй цæуы, уымæ йæ хъус дæр нал дары. Зилы дунейы 
рæсугъд горæттыл. Алы ран дæр ын кад æмæ намыс... Нобе- 
лы преми йын куы дæттой, уæд йæ зондджын раныхасæй 
адæмы дисы бафтаудзæни... 
Агуыдз йæ рæсугъд сæнттимæ тротуарæй куыд ахызти, 
уый æмбаргæ дæр нæ бакодта. Йæ тæккæ цур машинæйы 
цæлхыты хъыррыст ссыди, æмæ йæ удæй йæ мидæг ницыуал 
аззади. Йæ зæнгтæ адон сты. Адæргæй йæ хид йæ къæхты 
бынæй акалди. 
— Фос дæ æви?! — хъæр ыл кæны шофыр. — Æдылыйы 
кæстытæ мæм цы кæныс?! Акуыйты у уырдыгæй! 
Агуыдз фæндагæй иуварс ахызти æмæ бæласыл йæхи 
скъуырдта. Йæ сæр зилы, уæрджытæ ризынц. Ныр 
машинæйы бынмæ куы бахаудаид, уæд та? Нæ, нæ! Хуыцау 
æй ахæм стыр бæллæхæй бахизæд! Æнæуи дæр ын бирæ 
цæрæнбон нал и, афтæмæй ницыма сарæзта. Ном мын чи 
скæна, уыцы уацмыс фæстæдæр ныффысдзынæн, фæстæдæр 
ныффысдзынæнгæнгæ, æгæр ныффæстиат и. Цард бæргæ 
бамбæрста, фæлæ ныр та йæ хъарутæ байсыстысты. Фылдæр 
хатг сгьолы уæлхъус сыгъдæг гæххæтты цур дзæвгар фæбады, 
фæлæ дзы иу хахх ныккæнын дæр йæ бон нæ бавæййы. 
Афтæ æнæзындгондæй амæлдзæни, цымæ ? Æмæ уæд 
уыйоæрц рæстæг йæхи удхарæй цы фæмардта? Цæмæй 
бындзау æрбайсæфа, æмæ адæмæй æрбайрох уа, уый 
тыххæй? Нæ, æппын куы ницы уа, уæддæр, мæнæ йæ 
дæларм цы къам и, уый литературон музейы баззайдзæни 
æмæ йæм адæм æхсызгонæй кæсдзысты. Иугæр ын æй 
бацагуырдтой, уæд уый дзæгъæлы нæу... 
71 

Агуыдз арф ныуулæфыди æмæ сабыргай араст и. 
Музеймæ фæхæццæ кæны. Цæмæйдæр тыхсы, фæлæ цæмæй, 
уый йæхæдæг дæр нæ зоны. Йæ сау костюм æм æрæджы 
дæр ма æгæр уæрæх касти, ныр æй алырдыгæй æмырæхгæд 
чырынау æлхъивы. Иннæ ахæм йæ галстук. Цыма йыл исчи 
æнæдомдд æфсургъау архъан баппæрста æмæ йæ йæхимæ 
фæласы, уыйау ын йæ улæфт ахгæны. Галиу къухы амонæн 
æнгуылдз дзы атъыста æмæ йыл дæлæмæ æрхæцыди, фæлæ 
йын нæ фенцондæр и. Фисынæй рахизырдæм базылди, йæ 
къахдзæфгæ нымайгæ, хæрдмæ фæцæуы. Мæнæ музейы 
агъуыст. Бетон асинтыл уæллаг къæпхæнмæ схызти, 
æрлæууыди, стæй дуарыл бахæцыди. Фойейы цъиуызмæлæг 
нæй. Кæмдæр ын фенцон и. Цалынмæ йæм исчи хæццæ 
кæна, уæдмæ кæд æрсабьгр уаид. Куыннæ стæй! Йæ 
дæлæрмттæ дæр ма хидæй оауымæл сты. Хæрдмæ скасти. 
Фысджыты къамтæ — кæрæдзи фарсмæ. Чи дзы йæ 
мидбылты худы, чи та йæм хъуыдыдзастæй кæсы. 
«Æз дæр амæй фæстæмæ уе ’мсæр уыдзынæн, — дзуры 
сæм йæхинымæр Агуыдз. — Æцæг мæн фæсдуар лæууын 
нæ фæнды. Æз хъуамæ сæйраг уаты уон. Æмæ дзы уыдзы- 
нæн! Мæ къамæн ам бакæнæн нæй: æгæр стыр у...» 
Дыккаг уæладзыгæй йæм хъуысы сылгоймæгты хъæлдзæг 
ныхас. Цæуылдæр худынц. Уæлæ сæ иу асинтыл дæлæмæ 
æрхизы. Бакастæй — хъæуккаг ацæргæ ус. Йæ сæр фæхалас 
и æмæ йæ дадалитæ дæрдджын хъулон сæрбæттæны бынæй 
зынынц зæронд чъизихуыз миты хъæпæнау. Йæ рахиз цæст 
чысыл къаддæр у æви йæ цъынд бакодта, уый Агуыдз не 
’взары. Уый хыгъд ын хорз уыны йæ дынджыр зæронд 
хызын, æмæ йæм афтæ кæсы, цыма сылгоймаг ацы музеймæ 
мисхалы бæрц дæр ницы бар дары, цыма ардæм æнæнхъæлæ- 
джы æрбадзæгъæл и æмæ ныр базармæ картоф æлхæнынмæ 
цæуы. 
«Ахæм æнахъинон сылгоймаджы музейы директорæй чи 
сæвæрдта, уымæн йæ сæр голладжы уыди? Уæд та йæм 
фæсарæйнаг уазджытæ æрбацыди...» — хъуыды кæны 
Агуыдз. 
— О-о-о, дæлæ ма кæй уынын! Дæ мад, дæ фыды хатырæй, 
афтæ раджы дæ цы Хуыцау æрбахаста?! — йæ хъусты зæлы 
сылгоймаджы тыхджын хъæлæс, йæ къух ын нæлгоймагау 
æрæлхъывта, æмæ та йæ зæлланггæнаг хъæлæс афтид 
фойейы анæрыди: — Цы нын æрбахастай, цы ?! 
— Ома, куыд цы? — дисхуызæй йæ фæрсы Агуыдз. — 
Цы къам мæ агуырдтат, уый. 
— Кæй къам у, кæ?! 
— Мæхи. 
72 

Директор æм ахæм цæстæй кæсы, цыма афтæ зæгьынмæ 
хъавы: «Дæ сæрызонд фæцыд æви?» 
— Æмæ нæ цæмæ хъæуы дæ къам?! Цæхджын æй 
кæнæм?! 
Агуыдз ын йæ хъæрæй тынгдæр фæлмæцы æви йæ 
фæрстытæй, уый зын равзарæн у, фæлæ йæ цæсгом 
нынцъылдтæ и. 
— Ома, куыд цæмæ? — фæрсы йæ æнкъардæй. — 
Дæхæдæг...дæ кусæг... Царицæ мæм куы бадзырдта... 
— Цавæр Царицæ?! Махмæ Царицæ нæй! 
— Уый та куыд? Уæдæ мæм телефонæй чи бадзырдта? 
Агуыдз адæргæй йæ сæр ныхынмæ фæци. Къам йæ 
дæлармæй феуæгъд и æмæ пъолмæ æрхаудта. 
— Чи дæм бадзырдта, Хуыцау — йæ зонæг! — йæ цæнгтæ 
фæйнæрдæм аппæрста директор. — Чидæр дæ фæхъазыди! 
Агуыдз йæ бынаты сагъдауæй лæууы. Фыртыхстæй ма 
дзы пъолæй йæ къам сисын дæр ферох и. Йæ рохст 
цæстæнгас кæдæмдæр адзæгъæл и. Афтæ йæм кæсы, цыма 
музейы директор ныртæккæ йæ мидбылты бахуддзæни æмæ 
зæгъдзæни: «Хъазгæ дæ кæнын, æри-ма йæ ардæм», фæлæ 
уый ницы дзуры. Æрыгон чызджытæ сæ хицауы алыварс 
æрæмбырд сты æмæ сæ худын тыххæй уромынц. Агуыдзæн 
йæ цæстытыл уайынц зæрдæриссынгæнæн нывтæ. Куыддæр 
ардыгæй ацæуа, афтæ йын ацы сылгоймæгтæ йæ хабар 
адæмыл ныххæлиу кæндзысты, æмæ æнæхъæн Ирыл 
фæхудинаг уыдзæни. Агуыдз ныридæгæн уыны, йе 
’мдзæвгæтыл ын чи не ’рвæссы, уыцы фысджыты былыс- 
чъил мидбылхудтытæ.Йæ цæсгом фырмæстæй ныссырх и. 
Йе знæгтæ йын йе ’гады хабар фехъусой, уый бæсты Агуыдз 
цыфæнды дæр бакæндзæни, мæнæ ам сылгоймæгты раз йæ 
уæрджытыл дæр æрлæудзæни. æрмæст æй йæ къамимæ 
фæстæмæ ма аздахæнт! Къулыл конд куынæ æрцæуа, 
уæддæр ницы кæны. Иу мæйы бæрц æй сæхимæ фæдарæнт, 
стæй йæ бырæттæм аппарæнт. 
— Уæдæ уæ нæ хъæуы, нæ? — бынтондæр нырхæндæг и 
Агуыдз. Кæд ын фæтæригъæд кæниккой æмæ йын æй 
айсиккой. Куыннæ стæй! Директор йæ цæст дæр нæ 
фæныкъуылдта. 
— Къостайы къам нæм ахæм стырæй куынæ и, уæд 
дæууонæй цы кæнæм?! 
Уæддæр та уыцы æнæхсæст хъæр ныхас. 
«Дæу ардæм чи ’рбауагъта, уымæн æй Хуыцау ма 
ныббарæд!» — ралгъыста йæхинымæр Агуыдз æмæ музейы 
дуарыл æнæбары ахæцыди. Æрыгон саулагъз чызг æм 
гæххæтты цыдæр тыхт ралæвæрдта. Лæг æм æдзынæг кæсы, 
73 

фæлæ цы у, уый не ’мбары. Æрæджиау æй райхæлдта. Йæ 
къам. Уым ын куыд æгъдауæй баззади, цымæ? Ау, йæ 
сæрызонд бынтон фæдзæгьæл и? Йæ къухтæй йæ æппындæр 
куынæ суагъта. Цы йæ фæкæна, уый нæ зоны æмæ тыхсы. 
Мидæгæй йæм хъуысы сылгоймæгты æнахъинон кæл-кæл. 
Агуыдзы фæнды музейы фæмидæг уæвын æмæ...æмæ...Ехх, 
ныр ын йæ худинаг чи базыдта, уыдон иууылдæр дойнаг 
дуртæ куы фестиккой! 
Агуыдз тыхтæй-амæлттæй базмæлыди, асинтыл 
асфальтмæ æрхызти æмæ уырдыгмæ æвæндонæй фæцæуы. 
Кæдæм? Уый йæхæдæг дæр нæ зоны. Куы райгуырди, 
уæдæй нырмæ йыл ахæм æвирхъау хабар никуыма ’рцыди 
æмæ фыртыхстæй хъуыды кæнын дæр нал фæразы. Фæстаг 
рæстæджы йæ фæлгæнæны йæхицæн цы диссаджы ’ргъæу 
галуантæ фæцарæзта, уыдон уыциумæ ныккалдысты æмæ 
йæ сæ быны баныгæдтой. Цы кæна ныр? Худинагæй йæхи 
кæм бамбæхса? 
Лæгæн йæ сæр зилы, æмæ зæхх йæ къæхты бынæй 
иуварсырдæм фæлидзы, зæрдæ ныддур и, масты дзæкъул 
æйнæрдæм фæрæдувы. Кæмæ у мæсты? Алкæмæ дæр, 
æлæ уæлдай тынгдæр — музейы директормæ. Афтæ йæм 
кæсы, цыма уый йæ хъуыды аивта æмæ йын йæ къам 
музеймæ нал бауагъта.Йæ цæсгом куы хъæцид, уæд æм 
ныртæккæ фæстæмæ баздæхид æмæ... æмæ... Агуыдзæн йæ 
къухтæ æрбатымбыл сты æмæ зæрдæбынæй ныккæрзыдта. 
Ау, уæдæ йæ къам музейы конд нал æрцæудзæн? Кæй 
зæгъын æй хъæуы, нал. Æмæ уæд йæ цард циу? Мур дæр 
ницы! Уаллонау зæххыл фæхил æмæ, дæ рæстæг куы ’рцæуа, 
уæд амæл. Амæл æмæ дæ æппындæр макуыуал мачи 
æрымысæд, макуыуал дыл мачи бахъыг кæнæд. Уымæй ма 
æгъатырдæр хъысмæт цы уа? Ницы! Ау, æмæ уый тыххæй 
райгуырди? Ехх, фæлтау куынæ райгуырдаид! Æнхъæл 
уыди, йе ’мсис поэтгæндтæм уæле дæлæмæ кæсдзæни, 
былысчъилтæй сыл худдзæни æмæ фæфыдæнхъæл и. Ныр 
худын уыдон бар уадз. Æнæуи дæр ыл тынг не 
’рвæссыдысты... 
Агуыдзæн адæргæй, фыртыхст æмæ фырæнæбонæй йæ 
цæстытæ доны разылдысты æмæ йæ развæндаг æппындæр 
нал уыны, уæддæр цæуы æмæ цæуы. Йæ пырх кæуыл акала, 
уый нæ зоны æмæ йæхимæ хæцы: «Дæхицæн къæбæр амал 
фæкодтай. Дæ алфамблай цы цаутæ цыди, уыдон æргомæй 
æвдисын никуы бауæндыдтæ. Цæмæйдæр стъæлфыдтæ, 
фæлæ цæмæй, уый дæхæдæг дæр бæлвырд нæ зыдтай. Исты 
куы срæдийай, уый тæссæй сæтæлæгау дæ хъузджы 
бабырыдтæ æмæ, хæрæг бæхты къæхты хъæрмæ куы згъора, 
74 

уыйау ницæййаг поэтты фæсус зардмæ хъырныдтай. Стыр 
поэтты дæ ныхтæ ныссагътай, уымæн æмæ дын афтæмæй 
æнцондæр цæрæн уыди. Кæд дæуæй фыссæг нæ рауади, 
уæд иннæтæ дæр оынсæфт фæуæнт! О, о, бынсæфт! Дæ 
цыфыддæр знаг у Алмахситт. Уымæн æмæ йæ æрыгон 
поэттæ сæ ахуыргæнæг хонынц, дæуыл та былысчъилтæ 
кæнынц. Кæд æдзух йемæ знæт галау сыкъайæ хæцыс, 
уæддæр æй æмбарыс, уый цæргæс у, ды та — халон. Нæ, æз 
халон нæ дæн! Æз... æз... хорз поэт дæн, тынг хорз поэт, 
фæлæ мæ адæм не ’мбарынц! Мæ уацмыстæ бамбарынæн 
арф зонындзинæдтæ хъæуы, ирон адæммæ та уыйбæрц 
зонындзинæдтæ нæма и.» 
Агуыдз дывыдон арты судзы. Иуæй йæ уырны, йæ 
уацмыстæ йын йæ фæдонтæ кæй бамбардзысты æмæ сын 
стыр аргъ кæй скæндзысты, уый, иннæмæй йæ нæ уырны. 
«Йæ мадæлон æвзагыл чи не’рвæссы, йе стыр фысджытыл 
былысчъилтæ чи кæны, уыдоны ма мæ фыстытæ бахъæуой, 
уый æнхъæл нæ дæн. Ехх, уал азы дæхи зыбыты дзæгъæлы 
фæтухæнæй мар. Фæлтау базары халсартæ куы уæй 
кодтаин...» 
Агуыдз, мæстæй мæлгæ, размæ цæуы. Йæ къæхтæ йæ 
цæугæдоны былмæ бахастой. Донхæрисы бын æрлæууыди. 
Ам бирæ уацмыстæ ныффыста, æвæдза. Йæ фыссæг 
æфсымæры фæрцы сæ чингуытæй фæуагъта, æмæ дуканиты 
лæзæрынц. Куыддæр-иу мыхуыры рацыдысты, афтæ-иу сæ 
мæлæт æрхæццæ и. Де сфæлдисæджы разæй амæл, уымæй 
ма ’взæрдæр цы уа! 
Агуыдз сатæг зæххыл æрбадти æмæ кæдæмдæр аджих 
и. Æрæджиау йæ къаммæ фæкомкоммæ и, æмæ йæ зæрдæ 
барызти. Афтæ йæм кæсы, цыма æнæзонгæ адæймаг у æмæ 
ууыл худы. 
— Худ мыл, худ. Афтæ мын хъæуы. Литературæ æгъатыр 
у. Йæхи йын нæ уарзтон, фæлæ дзы мæхи уарзтон æмæ мæ 
ныр йæ маст исы... 
Агуыдз сыстади æмæ йæ къамы цур тæфæрфæсгæнæджы 
лæуд кæны. Ныртæккæ йын уымæй æнаддæр къам нæй 
зæххыл. Йе ’ппæт бæллæхтæ аразæг дæр уый у, худинаджы 
гакк дæр ыл уый тыххæй сбаддзæни. Нæ, нæ! Худинаджы 
бæсты йæ ницы хъæуы. Фæлтау... фæлтау... Агуыдз йæ къам 
зæххæй фелвæста æмæ йæ цæугæдонмæ фехста, йæ чъылдым 
æм раздæхта æмæ сабыргай араст и. Æрлæууыди. Фæстæмæ 
йæм ракасти. Нæ, хъуамæ йæхи цæстæй фена, кæйонг ахæццæ 
и, уый. Доны бетон былмæ хæстæг бацыди, æмæ йæ зæрдæ 
бауазал и. Къам йæ тæккæ фындзы бын æхсæрдзæны чъизи 
уылæнты удхарæй мæлы. Рæстæгæй - рæстæгмæ йæ 
75 

мæгуырхуыз цæстытæ йæ хицаумæ разилы, стæй та йæ 
æгьатыр уылæн йæ быны афсæры. Агуыдз æй дзæбæх нæ 
уыны, фæлæ йын йæ уайдзæфгæнæг цæстæнгас йæхиуыл 
æнкъары æмæ йе’нæуынон бынатæй фыдгæнæгау лидзы... 
* * * 
Дофка йæ бынатæй фезмæлыди, иуварсырдæм фæцудыд- 
та, фæлæ йæхи хауын нæ бауагъта. Цыма йын йæ зæрдæйы 
цывзыдон ныччындæуыди, уыйау дуды æмæ дуды. Зæнгты 
хъару нал и. Йæ уæнгтæ йын цыдæр æнахуыр тых зæхмæ 
æлвасы. Афтæ йæм кæсы, цыма ныртæккæ размæ бахаудзæ- 
ни æмæ йæ уд сисдзæни. Цы хорз уаид, æвæдза. Тæхуды 
æмæ æцæгдæр æваст куы ’рбамæлид. Нæ, нæ, мæлгæ нæ! 
Сылгоймаг йæ хъуыдыйæ фæтарсти æмæ тыхтæй- 
амæлттæй йæ къабæзтыл схæцыди. Цыфæндыйæ дæр 
хъуамæ йæ хæс сæххæст кæна, хъуамæ уыцы сæрæн 
лæппуйы ссара æмæ йын йæ хъæстытæ фæкæна. Кæд ын 
исты фæахъаз уаид. Зын бауырнинаг хъуыддаг у, фæлæ 
уæддæр... Адæймаг ныфсæй цæры. Йæ ныфс куы асæтта, 
уæд ма цæй адæймаг у? Баныгæн æй — æмæ фæци. Нæ, 
Дофкайæн нырма йæ ныфс нæма асасти, нырма цæуылдæр 
æууæнды. Уынгмæ дæр æй уыцы ’ууæнк тæры, æндæр йæ 
къæхтыл нал слæууид. Адæргæй дзы йæ агъуысты дуар 
сæхгæнын дæр ферох и. Æниу ма йæ æхгæнгæ дæр цы 
кæны? Йæ иу уды къоппа йеддæмæ дзы змæлæг куынæуал 
и. Уынгмæ ахызти, фæлæ дард ацæуын йæ бон нæ баци. 
Улæфт ын нæ фаг кæны æмæ оæласы бын цавддурау лæууы, 
фæхсбандоныл йæхи æруагъта. Хуылыдз кæй у, уымæ дæр 
ницы хъус дары. Йæ тæнæг сау кæлмæрзæн йæ сæрæй систа, 
йæ кофтæйы уæллаг æгънæг байгом кодта, лыстæг 
сæлфынæджы сæр-сæр æм сыфтæртæй хъуысы. Иугай ставд 
æртæхтæ йыл хауынц, фæлæ сæ хъуыды дæр нæ кæны. 
Сыстади, сабыргай араст и, æфсæнвæндаджы цур æрлæу- 
уыди æмæ трамваймæ æнхъæлмæ кæсы.Рæстæг ыл адаргъ 
и. Уæвгæ кæдæм тагъд кæны? Уæддæр йæ къухы ницыуал 
бафтдзæни. А фæстаг рæстæджы иу æмæ дыууæ ранмæ 
бацыди, æмæ йын хорзæй цы сарæзтой? Ницы. Цыма ныхас 
бакодтой, уыйау æм се’пиæт дæр уазал цæстæй ракастысты. 
Гъер ма йæ, адæм кæмæГг æппæлынц, уыцы лæппу дæр æнæ 
истæмæй куы рарвита, уæд... уæд... Нæ, хъуамæ йæ ма 
рарвита.. Ау, зæххыл æнпындæр рæстдзинад нал и? Искæй 
зындзинад кæй зæрдæмæ бахъара, ахæм адæймагыл нæ 
сæмбæлдзæни? Хъуамæ сæмбæла. Хъуамæ, хъуамæ... Ехх!.. 
76 

Трамвай йæ цуры æрлæууыди, æмæ йæ дуæрттæ фегом сты. 
Дофка йæм схызти. Дуæрттæ æрбахгæдтой, æмæ трамвай 
араст и йæ фæндагыл, гыбар-гыбургæнгæ, стырындз и. 
Лæппутæ кæрæдзийæн цыдæртæ дзурынц æмæ хъæрæй 
худынц. 
«Цы ’нæмæт сты, мæ хъæбул та...» 
Сылгоймагæн йæ хъуыды кæронмæ нал ахæццæ и. Йæ 
цæстытæ донæй айдзаг сты, æмæ йæ роцъо базыр-зыр кодта, 
Фæнды йæ зæрдæбынæй ныккæуын, фæлæ адæмæй 
æфсæрмы кæны æмæ йæхиуыл хæцы. Рæстæгæй-рæстæгмæ 
йæ зæрдæсæрмæ бавналы, хъавгæ йæ æрсæрфы, фæлæ йæ 
рыст нæ сабыр кæны. 
Трамвай æрлæууыди, æмæ Дофка хуылыдз асфальтмæ 
æрхызти. Цыма æнæзонгæ горæтмæ бахаудта, уыйау æнцад 
лæууы æмæ адæммæ кæсы. Искæмæн дзы йæ хъаст куы 
ракæнид, уый йæ фæнды, фæлæ дзы йæ цæст иу зонгæ 
адæймагыл дæр нæ хæцы. Ноджы ма сæ сæртæм зонтыччытæ 
дарынц æмæ сæ, марадз, ды базон. 
Сабыргай та араст и. Йæ халас дадалитæ йын уымæл 
дымгæ фæйлауы. Йæ цæсгомы æвæрдыл бæрæг у, æрыгонæй 
рæсугъд кæй уыди, уый, фæлæ ныр лыстæг æнцъылдтæй 
байдзаг и, хурмæ ныссау и æмæ ныммæгуырхуыз и. 
Цæстытæ — мæт æмæ сагъæсы ’вдисæнтæ. Азтæ æмæ йыл 
зын цæрдтытæ сæ уæз æруагътой, æмæ йæ фæсонтæ чысыл 
фæгуыбыр сты. Сусхъæд бæлæсты бынты бацыди, 
æддæгуæлæ зæронд хæдзармæ бахæццæ и æмæ хæрдмæ 
кæсы. Исчи йын баххуыс кæндзæни, ууыл йæ зæрдæ нæ 
дары æмæ лæууы. Размæ йæ цы ныфсы хал тæры, кæд уый 
йæ риуы фылдæр афæстиат уаид... Нæ, нæ, хи сайын хорз 
нæу. Фæлтау... фæлтау...Мидæмæ бахызти. Цæмæн, уый 
нæ зоны, фæлæ дыккаг уæладзыгмæ фæцæуы. Куы 
афæллайы, уæд æрлæууы, стæй та хæрдмæ араст вæййы. 
Искæй бафæрсид, йе ’нхъæлцау кæцы уаты бады, уымæй, 
фæлæ исты цымыдис адæймаг куы разына æмæ йын йæ 
ахсджиаг хъуыддаг рæузонд ныхæсты бын куы фæкæна, 
амæй стырдæр хæдзæртты куыд уыди, афтæ... Нарæг 
тыргъыл дыууæрдæм йæ цæстæнгас хæссы. 
— Кæй агурыс, нæ мады хай? — хъуысы йæм фæстæрды- 
гæй нæлгоймаджы фæлмæн хъæлæс. Йе ’ргом æм аздæхта, 
æмæ йæ зæрдæ бакатай кодта. Цæмæй тарсти, уый йæ сæр 
баййæфта. Лыстæджытæ лæгуынсæр лæппу-лæг йæ цуры 
лæууы,^æмæ йæ фæлахс цæсгомыл гæдывад мидбылхудт 
хъазы. Йæ фарст æм цыдæр рæузонд фæкастц, æмæ сылгой- 
магмæ дзуапп дæттын нæ цæуы, фæлæ пæм пæ дзыхыл 
хæцыи дæр аив нæ кæсы. 
77 

— Гуыргъохъойы... Ам кæмдæр, дам, бады... 
Лæппу-лæджы цæстытæ ферттывтой, æмæ та Дофкамæ 
йæ фæлмæн хъæлæс райхъуысти: 
— Фæсайды дæ хорз ус. 
— Цæмæн? Ам нæ бады? — фæтарсти сылгоймаг. 
— Гуыргъохъо ам бадгæ нæ кæны, фæлæ — кусгæ, — 
худы лæппу-лæг. — Цæмæ дæ бафарстон, уый зоныс? 
— Цæмæй йæ зонын, мæ хæдзар... 
— Цыма тынг амондджын нæ дæ, афтæ мæм кæсы, ахæмтæ 
та æрмæстдæр мæн фæцагурынц... 
— Ды Гуыргъохъо дæ? 
-О. 
Дофка йæм æнæууæнк каст кæны. 
— Æз дæн, æз. Цом мæ уатмæ æмæ уым аныхас 
кæнæм.Ахæм къæвдайы мæм хонынмæ не ’рбацыдаис... 
— Раст зæгъыс, мæ хæдзар, — æнкъардæй дзуры ус. 
Редакторы кусæн уатæй лæгты худын райхъуысти, стæй 
дзы Куыдзæг æмæ Къæдзæхмæт рахызтысты. Куыдзæг 
сылгоймагмæ æрбакасти, исдуг фæджих и, стæй асинтыл 
уырдыгмæ нызгъордта. Къæдзæхмæт дæр йæ фæдыл фæраст 
и, фæлæ йæ сылгоймаджы тыхстхуыз хъæлæс баурæдта: 
— Хионты дæр куы нал зоныс,Къæдзæхмæт. 
Лæг æм ракасти æмæ æнæбары йæ мидбылты бахудти. 
— О-о, Дофка куы дæ. Цы хур, цы къæвда дæ æрбахаста? 
—Мæ лæппу ахæстонмæ бахаудта æмæ мæнæ Гуыргъо- 
хъомæ æрбацыдтæн. Кæд ын, зæгъын, истæмæй феххуыс 
кæнид. 
— Æмæ Гуыргъохъо Хуыцау у? Ардæм цæуын дæ нæ 
хъуыди, фæлæ — æвдакаттæм, — зонд ын амоны Къæдзæх- 
мæт. — Цæй, мæн не’вдæлы, — загъта ма редакцийы хъæу- 
уонхæдзарадон хайады сæргълæууæг æмæ редакторы фæдыл 
фыццаг уæладзыгмæ нызгъордта. 
— Йæ разæй чи ахызти, уый та уæм цæмæй кусы? — 
фæрсы Дофка Гуыргъохъойы. 
— Редакторæй. 
— Цæмæй?! — Сылгоймагæн фырдисæй йæ цæстытæ 
ахъоппæг сты. 
— О, о, редакторæй, — йæ сæр тилы Гуыргъохъо. 
— Мæ хæдзар куыд уыди! 
Лæппу-лæг æм фæрсæгау кæсы, фæлæ сылгоймаг ницы 
дзуры. Йæ цæстыты ма цы чысыл ныфсы цъыртт уыди, 
уый ахуыссыди, æмæ бынтондæр нырхæндæг сты. 
— Æз та ма уæм мæ хъаст æрбахастон, — æрæджиау 
райхъуысти йæ ныфссаст хъæлæс. 
78 

— Цом-ма дæлæ мæ уатмæ æмæ мын дæ хабæрттæ бæстон 
ракæ, — дзуры йæм Гуыргъохъо. 
Сылгоймаг æм ахæм цæстæй кæсы, цыма йын йæ ныхæстæ 
не ’мбары. Гуыргъохъо йын йæ цонгмæ бавнæлдта, æмæ та 
ус йæ бынатæй фенкъуысыди. 
— Уæддæр дæ нæ редактор дисы цæмæ бафтыдта? — 
зæрдаивæй йæ фæрсы Гуыргъохъо. 
— Куы дын æй зæгъон , уæд æй никæмæн радзурдзынæ? 
Лæппу-лæг йæ амонæн æнгуылдз йæ дзыхыл авæрдта 
æмæ йæ сæр «нæ», зæгъгæ, батылдта. 
— Хæсты рæстæджы нæм цалдæр мæйы хохы фæцарди... 
дæлæ йæ фæдыл чи ацыди, уыимæ. Æз гыццыл чызг уыдтæн, 
фæлæ афтæ дзырдтой, сæхи, дам, æмбæхсынц. 
— Кæд æй æндæр искæимæ хæццæ кæныс. 
— Мæ бындурыл. Уыцы знæт цæстытæ æмæ бульдоджы 
хæмхудтæн искæимæ фæхæццæгæнæн куыд и? Мæ мард 
фен, уый у. 
— Æмæ уын цы бавæййы? 
— Ницы. Къæдзæхмæт у нæ хæстæг. — Сылгоймаг 
басабыр и, стæй йæ сæр дыууæрдæм батылдта. — Хуыцау 
кæм и? .. 
— Хуыцау куы уаид, уæд йе сконд адæмæн æгъдау 
сæвæрид... 
Дофка æмæ Гуыргъохъо фыццаг уæладзыгмæ æрхызтыс- 
ты, культурæйы хайадмæ бацыдысты æмæ бандæттыл сæхи 
æруагътой, Гуыргъохъо сау ручкæ йæ пластмасс æвæрæнæй 
систа, йæ гуыбыр фындзы рагъыл æй сабыргай дæлæмæ- 
уæлæмæ æрхæсс-схæсс кæны. 
— Хъусын дæм, мæ мады хай, — дзуры уазæгмæ. 
Сылгоймаг æдзæмæй бады æмæ йæ кæлмæрзæны 
кæрæттимæ цыдæртæ архайы. Бæрæг у, зæрдæнкъуыст кæй 
фæци, уый. 
— Дæ лæппу ахæстонмæ куыд æгъдауæй бахаудта? — 
фæрсы йæ Гуыргъохъо. Йæ фырты коймæ Дофка йæ сæрыл 
схæцыди æмæ уацхæссæгмæ æнкъардæй кæсы. 
— Милиционеры, дам, кардæй барæхуыста... Мæ сыгъдæг 
удæй дын ард хæрын, мæ лæппу искæмæ йæ къух нæ 
сисдзæни... Тугтæ йыл æрымысыдысты, фæлæ цæмæн? Чи 
йæм у афтæ хæрам?Мæлдзыджы дæр куы никуы бахъыг- 
дардта... 
— Хатыр бакæ, фæлæ алы мадмæ дæр афтæ кæсы, цыма 
уый цотæй хуыздæр нæй, цыма фыдуаг ми никуы 
бакæндзысты. 
— Чи зоны, ды раст дæ, фæлæ æз мисхалы бæрц дæр 
79 

дызæрдыг нæ кæнын, мæ лæппу милиционеры кæй нæ 
барæхуыста, ууыл.Йæ фыд—иу кæсæгтæ куы ’рцахста, уæд- 
иу сæ уый фæстæмæ донмæ куы баппæрста... 
— Æвдакатимæ дæхæдæг ныхас кодтай? — фæрсы йæ 
Гуыргъохъо. 
— Æмæ кæуыл не ’рзылдтæн? — йæ къух сыл ауыгьта 
сылгоймаг.— Адæмæн сæ риуты зæрдæты бæсты дуртæ и... 
Æрыгон суинаг лæппуйы хъысмæтмæ куыдфæндыйы цæстæй 
акæс. Уымæй ма фыдраконддæр хъуыддаг цы уа! 
— Искæй рыст зæрдæмæ нæ хъары. Уæдæ ма сæхицæй 
искæй хъæбул уаид... 
Дофка сыстади. 
— Хатыр бакæ, мæ хæдзар. Афтæ мæ фыртыхстæй... 
Рынчын алы дохтырмæ дæр æххуысмæ æнхъæлмæ кæсы... 
— Тæхуды æмæ дын мæ бон истæмæй баххуыс кæнын 
куы уаид,— йæ уæхсчытыл схæцыди Гуыргъохъо æмæ уый 
дæр сыстади. — Милицæимæ дзурæн и?.. 
— Дзурæн алкæимæ дæр и... Афтæ мын дзырдтой, дæуæй 
уый, дам, йæ Хуыцауы хайæ дæр нæ тæрсы... 
— Милицæйæ тæрсын. Æдылыйæн бартæ куы радтай, 
уæд тæссаг у... 
— Хорзæй баззай уæдæ. 
— Фæндараст. 
Сылгоймаг сабыргай араст и. Гуыргъохъо йын йæ гуыбыр 
фæсонтæм кæсы æмæ йæхимидæг тыхсы. «Тæппуд! Мили- 
ционеры коймæ хорз куы фæтарстæ. Æмæ кæд исты 
фыдгæнæг у, уæд та? Нæ, æрсытимæ кæрдо цæгъдæн нæй. 
Арс нæ дæ, арс! Сбад уæдæ æмæ та дæ хус ныхæстæ джиппы 
уадз. Уыдон тыххæй дæ ничи бафхæрдзæни. Æфхæргæ нæ, 
фæлæ ма гонорар дæр райсдзынæ. Дæ бонæй у. Фæзминаг 
хъугдуцджытæ — хæрх. Фысс сыл æмæ цардæй къæртт 
æппар». 
Дофка дуармæ бахæццæ и, йæ хæцæнмæ йын бавнæлдта. 
— Дæ фыртæн йæ ном цы хуыйны? — фæрсы йæ Гуыргъо- 
хъо. Сылгоймаг æм йе ’ргом раздæхта. Йæ цæссыгтæ 
бауромын нæ фæразы, æмæ йæ мæллæг уадултыл уырдыгмæ 
згъорынц. 
— Сослан. 
— Замманай ном ыл куы и. Йæ мыггаг та кæмæи V.' 
— Æхсæртæггатæй. 
— Гъеуый дын иæртон гуырд! Æз ын йæ хабæрттæ 
базондзынæн æмæ, кæд мæ бон исты бауа... — Гуыргъохъо 
йæ ныхас фæурæдта, ома, зæрдæ дын ницæмæй æвæрын, 
æмæ йæ бынтондæр мæ бар ма ныууадз. 
80 

— Бузныг, мæ хæдзар. Дæ мады фæндиаг у, — загъта ма 
сылгоймаг æмæ ацыди. 
Гуыргъохъо йæ къухтæй стъолыл æруæз кодта, уаты 
къуыммæ ныджджих и. 
«Сæ хъуыддаг мæнмæ кæм æрхаудта, уым сыл иу 
фæхæцæг дæр нæй, æвæццæгæн. Æнæ фæхæцæгæй та... — 
Лæппу-лæг арф ныуулæфыди æмæ рудзынджы ’рдæм 
азылди. — Кæд æцæгдæр аххосджын у, уæд та ? Аххосджын 
у, æндæр... Цал азы йын радтой, уый дæр нæ базыдтон. 
Уæвгæ ма дзы цы кæнын? Мæ бон куы ницы у уæддæр. Ды 
та фæлваргæ бакæ, гормон. Уæд та... Цы нæ вæййы... 
Фæкæсын æм хъæуы, фæлæ куыдæй? Тæрхондоны мын иу 
æрдхорд дæр... Фæлæуу-ма, фæлæуу. Æмзоруым куы кусы. 
Æмзор, Æмзор. Ехх, цы уа, уый уæд»! — скарста йæхимидæг 
Гуыргъохъо æмæ телефоны хæтæл систа... 
* * * 
«Ныр æз æдылы нæ дæн? Уæллæй, бынтон æдылы! Дæхи 
ницæййæгты къæхты бынмæ æрæппар. Фæзæгъын, 
цъымарамæ хæстæг нал бацæудзынæн æмæ та йæ тæккæ 
астæу скуыси вæййын. Æдылы —къоппа, афтæ мын хъæуы!— 
йæ сæр тымбыл къухæй хойы Агуыдз. — Цæй музейы мæт 
мæ уыди?! Дæхицæн мæгуыр лæг дæ æмæ æнцад дæ 
кæрддзæмы бад! Нагъ, хъуамæ æдзух мæхи фаджысы 
тъыссон, æмæ мыл, кæм цы бынмиз и, уыдон зæрдæбынæй 
худой. Музейы директор мæм цы ’нахуыр кæстытæ кодта, 
цыма æррадоны дæр мæнæй сæрхъæндæр нæй. Йæхæдæг 
та — куырысмæдзоджы хуызæн. Базары булчъытæ чи 
фæуæй кæны, ууыл дæр ма аивдæр дарæс вæййы. Йæхæдæг 
мыл кæй худти, уый йæм фаг нæ фæкасти, æмæ ма мæм 
чызджыты дæр æркæсын кодта. У-у-у цъаммар сыл!» 
Агуыдз йæ бынатæй фестади æмæ уаты къуымты силлæг 
и. Рæстæгæй -рæстæгмæ дзыхълæуд фæкæны, кæдæмдæр 
аджих вæййы, стæй та агъуысты зилын райдайы. Æрæджиау 
йæ гæххæттытæм фæкомкоммæ и æмæ сæ цуры ’рлæууыди. 
Цæмæн æй хъæуынц, уый йæхæдæг дæр нæ зоны, афтæмæй 
сæ сгары. Уацхъуыдтæ, æмдзæвгæтæ, кадджытæ, наукон 
уацтæ, романтæй скъуыддзæгтæ, аргъæуттæ, уыци-уыцитæ, 
цыргъзонд ныхæстæ, зондамонæнтæ... Цас фыссынц адæм, 
цас?! Уыйбæрц сæ æвдæлгæ та куыд кæны, цымæ? Агуыдзы 
сулæфыны бон дæр куынæ и. Райсомæй кæд иу-дыууæ 
æмдзæвгæйы афыссы... стæй куысты рæстæг... Ницы кæны. 
Мæнæ пенсийы куы ацæуа, уæд иу минут дæр дзæгъæлы 
81 

нал фесафдзæни. Цыфæндыйæ дæр хъуамæ æрыгæттæн сæ 
фындзтæ амæрза. Нæ, Байроны ’мвæзадмæ куы схиза, 
уæддæр æм сæ хъус не ’рдардзысты. Иу зæрдæлхæнæн 
ныхас дæр сæ никæмæй схаудзæни. Ахæм ма дзы маргзæрдæ 
адæм уыди! Чи дзы ахæстоны бадти, кæй институтæй 
ратардтой, æмæ ныр се ’ппæт дæр схорз сты! Иу аипп дæр 
сæ никæмæуал и! Кæрæдзиуыл къæм абадын нæ уадзынц. 
Цыфæнды ’взæр уацмыстæ куы ныффыссынц, уæддæр сæ 
уæларвмæ сисынц, æмæ сæм дзурын ничи уæнды. Сæ фарс 
чи нæ хæцы, уый се знаг хонынц, се знаг кæй хонынц, уый 
та æргæвдгæ кæнынц. Цас хъару сæм и, цас! Уыцы хъару 
сын курдиатимæ лæвæрд куы ’рцыдаид, уæд сæ намыс 
дунейыл ныххæлиу уыдаид. Дæс азы размæ сæ риутæ 
тымбыл къухтæй хостой, рæхджы нæ кад бæстæтыл нæргæ 
ацæудзæни, зæгъгæ, фæлæ сæ æгæр-мæгуыр се ’рвадæлтæ 
дæр нæ базыдтой æмæ мæстæй мæлынц. Адæм, дам, æцæг 
поэзи не ’мбарынц æмæ, дам, мах уарзты аккаг не сты. 
— Ахæм уавæры нæм курдиатджын фыссæг куыд хъуамæ 
фæзына? Æрыгон адæймаг не ’хсæнмæ куы ’рбахауы, уæд 
ын уайтагъд йæ зæрдæйы марг ныккæнæм, хъаугъатыл æй 
бафтауæм, æмæ йæ курдиат никуыцæйуал разыны, — 
йæхицæн хъæрæй дзуры Агуыдз. Цалдæр гæххæтты 
кæрæдзиуыл фидаргондæй систа æмæ сæм былысчъилæй 
кæсы... — Адон та кæй æмдзæвгæтæ сты? Кафетæйы? 
Поэзимæ куыдзæй, хæрæгæй чи нæ бабырыди! Къафетт 
хъуаг ма уыди, æмæ дзы уый дæр фæзынди! 
Агуыдз гæххæттытæ стъолмæ баппæрста æмæ иуварс 
ацыди. Цы куса, уый нæ зоны æмæ бонасадæн кæны. 
Редакторæй куынæ тæрсид, уæд искуыдæм афардæг уаид, 
фæлæ та йæ куы агура, мыййаг. Уæд та йын йæ хæзгулы 
’мдзæвгæтæй йæ зæрдæ балхæнид? Ницæмæн бæззынц, 
фæлæ... Куы сæ раппæла, уæд йе ’взагыл дæлгоммæ сынкъ 
æрзайдзæни? 
Гуыргъохъо мæстыйæ æрбацыди æмæ хъæрæй дзуры: 
— Диссаджы редактор мын и, диссаджы! Гæбылайæн, 
æнцад бадгæйæ, дуне гонорар фиды, мæнæн та — капеччытæ! — 
Дыууæ гæххæтгы стюлыл ныццавта æмæ бандоныл æрбадти. — 
Æмæ, дам, нæм хорз уацхæсджытæ нæй, хъæппæрис, дам, 
не ’вдисут! Куыннæ дын æй равдисдзынæн ацы капеччыты 
тыххæй! 
— Кæд уæртджын хæфсы рувасы къæдзил истæмæн 
хъæуы, уæд Куыдзæджы дæр хорз уацхæссæг хъæуы. Хи- 
хи-хи, — йæ фындзы бын мынæг чыр-чыр кæны Агуыдз. 
Цæмæдæр гæсгæ йын æхсызгон у, Гуыргъохъойæн редактор 
гыццыл гонорар кæй фиды, уый. Чысыл раздæр ын кассир 
82 

йæхи къухтæм дзæвгар æхца банымадта, æмæ дзы 
хуымæтæджы бузныг фæци. Афтæ у цард. Иуæн — хорз, 
иннæмæн — æвзæр. Хур дæр æппæтыл не ’ххæссы. 
Агуыдз Кафетæйы ’мдзæвгæтæ систа æмæ йæ хицаумæ 
ссыди. 
— Бузныг, Куыдзæг Евгеныч, стыр бузныг, — арфæ кæны 
редак-торæн. 
— Цæй тыххæй?— йæ цæстытæ газетæй нæ исы, афтæмæй 
йæ фæрсы хицау. 
— Мæ гонорарыл мын кæй бафтыдтай... 
— Уый кой дæр кæныс, — йæ къух ыл ауыгъта редактор. 
— Куыдзæг, мæнæ дæм Кафетæйы ’мдзæвгæтæ сдавтон, 
— худгæ йæм фæцæуы Агуыдз. Хицау æм йе ’ргом раздæхта, 
æмæ йæ цæсгом фæтар и. 
— Ацы сылгоймагмæ диссаджы курдиат куы уа, уымæй 
тæрсын, — хъæлдзæгæй дзуры Агуыдз. 
— Диссагæй йæм цы ис, уый æз дæуæй хуыздæр зонын! 
— тызмæгæй бафиппайдта редактор, æмæ йæ къæлæтджыны 
хъыс-хъыс ссыди. — Ссардтай курдиатджын сылгоймаг! 
Агуыдз йæхиуыл фæхæцыди æмæ йæ сæрмæ февнал- 
февнал кæны. 
— Цы?.. Йæд у... Кур... курдиат та йæм кæцæй и, фæлæ... — 
тыххæй ма сфæрæзта зæгъын æмæ фæгуыбыр и. 
— Йæ кой дæр мын куыд никуыуал скæнай, афтæ! — 
ноджы карздæрæй дзуры Куыдзæг. 
Агуыдзæн йæ хъустæ акъуырма сты, йæ риуы цыдæр 
аскъуыди, æмæ йыл дуне баталынг и. Цы ма зæгъа, уый нæ 
зоны æмæ тыхсы. Адæргай йæ бынаты бандзыг и. 
— Цæугæ æмæ йын йе ’мдзæвгæтæ бырæтты чыргъæды 
ныппар! Йæхи мын дзы поэт чи нæ рахоны! — уаты зæлы 
редакторы мæстæлгъæд хъæлæс. 
Агуыдз фæстæрдæм ацыди, къулыл йæхи скъуырдта æмæ 
дуары ’дде фæци. 
* * * 
Гæбыла газеты макет талф-тулфæй ацарæзта, сыстади, 
йæ уæнгтæ аивæзта, тыргъмæ ахызти, æмæ йæ алыварс 
ахъахъхъæдта. Йæ цæст куы никæуыл æрхæцыди, уæд 
сабыргай араст и. Иу дуары цур алæууы, аивæй байхъусы, 
стæй та иннæ дуармæ бацæуы. Редакторы кусæн уаты цур 
дæр иучысыл афæстиат и, стæй мидæмæ бахызти. 
«Бон-изæрмæ æндзыгæй бадын куыд фæразы, цымæ? Пец 
æй æрцахсы? Тынг фидар фæрстæ йын и, æвæдза», — 
хъуыды кæны, йæ хицаумæ кæсгæйæ. 
83 

— Абон цыдæр æрыгонхуыз дæ, Куыдзæг Евгеныч, — цæмæй 
йæм йе ’ргом раздаха, уый тыххæй, мидбылхудгæ, дзуры 
редактормæ, фæлæ уый газетæй йæ сæр хæрдмæ нæ исы. 
— Цы дæ хъæуы? — хъуысы Гæбыламæ йæ уазал хъæлæс. 
— Мæн ницы хъæуы, фæлæ цыма Дзатте æмæ Гуыргьохъо 
дæ ныхмæ цыдæр фыдвæнд аразынц... 
Редакторæн йæ цæстытæ знæт æрттывд фæкодтой. 
— Уæллæй, Дзатте æмæ Гуыргъохъо нæ, фæлæ мæм 
Мукара æмæ Бибыц куы ’рбацæуой, уæддæр мын мæ сæрæй 
иу æрду дæр нæ ратондзысты! 
— Уый афтæ у, фæлæ... Дофка редакцимæ хуын 
æрбахаста æмæ йæ абондæргъы дæуæй рафæрс-бафæрс 
кæнынц. Афтæ сын зæгъы, Куыдзæг æмæ, дам, Къæдзæхмæт 
хæсты рæстæджы махмæ æмбæхст... 
— Цæй тыххæй сын æрбахаста хуын?! Кæм фесгуыхты- 
сты?! — йæ ныхас ын æрдæгыл фескъуыдта редактор. 
— Цавæрдæр милиционер Дофкайы фырты фæнадта. 
Дофкайы фырт ыл тæрхондонмæ бахъаст кодта, фæлæ 
милиционер хицæуттæй кæйдæр хæстæг разынди, æмæ йын 
йæхи фæаххосджын кодтой, расыгæй, дам, милиционеры 
кардæй барæхуыста. Гуыргъохъо Габайы фыртмæ бацыди 
æмæ йын хабæрттæ кæрæй-кæронмæ ракодта, Буци сæйраг 
тæрхондоны хъуыддагмæ ногæй æркæсын кодта, æмæ 
лæппуйы рауагътой... 
— Нæ хицау алкæмæ кæй хъусы, уый хорз нæу. Зæрон- 
дырдæм йæ сæрызонд фæцыди, æвæццæгæн, — æнкъардæй 
дзуры Куыдзæг. Раздæр тынг фидар лæг уыди. 
— Дæу ма бахъыгдарæд, æндæр... — йæ зæрдæ йын 
æлхæны Гæбыла. 
— Уæдæ Дофка Дзаттеитæн бирæ цыдæртæ фæдзырдта, 
зæгъыс, нæ?— фæрсы йæ Куыдзæг. 
— Æмæ ма сын æрмæст дзургæ куы фæкодтаид... 
— Уæдæ ма цы? 
— Дуне гæххæттытæ йын ныффыссын кодтой, æмæ сыл 
йæ къух бавæрдта. 
— Иæ къух иæ, фæлæ ма йын кæд гæххæттытыл йæ 
къæхтæ æвæрын кæнынц, уæддæр мæ ныхмæ сæ бон ницы 
бауыдзæни! 
— Ремæ йæ’ бынаты никуы вæйпы. Цигайнаг усæй 
дзæгъæлдзуагдæр сси, æмæ писмоты хайад заууаты быиатмæ 
æрцыди, — ныхас иннæрдæм аздæхта Гæбыла. 
— Æххæст ма къамæй фæрсын дæр куы райдаид, уæд 
йæхицæн исты капеччытæ бакусид! 
— Капеччыты мæтæй дын мæлы. Рсдакцпйы номæй 
84 

скълæдтыл зилы, дзаумæттæ дзы асламæй исы æмæ сæ 
адæмæн зынаргъæй уæй кæны. 
— Мæлдзыгæн йе сæфт куы ’рцæуы, уæд ыл базыртæ 
разайы! Мæнæ ма иучысыл, стæй йæ кой дæр ам нал 
уыдзæни! Ме ’фсины мад дæр ичъынайы калмау уæлæуыл 
баззади! Амæлы æмæ та фæстæмæ райгас вæййы!.. — дзургæ- 
дзурын Куыдзæг дуармæ фæкомкоммæ и, æмæ йæ дзых 
хæлиуæй аззади. Йæ уатмæ тарæрфыгæй æрбахызти 
йæхицæй хъуынтъыздæр æмæ къабазджындæр лæг. 
Цæудзæн ыл фондз æмæ дыууиссæдз азмæ хæстæг. Йе ставд 
къæдз зæнгтæ йæм арсау хæлиу-мæлиуæй æрбахæссы. 
Бæрæг у, хохаг фæндæгтыл бирæ кæй фæцыди, уый. Стъолы 
цур æрлæууыди, сым-сым кæны. 
— Уæ бон хорз, — салам дæтты Куыдзæг æмæ Гæбылайæн. 
Йæ хъæлæс дæр — арсы хъæлæсы хуызæн. 
— Æгас цу, — æнæбары йæм дзуры Куыдзæг. 
— Редактор ды дæ? — фæрсы йæ æрбацæуæг. 
— Цы дæ хъæуы? 
Уазæгæн æваст йæ цæсгом барухс и, Куыдзæгмæ бауади, 
гыццыл сывæллонау æй йæ хъæбысы фелвæста æмæ йæ йæ 
риумæ нылхъывта. 
— Æмæ ма мæ цы хъæуа? Æнхъæл дæр цæмæн нæ 
уыдтæн, уый мыл куы ’рцыди дæ фæрцы. О мæ хæрзгæнæг! 
Хуыцауы бон цы нæ баци, уый дæ къухы бафтыди, — гуым- 
гуымгæнгæ, дзуры æрбацæуæг. 
— Лæджы хорздзинад саразын куы фæнда, уæд Хуыцауæй 
тыхджындæр у, — йемæ сразы и Куыдзæг. 
Уазæг æй цъилау æрзылдта, къæлæтджынмæ йæ бахаста 
æмæ та хъæрæй сдзырдта: 
— О мæ хæрзгæнæг! 
Уазæг редакцимæ æрбацæуыны агъоммæ арахъхъы 
хъæстæ кæй фæци, уый йыл бæлвырд зыны. 
— Ацы дзæбæх лæппу та дын чи у? — фæрсы редакторы. 
— Гæбыла. 
— Ау, ай Гæбыла йæхæдæг у? Нæ мæ уырны. Æцæг 
Гæбыла дæ? 
—О, — мидбылхудгæ, йын дзуаип дæтты газеты бæрнон 
секретарь. 
— Æмæ къæбылайы хуызæн куынæ дæ. Уæвгæ, 
къæбылайы миниуджытæ хуызмæ гæсгæ не сты... 
Уазæг та уый дæр йæ хъæбысмæ фелвæста æмæ йæ 
цъилау æрзылдта. 
— О гормон, æмæ нæм нырмæ куыд никуы фæзындтæ? 
Махæп дæуæй зынаргьдæр адæймаг куыиæ и... Нæ цæстытæ 
дæм æпхъæлмæ кæсынæй куы ныуурс сты... 
85 

— Уæддæр дын цы хорздзинад сарæзтам? — фæрсы 
редактор йæ уазæджы. 
— Хуыздæр ма-иу цы вæййы? Сымах мæнæн мæ 
Хуыцæут-тæ стут, мæ Хуыцæуттæ! — Лæг йæ дзыппæй газет 
систа, рафæлдæхта йæ æмæ дзы кæсы: «Райсом раджы 
хуры ’взист тынтæ хохы цъитийыл куы андзæвынц, уæд 
Хъуыннæ-мæгаты æвзыгъдд Гадæкко колхозы фыстæ 
цъæхфæлыст уæлвæзмæ зæрдæрайгæйæ стæры, къуыбыры 
цъуппыл йæхи æруадзы æмæ æхситтæй ныззары...» 
— Замманай цæстуынгæ ныв, — æппæлы бæрнон 
секретары курдиатæй Куыдзæг. 
— Лæг хъуамæ раст зæгъа, зæрдиагæй йæ ныффыстон, — 
цæмæдæр гæсгæ ныфсæрмы и Гæбыла. 
«Тæхудиаг æрбауа Хъуыннæмæгаты хъал лæппу, ахæм 
диссаджы цардæй чи цæры!»— дарддæр кæсы уазæг. 
—Уымæй хуыздæр зæгъæн нал и, Зоны, зоны фыссын, 
йæ мард фесæфа...— сæрыстырæй дзуры редактор. 
— Кæд уе’ппæт дæр афтæ зонут фыссын, уæд уæ уæлæ 
мах фермæмæ сæрвитын хъæуы, æмæ нын нæ хъуццыты 
худын кæнат!—мæстыйæ йæм фæзылди уазæг. 
— Цы, дам, цы?! — йæ бынатæй фестади Куыдзæг. 
Æнхъæл уыди, цыдæр æдылыдзæф хохаг фыййау æм 
арфæтæ кæнынмæ ’рцыди, æмæ йын йæ гуымиры цинтæ 
быхста, уый та... 
— Кæм цы гуымыдза и, уыдон ам хъарм бынæттæ 
æрцахстой æмæ кусæг адæмæй хынджылæг кæнынц! Дыгай 
лæгтæ кæм хъæуы, уым æхсæзгæйттæй бадынц, æмæ сæм 
нæ кæсыс!.. — цæхæр калы уазæг. 
— Фæлæуу-ма, фæлæуу, ды та нын чи дæ? Цы ныл 
хъæртæ кæныс? — фæлмæндæр хъæлæсæй йæ фæрсы 
Куыдзæг. 
— Æз дæн Хъуыннæмæгаты Гадæккойы фырт Бегсолтан! 
— Æмæ нæм афтæ тынг цæуыл смæсты дæ? Æгайтма 
дын дæ фыдæй æппæлæм. 
— Æппæлгæ дзы нæ кæнут, фæлæ — хынджылæг. Æз æй 
æртæ азы размæ æвдайаздзыдæй баныгæдтон, сымахæн та 
нырма лæппу уæмæ къуыбыры цъуппыл æхситтæй зары! 
— Кæд æндæр Гадæкко у?.— дызæрдыггæнæджы цæстæй 
йæм кæсы Куыдзæг. 
— Махмæ æндæр Гадæкко нæй! Мæнæ ацы хæлиудзыхы 
очерк уæ газеты куы рацыди, уæдæй фæстæмæ ныл адæм 
худæгæй сæхи схастой! 
— Æмæ куыд рауади афтæ? — Гæбылайы дисхуызæй 
фæрсы редактор. Бæрнон секретарæн фыртæссæй йæ 
цæстыуæлтъыфæлттæ тыбар-тыбур кæнынц. 
86 

— Телефонæй сын сæ хъæуы хицаумæ бадзырдтон, æмæ 
мын Гадæккойæ тынг феппæлыди... 
— Æртиссæдз азы йæхицæн лæг ссарын чи нæ фæразы, 
уый махæн уагæвæрæг сси! Уымæн йæ сæр дзæгъæлтæ 
кæнын райдыдта. ды та!..— уайдзæф ын кæны Бегсолтан. 
— Æмæ мемæ нæлгоймаг куы ныхас кодта...— ныкъкъæм- 
дзæстыг и Гæбыла. 
— Уый та — уæлдай хуыздæр! Чидæр дæуæй фæхъазыди, 
ды та — махæй! 
— Цы йын зыдтон! Колхозы правленийы ничи разынди 
æмæ... — бынтондæр ныссуйтæ и Гæбыла. 
— Кæй фæрæдыдтæ, уый тыххæй адæмæн газеты куынæ 
фехъусын кæнай, уæд дын æз хъуыргом уасæгау дæ къубал 
срæдувдзынæн! 
— Очерк чи нæ бакасти, уыдон дæр ма уыл куыд 
фæхудой... — цæмæй йæ газет адæмы цæсты ма бафтауа, 
уый тыххæй йæм лæгъстæхуызæй дзуры редактор. 
— Уæдæ куыд ?! — фæрсы йæ Бегсолтан. 
— Гæбыла растнæ бакодта, æмæ йæ æз бафхæрдзынæн... 
— Æмæ уæд мæныл адæм нал худдзысты ?! 
Редактор æмæ бæрнон секретарь сæхи куыд сраст кæной, 
уый нæ зонынц æмæ ныхъхъус сты. Бегсолтан сæм æдзынæг 
фæкасти, стæй сыл йæ къух ауыгъта æмæ ацыди, Гæбыла 
дæр Куыдзæджы уатæй лидзæг фæци. 
«Адон мæ æмгъуыдæй раздæр ингæнмæ батæрдзысты. 
Æнæ исты бæллæхæй ма пенсийы куы ацæуин», — хъуыды 
кæны йæхинымæр редактор. 
— Мæ хæйрæджытæ мæ ацы ’мдзæвгæтыл цæмæ 
сардыдтой! Мæ хъуыдыйы кæрон дæр нæ уыдысты, — 
культурæйы хайадмæ, хъуырхъуыргæнгæ, бацыд Агуыдз 
æмæ йæ бандоныл æрбадти. — Ныв кæнынмæ хуымæтæджы 
дæсны уыдтæн. Æваст мыл мæ Хуыцау цæмæ рахатти... 
— Дæ фыссæг æфсымæрмæ гæсгæ дæ поэт суæвын 
бафæндыди, æвæццæгæн, — йæ фыссын нæ уадзы, афтæмæй 
йæм дзуры Гуыргъохъо. 
— Уый мæ куынæ бахъыгдардтаид, уæд афонмæ... 
— Искуы доны был хъазтæ хизис, — йæ ныхас ын дарддæр 
ахæццæ кодта Гуыргъохъо. — Уæ дыууæйæн дæр уæ амонд 
у, æмæ де ’фсымæр рæсугъд сылты фæрцы Габайы фырты 
зæрдæмæ фæндаг ссардта... 
— Дзæгъæлы ма дзур! Малсæгмæ стыр курдиат и! — 
цæхгæр æм фæзылди Агуыдз. 
87 

— Йæ ныхæй дуæрттæ сæттынмæ? — комкоммæ йыл 
худы Гуыргъохъо. 
Агуыдз æй æмбары, йе ’мкусæг æй кæй ницæмæ дары, 
уый æмæ йæм мæстæй мæлы. Йæ бон ыл куы цæуид, уæд 
ын йæ удæй схъазид, фæлæ йæ лæмæгъдзинад æмбары æмæ 
быхсы. 
— Ныр Малсæг композитор куы суаид, уæд ды дæр 
музыкæ фыссын райдаис? — хынджылæг дзы кæны 
Гуыргъохъо. 
— Æз мæ ныфс алы хъуыддагмæ дæр хæссын, фæлæ мæ 
мæхи равдисын никуы бауагътой... Нæхимæ мæм ахæм 
æмдзæвгæтæ ис æмæ... Иу дын дзы бакæсон? 
— Хуыцау мæ уыцы стыр бæллæхæй бахизæд. Мæ зæрдæ 
сæ фæцъæх и. Цард æнæхъæн бæлас у, сымах та дзы дыууæ- 
æртæ рæсугъд сыфтæрмæ ныджджыгъгъытт стут æмæ сæ 
хицауады цæстмæ хъæмпыхæлттау æууилут. Зæххардыстæн, 
поэзийы былалгъ ныхас чи кæны, уыдонæн æз сæ къухтæ 
цъæхснаг уисæй нæмин, сымахæн та гонорар фидынц! 
Стæй...премитæ...Диссæгтæ æмæ æмбисæндтæ! 
— Цæттæ фыстытыл худын æнцон у, фæлæ-ма дæхæдæг 
бафæлвар... 
— Тыхджын фыссæг мæнæй нæ рауайдзæни, дæу хуызæн 
лæмæгъ поэт уæвын та мæн нæ фæнды... 
— Æфхæргæ мæ уæддæр ма кæ. Æфсарм дæм уæд. 
— Мæ мæцъæлтæ — мæхи. Сæттын мæ рæдыдыл, фæлæ 
ма дæм уæддæр иу фарст æнæ ратгæ нæй. Уе ’мдзæвгæтæ 
хус ныхæстæй фыст кæй вæййынц, уый æз ме’дылы сæрæй 
куы ’мбарын, уæд сæ не ’хсины лæгтæ сæ зондджын сæртæй 
не ’мбарынц? 
— Æгæр дæр ма сæ æмбарынц, фæлæ сын афтæ æнцондæр 
у. Сæрниз кæй хъæуы?.. 
— Уæдæ сын, карк æнæ уасæгæй цы æйчытæ æфтауы, 
ахæм æнæуд уацмыстæ фыссут. 
— Нæ хиваст редакторæн сыгъзæрин æйчытæ куыд нæ 
æрæфтаудзынæн! 
— Дæ уарзон хицау та дын дæ зæрдæйыл цъыф къахæй 
ныллæууьщи, æвæццæгæн. Хуры рухс та дæм никæцæйуал кæлы... 
— Уарзон хицау нæ, фæлæ — хъæддаг сырд ! Иуырдыгæй 
дæр æм бацæуæн нæй! Кæд ын цы фæхъыг уыдзæни, уый 
йæхæдæг дæр нæ зоны! Саккаты хæйрæгау ын зыгъуыммæ 
дзурын хъæуы! — йæ маст фæкъæртт и Агуыдзæн. 
— Куыдзы рæйын, мæстыгæры загъд æмæ расыджы 
дзурын мацæмæ дар. 
— Уæдæ, дам, курдиат цы у, уымæн æппындæр ницы 
’мбарыс! 
88 

— Комкоммæ дын афтæ загьта? 
— Уæдæ! 
— Кæс-ма уыцы гуырымыхъмæ, Хуыцауы хатырæй. Поэт 
кæй дæ, уый дæр ницæмæуал æрдардта? 
— Цæй поэт æмæ ма цæй цыдæр! 
— Æмæ йын уæд ды цы загътай? 
— Алывыдтæ йын акалдтон! Бульдог, зæгъын, уыдтæ æмæ 
Бульдогæй баззадтæ! Сыгъдæг адæмы, зæгъын, дæ чъизи 
къæхты бын ссæндыс! Йæ райгуырæн бæстæйыл, зæгъын, 
гадзрахатæй чи рацыди, уый ма, зæгъын, махыл 
бацауæрддзæни! Дæуæн, зæгъын, дæ бынат редакцийы нæй, 
фæлæ ахæстоны! 
— Ау, уыдон ын иууылдæр фæдзырдтай? — æнæууæнк 
каст æм кæны Гуыргъохъо. 
— Æмæ ма мæ сдзурын бауагъта! Ахъуытты, дам, у 
ардыгæй! 
— Æмæ йын уæд ды цы загътай? 
— Дуар мæ сæрыл... мæ синысæртыл рахастон. 
— Гъер ын уыцы ныхæстæ иууылдæр æргомæй куы загъ- 
таис, уæд хорз бакодтаис, бæргæ. 
— Æ-æ, Бульдогæн цыфæнды дæр дзур — ницы йæм 
бахъардзæни. 
— Дæу æмæ Гæбылахуызтæн сæ бæллæх цæй мидæг и, 
уый зоныс? — комкоммæ йæ фæрсы Гуыргъохъо æмæ йæ 
фарстæн йæхæдæг дзуапп дæтты: — Адæймаг цы бынаты аккаг 
вæййы, уымæй уæлдæр куы схизы, уæд йæ хицæуттæй тæрсгæ 
фæкæны, тæрсгæ чи кæны, уый та йæхи хъуыды зæгъын нæ 
фæразы æмæ зæвæттæ сдæрыныл архайы, уымæн æмæ йе 
стырдæр мæт йæ къæлæтджын бахъахъхъæнын вæййы... 
— Фæстæмæ йæм сдзур æмæ дæ хъуыддаг сарæзтай... 
— Уæд та дзы стыр кад ма дом. Дæуæй афтæ, йæ алыварс, 
кæм цы дезертир, хамасхор æмæ ницæййаг и, уыдон цæмæн 
æрæмбырд кодта? 
— Цæмæй йæм æнæ уæлдай ныхасæй хъусой... 
— Гъеуый дын лæг! Æмæ, дам, Агуыдз æнæмбаргæ у. 
Стыр поэт дæ кæй рауайдзæни, уый дызæрдыггаг нæу. 
Поэзийæн ныфс хъæуы, ныфс, стæй... зонд æмæ æнкъа- 
рæнтæ... 
Къæдзæхмæт йæ фындзы футт йæ разæй æрбахаста. Йæ 
фæтæн цæсгом хурау худы, цæстытæ æнахуыр æрттывд 
кæнынц. 
— Цы ми кæнут, ме ’фсымæртæ?! — уаты анæрыди йæ 
бæзджын хъæлæс. 
— Цыми конд фестæм æмæ Бæлтамæ бавнæлдтам, — йæ 
хъæлдзæг ныхас ын дарддæр ахæццæ кодта Гуыргъохъо. 
89 

— Уæларвæй дур æрхауди. 
— Æмæ кæуыл сæмбæлди? 
— Нырма никæуыл, фæлæ тагьд не стыр хицауы æрдиаг 
райхъуысдзæни, — æнæдызæрдыгæй дзуры Къæдзæхмæт. 
— Бирæ æнхъæлмæ кæсын дæ куы бахъæуа... 
— Ма тæрс. Мæ хо йæ ныхмæ æргъомы дзаг гæххæттытæ 
æрæмбырд кодта, æмæ а дыууæ боны йæ хъарм бынатæй 
фæхаудзæни. 
— Дæ хо æви Буци? 
— Буци. 
— Тæрсын. 
— Зыбыты дзæгъæлы! — Къæдзæхмæт фырцинæй йæ 
фындз сфутт кодта æмæ йæ риу тымбыл къухæй бахоста. — 
Хуыцъистатæм хыртт-мыртт нæй! Махæн нæ сылгоймæгтæ 
дæр кæйдæр нæлгоймæгтæй лæгдæр сты!.. 
Агуыдз йæ сæр тарстхуызæй æруагъта. Къæдзæхмæт цыма 
Хъарсы фидар басаста, уыйау хæлиукъахæй бæстастæу лæууы. 
— Рувас, дам, рацыд æмæ сырдтæн æппæлы: «Мæ лæппын 
гом хæрынкъа аныхъуырдта!» Уæд æм арс дзуры: «Фæлæуу 
уал, æддæмæ йæ куы ацæуа, уæд ыл-иу цин кæ...» — худы 
йыл Гуыргъохъо. 
— Ма тæрс. Ме ’ххуыс æй куы бахъæуа, уæд æз дæр ам 
дæн! — йæ риу та бахоста Къæдзæхмæт. 
— Дæумæ куы ’нхъæлмæ кæса, уæд бабын уыдзæни... 
Дæ бынаты æз редактормæ хæрзæггурæггаг фæуин... 
— Уымæ та цæмæн? 
— Уымæн æмæ дын Габайы фырт а дыууæ боны дæ хойы 
комитеты сæрдары бынатæй фæцъипп ласдзæни, Куыдзæг 
та уырдæм йæ былыцъæрттæ хæры... Рæвдздæр кæ, науæд 
хæрзæггурæггаг Гæбылайы фæуыдзæни. 
— Ма йын тæрс. Уый ахæм æдылы сылгоймаг нæу, арсмæ 
иунæгæй чи бацæуа. Йемæ сæдæйы бæрц и... 
— Уæдæ уæд се’ппæтыл дæр дæ къух ауигъ. Стæй дæхи- 
уыл дæр. 
— Мæхиуыл та цæмæн?! — цæхгæр æм фæзылди 
Къæдзæхмæт. 
— Дæ биографи бынтон сыгъдæг нæу æмæ... 
— Ницы дæ хъуыддаг и мæ биографиимæ! — йæхи йыл 
сцагъта Къæдзæхмæт, тыргьмæ ахызти æмæ дуар йæ фæдыл 
ныггуыпп ласта. 
— Базон-базон ацы лæг йæ къух йæ сины сæртыл 
уæлгоммæ фæлдæхтæй цæмæ дары? — фæрсы Гуыргъохъо 
Агуыдзы. 
— Æмæ йын æз цы зонын. 
— Хæдзарæдтæй фыркъатæ ласын ды ’нцон хоныс? Сæ 
90 

къæхтæ зæххы ныссадзынц, мæгуыр, æмæ, уыдоныл размæ 
хæцгæйæ, йæ къух фездыхсти. 
Агуыдз зæрдæбынæй ныххудти, фæлæ къæсæргæрон 
Куыдзæджы куы ауыдта, уæд фæсыкк и, йæ бынатæй 
фестади æмæ йæ сæрмæ февнал-февнал кæны. 
— Цу, æддæмæ ауай: Гуыргъохъоимæ нæм ныхас и, — 
бардзырд ын дæтты Куыдзæг. Агуыдзы цæсгом фæтар и. 
«Ацы дæлимонæй йæ æдзух æз хъахъхъæнын, афтæмæй 
ма йæ цуры æфхæргæ дæр мæн кæны», — февзæрд йæ 
сæры, йæ къепкæ йæ къухы айста æмæ тæргайæ ацыди. 
Куыдзæг Гуыргъохъомæ хæстæгдæр балæууыди. Цыдæр 
зæгъынмæ йын хъавы, фæлæ цæмæй райдайа, уый нæ зоны. 
Æрæджы йын Гæбыла цы ныхæстæ ракодта, уыдон æй 
сагъæстыл бафтыдтой. Габайы фырт Гуыргъохъомæ ахæм 
зæрдæ дарын кæм райдыдта, уым йæ фарс хæцын хъæуы, 
науæд лæг фæрæдийын дæр зоны. 
— Цæмæн атардтай ацы лæджы? — йæ хъуыдытæ йын 
фескъуыдта Гуыргъохъойы хъæлæс. 
— Кæй хоныс лæг? Агуыдзы? — былысчъилæй йæ фæрсы 
Куыдзæг. 
— О, — цыма йын йæ зæрдæйы ахаст не ’мбары, уыйау 
ын æцæгхуызæй дзуапп дæтты Гуыргъохъо. 
— Ныр зондджын куы дæ, уæд æнæрхъуыды ныхæстæ 
цы кæныс? Уымæй цæй лæг и?.. 
— Уæддæр адæймаг у, æмæ йæ ма ’фхæр. 
— Йæ сæрыл дзæгъæлы хæцыс. Æз дæ йæ цуры маргæ 
куы кæнин, уæддæр мæ нæ бахъыгдарид, æхсызгон ма йын 
цы уаид, æндæр... 
— Алкæмæн дæр йæ бар йæхи у. 
— Æз дæм уыцы гугын фысы тыххæй не ’рбацыдтæн, 
фæлæ дæхи тыххæй. 
— Цымæ мын цы хорздзинад саразын и дæ зæрды? Дæ 
хæзгултæй мын æд фатер макæй балæвар кæ...— 
хынджылæджы хуызы йын дзуры Гуыргъохъо, фæлæ Куыдзæг 
йæхи афтæ дары, цыма йын йæ сусæг æлхыскъ не ’мбары. 
— А фæстаг рæстæджы дыл арæх фæхъуыды кæнын. 
— Цæмæн, цымæ? 
— Гонорар цас исыс? 
— Гæбылайæ дыууадæс хатты къаддæр. 
— Уый хорз нæу. 
— Æхсызгон мын у, æгайтма дæм мæгуыр лæджы 
зындзинад хъарын райдыдта... 
— Ды мын куыд æнхъæл дæ, æз ахæм фыд-зæрдæ нæ 
дæн. Мæ цæст алкæмæн дæр уарзы, фæлæ мæ авналæнтæ 
æдзух нæ амонынц... 
91 

— Цы гæнæн и, — йæ уæхсчытыл схæцыди Гуыргъохъо.— 
Æппæт адæмыл хур дæр не ’ххæссы... 
— Дæ гонорар дын куы фæфылдæр кæнон, уæд дæм куыд 
фæкæсдзæни? 
— Æмæ ма уæд дæ лæггадгæнджыты зæрдæтæ цæмæй 
æлхæндзынæ? Сæхи дыл нæ атигъ кæндзысты? 
«Нæ, ацы джауыры сыгъзæрин доны куы стулон, уæддæр 
ме ’рдхорд никуы суыдзæни», — хъуыды кæны йæхинымæр 
Куыдзæг. Фæнды йæ Гуыргъохъойæн исты ’фхæрæн ныхас 
зæгъын, фæлæ та йын рæхуыст дзуапп куы ратта, уымæй 
тæрсы æмæ йæхиуыл хæцы. Йæ чъылдым æм раздæхта æмæ 
дуары ’рдæм сабыргай фæцæуы. 
— Уацхъуыдтæ арæхдæр фысс, æмæ дын фылдæр 
фидон,—куыдфæндыйæ дзуры Гуыргьохъомæ. 
— Бæрнон секретармæ оирæ уацхъуыдтæ хæссын, фæлæ 
сæ газетмæ хæстæг нæ уадзы. Дæ зæрдæйы уаг ахсынмæ 
барометрæй уæлдай нæу... 
— Æз ын зæгъдзынæн, æмæ дæ нал хъыгдардзæни. 
Редактор ацыди, фæлæ ма Гуыргьохъойы хъусты зæлынц 
йæ ныхæстæ: «Æз ын зæгьдзынæн, æмæ дæ нал хъыгдардзæни». 
Иугæр афтæ у, уæд æй хъыгдаргæ дæр ай ардыдæй кæны. 
Редактор дзы ахæм куынæ уа. Цæмæй дæ газет хуыздæрæй 
цæуа, ууыл ма архай, фæлæ дзы рæхойæн кард сараз. 
* * * 
Адæймаджы бон ныггуыбыр уæвын цас у, уыйас ныггуы- 
быр и Дзыбыртт æмæ адæргæй йæ къухы ныхтæ æхсыны. 
Йæ дæлæрмттæ схид сты, æмæ ставд æртæхтæ уырдыгмæ 
згъорынц. Афтæ йæм кæсы, цыма йæ цыфыддæр знæгтæм 
уацары бахаудта æмæ йæ марынмæ хъавынц. Фæнды йæ 
бандонæй фестын æмæ дуар йæ сæрыл ахæссын, фæлæ йæ 
уæнгтыл пъæззы ныббадти æмæ йæ фезмæлын нæ уадзы. 
— Мæнмæ гæсгæ, Дзыбыртт бæстон нæ ахъуыды кодта 
йæ царды фæндагыл, ардæм кусынмæ куы цыди, уæд. 
Ахуыргæнæгыл сахуыр кодта æмæ, скьолайы куы кусид, 
уæд къæмдзæстыг никæй раз уаид. Фыссæджы царды 
хабæрттæ радзурынæн стыр курдиат нæ хъæуы... — хъуысы 
йæм Агуыдзы уазал хъæлæс. 
— Мæгуыры дзырдæн аргъ ничи кæны, ничи, — йæ 
фындзы дæргъвæтин футт æмæ йæ ныхас баиу сты 
Къæдзæхмæтæн. — Æз дын рагæй дзурын, Куыдзæг, арвит 
æй, æмæ мах дæр хурхæй мауал мара, йæхи дæр. 
— Цардмæ дардцæр кæсын хъæуы, Дзыбыртт. Дæ къухы 
стыр æнтыст кæм нæ бафта, уым дæ рæстæг дзæгъæлы ма 
92 

саф. Чи зоны, афонмæ искуы хъæууон скъолайы зындгонд 
ахуыргæнæг суыдаис, æмæ дыл æз замманай очерк 
ныффыстаин, — йæ зæгъинæгтæ талф-тулфæй скалдта 
Гæоыла æмæ фæхъус и. 
— Дæумæ та цавæр хъуыды и, Хъæвдын?Дзыбыртты 
тыххæй цы зæгъынмæ хъавыс? — йæ фынæй хæдивæджы 
рæхуыстæмхиц хъæлæсæй фæрсы редактор. 
Хъæвдын йæ уæззау цæстыуæлтьыфæлттыл тыхамæлттæй 
схæцыди, фæлæ сæ гомæй уромын нæ фæразы æмæ йæ хуыссæг 
фæсурыныл архайы. Уый йæ къухы не ’фты æмæ тыхсы. 
— Мæнмæ гæсгæ, ды Дзыбыртты рæдыдæй райстай. 
Журналистмæ тæмæнкалгæ курдиат куынæ уа, уæд йæ 
фыдæбон тутт æхсæртæ сæттынæй уæлдай нæу. Мах нæ 
къухтæм дæр ма ’мхасæнтæ кæнæм, ай та мæстæймарæгау 
æдзух æндзыгæй бады, цыма йæ пец æрцахста. Ам кусын 
хъæуы, кусын! Дзæгъæл бадтмæ нæ не ’вдæлы! 
— Дзыбыртт коммæгæс лæппу у. Йæ рагъыл ын хъилæй 
куы ’рцæуай, уæддæр дæм фæстæмæ ницы сдзурдзæни. 
Уымæй ма хуыздæр миниуæг цы уа? Æрмæст йæ сабыры 
тыххæй дæр æй редакцийы дарæн и...— хъуыдыдзастæй 
дзуры Куыдзæг. 
— Фæлæ уый газеты кусынæн фаг нæу, — йæ ныхас ын 
айста Хъæвдын æмæ схуыфыди. 
— Арвитын æй хъæуы. Уадз æмæ рагацау æндæр куыстыл 
ныххæца, — цыма Дзыбыртгыл тынг тыхсы, уыйау дзуры Ремæ. 
— Уæд та ма йæм иучысыл бакæсиккам? Кæд йæхиуыл 
схæцид...— хъуысы Дзыбыртмæ редакторы фæлмæн хъæлæс. 
Никуы йæ оауырныдтаид, искуы Куыдзæг йæ фарс 
рахæцдзæни, уый, æмæ фырцинæй йæ зæрдæ суынгæг и. 
— Бæгуыдæр схæцдзæни. Мах дæр æм фæкæсдзыстæм, 
æмæ хорз уацхъуыдтæ фыссын райдайдзæни, — редакторы 
цæстытæм кæсгæйæ, дзуры Агуыдз. 
— Дыууæ азмæ чи ницы сæнтыдта, уый ма исты сæнтауа?.. — 
дызæрдыг хъуыдытыл сæ æфтауы Хъæвдын. Редактор йæ 
сæр разыйы тылд кæны. Агуыдз бамбæрста: йæ хицау 
абонса-рæй кæй дзуры, уыдон йæ зæрдæйæ нæ цæуынц æмæ 
Хъæвдынмæ фездæхти. 
— Мæнмæ дæр афтæ кæсы. Дзыбыртт нæ газетæн мур 
дæр ницы пайда ’рхæсдзæни! 
— Дæ хорзæхæй, Дзыбыртт, ма нæм фæхæрам у: дæхи- 
цæн хуыздæр цы у, уый дын кæнæм, — райхъуысти та 
Ремæйы хъæлæс. 
— Иугæр ын æнæ æрвитгæ нал и, уæд мæм курдиат 
æрбадæттæд, цыма йæхи фæндæй ацыди, афтæ, кæниод 
тæригъæд у, — ноджы фæлмæндæрæй дзуры Куыдзæг. 
93 

— Раст дæ, раст, — йæ сæр разыйы тылд кæны Хъæвдын, 
— Куыд зæгъыс, Дзыбыртт? Курдиат фыссыс æви дæ 
æрвитгæ акæнæм? 
— Курдиат ныффысдзынæн... — уынгæг хъæлæсæй дзуры 
Дзыбыртт. Йæхиуыл схæцыди. Дарддæр цы кæна, уый нæ 
зоны æмæ сагъдауæй лæууы. Куыдзæг Гæбылайæн йæ сæры 
фæтылдæй тыргъы ’рдæм амоны, ома, Дзыбыртты акæн æмæ 
йæм курдиат фыссынмæ фæкæс. Гæбыла Дзыбыртты цонгыл 
фæхæцыди, æмæ тыргъмæ ахызтысты. Сæ хъустыл уайы 
лæгты хъæлдзæг кæл-кæл.Дзыбыртты нæма уырны, 
редакцийæ тард æрцыди, уый. Гæбыла йæ йæ кусæн уатмæ 
хоны, фæлæ йын Дзыбыртт нæ комы. 
— Цом æмæ курдиат ныффысс, уæддæр дæ Куыдзæг ам 
нал ныууадздзæни. 
— Уый мæ бæргæ ныууадзид, фæлæ иннæтæ мæ ныхмæ 
сты æмæ... — йæ зæрдæ та суынгæг и Дзыбырттæн. 
— Ныр дæуæй цы загъдæуа? Ды куыстæй дæ чи тæры, 
уый ма ’мбар, — худы йыл бæрнон секретарь. 
— Æвзæрæй сын цы ракодтон? Цæй тыххæй мыл сæмварс 
сты? — æнкъардæй йæ фæрсы Дзыбыртт. 
— Куыдзæг дыл сæ сардыдта, сæрхъæн. 
— Бирæ уарзын журналисты куыст. 
— Иу ныхас рæстмæ куы никуы ныффыстай, уæд дзы 
цы уарзыс? Æнцад бадын? 
— Ехх, иу мæй ма мæ уæддæр куы бауагътаиккой!.. 
— Ай иронау фысгæ куы ничиуал кæны, уæд цæмæй 
тæрсыс? Уацхъуыдтæ нæм æрвит, æмæ дæ фæстæмæ 
райсдзæни. 
— Æцæг зæгъыс?! — бацинхуыз и Дзыбыртт. 
— Уæдæ дæ сайгæ кæнын? Фондз-æхсæз азы фæстæ ды нæ 
сæйраг журналист суыдзынæ, — пехуымпарау æнæдызæрдыгæй 
дзуры Гæбыла. 
— Цы хорз уаид! 
«Уый хорз нæ уаид, — фæлæ быны сæфт...» — хъуыды 
кæны йæхинымæр Гæбыла. Йæ цонгыл ын ахæцыди, æмæ 
нарæг уатмæ бацыдысты. 
— Мæнæ ам æрбад æмæ курдиат ныффыс. 
Дзыбыртт бандоныл йæхи æруагъта, гæххæтт æмæ ручкæ 
райста, фæлæ йæ зæрдæ фыссын нæ комы. Йæ ныхмæ чи 
дзырдта, уыдон, хъæлдзæг ныхасгæнгæ, тыргъмæ 
рацыдысты æмæ фæйнæрдæм ахæлиу сты. Дзыбыртмæ афтæ 
кæсы,, цыма йе знæгтæй фервæзти æмæ йын иучысыл 
фенцондæр и. Уæд та Куыдзæгмæ бацæуид æмæ йын 
ныллæгъстæ кæнид, иу мæй ма мæ уæддæр ныууадз, 
94 

зæгъгæ? Нæ, нал æй ныууадздзæни, æмæ ма йæхи та цæсты 
цы ’фтауы. Ехх, цы уа, уый уæд! 
Дзыбыртт стъолмæ багуыбыр и æмæ курдиат ныффыста. 
— Дæ зæрды кæдæм бацæуын и кусынмæ? — фæрсы йæ 
Гæбыла. 
— Мæ-гъа. Гиппомæ цæуын, æмæ мын кæд исты куыст 
ссарид. 
— Кæй Гиппомæ? 
— Апаты. 
— Знон министрты советы сæрдар чи сси, уымæ? 
-О. 
— Æмæ дын цы бавæййы? 
— Мæ хæрæфырт у. 
— Дæ хæрз хæрæфырт? 
— Мæ фыды хойы лæппу. 
— Ам-ма фæлæуу, æз ныртæккæ! — тыхстхуызæй сдзырдта 
Гæбыла æмæ феддæдуар и, редакторы кусæн уаты фæмидæг 
и æмæ, лæф-лæфгæнгæйæ, дзуры 
— Куыдзæг Евгеныч, мæнмæ гæсгæ, фæрæдыдтæ. Апаты 
Гиппо Дзыбыртты хæрæфырт у. 
— Цы?!— йæ бынатæй фестади Куыдзæг. 
* — Ныртæккæ уымæ бацæуын и йæ зæрды. 
— Ма йæ ауадз! Ацу æмæ йæ ардæм ракæ! 
— Хорз, — загъта Гæбыла æмæ азгъордта. 
— Мæнæ цы æвирхъау рæдыд æрцæйуагътон, мæнæ. 
Базæронд дæн, уæддæр мæ фындзæй дарддæр ницы уынын. 
Уæвгæ уый хуызæн хæлиудзыхæн йæ тъымы-тъымайæ дæр 
исчи ахæм стыр хицау суыдзæни, уый æнхъæл чи уыди? 
Халонау ме уæны кæсын?— фæсмонгæнæджы хъæлæсæй 
дзуры редактор. 
Дзыбыртт къæмдзæстыгхуызæй æрбацыди æмæ къæсæр- 
гæрон сæргуыбырæй лæууы. 
— Мидæгдæр рацу æмæ сбад, — фæлмæн хъæлæсы уагæй 
йæм хаты Куыдзæг. — Сбад, дæ хорзæхæй. Сбад, сбад, 
æфсæрмы ма кæ. — Йæ бынатæй рацыди æмæ йæм бандон 
дæтты. Дзыбыртт ыл йæхи хъавгæ æруагъта æмæ редак- 
тормæ æнæууæнк каст кæны. 
— Диссаджы адæймаг дæ. Сывæллонæн йæ хъазæн куы 
байсынц, уæд ма уый дæр йæ гæндзæхтæ фæцæгъды, ды 
та æнæсыбырттæй араст дæ, — дзуры йæм Куыдзæг. — Æз 
дæ бæрæг кодтон, цымæ, зæгъын, куыстмæ цы зæрдæ дарыс. — 
Йæ цонг лæппуйы уæхсчытыл æрæвæрдта. — Бæрнон 
секретарæй уал дæ куы сæвæрон, уæд цы зæгъдзынæ?— 
фæрсы йæ, мидбылхудгæйæ. 
Дзыбырттæн фырдисæй йæ дзых бахæлиу и. Афтæ йæм 
95 

кæсы, цыма Куыдзæджы йæ фыны уыны, цыма ныртæккæ 
фехъал уыдзæни, æмæ фын æрбайсæфдзæни. Йæ ком 
ныххус и, йæ сæр зилы æмæ зилы. 
— Куыддæр фæцарæхсай, афтæ та дæ уæлдæр сивдзынæн, — 
дард кæцæйдæр æм хъуысы редакторы рæвдаугæ хъæлæс. 
Лæппу йын йæ ныхæстыл не ’ууæнды æмæ йæм 
мæгуырхуызæй кæсы 
— Цу æмæ дæ ног кусæн уаты сбад. 
Дзыбыртт йæхиуыл схæцыди, фæлæ йæ йæ зæнгтæ нæ 
баурæдтой æмæ фæстæмæ бандоныл æрхаудта. Куыдзæг 
ыл схæцыди æмæ йæ дуары ’рдæм сабыргай фæкæны. 
— Цу, цу, мæ хæдзар. Ма тæрс, зын куыст нæу: фыссын 
дзы ницы хъæуы. Иннæ газеттæм кæс æмæ уыдонмæ гæсгæ 
макеттæ араз. Дæ хæдивджытыл дæхи ахуыр кæ... 
Куыддæр Дзыбыртт ацыди, афтæ та Гæбыла редакторы 
уаты фæмидæг и. 
— Цæй, куыд у, Куыдзæг Евгеныч? Райстай йæ? 
— О. Дæ бынатмæ йæ арвыстон. 
— Æмæ уæд æз та? 
— Мæ дыккаг хæдивæг а дыууæ боны пенсийы цæуы... 
Гæбыла йын фырцинæй йæ къухмæ фæлæбурдта æмæ 
йæ зæрдиагæй æлхъивы. 
— Бузныг, Куыдзæг Евгеныч, бузныг! 
— Фæкæс æм, æмæ куыстыл фæцалх уа. 
— Хорз, хорз. 
— Цу-ма Кафетæмæ мын фæдзур. 
— Ныртæккæ! 
— Мæ хæдивæг кæй сдæ, уый йын-иу зæгъ, уадз æмæ 
йын æхсызгон уа... 
— Зæгъдзынæн, зæгъдзынæн! 
Гæбыла феддæдуар и, æмæ уайтагъд йæ къæхты хъæр 
тыргъы кæрон бамынæг и. Куыдзæджы цæсгомыл мидбыл- 
худт атади, йæ хæзгул æм фæзындзæн æви нæ? Хъуамæ 
йæм фæзына. Ау, цы хорздзинад ын сарæзта, уый фæстæ... 
Сылгоймаджы туфлиты къæрцц-къæрцц йæ хъустыл уайы 
æмæ йын йæ зæрдæмæ æхсызгон æнкъарæнтæ хæссы. 
Кафетæ æрбацыди. Йæхи куыд дара, уый нæ зоны æмæ 
тыхсы. 
— Мæсты ма мæм дæ? — фæрсы йæ Куыдзæг. 
— Ницы дæм дæн мæсты. Мæ зæрдæ суадонæй уæлдай 
нæу, цасфæнды йæ змæнт, уайтагъд асыгъдæг вæййы. 
— Ардыгæй мæ тæргæ куы кæной, уæддæр иннæ фатер 
дæу уыдзæни. Мидæгдæр рацу. 
Сылгоймаджы рæсугъд урс цæсгомыл хинхудт хъазы. 
— Базæмæ уал ныдздзур... 
96 

— Цы дæ хъæуы? 
— Францусаг туфлитæ. Ахæм рæсугьд сты æмæ диссаг! 
— Изæры машинæйæ нæ фæндаг ууылты акæндзыстæм... 
— Уый фæстæ та — æрдзы хъæбысмæ... 
Сылгоймагæн йæ цæстытæ стъалытау ферттывтой, 
зæрдæбынæй ныххудти æмæ алыгъди. 
«Дуне куыд мæнгард у, æвæдза. куы ницы раттай, уæд 
ницы райсдзынæ. Алы хатт ын афтæ куы лæгъстæ кæнон, 
уæд мыл мæгуыры бон нæй? Уæвгæ, рæсугъд сылгоймагæн 
æрмæст лæгъстæ кæнын дæр удæнцой у». 
Куыдзæг йæ адджын хъуыдытæм йæ мидбылты бахудти, 
фæлæ Агуыдзы къæсæргæрон куы ауыдта, уæд йæ цæсгом 
фæтар и. 
— Цы дæ хъæуы?!— æлхынцъæрфыгæй фæрсы куль- 
турæйы хайады сæргълæууæджы. 
— Йæд у... Мæнæ... Кафетæйы ’мдзæвгæтæ дæм схастон. 
Дæхæдæг сæ, зæгъын, куы фенис, науæд та мыл куынæ 
баууæндай. Цæй æмдзæвгæтæ æмæ цæй цыдæр... Хи-хи- 
хи. Гæххæтт мын дзы чи нæ ахъулæттæ кæны. — Агуыдз 
худгæ-дзургæ редакторы уæлхъус æрлæууыди æмæ йæм 
фæуæла-хизуæвæджы цæстæй кæсы. — Нæ дзы рифмæ и, 
нæ — ритмикæ, нæ — хъуыды, нæ — æнкъарæнтæ. Цæй 
тыххæй сæ ныффыста, хæйрæг æй базонæд. Ныр газет нæхи 
къухты и, зæгъгæ, уæд хъуамæ не’ппæт дæр поэттæ суæм?... 
— Сæрхъæн! — нытътъæлланг ыл ласта Куыдзæг. 
— Цы ? — фæтыхсти Агуыдз. 
— Сæрхъæн!! — ноджы карздæрæй загъта редактор, æмæ 
культурæйы хайады сæргълæууæгыл йæ дуне баталынг и, 
бампылди, баруади, бынтондæр ныггыццыл и. Мыст гæдыйы 
дзæмбытæм куы бахауа, уыйау йæ зыр-зыр цæуы. 
— Йæд у... Йæд у... — æндæр йæ дзыхы ныхас нал бады. 
— Сæрхъæн!!! Æз дæм æндæр дзуапмæ æнхъæлмæ дæр 
нæ кастæн !!! - Йæ амонæн æнгуылдз фæкъæдз кодта 
Куыдзæг æмæ дзы Агуыдзы лæгуын сæр хойы. 
— Æв...æв... æвзæр не сты, фæ...фæ...фæлæ... 
— Æри-ма сæ ардæм! Æз сæ мæхæдæг бацæттæ кæндзы- 
нæн! — гæххæттытæ йын йæ къухæй ратыдта редактор. 
— Афтæмæй дæр сын рауадзæн и... Æвналын дæр сæм 
нал хъæуы... — хатыркурæджы хъæлæсæй дзуры Агуыдз 
æмæ йæ хицауы тызмæг цæстытæм кæуындзастæй кæсы. 
«Уаллон, фаджысы уаллон! Къахæи йыл ныллæуу раст. 
Гъе, уæууæй, гъе, цы ’рдхæрттæ мын и!» — йæхиуыл худы 
Куыдзæг. 
— Цæугæ æмæ кус! — уазал хъæлæсы уагæй дзуры 
культурæйы хайады сæргълæууæгмæ. 
4 Æидæрг 
97 

Агуыдз сыдзмыдзы ацыди æмæ дуар æрбахгæдта. 
— тызмæг лæгмæ раст ныхас дæр хъыг кæсы. Ехх, ныр 
уымæн йæ дæндæгтæ ма базгъал! — хъуыр-хъуыр кæны йæ 
сЬындзы бын. Къæдзæхмæт йæ размæ фæци æмæ йæ сусæгæй 
фæрсы: 
— Цы та ’рцыд Бульдогыл? 
— Арсы мæхстæттыл къахæй куы ныллæууай, уый богътæ 
кæны. 
— Уæдæ йæм нал цæуын. 
— Ехх, иу хъуыддаг мæ куынæ уромид, уæд æй æз 
цæкуыйау тæвд къæйыл скафын кæнин, бæргæ!.. — æртхъи- 
рæнгæнæгау дзуры Агуыдз æмæ гуыбырæй фæлидзы йæ 
хицауы кусæн уаты цурæй. 
* * * 
Абон стыр хорздзинад æрцыди редакцийы кусджытыл. 
Æмæ кæд сæ цин кæрæдзийæ æмбæхсынц, уæддæр сæ 
райдзастхуыз цæсгæмттыл бæрæг у, редакторы кусæн уатмæ 
ацы хатт уæлдай æхсызгондæрæй кæй æмбырд кæнынц, 
уый. Æрмæст Хъæвдынмæ йæ уды катайæ иумæйаг цин нæ 
хъары. Бандоныл йæхи ’руагъта æмæ хъæрзы. 
— Ай нын цы Хъуыцау бавзарын кодта!Куы хуыр-хуыр 
кæны, куы — хъæрзгæ, — Гуыргъохъомæ дзуры Дзатте. 
— Цалынмæ йын исчи батæригъæд кæна, уæдмæ нæ 
банцайдзæни, — йе ’ргом редакторы хæдивæджы ’рдæм 
аздæхта Гуыргъохъо. — Цыдæр æнахуыр къæдзтæ ныдтæ, 
Хъæвдын. Исты дæ риссы? 
— Уыцы ’нæбайрайгæйы дуртæ та мæ уыргтæй цæуын 
райдыдтой, — тыхстхуызæй йын дзуапп дæтты Хъæвдын. 
— Хуыцауы хатырæй, змис фæхæрыс æви? Уыйас дуртæ 
дæм кæцæй æрæмоырд вæййы? — худы йыл Гуыргъохъо. 
— Йæ хуыр-хуырæй йын уыдоны фæрцы куынæ фер- 
вæзæм, уæд ныл хуыссæг бафтаудзæни, — йе ’мбалмæ йæ 
цæст ныкъулы Дзатте. 
— Мæныл чи бахуды, ууыл мæ бон акæнæд! — æлгъиты 
сæ редакторы хæдивæг. 
—Хъæвдын,де'фсин дæр, дам, нæфæразгæ у, фехъуыстон, — 
сæ ныхас сын айста Къæдзæхмæт. 
— Дыууæ дунгйы йæхицæй фæразондæр нæй. Мæ хуызæн 
уæззау лæгæй цумайы лæдзæг сараз... 
— Нæ зонын, Агуыдз æй уайтагъд сынтыл-авæры... 
— Уый мæлгæ куы кæны, уæдæй нырмæ йæ дохтыртæ 
иууылдæр цагъды фесты. 
98 

Агуыдз уатмæ, тыхкастгæнгæйæ, æрбацыди æмæ Хъæв- 
дыны фæрсы: 
— Хъæвдын, де ’фсин куыд у? 
— Ацы сабаты амæлинаг уыди æмæ иннæ сабатмæ 
баззади. Тыхсы, мæгуыр, Агуыдзы, дам, ацы мæнгард 
дунейы куыд ныууадзон... 
— Дæхи дын акæнæд. 
— Нæ хицауы усы мадæн дæр цыма йæ уавæр бынтон 
хæрзтæй нæу, — райхъуысти та Къæдзæхмæты бæзджын 
хъæлæс— Иæ фырналатæй, дам, мæлын дæр нæ комы, 
мæлын. 
— Куыдзæгимæ бадзырд саразынмæ хъавæм, — æцæг- 
хуызæй дзуры Хъæвдын. 
— Цæй тыххæй, цæ? — цымыдисæй йæ фæрсы Агуыдз. 
— Дыууæ фыдцъылыз усы, зæгъын, иу ингæны бавæрæм, 
сæ хъæлæбамæ иннæ мæрдтæ куыд райгас уой... 
— Дуне æхца бакусиккат... — йæ мидбылты худы 
Гуыргъохъо. 
— Мæ иблисæй мæ чи фервæзын кæнид, уымæн ма 
мæхæдæг дæр бафидин. 
— Цардæмбал агурынмæ дæ дард цæуын нæ бахъæуид. 
Ремæ дæ тæккæ фарсмæ... Хæрзаг буц дæ дарид. Дæ риссаг 
синтыл дын — иу куы батутæ кæнид, уæд-иу ноггуырд 
сывæллонæй агæпп ласис. Дуртæн, дам, калмы марг æвдадзы 
хосу... 
— Цæрдхуынкъ мæ куы фæкæна... 
Адæм худынц. Æрбацыдысты Гæбыла, Ремæ, Кафетæ 
æмæ Куыдзæг. 
— Редакторæн — æмдзæгьд: диссаджы уац нæм æрбахаста! 
— хъæлдзæгæй дзуры Гæбыла. Редакцийы кусджытæ сæ 
бынæттæй фестадысты æмæ æмдзæгъд кæнынц. Куыдзæг 
йæхи афтæ дары, цыма сын стыр хорздзинад сарæзта. 
Æрæджиау йæ къух æнæбары ауыгъта, æмæ æмдзæгъд 
фæсыкк и. Редактор йæ къæлæтджыны ’рбадти. Адæм æм 
æхсызгонæй кæсынц. 
— Абон мах тынг ахсджиаг хъуыддаджы тыххæй æрæм- 
бырд стæм, — дзурын райдыдта Куыдзæг. — Нæ уарзон 
хицауад зæрдиагæй ауды, куыд нæ бæстæйы æппæт 
фæллойгæнджытыл, афтæ махыл дæр. Журналист 
хицауадæн йæ фыццаг æххуысгæнæг у, йæ рахиз къабаз. 
Æмæ мах сæрыстыр стæм, нæ куыстæн нын ахæм стыр 
аргъ кæй кæны, уый тыххæй. Абонæй фæстæмæ уæ алкæй 
мыздыл дæр æфтыд æрцæудзæни цыппар туманæй æхсæз 
туманмæ. 
99 

— Редакторæн — æмдзæгъд! — хъæрæй сдзырдта 
Къæдзæхмæт, æмæ уæрæх уаты тыхджын къухæмдзæгъд 
анæрыди. 
Куыдзæг цыма оркестры дирижер у, уыйау та йæ къух 
фæтылдта, æмæ адæм басабыр сты. 
— Къамисы уæнгтæ æхцатæ банымадтой, бæстон 
æркастысты уацхæсджыты куыстмæ æмæ æрцыдысты ахæм 
хатдзæгмæ. Хайæдты сæргълæуджытæ истой фæйнæ 
дыууадæс туманы, нырæй фæстæмæ та исдзысты фæйнæ 
æвддæс туманы. 
— Редакторæн — æмдзæгъд! — Гæбыла æмæ 
Къæдзæхмæты бафæзмыдта Агуыдз, йæ бынатæй дæр ма 
фестади, фæлæ йæ ничи ницæмæ æрдардта. Цалдæрæй ма 
иыл сæхи дæр сцагътой, хъусын нæ бауадз, зæгъгæ, æмæ 
сæргуыбырæй фæстæмæ æрбадти. 
— Уацхæсджытæ нырмæ истой фарæстгай тумантæ, амæй 
фæстæмæ та исдзысты... — Куыдзæг æрæхснырста. Къух- 
мæрзæн систа æмæ йæ фындз мæрзы. Æрæхснырста та. 
Исдуг джихæй алæууыди, стæй та фæд-фæдыл дыууæ 
æхснырсты æркодта. 
— Нæ редактор фæнык бахордта æви? — хинхудт- 
гæнгæйæ, дзуры Гуыргъохъо. 
Алырдыгæй бæстæ «хайыр», «хайыр» сси, стæй та адæм 
фæхъус сты, цымыдисæй кæсынц сæ хицаумæ. 
— Амæй фæстæмæ та исдзысты фæйнæ дыууадæс туманы, 
— йæ ныхас дарддæр ахæццæ кодта Куыдзæг, æмæ цæмæдæр 
гæсгæ йæ бæзджын æрфгуытæ æрбалхынцъ сты. 
— Кау ныллæгдæр кæм у, куыйтæ та ууылты агæппытæ 
ластой! — хъæлдзæгæй сдзырдта Сæли, æмæ адæм 
ныххудтысты. 
— Цавæр куыйтæ?! — тызмæгæй йæ фæрсы редактор. 
— Æмбисонд ахæм и...Куыдзæн æнцондæр кæм у... 
— Дæ дзыхæн уаг зон! — йæ ныхас ын æрдæгыл фескъуы- 
дта редактор æмæ та адæммæ йе ’ргом аздæхта. — Раст уын 
куы зæгъон, уæд кæстæртæй мæ зæрдæ нæ рухс кæны. 
Хъуамæ цырддæр змæликкой, хъуамæ хъæппæрис æвдисик- 
кой, хъуамæ нæм ног фæндæттимæ цæуиккой, уыдон та 
’рдæгфынæйæ кусынц. Базмæлут, базмæлут, лæппутæ, æмæ, 
пенсимæ фыццагдæр чи ацæуа, уый бынатмæ æндæр лæг 
нал райсдзыстæм, фæлæ йын йæ мызд сымахыл байуардзыс- 
тæм, — Редактор ныхъхъус и, стæй та райдыдта: — Иу 
хъуыддагма... Фæстагрæстæджы Дзаттетынгуæнгмардæй 
кусы, æмæ йын къамис йæ мызд скодта иннæтæй туман 
къаддæр. Секретартæ исдзысты фынддæсгай тумантæ, 
бæрнон секретарь та — иу æмæ ссæдз туманы. 
100 

— О-гъо! Дзыбырттæн йæ хъул сах абадти! Йæ 
хæрæфырты цæрæнбонмæ кувæд. Афонмæ даргъ цъылынæй 
горæты уынгтæ мæрзид... 
— Æмæ, дам, хæлиу дзыхы амонд нæ хауы. 
— Кæд хауы, уæд — хæлиу дзыхы. 
— Ахæм æхцатимæ йыл чызджытæ фæхæлоф кæндзысты. 
— Йæ бон сын исты бауыдзæни?.. — фæйнæ-фæйнæ 
ныхасы кæнынц журналисттæ. 
Къæдзæхмæт редакторы цæстæнгас ацахста æмæ сыстади. 
— Мах стыр бузныг стæм уæлдæр хицауадæй, нæ царды 
уавæртæ фæхуыздæр кæныныл афтæ æнувыдæй кæй 
архайы, уый тыххæй, — дзуры куыдфæндыйы хъæлæсæй. — 
Дзуапп ын ратдзыстæм ноджы хуыздæр куыстæй. Цырддæр 
базмæлдзыстæм, æвдисын райдайдзыстæм хъæппæрис, амæй 
фæстæмæ редакцимæ цæудзыстæм ног фæндæттимæ. 
— Æмæ уæ амæй размæ чи хъыгдардта? — фæрсы йæ 
Гуыргъохъо. 
— Ничи, фæлæ афтæ рауади, — æбæрæг дзуапп ын радта 
Къæдзæхмæт æмæ сбадти. 
— Хорз адæм, мах диссаджы цард кæнæм, æвæдза! — 
къуымæй райхъуыст Агуыдзы мæнгуд хъæлæс. — Уæхæдæг- 
ма акæсут, иннæ бæстæты милуангай адæмтæ мамæлайы 
къæбæр куыд хæрынц, уымæ! Мах та царв æмæ мыды 
ленк кæнæм, уæддæр ма нын нæ мыздыл бафтыдтой! Ома, 
æхца хъуаг стæм?! Нæ! Алцыдæр нæм фаг и, фæлæ нæм 
хъуамæ фылдæр уа! 
Куыдзæгæн йæ цæсгом бахудызмæл и, æмæ йæ сæр 
разыйы тылд кæны. 
— Æз æгæрон бузныг дæн нæ уарзон хицауадæй, æмæ 
амæй фæстæмæ фысдзынæн уæлдай разæнгарддæрæй, — 
дарддæр дзуры Агуыдз. 
— Лæмæгъ æмдзæгæтæ? — фæрсы йæ Гуыргъохъо. 
Адæм худынц. Агуыдз та хъуынтъыз ныцци. 
— Æмæ ды ахæмтæ фыссын дæр куынæ зоныс! 
— Сæ зонын хъæугæ та цæмæ кæны? 
— Чи кæд раиртæста æмдзæвгæтæн сæ тых æмæ сæ 
лæмæгъдзинад?! Иуты сисынц,иннæтæ та аууоны баззайынц, 
æндæр... 
— Гъæйдæ-гъа! Поэт дзы афтæ куынæ зæгъа... 
— Сбад дæ бынаты, уый дын аууон æмæ рухс! — бустæ 
йыл кæны Куыдзæг. 
Агуыдз соадти, æмæ Гæбыла разæнгардæй фестади. 
— Мæн зæрдæбынæй раарфæ кæнын фæнды нæ 
редакторæн. Хайæдты сæргьлæуджытыл уæлдай тынгдæр кæй 
ауды, уый мæнмæ тынг раст кæсы. Уыдон бирæ азты дæргъы 
101 

сæ удтæй арт фæцагътой ацы редакцийы, æмæ сын хъуамæ 
не’ппæтæй стырдæр кад уа. Уæдæ Дзаттейы мызд иннæты 
мыздæй туман къаддæр кæй фæци, уым дæр æз уынын 
редакторы арфхъуыдыджын зонд æмæ арæхстдзинад... 
— Мæ риуыл ын фæндаг, мæ риуыл, — йæ ныхас æм 
баппæрста Къæдзæхмæт. 
— Нæ редактор зондджын кæй у, ууыл махæй иу дæр 
гуырысхо нæ кæны, — Куыдзæджы цæстытæм кæсгæйæ, 
дзуры Агуыдз. 
— Æз уый алы ран дæр фæзæгъын, — семæ æхсызгонæй 
сразы и Ремæ. 
— Фылдæр хатт та — йæхи хъусы, нæ? — æлхыскъ æй 
кæны Гуыргъохъо. Ремæйы цæсгомыл арт ссыгъди, йе 
’фхæрæгмæ фæзылди æмæ йæ хъæрæй ралгъыста: 
— Дæ хъусты хæф фæмизæд! 
— Хъус-ма, Гуыргъохъо, кæд дæм исты зæгъинаг и, уæд 
уæлæмæ сыст æмæ йæ мæнæ ацы адæмæн æргомæй зæгъ, — 
йæхи йæм нал баурæдта Куыдзæг. 
— Мæхи зæрды дæр афтæ уыди, фæлæ уал дын, зæгъын, 
дæ дымысдæртæм байхъусон, — дзургæ-дзурын сыстади 
Гуыргъохъо. — Абондæргъы арфæ кæнут нæ хицауадæн. 
Кæй зæгъын æй хъæуы, уый раст у, фæлæ йын арæх йæ 
фæстæ нæ чъизи митæ кæй фембæхсæм, уый хорз нæу... 
— Уымæй цы зæгъынмæ хъавыс?! — тызмæгæй йæ фæрсы 
Куыдзæг. 
— Тæрсын нæ ма кæ. Мах æнæуи дæр тарст стæм... 
— Цытæ йæм уæндыс? Хицау уæддæр у... — сусæгæй 
йæм æрбадзырдта Агуыдз æмæ йæ амонæн æнгуылдз йæ 
былтыл авæрдта. 
— Ай та ахæмтæн цы ’мбары?!.— йæ ныхас сæм баппæрста 
Ремæ. 
— Редактор æхца не ’хсæн раст нæ байуæрста, — дарддæр 
дзуры Гуыргъохъо. — Ремæ куыст къуылымпы кæныны 
хос йеддæмæ ницы у. Хуыйæг уыди æмæ æнæнхъæлæджы 
Куыдзæджы усы мадмæ æрцарди... 
— Тæхуды, дæу мауал уын! — сдзырдта Ремæ æмæ 
алыгъди. 
— Уымæ дæ бирæ нал хъæуы... — йæ фæдыл адзырдта 
Гуыргъохъо, стæй ма йæ ныхасмæ бафтыдта: — Зæронд усы 
кæй хъахъхъæны, уый тыххæй хъуамæ амæй фæстæмæ 
мызд иса æвддæс туманы, Къæдзæхмæт редакторæн йæ 
хæдзармæ алыхуызон хæринæгтæ кæй ласы... 
— Ныхъхъус у, науæд дын де ’взаг срæдувдзынæн! — йæ 
бынатæй фестади æмæ йæм æртхъирæн кæны Къæдзæхмæт, 
фæлæ йæ Гуыргъохъо ницæмæ дары. 
102 

— Ахæм домбай куы уаис, уæд Дофкайы ныккæнды 
’мбæхсыны бæсты знæгты ’взæгтæ рæдывтаис... О, æмæ 
уын уый дзырдтон... 
— Раст мæ нæ бамбæрстай, Гуыргъохъо. Фидарæй уын 
зæгьын, куыддæр нæм исчи пенсийы ацæуа, афтæ уын уæ 
мыздмæ бафтаудзыстæм, — сабырæй йын æмбарын кæны 
редактор. Йæ рахиз уадулы нуæртты фестьæлф-фестьæлфæй 
бæрæг у, йæхиуыл хæцын ын куыд зын у, уый. 
— Уый мæ ды нæ бамбæрстай раст. Æз туман, кæнæ 
фынддæс сомыл нæ дзурын.Мæн рæстдзинад хъæуы, æмæ 
йæ ам куынæ ссарон, уæд æй уæлдæр хицауадæй агурдзынæн... 
— Цавæр рæстдзинад дæ хъæуы? 
— Дзаттейы Ремæйы къæхты бынмæ кæй æрæппæрстай, 
уый дæм фаг нæ фæкасти, фæлæ ма йæ мыздæй дæр 
фæхъулон кодтай. Цæмæн, цымæ? 
— Уымæн æмæ... 
— Уымæн æмæ йæ дæ зæрды атæрын и, фæлæ йæм 
фæндаг нæ арыс. Æз дын кæстæрты номæй зæгъын: Дзатте 
курдиатджын журналист у, æмæ дын æй мах æфхæрын нæ 
бауадздзыстæм. 
— Кæд дæ фæнды, уæд ын дæ мыздæй бафтаудзынæн. 
Гуыргъохъойы цæсгомыл былысчъил мидбылхудт 
фæзынди. 
— Цыма базары стæм... Табуафси, бафтау. 
— Æмбырд ахицæн и! Цæугæут æмæ кусут! 
Адæм, дзолгъомолгъогæнгæ, ацыдысты. Редакторы уаты 
ма баззадысты Куыдзæг, Къæдзæхмæт æмæ Агуыдз. 
Куыдзæг йæ къæлæтджыны бады æмæ мæстæй мæлы. 
Къæдзæхмæт æмæ Агуыдз йæ фæйнæ фарс хъахъхъæн- 
джыты лæуд кæнынц. 
— Ныр ын цы бачындæуа?! — йæхиимæ ныхасгæнæгау 
тыхстхуызæй дзуры Куыдзæг. 
— Æрхойæм æй, йæ дунейыл дæр дæ ныхмæ сдзурын 
куыд никуыуал бауæнда! Хуымæтæг уацхæссæг йеддæмæ 
ницы у, афтæмæй дæм цы ныхæстæ сфæразы! Æз редактор 
куы уаин, уæд æй иу бон дæр ам нал ныууадзин! — йæхи 
мæстыхуызæй æвдисы Агуыдз, æнæуи та йын æхсызгон у, 
Гуыргъохъо редакторы туг кæй нуазы, уый. 
— Мæ бар ма йæ бауадзут, мæ бар, æз ын йæ пакъуы 
ацæгъдон! Бакæс-ма уымæ! Редактормæ, дам, дзурын нæ 
уæндут, æмæ, дам, уæ сæрыл сбадти! — йæ дзæккоры йас 
къух Куыдзæджы сæрмæ тилы Къæдзæхмæт. — Æз æй мæнæ 
афтæ уырдыгмæ куы ’рцæвон, уæд иу къуыри йæ мидбынаты 
цъилау фæзилдзæни! 
Куыдзæт телефоны хæтæл систа æмæ тагъд-тагъд сдзырдта: 
103 

— Гуыргъохъо, ардæм-ма рауай! — Хæтæл æрæвæрдта 
æмæ йе ’мбæлттæм æххуысагур бакасти, — Ма йыл 
бацауæрдут. Йæ сæр æгæр оæрзæндты хæссы... 
Къæдзæхмæты фындзы футт райхъуысти. Агуыдз йæ 
сæрмæ февнал-февнал кæны. 
Гуыргъохъо æрбацыди. 
— Мæнæ-ма ам æрбад, — хæстæгдæр бандонмæ йын амоны 
редактор. 
Гуыргъохъо стъолы фарсмæ æрбадти, блокнот æд къран- 
дас систа æмæ Куыдзæгмæ кæсы. 
— Уыдонæй та цы кæныс? — дисхуызæй йæ фæрсы 
Куыдзæг. 
— Кæмæй? А-а-а, уæ зондджын ныхæстæ мæ куы ферох 
уой, мыййаг. Ныффыссон сæ æмæ сæм-иу рæстæгæй- 
рæстæгмæ æхсызгонæй æркæсдзынæн. 
— Гъер ма уымæ кæс! — йæхи цъиуджын каркау спыхцыл 
кодта Къæдзæхмæт. 
— Ай махæн кусæгæн нæ бæззы, Куыдзæг Евгеныч! — 
мæстыйæ дзуры Агуыдз. 
— Нæ ныхæстæ нын фыссын нæ хъæуы. Хъусгæ сæм 
бакæн æрмæст, — йе ’ххуысгæнджыты ’рсабыр кæныны 
тыххæй йæ къух хæрдмæ систа редактор. 
— Уый та — уæлдай хуыздæр. Рагæй-æрæгмæ дæр ахæм 
сабыр хицаумæ бæллыдтæн... 
— Мæ коллективы мын къордтæ цæмæн аразыс? — 
комкоммæ йæ фæрсы Куыдзæг. 
— Мæнмæ гæсгæ, уыдон мæ размæ арæзт æрцыдысты. 
Аразгæ та сæ скодтай дæхæдæг. 
-Чи?! Æз?! 
— Ды. Цæмæй дæ хъарм бынаты фылдæр бафæстиат уай, 
уый тыххæй. 
— Нæ дæ æмбарын, — цыма йæ æцæгдæр не ’мбары, 
ахæм хуыз æвдисы редактор. 
— Кусджытæ кæрæдзи хъуын-хъис куы хæрой, уæд сæ 
сæ хицауы хиваст митæм никуы равдæлдзæни. Адæм куы 
сæмварс уой, уæд та цыфæнды домбай лæджы дæр 
куыдзæппарæн былæй арæцугъдзысты. Цы, цы, фæлæ уыцы 
хъуыддаг ды хорз æмбарыс æмæ дæ тых-дæ бонæй архайыс, 
цæмæй редакцийы кусджытæ иумæйаг æвзаг ма ссарой... 
— Цытæ уæндыс дæ хицаумæ?! — хъæр ыл кæны 
Къæдзæхмæт. 
— Ай алцыдæр бауæнддзæни!— æнæдызæрдыгæй дзуры 
Агуыдз æмæ адæргæй йæхицæн уаты бынат нал ары. 
— Уый цавæр бындзытæ дыв-дыв кæнынц мæ цуры? — 
худы сыл Гуыргъохъо. 
104 

— Хъус-ма, ды зондджын лæппу дæ, æмæ мæ 
бамбардзынæ, — дзуры йæм Куыдзæг. 
— Кæдæй-уæдæй дæм мæн тыххæй иу зæрдæлхæнæн 
ныхас разынди.Уый дæр мæнæ нæу. 
— Куыд хынджылæг кæны! Йе ’взаг ын ралыг кæ раст! — 
йæ къух æм додойгæнæгау батылдта Къæдзæхмæт. 
— Хайады сæргълæууæг уæвын дæ фæнды? — фæрсы йæ 
Куыдзæг. 
— Нæ фæнды. Уæддæр редакторы бынатмæ нал схæццæ 
уыдзынæн, бæстастæу хъеллау кæнын та мæ сæрмæ нæ 
хæссын. Кæнæ — тынг бирæ, кæнæ — æппындæр ницы, — 
хъазгæмхасæн ын дзуапп дæтты Гуыргъохъо. 
— Хайады сæргълæууæг хъуамæ ды суай, уымæн æмæ 
нæм дæуæй курдиатджындæр уацхæссæг нæй. 
— Абон мæлæты рæдау дæ зæрдæлхæнæн ныхæстæм. Мæ 
цуры цыма булæмæргъ зары. Афтæмæй зæрдæ атонынæн 
бирæ хъæуы? 
— Хъуамæ дзы бузныг уай, ды та хынджылæг кæныс! — 
йæхи та йыл сцагъта Къæдзæхмæт. 
— Дæ дзыхыл хæц æмæ, фыццаджыдæр ленсийы цы 
хайады сæргълæууæг ацæуа, уый баивдзынæ, — зæрдæ йын 
æвæры Куыдзæг. 
— Хъуыддаг цæй мидæг и, уый зоныс?— æцæгхуызæй 
йæ фæрсы Гуыргъохъо. 
-Цæй? 
— Рæстдзинады хурхыл куы ныххæцынц, уæд æз мæ 
дзыхыл хæцын нал бафæразын æмæ... Мæ туг ахæм у... 
— Рауадзын ын æй хъæуы! — æрбамæсты та Къæдзæхмæт. 
— Уый бæсты знæгты туг куы рауагътаис... 
Къæдзæхмæт æм йæ тымбыл къух фелвæста. 
— У-у-у, хуыйы мыггаг! Дæхи дын федтаин!.. 
Куыдзæг Къæдзæхмæтмæ сæрæй амоны, иуварс ацу, зæгьгæ, 
йæхæдæг ноджы фæлмæндæрæй дзуры Гуыргьохъомæ: 
— Кæд дæ фатер хъæуы, уæд да дзыхыл хæц. 
— Хуыцауы номæй дын ард хæрын, дæ дзыхыл цъутта 
куы сæвæрай, коллектив редакторыл куынæ ардауай, дæ 
кæрддзæмы ’нцад куы бадай, уæд æппæты фыццаг райсдзы- 
нæ фатер! — Куыдзæджы цæстмæ фидарæй дзуры Агуыдз. 
— Исчи дæм куы байхъуса, уæд зæгъдзæни, редакцийы 
йæм цыдæр бартæ лæвæрд и... — худы йыл Гуыргъохъо. 
— Бæгуыдæр и! Уæдæ ма дæ дзыхыл хæц, цымæ фыццаг 
фатер дæуæн нæ раттид! — Агуыдзы фарс хæцы Куыдзæг. 
— Фыццаг мæ нæ хъæуы. Мæ рад куы ’рхæццæ уа, уæд 
мын-иу раттут. 
105 

— Ратдзыстæм, ратдзыстæм, æрмæст дæ дзыхыл хæц, — 
зæрдæ йын æвæры Къæдзæхмæт дæр. 
— Афтæ, афтæ. Сабыр уæрыкк дыууæ мады бададта, — 
йæ сæр разыйы тылд кæны Куыдзæг. 
— Æз ма иу æмбисонд зонын. Сабыр хæрæгыл дыгæйттæ 
бады, чъыллипгæнагыл та иу дæр — нæ, — сабырæй загъта 
Гуыргъохъо æмæ дуары ’рдæм араст и. 
* * * 
— Уæллæй, Гуыргъохъо, Бульдогæн хорз фæдæ! Уымæн 
ноджы фыддæртæ хъæуы! — ардауæджы хъæлæсæй дзуры 
Къæдзæхмæт. 
— Мæ цæсты дзаг дæ ракастæн! Бæрзæйсæттæн цæф ын 
ныккодтай! Ничи йæм кæсы! Йæ гуымиры митæ йын 
быхсæм, æмæ бынтондæр нæ сæрмæ схызти! — Куыдзæгимæ 
хæцы Агуыдз. 
— Кæд мах дæ ныхмæ дзырдтам, уæддæр дæ фарс 
уыдыстæм. Куы йæ æрхостай, уæд нын тынг æхсызгон уыди. 
— Æцæг зæгъы, æцæг. Редактор нын уæнгæлæй æнаддæр 
у, дæу та бирæ уарзæм. 
«Хуыцау мæ бахизæд уæ уарзтæй», — худы сыл йæхины- 
мæр Гуыргъохъо. Дисы йæ æфтауы сæ зæрдæйы ахаст 
Куыдзæгмæ.Йæ цуры йын йæ зæвæттæ сдæрынц, йæ фæсау- 
уонмæ та йæ ныхмæ дзурынц. Ахæм дыдзæсгом уæвæн куыд 
и? 
— Уыцы ’нæхайыры официанткæ нæм куыд æрæгмæ 
цæуы. Мæ ахсæн мын цыдæр фæхæры, — хъуысы йæм 
Агуыдзы хъуыр-хъуыр æмæ йæ былысчъилæй æлхыскъ 
кæны: 
— Цæмæ дæм цæуа? 
— Ома, куыд цæмæ? 
— Ницы дæ ратондзæн, уый зоны... 
— Цæмæй йæ зоны? 
— Дæ хуызыл бæрæг у... 
— Хъазын хъазын у, фæлæ нуазгæ та цы кæнæм? — 
фæрсы сæ Къæдзæхмæт. 
— Уый та дын цы ныхас у? — фездæхт æм Гуыргъохъо. — 
Агуыдз мын шахмæттæй коньяк нæ фæхæрд и? 
— О-о, фæхæрд дæн куыннæ! — зулмæ йæм кæсы Агуыдз. — 
Цæй æхца мæм и?! 
— Уæдæ нæ ардæм цæмæ æрбахуыдтай? — уайдзæф ын 
кæны Гуыргъохъо. 
106 

— Мæнæ ма мæм æртæ сомы баззади, æмæ уæ кæд 
хъæуынц, уæд — табуафси. 
— Дæумæ та цас и ? — Къæдзæхмæты фæрсы Гуыргъохъо. 
— Кæд мæм дыууæ сомы разына, уæд-иу уæ худтæ 
хæрдмæ æппарут, — йæ дзыппытæ сгары Къæдзæхмæт. 
— Ауыстæн, æз сымахæй хъæздыгдæр дæн, — йе ’хцатæ 
нымайы Гуыргъохъо. — Цыппар сомы, æртæ суарийы æмæ 
иу капекк... 
Цыма исты знаггад ракодтой, уыйау кæрæдзийæ 
ныфсæрмы сты.Иу сæ иннæмæ бакæсын нæ уæнды. 
— Уæуу, мæнæ ма кæй уынын! Дæ изæр хорз, мæ буц 
æмхæрæфырт! — се ’нахъинон уавæрæй сæ фервæзын кодта, 
фырнæрдæй йæ цармы чи нал цæуы, ахæм къæдзæхы йас 
лæг. Цæудзæн ыл дыууиссæдз азы. Агуыдзы бандонæй 
фелвæста æмæ йæ нартхоры куырис бæттæгау йæ хъæбысы 
æвдæрзы. 
— Мæ фæрс... фæрст-тæ мын сæтг... сæтт-ттыс, Домбай, — 
кæуын хъæлæсæй йæм дзуры Агуыдз, фæлæ йæ уый уæддæр 
равдул-бавдул кæны. 
— Дæ хæрам зонд дын дæ сæрæй тæрын, цæмæй нын дæ 
лæмæгъ æмдзæвгæтæй нæ сæртæ мауал дон кæнай! Ха-ха- 
ха! — йæ хъæлæсы дзаг худы Домбай. 
— Иу... иу... дæр нал... ныф... ныф... Æруадз мæ! — 
арсы дзæмбыты удхаргæнæгау хъæрзы Агуыдз. 
— Гъеуый дын — лæг! Æмдзæвгæтæ фыссын ныууадз, 
æмæ дын æз замманай куыст ратдзынæн, дæ хус гуыбын 
куыд бафсадай! — Домбай дзургæ-дзурын Къæдзæхмæт æмæ 
Гуыргьохъойы къухтæ райста, стæй стъолы уæлхъус æрбадти 
æмæ сæ цыма рагæй зоны, уыйау хъæрæй фæрсы: 
— Куыд стут, ме’фсымæртæ?! 
— Куыд фестæм, хъарæг ма ныл хъæуы. Сахаты ’рдæг 
ам бадæм, æмæ нæ куыдзы хъуыдыгæнæг нæй, — 
бустæхуызæй йын хъаст кæны Агуыдз. 
— Æ-æ, куыд уын амардтæн, куыд, нæ зондамонджытæ! — 
йæ хъуынджын сæр ныттылдта Домбай, хæрзконд саулагъз 
сылгоймагмæ цæсты зулæй бакасти æмæ йæ фых карчы ’нгæс 
къухыл зына-нæзына схæцыди, цыма йæ къæмисæнмæ 
æвналы, уыйау. 
Сылгоймаг æм сиргæ æрбауади. Йæ хæрзаив тымбыл 
цæсгомыл фæлмæн мидбылхудт хъазы. 
— Уæ изæр хорз, — салам дæтты нæлгоймæгтæн æмæ 
Домбаймæ фæрсæгау кæсы. 
— Кæй изæр у, уый хорзæх дæ уæд, — йæ цæстытæй йæ 
ныхъуыры, афтæмæй йæм хъудæнбылæй дзуры Къæдзæх- 
мæт.Йæ тызмæг цæсгом хур бонау ныррухс и. 
107 

— Жанночкæ, адон Ирыстоны курдиатджындæр журнали- 
сттæ кæй сты, уый зоныс æви нæ? — сылгоймаджы 
хъазгæмхасæн фæрсы Домбай. 
— Зонын, зонын, — ноджы ’ргомдæрæй сыл худы офици- 
анткæ. ома, чи сты, уый зонын, фæлæ сæ ницæмæ дарын. 
— Йа, уæдæ рæвдздæр! Истæмæй сæм фæкæс, науæд дыл 
фельетон ныффысдзысты, æмæ дæ хъуыддаг хорз нæ 
уыдзæни... 
— Ахæм рæсугъд сылгоймагыл фельетон ныффыссын 
Хуыцауæй стыр тæригъæд уаид, и, Гуыргъохъо?— æхсыз- 
гонæй дзуры Къæдзæхмæт. 
Официанткæ дзы разыйæ баззади, мидбылхудгæ йæм йе 
’ргом раздæхта æмæ йæ фæрсы: 
— Цы хæрут? 
Къæдзæхмæт дзы йæ цæстытæ иуварс азылдта. Нæ, 
хæринæгтæ заказ кæныны зонд æм нæй. Уый фæстæ йæ 
æхца фидын куы бахъæуа, уæд... Нæ, фæлтау йæ дзыхыл 
ныххæцдзæни... 
— Цъæх хъæдындзтæ, дудгæтæ, джитъритæ, пъæмидортæ, 
еугæф, уæлибæхтæ, физонджытæ, карчы фыд, коньяк, 
шампайнаг сæнтæ! Хорзæй уæм цыдæриддæр и, уыдон 
ардæм рахæсс! Махæн нæ зондамонджытæ оуц даринаг 
сты! — рестораны та азæлыди Домбайы барджын хъæлæс. 
Уацхæсджытæ кæрæдзимæ дисмæ кæсæгау кæсынц. 
Официанткæ сын сæ фынгмæ хæринæгтæ æмæ нуазинæгтæ 
скъæфын райдыдта. Домбай Агуыдзы уæхск æркъуырдта, 
лæг размæ бахаудта, æмæ агуывзæты дзыгъал-мыгъул ссыди. 
— Цалдæр азы размæ замманай чызг уыди. Иннæты мын 
ферох кæнын кодта, — Агуыдзæн саст хъæлæсæй дзуры Домбай, 
фæлæ йæ Къæдзæхмæт æмæ Гуыргюхъо дæр хъусынц. 
«Ахæм хæзгул кæмæн уыди, уый тæхудиаг нæу?» — 
хæлæг æм кæны Къæдзæхмæт. 
— Мах зæдтæм кувгæ кæнæм, ды та сæ дæ хъæбысы 
рæвдауыс... — официанткæйы фæдыл тыхкастгæнгæйæ, 
цыбæлхуызæй дзуры Агуыдз. 
— Дæ зæрдæмæ цæуы? — фæрсы йæ Домбай. 
— Хуыцау æй куы раттид... 
— Уæдæ дæу фæуæд, æцæг ын-иу æмдзæвгæтæ кæсыныл 
ма схæц, ницыуал æм æрцæудзæни... Ха-ха-ха! 
Официанткæ та сæм æрбацыди, æмæ йæ Домбай фæрсы: 
— Жанночкæ, мæнæ ацы лæгуынсæры зæрдæмæ 
фæцыдтæ, æмæ цы зæгъыс? 
— Æгæр гыццыл у, æндæр... сæрыхъуынтæй цы кæ- 
нын?... 
Домбай та ныххудти. Фырхудæгæй ма бандоныл 
108 

фæстæмæ дæр ахаудта. Агуыдз ныфсæрмы и æмæ агуывзæты 
коньяк уадзынмæ фæци. Гуыргъохъо йын авг йæ къухæй 
райста, æз дæуæй кæстæр дæн, зæгъгæ. Домбай дзаг 
агуывзæйыл схæцыди æмæ хъæрæй кувын райдыдта: 
— Уæдæ æмбал кæмæн нæй, уыцы бæрзондыл бадæг 
хицæуттæ!.. 
Æвиппайды ресторан хъæрахст музыкæйæ байдзаг и. 
Домбай æрбамæсты, йæ агуывзæ стъолыл æрæвæрдта, 
сценæгондмæ фидар къахдзæфтæй бацыди æмæ йæ къух 
хæрдмæ систа. Музыкæ фæсыкк и. Лæппутæ сæ 
инструменттæ бандæттыл æрæвæрдтой æмæ феддæдуар сты. 
Домбай зарæггæнæгæн цыдæртæ дзуры, йæ даст къæбутмæ 
йын æвналы. Чызг зæрдæбынæй худы. Æрæджиау фæхицæн 
сты кæрæдзийæ. Домбай фæстæмæ лæгтæм æрбаздæхти. 
— Æз ардæм мæ фæллад уадзынмæ æрбацыдтæн, адон та 
мын мæ нервытæ халынц... 
— Цы фесты, дæ хорзæхæй? — фæрсы йæ Агуыдз. 
— Чайковскийы «Доныхъаз™ цад» — æй мын, зæгьын, гыццыл 
доны хъазты кафты цагъд акæнут, æмæ, зæгьын, æз акафон. 
— Æмæ?.. 
— Нотæтæ, дам, нæм нæй. Зæгъын, ацæут æмæ сæ 
балхæнут. Æхца,дам, нæм нæй.Радтон сын æмæацыдысты... — 
Домбай сыл йæ къух ауыгъта æмæ та коньячы агуывзæ 
систа. — Æмбал кæмæн нæй, уыцы стыр хицæутты хорзæх 
нæ уæд, — бафтыдта ма йæ ныхасмæ æмæ агуывзæ йæ 
дзыхмæ фæфæлдæхта. Иннæтæ дæр фæйнæ ныхасы загътой, 
конъяк анызтой æмæ комдзаг кæнынц æнæдзургæйæ. 
— Айфыццаг дын нæм мæнæ ацы поэтгонд куы ’рбацæуид. — 
Домбай йæ сойæдзаг ставд æнгуылдзæй амоны Агуыдзмæ. 
Куыддæр къæсæрæй йæ фыдынд цæсгом æрбадардта, 
афтæ дын нæ кæстæр лæппу куы ныцъцъæхахст ласид. 
— Æцæг зæгъы, æцæг, — йæ сæр разыйы тылд кæны 
Агуыдз.— Цæмæй мæ фæтарсти... 
— Куыннæ дæ фæтарстаид. Айдæнмæ-ма бакæс. 
Маймулийыл сау кæсæнцæстытæ куы бакæнай... Ха-ха-ха! 
— Гуыргъохъо та конъячы авгмæ бавнæлдта, фæлæ йын 
æй Домбай исын нæ бауагъта. 
— Мах ацы æнгуырстуантæй кæд бафсæддзыстæм? — 
загъта былысчъилæй æмæ фужертæ байдзаг кодта. 
— Уанцон нæ дæ... ардыгæй хæссинаг фæуыдзыстæм... — 
тыхстхуызæй йæм дзуры Агуыдз. 
— Цæй, аназæм та сæ, ме’фсымæртæ. Стыр хицæуттæ 
нæ уастырджитæ куыд уой æмæ нæ æдзухдæр сæ рахиз 
базырты бын куыд дарой, ахæм амонд нæ уæд, — скуывта 
Домбай æмæ фужер йæ дзыхмæ фæфæлдæхта, стъолыл æй 
109 

æртъæпп ласта æмæ фынгмæ багуыбыр и. Уæлибæхы ’рдæг 
лауызау дыууæ дыдагъы акæны æмæ йæ йæ дзыхы атъыссы, 
стæй дзидзатæм бавналы. 
— Уастырджийы хорзæх нæ уæд, — скуывта Къæдзæхмæт 
æмæ уый дæр Домбайы хуызæн коньячы фужер йæ дзыхмæ 
фæфæлдæхта. 
— Ахæрут, ахæрут, мæгуыр хæраг вæййы, — бардзырд 
дæттæгау сæм дзуры Домбай. — Уæ амонд у, æмæ гæххæтт 
хъулæттæ кæнын сахуыр стут... Æвддæсæм азы царды цалх 
иннæрдæм куынæ æрзылдаид, уæд мын афонмæ хæхты мæ 
фыстæ хизиккат... 
«Цы къæйных у. Æхца йæм бирæ и, æвæццæгæн, æмæ 
йæ риуы ’мбæрц цæуын сахуыр и...» — хъуыды кæны 
йæхинымæр Гуыргъохъо. Фæнды йæ исты ’лхыскъ ныхас 
зæгъын, фæлæ йæм аив нæ кæсы. 
— Ма зæгъ, ма зæгь. Чи нæ кæй фыстæ хизид, уый нырма 
бæрæг нæма у, — йæ сæр дыууæрдæм тилы Агуыдз. — Ды 
куыд æнхъæл дæ, мах ахæм æвæрæз не стæм... 
— Уæдæ дзыхъхъæй хæрдмæ цæуыннæ зынут? 
— Куы нæм æрбахауай, уæд ма дæм æгæр дæр 
разындзыстæм. 
— Гъе-е, мæ буц æфсымæртæ, цардæн мисхалы бæрц дæр 
ницы зонут æмæ æрымысæггаг хабæрттæ фыссут! — 
фидарæй загъта Домбай æмæ официанткæмæ йæ къух 
фæтылдта. Сылгоймаг та уайтагъд йæ цурмæ æрбауади. 
— Цы ма дæ хъæуы? 
— Уæртæ къуымы чи бады, уыцы лæджы уыныс? 
— Кæцыйæ зæгъыс? 
— Япойнаг уасæджы хуызæн чи у, уымæй. Горæты хицауы 
нæ зоныс? 
— Николай Петровичы ? 
— Николай Петрович нæ, фæлæ Микъалайы. 
— Зонын. 
— Уæдæ цу æмæ йын мæ номæй коньяк æмæ дыууæ 
шампайнаг сæны бахæсс. 
— Хорз, хорз, — сдзырдта Жаннæ æмæ ацыди. 
«Мæ фельетоны хъайтар. Тагъд æй ресторанты бадынмæ 
нал æвдæлдзæни...» — Микъаламæ кæсгæйæ, хъуыды кæны 
Гуыргъохъо. Йæ хъустыл уайы Куыдзæджы хъæлæс: 
«Микъалайы хуызæн æнæфсис давджытæн мах хъуамæ сæ 
гамхудтæ сисæм! Ам уый тыххæй стæм, цæмæй цъаммар 
лæгтæн иудадзыг дæр сæ къæхты бын зæхх судзгæ кæна! 
Не ’фсарм нæ принципиалон уæвын домы æмæ цыфæнды 
стыр хицауыл дæр нæ бацауæрддзыстæм!». 
110 

«Фельетон йæхимæ цæмæ дары, цымæ? Уæд ыл 
æрхъæцмæ дæр куы нал хъæцыди...» 
— Ехх, лæппутæ, мах Нарты байзæддæгтæ стæм æмæ 
хъуамæ нæртон цард кæнæм! — стъол тымбыл къухæй 
æрцавта Домбай, æмæ тæбæгътæ хæрдмæ фæтахтысты. — 
Уæхиуыл схæцут, лæппутæ! — хъæрæй дзуры 
уацхæсджытæм. — Уæд та ма фæйнæ баназиккам? — Домбай 
коньячы авг сцагъта æмæ Къæдзæхмæтмæ йæ цæст 
æрныкъуылдта, ома, ды дæр мæн бафæзм, мæхи хуызæн 
стыр лæг куы дæ. — Ацы лилипуттимæ махæн нæ дойны 
никуы ссæудзæни! Цæй, мæ буц æфсымæртæ, нæхи 
цæрæнбон бирæ уæд! Аланты кад дæлæмæ куыд не ’руадзæм! 
Стæй сылгоймæгты рæвдауын куыд фæразæм!... — Уыцы 
ныхæстимæ Домбай авг йæ дзыхыл сдардта. Коньяк, хæл- 
хæлгæнгæ, фæдæле и. Лæг уæлдæф йæ пака фындзæй 
раулæфыди, авг стъолыл æрцавта æмæ физонæг йæхимæ 
æрбайста. — Аназ, мæ буц æмхæрæфырт. Кæд де 
’мдзæвгæтыл дæр афтæ фæудхар кæныс, уæд бæллæх нæу! — 
дзуры Агуыдзмæ. 
— Удхар сыл ницы фæкæнын, хæрз æнцонæй сæ афыс- 
сын, — йæ ном бахъахъхъæныныл архайы Агуыдз. 
— Замана дæр уый мидæг и, æмæ сæ хæрз æнцонæй кæй 
афыссыс! Ха-ха-ха-ха! — ныххудти та Домбай. 
Лæгтæ нуазынц, хæрынц, хъæлдзæг ныхас кæнынц, 
худынц. Жаннæ сæм хæринæгтæ æмæ нуазинæгтæ хæссы 
æмæ хæссы. 
— Куыд уæ фæнды, лæппутæ? Бæркад зæгъæм? — фæрсы 
сæ Домбай. Йæ хъæлæсы уагыл бæрæг у, фæрсын кæй нæ 
сахуыр и, фæлæ æдзухдæр бардзырд кæй фæдæтты, уый. 
— Зæгъæм, зæгъæм, — фæцырд æм Агуыдз. 
— Уæдæ нæ бæркад бирæ уæд! 
— Оммен, Хуыцау. 
Домбай сæны фужер йæ дзыхмæ фæфæлдæхта æмæ та 
официанткæмæ йæ къух фæтылдта. Жаннæ йæм йæ ныма- 
йæн къæбæлтимæ æрбауадн, дыууæрдæм сæ акъæрццытæ 
кодта æмæ тагъд-тагъд сдзырдта: 
— Иу æмæ ссæдз туманы... 
Агуыдзæн фырдисæй йæ дзых бахæлиу и. Домбай йæ 
риуы дзыппæй къæркъæргæнаг æхцатæ систа æмæ сæ 
стъолмæ æппарын райдыдта. 
Æппæрст сæ куы фæци, уæд сæ Жаннæ систа æмæ ацыди. 
— Ай мæ уд у, æмæ дæ нал фæразын, — лæгтæм хъуысы 
Микъалайы хъазæн ныхас. — Мæхи дæ, зæгъын, ацы хатт 
уæддæр бамбæхсон, æмæ та мæ ам дæр ссардтай. 
111 

Рæстæмбисрæзтæй чысыл ныллæгдæр мыдхуыз нæлгой- 
маг сæ уæлхъус æрлæууыд, йæ къухы — коньячы авг. 
— Фæйнæ нын æнæ баназгæ нæй, — домгæ хъæлæсы 
уагæй дзуры Домбаймæ. 
— Фæйнæ авджы æви фæйнæ агуывзæйы? — хинхудт- 
гæнгæ йæ фæрсы Домбай. 
— Куыд дæ фæнды, афтæ.— Уазæджы цъæх цæстытæ 
ферттывтой æмæ Жаннæмæ хъæрæй дзуры: — Коньяк! 
— Хетæджыстæн, æз...æз... иу хуыпп дæр нал! — йæ 
сæр ныттылдта Агуыдз. 
— Ауыстæн, мæнæн дæр мæ бон нал у, — йæ рахиз къухæй 
йæ зæрдæсæрмæ æвналы Гуыргъохъо. 
— Абон нын æгъгъæд фæуæд. Мæ сæр ныддур и, — йæхи 
растгæнæгау йæ къæмисæнтæ æууæрды Къæдзæхмæт. 
— Уæ сæртæ æцæг ныддур сты, уæ сæртæ, æмæ дзы 
зондджын хъуыдытæ дæр уымæн не ’взæры. Ха-ха-ха! — 
зæрдæбынæй сыл худы Домбай. Жаннæйы къухæй коньячы 
авг райста, байгом æй кодга æмæ йе’мбалмæ дзуры: — Адоны 
ныууадзæм, Микъала. Адон нæ фыссынæн сты, нæ — нуазынæн. 
— Ацы хъуыддаджы бынтон раст куынæ уай, уымæй 
тæрсын. Хуыцау дæ Гуыргъохъойы къухтæм ма бахауын 
кæнæд. Ахæм фельетон мыл ныффыста æмæ ... — дзуры 
Микъала. 
— Æцæг зæгьыс æви ?!— дисхуызæй йæ фæрсы Домбай. 
— Уæдæ дæ сайгæ кæнын? 
«Ацы фынг сæрмагондæй мæн тыххæй сарæзтой, æви 
нæм æнæнхъæлæджы ’рбафтыдысты?» — йæхи фæрсы 
Гуыргъохъо. 
— Ме ’рдхордыл мын æцæг ныффыстай фельетон?— йæхи 
йæм æрбаивæзта Домбай. Гуыргъохъо йæ сæр «о», зæгъгæ, 
батылдта. 
— Уый хорз нæу! Аскъуынын æй хъæуы! 
«Курдиат у æви бардзырд?» — февзæрд Гуыргъохъойы 
сæры. Йæхи куыд дара дарддæр? Цы йын зæгъа, йæ 
къæбæры хъæстæ куы фæци, уæд? Хорз ран æй æрцахстой, 
ницы зæгъæн сæ и. «Сæ хин мийы Агуыдз архайы, цымæ? 
Шахмæттæй куы никуы фæхъазы, уæд ыл ацы хатт цы 
’рцыди? Цæмæй мæ ардæм æрбасайа, уый тыххæй мын 
фæхæрд и? Æ-æ, мæ сæр мын куы рачындæуыди, цы æдылы 
бынаты бахаудтæн», — йæхи ’фхæры Гуыргъохъо. 
Домбай йæм хæстæг бацыди, йæ пинджаччы цæппæртимæ 
йын архайы, афтæмæй барджын хъæлæсæй дзуры: 
— Микъала махæн нæ уазæг у, Ирыстоны та уазæг 
кæддæриддæр кадджын уыди. Уыцы фельетонæн рауадзæн 
112 

нæй. Куы йæ рауадзай, уæд ма Микъалайы æдде мæн дæр 
æфхæрыс. Æз та мæ уæлæ æфхæрд нæ уадзын... 
«Ирон адæм диссаг сты, æвæдза, уазæгæн сæхицæй стырдæр 
аргь кæнынц. Кæцæйдæр къæрных æрхонынц, æмæ йæ бæрзонд 
сисынц, стæй ма йын йæ давд æхцатæ дæр фæхъахъхъæнынц. 
Аимæ цасфæнды куы дзурон, уæддæр мæ нæ бамбардзæни», — 
скарста йæхинымæр Гуыргьохъо æмæ сыстади. 
— Хуыцауæй дæ бауырнæд, Домбай, Микъала де ’рдхорд 
у, уый æз куы зыдтаин, уæд ыл нæ ныффыстаин, фæлæ ма 
йын ныр цы мæ бон у? Фельетон редактормæ и... 
— Куыдзæгимæ æнцон дзурæн у, — загъта Домбай æмæ 
Микъалайы уæхск æркъуырдта. 
* * * 
Цы ’рцыди Куыдзæгыл? Абондæргъы йæ чемы цæуыннæ 
и? Цæмæ катай кæны йæ кусæн уаты? Йæ зæрдæйы уаг 
кæронмæ не’мбары, фæлæ тыхсы йæхимидæг. Афтæ йæм 
кæсы, цыма Микъала ныртæккæ æрбахиздзæни æмæ йемæ 
загъд-замана сисдзæни. Нæ, загъд-замана нæ сисдзæни. Куы 
йæм æрбацæуа, уæддæр — лæгъстæ кæнынмæ. Уæдæ цæуыл 
нæты Куыдзæг? Цæуыннæ æрбады æмæ йæ раздзырд 
цæуыннæ ныффыссы, радон номырмæ йæ дæттын куы 
хъæуы, уæд? Нæ, цалынмæ Микъалаимæ бæстон ныхас 
бакæна, цалынмæ дзы фидар дзырд райса, уæдмæ йе стъолы 
уæлхъус не ’рбадддзæни æмæ фыссын нæ райдайдзæни. 
Тыргъы къæхты хъæр куы ссæуы, уæд фæгæмæл вæййы, 
йæ улæфт бауромы æмæ йæ хъус æддæмæ адары. Æнæмæнг 
æм кæй фæзындзæни, уый зоны, Гуыргьохъойæн дæр фельетон 
уый тыххæй ныффыссын кодта, фæлæ уæддæр... Йæ ныхас 
куыд райдайдзæни? Цы йæ дзы хъæуы, уый йын куыд бамбарын 
кæцдзæни? Цæугæуал æрбакæнæд, сгæй хъуыддæггæ сæхæдæг 
сæхи амондзысты. Æмæ куынæ æрбацæуа, уæд та? 
Æрбацæудзæни. Агуыдзæн рестораны куыд загъта, афтæмæй 
йæм рæхджы фæзындзæни. Æлхæнынмæ йæ хъавы, нæ? Иттæг 
хорз! Куыдзæджы дæр уый хъæуы. Æцæг ын ацы зæххы- 
бынтыдзæуæг Гуыргъохъо йæ хиндзинад ма бамбарæд... 
Редактор рудзынгмæ бацыди æмæ уынгмæ кæсы. Адæмы 
’хсæн зонгæ цæсгом агуры. Йæ зæрдæ йæ рагацау æнкъары, 
ныртæккæ лæджы ардæм хъæуы. Кæд æй йæ цæстытæ нæ 
сайынц, уæд дæлæ уый у. Газеттæ уæйгæнæн киосчы цур 
лæууы. Домбай, дам, æй рестораны япойнаг уасæг рахуыдта. 
Æцæг, æцæг, япойнаг уасæджы ’нгæс цы тынг у. Йæ бынатæй 
фенкъуысыди. Сусхъæд бæласы бынты редакцийы ’рдæм 
113 

цæрдæг æрбауайы. Хæрдмæ скасти. Куыдзæг рудзынгæй 
йæхи атыдта æмæ йæ къæлæтджыны ’рбадти. 
— Саг фæрæтмæ æрцыди. Ныртæккæ йын æз лæджы ми 
бакæндзынæн, æрмæст мæнæ ацы уатмæ æрбацæуæд. Уæвгæ 
ма йын хуыздæргæнæн дæр цы и? Фæнда йæ — нæ, йæ 
фæндаг ауылты цæуы, — æхсызгонæй дзуры редактор, ручкæ 
райста æмæ йæ раздзырд фыссы.Цæй раздзырд æмæ цæй 
цыдæр. Алы сыбыртмæ дæ хъус куы дарай, уæд сæрмæ цæй 
хъуыды ’рцæудзæни. Æрбахизæн дуары гуыпп фæцыди, 
чидæр бетон асинтыл тагъд-тагъд суайы, æрлæууыди. 
Æвæццæгæн, редакторы кусæн уат агуры. Кæйдæр фæрсы. 
Æрбацæуы йæм, мидæмæ æрбахызти. Куыдзæг æм йе ’ргом 
барæй не здахы. Уадз æмæ йæ зона, газеты редактор дæр 
горæты хицауæй ныллæгдæр кæй нæ лæууы, уый. Айфыццаг 
æй Микъала тыргъы цас фæдардта! Æмæ ма йын исты 
куы сарæзтаид. Цæимæ йæм бацыди, уыимæ дзы фæстæмæ 
рацыди. Ныр сæ бынæттæ баивтой... 
— Хатыр бакæ, дæ хорзæхæй, Куыдзæг Евгеныч, — хъуы- 
сы йæм къæсæр-гæронæй Микъалайы фæлмæн хъæлæс. — 
Кусæг лæджы хъыгдарын нæ уарзын, фæлæ... 
Редактор æм скасти, йæхиуыл æвæндонæй схæцыди æмæ 
йын рахиз къухæй бандонмæ амоны. 
— Сбад. 
Микъала стъолы фарсмæ йæхи ’руагъта æмæ арф 
ныуулæфыди. 
— Знон сæумæцъæхæй суанг изæрдалынгтæм Габайы 
фыртимæ кæсæгтæ фæахстам, æмæ ныффæлладтæн. 
Куыдзæг йæ карз хицауы коймæ фестъæлфыди. Йæ 
хабæрттæ йын куы базона, уæд æй иу бон дæр ам нал 
ныууадздзæни. 
— Æмæ бирæ æрцахстат? — куыдфæндыйæ фæрсы Микъа- 
лайы. Хъуамæ йын уазæг йæ зæрдæйы уаг ма бамбара. 
— Кæсæгтæ ахсынмæ мæхицæй лæгдæр æнхъæл никæмæн 
уыдтæн, фæлæ мыл Буци фæуæлахиз и. Цыма йын кæсæг- 
тæ дæр козбау митæ кодтой, уыйау æм кæрæдзи сæртыл 
хаудысты, æмæ уайтагъд йæ къæрта байдзаг и. 
«Алчидæр хъуамæ иу хъуыддагмæ арæхса...» — йæхины- 
мæр ыл бахудти Куыдзæг. 
— Зондджын лæг у, æвæдза, уый разамындæй тынг дард 
ацæудзыстæм.— Микъала дзургæ-дзурын бандоныл йæхи 
фæстæмæ ауагъта. Редакторы цæсгом куыд аивта, уымæ 
гæсгæ бамбæрста, иумæйаг æвзаг кæй ссардзысты, уый, æмæ 
фæуæндондæр и. 
— Ахæм куырыхон хицау нын никуыма уыди, — цыма 
йемæ разы у, уыйау йæ сæр тилы Куыдзæг. 
114 

— О хæдæгай, телефонæй дæм нæ дзырдта? 
— Куынæ. 
— Æрдзурдзæн дæм. 
— Цæй тыххæй? 
— Гуыргъохъойы кой йын кодтон, æ^æ тынг смæсты и. 
Цалынмæ, дам, не ’ппæты дæр адæмы цæсты нæ бафтыдта, 
уæдмæ, дам, æй редакцийæ арвитын хъæуы. 
— Ома, куыд арвитын хъæуы? Нæ газет ма нын уый 
куы банывыл кæны... йæ фельетонтæй... 
— Йæхи дарын нæ зоны. Мæнæн адæмы мæтæй мæ сæр 
сурс и, уый та мын афтæ — горæтæн, дам, йæ бынæй рухс 
суагътай. 
— Гуыргьохъо зæгьдзæни. Мæхимæ дæр мын æрбауæнды. 
— Æмæ йæ уæд ам цы дарыс? 
— Æдзухдæр раст вæййы, æз та рæстдзинады фарс хæцын 
уарзын, — Микъалайы цæстмæ йæхицæй зæд аразы редактор. 
— Уæдæ дæумæ дæр афтæ кæсы, æз горæты 
цæрджыты фатертæй сæудæджер кæнын? 
— Мæнмæ куыд кæсы, уый сæйраг нæу. Сæйраг Гуыргъо- 
хъойы фельетон у. 
— Нæ, нæ, Куыдзæг Евгеныч, — йæ цæсгом бахудызмæл 
и Микъалайæн. — Ам, ды цы зæгъай, уый уыдзæн сæйраг. 
— Рæдийыс. Æз Гуыргьохъойæн бирæ фæдзырдтон, стыр 
бынат, зæгъын, ахсы æмæ йæ ма фæхудинаг кæ. Газеты 
йыл ахæм карз фельетон куы рацæуа, уæд æй, зæгъын, йæ 
куыстæй фæсурдзысты, — тæрсын æй кæны редактор. 
— Уыцы хъуыддагæн бауадзæн нæй, Куыдзæг Евгеныч, — 
лæгъстæхуызæй дзуры Микъала, фæлæ йын редактор йæ 
ныхæстæм нæ хъусы. 
— Ахæстоны йæ бакæндзысты... 
— Курын дæ, Куыдзæг Евгеныч... 
— Йæ цот æнæ фыдæй баззайдзысты... 
Хъæвдын, сымсымгæнгæ, æрбацыди æмæ редактормæ 
дзуры: 
— Хатыр, хатыр. Типографийæ гранкæтæ сæрвыстой... 
— Æмæ цы?! Æхсæвæр æвæрын сын хъæуы?!— æлхынцъ- 
æрфыгæй йæм кæсы Куыдзæг. 
— Дæ раздзырды цыма рæдыд и... 
— Æз рæдийгæ никуы фæкæнын! 
— Уый зонын, фæлæ...— гранкæтæ йæм æвдисы Хъæвдын, — 
Æхсæз мины у æви æхсæз милуаны? 
— Гуыргъохъо дæ дзæгъæлы нæ хоны сæрхъæн! — 
Уацхæссæгыл æй ардауы Куыдзæг æмæ дарддæр кæны йæ 
ныхас: — Чидæр хæрæг уасынæн куыд дардта, уыйау дæ ам 
хуыр-хуыр кæнынæн дарын! Ацу æмæ йæ сраст кæ! 
115 

— Куыд? 
— Æхсæз милуан фысы æнæхъæн республикæйы 
куынæ и, уæд иу хæдзарадмæ кæцæй æрцыдысты? 
— Гъер æз нæ фæаххосджын дæн. Хорз ма ракæ æмæ 
фыд ма ссарай, — тæргайхуызæй дзуры Хъæвдын. 
— О, дæ бирæ хæрзтыл дын фæкалдтæн! 
Хъæвдын, сымсымгæнгæ, ацыди. 
— Бон-изæрмæ æфсæст бирæгъау йæ рагъы нуæрттыл 
ратул-батул кæны æмæ бынтондæр сæдылы и. 
— Æрыгон у æмæ цард нæма ’мбары...— тыхстхуызæй 
дзуры Микъала. 
— Чи? Мæнæ ацы хæрæгнас? 
— Нæ, Гуыргъохъо... 
— А—а. «Рынчынæн йæ низы кой — йæ дзуринаг». 
— Гуыргъохъо æнæсæрфат у æмæ йæ риуы ’мбæрц размæ 
цæуы, фæлæ мах дæуимæ нæ алы къахдзæф дæр хъуамæ 
тæразыл барæм. 
— Уый афтæ у, фæлæ... — Куыдзæг йæ къухтæ фæйнæр- 
дæм аппæрста, ома, цы дын мæ бон у? 
— Айфыццаг мæм цæй тыххæй æрбацыдтæ, уый дæ ферох 
и? — фæрсы йæ Микъала. 
— Нагъ. 
«Дæ цыппæртыл мæм хорз куы ’рбахылдтæ. Æнхъæл 
уыдтæ, мæ къух дæм нæ баххæсдзæни», — кæй йыл фæуæ- 
лахиз и, уый тыххæй цин кæны Куыдзæг. 
— Дæ фырт ног фатеры куы ’рцæрид, уый дæ нæ фæнды? — 
йæ ныхас фергомдæр кодта Микъала. 
— Куыннæ мæ фæнды. 
— Уæдæ фельетон ардæм æри, — йæ къух æм дары 
Микъала. 
— Цы, дам, цы?!— йæхи мæстыхуызæй æвдисы Куыдзæг, — 
Æз уагæвæрдæй иуварс нæ ахиздзынæн! 
— Цард нын йæхæдæг цы уагæвæрдтæ фыссы, уыдон 
махæй тыхджындæр сты, ды та сæ иу фельетонæй сраст 
кæнынмæ хъавыс. 
— Мæн Габайы фырт ам уый тыххæй нæ сæвæрдта, 
цæмæй... 
— Ныууадз дæ хус ныхæстæ. Æз сæ æдылытимæ дæуæй 
арæхдæр пайда кæнын... Фæлтау мæ коммæ бакæс... 
— Уый никуы уыдзæни!— йæ ныхмæ фæлæууæн кæмæн 
нæй, ахæм хъæлæсы уагæй дзуры редактор, фæлæ йын 
Микъала йæ ныхæстæ ницæмæ дары. Уый нæ, фæлæ ма йæ 
цæсгомыл былысчъил мидбылхудт дæр фæзынди. 
— Фельетон æри, æмæ дын дыууæ уаты. 
— Нæ ныхас кæрæдзиуыл не сбаддзæни æмæ йæ... 
116 

— Æртæ уаты!... 
Куыдзæг аджих и. 
— Тæссаг хъуыддаг у, — дзуры хъуыдыдзастæй. 
— Тæссагæй дзы ницы и. Иннæтæ стырдæр хъуыддæгтæ 
куы аразынц... 
— Уыдонæн сæ бон бирæ у... 
— Мах уыдонæй æдыхдæр не стæм. 
— Чи зоны, раст дæ, фæлæ... 
Микъала сыстади. 
— Уæдæ баныхас кодтам, нæ? — фæрсы Куыдзæджы. 
— Мæ-гъа. Хъуыддаг дæуæй аразгæ уыдзæни... 
Микъала йæ мидбылты бахудти æмæ йæм йæ фæлмæн 
урс къух балæвæрдта. 
* * * 
Ныллæджытæ саулагъз къуыдиппарæзт лæппу-лæг мили- 
ционеры дарæсы Куыдзæджы кусæн уатмæ схъæлæй 
æрбацыди æмæ йæ æнæрвæссонхуызæй фæрсы: 
— Уæдæ редактор ды дæ, зæгъыс, нæ? 
Куыдзæгæн фырдисæй йæ дзых бахæлиу и. Фæнды йæ 
уазæгыл сабухын æмæ йæ тыргъмæ йæ къабазæй арæцугъын, 
фæлæ йæхиуыл хæцы. «Æнаххос адæймагмæ ахæм хъæлæсы 
уагæй чи дзуры, уый ма аххосджынмæ та цы ’взагæй сдзуры, 
цымæ?» — хъуыды кæны йæхинымæр. 
— Редактор, зæгъын, ды дæ?! — Лæппу-лæджы хъæлæс 
фæкарздæр и, æмæ Куыдзæджы зæрдæмæ тасдзинад 
оахъуызыди. Милиционер æм дзæгъæлы не ’рбацыдаид. 
Иугæр ыл хъæртæ кæны, уæд æм цыдæр рæдыд ссардта, 
æндæр искæй куыстуаты йæхи афтæ чи дары? Кæм фæрæ- 
дыди, цымæ? 1\æд, Гуыргъохъойы фельетон кæй рауагъта, 
уый тыххæй? Хицауад, дам, æддæг-мидæг ауадысты. Æмæ 
ауайæнт. Уый размæ йæм Габайы фырт йæхæдæг куы 
’рдзырдта, рауадз æй, зæгъгæ. Уæвгæ, хицæуттæй æууæнк 
никæуыл и. Ныхас фæзæгъынц, стæй æваст къæссафæлдæхт 
фæвæййынц, æмæ мæгуыр лæг аххосджынæй баззайы. 
— Редактор дæн, фæлæ ... милицæйы цæмæ бахъуыдтæн? 
Ахæмæй куы ницы сарæзтон... — къуызгæйæ, дзуры Куыдзæг. 
— Уый хыгъд де ’нæрхъуыды уацхæссæг сарæзта, æмæ 
дзы æз хъуамæ дзуапп æрдомон, милицæйыл цъыфкалæн 
куыд нал кæна, афтæ! Бакæс-ма уымæ! Мах æхсæв-бонмæ 
хуыссæджы цъыртт нæ уынæм, нæ уарзон Ирæн авгау 
æрхауынæй тæрсæм, кæм цы хахуыргæнджытæ и, уыдон 
та нæ адæмы цæсты ’фтауынц! 
117 

Куыдзæгæн йæ тас æрбайсæфти æмæ бæлвырд фæхъæл- 
дзæгдæр и. 
— Чи у, чи? Кæй кой кæныс?— цымыдисæй фæрсы мили- 
ционеры. 
— Дзаттейы, æндæр кæй! — мæсты ’рттывд фæкодтой 
лæппу-лæджы афтид цæстытæ. 
— Кæд уагæвæрдæй иуварс ахызти, уæд ын æз карз 
æфхæрд ратдзынæн! — æнæдызæрдыгæй дзуры Куыдзæг. 
Милиционер æм дисмæ кæсæгау кæсы. Ардæм цæугæйæ, 
афтæ æнхъæл уыди, редактор йæ уацхæссæджы ’фхæрын 
нæ бауадздзæни æмæ рагацау йæхи смæстыхуыз кодта, 
цæмæй дзы тас бауадза, фæлæ замманай къухылтухгæ лæгыл 
куы сæмбæлди, уæд æрсабыр и. 
— Милицæ махæн нæ цæсгом у, æмæ йын чъизигæнæн 
нæй! Хъуамæ æдзухдæр айдæнау æрттива, науæд дзы 
нæхæдæг дæр чъизийæ разындзыстæм! — йе знæт цæстытæй 
æхсидæвтæ калы Куыдзæг. 
— Тынг раст зæгъыс, — йæ сæр разыйы тылд кæны уазæг. 
Куыдзæг телефоны хæтæл фелвæста æмæ хъæрæй сдзырдта: 
— Дзатте?! Ардæм-ма рауай! Цы?! Хъæртæ?! Уæдæ ма 
дын лæгъстæ дæр кæнон?! — Хæтæл æрæвæрдта æмæ 
милиционермæ бакасти. — Мæ редакци мын фæхудинаг кодта 
æмæ ма мæ фæлмæн ныхæстæ дæр домы! — Аджих и, стæй 
та æрбацæуæгмæ йе ’ргом аздæхта. — Уæддæр цы сарæзта? 
Афтæ тынг æм цæуыл смæсты дæ? 
Лæппу-лæг йæ пинджаччы дзыппæй газет систа æмæ дзы 
йе ’нгуылдзæй иу ранмæ амоны. 
— Мæнæ мыл ацы хахуыр ныффыста! Дæ хорзæхæй, 
уацхæсджытæ зондджын куы сты, уæд æдзух гæды ныхæстæ 
цæмæ фыссынц? 
— Ссардтай зондджын лæгтæ, — былысчъилæй бахудти 
Куыдзæг, уацхъуыдыл йæ цæст æрхаста æмæ фæсмонгæнæ- 
джы хъæлæсæй бафиппайдта: — Ацы ’рмæг мæнмæ куы 
’рбахаудаид, уæд æй æз бырæтты чыргъæды ныппæрстаин! 
Мæ хæдивæг цыдæр уæдæргонд у æмæ алцæуыл дæр йæ 
къух æрæвæры! Мæ фыс, дам, мын цы бирæгъ нæ хæры, 
уый, дам, цæрæд! 
Милиционер къæлæтджыны цурмæ йæхи байста æмæ 
ахæм хуыз æвдисы, цыма редактор у æмæ йæм Куыдзæг 
цыдæр курынмæ æрбацыди. 
— Дæ хæдивæг ам дарынмæ нæ бæззы! — дзуры йæм 
барджынæй. 
— Æз æй нæ сæвæрдтон æмæ йæ мæ бон атæрын нæу, 
æндæр æй иу бон йæ къабазæй азыгъгъуытт ласин. 
• — Хицауæн фылдæр бартæ дæттын хъæуы. 
118 

— Бæргæ, бæргæ... 
— А дыууæ боны мын хъуамæ капитаны цин раттаиккой 
фæлæ мын æй Дзатте мæ хъуыры фæбадын кодта, — 
хъастгæнæгау æнкъардæй загъта милиционер æмæ Куыдзæг- 
мæ æххуысагур бакасти. 
— Ма тæрс. Аххосджын кæй нæ дæ, уый тыххæй æз мæ 
газеты хъусынгæнинаг ратдзынæн, — сабыр æй кæны 
редактор. 
— Бузныг. Куыд æрæгмæ зыны уыцы цæстфæлдахæг?! 
Хицауæн йæ кусджытимæ карздæр уæвын æмбæлы, науæд 
сæрмæ хизынц. 
— Кæд ма сын æз нæ дæн карз... 
Дзатте къæсæрæй æрбахызти. Милиционеры куы ауыдта, 
уæд йæ мидбылты зына-нæзына бахудти. 
— А-а-а, Гайоз. Дæ быны дон бацыди, нæ? 
— Дон кæй быны бацæудзæни, уый лæппутæ 
фендзысты!... 
— Æнаххос лæгыл цæмæн фæхахуыр кодтай?! — сæ ныхас 
сын айста редактор. 
— Чи у æнаххос? Гайоз? — дисхуызæй йæм кæсы Дзатте. 
— 0,о, æз! — йæ къухтæ йыл стылдта милиционер. 
— Æцæгæй дзурыс æви хъазгæ кæныс? 
— Гъер мæ тæккæ хъазгæйæ дæн! 
— Æндæрæбон дæм телефонæй куы бадзырдтон, лæппутæ 
уынджы кæрæдзи марынц, зæгъгæ, уæд мын цы дзуапп 
радтай? — Гаиозы (Ьæрсы Дзатте. 
— Æз демæ телефонæй никуы ныхас кодтон! — мæстæл- 
гъæдæй йын дзуапп дæтты милиционер. 
— Ома, куыд никуы? Кæрæдзи дæр амарæнт, зæгъгæ... 
— Уый дын æз нæ загътон, æмæ мыл тугтæ ма мыс! — йæ 
ныхас ын æрдæгыл фескъуыдта Гайоз. 
— Ау, дæ хъæлæс дæр та дын нал зонын? 
— Мах ам бæрнон кусджытыл цъыф калыны тыххæй не 
стæм, æмæ дын газеты номæй ахæм бар ничи радта! — 
Дзаттемæ æртхъирэенгæнæгау дзуры редактор. 
— Нал ыл сæтты, æндæр... — фæтыхсти Дзатте æмæ йæ 
сæр æруагъта. 
— Фыццаг уал дын карз æфхæрд дæттын! Иу хатт ма 
куы фæрæдийай, уæд та дæ куыстæй сисдзынæн! Ацу æмæ 
дзы газеты фыццаг фарсыл хатыр ракур! Тæккæ райсом 
куыд рацæуа, афтæ! 
— Гайозæн ды загътай, Дзатте дыл критикон уацхъуыд 
ныффыста, зæгъгæ? — Сæлийы уатæй, дзургæ æрбахызти 
Гуыргъохъо. Йæхи афтæ дары, цыма слестгæнæг у æмæ 
абонсарæй семæ ныхас кæны. 
119 

— Цы, дам, цы?!— цæхгæр æм фæзылди Куыдзæг. — 
Æмæ йæ æз зонгæ дæр куынæ кодтон! 
— Гайоз дын йæхæдæг загъта уæдæ? 
— Æз, мæхæдæг, æз! — тымбыл къухæй йæ риу хойы 
Гайоз. 
— Телефонæй йæм ды нæ дзырдтай, зæгъыс, нæ? 
— Бæгуыдæр зæгъын! 
— Уæдæ дыл уацхъуыд чи ныффыста, уый цæмæй зоныс? 
— Ома, куыд цæмæй? — фæуыргъуыйау и Гайоз. 
— О, о, цæмæй? — йæ ном дзы куынæ и... Кæд æй æз 
ныффыстон,уæд та?.. 
Гайоз ын цы дзуапп радта, уый нæ зоны æмæ сгьæбæрт- 
дзæст и. 
— Алы хъуыддаджы дæр сæр хъæуы, сæр, — загъта 
Гуыргьохъо, хинхудтгæнгæ, Дзаттейы цонгыл ахæцыди, æмæ 
тыргъмæ ахызтысты. 
— Ацы лæгуынсæр та дын чи у?— редакторы ’нкъардæй 
бафарста Гайоз. 
— Мæ цыфыддæр знаг! — рæхуыст дзуапп ын радта 
Куыдзæг.— Адонæй мæ чи фервæзын кæнид, уымæн стыр 
хорздзинад саразин. 
— Дæ ныхасыл асагъæс кæнын æмбæлы... — загъта Гайоз 
æмæ йæм йæ цæст æмвæндгæнæгау æрныкъуылдта. 
* * * 
— Цыма нæм тагъд цыдæр ивддзинæдтæ æрцæудзæни, 
афтæ мæм кæсы, — хъуыдыдзастæй дзуры Гуыргъохъо. 
— Мæнæн та цы уæлдай у? Цасфæнды нæм цæуæд 
ивддзинæдтæ — æз сау кусæг дæн æмæ сау кусæгæй баззай- 
дзынæн,— йæ сæр æнæбары змæлын кæны Сæли. 
— Цæмæ зæгъыс? — Æз дæ Куыдзæджы бынаты 
сæвæрынмæ куы хъавын... 
— Дæуæй афтæ, æз дзы уымæй æвзæрдæр бакусин? 
Хъыгдаргæ уæ уæддæр нæ кæнин. 
— Тынг раст зæгъыс. Нæ редактор капеччы аргь дæр нæу, — 
йемæ сразы и Агуыдз. — Нæ йын Хуыцау и, нæ — хæлар, 
нæ — уарзон адæймаг! Йæ дзыхæн та æппындæр уаг нæ 
зоны! 
— Афтæ лæгæн хуыздæргæнæн нал и, æндæр... — йæ 
къух ыл ауыгъта Къæдзæхмæт. Пенси мæ куынæ уромид, 
уæд ын æз йæ дзых бахгæнин, бæргæ!... 
«Мæ хъуыдытæ мын ацахста æви?» — фæрсæгау æм кæсы 
Агуыдз. 
120 

— Исты дзы вæййы, — сæ ныхас сын айста Гуыргьохъо. — 
Кæй пенси уромы, кæй — гонорар, кæй — фатер, кæй — йæ 
тæппуддзинад, кæй та хæрдмæ схизын фæнды, æмæ уæ 
алчидæр быхсы. 
— Мæ хо нæ бабыхста æмæ федта !...— æртхъирæнгæнæгау 
йæ фындз сфутт кодта Къæдзæхмæт. 
— Цы йыл æрцыди, цы, æнæнтыст æрбауа?! — цымыдисæй 
йæ фæрсы Сæли. 
— Цы йыл æрцыди — нæ, фæлæ йын йе рагъыл кауы 
михæй æрцу раст! Уыйонг базæронд у, æмæ дæ сæры зонд 
ма бацæуæд! Уæдæмæ, æрыгонæй дæр гацца уыди æмæ ныр 
дæр гацца у! Буци йæ комитеты сæрдары бынатмæ тыхтæй- 
амæлттæй систа, уый йæ хæрзгæнæджы къæлæтджынмæ 
сæвнæлдта, æмæ йын йæ къухтыл уæззау цырыхъхъæй 
æрлæууыди. 
— Гъе-гъе-гъе! Нæ дын дзырдтон? Рувасы лæппын цы 
гом хæрынкъа аныхъуырдта, уый ныр æддæмæ цæуы, — 
худы йыл Гуыргъохъо. 
Дзыбыртт уацхъуыд æрбахаста æмæ йæ Гуыргъохъойы 
стъолмæ Куыдзæгау æнæрвæссонхуызæй баппæрста. 
— Æгæр сау ахорæнтæй фыст у. Хуры рухс дзы бауадз, — 
загъта цыбырæй æмæ дуары рдæм йе уæнгтæй хъазгæ араст и. 
— Уый дæхи хъуыды у æви редакторы? — фæрсы йæ 
Гуыргъохъо. 
— Бæстон ыл бакус: фæлвыхæй йын газеты уадзæн нæй! — 
йæ уæхсчы сæрты йæм былысчъилæй радзырдта Дзыбыртт. 
— Акса-ма, нæ уæрыккыл сытæ разади! 
— Мæныл æдзухдæр уыди сытæ! 
— Сихты нымæц та фæфылдæр. 
Хæрæгыл æрцыд ыстыр цау... 
Дисыл ничи кæны дис дæр: 
Булæмæргътæн уый ысхицау, — базарыди Гуыргъохъо. 
Дзыбыртт ацыди æмæ дуар йæ фæдыл ныггуыпп ласта. 
— Уый хæрæг нæу, фæлæ куыдз! — мæстæлгъæдæй 
бафиппайдта Къæдзæхмæт. 
— Раздæр цыма ахæм нæ уыди... 
— Уæд дæр куыдз уыди, фæлæ рæйын нæ уæндыди! 
Хъæвдын къæсæрæй, сымсымгæнгæ, æрбахызти, кæрой- 
наг бандоныл йæхи æруагъта æмæ хъастгæнæджы хъæлæсæй 
дзуры: 
— Стигъынц, стигъынц, гауыримассыдзтæ, алы ран дæр 
стигъынц! Алчидæр мæ хъуамæ йæ фарчы хай атона! 
— Ноджы уыцы таучел лæг нæ дæ, æмæ дыл сагъуыдысты, 
мæгуырæг, — хъазгæмхасæн æй æлхыскъ кæны Гуыргъохъо. 
— Уæдæ уый цы рахуындæуа?! Нæ лæппу æрвонг- 
121 

гæнæнмæ бахаудта, æмæ мын ме ’хца ассывтой! Айфыццаг 
дæр сын дуне æхца акалдтон! Дарддæр афтæ куы ахæсса, 
уæд мын мæ бынæй рухс суадздзысты! 
— Фæлæуу-ма, фæлæуу, дæ фырт уæхимæ фыст у æви 
’рвонггæнæны? 
— Фыст сæхимæ у, фæлæ уым арæхдæр вæййы, — 
Хъæвдыны бæсты йын дзуапп дæтты Къæдзæхмæт. 
«Сæныкк æмæ далыс доны был хъазыдысты. Далыс 
донæн иннæрдæм агæпп ласта, æмæ сæныкк бахудти. 
— Цæуыл худыс? 
— Дæ къæдзилы бын фегом! 
— Æмæ дæуæн алы бон дæр гом куы у», — дзуры 
Хъæвдын. 
— Уыцы ’мбисонд цæй охыл æрхастай? — къахы йæ 
Гуыргъохъо. 
— Уæдæ йæхи фыртæн уыцы ’взæр хъылмайæ бафсис 
куынæ и... 
— Цæй, о, мæхионæй дæр тынг разы нæ дæн! — йæ дзых 
ын ахгæдта Къæдзæхмæт æмæ феддæдуар и, редактормæ 
суади æмæ йын цинхуызæй афтæ: 
— Дæ хæрзæггурæггаг мæн ! Мæ хъахбай хойы йæ 
бынатæй фæцъипп ластой! Зонгæты фæрцы бацархай, æмæ 
дзы дæу сæвæрой. 
— Уыцы бынаты мæтæй мæлын! — срæцыгъта Куыдзæг 
æмæ газетмæ багуыбыр и. — Мæнæ ма ардыгæй дæр исты 
хуызы куы фервæзин. 
Къæдзæхмæт бæстастæу сагъдауæй аззади. Дарддæр 
цæуыл дзура, уый нæ зоны æмæ йæ фындз сфутт-сфутт 
кæны. Йæ хицау æм æгæр-мæгуыр йе ’ргом дæр нæ 
раздæхта. Цæуыннæ, цымæ? Фæсаууонмæ йæ фыдгой кæй 
фæкæны, кæд уый фехъуыста. Гæбыла æмæ йæ Агуыдз 
сæ хицауы зæрдæ балхæныны тыххæй æргæвдгæ дæр 
акæндзысты. Нæ, мæсты йæм нæу. Йæ дæлбар кусæгмæ 
йæхи чи баурома, ахæмæй йæ нæ зоны Къæдзæхмæт. 
Афонмæ йын йæ зæгъинæгтæ иууылдæр загътаид. Уæдæ 
йыл цы ’рцыди? Цæргæбонты уæлæмæ куы тырныдта. Йæ 
ныййарæг мады риуыл цъыф къахæй куы бацæудзæни 
хæрдмæ схизыны тыххæй, уæд ыл ныр цы зæд атахти? Нæ, 
зæд ыл нæ атахти. Ам æндæр цыдæр и, фæлæ цы ? Цы?! 
Къæдзæхмæт, йæ фæтæн уæхсчытыл схæцсхæцгæнгæ, 
ацыди. Куыдзæг телефонæй Дзыбыртмæ фæдзырдта: 
— Ардæм-ма рауай! 
Дзыбыртт æй йæхимæ бирæ æнхъæлмæ кæсын никуы 
бауадзы. Мæнæ та ныр дæр коммæгæс фæсдзæуинау йæ 
122 

уæлхъус алæууыди. Редактор газетæй йæ цæстытæ атонын 
нæ фæразы. Æрæджиау æм скасти. 
— Куыд у? Дæ куыст дæ зæрдæмæ цæуы? 
— Цы нæ цæугæ йын и. 
— Æхсызгон мын у, æгайтма фæцалх дæ. 
— Æмæ дзы цы фæцалх уæвын хъæуы. 
Куыдзæг æм дискаст кæны. Фæнды йæ бæрнон секрета- 
рыл тымбыл къухæй ралæууын, мысты хуынкъ туманæй 
куыд агура, фæлæ йæхиуыл фидар хæцы. 
— Гуыргъохъойæн исты зæгъ, æмæ йæ дзыхæн уаг зона!— 
мæстыйæ дзуры Дзыбыртт. 
— Цы дын кодта? 
— Хæрæг мæ рахуыдта! 
— Дæхи дзы хъахъхъæ. Йæ иу къух дæм иннæуыл дары. 
Мæ хъустыл ахæм кой æрцыди, цыма дыл хицауадмæ хъаст 
ныффыста. 
— Цæй тыххæй? 
— Мæ бынат, дам, мын байста. Фыссын, дам, нæ зоны, 
афтæмæй, дам... 
— Фæлæууæд! Æз ын йæ удæй схъаздзынæн! 
— Тынг раст бакæндзынæ! — ардауæгау ын хъæддыхæй 
загъта Куыдзæг æмæ йæ бынатæй сыстади. — Æз дæм æндæр 
хъуыддаджы тыххæй бадзырдтон. Ирон хæсмæ тындзæн 
нæй. Ныр та мæн бахъуыди дæ сæр... 
— Дæу фæуæд ныртæккæ дæр. 
— Хицауæй дын кусын цы хæрæфырт райдыдта, уый 
хорз зоныс? 
— Уæдæ ма кæй зонын? Мæ сæрыл мын-иу хафт-хафтæй 
куы ралæууыди, уæд мæм-иу хуры цæст куы нал зынди. 
— Уый хорз у... 
— Куыд хорз у? Мæ сæр-иу куы фæхуыдиртæст и. 
— Хæстæг кæй стут, уымæй зæгъын, — æнæбары бахудти 
Куыдзæг. 
— А-а-а. 
— Цæй тыххæй дæ-иу фæнадта? 
— Æмæ нæмгæ истæй тыххæй фæкæнынц? Æрдз афтæ 
арæзт у. Тыхджын хъуамæ лæмæгьы нæма. 
«Æз ын куыд æнхъæл дæн, афтæ æдылы нæу», — йæ 
зæрдæ дзы барухс и Куыдзæгæн. 
— Нæма йæм уыдтæ? — аивæй фæрсы Дзыбыртты. 
— Æмæ йæм мæ цард мысын? Куыстагур æм бацыдаин, 
фæлæ ма мæ ныр цæмæ хъæуы?... 
— Кæй йæм нæ цæуыс, уымæй раст нæ кæныс. Кæд дæ 
исты цард фенын фæнды, уæд хицауадимæ дæхи сбæдт. 
Бирæ адæмæн дæу гæнæнтæ куы уаид... — Куыдзæг аджих 
123 

и, стæй та Дзыбыртмæ йе ’ргом аздæхта. — Уæхимæ нæ 
иумæ бахон, æмæ æз дæр йемæ хæстæгдæр базонгæ уон. 
Мæ цæст дæм кæй дарын, уый дæр ын зæгь... Мæ хъуыды 
мын æмбарыс? 
— Цы нæ æмбаргæ йын и. 
— Сæрдары йæ куыстæй систой, уый зоныс? — хъуыд- 
даджы ныхасмæ рахызти редактор. 
— Уæдæ ма йæм цы боны хорзмæ æнхъæлмæ кастаик- 
кой? Хицæуттæм афтæ дзурæнтæ и?.. 
— Уый бынатмæ мæ фæндгæ дæр нæ кæны, фæлæ та дзы 
исты гацца сылы куы сæвæрой, уæд нын нæ хъуыддæгтæ 
ныддызгъуынтæ кæндзæни.Æз та дзы исты пайда æрхæссин. 
Дæумæ дæр мæ цæст фæдарин. Ахæм арф 
зонындзинæдтимæ бæрнон секретарæй бирæ кусынмæ 
хъавыс? Дæ хæрæфыртæн йæ хъусы оацæгъд, нæ редактор, 
зæгъ, рауагъдæтты æмæ чиныгуæйгæнæндæтты паддзахадон 
комитеты сæрдары бынатмæ агургæ æмæ æнаргæ лæг у. 
— Æз ын зæгъдзынæн. Мæнæн зын нæу. 
— Ахæм хъæлæсы уагæй йын куы зæгъай, уæд ма мæхи 
бынатæй дæр фæхаудзынæн. 
— Мæ хæрæфыртæн ма лæгъстæ дæр нæ кодтон! Комком- 
мæ йын зæгъдзынæн: хъуыддаг саразын хъæуы — æмæ алыг и! 
— Хъуыддаг уымæй куы лыг кæнид, уæд бæргæ... — арф 
ныуулæфыди редактор. — Æз дæ кæй æрвитын, уый йын- 
иу ма схъæр кæ. 
— Æмæ æдылы дæн? 
«Уæдæ ма-иу æдылыйыл сыкъатæ вæййы? — худы йыл 
йæхинымæр Куыдзæг. — Бирæгъыл мæгуыры бон куы акæ- 
ны, уæд куыдзы бын дæр атулы. Ацы годомæ æрхаудзынæн, 
уый æнхъæл чи уыди? Иу къæпхæн схизыны тыххæй æз 
мæ гуыбыны цъарыл куы бырын, уæд, цымæ, мæ сæрмæ чи 
бады, уыдон цы тухитæ бавзæрстой? Цыфæнды дзурæнт, 
зын у уæлæмæ хилын, тынг зын, уæлдайдæр та дыл фæхæ- 
цæг куынæ уа, уæд. Хъуамæ козбау митæ æмæ рæсугъд 
ныхæстæ кæнын дæ мады гуыбынæй рахæссай. Козбау митæ 
æмæ рæсугъд ныхæстæ... Зонд æмæ курдиат куыд никæй 
хъæуынц, æвæдза. Уæвгæ æз та кæуыл худын? Мæ алыварс 
хуыздæрты ’мбырд кæнын?..» 
Редактор бæрнон секретарыл йæ къух ауыгъта, æмæ 
Дзыбыртт ацыди. Куыдзæг йæ къæлæтджыны ’рбадти æмæ 
та газеттæ рафæлдах-бафæлдах кæны. Ремæ æрбацыди. Йæ 
иу къухы — оадæн баз, иннæйы — гæххæттытæ. 
— Сыст -ма, дæ хорзæхæй, хъæбæр бандоныл дæ бадæнтæ 
схаудзысты, — фæлмæн хъæлæсы уагæй дзуры Куыдзæгмæ. 
— Ды ма мыл батыхсыс... 
124 

Редактор зына-нæзына йæ мидбылты бахудти æмæ 
йæхиуыл схæцыди. Ремæ йын йæ быны баз сæвæрдта. 
— Бузныг. 
Ремæ исдуг æнæдзургæйæ алæууыди, стæй йын гæххæт- 
тытæ йæ цуры сæвæрдта. 
— Адон цы сты? 
— Фельетон ныффыстон, — къæмдзæстыгхуызæй йын дзуапп 
дæтты Ремæ. 
— Цы?!— дисгæнгæ йæ фæрсы Куыдзæг æмæ гæххæт- 
тытыл йæ цæст аивæй хæссы. 
— Фельетон. 
— Мæ редакцийы диссæгтæ куы цæуы, æмæ сæ æз куынæ 
зонын. Фельетонтæ фыссын никуы базондзынæ æмæ дæхи 
ма худинаг кæ. 
Ремæ йæм йæ чъылдым раздæхта æмæ тæр-гайæ фæцæуы. 
Кафетæ йын йæ бынат куынæ бацахстаид, уæд æм хицау 
афтæ карзæй никуы сдзырдтаид. Азтæ... азтæ... Куыд 
æгъатыр стут, куыд!... 
«Адæймаг искæй бынат куы Чщахсы, уæд уыцы иумæ 
дыууæ фыдгæнæджы свæййы. Йæ бон цы у, уый дæр нæ 
кæны, искæмæн дæр кусыны фадат нæ дæтты. Чи зоны, 
Ремæ дзаумæттæ хуыйгæйæ фылдæр пайда ’рхастаид, ам та 
хъыгдарыны хос у æрмæст. Уыцы ус ма исты хуызы куы 
фæцъынд уаид, уæд æй арвитин», — йæ фæдыл кæсгæйæ, 
хъуыды кæны Куыдзæг. 
* * * 
Æнахуыр тыхджын хуыр-хуыр æддæмæ бырсы Хъæвды- 
ны риуæй æмæ змæлын кæны рудзгуыты ’вгтæ, скъаппы 
гом дуæрттæ, стъолы цы графин æмæ агуывзæтæ ис, уыдон, 
хуыссæгниз æфтауы редакцийы кусджытыл... 
Къæдзæхмæт кæсы, йæ хицауы æддæгуæлæ бохъхъыртæ 
иуварсырдæм куыд ныззæбултæ сты, уымæ æмæ йыл худы. 
Исты хуызы йæ райхъал кæнын хъæуы, фæлæ куыдæй? 
Агуывзæйæ графины лæгъз гуыбын бахоста. Ницы. Стъол 
тымбыл къухæй æрцавта. Ницы. Бандон фелвæста, æмæ 
йæ цыппар къахы паркетыл сæмбæлдысты, йæхæдæг сейфмæ 
бауади æмæ йемæ цыдæртæ архайы. 
Хъæвдын фæхъус и, йæ былты цъæм-цъæм ссыди, тып- 
пыр хъугау ныхъхъæрзыдта æмæ йæ уæззау цæстыуæлтъы- 
фæлттыл тыхтæ-амæлттæй схæцыди. 
— Цæмæ кæсыс, цæ? — фæрсы Къæдзæхмæты. 
— Дæ сейф дьга, зæгъын, мæ кусæн уатмæ куы ахæссин. 
125 

Ды уæддæр бон-изæрмæ фынæй кæныс, æмæ дæ цæмæ хъæуы? 
— Ацу ардыгæй, уый дын сейф! 
Редакторы хæдивæг, тыхулæфтгæнгæ, рабадти, æмæ 
Къæдзæхмæт феддæдуар и. Хъæвдын та диваныл æрхуыс- 
сыди æмæ уайтагъд йæ хуыр-хуыр ссыди. Гуыргъохъо 
’рбацыди, стъолмæ æдзынæг кæсы, йæ тигъыл ын хæрдмæ 
схæцы æмæ та йæ фæстæмæ æрæппары. 
— Хъуамæ сбæзза. Бынтон ног нæу, фæлæ æппыннæйы 
бæсты... — ныхас кæны йæхиимæ. 
— Цы сгарыс, цы ? — фæрсы йæ Хъæвдын. 
— А-а, райхъал дæ? — цыма йæ ныр бафиппайдта, уыйау 
æм дзуры Гуыргъохъо. — Мæнæ дын де стъол мæхи уатмæ 
куы ахæссин. 
— Æмæ уæд мæнæн та? 
— Æмæ стъолыл дæр фæхуыссыс? 
— Ныртæккæ нæ дыууæйæ стъолыл чи схуысдзæни , уый 
кæстæртæ фендзысты! 
Хъæвдын, æртхъирæнтæгæнгæ, рабадти æмæ бæзджын 
чиныг йæхимæ æрбайста, фæлæ уæдмæ Гуыргъохъо худгæ 
алыгъди. Редакторы хæдивæг та диваныл æрхуыссыд æмæ 
хъуыр-хъуыр кæны: 
— Адæймаджы иучысыл йæ фæллад суадзыны бон дæр 
нæй. 
Агуыдз, тыхкастгæнгæ, æрбацыди æмæ бандæттæ æвзары. 
— Хъæвдын, сыст уæлæмæ! Цы ныффæлдæхтæ?! — дзуры 
йæ хицаумæ. 
— Ноджы ма мæ хынджылæг дæр кæныс?! Дæхи айс 
ардыгæй! — æрбамæсты йæм Хъæвдын æмæ йыл чиныг 
ныццавта. 
— Æвзæр фын федтай æви? — дисфарст æй кæны 
культурæйы хайады сæргълæууæг.— Æз дæ хонынмæ 
æрбацыдтæн, ды та... 
— Кæдæм мæ хоныс? — сцыбæл и Хъæвдын, йæ бæзджын 
былтæ дæр ма асдæрдта. 
— Мæскуыйæ мæм Кады грамотæ ссыди, æмæ йæ 
«æрæхсæм». 
— Цы? Кады грамотæ? 
-О. 
— Чи дын æй загъта? 
— Гуыргъохъо йæ телетайпæй райста. 
— Уымæй ма хуыздæр цы уа! — цингæнгæйæ, рабадти 
Хъæвдын.—Дæ фæллойæн дын исчи аргъ куы кæна, уæд 
лæджы кусынæй чи ’фсады! 
— Цы дын æй æмбæхсон. Фырцинæй кæм дæн, уый 
126 

мæхæдæг дæр нæ зонын. Цыма мыл базыртæ разади. 
Куыддæр мæм Гуыргьохъо гæххæтт æрбахаста, афтæ йæм 
æхца авæрдтон, марадз, зæгъын, исты ’рбадав. 
— Хорз, хорз. Фынгæвæрд æвзæр нæу. «Уæлдайдæр 
искæй хардзæй». 
Сæ къухты фæйнæ дыууæ бандоны айстой æмæ тыргъмæ 
ахызтысты, культурæйы хайадмæ сабыргай фæцæуынц. 
— Къæдзæхмæт æмæ дæм Гуыргъохъойы рарвыстон, 
Хъæвдыны, зæгъын, уемæ рахонут, æмæ, дам, нын хъал 
кæнын нæ комы, — буцхуызæй дзуры Агуыдз. 
«Не’хсæн мæнæ ахæм æдылытæ кæй ис, уый хорз у, 
æвæдза. Зондджынтимæ лæг æнкъардæй амæлид...» — 
йæхинымæр ыл худы Хъæвдын. Культурæйы хайады гом 
дуарыл æд бандæттæ куыд бахиза, уый нæ зоны æмæ тыхсы. 
Æрæджиау ын кæстæртæ йæ бандæттæм февнæлдтой, æмæ 
йын мидæмæ бахизын фенцондæр и. Лæгтæ фынджы 
уæлхъус куыд архайынц, уымæ æхсызгонæй кæсы. Стьолыл — 
уырыссаг арахъхъ æмæ бæгæныйы æвгтæ, уæлибæхтæ, 
къуыдыр-фых дзидза, карчы фыд, цъæх хъæдындзтæ, 
булчъытæ, цæхджын пъæмидортæ... 
Хъæвдын хистæрæн сбадти. Иннæтæ дæр сæ бынæттæ 
æрцахстой, æмæ Дзыбыртт агуывзæтæ арахъхъæй байдзаг 
кодта. 
— Свдт рауадз, Хъæвдын, мæ цъæхбыл схауы, — дзуры 
Къæдзæхмæт. 
— Абон не ’мбалыл стыр хорздзинад æрцыди! Æмæ йыл 
кæддæриддæр ахæм хорздзинæдтæ куыд цæуа, уыцы амонд 
ын Хуыцауы цæст бауарзæд! — хинхудтгæнгæ, кувы редак- 
торы хæдивæг. 
— Оммен, Хуыцау! — хъæр кæнынц кæстæртæ. 
— Йæ цæхæркалгæ курдиатæй адæмы зæрдæтæ куыд рухс 
кæна! 
— Оммен, Хуыцау! 
— Дунейы фарн!.. 
— Дæ куывд æгæр ныддаргъ и, Хъæвдын. Рæвдздæр кæ, 
науæд нæ Куыдзæг æрбаййафдзæни æмæ ма нын нæхи 
фарн дæр фæсурдзæни, — йæ хъуыры абадти Къæдзæхмæт. 
— Уымæй дæр цы мæнг зæгъыс. Ацы дзаджджын фынгыл 
кæй фæрцы бадæм, уымæн йæ цæрæнбон бирæ уæд! — 
Гуыргъохъомæ йæ цæст ныкъулы редакторы хæдивæг. 
— Оммен, Хуыцау! — ноджы зæрдиагдæрæй хъæр кæнынц 
кæстæртæ. 
— Æдзухдæр нын ахæм фынгтæ!.. 
— Фæцыбыр æй кæ, науæд æнæ фынгæй баззайдзыстæм, — 
йæ куывд та йын æрдæгыл фескъуыдта Къæдзæхмæт. 
127 

— Кусынмæ дæр ахæм æнæрхъæц куы уаис... 
— Æмæ нæ дæн? 
— Лыстæг михтыл ставд уистæ быйынмæ?.. 
— Дæхицæн куы зонис! 
— Цæй, кæрæдзимæ та ма фæут. Уæ дыууæ дæр тынг 
хорз кусут, — сабыр сæ кæны Агуыдз. 
— Не ’ппæт дæр адоны хуызæн куы кусиккам, уæд нæ 
газет афæдз иу хатт йеддæмæ нæ цæуид... — йæ ныхас сæм 
баппæрста Гуыргъохъо. 
— Аназæм сæ, лæппутæ, — сдзырдта Хъæвдын æмæ 
агуывзæ йæ дзыхыл сдардта. Иннæтæ дæр сæ нуазæнтæ 
анызтой æмæ зыд хæрд кæнынц. Гуыргъохъо агуывзæ систа 
æмæ худæнбылæй дзуры. 
— Агуыдз, Ирыстон дæ разагъды поэтæй зоны, æмæ дæ 
кад æнæхъæн дунейыл Фирдоуси, Саади, Хаям, Рудаки, 
Низами, Навои, Хафиз, Насими... 
— Кæй нымайы, кæй? — Агуыдзы фæрсы Къæдзæхмæт. 
— Дунейы номдзыд поэтты. 
— Байрон, Шелли, Шиллер, Гете, Петрарка æмæ Дантейы 
хуызæн куыд нæра, уыцы амонд дæ уæд. 
— Æмæ сæ кæцæй зоны? — фæрсы та Агуыдзы Къæ- 
дзæхмæт. 
— Хъæвдын сæ йæ фыны фены æмæ йын сæ радзуры. 
Дзыбыртт та агуывзæйы арахъхъ рауагъта. 
— Ацы диссаджы рæсугъд дунейы цас фæцардтæ, иу уыйас 
ма дзы куыд фæцæрай... 
— Уый гæды ныхас у, — редакторы хæдивæджы хъуыры 
та абадти Къæдзæхмæт. 
— Хæдмæлхор халон дæр ма æртæсæдæ азы куы цæры... 
— Хуыздæртæ тагъддæр мæлынц. 
— Уæдæ ды ичъынайы калмау уæлæуыл баззайдзынæ. 
Аназæм та сæ, лæппутæ. 
— Искæй хардзæй куы фæнуазын, уæд мæ сæр фæриссы, 
мæхи хардзæй та — мæ зæрдæ. 
— Иууылдæр сæ нуазæнтæ анызтой æмæ та фынгмæ 
багуыбыр сты. 
Хъæвдын цæхджын пъæмидорыл йæ дæндæгтæй 
æрхæцыди æмæ дзы йæ урс хæдон самæзта. 
— Пъæмидор цъыззытт кæны, — дзуры, йæхи сæрфгæйæ. 
— Хицауæй уæлдай нæу, дæрзæг æвнæлд нæ уарзы... — 
йæ мидбылты худы Гуыргъохъо. 
Хъæвдын æндæр пъæмидор систа æмæ йæм æдзынæг 
кæсы. 
— Гъа, уæдæ уым дæ фæрстæ дæр атон! — сдзырдта 
хъæрæй æмæ йæ йæ дзыхы баппæрста. 
128 

— Нæ гуымиры хицæутты дæр нын афтæ куы 
аныхъуырис, уæд нæ цас бæллæхтæй фервæзын кæнис... 
— Мæ ахсæн сæ куынæ скуса... 
— Мæ мард фен, сæкæры къæрттытау дзы атайдзысты. 
— Агуыдз, дæ хорз хорз у, æмæ ма нæ æххæст худын 
дæр куы фæкæнис, — Гуыргъохъомæ йæ цæст ныкъулы 
Хъæвдын, ома, Агуыдз, дæумæ дзурын, Гуыргъохъо, ды мæ 
бамбар. 
— Æмæ уын æз быдзæу дæн? — фæтæргай Агуыдз. 
— Дæ райгуырæн хъæуы дын поэзийы изæр куыд 
сарæзтой, уый нын чи нæ радзура, — хаты йæм Къæдзæхмæт. 
—Ацу иуварс, уый дын поэзийы изæр! 
— Ды ма нын æй радзур, — хаты Гуыргъохъомæ Хъæвдын. 
— Цы дзуринаг у? Иу бон дын Агуыдз йæ райгуырæн 
хъæуæй писмо куы райсид. Райхæлдта йæ, уæдæ цы уыдаид, 
æмæ йæ зæрдæ барухс и. «Мах, дæ уарзон æмхъæуккæгтæ, 
æдзухдæр стыр æхсызгонæй фæкæсæм дæ курдиатджын 
æмдзæвгæтæ æмæ дæ вæййæм æгæрон бузныг. Афтæ нæм 
кæсы, цыма нæ хъæуы дыккаг Къоста райгуырди...» 
— Дæ хорзæхæй, кæцæй йæ зоныс? Æз æй куы никæмæ 
равдыстон, — дис каст æм кæны Агуыдз. 
— Хъусут, хъусут дарддæр, — дзуры Гуыргъохъо. — Йе 
’мхъæуккæгтæ дзы тынг феппæлыдысты, уæдæ цы уыдаид. 
Уыйбæрц былдауæн ныхæстæ аргæ та кæм скодтой. 
Æрдæбон уын кæй ранымадтон, уыцы поэттæ Агуыдзы цур 
мæлдзыджыты йас дæр нал уыдысты. «Курæм дæ, æмæ нæм 
æрбацу. Æнхъæл куыд нæ дæ, афтæ æхсызгонæй дæ суазæг 
кæндзыстæм», — фыстой йæм писмойы кæрон. Ацыди, уæдæ 
цы уыдаид. Æппынкъаддæр ыл Вердийы оперæ «Аидæ»-йы 
маршимæ Родомесау кæй сæмбæлдзысты, ууыл æппындæр 
дызæрдыг нæ кодта, фæлæ дынджыр заинаг дзæргъытæ, 
хъоххъохгæнгæ, йæ размæ куы рацыдысты, уæд йæ зæрдæ 
бамæгуыр и. Культурæйы хæдзармæ бацыди æмæ уый дæр — 
зыбыты афтид. Директор йæ зæрдæйы дзæбæхæн йæ 
цæхæрадон рувы. Нæ хъайтар уадидæгæн йæ цуры 
балæууыди. Æз, дам, Куыдзыгусаты Куыдзаны фырт Агуыдз 
дæн. Æз та, дам дæ Хæргæфсаты Хæрæджы фырт Къæлæу 
фенхъæлдтон. Схыл сты, уæдæ цы уыдаид. «Курдиатджын 
поэттæй цы хынджылæг кæнут?!» — комкоммæ йæ бафарста 
Агуыдз. Мæнæ йæхæдæг — цардæгас æвдисæн. 
«Чи?! Ды дæ курдиатджын поэт?! Ха-ха-ха!» — ныххудти 
культурæйы хæдзары директор. Фырхудæгæй ма йæ хуымы 
уæлгоммæ дæр ахаудта. Агуыдзæн ма цы гæнæн уыди, æмæ. 
йæ ралгъыста. Мæнæ иу æвзæр æлгъыст нæ вæййы. Йæ 
бинонты, йæ хæстæджыты, йæ сыхæгты, йæ зонгæты, — 
5 Æидæрг 
129 

иууылдæр ын сæ уыцы иу æлгъысты баиу кодта. Цы, дам, 
ма сæ хицæнтæ кæнон. Директор цирчы хъазæгау цæсты- 
æныкъуылдмæ йæ къæхтыл алæууыди, рувæн йæ къухтæй 
еуæгъд и, кауы сæрты фатау ратахти æмæ Агуыдзæн йæ 
тæккæ ныхыл сæмбæлди. Уæртæ уын уыцы нос та — 
цардæгас æвдисæн, — Агуыдзы ныхмæ амоны Гуыргъохъо. 
Лæгтæ худынц, нуазынц, хæрынц. Æрæджиау та 
Хъæвдын Агуыдзмæ йе ’ргом аздæхта. 
— Хорз нæ федтай, мæ хæдзар, зæрдæйы фаг нæ фæхудын 
кодтай, æмæ дын бузныг зæгъæм, фæлæ ма нæ æххæст 
тæрсын дæр куы фæкæнис. 
— Тæрсын та уæ Куыдзæг фæкæндзæни. 
Дуар байгом и æмæ редактор æлхынцъæрфыгæй æрба- 
касти. Лæгтæ сæ бынæттæй фестадысты. 
— Цы хорздзинад ныл æрцыди?! — Агуыдзы фæрсы Куы- 
дзæг. Агуыдз адæргæй йæ сæрмæ февнал-февнал кæны. 
— Мæс.Мæс.Ка... ка... 
— Дæ фындзы бын цы мæс-мæс кæныс?! — ноджы тызмæг- 
дæрæй йæ фæрсы редактор. 
— Мæс.Мæс. Йæд у... — ныкъкъæзæнæг и Агуыдз. 
— Фырæхсызгонæй йæ дзыхы ныхас нал бады, мæгуыр. 
Мæскуыйæ йын Кады грамотæ сæрвыстой æмæ йæ 
«æрæхсадта», — хинхудтгæнгæ, йын дзуапп дæтты 
Гуыргъохъо. 
— Цы, дам, цы?! 
— Йæд у... — йæ сæрмæ та сæвнæлдта Агуыдз. — Кады 
грамотæ... 
— Чи дын æй загъта?! 
— Мæнæ Гуыргъохъо. Телетайпæй йæ ралæвæрдтой, — 
дзуры Агуыдз, йæ дзыппæй гæххæтт систа æмæ йæ редактор- 
мæ æвдисы. Куыдзæг ыл йæ цæст ахаста, йæ амонæн æн- 
гуылдз фæкъæдз кодта æмæ йын дзы йæ лæгуын сæр хойы. 
— Мæнæ дын ам ницы и, ницы! Кæм фесгуыхтæ? Цæй 
тыххæй дын хъуамæ раттой Кады грамотæ?! 
— Поэт дæн æмæ, зæгъын, кæд... 
— Хæрæджы дымæг дæ поэт! 
— Раст зæгьыс, Куыдзæг Евгеныч. Хи-хи-хи. Культурæйы 
министрады дæр куыстон æмæ... 
— Кæд мын дзы министрæй нæ кустай! Дæлæмæ дæр, 
уæлæмæ дæр — хуымæтæджы методист! Сæрхъæн, 
Гуыргъохъо та дæ фæхъазыди! 
— Ома, куыд фæхъазыди? — стъæбæртдзæст Агуыдз, 
фæрсæгау куы редактормæ бакæсы, куы Гуыргъохъомæ. 
— Музеймæ дын дæ къам куыд бахæссын кодта, стæй дæ 
хъæумæ литературон изæрмæ куыд арвыста, афтæ! 
130 

— Æццæй, дыууæ ранмæ дæр мæ ды арвыстай? — 
Гуыргьохъойы æнкъардæй фæрсы Агуыдз. 
— Музеймæ — нæ зонын, хъæумæ та — мæ-гъа, — йæ 
уæхсчытыл схæцыди Гуыргъохъо. 
— Иу сыкъа нæм уæддæр баназ, — редактормæ хаты Къæ- 
дзæхмæт. — Кæдæи-уæдæй дзы иу капекк рантысти. Куы 
амæла, уæд æй нæ мысинæгты ныффысдзыстæм. 
— Ноджы ма мæ маргæ дæр кæнынц, — хъастгæнæгау 
дзуры Агуыдз. 
— Ацæут æмæ кусут! Редакцийы куывдтæгæнæн нæй!— 
нытътъæлланг сыл ласта Куыдзæг æмæ ацыди. 
— Йæхæдæг-иу æнæхъæн литр коньяк куы нынцъыхта 
æмæ -иу æхсæв-бонмæ йæ кусæн уаты куы фæхуыссыди, 
уæд дзы куывдтæгæнæн уыди, фæлæ дзы ныр фæйнæ 
сыкъайы баназæн дæр нал и! Иу хъуыддаг мæ куынæ 
уромид, уæд æй æз цæкуыйау тæвд къæйыл скафын кæнин! 
— мæстыйæ дзуры Агуыдз. 
Дзатте йæ ручкæ сау пластмасс æвæрæны ’ртъыссы, 
йе ’нгуылдзтæ йæ бæзджын урс сæрыхъуынты афсæры æмæ 
сæ массажгæнæгау иудзæвгар фезмæлын кæны, стæй та 
ыссын райдайы. Ацы хатт хорз ахуыргæнæгæй æппæлы, 
æлæ цæмæдæр гæсгæ йæ цæстыты раз лæууы, знон 
редактормæ кæй радта, уыцы фельетоны хъайтар Мызыхъ. 
Дзатте оирæ æдзæсгом хицæутты федта, фæлæ ахæм æргом 
давæгыл фыццаг хатт сæмбæлди. Арвæй зæхмæ æппындæр 
макæмæй тæрс, дæ алыварс æппындæр макæмæй æфсæрмы 
кæ. Уæле чи бады, уыдонæй йæ ныфс и, æндæр æй кæстæр- 
тæ фениккой. Уыйбрц адæмы бæрны бацу æмæ къæрныхы 
фæндаг равзар. Нæ, чифæнды йæ куы хъахъхъæна, уæддæр 
ыл Дзатте нæ бацауæрддзæни. Куыдзæг ахæм лæгтæм 
гæппæввонгæй лæууы? Æхца сæ райсы æмæ фельетон 
йæхимæ æрæфснайы. Ацы хатт ын дзы ницы рауайдзæни. 
Дзатте йæ хъаст прокурормæ дæр бахæсдзæни, уæддæр 
фыдгæнæджы цъысымæй раласын нæ бауадздзæни. 
— Дæ бон хорз, мæ хæлар! — йæ хъусты азæлыди Мызыхъы 
нæргæ хъæлæс æмæ фесхъиудта. Цыма йæ исчи давгæйæ 
æрцахста, уыйау йæ къух гæххæттыл бандзыг и. Йæ зæрдæмæ 
катай бахъуызыди æмæ йæ тыхсын кæны, фæлæ йæхи афтæ 
дары, цыма йыл уазæджы ’рбацыд æппындæр нæ ахады. 
— Фыссыс, нæ?! Фысс, фысс! — комкоммæ йыл худы 
Мызыхъ. Бандоныл æрбадти æмæ дзы йæхи фæстæмæ 
131 

ауагъта, йе ’нгуылдзтæй стъолы кæрон хойы. Дзаттейы 
фæнды йæ лæдзæг райсын æмæ йе ’нæхуынд уазæджы 
срæсурын, фæлæ йыл кæй нæ фæуæлахиз уыдзæни, уый 
æмбары æмæ мæстæй мæлы. 
— Дæ куыст цæмæ ныууагътай? Фысгæ кæ. Куы ницы 
ныффыссай, уæд сыдæй амæлдзынæ, — ноджы ’ргомдæрæй 
йыл худы Мызыхъ. Стъолæй газет райста æмæ йæм 
æнæрвæссон кæстытæ кæны. — Ахæм ницытæ æмæ мацытыл 
дæ рæстæг куыд сафыс, цымæ? — Стъолмæ йæ баппæрста 
æмæ Дзаттемæ уайдзæфгæнæджы цæстæй кæсы. 
— Не ’ппæт дæр давыны фæндагыл куы ныллæууæм,уæд 
ма кусгæ та чи кæндзæни? — фæрсы йæ Дзатте. 
— Æндæр йæ бон кæмæн ницы у, уыдон, — цыбыр дзуапп 
ын дæтты Мызыхъ. 
Телефоны дзæнгæрæг ныййазæлыди. Дзатте йын йæ 
хæтæл систа æмæ йæ йæ хъусыл авæрдта. 
— Рауай-ма, дæ хорзæхæй, — дзуры йæм Куыдзæг. 
— Мæнæ мæм уазæг и. 
— Банхъæлмæ дæм кæсдзæн. Уæларвæй не ’рхаудта. 
Дзатте хæтæл æрæвæрдта æмæ сыстади. 
— Хатыр... Æз ныртæккæ фæстæмæ фездæхдзынæн... 
— Фæлæуу, аныхас уал кæнæм, — йæ амонæн æнгуылдз 
æм æрбад, зæгъгæ, тилы Мызыхъ. 
— Мæнмæ гæсгæ, махæн нæ ныхæстæ фесты. 
— Нæма фесты, нæма. 
— Ногæй ма мын цы зæгъдзынæ? 
— Æз ахæм рæттæм мæ дæлбар кусджыты фервитын, 
фæлæ дæумæ мæхæдæг æрбацыдтæн... 
Мызыхъ йæ амонæн æнгуылдз хæрдмæ систа, мæ сæрмæ 
дæ кæй æрхастон, уымæн аргъ кæ, зæгъгæ. 
— Æхсызгон мын у, фæлæ мын рæстæг нæй. 
— Уыцы ныхæстæ ныууадз. Уый бæсты бавдæл æмæ дæ 
фельетон Куыдзæгæй райс. 
— Цы?! — йæ лæдзæгыл схæцыди Дзатте. 
— Æз иу хъуыддагыл бирæ дзурын нæ уарзын. Дæхицæн 
хуыздæр цы у, уый дын кæнын, гормон. Байхъус мæм 
æмæ ма фæрæдийай. 
— Дæу хуызæн лæгтæм хъусын нæ сахуыр дæн. 
— Зыбыты дзæгьæлы. Ды кæмæ хъусыс, уыдон иууылдæр 
мæ къухты сты. Цас дæ хъæуы дæ фельетонæн? 
— Ницас. 
— Рæвдздæр дзур, науæд байрæджы уыдзæни! 
Дзатте йæм бакасти, æмæ йæ зæрдæ бауазал и. Лæджы 
сау цæстыты сусæгвæндгæнæгау цыдæр цæхæр æрттивы, 
йæ саулагъз цæсгомыл былысчъил мидбылхудт хъазы. 
132 

— Мæн де ’хцатæ ницæмæн хъæуынц. Ахæстоны дæ куы 
бакæной, уæд-иу гæртæмттæ уым дæтт. 
— Гъе-е, мæ лымæн, арæзтадон трестты хицæуттæ ахæм 
капеччыты тыххæй ахæстонмæ куы хауиккой, уæд дзы 
æддейы ничиуал баззаид.Кæд мын раттой карз æфхæрд. 
Æмæ дзы цы рамбулдзынæ? Мур дæр ницы. Æгæр-мæгуыр 
дын бузныг дæр ничи зæгъдзæни. 
— Æз бузныгыл нæ кусын. 
— Къуыримæ мын мæ сусæгдзинæдтæ куы раргом кодтай, 
уæд мæхинымæр загътон: «Ацы зондджын лæг хуымæтæг 
уацхæссæгæн æгæр æвгъау у, æмæ йын исты хорз куыст 
раттын хъæуы. Ныр æй уынын: фæрæдыдтæн. Чи цы бынат 
ахсы, уый аккаг у... 
Телефоны дзæнгæрæг та райхъуысти. Дзатте хæтæл 
фелвæста. 
— Хъу...О, о, фæцæуын, — Хæтæл æрæвæрдта æмæ 
Мызыхъмæ бакасти. — Æрхъæцмæ дæр мыл нал хъæцы. 
Цыма мæ бирæ уарзы. 
— Цæугæ æмæ бæстон ахъуыды кæ. Æз дæм банхъæлмæ 
кæсдзынæн. 
— Æз мæ зæгъинæгтæ загътон, — сдзырдта Дзатте, йæ 
лæдзæг райста æмæ ацыди. 
«Диссаджы редактор сын и. Адæм ын рæстдзинадыл 
тохгæнæг æнхъæл сты,уый та йын йæ хурхыл хæцы», — 
хъуыды кæны Мызыхъ. Фестади, йæ дзыппæй æхцаты 
тыхтон фелвæста æмæ йæ Дзаттейы лагьзы рæбыноз агьыста, 
фæстæмæ йæ бынаты сбадти æмæ газетмæ æдзынæг кæсы 
«Куыдзæг Дзаттемæ цæуыл смæсты и, цымæ? Сыгъдæг- 
зæрдæ у, æмæ дзы стъæлфы. Алы ран дæр цард иухуызон 
мæнгард куыд у. Раст лæг никæй хъæуы. Хъыгдарыны хос 
йедцæмæ ницы у... » 
— Дæ очерк, дам, фыст нæма фæци? Цыма уыцы фарстæн 
телефонæй раттæн нæ уыди, — хъуыр-хъургæнгæ, æрба- 
хызти Дзатте. 
— Мæн тыххæй дæм фæдзырдта, — æнæмæтæй дзуры 
Мызыхъ. 
— Цæмæн? — дисхуызæй йæ фæрсы Дзатте. 
— Ныртæккæ йæ базондзынæ. Бирæгъты ’хсæн кусыс, 
афтæмæй сæ нæ уыныс. Зæххардыстæн, кæд мæн æрцах- 
сыныл архайыс, уæддæр дæм нæ мæсты кæнын. Æгæр 
сыгъдæгзæрдæ лæг дæ. — Уазæг сыстади æмæ Дзаттемæ 
хæстæгдæр балæууыди. — Иу хатт ма дæ курын, байхъус 
мæм æмæ ма фæрæдийай. Дæ куыстæй дæ фæсурой, уый 
мæ нæ фæнды. 
— Ома, куыд фæсурой?— дисмæ кæсæгау æм кæсы Дзатте. 
133 

— Мæнæн стыр дзыхъхъ скъахтай, фæлæ дзы дæхæдæг 
ныххаудзынæ, — йæ мидбылты худы Мызыхъ. — Цалынмæ 
дын нæ байрæджы и, уæдмæ дæ сæр æдас ран бафснай. 
Æхца дын дæттын æмæ уыцы фельетон аскъуын. 
— Ацу! Мæнмæ ныхасаг ницыуал и! — йæ хурхыуадындз- 
тæ фырмæстæй ныддымстысты Дзаттейæн. 
— Уæдæ мæ -иу ма рахъаст кæ. Хуыцау, зæхх — æвдисæн, 
фыдзæрдæ дæм нæ дарын, фæлæ... алкæй дæр цæрын 
срæнды... 
Мызыхъ дуармæ бацыди æмæ йыл къахæй æддæмæ 
ахæцыди. Уатмæ кæрæдзи фæдыл æлхынцъæрфыгæй 
æрбахызтысты Куыдзæг, Къæдзæхмæт, Агуыдз, Хъæвдын, 
Ремæ, Гæбыла, Кафетæ, Дзыбыртт æмæ Гайоз. Дзатте сæм 
дисхуызæй кæсы. Милиционер ын фæсдуар рагъæныл йæ 
плащы дзыппытæ сгары, скъаппы сæрмæ сæвнæлдта, стæй 
стъолы лагъз раласта æмæ дзы æхцатæ райста. 
— Адон сты?! — карзæй фæрсы Мызыхъы. 
— О, — дзуапп ын дæтты тресты хицау. 
— Æмæ сæ цы рæбыноз бамбæхста, уый та. Æнхъæл уыди, 
ничи сæ ссардзæни. Ирон хæсмæ тындзæн нæй, мæ хæлар. 
Ныр мæ къухты дæ! — æртхъирæнгæнæгау дзуры Дзаттемæ. 
Æхцатæ райхæлдта æмæ сæ стъолыл æрæвæрдта. 
— Уыдон цы сты? — фæрсы Дзатте Мызыхъы. 
— Дæхицæй æнæлаз сывæллон ма араз! Цæмæй мын мæ 
фæстаг капеччытæ бастигъай, уый тыххæй мыл хахуыртæ 
ныффыстай! 
— Чъизи митæм йæ разæй никæй ауадздзæни! Айфыццаг 
мæнæн дæр мæ сыгъдæг ном цъыфимæ сызмæста! ...— 
мæстæлгъæдæй дзуры Гайоз. 
— Уæдæ мæм дæ кусæн уатмæ уый тыххæй фæсидтæ, 
цæмæй мæнæ ацы хайуан мæ лагъзы йе ’хцатæ сæвæра?!— 
фæрсы Дзатте Куыдзæджы. 
— Æз ын ницы зыдтон!— йæхи йыл сцагъта Куыдзæг. 
— Фронты уæвгæйæ, ме знаджы уыдтон æмæ йæм 
комкоммæ цыдтæн, ам та цъæх гæккуырийау йæ хуыз раив- 
баив кæны... Æргомæй-ма мын зæгъ, Мызыхъæн мæ цасыл 
ауæй кодтай — фæрсы та редакторы. 
— Ницасыл! 
— Уæвгæ дæ цы фæрсын, Йæ райгуырæн бæстæ чи ауæй 
кота, уый ма мæныл бацауæрддзæни. 
— О, æрмæст æй ды бахъахъхъæдтай! Адæмыл тугтæ 
мысын сахуыр дæ! 
— Кæй хоныс адæймаг? Дæхи? Ды хъæддаг сырд дæ, 
адæймаг нæ, фæлæ!— загъта Дзатте æмæ йын йæ цæсгомыл 
бату кодта. 
134 

Редактор йе ’мвæндгæнджытæн йæ сæры фæтылдæй 
æддæмæ ацамыдта, æмæ се ’ппæт дæр тыргъмæ ахызтысты, 
йæхæдæг къухмæрзæнæй йæ цæсгом сæрфы. 
— Мæгуыр лæг дæ, æмæ мæ дæ тæригъæды бацæуын нæ 
фæнды. Курдиат мæм æрбадæтт, æмæ дзæбæхæй ахицæн 
уæм. Æз ацы хъуыддаг бамынæг кæндзынæн, — фæлмæн 
хъæлæсæй дзуры Дзаттемæ. 
— Æмæ æхца дæхицæн ныууадздзынæ, нæ? 
— Цы, дам, цы ?! — фестъæлфыди Куыдзæг. 
— Хъæр ма кæ: æппындæр дæ нæ тæрсын. 
— Сымах мыл цы нæ æрымысдзыстут! 
— Уæле дыл чи хæцы, уый фæцуда, стæй дæм бæрæг 
уыдзæни... 
— Æртхъирæн дæр ма мæм кæныс?! Уæдæ, дæ тæригъæд 
— дæхи! Æз хъуыддаг тæрхондонмæ ратдзынæн! 
— Иуварс ацу! Мæ фæндагыл ма лæуу! — йæ лæдзæгæй 
йæ ссоны Дзатте, æмæ сæрбæрзондæй дуары ’рдæм фæцæуы. 
Куыдзæг ма иучысыл алæууыди, стæй уый дæр йæ фæдыл 
ахызти. Йе ’мвæндгæнджыты сæййæфта йæ кусæн уаты. 
— Æхцатæ йын йæ лагъзæй куы систам, уæд уый 
цæсгоммæ бакæсынæй диссагдæр ницы уыди ! Ха-ха-ха!— 
хъæрæй худы Мызыхъ. 
— Кæй дзы фервæзтыстæм. Йæ цæстытæ æдзухдæр мæ 
фæдыл зылдысты...— æхсызгонæй дзуры Гæбыла. 
— Æгайтма тард æрцыди. Уæддæр нын кусæгæн нæ 
бæззыди. Цыдæр гыццыл хъуыддаг мæ урæдта, æндæр æй 
æз цæкуыйау тæвд къæйыл скафын кодтаин, — къуымæй 
хъуысы Агуыдзы мæнгуд хъæлæс. 
— Ныр æй базондзæни, милицæмæ куыд æвналын хъæуы, 
уый! Фельетон мыл куы ныффыста, уæдæй фæстæмæ мæ 
сæр схъил кæнынæн нал дæн! — мæстыйæ дзуры Гайоз. 
— Æххæст ма Гуыргъохъойæ дæр куы фервæзиккам, — 
йæ рагон бæллиц бауромын нал бафæрæзта Ремæ дæр. 
— Мæ бар ма йæ бауадз, мæ бар! — йæ ныхас æмæ йæ 
фындзы футт баиу сты Къæдзæхмæтæн. 
— Ахæмтæн мах коллективы бынат нæй! — фидарæй 
дзуры Дзыбыртт. 
Гуыргъохъо уатмæ бацыди æмæ сæ хынджылæггæнæгау 
фæрсы: 
— Цæуыл цин кæнут, нæ гуыппырсар фæсивæд, цы 
хорздзинад уыл æрцыди? 
— Де ’рдхорд гæртам райста æмæ йæ бынатæй фæхаудта, — 
цинæвдылд хъæлæсæй йын дзуапп дæтты Ремæ. — Рæхджы 
дæ рад дæр æрцæудзæни... 
135 

— Раздæр нæ кæй рад æрцæудзæни, уый нырма зын 
зæгъæн у, фæлæ Дзатте гæртам кæмæй райста? 
— Мæнæй!— цыма стыр хъæбатырдзинад равдыста, уыйау 
сæрыстырæй йæхимæ амоны Мызыхъ. 
— Цæй тыххæй? 
— Ныр æй хорз куы зоныс, уæд ма нæ цы къахыс?! Кæд 
дæ редакцимæ прокурорæй нæ райстам! — йæхи йыл сцагъта 
Куыдзæг. 
— Хорз æй кæй зонын, уый тыххæй уæ фæрсын, — 
сабырæй загъта Гуыргъохъо æмæ Мызыхъмæ бакасти: — 
Цæй тыххæй йын радтай гæртам? 
— Йæ фельетон ын балхæдтон. 
— Цавæр фельетон? 
— Кæй мыл ныффыста, уый. 
— Æмæ кæм и? 
— Мæнмæ и, мæнмæ! Цы зæгъынмæ хъавыс?! — йæ 
цæстытæ йæм сзылдта Куыдзæг. 
— Фыссын дæр æй куы нæма райдыдта, гормон, уæд 
дæумæ кæцæй февзæрди? 
— Куыд нæ йæ райдыдта фыссын?! Дæ зонд фæцыд æви?! 
— Дæ зонд дæуæн фæцыди. Дæ къухы ницы и, афтæмæй 
лæджы йæ кустæй исыс. Дæ хус ныхæстыл дын чи 
бауу æнддзæни ? 
Редактор йе стъолмæ бауади, лагъзæй мыхуыргонд 
гæххæттытæ фелвæста æмæ сæ цинхуызæй тилы. 
— Адон цы сты уæдæ?! 
— Уымæй дæу бафæрсын хъæуы... — былысчъилæй йыл 
худы Гуыргъохъо. 
Куыдзæг гæххæттытæм æркасти æмæ сæ пъолыл 
ныццавта. 
— Чи баивта Дзаттейы фельетон?! Сæли! Сæли дарæг 
дæ мауал уа! Кæм и уыцы фельетон?! 
— Æмæ йын æз цы зонын. Æххæст ма дын хъалагъурæй 
дæр куы кусин, — дуары зыхъхъырæй йæм бустæхуызæй 
æрбадзырдта Сæли. 
— Чи уыди мæ кабинеты?! Дæу нæ фæрсын?! Чи уыди 
мæ кабинеты?! 
— Бон-изæрмæ дзы куыдзæй, хæрæгæй чи нæ вæййы, 
ахæм нæй, æмæ се’ппæты куыд хъахъхъæнон? 
— Уый Гуыргъохъо йеддæмæ ничи уыдаид! 
— Æз æй мæ цæсты кæронæй дæр нæ федтон. 
— Уæд та дæхæдæг уыдтæ. 
— Цытæ мыл мысыс? Дæ Хуыцауæй дæр нал тæрсыс? 
— Мæнæ хæйрæджытæ! Бон-сихорафон лæгæн йæ дыууæ 
цæсты астæуæй йæ фындз фелвасдзысты! — хъастгæнæджы 
136 

хъæлæсæй дзуры Куыдзæг, фæлæ йæ хъаст йæхицæй 
дарддæр никæмæ хъуысы. 
«Æдылытимæ цы ’нцон кусæн у, æвæдза. Цас дæ фæнды, 
уыйас сæ хынджылæг кæ. Дæлдæр фæуай, мæ мæгуыр 
оæстæ, дæ сæйраг бынæттæ дын мæнæ ахæм ницæййæгтæ 
ахсæнт», — йæ хицаумæ кæсгæйæ, хъуыды кæны 
Гуыргъохъо, Дзаттемæ ныццыди, йæ ронæй гæххæттытæ 
сласта æмæ йын сæ йе стъолыл æрæвæрдта. Фæнды йæ 
йæхицæй раппæлын, фæлæ адæргæй йæ дзыхы ныхас нал 
бады. Йе ’рдхорд цикъæйау ныффæлурс и, йæ зæрдæйыл 
хæцы æмæ, кæсаг сурмæ куы раппарай, уыйау йæ дзых 
фæхæлиу-фæхæлиу кæны. 
* * * 
Йæ чырыны æдзæмæй хуыссы Дзатте. Йæ мæрдон 
цæсгомыл былысчъил мидбылхудты фæд баззади, æмæ 
Гуыргъохъомæ афтæ кæсы, цыма йæ сау ингæнмæ, адæмы 
æдылы митыл худгæйæ, цæуы. Йæ хъизæмæрттæн нæ 
бафæрæзта тымбыл къухы йас зæрдæ. Фыды мур йедцæмæ 
ницы уыди æмæ аскъуыди фырмæстæй... 
Гуыргъохъо сæркъулæй лæууы чырыны уæлхъус æмæ 
йæ цæссыгтæ сæрфы. 
«Хуыцауæй дæ бауырнæд, мæ хæлар, бафæлладтæн. Ай 
мæ уд у æмæ нал фæразын. Афтæ мæм кæсы, цыма адæм 
сæ къæхтыл нæ цæуынц, фæлæ сæ сæртыл. Ау, милуангай 
сæрæнгуырдтæ сæ цард уымæн радтой, цæмæй нын æлгъаг 
дезертиртæ хицауиуæг кæной? Куыдзæг хæсты рæстæг йæхи 
куыд æвзæрæй равдыста, уый куы зонис, уæд ыл фæтутæ 
кæнис. Дæсгай азты мын мæ туг æгъатырæй фæнызта, æмæ 
йын мæ бон ницы баци, уымæн æмæ уæле йæхицæй 
æвзæрдæртæ бады. Ныр та мæ марынвæнд скодта, æмæ 
рæхджы йæ фæнд йæ къухы бафтдзæни. Йæ къæбылаты 
’хсæн æй куы фенын, уæд мæм æппындæр цæрын нал 
фæцæуы», — йæ хъусты зæлы Дзаттейы ныфссаст хъæлæс. 
Ныр æнустæм бамыр и æмæ йæ рæсугъд мыртæ Гуыргъо- 
хъомæ никуыуал райхъуысдзысты. 
«Ай диссаджы дуне у, ме ’рдхорд. Рæстдзинады хъару 
куы асæтты, уæд гуымиры тых сраст вæййы æмæ царды 
сæйраг бынат æрцахсы». Уыцы ныхæстæ йын арæх дзырдта 
Дзатте æмæ сæ амæй фæстæмæ нал фехъусдзæни. Уый 
хыгъд æм бæлвырд хъуысынц, йæ мæлæт ын чи ’рбахæстæг 
кодта, уыдоны зæлланггæнаг хъæлæстæ. Сæ рагон бæллиц 
сæххæст и, æмæ цин кæнынц зæрдæбынæй. Сæ мæгуыр 
137 

амæттаджы цур кæй сты, уый ницæмæ дарынц, адæмы 
’фсарм сæм нæ хъары, æппынфæстаг, сæхи дæр мæлын кæй 
хъæуы, уый ферох кодтой æмæ хъæрæй худынц. 
Къæдзæхмæт Чермены цæссыгæй йæхимæ фæкасти æмæ, 
дунемæ чи никуы ’рцыди, ахæм мæлгъæвзаг басгуыхти 
анекдоттæ дзурынмæ. Куыдзæгæн йæ цæсгом иудадзыг 
къæвда бонау хъуынтъыз вæййы, ныр æм цыма мин-мин 
хуры ныккасти, уыйау цæхæр калы, цæстытæ æрттивынц. 
Бынтон диссаг та Хъæвдын сси. Кæдæй -уæдæй райхъал и, 
хъæрæй худы, æмæ йæ дынджыр фыдынд гуыбын згъорæг 
фысы чъапæйау фесхъиу-фесхъиу кæны. Агуыдз тæппуд 
гиенæйы хуызæн куы иуы фæстæ амбæхсы, куы иннæйы. 
Йæ къухæй йæ дзых амбæрзы æмæ къудзигай ныххуды. 
Зын уавæры бахаудта редакцийы сæйраг поэт. Иуæй йæ 
йе ’фсарм бахъахъхъæнын фæнды, иннæмæй йæ тызмæг 
хицауы зæрдæ балхæнынмæ тырны. Йæхи куыд дара, уый 
йæ зоны æмæ тыхсы. Гæбыла æппæт дзыллæты ’хсæн уыны 
’рмæстдæр Куыдзæджы. Йæ цыфыддæр знаджы чырынмæ 
кæсын ын куыд æхсызгон у, уый уыны æмæ кæл-кæлæй 
худы. Гуыргъохъо сæм аивæй йæ хъус дары æмæ мæстæй 
мæлы. 
«Фыддæр ма йын цы фенат, гормæттæ. Йæ мæлæтмæ 
йын бæллыдыстут æмæ дзы фервæзтыстут. Худгæ та ма 
йыл цы кæнут?» — хæцы сæм йæхинымæр. Йæ зæгъинæгтæ 
сын хъæрæй дæр зæгъид, утæппæт дзыллæты ’хсæн куыд 
фæху-динаг уой, афтæ, фæлæ йæм аив нæ кæсы. 
— Хъыггæнæг адæм, хæстæгдæр æрбалæуут, æмæ 
Дзаттейæн йæ ахæрæты фæндагыл фæстаг фæндараст 
зæгъæм, — дзуры ацæргæ лæг. Мæрддзыгой адæм йæ цурмæ 
бацыдысты æмæ йæ алыварс æнкъардæй æрлæууыдысты. 
Лæг ныхасы бар куы иуæн радты, куы иннæмæн. Уыдон 
сæ хъуыдытæ дзурынц, фæлæ сын Гуыргъохъо сæ иударон 
ныхæстæ ницæмæ дары. Фæнды йæ Куыдзæгмæ байхъусын. 
Æнхъæл уыди, дзурджыты номхыгъдмæ йæ ном хæссын 
нæ бауæнддзæни, фæлæ фæрæдыди. Æвæццæгæн, йæ 
рæдæнг хицауы цæсгом цы нæ бахъæцдзæни, ахæмæй ницы 
и зæххыл. 
— Хъыггæнæг адæм, Дзатте бирæ азты уæхскуæзæй 
фæкуыста Гыбыттаты Куыдзæджы къухты. Иумæ хæларæй 
фæцардысты, æмæ редакторы бафæндыди йе ’мбалы тыххæй 
иуцалдæр ныхасы зæгъын, — райхъуысти та ацæргæ лæджы 
хъæлæс. Куыдзæг йæ худын фæуагъта, йæ цæсгом фæтар 
кодта æмæ чырыны цурмæ, уæззау къахдзæфтæгæнгæ, 
сæргуыбырæй бацыди, Дзаттейы цæсгоммæ иудзæвгар 
138 

æдзынæг фæкасти, стæй йæ сæрыл схæцыди æмæ, йæ 
цæссыгтæ ныхъуыргæйæ, дзурын райдыдта: 
— Хорз адæм, бахатыр кæнут, уæ хорзæхæй. Зын у уарзон 
æфсымæры чырыны уæлхъус дзурын, тынг зын. Æз ме 
’взонджы бонтæй фæстæмæ стыр æхсызгонæй куыстон 
Дзаттейы фарсмæ. Журналисты дæсныйад равзæрстон 
Дзаттейы ныфсæй, уымæн æмæ фидарæй зыдтон, бахъуа- 
джы сахат мæм йæ уæхск кæй æрбадардзæни, уый. Уымæ 
гæсгæ йæ æз нымайын мæ уарзон æфсымæрыл. 
Куыдзæг йæ дзыппæй урс итувæрд къухмæрзæн систа 
æмæ дзы йæ цæстытæ сæрфы. 
— Дæ цæрæнбон бирæ, дæ цæрæнбон. Æгайтма йын ахæм 
сгьф аргь кæныс, — фæлмæн хъæлæсæй йæм дзуры иу зæронд 
УС 
— Абон уæззау цæф æрмæст Дзодзиты мыггагыл не 
’рцыди. Абон уæззау цæф æрцыди æнæхъæн Ирыстоныл, 
уымæн æмæ не ’хсæнæй фæхъуыди ирд, цæхæркалгæ 
курдиаты хицау, хъæбатыр хæстон, сыгъдæгзæрдæ адæймаг, — 
ноджы ’нкъарддæрæй дзуры Куыдзæг. — Йæ сау чырыны 
йын уынут йæ бирæ хорзæхтæ. Уыдон бакусынæн хъуыди 
лæгдзинад равдисын, бал бирæгъты сæ хъоргъмæ батæрын 
æмæ уым ныххурх кæнын. Дзатте йæ туг ныккалдта хæсты 
быдыры, æмæ йын мах ныллæг кувæм нæ сæртæй. Кæд 
нæм фæстæмæ сахъатджынæй сыздæхти, уæддæр йæхимæ 
нæ ныхъхъуыста, йæ зæрдæ сæттын нæ бауагъта, фæлæ 
йæ дыстæ рæбыноз батылдта æмæ къæдзæхау фидар 
æрлæууыди ног цард аразджыты ’хсæн. Махæн Дзатте 
кæддæриддæр уыди нæ сæрхъуызой, амыдта нын 
фæрнæйдзаг хъуыддæгтæ аразын, ныфсджынæй размæ 
цæуын, райгуырæн бæстæ уарзын, æмæ йæ мах никуы ферох 
кæндзыстæм, нæ амæлæты бонмæ йын йæ рухс сурæт 
хæсдзыстæм нæ зæрдæты. 
Дзаттейы хуызæн дзырддзæугæ лæгтæ се ’цæг дунемæ 
куы ацæуынц, уæд къахырæй баззайы нæ цард, мах та 
мæгуырдæр фæвæййæм, — йæ кæуын йæ былалгъыл тыххæй 
уромы, афтæмæй дзуры Куыдзæг. Дзатгемæ йе ’ргом аздæхта — 
Дæ бинонтæм дæ зæрдæ ма ’хсайæд, ме ’фсымæр. Мах сæ 
æвæгæсæгæй нæ ныууадздзыстæм. Абон не ’хсæнæй цæуыс 
æмæ фæндараст фæу. Дæ рæсугъд фарн демæ ма ахæсс. 
Ныууадз æй дæ кæстæртæн, дæ къабæзтæн, дæ хæлæрттæн 
æмæ сыл хæрзаудæн кæ. Рухс дзæнæты фæбад. 
Куыдзæг йæ ныхас фæци, Дзаттейыл йæ къух авæрдта, 
иуварс алæууыди æмæ кæуы. 
— Бирæ фæцæр, мæ къона, бирæ, ахæм зонд кæмæ и. 
— Дæ кæстæрты хурæй бафсæд, мæ хæдзар. 
139 

— Дзаттейæн хорзæй цы нæ бантысти, уый дæуæн 
бантысæд, — арфæтæ йын кæнынц сылгоймæгтæ. 
«Гъеуый дын цъаммар, дыдзæсгом, гъе!» — фырмæстæй 
йæ дæндæгты къæс-къæс цæуы Гуыргъохъойæн. Зиан 
ахастой. Адæм фынгтыл æрбадтысты æмæ иу сидт иннæйы 
фæдыл уадзынц. Æрæджы дæр ма йæ судзгæ цæссыгæй 
йæхи чи ’хсадта, уый барасыг и, йæ цæсгом суагъта æмæ 
худæгæй мæлы. Гуыргъохъо дзагдарæй лæууы æмæ йæ 
хицаумæ æнæуынон цæстæй кæсы. 
«Æз мæ фыдæн фыртæн нæ райгуырдтæн, Дзаттейы 
тæригъæд дын куы ныббарон!» — æртхъирæн æм кæны 
йæхинымæр. 
* * * 
Гæбыла иу дуары цур алæууы, аивæй мидæмæ байхъусы, 
стæй та иннæ дуармæ йæхи байсы. Кафетæйы кусæн уаты 
раз дæр йæ ахуыр нæ халы. Къæдзæй лæууы æмæ мидæмæ 
хъусы. Кæд Кафетæ Ремæйы фарсмæ бады, уæддæр ын йæ 
ныхæстыл не ’ууæнды, Хъуамæ йæхи хъусæй фехъуса 
хабæрттæ, хъуамæ йæхи цæстæй фена, чи цы гæнæг у, уый. 
Æрмæст уæд бахæсдзæни редактормæ раст ныхас, æрмæст 
ын уæд балхæндзæни йæ зæрдæ. Æмæ хъусы, кæсы, 
хъахъхъæны, смуды... 
— Ам та цы кусыс?! — зымæгон арв æрцæвæгау æм 
æнæнхъæлæджы ’рбайхъуысти Кафетæйы цъæхснаг хъæ- 
лæс, æмæ хæрдмæ фæхаудта. 
Афтæ æваст кæцæй февзæрди, цымæ? Иблис у, иблис. 
Гæбыла йын йæ цонгыл фæхæцыди æмæ йæ иуварс акодта. 
— Редакторæн, цыма, йæ усы мад Дзаттейы мæлæтмæ 
’нхъæлмæ касти, уыйау æрбамарди, æмæ Ремæйæн ныр йæ 
хъысмæт лыггонд у. Куыдзæгмæ дæхи лæгъзæй ауадз, æмæ 
дæ уый бынаты сæвæра. Ахæм хорз фадат дын никуыуал 
уыдзæни... — дзуры йын саст хъæлæсæй. 
— Бабын уа! Мæ хæстæг у, фæлæ дзы ме сæфт уынын! 
Мæ зæрдæ йæм комкоммæ бакæсын дæр нæ комы! Уыимæ 
дын мæхи лæг... Рæвдздæр ма куы баиу уаиккам... 
— Сс, — йæ дзыхыл ын фæхæцыди Гæбыла. — Хатгай 
адæймаджы йæ зæрдæйы ныхмæ рацæуын дæр фæхъæуы. 
Дæуæй афтæ, æз æдзух фæндон митæ кæнын? Гыццыл 
лæгæн цæрын зын у. Хины фæрцы искæй уæхсчытыл куынæ 
слæууа, уæд æй адæм сæ къæхты бын ныссæнддзысты. 
«Замманай фæлмæн лæг мын уыдзæни. Куы мæ бахъæуа, 
уæд æй барæвдаудзынæн, куы дзы сфæлмæцон, уæд ын йе 
140 

’ргом къулмæ аздахдзынæн, мæ зæрдæ искæимæ хъазын 
куы ’рцагура, уæд ыл сыкъатæ ныссадздзынæн...» — худы 
йыл йæхинымæр Кафетæ. 
— Цæугæ Куыдзæгмæ, науæд байрæджы уыдзæни, — 
дзуры Гæбыла æмæ йæ редакторы кусæн уаты ’рдæм ссоны. 
Кафетæйы цыма нæ фæнды, уыйау йæ цæсгом æнцъылдтæ 
кæны, фæлæ цæуы. Гæбыла йæ кусæн уаты фæмидæг и, 
Кафетæ та Куыдзæгмæ бацыди. Дуар йæ фæдыл бахгæдта, 
æмæ англисаг гуыдыры къæрцц фæцыди. Редактор йæ 
бынатæй фестади æмæ йæ йæ хъæоысы ’рбакодта. 
— Мæ зæрдæ схъыг и æнæ дæу. Дойныйæ мæлæг бæлццон 
æдзæрæг быдыры хуры къæймæ куы цæуа, уыйау дæн 
ныртæккæ. 
— Рæвдауæн митæ дыл æппындæр нæ фидауынц, — 
бахудти Кафетæ, йæхи дзы атыдта æмæ йæ мæстæй мары: — 
Адæмы сæртæ къуырынмæ хуыздæр сарæхсис... 
Куыдзæг йæ къæлæтджыны тæргайæ æрбадти. 
— Æз дæуæн цытæ барын, уыдон лæг йæхи усæн дæр нæ 
ныббарид. 
— Цæуыннæ мын барай... Рæсугъд сылгоймаг дæн... — 
йæхи буц кæны сылгоймаг. 
Кафетæ редакторы хъæбысы ’рбадти æмæ йын йæ сæры- 
хъуынтæй сыкъатæ аразы. 
— Куыд дæм кæсы, мæ зæрдæдарæн, дæ ус дыл сыкъатæ 
никуы ныссагъта? 
— Цы?! — фестьæлфыди Куыдзæг æмæ йæ иуварс ассыдта. 
— Уыцы ныхас дæ дзыхæй дæр макуыуал суадз! 
— Кæннод цы уыдзæни?! Дæхи ’рцауындздзынæ?! — 
æрбамæсты йæм Кафетæ. 
— О. 
— Уыцы нывмæ бакæсынæй диссагдæр ницы уаид. Дæ 
кусджытæ дыл цинæй амæликкой, — зæрдæбынæй ныххудти 
Кафетæ. 
— Ды дæр? 
— Æз дæ кусæг нæ дæн, æз дæ уарзон дæн, дæ улæфт, 
дæ зæрватыкк, дæ удлæууæн... Нæ? — рог худтгæнгæ, йæ 
фæрсы сылгоймаг. 
— О, — зæдмæ кæсæгау æм кæсы Куыдзæг æмæ йæ сæр 
разыйы тылд кæны. 
— Уæдæ мæ Ремæйы бынаты цæуыннæ æвæрыс? Æз дзы 
уыцы гæвзыкк хуыйæгæй æвзæрдæр сфидаудзынæн? 
— Дæхи дзæбæх куы дарай, уæд, чи зоны, дæ хъул сах абада... 
— Цы хорз дæ! — ныццин кодта Кафетæ æмæ та лæджы 
хъæбысмæ йæхи баппæрста. Редактор ын йæ урс кофтæйы 
цæппæртæ æнæрхъæцæй æфтауы. 
141 

— Изæрмæ фæлæуу... — йæ амонæн æнгуылдзæй йын йæ 
фындз бакъуырдта сылгоймаг æмæ дзы йæхи атыдта, — Ехх, 
цы амондджын дæн, æвæдза! Мæ цины ’рфыг мæ дзæгьæлы 
нæ хордта! 
«Æз дын куынæ уаин, уæд дæ масты ’рфыг йæ хæрынæй 
никуы банцаид». 
Кафетæ тыргъмæ, мидбылхудгæ, ацыди. 
«Мæрдты хæрæджы тъæнгтæ фæхæрат, мæ ныййар- 
джытæ, мæ хуызæн æнамонд гуырды дунемæ чи рауагъта. 
Дæ фæлдурæджджын хæзгул дæ ахæм тыфтырыкъойыл 
баивæд», — йæхинымæр хъарджытæгæнгæ, мидæмæ бахызти 
Ремæ. 
— Цы дæ хъæуы?! — тарæрфыгæй йæ фæрсы редактор. 
— Мæнæ дæм очерк æрбахастон. 
— Цавæр очерк?! 
— Мæ фельетон мын кæй аздæхтай, уымæй раст бакодтай: 
лæмæгъ уыди æмæ дзы... очерк сарæзтон... 
Куыдзæг æм дис каст кæны. 
— Æххæст ма дзы комеди сараз, æмæ йыл адæм гуыбын- 
дихтæ кæной! Дæуæн — кад æмæ æхца, уыдонæн та — 
калоритæ! Аст азы размæ дæ куыстмæ райстон, æмæ уæдæй 
нырмæ дæ къухæй рацыди æрмæст иу курдиат, уый дæр — 
рæдыдтытимæ, абон та хъуамæ ныффыссай дыккаг! 
— Дæ усы мадæй фервæзтæ, æмæ дæ нал хъæуын, нæ? 
— Кусын нæ зоныс æмæ ацу! 
— Цы мыл хъæртæ кæныс? — кæуын хъæлæсæй йæм 
дзуры Ремæ. 
Лæгæн, йæ кæддæры хæзгулы ’нкъард цæсгоммæ 
кæсгæйæ, йæ зæрдæ фæсасти. 
—Дæу тыххæй мыл хицауадмæ хъаст бацыди, æмæ, дам, 
æй арвит. Нæ мæ фæнды, фæлæ мын хуыздæргæнæн нæй.. 
Ремæ стъолы фарсмæ æрбадти æмæ курдиат ныффыста. 
Редактор ыл йæ къух сæвæрдта, æмæ йæ фæрсы: 
— Кæм уыдзынæ? 
— Дæу кæм нал уынон, уым ! — фыццаг хатт æм сфæрæзта 
дæрзæг ныхас Ремæ, æмæ йын кæмдæр фенцон и. 
— Мыййаг дын исты куыст куы ссарон... 
— Æз дæм мæхæдæг фæзындзынæн... куы ныммæлай, 
уæд æмæ дын дæ ингæныл нытту кæндзынæн! — загъта ма 
Ремæ æмæ ацыди. 
— Æнæ хъаугъайæ дзы кæй фервæзтæн, — йæ цæсгом 
бахудызмæл и Куыдзæгæн, æмæ телефонæй культурæйы 
хайадмæ ныдздзырдта: 
— Гуыргъохъо, ардæм-ма рауай. 
142 

Хæтæл æрæвæрдта, æмæ та йæхиимæ ныхас кæныныл 
фæци: 
— Кæд Хуыцауы фæнда, уæд та йæ фæрцы замманай 
кæф æрцахсдзынæн, Курдиат æмæ хин куы сиу уой, уæд 
хох афæлдахдзысты. 
Гуыргъохъо ’рбацыди. 
— Æрбад, дæ хорзæхæй. Æрбад, æрбад, — хаты йæм 
Куыдзæг, — ахсджиаг хъуыддагæн мæ хъæуыс. 
Гуыргъохъо кæройнаг бандоныл йæхи ’руагъта æмæ 
редактормæ фæрсæгау кæсы. 
— Тагъд бæрæгбон уыдзæн, æмæ не ’ нтыстытыл 
афæлгæст сараз, газет бæрæгбонхуыз куыд рауайа, афтæ. 
— Цавæр æнтыстытыл? Хъæуккаг æдылы устытау иу ран 
куы цоппай кæнæм, уæд нæм цæй æнтыстытæ и? Нæ зæронд 
хицæутты даргъ æнæуд докладты цы хус нымæцтæ вæййы, 
уыдон æнтыстытыл нымайыс? 
— Нæ демократи дæр та дæ зæрдæмæ нал цæуы? 
— Демократи... Диссаджы дзырд у, æвæдза. Хицауад æй 
сæ чъизи митæ æмбæхсынæн дарынц æмæ нын дзы нæ сæртæ 
хойынц. 
— Цытæ дзурыс нæ диссаджы сæрибар царды тыххæй?! 
— Булæмæргъы къалатийы дарынц, 
’Рхæндæгæй йæ рыст зæрдæ ныттар. 
Уæрмы йын йæ рухс бæллицтæ марынц , — 
Иу, ныр, дам, хъуытаз хъæлæсæй зар... 
— Цы, цы?!— йæ бынатæй фестади Куыдзæг. — Уыцы 
ныхæсты тыххæй ахæстоны сбаддзынæ! 
— Ма мæ тæрсын кæ. Дезертирмæ ничи байхъусдзæни. 
— Дæ рохтæ æгæр не суагътай, лæппу?! 
— Æз æви ды? 
— Ды, ды! Дæ цардæй разы нæ дæ, стæй мæ фыдгой 
кæнынæй не ’фсæдыс! 
— Кæцæй йæ зоныс? 
— Арвы айдæн мæм и! Редакцийы кусджытæй чи кæм 
æрæхснырсы, уый дæр базонын! Знон мæ уынджы Бульдог 
кæй рахуыдтай, уый дæр мæм æрбайхъуысти! 
— Тæригъæд дæ, æвæдза, Гæбылатæ йæ арвы айдæн кæмæн 
сты...Ацы дымысдæр къæбылатæм цы миниуæги, уый зоныс? 
- Цы? 
— Хæлардзинад циу, уымæн æппындæр ницы ’мбарынц. 
Мах ныртæккæ демæ нæ бынæттæ куы баивиккам, уæд та 
дæуæй мæнмæ скъæфиккой ныхæстæ. Цыфæнды хицауæн 
дæр уайтагъд йæ аууон авæййынц æмæ йæ фæдыл зилын 
райдайынц, цалынмæ йæм хур фæкæсы, уæдмæ. Йæ сæрмæ 
143 

мигътæ куы фæзыны, уæд æрбайсæфынц æмæ, хур кæмæ 
æркæсы, уый цур февзæрынц. 
— Зонын æй. 
— Æппындæр дæ кæй нæ уарзын, уый дæр зоныс? 
-О. 
— Дæ козбаугæнджытæн мæнæй æнаддæр кæй дæ, уый та? 
— Уый дæр зонын æмæ дæ мæ редакцийы уымæн дарын. 
— Мæ редакци, мæ газет, мæ уацхæсджытæ... Ферох кæ 
уыцы дзырдтæ 
— Цæмæн? 
— Тагъд ам нал уыдзынæ æмæ уымæн. 
— Уæдæ цы фæуыдзынæн? 
— Тард æрцæудзынæ. 
— Цæй тыххæй? 
— Кусынмæ кæй нæ арæхсыс, уый тыххæй. Адæмы 
кæрæдзиуыл кæй ардауыс, уый тыххæй. Дæ бынатæй пайда 
кæнгæйæ, редакцийы сылгоймæгтæй дæхицæн хæзгултæ кæй 
аразыс, уый тыххæй. Дæ «фæзминаг» миниуджытæ ма дын 
дарддæр нымайон? 
— Ахæм гыццыл хъуыддæгты тыххæй никуыма ничи 
никæй атардта. Уымæн æмæ тæрыны бартæ кæмæ и, уыдон 
тæринæгтæй фыддæр сты. 
— Уымæй раст зæгьыс. Чи дыл хæцыди, уый æцæгдæр æвзæр 
уыди, фæлæ йæ бынаты чи ’рбада, уый ахæм нæ уыдзæни. 
— 1чæд уæларвæй зæд æртæхынмæ æнхъæлмæ кæсыс, 
уæд рæдийыс. Уыцы къæлæтджын сыгъдæг зæдты бадæн 
нæу, фæлæ хинæвдылд дæлимонты ’лгъыст бынат у. Кæм 
цы зыд æмæ кæрæф и, уыдон æм сæ бæттæнтæ мæгуыр 
адæмы цард саразыны тыххæй нæ тонынц, стæй дзы 
чифæнды куы ’рбада, уæддæр мæ бынаты мæнæй хуыздæр 
лæг нæ сæвæрдзæни. Сæттын ыл, ды курдиатджын 
журналист дæ, фидар зондыл хæст, сыгъдæгзæрдæ адæймаг, 
суинаг лæппу, фæлæ дæ газеты хицауæй никуы 
сæвæрдзысты. Æдзухдæр дæ сæрыстырдзинад удхар 
кæндзæни Гæбыла æмæ Дзыбыртты хуызæн дымысдæр 
фæсдзæуинты къæхты бын. Адæмæн сæ зонд фисынмæ 
арæзт у. Кафетæйы сыгъдæг зæрдæйæ уарзтай æмæ дзы цы 
рамбылдтай? Мур дæр ницы. Куыддæр-иу ды Мæскуымæ 
ацыдтæ, афтæ-иу мæ хъæбысы абадти æмæ дыл-иу худæгæй 
марди, нæлгоймаг нæу, зæгъгæ. Ныр дын æй, 
уарзондзинадæн æмбаргæ дæр чи ницы кæны, уый дæ 
фындзы бынæй фелвæста æмæ йын тагъд сывæллæттæ арын 
кæндзæни, ды та дæ бонтæ æцæгæлон сылгоймагимæ 
æрвитдзынæ. Дæ зонд æмæ дæ зæрдæ кæимæ нæ баиу уой, 
ахæм усимæ куыд зын цæрæн у, уый зоныс? Дæ хæдзар 
144 

дын зындон куы феста æмæ дæ сывæллæттæй ацæуын 
куынæ фæразай, уæд æй бамбардзынæ. Кафетæйы хуызæн 
рæузонд хæзгул ма дæ бахъæудзæни, фæлæ уый дæр æнæ 
стыр æхцатæ æмæ æнæ стыр бынатæй дæ къухы нал 
бафтдзæни æмæ фырзæрдæрыстæй арвмæ асинтæ 
æвæрдзынæ. Адæм æгьатыр сты, æмæ сæм хорзмæ мацæмæ 
æнхъæлмæ кæс. Фыццагдæр дæ кардæй барæхойдзæни, 
дæ зæрдæ кæмæн байгом кæнай, уый. Дæуæй афтæ, æз æй 
нæ уынын, журналисттыл дæхи куыд хæрыс, уый? Уынын 
æй æмæ дын тæригъæд кæнын. Дæ зæрдæйы рæсугъд 
æнкъарæнтæ сыл дзæгъæлы хардз кæныс. Нæ дæ бамбар- 
дзысты, уымæн æмæ родтæмдзог сылтæй æвзæрдæр сты. 
Капеччытыл уæй кæнынц сæ зонд, се ’фсарм, сæ намыс, сæ 
курдиат æмæ сæ райгуырæн бæстæ. Æнæиухъуагæй сдæрынц 
хицæутты зæвæттæ æмæ се ’хсæнæй лидзгæ кæ, цалынмæ 
цъыфдзасты нæ ныссагътæ, уæдмæ. 
— Чи дæм байхъуса, уый зæгъдзæни, мæ мæтæй æхсæв- 
бонмæ фынæй нæ кæныс, — худæнбылæй загъта Гуыргъохъо 
æмæ сыстади. 
— Фæлæуу, иу хъуыддагæн ма мæ хъæуыс, — йæ къухы 
фæтылдæй йæ баурæдта редактор. Гуыргъохъойы йæ 
хицаумæ хъусын нал фæнды æмæ дуаргæрон сындзытыл 
лæууæгау катай кæны. 
— Спъиртзаводы директор æхсæнады мулкæй йæ рæбын 
байдзаг кодта, æмæ йыл фельетон ныффыссын хъæуы. 
— Ныр та дæ мæ фæрцы уый бастигъын фæнды? 
— Цы, дам, цы?! — æрбамæсты йæм Куыдзæг. 
— Æрдæбон замманай лæг уыдтæ, ныр та къæссафæлдæхт 
фæдæ. Нæй, нæй, хицауæн нæ бæззыс, — арф ныуулæфыди 
Гуыргъохъо æмæ, джихтæгæнгæ, ацыди. 
«Амæн дæр йæ сæры зонд никуы бацæудзæни. Бар йæхи», — 
йæ къух ыл ауыгъта Куыдзæг. 
Дзыбыртт æрбацыди æмæ стъолыл газеты гранкæтæ 
æрæвæрдта. 
— Цæй куыд у? Ныхас кодтай дæ хæрæфыртимæ? — 
æнхъæлмæгæсæджы хъæлæсæй йæ фæрсы редактор. 
-О. 
— Æмæ дын цы загъта? 
— Хорз æй нæ бамбæрстон. Чидæр, дам, цæст æнхъæл 
нæ уыди æмæ æрфыг-æрфыг кодта... 
Куыдзæгæн фырдисæй йæ бинаг æфсæр æрхаудта æмæ 
Дзыбыртмæ хæлиудзыхæй кæсы. 
— Хæсты рæстæджы Къæдзæхмæтимæ кæйдæр ныккæн- 
ды ’мбæхст кæй уыдыстут, уый тыххæй Габайы фыртмæ 
исты ныффыстай?— хъуысы йæм дард кæцæйдæр йæ 
145 

бæрнон секретары хъæлæс. Афтæ йæм кæсы, цыма 
Дзыбыртт æваст йæ цуры уæйыг фестади æмæ йæ ныртæккæ 
аныхъу ырдзæни. 
— 1чæцæй йæ зоныс? — фæрсы йæ мæнгуд хъæлæсæй. 
— Мæ хæрæфыртæй. 
— Дзаттейы зианы хæд-фæстæ мæм мæстыйæ æрдзырдта 
æмæ мын мæ хабæрттæ кæрæй -кæронмæ ныффыссын кодта. 
— Хуыцау, дам, ын йæхæдæг дæр нал баххуыс кæндзæни. 
Буци, дам, æй æнæуи дæр тæрынмæ хъавыди, фæлæ, дам, 
ын æндæр куыст агуырдта. Ныр, дам, ын Куыдзæг йæ 
къухты баст райхæлдта... 
Редактор æрвдзæфау фæци æмæ йæ лæмæгъ уæнгтæ 
къæлæтджыныл æруагъта. 
— Æмæ мын уый размæ дæр мæ хабæрттæ куы зыдта... 
— Зонын иу хъуыддаг у, хи къухæй ныффыссын та — 
иннæ хъуыддаг. 
— Уый дын дæ хæрæфырт загъта? 
-О. 
— Бабын дæн! — йæ сæрыл дыууæ къухæй ныххæцыди 
Куыдзæг. 
* * * 
Цыма хæдзар судзгæ скодта, уыйау редакцийы кусджытæ 
æддæг-мидæг ауадысты, хъуыддагхуызæй дыууæрдæм 
разгъор-базгъор кæнынц. Тыргъы дзы искæй фæуром æмæ 
йæ бафæрс, кæдæм тындзыс, зæгъгæ, уæд дын бæлвырд 
дзуапп нæ раттид. Къæдзæхмæт йæ хицауы кусæн уатмæ 
бацыди, къæсæргæрон сæргуыбырæй æрлæууыди æмæ 
редактормæ тæфæрфæсгæнæгау æнкъардæй дзуры: 
— Фыццаг, дам, йæ бынатæй фæхаудта... 
— Зонын æй. 
Къæдзæхмæт стъолы цурмæ йæхи байста, кæдæмдæр 
аджих и. Æрæджиау редактормæ фæрсæгау бакасти. 
— Дарддæр нæ хъуыддæгтæ куыд ацæудзысты, цымæ? 
— Нæ зонын, нæ зонын, — арф ныуулæфыди Куыдзæг.— 
Ног хицауы йæ хæйрæджытæ Буцийы хæлæрттыл куы 
сардауой, уæд нæ куыдзæппарæн былæй арæцугъдзæни. 
Уæвгæ йын цæй æрдхорд уыдтæн. Мæн мæ бынатæй сисыны 
тыххæй йæ гæххæттытæ цæттæ уыдысты, зæгъынц. Йæ къух 
сыл сæвæрдта, æви нæ? Уыцы фарст мæ æхсæв хуыссын 
нæ уадзы, бон — цæрын. Иу къуыри кæм дæн, уый мæхæдæг 
дæр нæ зонын. Æбæрæг уавæр мын мæ улæфæнтæ æхгæны. 
Мæ зæрдæ мын цыма исчи карды фындзæй рæхойы, уыйау 
æлхыскъ рыст кæны. 
146 

«Уæдæ дæхæдæг редакцийæ кæй атардтай, уыдон цы 
уавæры уыдысты?» — йæхинымæр æй фæрсы Къæдзæхмæт. 
Агуыдз тарстхуызæй æрбауади æмæ хъастгæнæгау дзуры: 
— Куыдзæг Евгеныч, нæ куырыхон хицауы нын систой. 
— Уæ Хуыцауы хатырæй, нал мæ ныууадздзыстут?! Мæн 
аххос æй кæнынц æви?! — йæ масты дзæкъул атыдта 
Куыдзæгæн, æмæ уат йæ хъæрахстæй байдзаг и. Агуыдзæн 
йæ удæй йæ мидæг ницыуал аззади, Къæдзæхмæтмæ 
æххуысагур бакасти, фæлæ дзы йæ зæрдæ нæ барухс и 
æмæ дуар йæ сæрыл ахаста. Тыргъы сдзæгъæлгаст и, стæй 
Хъæвдыны кусæн уаты фæмидæг и. Редакторы хæдивæг 
диваныл уæлгоммæ хуыссы æмæ æнæмæтæй хуыр-хуыр 
кæны. 
— Диссаг у ацы Куыдзæг. Йæхæдæг кæй нæ аргæвда, 
уый йæм хæдмæл кæсы. Зæрдиагдæрæй цы уацхъуыдыл 
бакусай, уый дын дарддæр ныззыввытт ласдзæни, уый 
æмæ дын Хъæвдын. Йæхиуыл ын фельетон куы ныффыссай, 
уæддæр ыл æнæ бакæсгæйæ, йæ къух æрæвæрдзæни. 
Редакци судзгæ дæр скæнæд... Йæ фос ын цы бирæгъ нæ 
хæры, уый уадз æмæ цæрæд. Ахуысс, мæ хур, ахуысс, — 
саст хъæлæсæй йæм дзуры Агуыдз. Уацхъуыд ын йæ цуры 
бандоныл æрæвæрдта æмæ тыргъмæ ахызти. 
Хъæвдын райхъал и, йæ оæзджын былтæ йæ къухы 
чъылдымæй ныссæрфта æмæ нæтгæ рабадти, уацхъуыдмæ 
кæсы æмæ хъуыр-хъуыр кæны: 
— Адон дæр мауал уын. Бафæлладтæн сæ. 
Йæ къух ыл сæвæрдта æмæ та фæстæмæ æрхуыссыди. 
Агуыдз йæ кусæн уатмæ бацыди æмæ Гуыргъохъомæ 
æхсызгонæй дзуры: 
— Дæ хæрзæггурæггаг — мæн! Буцийы тæрхъусау йæ 
дыууæ хъусæй фелвæстой! 
— Гъе-гъе-гъе, ацал-ауал азы йæ алыварс цы дезертирты 
фембырд кодта, уыдон ныр фæззыгон бæласы хус 
сыфтæртау иугай-дыгай зæхмæ згъæлдзысты, — йæ 
мидбылты худы Гуыргъохъо. 
* * * 
Кафетæ айдæны цур лæууы æмæ йæ цæстыхаутæ сау 
кърандасæй ахоры. Къæдзæхмæт мидæмæ хъавгæ 
æрбахызти, къæсæргæрон бандзыг и æмæ сылгоймагмæ 
æнахуыр кæстытæ кæны, цыма йæ фыццаг хатт уыны. 
— Иунæг дæ? — гуым-гуымгæнгæ, фæрсы Кафетæйы. 
— Нагъ, — куыдфæндыйæ йын дзуапп дæтты сылгоймаг. 
147 

Къæдзæхмæт йæ алыварс æдзынæг кæсы. 
— Уæдæ ма демæ чи ис? 
— Ды. Æви дæхи ницæуыл нымайыс? 
Къæдзæхмæт йæ фындз сфутт кодта æмæ бахудти. 
— А-а-а, мæхи, зæгъыс? Мæхи стыр лæгыл нымайын. 
Бульдогæй... — Схæкъуырцц кодта , — Хатыр. Куыдзæгæй 
стырдæр лæгыл... 
Сылгоймагмæ, цудтытæгæнгæ,бацыди æмæ йын йæ 
цæстытæм комкоммæ кæсы. 
— Цы мæм ныккастæ? Мæ хуызæн дæ фесæфти? — 
къæйныхæй йæ фæрсы Кафетæ. 
— О, — йæ сæр тилы Къæдзæхмæт, ахъæбыс кæнынмæ 
йын хъавы, фæлæ йæ сылгоймаг йæхимæ хæстæг нæ уадзы.— 
Хуыздæр мæ куы зонис, уæд мæ Буль... Хатыр. Куыдзæгæй 
фылдæр уарзис. 
— Дæу?! — хъæрæй йыл худы Кафетæ. — Никуы ! 
— Цæуыннæ? Æз...Æз...— Схæкъуырцц кодта .— Буль... 
Хатыр. Куыдзæгæй æвзæрдæр дæн? 
—Дæ хорзæхæй, Куыдзæг, Куыдзæг цы кæныс? Куыдзæг 
мæнмæ цы бар дары?! 
Къæдзæхмæт æм йæ амонæн æнгуылдз тилы æмæ хинхудт 
кæны. 
— Мæн нæ асайдзынæ... Æз алцыдæр зонын... алцыдæр 
уынын... 
— Цы зоныс?! Цы уыныс?! 
Къæдзæхмæтæн йæ цæсгом фæтар и, æмæ йæ къух 
æрриуыгъта. 
— Ницы. Мур дæр иицы. Къах — йæ роны Буль... 
Куыдзæгæн.Уый бæсты ма æрдзы хъæбысмæ цом æмæ... 
нæ фæллад суадзæм... Цы хуызæн лæг дæн, уый куы 
базонай, уæд мæ дæхи атонын нал бафæраздзынæ. — 
Схæкъуырцц кодта. — Ха... хатыр... Буль... Куыдзæг мур 
дæр ницы у мæ цуры! Гæбыла дæр! Ту! Нæ сæм уынд и, нæ — 
конд, нæ — зонд. — Худы. — Æниу сылгоймаджы зонд цæмæ 
хъæуы. — Йæ былтæн ын 6а кæныныл архайы. — Бульдоджы 
тагъд йæ бынатæй — фитт! Цом мемæ. 
Куыдзæг дуарæй æрбакасти. Кафетæ йæ ауыдта æмæ 
Къæдзæхмæтыл нытътъæлланг ласта: 
— Ацу иуварс, æлгъаг! Чи нæ дæм æрбасхъæл уыдзæни! 
Ассыдта йæ, æмæ лæг пъолыл æрбадти. 
— Цы?.. Цы кодтай?... Цом мемæ... — Машинæ дуармæ 
и... Бульдоджы ныууадз. Æз... Æз... — Дзургæ-дзурын 
редактормæ фæкомкоммæ и æмæ йæ хуыз фæлыгъди. 
— Мæ къах фæбырыд æмæ... — Схæкъуырцц кодта.— 
Хатыр. 
148 

— Æмæ ихыл лæууыдтæ?! — тызмæгæй йæ фæрсы 
Куыдзæг.— Сыст уæлæмæ æмæ ахъуытты у ардыгæй! 
— Хъуджы ’вдасарм дын сластон хъæуæй. — Схæкъуырцц 
кодта. — Стæй... мыд... Ха... хатыр. Æгæр дзы анызтон... — 
Æвæджиауы фынг уыди æмæ... Æз ныртæккæ сы... 
сыстдзынæн... 
Къæдзæхмæт тыхтæ-амæлттæй сыстади æмæ, 
цудтытæгæнгæ, ацыди. 
— Мæ къах нæма скъуырдтон, афтæмæй мын ныридæгæн 
мæ хурхмæ лæбурынц! — йæ фæдыл мæстæлгъæдæй дзуры 
Куыдзæг. — Дзæгъæлы нæ фæзæгъынц: «Хорз ма ракæ æмæ 
фыд ма ссарай!» Фаджысæй сæ сластон, цынадтон сæ, мæ 
роны сæ бакодтон, æмæ мыл ныр гадзрахатæй цæуынц! 
— Уæдæ сæм цæмæ æнхъæлмæ кастæ? — йæ цæстытæ 
ахоры, афтæмæй йæ фæрсы кафетæ. 
— Ау, иу арфæйы ныхас мын уæддæр не ’мбæлы?!— 
дисхуызæй йæм кæсы редактор. 
— Нагъ. 
— Цæуыннæ?! 
— Уымæн æмæ сæ фаджысæй сæхи тыххæй не сластай. 
— Уæдæ?! 
— Дæхи тыххæй... 
— Цы, дам, цы ?! 
— Ахæм цæстытæй мæм кæсыс, цыма мæ не ’мбарыс. 
— Æцæг дæ не ’мбарын, æцæг. 
— Ныууадз, дæ хорзæхæй. Фаджысæй кæй сласай, уый 
коммæ тынгдæр кæсы... 
— Кæс-ма, кæс. Ай нæ бæдул хъуыды кæнын дæр куы 
райдыдта. Æз та йын æнæмбаргæ æнхъæл уыдтæн. 
— Дæ рæдыд дæр уый мидæг и, дæ дæлбар кусджытæн 
дæхицæй æнæмбаргæдæр æнхъæл кæй дæ. 
Кафетæ йæ цæстытæ ахуырст фæци æмæ йæ ных дуары 
’рдæм сарæзта. 
— Фæлæуу-ма æз дæумæ æрбацыдтæн, — йæ къух æм 
ивазы Куыдзæг. 
— Нæ мæ æвдæлы! — йæ был ыл акъуырдта Кафетæ æмæ 
феддæдуар и. 
* * * 
Сæли сусхъæд бæлæсты бынмæ бахæццæ и, булæмæргъы 
тъæлланг зардмæ байхъуыста, йæ мидбылты ’хсызгонæй 
бахудти æмæ дарддæр араст и. Æддæгуæлæ хæдзары 
къæсæрæй бахызти æмæ бетон асинтыл хæрдмæ фæцæуы. 
Алырдыгæй йæм хъуысы хъæлдзæг ныхас, худын. Афтæ 
149 

зыны, цыма редакцийы кусджытыл стыр хорздзинад 
æрцыди. Сæли йæ кусæн уатмæ бацыди. Бандоныл йæхи 
куыд æрцæйуагъта, афтæ йæ хъустыл цыдæр гуыпп ауади, 
æмæ фæгæмæл и, исдуг сагъдауæй аззади, стæй редакторы 
дуарыл хъавгæ бахæцыди. 
— Куыд цæрыс, Сæли? — рæвдаугæ хъæлæсæй йæ фæрсы 
Куыдзæг. 
Сылгоймагæн фырдисæй йæ цæстытæ ахъоппæг сты. 
«Иратаманы ахæм диссаг никуы ’рцыди. Куыдзы хъуыды 
дæр мæ куынæ кодта, уæд ыл ныр цы зæд атахти? — фæрсы 
йæхи. — Йæ бынатæй йæ ма сисæд... Æрмæстдæр уæд 
æрзæххон вæййынц нæ хицæуттæ...» 
— Мæгуыр адæймаг куыд фæцæры, афтæ. Адæммæ 
хæлæггæнгæйæ, мæ бонтæ æрвитын, — дзуапп дæтты 
редакторы фарстæн. 
— Фылдæр хатт хæлæг кæмæ фæкæнæм, уый махæй 
æнамонддæр разыны... 
— Хуыцауæй дын стыр тæригъæд уыдзæни, дæ 
хъысмæтæй куы рахъаст кæнай, уæд... 
— Æз хъуыддагмæ иуырдыгæй кæсын, ды та — 
иннæрдыгæй, — йæ гæххæттытæ йæ пъартфелы тъыссы, 
афтæмæй дзуры Куыдзæг. 
— Гъемæ йæм цæмæй нæ дыууæ дæр иуырдыгæй кæсæм, 
уый тыххæй мæ дæ хæдивæг скæ, сымах дæр мæнæй уæлдай 
къæдзæхтæ нæ фæлдахут... 
— Ахæм бартæ мæм нал и, нал, мæ хæдзар. 
«Царциаты диссæгтæ! Йæ хæдзар дæр ма мæ рахуыдта!» — 
февзæрди Сæлийы сæры. 
— Цæуыннæ? — фæрсы редакторы. 
— Мæ бынатæй мæ систой. 
— Мæ къонайыл! Бынтондæр æви рæстæгмæ?! 
— Бынтондæр, фæлæ сæ æз афтæ нæ ныууадздзынæн! 
Рæхджы йæ базондзысты, Куыдзæг чи у, уый! 
— Дæ-дæ-дæй, дæ масты фæдыл ма ацу. Æз ацал-ауал 
азы ам цытæ федтон, уыдокы тыххæй дæ хъуамæ Сыбырмæ 
ахастаиккой... Æмæ æгайтма афтæ æнцонæй аирвæзтæ. 
— Ды иннæты хабæрггæ нæ зоныс... — æнкъардæй бафиппайдга 
редактор æмæ къахæй йæ къæлæтджын ныкъкъуырдта, — 
Хæдивæгæй ма мæ, зæгьын, уæддæр ныууадзут... 
— Æмæ газетæн дыууæ хицауы цæмæ хъæуы? 
— Мæ бынатмæ кæй æрвитынц, уый дæр мын афтæ загъта. 
— Чи у, чи, æнæнтыст æрбауа? Арв нæрын кæмæй нæ 
уæндыди, уымæ йæ ныфс чи бахаста? 
— Иу æдылы. 
150 

— Мæ бындур ныззылди, ногæй та — æдылы? Тæхуды, 
искуы зондджын хицауы дæ дыууæ цæстæй фен. 
Куыдзæгæн фырмæстæй йæ дæндæгты къæс-къæс ссыди, 
фæлæ йæхиуыл ныххæцыди, уымæн æмæ йæ хъæртæ 
мæлдзыджы хæстæй тынгдæр кæй нæ сахаддзысты, уый 
зоны. 
— Цы ног хицауы нæм сæрвыстой, уый дзы ’рбатыхсти, 
йæхимæ йæм фæсидти æмæ йæ цыбырæй бафарста: «Иронау 
кæсын зоныс?» Уый дæ зæрдæ мæ зæрдæйæ «о», зæгъгæ, 
йæ сæр куы банкъусид. Цæугæ æмæ, дам, газеты редакторæй 
кус уæдæ. Нæ цард иууылдæр анекдот у, æмæ дзы лæг дис 
дæр ницæуылуал кæны, фæлæ уæддæр ахæм æмбисонд 
никуыма ’рцыди. Газетмæ кæуылты бавналын хъæуы, уый 
ма зон, афтæмæй дæ редакторæй сæвæрæд, — æнкъардæй 
дзуры йæхицæн. 
Телефоны дзæнгæрæг æм райхъуысти, æмæ хæтæл 
æвæндонæй систа. 
— Алло. 
— Куыд цæрыс, мæ хæлар? 
Куыдзæгæн фырдисæй йæ цæстытæ сæ къуырфытæй 
рабырыдысты. Йæ хъустыл æууæнда æви нæ? Ау, куыннæ 
сыл æууæнда, кæд æмæ Фыццаджы хъæлæс хъусы. Раст 
зæгъгæйæ, ныр фыццаг дæр нал у æмæ дыккаг дæр, фæлæ... 
— Куы ницы дзурыс, мæнмæ не ’нхъæлмæ кастæ? 
— Нагъ. Афтæ фехъуыстон, дард кæдæмдæр, дам, ацыдтæ... 
— Æз дæуæй никуыдæм ацæудзынæн, Куыдзæг! Ды мæ 
хæлар дæ, æмæ хъуамæ дæ зыны сахат дæ фарсмæ уон! 
Сæлимæ бирæ адæмы æнахъинон кæл-кæл æрбайхъуысти, 
æмæ дисхуызæй сдзырдта: 
— Нæ кусджытæ æрра систы æви? 
Цыма зæххæнкъуыстæй фæтарсти, уыйау феддæдуар и, 
редакторы хæдивæджы уатмæ бакасти æмæ йæ худын нал 
баурæдта. Хъæвдын йæ диваныл ратул-батул кæны, Гæбыла, 
йæ гуыбыныл хæцгæ, рудзынджы тæрхæгмæ ныггуыбыр 
и, Къæдзæхмæт бандоныл йæхи фæстæмæ аппæрста æмæ 
йæ фæтæн уæхсчытæ фесхъиу-фесхъиу кæнынц, Агуыдз 
пъолмæ йæ уæрджытыл æрхауди æмæ йæ рахиз къухы ставд 
æнгуылдз Гуыргъохъомæ æвдисы, диссаджы хорз æй 
фæзмыс, зæгъгæ. Се’ппæт дæр зæрдæбынæй худынц. 
Рæстæгæй-рæстæгмæ ма сæ риутæй цыдæр хъихъхъытæ 
дæр сирвæзы. Гуыргъохъо цъæхснаг хъæлæсæй куы сдзуры, 
уæд та сæ артæнбынтыл ныххæцынц. 
— Хуыцауæй дæ бауырнæд, Куыдзæг, дæ къæлæтджынæй 
дæ кæй раппæрстой, уый мæнæй хъыгдæр никæмæн у, уы- 
мæн æмæ мæхиуыл дæр ахæм бæллæх æрцыди. Дзæгъæлы 
151 

нæ акæнынц: «Дæ мад куы амæла, уæд æй йæ мад кæмæн 
амарди, уымæн радзур». Æз дæ хорз æмбарын, мæ хъаймæты 
’фсымæр. Зын дын у, фæлæ фидар лæуу, де знæгты дæхиуыл 
ма фæхудын кæ. дæ чъизи митæ дын Дзаттейы тыххæй 
ныффыссын кодтон. Æгæр æй бафхæрдтай, мæгуыр... 
— Мæ арт бауазал и, ахæм курдиат дæр ма дæм ис?! — йæ 
армьпъæпæнтæ йæ рустыл авæрдга Сæли æмæ мидæмæ бахызти. 
— Уæдæ ды куыд æнхъæлдтай? — хинхудтгæнгæ, йæм 
йæхи хъæлæсæй дзуры Гуыргъохъо. 
— Чи?!. Чи ?!. Ды та кæцæй фæдæ?! — тыхстхуызæй йæ 
фæрсы Куыдзæг. 
— Мæнæ дæ хæдивæджы уатæй. 
— Æмæ... æмæ мæм Буцийы хъæлæсæй ды дзырдтай? 
— Уæдæ дæм Хъæвдын дзырдта? Фырхудæгæй улæфы- 
нæн дæр куы нал у, — загъта Гуыргъохъо æмæ телефоны 
хæтæл æрæвæрдта. 
«Æ-æ-æ, ме’дылы сæр мын куыд рачындæуыди. Ныр ма 
адæммæ цы цæсгом равдисдзынæн? Куыд домбай дæ, куыд, 
тæппуддзинад. Гыццыл исты, уæд мын-иу уайтагъд мæ 
хурхмæ фæлæбурдтай, æндæр Гуыргъохъо Габайы фырты 
хорз дæр куынæ фæзмы. Буци адæймагыл былысчъилæй 
фæхуды, ай та карзæй дзурыныл архайы. Стæй йæ къæхты 
оын чи уыди, уыдонмæ телефонæй дзурын йæ сæрмæ дæр 
куьгаæ хаста, уæд цы сдиссаг дæн? Мæхи цы æгады бынаты 
сæвæрдтон! Гъе, уæууæй, гъе!..» — йæхи ’фхæры Куыдзæг, 
фæнды йæ Хъæвдыны уатмæ базгъорын æмæ йæ цыфыддæр 
знаджы ныффалгæрон кæнын. Лæгæн фырмæстæй йæ 
хурхыуадындзтæ ныддымстысты. Телефоны хæтæл сгьолыл 
ныццавта, йæ пъартфелмæ фæлæбурдта æмæ дуар йæ сæрыл 
ахаста. «Дарддæр, дарддæр, ацы ’лгъыст бынатæй!» — дзуры 
йæхинымæр æмæ лидзы, æрæджы дæр ма сæйраг цæджындз 
кæм уыди, уыцы кæлæдцзаг хæдзарæй... 
1982 аз. 
152 

ХУРМÆЗИЛÆГ 
Алмасхан гыццылæй тынг рæсугъд лæппу 
уыди. Фыццаг хатт-иу æй чи федта, уæлдайдæр 
сылгоймæгтæй, уый-иу йæ иувæрсты ацæуын нал 
бафæрæзта. Йæ бурбын къæбæлдзыг сæрыхъуын- 
тæм ын-иу рæвдауæгау æнæ бавналгæ нæ фæци. 
Фырбуцæй йын-иу йæ урс фæлмæн цæсгом йæ 
армытъæпæнты ’хсæн акодта æмæ-иу цинхуызæй 
сдзырдта: 
— Искуы дзы ахæм зæрдæисгæ сывæллон уыдзæ- 
ни. Уды къæртт у, уды къæртт. Хуыцау æй уар- 
зынæн сфæлдыста. 
Йæ ныййарджытæ йыл æрхъæцмæ дæр нæ хъæ- 
цыдысты. Сæ комы комдзæгтæй йæ хастой, æмæ 
Алмасхан йæ уды дзæбæхæн рæзыди, сæрибарæй 
хъомыл кодта æмæ, хурмæзилæг райдзаст бон 
дардмæ куыд ферттивы, афтæ æрттывта. Уæл- 
дай фидауцджындæр æй кодтой йе стыр цъæх цæ- 
стытæ æмæ йæ тарбын даргъ цæстыхаутæ, йæ 
гыццыл æмраст фындз æмæ йæ аив былтæ. 
Бынтон диссаг та уыди йæ зæрдæскъæфæн мид- 
былхудт. 
— Ай лæппу у æви чызг? Стæ-ма, фенæм æй, — 
арæх хъуыста Алмасхан йæ мады хæлæрттæй 
хъазæн ныхæстæ æмæ -иу фырæфсæрмæй йæхи- 
цæн бынат нал ардта. Адæм æй бирæ кæй уарз- 
той, уый йын æхсызгон куыд нæ уыдаид, фæлæ 
йæ зæрдæ тынгдæр ради, рæсугъд æй кæй хуыд- 
той, уый тыххæй. Уыцы дзырд ын кæлæнгæнæ- 
гау æнахуыр тыхæй æвнæлдта йæ зæрдæйы 
уидæгтæм, сæрыстырдзинад ын æвзæрын кодта 
йæ туджы, йе уæнгты йын уагъта ног хъарутæ, 
153 

æмæ лæппу амондджынæй згъордта хъæуы уынгты, хъазы- 
ди, худти, цин кодта цардыл. Исты ныхас дзы-иу куы схауд- 
та уæд-иу хистæртæй исчи афтæ бакодта: 
— Æмæ цы ’мбаргæ сывæллон у, уый та. 
Йæ ныййарджытæ йын æппæтæй тынгдæр тарстысты 
цæстдзыдæй. Куыддæр-иу æрæнкъард и, афтæ-иу æй дæс- 
ныфæрсæгмæ аскъæфтой, æмæ-иу бирæ туты фæстæ ногæй 
рангæс и. Афтæмæй йыл рæстæг ивгъуыдта. Алмасханæн 
йæ афон куы ’рцыди, уæд æй радтой скъоламæ. Ахуырмæ 
тынг зæрдæргъæвд нæ рауади, фæлæ уыйхыгъд иттæг хорз 
арæхсти дзурынмæ. Чиныджы-иу цы бакасти, ахуыргæнджы- 
тæй-иу цы фехъуыста, уыдон-иу æмдзæвгæйау фæстаг 
къæдзыджы онг йæ зæрдыл бадардта æмæ-иу сæ ахæм хуы- 
зы радзырдта, цыма йæхи хъуыдытæ уыдысты, уымæ гæс- 
гæ йыл зондджыны ном сбадти. 
Алмасхан рахъомыл и хиуарзонæй. Алкæуыл не ’рвæс- 
сыди æмæ йæ зæрдæйы уаг æмбæхсгæ дæр нæ кодта. Уый 
æдде ма бамбæрста иу хъуыддаг. Цард тыхджынты фарс у, 
æмæ лæмæгътæм хæстæг цæуын нæ хъæуы. 
— Кæд дæ цардæй исты ратонын фæнды, уæд мæгуыр- 
тæй лидзгæ кæ. Цас дарддæр, уыйас — хуыздæр. Сыстытæ 
кæмæ и, уыдоныл дæхи куы сбæдтай, уæд ды дæр ссыст 
уыдзынæ. Мæгуырдзинад хæцгæ низæй уæлдай нæу, йæ 
хыз дыл куыд æрбатухдзæн, уый æмбаргæ дæр нæ бакæндзы- 
нæ. Сыстбæрзæйтæ сæхи хуызæттимæ хъазæнт, ды та кол- 
хозы сæрдары фыртимæ ирхæфс дæхи кæнæ хъæуыхи- 
цауы лæппумæ дæ цæст фæдар. Науыйнæй — скъолайы 
директоры байзæддаджы зæрдæ истæмæй балхæн, — сусæг- 
вæндгæнæгау ын иудадзыг дзырдта йæ фыд, æмæ йæм лæппу 
бæстон æрыхъуыста. Фыды цæстæнгас ссис йæ царды фæтк, 
æмæ йæ фæндагыл ныфсджынæй араст и. 
— Кæм цы гæбæррагъ и, уыдоны къæбылатæй дæ разæй 
макæй ауадз. Хъуамæ дын се’ппæт дæр дæ къæбутмæ кæ- 
сой æмæ сæ куыдзы бынат зоной. Дæуæн дæ фыдæлтæ тынг 
хъæздыг æмæ тынг уæздан уыдысты, фæлæ змæстыты рæ- 
стæг сæ фыдгулты фæндиаг фесты, æмæ сæ исбон ныххæ- 
лæттаг и. Кæд Хуыцауы фæнда, уæд та нæ цард йæ гаччы 
сбаддзæни, æмæ чи цы бынаты аккаг у, уый æрцахсдзæни. 
Ды хъуамæ дæхи стыр бынатмæ цæттæ кæнай, мæ хъæбул. 
Уыцы ныстуан дæр йæ фыдæй райста æмæ йæхицæн 
фидарæй загъта: 
«Æз кæддæриддæр цæудзынæн разæй!» Фæлæ зæгъын 
куыд æнцон у, хъуыддаг саразын афтæ æнцон нæу. 
Скъолайы йæхицæй хуыздæр чи ахуыр кодта, ахæмтæ чы- 
сыл нæ уыди, æмæ Алмасхан йæхимидæг тыхсти, утæхсæн 
154 

кодта. Бон-изæрмæ йæ хынцинæгтыл бадти, физикæйы 
закъонтæ ахуыр кодта, фæлæ дзы йæ сæрмæ ницы цыди. 
Азæй-азмæ йæ уды быцъынæг тыдта фыццаг бынат æрцах- 
сынмæ, фæлæ раззаг ахуырдзауты баййафынæн ницы амал 
ардта. Йæ фыд æй уыдта æмæ йын зæрдæтæ æвæрдта, цæ- 
мæй йæ ныфс ма асæтта, уый тыххæй: 
— Æнæ математикæ æмæ физикæйæ дæр фæцæрæн ис, 
мæ хъæбул. Фæлтау бавдæл æмæ дæ ных историмæ сараз. 
Уым стыр курдиат нæ хъæуы. Ды алцыдæр дæ зæрдыл хорз 
дарыс æмæ сæйраг цаутæ бахъуыды кæндзынæ. Хатдзæг- 
тæ та рæстæгмæ гæсгæ ивынц. Царды уаг куыд ива, уымæ 
æдзынæг кæс æмæ ды дæр дæ цæстæнгас афтæ ив, дæ зон- 
дахаст та дæхицæн уадз. Æдзухдæр дæ уæлæ кæнгæ 
цæсгом дар æмæ иу къæпхæнæй иннæ къæпхæнмæ хиз. 
Уæдæй фæстæмæ Алмасханæн йæ уарзондæр предмет ссис 
истори. Уроктæм йæхи цæттæ кæнын райдыдта уæлдай ра- 
зæнгарддæрæй, æмæ йыл ахуыргæнджытæ сæ цæст æрæ- 
вæрдтой. Цас дзы фылдæр æппæлыдысты, уыйас тынгдæр 
архайдта Алмасхан, æмæ хъæуыл йæ хорзы кой айхъуысти. 
Йæ курдиат ноджы ирддæрæй разынди фæскомцæдисы. 
— Мах, нæ цытджын фæтæджы номхæссæг фæскомцæ- 
дисы уæнгтæ, стæм æмæ кæддæриддæр уыдзыстæм нæ уар- 
зон коммунистон партийы æххуысгæнджытæ, æмæ хъуа- 
мæ нæхи афтæ дарæм, цæмæй нæм хæлæг кæной æппæт 
бæстæты фæсивæд дæр, цæмæй нæ фæзмой æмæ æгъаты- 
рæй тох кæной мæгуыр адæмы бартæ бахъахъхъæныныл! 
Мах, намысы тырыса хæсджытæ, кæддæриддæр цæттæ стæм 
партийы ныстуантæ сæххæст кæнынмæ, куы бахъæуа, уæд 
та — нæ цард раттынмæ! 
Ахæм æхсидгæ раныхæсты фæстæ ахуыргæнджытæ æмæ 
хистæр кълæсты ахуырдзаутæй дызæрдыг ничиуал кодта, 
скъолайы фæскомцæдисон организацийы сæргъыл слæу- 
уыны аккаг æрмæстдæр Алмасхан кæй у, ууыл. Уыцы бы- 
натмæ бирæ тырнджытæ дæр нæ уыди, æмæ йæм æмхъæ- 
лæсæй равзæрстой Алмасханы. 
— Уый дæ фыццаг къахдзæф у, мæ хъæбул, дæ царды 
стыр фæндагыл æмæ дзы спайда кæнын базон, æцæг иу 
хъуыддаг дæ зæрдыл бадар — адæммæ дæхи æгæр æргомæй 
ма ’вдис. Æргом лæг хуымæтæг у, хуымæтæг лæгмæ та уадис- 
сагæй ницы ис, æмæ дыл иуафон сæ къух ауигъдзысты. 
Дзыллæты ’мбæхст зæрдæйы сусæгдзинад æлвасы йæхи- 
мæ. Дæ ныхас дын цас къаддæр æмбарой, уыйас дын зонд- 
джындæр æнхъæл уыдзысты æмæ дæ сæхицæй уæлдæр 
æвæрдзысты, — амыдта фыд йæ фыртæн, æмæ фырт йæ 
уæлæнгай хъуыдытæ арф æмбæхсын райдыдта вазыгджын 
155 

хъуыдыйæдты, алыхуызон терминты, фæсарæйнаг зынæм- 
барæн дзырдты ’хсæн, æмæ йæ хъул сах абадти. Æмбыр- 
ды-иу куы раныхас кодта, уæд æм-иу адæм цымыдисæй 
æрыхъуыстой, кæрæдзимæ-иу фæрсæгау бакастысты æмæ- 
иу сæ сæртæ хъуыдыдзастæй банкъуыстой. 
— Ацы лæппу тынг мæлгъæвзаг куы уа, уымæй тæрсын. 
Ахæм ныхæстæ макæмæй схаудтаид, уымæн уæвæн нæ 
уыди. Ноджы ма-иу дзурæг йæ ныхасмæ сæрыстырæй баф- 
тыдта: 
— Кæд Хуыцауы бафæнда, уæд не ’мхъæуккаг тынг дард 
ацæудзæни.Нæ бæстæ дзæнгæда цæгъдджыты бæстæ кæй 
у, уый хорз бамбæрста. 
Азæй-азмæ Хуыцаумæ зæрдæбынæй чи куывдта, уый 
Алмасханæн, зæрин хур уæларвæй худти Алмасханмæ, цард 
йæ размæ тындзыдта Алмасханæн. 
— Ирон адæммæ иу æнахуыр миниуæг ис, мæ хъæбул, 
æмæ йæ дæ зæрдыл бадар. Ирон адæм сæхи нæ уарзынц, 
кæрæдзийæн аргъ нæ кæнынц. Се ’хсæнæй дзырддзæугæ 
лæг равзарын сæ цæст никуы бауарздзæни. Фæлтау æцæ- 
гæлон расыггæнаг хæлиудзыхы дардæй æрбаласдзысты, хорз 
хæдзар ын сараздзысты, сæ сæрыл æй сæвæрдзысты æмæ 
йæм Хуыцаумæ кувæгау кувдзысты. Сæ мадæлон æвзагыл 
сыгъдæг дзурыны бæсты искæй æвзагыл къуыхцытæгæнгæ 
æрдæгцъæррæмыхстытæй гуым-гуым кæндзысты. Иронау 
цыфæнды зондджын ныхас куы зæгъай, уæддæр дын æм 
йæ хъус ничи ’рдардзæни. Уырыссагау искæй ныхæстæ ра- 
фæзм, æмæ дыл куырыхоны ном сбаддзæни. Мах Хуыцауы 
’лгъыст адæм стæм, æмæ нæ фыдæлтæ дæр уымæн фесæф- 
тысты. Кæд мæм хъусыс, уæд уырыссаг æвзаг уырыссæг- 
тæн сæхицæй хуыздæр сахуыр кæн, дунейы мидæг дзурын- 
мæ дæсны чи уыди, уыдоны чингуытæ лæмбынæг бакæс, 
сæ аивады сусæгдзинæдтæ сын бæстон раиртас, æмæ дын 
тыхгæнæг тых не ссардзæни. Дзырдæн ацы мæнгард ду- 
нейы зондæй фылдæр аргъ и... 
Уыцы ныхæстæ дæр йæ фыдæй фехъуыста Алмасхан æмæ 
ирон æвзагыл йæ къух ауыгъта. Æцæгæлон æвзаг ссис йæ 
мадæлон æвзаг. Иронау дзургæ дæр нал кодта, фысгæ дæр. 
Цыма йын исчи йæ тугдадзинтæй йæ ирон туг рауагъта, 
уыйау къæссафæлдæхт фæци. Ирон лæппутимæ хъазын йæ 
зæрдæ нал куымдта. Афтæ кæсын æм райдыдта, цыма ирон 
фысджытæ ницытæ æмæ мацытæ фыссынц, цыма ирон æв- 
заг æмæ литературæйы ахуыргæнджытæ иннæ ахуыргæн- 
джытæй æдылыдæр сты, цыма ирон культурæ иннæ адæм- 
ты культурæтæй мæгуырдæр у, цыма ирон адæм иннæ адæм- 
тæй цауддæр æмæ æгуыдзæгдæр сты. Уый адыл Алмасхан 
156 

йæ ныййарджытæм акасти бынтон æндæр цæстæй. Дунемæ 
йæ уыдон кæй рауагътой, уымæй æфсæрмы кæнын рай- 
дыдта. Æргомæй никуы ницы загъта, фæлæ йын мад кæ- 
цыдæр æнкъарæнæй йæ зæрдæйы уаг бамбæрста æмæ йæ 
цардæмбалæн афтæ бакодта: 
— Нæ лæг, мæнмæ гæсгæ нæ нæ лæппу йæ сæрмæ нал 
хæссы. 
— Нæлгоймагыл сылгоймаджы рог митæ нæ фидауынц. 
Нæлгоймаг цас карздæр уа, уыйас дарддæр ацæудзæн. Уадз 
æй, ма йæ хъыгдар, — загьта лæг, æмæ ус ницыуал сдзырдта. 
Алмасхан æцæгдæр йæ размæ сæвæрдта дард ацæуыны 
хæс. Йæ къухы куыд æгъдауæй бафтдзæни, уый бæлвырд 
нæма зыдта, фæлæ æхсæнадон цæхгæр асины бырынцъаг 
къæпхæнтыл æнæ фæкæлгæйæ бæрзонд кæй схиздзæни, 
ууыл дызæрдыг нæ кодта æмæ йæ нысанмæ цыди уæндо- 
нæй. Хистæрты æдзухдæр дисы ’фтыдта йæ фидар ныха- 
сæй, йе стыр ныфсæй, йæ хъарутæ æмæ йæ авналæнтыл 
дызæрдыг кæй нæ кодта, стæй адæмы ’хсæн йæхи æвæрын- 
мæ тынг кæй арæхсти, уымæй. Рæстæмбисрæзт, фидæрттæ- 
арæзт хæрзконд, хæрзуынд лæппу. Йæ фадыварц — аив. 
Йе сныхас — сæрæн. Йæ февнæлд — цæрдæг. Дзургæ -дзу- 
рын йæ рæсугъд хъæлæс ахæм зæлланг кодта, æмæ йæм 
чифæнды дæр æрыхъуыстаид. Цыбыр дзырдæй, æрдз йæ 
зæрдæхудты ницæмæй бацыди, фæлæ йæ уæддæр йе ’мбæлт- 
тæ нæ уарзтой. Чи йæм хæлæг кодта, чи йын йæ афтид 
ныхæстæй тыхсти, кæмæн та йæ козбау митæ нæ цыдысты 
йæ зæрдæмæ. Хицауадæй исчи æмбырды ахуыры тыххæй 
исты загъта, зæгъгæ, уæд хъуамæ Алмасхан йæ бынатæй 
фестадаид, фидар къахдзæфтæй размæ рацыдаид æмæ бар- 
джын хъæлæсæй дзурын райдыдтаид: 
— Мах, скъолайы фæскомцæдисон организацийы уæнг- 
тæ, æнæиухъуагæй разы стæм нæ куырыхон хъомылгæн- 
джытимæ. Уыдон нæ фидæны амондджын цардмæ цы рæ- 
сугъд фæндагыл кæнынц, ууыл нæ бон ацæуын бауыдзæни 
æрмæстдæр арф зонындзинæдтимæ. Арф зонындзинæдтæ 
райсыны тыххæй та нæ иудадзыг дæр хъæуы ахуыр кæ- 
нын. «Ахуыр, ахуыр æмæ ахуыр», — афтæ нын фæдзæхста 
нæ генион фæтæг, æмæ йын хъуамæ мах сæххæст кæнæм 
йæ рухс бæллиц! Уый нæ домы цард, уый нæ домы рæс- 
тæг! 
Æвæдза, ныхас куысты тыххæй рацыди, зæгъгæ, уæд 
дæр Алмасханы бирæ хъуыды кæнын нæ хъуыди. Ам дæр 
цæттæ уыдысты йæ джиппыуагъд ныхæстæ: 
— Адæймаг фæллойы фæрцы сси адæймаг. Куыст цар- 
дæн — фæрæз, — зæгъы ирон æмбисонд. Уырыссаг адæммæ 
157 

дæр бирæ ис фæллоимæ баст æмбисæндтæ. Цæуыл дзурæг 
у уый? Уый дзурæг у ууыл, æмæ алы адæмтæ дæр неза- 
мантæй фæстæмæ стыр аргъ кæй кодтой æнæзæрдæхудт 
æллойæн. Уымæ гæсгæ, мах, æрыгон фæскомцæдисонтæ, 
идар дзырд дæттæм нæ уарзон ахуыргæнджытæн. Ца- 
лынмæ не ’хсидгæ зæрдæтæ нæ риуты тæлфой, цалынмæ 
нæ къухтæм кусæнгæрзтæ райсынхъом уæм, уæдмæ нæ хъа- 
рутыл нæ бацауæрддзыстæм. Коммунизмы бæрзæндтæм схи- 
зæн ис æрмæстдæр хъазуат фæллойы фæрцы, æмæ мах, 
коммунистон партийы æххуысгæнджытæ, ард хæрæм, нæ 
цард кæй снывонд кæндзыстæм... 
Ахæм уагыл дзырдта Алмасхан æмæ раззаг ахуырдзау- 
ты баййæфта. Ахуыргæнджытæм аив нал касти фæсивæды 
раздзæуæгæн иудадзыг йæ ных къуырын æмæ йын кæ- 
рæдзимæ гæсгæ æвæрын райдыдтой хорз бæрæггæнæнтæ. 
Уый адыл скъола каст фæци æнтыстджынæй. 
* * * 
Алмасханы педагогон институтмæ бахауыны тыххæй 
бирæ тухæнтæ кæнын нæ бахъуыди. Раст зæгъгæйæ, исто- 
рийæ фæлварæн раттынмæ йæ ныфс хаста. Уæдæ абитури- 
енттæ стæмтæй фæстæмæ сæ сочиненитæ рагацау кæй ба- 
цæттæ кæнынц æмæ сæ фæлварæны рæстæг ахуыргæнджы- 
ты сусæгæй кæй сфыссынц, уый дæр зыдта æмæ йæ зæрдæ 
йæхиуыл дардта, срæлæ уæддæр йæ фыд, дзæгъæл гæра- 
хæй тæрсгæйæ, хъуыддаг йæхимæ райста. Æхсæз азы йæ 
армæй хæринаг кæмæн фæдардта, уыцы мæкъуылы йас гал 
ын уæйгæнгæ æрцыди. Йæ фырты хъысмæт кæмæй аразгæ 
уыди, уыдоны былтæ сойæ байсæрста, æмæ Алмасханы 
ном пединституты историон факультеты фыццæгæм курсы 
студентты номхыгъды фыст æрцыди. 
— Уый дæ дыккаг къахдзæф у, мæ хъæбул, дæ царды 
стыр фæндагыл æмæ дзы, куыд æмбæлы, афтæ спайда кæн. 
Иу минут дæр дзæгъæлы ма саф. Историктæ сæ уацтæ хи- 
цæутты цæстæнгасмæ кæсгæйæ фыссынц, æмæ дзы иуыл 
дæр æууæндæн нæй, фæлæ сын уæддæр сæ чингуытæ кæ- 
сын хъæуы. Рæстæджы домæнтæ хынц, науæд дæ æгъатыр 
зæй йæ быны ныссæнддзæни. Ахуыргæнджытæн ды куыд 
æнхъæл дæ, ахæм зондджын не сты. Фынгыл сæм куы ба- 
кæсис расыгæй... — былысчъилæй загъта Алмасханы фыд 
æмæ дæлиауæй ныуулæфыди. — Арф зонындзинæдтæ сæм 
нæй æмæ дæуæн дæр ницы ратдзысты, фæлæ сын уæддæр 
сæ тутт зæрдæтæ балхæн, сæ цæсты дæхи æвæрын базон, 
уымæн æмæ, сæ уæле чи бады, уыдонимæ кæрæдзи хорз 
158 

æмбарынц, æмæ дæм ахуыры фæстæ уæлдæр схизынмæ 
фæкæсдзысты. Иугæр се ’хсæн куы ’рфидар уай, уæд та 
дæхицæн мауал тæрс. Халон халоны цæст нæ къахы... 
— Баба, нырма никуы бæхы хуыррытт, никуы ехсы 
къæрцц... 
— Ацы мæнгард дунейы дардмæ кæсын хъæуы, мæ хъæ- 
бул. Политикон кусæджы бынатмæ йæхи чи цæттæ кæна, 
уый хъуамæ курдиатджын шахматистæй дæлдæр ма лæууа. 
Фондз азы тагъд атæхдзысты, æмæ ды дæр хъуамæ дæ мæ- 
гуыр фыды хуызæн цæргæбонты хъæууон скъолайы удхар 
кæнай? Нæ, нæ! Мæ удæгасæй æз уыцы хъуыддаг нæ ба- 
уадздзынæн! Ды хъуамæ стыр лæг суай. Æмæ суыдзынæ, 
куы дæ бафæнда, уæд. Адæмæн сæ сагъæстæ сæ сæртæй 
уæлдæр сты. Се стырдæр мæт — мамæлайы къæбæр самал 
кæнын. Хуыцауæй дæ оауырнæд, мæ хъæбул, сæ размæ 
бæлвырд-бæрæг нысан кæмæн нæй, тар хъæды цæуæгау 
куырмæджы чи хилы, уыцы гæвзыкк адæмы сæргъыл 
слæууынæн бирæ зонд нæ хъæуы. Дæумæ ахæм хъару кæй 
разындзæни, ууыл æз дызæрдыг нæ кæнын. Æцæг дæ рай- 
дайын хъæуы институты фæскомцæдисон организацийæ. Йæ 
рохтыл ын æрхæц, партимæ бацу, стæй хъуыддæгтæ дард- 
дæр сæхи амондзысты. 
Уырыссагау дзурынмæ тынг дæсны кæй уыди, стæй 
партийы истори хорз кæй сахуыр кодта, уый тыххæй Ал- 
масханыл йæ ахуыргæнджытæ сæ цæст æрæвæрдтой. Лæп- 
пу бон-изæрмæ бадти институты библиотекæйы æмæ чин- 
гуытæй йæ олокнотмæ фыста номдзыд политикты зондджын 
ныхæстæ, фæсарæйнаг зынæмбарæн дзырдтæ æмæ сæ пай- 
да кодта арæхстджынæй. Пединституты студент куы сси, 
уæдæй фæстæмæ дзы хуымæтæг ныхас ничиуал фехъуыс- 
та. Ахуыргæнджытимæ та уæлдай зæрдиагдæрæй архайд- 
та. Дзургæ-дзурын-иу æнæнхъæлæджы йæ дзыхæй схауд- 
той мæнæ ахæм ныхæстæ: «Ленины уацмысты ’ртыккæгæм 
æмбырдгонды ’ртын дыккæгæм томы дыууæсæдæ фæндзай- 
æм фарсы нудæсæм рæнхъы загъд ис...» «Плеханов «Со- 
циализм æмæ политикон тох»-ы фыста...» «Робеспьер, 
францусаг революцийæн разамынд дæтгæйæ, галиу æхсæ- 
надон тыхтæ дæрæн кæныныл куынæ схæцыдаид, уæд яко- 
бинæгты диктатурæ не слæмæгъ уыдаид». 
Фылдæр хатт ын-иу йæ хъуыды ’мбаргæ дæр нæ бакод- 
той, афтæмæй-иу йемæ сразы сты. Цавæр ахуыргæнæджы 
бафæнддзæн, йæ ахуырдзау уымæй фылдæр кæй зоны, ууыл 
басæттын? 
Алмасхан йæхи сбаста республикæйы хицауады цотимæ, 
йæ тых-йæ бонæй æппæлыди партийы разамонджытæй: 
159 

— Не стыр амонд у æмæ обкомы фыццаг секретарæй 
Инусы хуызæн куырыхон лæг æвæрд æрцыди, æндæр фыр- 
мæгуырæй нæ хъиутæ хæриккам. Æрмæст йæ раныхас дæр 
Америчы Иугонд Штатты президенты аргъ у. Мæнæй аразгæ 
куы уаид, уæд æй æз нæ бæстæйы сæргъыл сæвæрин. 
Хицæуттæн сæ даргь æнæуд раныхæстæ мисхалы бæрц дæр 
кæй ницы ахадынц, æппындæр кæй никæмæ хъарынц, адæм 
сыл худгæ кæй кæнынц, уый зыдта, фæлæ йæхи афтæ дард- 
та, цыма сыл æууæнды æмæ семæ разы у. Политикон кусæ- 
гыл-иу исчи анекдот куы дзырдта, уæд-иу йæ цурæй алыгъ- 
ди. Алы лыстæг хъуыддаджы дæр тарсти цæсты бафтынæй 
æмæ фырнымд чызгау дам-думтæй йæхи хъахъхъæдта. 
«Мæ цæсгомыл къæм абадыны бæсты ницы федтон, ницы 
фехъуыстон хуыздæр у», — хъуыды кодта йæхинымæр æмæ 
сæтæлæгау йæ хъузджы бамбæхсти. Фæсивæдимæ доны 
былмæ ацæуын никуы бауæндыди. Йе уæлæ хуымæтæг да- 
рæс скæнынмæ йæ ныфс никуы бахаста, хицауад мæм сау 
кусæджы цæстæй куы ракæсой, зæгъгæ. Хур-иу зæххыл куы 
атылдди, уæддæр-иу ыл уыди сау костюм, урс хæдон, сау 
галстук æмæ сау туфлитæ. Сау дарæс фылдæр нæ уарзта, 
фæлæ йæм афтæ касти, цыма ахæм дарæсы сæ цæсты тынг- 
дæр сахаддзæни. 
Йæ сæрыхъуынтæ къæбæлдзыг нал уыдысты, сæ хуыз 
дæр чысыл аивта, фæлæ уæддæр бакастæй хурмæзилæджы 
халдих уыди. Стæй æрмæст бакастæй — нæ. Йæ миниуджы- 
тæ дæр уыцы цардхъом зайæгойы ’рдзон æууæлтæй райста. 
Уый æдзухдæр йе ’ргом хурмæ куыд здахы æмæ йын йæ 
тынтæй йæхи куыд æфсады, Алмасхан дæр афтæ зылди 
тыхджын хицæутты фæдыл, йæ уды быцъынæг тыдта сæ 
зæрдæмæ фæцæуыныл, йæ тых-йæ бонæй архайдта сæ фæр- 
цы зæрдæрайгæ бынат æрцахсыныл. Ахуыр æвзæр нæ код- 
та, фæлæ йын уый фаг нæ уыди. Йæ зæрдæ цардæй æндæр 
цыдæр домдта. Скъолайы фæскомцæдисон организацийæн 
разамынд дæттын сахуыр и æмæ, расыггæнаг æнæ нозтæй 
куыд фæтыхсы, афтæ тыхсти, йæхицæн бынат нæ ардта. 
куыст æй уыйбæрц нæ хъуыди, кадылмард цас уыди. Кад 
та йæм хæстæг нæ цыди. Æниу æм кæцæй хъуамæ æрбацы- 
даид? Хистæр студенттæ фæскомцæдисы комитеты сæхи 
афтæ дардтой, цыма бæсты бикъ комы дæгъæлтæ уыдыс- 
ты. Рæстæгæй-рæстæгмæ йын-иу куыдзæн стæг аппарæгау, 
исты лыстæг хъуыддаг бабар кодтой, стæй та сæ-иу æрбай- 
рох и. Алмасхан сæм мæстæй марди, фæлæ цы йæ бон 
уыди?Йæ хъул сах кæд абаддзæни, уымæ æнхъæлмæ касти 
æмæ сойын цырагъау сындæггай тади. Æндæр исчи сыл йæ 
къух ауыгътаид, фæлæ Алмасхан ахæм нæ уыди. Иугæр йæ 
160 

размæ хæс сæвæрдта, уæд æй хъуамæ æнæмæнг сæххæст 
кæна, науæд йæ цард бырæттæм æппæрст айчы хъузгау хус, 
афтид æмæ æнæуд рауайдзæни, мисхалы бæрц дæр никæй 
бахъæудзæни. Нæ, уый бæсты Алмасхан йæхи амардзæни. 
Хъуамæ йæ цард адæмæн исты пайда ’рхæсса, хъуамæ йæ 
дзыллæтæ йæ амæлæты фæстæ дæр æхсызгонæй мысой 
æмæ йæ фæлтæрæй фæлтæрмæ дæнцæгæн хæссой.Адæмæн 
исты хорздзинад саразыны тыххæй Алмасхан йæхи сайдта. 
Ахæм хъуыды йæм-иу æнæнхъæлæджы куы фæзынди, уæд- 
иу æй æваст йæхицæй фæсырдта. Уæдæ йæ мæлæтыл дæр 
зæрдиагæй нæ сагъæс кодта. Фыццаджыдæр, нырма æгæр 
æвзонг уыди, дыккагæй та йæм афтæ касти, цыма æнæмæл- 
гæ номдзыд лæг суыдзæни æмæ ичъынайы акалмау уæлæу- 
ыл баззайдзæни. 
Æрыгон адæймаг цымыдис у, алцæуыл дæр дис кæны. 
Алмасхан ахæм цымыдис нæ уыди, фæлæ йæ уæддæр, те- 
левизоры экраныл цы цардæгас нывтæ уыдта, уыдон дисы 
’фтыдтой. Парти æмæ бæстæйы хицауыл фæсарæнты куыд 
цин кодтой, уый та йæм бынтон диссаг касти. Дыууæсæдæ 
фæндзай милуан адæймаджы æнæ къæбæрæй ныууадз, егъау 
хъæздыг бæстæйæ хъазæнхъул сараз. Æнусæй æнусмæ 
фæллойгæнæг адæм цы цардмæ бæллыдысты, уый æппæт 
дунейы цæсты бафтау, дæ къæхтæ йыл сæрф æмæ худ. 
Куыд æнаккаг уæвын хъæуы, цæмæй дæ разы мисхалы бæрц 
дæр аххосджын чи нæу, уыцы цардæфхæрд зæрæдты æмæ 
æнахъом сабиты фосы бынатмæ æртæрай.Йæхи адæм дзы 
се сæфт уынынц, æцæгæлæттæ та йæ сæ уæлныхтыл хæс- 
сынц. «Цæмæн, цымæ?» — йæхи фарста Алмасхан. Цæуыл 
дис кодтаид, уый йын куыд нæ уыди, фæлæ кадылмард 
лæппуйы сонт зæрдæйы æнæуынон æнкъарæнтæ не ’взæ- 
рыди, йе ’нæсæрфат гæмæхсæр хицауы æдылы ныхæстæм 
хъусгæйæ. Алмасханы фæндыди уый бынатмæ схизын, тæ- 
мæссаг бæстæтыл зæрдæрайгæйæ зилын æмæ амæй-ай рæ- 
сугъддæр сылгоймæгты рæвдауын. 
Чызджытимæ йæ хъуыддаг æвзæр нæ цыди. Сæ цæсты- 
тæй йæ кæй ныхъуырдтой, уый уыдта, фæлæ йæхи афтæ 
дардта, цыма сын сæ зæрдæйы уаг не ’мбары. Кæфтыты 
рæстæг æм сæхи ластой, уарзон ныхæстæ йæм фыстой, фæлæ 
Алмасхан къæрттæй цъула не ’ппæрста. Йæ зæрдæмæ кæй 
нæ цыдысты, уый тыххæй сæ нæ хызта йæхи. Кæмæ тыр- 
ныдта, уыдон ын рæузонд æмæ сылваз æнхъæл куы фæ- 
уой, æмæ йæ се ’хсæнмæ куынæ бауадзой, уымæй тарсти, 
æндæр йæхиуыл йæ зæрдæ дардта. Æнæ сылгоймагæй æртæ 
азы бафæрæзта, стæй фыццæгæм курсы студенткæимæ ба- 
зонгæ и.Иумæ афтæ дзæбæх фидыдтой, æмæ сыл-иу адæм 
6 Æидæрг 
161 

сæ цæст æрæвæрдтой. Ритæ сæрæн æмæ хæрзконд чызг 
уыди, фæлæ хуымæтæг зæхкусæджы хæдзарæй кæй рацы- 
ди, уымæ гæсгæ йæ Алмасхан йæ зæрдæмæ хæстæг нæ уагъ- 
та. Абон куынæ уа, уæддæр райсом уæлиау бадæг хицæут- 
тæй искæй чызгыл кæй сæмбæлдзæни æмæ йæ фæрцы бæр- 
зонд кæй схиздзæни, ууыл æппындæр гуырысхо нæ кодта 
æмæ уал Ритæйыл рæстæгмæ йæхи ирхæфста. Чызджы 
æбæрæг уавæры кæй дары, адæмы цæсты йæ кæй æфтауы, 
æппынфæстаг ын йæ цард кæй халы, уый тыххæй йæхимæ 
мисхалы бæрц дæр азым нæ хаста. Фыццаджыдæр, дзыл- 
лæты хъысмæт лыг кæнынмæ чи райгуырди, йæ ныхыл стыр 
хъуыддæгтæ фыст кæмæн и, уый хъуамæ хицæн адæймæг- 
тыл сагъæс кæнынмæ ма ’вдæла, дыккагæй та, чызгæн тых 
нæ кодта, йæхиуыл æй хин митæй нæ баста, йæ сæри- 
бардзинад ын нæ иста. Кæд æй æндæр искæмæ ацæуын 
фæнды, уæд — табуафси. Кæрæдзийæ хæс нæ дарынц. Дзу- 
ары бын ард нæ бахордтой. Лæппу йæм касти куыдфæн- 
дыйы цæстæй, чызг та йæ зæрдæбынæй бауарзта. Хорзæй 
йæм цы ссардтай, зæгъгæ, йæ исчи куы бафарстаид, уæд 
ын Ритæ бон-изæрмæ йæ фæзминаг миниуджытæ нымайы- 
нæй нæ бафсæстаид. 
Уарзондзинад куырм у, фæзæгъынц. Ритæйæн къæрц- 
хъус зæрдæ куы уыдаид, уæд Алмасханæн йе ’взæр миниуджы- 
тæ дæр федтаид æмæ дзы йæхи бахъахъхъæдтаид, фæлæ 
уыдон арфдæр æмбæхст уыдысты æмæ сæ нæ федта, стæй 
йæ сæ фенын фæндгæ дæр нæ кодта. Уацары йæ райста йæ 
рæсугъддзинад. Ритæ æдзухдæр адæймаджы фыццаг бака- 
стмæ йе ’ргом тынг здæхта, æмæ йын йæ мад арæх дзырдта: 
«Мит рæсугъд у, фæлæ дзы къæхтæ сийынц». Уыцы ’мби- 
сонд чызгæй ферох и æмæ лæппуйы рухсы алфамблай гæ- 
лæбуйау пæр-пæр кæнын райдыдта. Алмасхан тынг интел- 
лигентхуыз уыди. Йæ сыгъдæгдзинад, йæ аив дзыхыны- 
хас, йе уæнгты змæлд — алцæмæй дæр хицæн кодта, Ритæ 
хъæуы кæуыл сахуыр и æмæ институты йæ фарсмæ кæй 
уыдта, уыцы сæртæг лæппутæй. Æнæууылд ныхас дзы 
æнæнхъæлæджы дæр никуы схаудта. Искæй фыдгой ракæ- 
нын йæ сæрмæ никуы ’рхаста. Зул цæстæй никуы никæмæ 
ракасти. Искæй цур йæ сæр никуы ’ркъул кодта. Цыфæн- 
ды ’хсæнады дæр йæхи дардта, куыд æмбæлы, афтæ. «Дæ 
хорзæхæй, дæхи ма батыхсын кæ...» «Кæд дын зын нæ 
уыдзæни, уæд...» «Тынг æхсызгон мын у...» «Дæ хорздзи- 
над дын никуы ферох кæндзын...». Ахæм дзырдбæстытæй 
дзаг уыди йæ ныхас. Ноджы сæ афтæ фæлмæнæй дзырдта, 
æмæ дзы цыфæнды карз адæймаджы зæрдæ дæр балхæдта- 
ид. Ритæйæн Алмасханимæ фембæлд уыди цыдæр æна- 
162 

хуыр ногдзинад æмæ йын йæ цард срæсугьд кодта, фæлæ 
йыл уæддæр æппæтæй тынгдæр сахадыдта йе ’мбæхст зæр- 
дæйы сусæгдзинад. Лæппуйы миддуне бамбарын нæ бафæ- 
рæзта, йæ хинæвдылд хъуыдыты ’лхынцъ райхалынæн ын 
ницы амал ссардта æмæ йæ, сæххæссæн кæмæ нæй, ахæм 
алæмæты дыргъыл банымадта. Алмасхан æй зæрдæйæ кæй 
нæ уарзта, йе ’мсæр адæймагыл æй кæй нæ нымадта, уæле 
дæлæмæ йæм сæрыстырæй уымæн касти, Ритæ та афтæ 
æнхъæлдта, йе ’рдзы скондæй у бæрзонд, æмæ ахæм зонд- 
дасын лæджы фарсмæ æрлæууыны аккаг никуы суыдзæни. 
Иæхиуыл сæнæууæнк и, æмæ йæ уыцы дæлдзиныггæнæг 
æнкъарæн цырын кодта лæппуйы хъæбысы атайынмæ. Уый 
æдде ма Алмасханы рæсугъд цæстытæй ивылди зына-нæзы- 
на уазал уддзæф, йæ хиуарзондзинад ын хъыдзы кодта æмæ 
йын уый дæр йæ тæвд тугыл арт æндзæрста. Уыйадыл Ал- 
масхан фæуæлахиз и Ритæйыл. Иу æхсæв фæскомцæдисон 
парчы цъуйы урс дидинджыты адджын тæфмæ йæ сæр 
разылди æмæ бынтон æнæнхъæлæджы спайда кодта йæ 
уавæрæй. Цалдæр минуты фæстæ йæ рæузонд мийы тых- 
хæй фæсмоны арты судзын райдыдта, фæлæ байрæджы. 
Цы ’рцыд, уый æрцыд. Хъуыддагæн фæстæмæ раздахæн 
нал уыди, æмæ Алмасханæн ралæууыди йæ сагъæсты дуг. 
Хуыцаумæ куывта, дзуæрттыл йæхи фæдзæхста, цæмæй 
сывæллоны кой ма фехъуса. Цæуылфæндыдæр разы уыди, 
æрмæст сывæллоныл — нæ. Æхсæв-бонмæ йæ фырмæтæй 
хуыссæг нал ахста, бон-изæрмæ Ритæйæ тæппуд тæрхъу- 
сау ралидз-балидз кодта. Кæд нæ басывæрджын уаид, кæд 
бæллæх йæ иувæрсты аивгъуыид. Адæймагæн, дам, йæ 
ныхыл цы фыст уа, уымæй йын фервæзæн нæй. Афтæ рауад 
Алмасханы хъысмæт дæр. Иу бон Ритæ тарстхуызæй йæ 
цуры ’рлæууыди, æмæ Алмасханæн адæргæй йæ зæнгтæ 
адон сты. Лæппу йæ царды фыццаг хатт бамбæрста, тас 
циу,уый. Къахæй сæрмæ йæ æгъатыр къæппæгау æрцахста 
æмæ йæ тынгæй тынгдæр æлхъывта. Алмасханы фæндыди 
алидзын, йæ тых-йæ бонæй ныхъхъæр кæнын, Ритæйы ама- 
рын. О, о, Ритæйы амарын! Уый аххосæй йыл æрцыди ахæм 
æдылы рæдыд. 
— Алик, мæ сæр ма цы фæкæнон, уый нал зонын. Ныр 
цалдæр боны мæ уд æрдуйæ нарæгдæр сси, — кæуын хъæ- 
лæсæй загъта чызг æмæ къухмæрзæн йæ фындзмæ схаста. 
— Цæй тыххæй? — йæ мидкатай æмбæхсгæйæ йæ бафар- 
ста Алмасхан. 
— Цъысымы мæ баппæрстай, æмæ мæ зæрдæ йæхи къул- 
тыл хойы. Хуыцауы раз цы аххосджын фæдæн? Исты хæлд 
куы уаин, уæд ма — гъа... 
163 

«Ай хæлд цы хоны, цымæ?» — йæхинымæр ыл бахудти 
Алмасхан, æмæ йын кæд йæ дзуапп рагацау зыдта, уæддæр 
та йæ ногæй бафарста. 
— Цы дыл æрцыди? 
— Цыма сывæрджын дæн, афтæ мæм кæсы. 
— Искæмæн æй загътай?! 
— Цытæ дзурыс? Мæ ныййарджыты хъустыл куы ’рæуа, 
уæд мæ амардзысты. 
— Цæмæн хъуамæ æрцæуа дæ ныййарджыты хъустыл? 
Дæ дзыхыл хæц, æмæ йæ мачи базона. 
— Ахæм хъуыддагæн бамбæхсæн куыд и? 
— Адæм уымæй стырдæр хъуыддæгтæ бамбæхсынц... 
— Нæ дæ æмбарын. Курынмæ мæ нæ хъавыс? 
— Куыннæ, фæлæ нырма æгæр раджы у. Кæдæм тагъд 
кæнæм? 
— Нæ худинаг куы раргом уа, уымæй тæрсын, æндæр... 
— Ныббар мын, дæ хорзæхæй, Ритæ, — фæлмæн хъæлæ- 
сы уагæй йын йæ ныхас æрдæгыл фескъуыдта Алмасхан. — 
Дæуæн зындзинад саразыны бæсты æз мæ цард раттыныл 
сразы уыдзынæн, фæлæ дын иу хъуыддаг æнæ бамбарын- 
гæнгæ нæй. Хицæн индивидуумæй адæймаг аразынц стыр 
бæллиц æмæ æвæллайгæ фæллой. Иудадзыг размæ чи тыр- 
ны æмæ иу рындзæй иннæмæ чи хизы, æрмæстдæр уый у 
адæймаджы ном хæссыны аккаг, иннæ та у фос. Æмбарыс 
мæ? Хуымæтæджы фос, дыкъахыг хайуан. Йæхи адæймаг 
чи хоны, уый хъуамæ лыстæг хъуыддæгтæм йе ’ргом ма 
здаха, хъуамæ ахæм домбай уа, æмæ цыфæнды цæлхдурты 
сæрты дæр хизын фæраза, хъуамæ йæ нысанмæ цæуа ныфс- 
джынæй, науæд ын фосы бынатмæ æнæ æрхаугæ нæй. 
— Нæ та дæ æмбарын. Дæ хъуыды ма ’ргомæй зæгъ. 
— Адæймаджы дуне тынг вазыгджын у, æмæ фылдæр 
хатт йæхæдæг дæр йæхи нæ фембары. Абон йæхицæй цы 
хъуыды суры, уый йын, чи зоны, райсом æппæтæй сæйраг- 
дæр суа. Абон æй æппындæр чи нæ хъæуы, уый йæ, чи 
зоны, райсом æппæтæй тынгдæр бахъæуа... 
— Нæ сывæллонæй зæгъыс? 
— Æз æрмæст уый кой нæ кæнын, æз иумæйаг хъуыды 
дзурын. 
— Мæн иумæйаг ныхæстæм не ’вдæлы: мæ игæр артыл 
судзы. 
— Хуыцау, зæхх — æвдисæн, æз нæ сывæллоны ныхмæ 
нæ дæн. Табуафси, райгуырæд. Иу фыд дæр йæ хъæбулы 
афтæ тынг нæ уарзы, æз ма сабийы цас бауарздзынæн. 
Æцæгæлæтты цотæй æдзух мæ мондæгтæ куы исын, уæд 
мæ туг, ме стæгыл бацин кæнын нæ бафæраздзынæн? Кæд 
164 

мын ахæм æгьатыр æнхъæл дæ, уæд дæ цард мемæ куыд 
сбæттынмæ хъавыс? 
— Æз куы ницы зæгъын, — хатыркурæгау йе уæхсчытыл 
схæцыд Ритæ, æмæ та Алмасхан дзурын райдыдта: 
— Ног адæймагæн цард раттынæй диссагдæр ма цы уа. 
Мæнмæ гæсгæ, зæххыл уымæй зæрдæрайгæдæр хъуыддаг 
нæй. Дуне ноггуырд сывæллонæй рæсугъд кæны, фæлæ æрдз 
адæймагæн зонд уый тыххæй радта, цæмæй йæ цард, куыд 
хуыздæр у, афтæ сараза, цæмæй, сывæллон ныййарын кæд 
хъæуы, уый зона. Уыцы хъуыддагыл фосæн сæ бон хъуы- 
ды кæнын нæу æмæ сæ лæппынты кæрæдзи фæдыл хæло- 
фæй зайынц. Махæн æндæр у нæ уавæр. Мах стыр зондыл- 
хæст удгоймæгтæй сфæлдыста æрдз, æмæ нын фосы митæ 
кæнын не ’мбæлы. Уыцы сывæллоны нæ мæнгард дунемæ 
æнæрхъуыдыйæ куы рауадзæм, уæд ын, фыццаджыдæр, 
йæхи цард фехалдзыстæм. 
— Цæмæн? 
— Уымæн æмæ гæвзыкк студентгæ стæм æмæ йын нæ мæ- 
гуыр капеччытæй æхсыр балхæнынхъом дæр не суыдзыстæм. 
— Ау, нæ ныййарджытæ нæм нæ фæкæсдзысты? 
— Нæхи нын кæй схастой, уый æгъгъæд нæу? Ныр та 
нын хъуамæ нæ сывæллоны схæссой? Никуы уыдзæн уый! 
Æз хъуамæ мæ цоты курæггаг къæбæртæй ма хæссон, фæлæ 
мæхи фæллойæ! Æз хъуамæ ацы цардæн йæ рохтыл æрхæ- 
цон, мæ бон æрмæст мæхи сывæллæттæ схъомыл кæнын 
куыд нæ уа, афтæ, æцæг мæ ды ма хъыгдар. Дæхи ссыгъ- 
дæг кæн, æмæ уал нæ цард саразæм, фæстагмæ фæсмон- 
гонд куыд нæ фæуæм. 
— Мæнæн мæ сывæллонмæ мæ къух нæ батасдзæни, — 
йæ цæссыгтæ ныхъуыргæйæ, загъта Ритæ, æмæ Алмасханы 
цæсгом фæтар и. Йæ зæрдæйы схæлбурцъ кодтой алыхуы- 
зон æнкъарæнтæ. Æппæтæй тынгдæр æй фæндыди йæ уар- 
зоны ныххурх кæнын, фæлæ йæхиуыл ныххæцыди æмæ 
æрæджиау сабырæй загъта: 
— Куы райгуыра, уæд нæ цъымарамæ батæрдзæни, сах- 
сæнтæ ныл сæвæрдзæни, æмæ нæ бирæ рæсугъд фæндтæ 
нæ хъуыры фæбаддзысты. 
— Мæн царды дæуæй сывæллон ныййарынæй стырдæр 
хорздзинад нæ хъæуы. 
— Кæрæдзи кæй не’мбарæм, уый хорз нæу. Афтæмæй 
нын иумæ цæрæн куыд и? — фелхыскъ æй кодта Алмасхан. 
Цæмæй йын чызг иæ дæлгоммæ ныхасы хъуыды райхала 
æмæ дзы йæхицæн хатдзæгтæ скæна, уый тыххæй иучысыл 
æнæдзургæйæ алæууыди, стæй та Ритæмæ йæ хъæлæс рай- 
хъуысти: — Мæ алыварс цы гуымыдза лæппутæ ис, уыдо- 
165 

нæй иу дæр капеччы аргъ нæу! Сæ къуындæг хъуыдытæ 
бахæрын æмæ баназынæй дарддæр нæ хæццæ кæнынц, æмæ 
уыцы сæлхæртæ царды стыр бынæттæ æрцахсдзысты, æз 
та лæггадгæнæгæй баззайдзынæн! 
— Мах дæ ницы бахъыгдардзыстæм... 
— Æгæр дæр ма мæ бахъыгдардзыстут! Дæу фæнды, цæ- 
мæй æз ницыйæ баззайон æмæ мæ цард хицæуттæм хæ- 
лæггæнгæйæ арвитон, фæлæ уый никуы уыдзæни! Æз стыр 
хъуыддæгты тыххæй райгуырдтæн æмæ куырм уырыйы 
цардыл никуы сразы уыдзынæн. Фæлтау дæ хурхыл кард 
æрбавæр æмæ фæци! 
— Цытæ дзурыс?! Хуыцау нæ уыцы бæллæхæй бахизæд! — 
фæтарсти Ритæ æмæ лæппуйы хъæбысмæ йæхи баппæрста. 
Алмасхан ын йæ сау æрттиваг сæрыхъуынтæ рæвдауæгау 
æрсæрфта æмæ ныфсæвæрæгау загъта: 
— Ма тæрс, мæ дунейы рухс, ма тæрс, нырма нын иу 
æмæ дыууæ сывæллоны нæ райгуырдзæни. Институт уал 
каст фæуæм, стæй нæ цард баиу кæндзыстæм, æмæ мын 
фырыхъулы хуызæн лæппутæ ныййардзынæ. Ды дæ фыны 
дæр кæй никуы федтай, æз ахæм бынатмæ хъавын æмæ 
йæ æрцахсдзынæн, æнæмæнг æй æрцахсдзынæн, æмæ ар- 
гъауы дунейы æрцæрдзыстæм. 
Ритæ йыл кæй баууæнддзæни æмæ йын йæ ныхасыл дык- 
каг кæй нал зæгъдзæни, ууыл йæ зæрдæ дардта, фæлæ йæхи 
ссыгъдæг кæныныл афтæ æнцонæй сразы уыдзæни, уый 
йæ фæсонæрхæджы дæр нæ уыди æмæ æнæнхъæлæджы 
тæссаг низæй фервæзæг рынчынау цинæй марди. Æваст 
æгъатыр æлхъивæнтæй феуæгъд и, æмæ та йæм цард йæ 
мидбылты худын райдыдта. Иуцасдæр ма Ритæимæ æфсо- 
нæн ауæдтытæ кодта, стæй институты ректоры чызгимæ 
балымæн и æмæ йæ уарзоны кæугæйæ ныууагъта. Мæгуыр 
чызг æнхъæл уыди, йæ коммæ куы бакæса, уæд æм хуыз- 
дæр зæрдæ бадардзæни æмæ фæрæдыди. Фыртыхстæй къух- 
ты-къухты кæй ацыди æмæ йæ ахуырæй кæй фæхаудта, 
расыггæнаг хиваст лæгимæ кæй бацарди æмæ хæрз æрыго- 
нæй йæ ингæн кæй ссардта, Алмасхан уый дæр нал базыд- 
та. Исчи йын æй куы радзырдтаид, уæддæр æм йæ хъус не 
’рдардтаид, уымæн æмæ дзы фароны митау ферох и. Ал- 
масханæн йæ цард уыди разæй, æмæ йæ фæстæмæ кæсын- 
мæ не ’вдæлди. Уæдæ зæронд фæлхæртты сызгъæрины 
къæрттытæ агурын дæр нæ сахуыр и. Рæстæгæй-рæстæгмæ 
йын фæстæмæ акæсын æмæ йе ’фсармы бафæрсын кæй 
æмбæлди, уый зыдта, фæлæ йæ йæ сæрмæ нæ хаста, уымæн 
æмæ уыцы хъуыддаг нымадта æвæрæз адæймаджы лæмæгъ- 
дзинадыл. 
166 

* * * 
Алкæуыл дæр æнцонæй чи ’ууæнды, ахæм сылгоймаг нæ 
разынди Алмасханы ног уарзон. Тамилæ цы дунейы царди, 
уый æвзæр нæ зыдта. Адæмы цæстфæлдахæн митæй йæ 
зæрдæ иу æмæ дыууæ хатты нæ ныккæрзыдта, йæ размæ 
йын цы цæлхдуртæ æвæрдтой, уыдоныл иу æмæ дыууæ 
хатты нæ фæкалди. Афтæ зæгъæн нæй: «Æртын иу азы 
дæргьы йæ зындон уæлæуыл бафыста», фæлæ йыл цы цæф- 
тæ æрцыди, уыдон æм, йæ рог царды уавæртимæ абаргæйæ, 
тынг тыхджын фæкастысты, æмæ сдæрзæг и. Кæд ыл нæжой- 
мæгты фæлмæн ныхас раздæрау нал ахадыдта, уæддæр сæм 
йæ зæрдæйы уаг нæ аивта, уымæн æмæ царды æндæр хорз- 
дзинад нæ уыдта. Йæ ректор фыд ын институты хардзæй 
горæты астæу ахъаззаджы фатер райста, рæстæджы до- 
мæнтæм гæсгæ йæ диссаджы хорз сцалцæг кодта, алыхуы- 
зон зынаргь дзаумæттæ йæм баласта, æмæ дзы Тамилæ амæй- 
ай хæрзконддæр студенттимæ йæ рæстæг æрвыста. Инсти- 
туты немыцаг æвзаг лæвæрдта, æмæ-иу йæ цæст кæуыл 
æрхæцыди, уымæн-иу фæлмæн хъæлæсы уагæй загъта: 
— Æрмæг хорз нæма зоныс, мæ хур. Ацу, сахуыр æй 
кæн æмæ мæм дæ зачетты чиныгимæ сабаты изæрæй нæхи- 
мæ æрбацу. 
Комкоммæ йæм бакæсын дæр ничи уæндыди, фæлæ йæ 
æрыгæттæ фæсномыгæй хуыдтой «Сабаты изæрæй» æмæ 
йыл сæхимидæг худтысты. 
Йæ хабæрттæ Алмасханы хъустыл дæр æрцыдысты, 
фæлæ сын дам-думтæ æнхъæлдта æмæ сыл нæ баууæнды- 
ди. Тамилæ йын уыцы ныхæстæ йæхицæн куы загъта æмæ 
йæ хуыцаубоны дæр йæ аив фæлгонцгонд уатæй æддæмæ 
куынæ рауагъта, уæд æй бамбæрста, студенттæн — иу фем- 
бæлд сабатмæ цæмæн снысан кодта, уый. Дисы йæ баф- 
тыдта Тамилæйы арæхстдзинад. Нæлгоймагыл узæлынмæ 
афтæ дæсны уæвæн и, уый йæ хъуыдыйы кæрон дæр ни- 
куы ’рцыдаид, йæхиуыл æй куынæ бавзæрстаид, уæд. Ал- 
масхан афтæ хъуыды кодта, сылгоймæгтæ иууылдæр сын- 
тæджы къодæхтау уæлгоммæ фæлдæхтæй фæхуыссынц 
æмæ къæмдзæстыгхуызæй нæлгоймæгты узæлдмæ фенхъ- 
æлмæ кæсынц, фæлæ йын Тамилæ уыцы хъуыддагмæ йæ 
зондахаст аивта. 
Къахæй сæрмæ йын-иу адджын батæ кæнын куы рай- 
дыдта, уæд-иу æвæлтæрд лæппуйæн фырæхсызгонæй йæ 
зæрдæ гæлæбу фестади. 
Иуафон Тамилæ Алмасханы рæвдауынæй куы бафæл- 
167 

лади, уæд цæхæркалгæ люстрæмæ йе ’ргом аздæхта æмæ 
йæхиимæ дзурæгау сабырæй загъта: 
— Æрыгонæй цы рæдыдтытæ бауадзæм, уыдонæн ма-иу 
срастгæнæн куы уаид... 
— Цæй тыххæй зæгъыс? 
— Куыддæр институты ахуыр кæнын райдыдтон афтæ 
иу дынджыр богалмæ чындзы ацыдтæн æмæ йыл фæсмо- 
нæй мæлын. 
— Цæмæн? 
— Дæумæ куы фæбадтаин, уæд мын ныр замманай лæг 
нæ уаид? — хъазгæмхасæн бафиппайдта Тамилæ, стæй фен- 
къард и. — Уæвгæ ды зæронд усæй цы кæныс?.. 
— Фыццаджыдæр, ды зæронд ус нæ дæ, дыккагæй та, æз 
сылгоймагæн йæ кармæ нæ кæсын. 
— Уæдæ? 
— Йæ зонд æмæ йе ’гъдаумæ. 
— Мæ сыгъдæг удæй дын ард хæрын, уыцы сæрхъæн 
спортсменæй куы ралыгьтæн, уæдæй фæстæмæ мыл иу нæлгой- 
маг дæр нæма андзæвыди.Мæ царды мын ды дыккаг нæлгой- 
маг дæ, зæрдæйæ кæй бауарзтон, уыдоны ’хсæн та — фьщцаг. 
— Дæ лæджы нæ уарзтай? 
— Æппындæр нæ. Æнæмбаргæ сывæллон-чызг уыдтæн 
æмæ йын йæ кады фæдыл адзæгъæл дæн. 
— Мæнæн та? — хинхудтгæнгæ йæ бафарста Алмасхан, 
фæлæ Тамилæйы цæсгомыл иу нуар дæр нæ фезмæлыди. 
— Нæ зонын, мæ хур, нæ зонын. Алы ’хсæв дæр мæ 
фыны демæ фæархайын. Аудиторимæ куы бахизын, уæд 
дæр фыццаг дæу ауынын. Иу хаттæй иннæ хатмæ мæхи- 
цæн фидар дзырд раттын, нал æм бакæсдзынæн, зæгъгæ, 
фæлæ та дæ мæ цæстытæ сæхæдæг ацахсынц. Дæ цæсгом- 
мæ кæсгæйæ мæ буарыл цыдæр æнахуыр æнкъарæнтæ ахæ- 
лиу вæййынц æмæ мæ æрфæнды адæмы ’хсæн дæ дзаумæт- 
тæ раласын. Фыццаг хатт дæ куы федтон, уæдæй фæстæмæ 
мыл цыдæр æрцыди, цыма мын кæлæнтæ счындæуыди. 
Æвзонг чызг мæ рауади æмæ мæ судзгæ монцтимæ уæлæрв- 
ты тæхын. Ныр иумæ цал сахаты стæм, уæддæр дæ нæма 
бафсæстæн. Гæнæн куы ^уаид, уæд дæ мæ цармы батухин, 
иууылдæр мæн куыд уаи, афтæ. Алмасхан ын йе ’хсидгæ 
æнкъарæнтыл нæ баууæндыди, фæлæ йын уæддæр æхсыз- 
гон уыди йæ уарзондзинады ныхæстæм хъусын. Иугæр ын 
йæ зæрдæ балхæныныл афтæ тынг архайы, уæд æй, æвæц- 
цæгæн, æцæгдæр фæнды иæ цардæмбал суæвын. Алмасхан 
разы у йемæ бацæрыныл. Чъизи ’мдзæрæны тугцъир къо- 
лопитимæ удхар кæныны бæсты хæрзæфснайд уаты йæ бон- 
тæ кæимæфæндыдæр æрвитдзæни, фæлæ ма дзы уымæй 
168 

уæлдай цы рамбулдзæни? Йæхицæй дæс азы хистæр ус? 
Æмæ ахæм рæсугъд лæппуйæн уый æгæр чысыл лæвар нæу? 
Бæгуыдæр у. Йæ ректор фыд ын хицауы бынатæй зæрдæ 
куы бавæрид, уæд,чи зоны, бирæ лæгъстæты фæстæ Тами- 
лæйы фæндыл сразы уаид. 
Тамилæ арвы хин æмæ зæххы кæлæн уыди. Кадылмард, 
хиуарзон лæппуйы лæмæгъдзинæдтæ бæстон сахуыр кодта, 
йæ сонт зæрдæйы судзаг хъæдгæмттæ йын судзины фындзæй 
фæцагайдта æмæ сæ уыцыиу рæстæг дзæм-дзæмы донæй 
æрæхсадта: 
— Куы мæ ракурис, уæд дын диссаджы цард саразин. 
Лæппутæ дæм фырхæлæгæй сæ былыцъæрттæ хæриккой, 
чызджытæ та дыл сæхи мариккой. 
— Уый бæрц хъару дæм кæцæй разындзæни? Нымæтын 
ехс ссарынмæ хъавыс? — цыма йын йæ ныхæстæ ницæмæ 
æрдардта, уыйау æй æлхыскъæмхиц хъæлæсæй бафарста 
Алмасхан. Сылгоймаг зæххы цы хоры мыггæгтæ ныппæр- 
ста, уыдон сау мæрыл кæй сæмбæлдысты æмæ уайтагьд билць 
уадзынмæ кæй фесты, уый бамбæрста æмæ йæ мидбылты 
бахудти. Цыма лæппуйыл æрхъæцмæ дæр нæ хъæцыди æмæ 
йын алидзынæй тарсти, уыйау æй йæ риумæ нылхъывта æмæ 
йын сусæгвæндгæнæгау йæ хъусы бадзырдта: 
— Æз дæу тыххæй мæ уд дæр нæ бавгъау кæндзын, мæ хур. 
Цы дæ хъæуы, уый мын зæгъ, æмæ дын æй сараздзынæн. 
— Куыд æгъдауæй? 
— Мæ фыды фæрцы. 
— Кæд дын Хуыцауы ’мдых нæу. 
— Цы бынат ахсы, уымæ йын ма кæс. Йæ фадæттæ фыл- 
дæр сты, фæстæдæр та ноджы фылдæр уыдзысты... 
Алмасхан йæ фыццаг уарзоны цы фæдфæливæн ныхæс- 
тæй сайдта, уыдон йæ зæрдыл æрбалæууыдысты, æмæ йæм 
æнæууæнк каст бакодта. 
— Нæ дæ уырны? — фæтæргай и Тамилæ æмæ йæм йæ 
чъылдым фездæхта. — Зыбыты дзæгъæлы. 
— Уырны, уырны, æрсабыр у, — фæлмæн хъæлæсæй йын 
загъта Алмасхан, æмæ та йæм Тамилæ йе ’ргом раздæхта. 
— Инус æй обкомæй рæстæгмæ рарвыста, институт, дам, 
йæ къахыл слæууын кæ. Ныр æй фæстæмæ хоны... 
Лæппу йæ цин бауромын нал бафæрæзта æмæ хуыссæ- 
ны рабадти. 
— Обкоммæ?! 
-О. 
— Уый æвзæр нæу. 
— Æвзæр цы хоныс? Уый тынг хорз у! Уый диссаджы хорз у! 
Кæд Хуыцауы фæнда, уæд та ногæй цæрын райдайдзыстæм... 
169 

Сылгоймаджы йæ адджын сæнттæ кæдæмдæр ахастой, 
фæлæ, кæй фарсмæ хуыссы, уый фембæрста æмæ афтæ ба- 
кодта: 
— Папæйæн йæ размæ цыфæнды стыр хæс куы сæвæрын, 
уæддæр мын «нæгъ» нæ фæзæгъы. Тынг бирæ мæ уарзы. 
— Мæ курдиат ын йæ хъусы куы бацæгъдай, уæддæр дæ 
коммæ бакæсдзæни? 
— Йæ бындары йын зæрдæйæ куы бауарзай, уæд — о, — 
æнæдызæрдыгæй йын дзуапп радта Тамилæ. 
•— Куынæ йæ бауарзон, уæд та? 
— Уæд дæ тæрхондоны ’рфæрсдзæни, мæ чызджы хуыс- 
сæны æнæзакъон митæ цæмæн кæныс, зæгъгæ, — хъæрæй 
ныххудти Тамилæ æмæ йæ цæнгтæ лæппуйы бæрзæйыл 
атыхта: — Обкомы цас гæнæнтæ ис, уый зоныс? О-о-о! 
Ахъуыды кæн, мæ хæдзар, ахъуыды кæн, æмæ иуцалдæр 
адæймагимæ рестораны абадæм. Нæ чындзæхсæв нын Иры 
дзыллæтæ куынæ базоной, уæддæр сыл ницы ’рцæудзæни. 
Сылгоймаг йæ ныхас ахæм хуызы балхынцъ кодта, цыма 
сæйраг хъуыддаджы иумæйаг æвзаг ссардтой æмæ ныр ни- 
цытæ æмæ мацытыл дзурдзысты.Сæ зæрдæ сын уарзонд- 
зинады арт нæ басыгъта.Сæ иуы хъуыди стыр бынат, ин- 
нæйы — æрыгон лæг (йæ хивæнд хæзгултæ йæ куыд феной 
æмæ фырфæсмонæй сæ къухы фыдтæ куыд хæрой), æмæ 
цыбыр рæстæгмæ сæ дыууæйæн дæр сæ тын сæ къух ссард- 
та. Тамилæйæн йæ бæллиц сæххæст и, æнхъæл куыд нæ 
уыди, афтæ тагъд, æмæ сног и. Алмасханы нырма йæ 
бæллицмæ бирæ цæуын хъуыди, фæлæ цы фидар мæсыг 
самайынмæ хъавыди, уымæн бындур æвæрынмæ бавнæлд- 
та, æмæ цинæй марди. Йæ минæвæртты ректормæ барви- 
тыны агъоммæ куырыхон лæгау уæзбынæй æрбадти инсти- 
туты фæскомцæдисон комитеты секретары бандоныл. Кæд 
уыцы бандон хæрз хуымæтæг уыди, стæй ныллæг ран лæу- 
уыди, уæддæр йæ хицауæн иттæг хорз фадат лæвæрдта 
бæрзонд къæлæтджынмæ схизынæн, æмæ уый стыр ныфс 
уагъта æрыгон лæппуйы зæрдæйы. Алмасхан йæхи цæсты- 
тæй уыдта, парти æмæ бæстæйы сæргълæуджытæн се ’ндон 
базыртæ ацы ныллæг бандоныл кæй райрæзтысты, уый. Куы 
дзы сбадти, уæд йæ алфамблай бæстондæр акасти æмæ 
æрцыди ахæм хатдзæгмæ: дæ къух уазал доны дæр ма атул, 
æцæг дæхи афтæ дар, цыма дæ удæй арт цæгъдыс, цыма 
æнæ дæу иунæг хъуыддаг дæр йæ бынатæй нæ фезмæлдзæ- 
ни. Иудадзыг дæхи куыстхуызæй куы ’вдисай, уæд дын 
адæм исты ’нхъæл уыдзысты, æмæ дын аргъ кæндзысты. 
Хицауады ныхмæ мацы дзур. Сæ цæстытæм сын æдзынæг 
кæс, цы сæ хъæуы, уый сын сæ былты змæлдæй ахс æмæ 
170 

йæ рæвдз æххæст кæн. Раст куынæ уой, уæддæр сын сæ 
митæй æппæл, адæмы туг куы нуазой, уæддæр сæ фарс 
хæц. Рæсугъд дзурын зон, æмæ дæ дзæнгæдайæ адæмы 
сæртæ дзæгъæл кæн, фæлæ нырыккон цардмæ ма ’внал. 
Йæ хорздзинæдтæ стауыныл куы схæцай, уæд дыл фæли- 
тойы ном сбаддзæни æмæ дын дæ раст ныхæстыл дæр нал 
баууæнддзысты. Дины æмæ партийы кусджытæ кæ- 
рæдзийæ арвы талынгты лидзынц, фæлæ сæ хиндзинад иу 
у. Адæмæн зæрдæтæ æвæрынц бæллиццаг фидæнæй, дзæ- 
нæт æмæ коммунизмæй. Сæ дыууæ дæр сты цæстылуайгæ 
зæрдæхъыдзыгæнæн нывтæ, мæгуыр адæмы сæрымагъз дон- 
гæнæнтæ, сайæн фæрæзтæ. Цалынмæ зæххыл æдылытæ уа, 
уæдмæ сыл æууæнддзысты. Æдылытæ та æдзухдæр уыдзыс- 
ты. Иугæр æдылы саинæгтæ ис, уæд зондджын сайæгтæн 
дæр æнæ уæвгæ нæй, уымæн æмæ иу цæргæ уд иннæ цæр- 
гæ уды хардзæй цæрынмæ тырны. Æрдз афтæ арæзт у, æмæ 
фысты разæй хъуамæ цæуа бодз. Амæй фæстæмæ уыцы бод- 
зтæй иу уыдзæн Алмасхан. Йæхицæй бирæ хистæр фы- 
дынд ус кæй æрхаста, уый ма йын æрыгон рæсугъд чызджы- 
тæ, чи зоны, ныххатыр кæниккой, фæлæ хæлд сылгойма- 
гыл кæй барвæссыди, уый йын нæ барынц æмæ йыл æрго- 
мæй худынц. Йæ мады зæрдæ риссы æмæ кæуы. Фыд æй 
æмбары, кæмдæрты йемæ разы дæр у, фæлæ уыцы мадзу- 
райæ лæууы, йе ’рфгуыты ’лхынцъ нæ халы. Алмасхан ал- 
цыдæр æмбары, алцыдæр уыны, сылгоймагимæ æнæуарзгæйæ 
цæрын куыд зын у, уый алы бон дæр йæхиуыл æнкъары, 
фæлæ йе стыр фидæны сæраппонд быхсы. Ацы фыдæвза- 
рæн ын рæстæгмæ кæй у, ууыл йæ зæрдæ дары. Куыддæр æй 
Тамилæйы сæр нал хъæуа, афтæ йæ фæуадздзæни æмæ 
тæмæнтæкалгæ рæсугъд чызгимæ йæ цард бынтон æндæр 
уагыл сараздзæни. Худгæ йыл чи кæны, уыдон дæр æрса- 
быр уыдзысты. Къорд азы фæстæ йæ сæ сæргъыл кадджы- 
нæй куы феной, уæд йæ рагон лыстæг хъуыддæгтæ хурмæ 
рахæссыны аккаг никæмæуал фæкæсдзысты. Сæ сæргъыл 
кæй слæудзæни, уый та дызæрдыггаг нæу. 
Ахæм зондахастимæ кусын райдыдта Алмасхан институ- 
ты фæсивæды раздзæуæгæй. Скъолайы куы ахуыр кодта, 
уæд нырма хæрз æрыгон лæппу уыди, козбау митæм нæма 
арæхсти, хицæуттæй æппæлгæйæ йæм эпитеттæ, метафорæ- 
тæ æмæ алыхуызон рæсугъд барæнтæ фаг нæма уыди, фæлæ 
институты уыцы хъуагдзинæдтæй фервæзти æмæ стауын 
райдыдта фæскомцæдисы, партийы разамонджыты, ^сæ 
хæдивджыты, се’ххуысгæнджыты, мæрдты, æгæсты. Йæ 
фырдиссагæй ма-иу ногдзаутæм дæр бавнæлдта. Се’ппæт 
дæр ын уыдысты номдзыд, кадджын, намысджын, æнæ- 
171 

мæлгæ. Ног ныхæстæ агурын æй нæ хъуыди. Æппæлæн 
уацтæй бæз-бæз кодтой бæстæйы ’ппæт газеттæ дæр, хъуы- 
ста сæ радиойæ, телевизорæй, касти сæ журналты, чингуы- 
ты æмæ сæ цæттæйæ иста. Йæ пъартфель æмæ йæ дзыппы- 
тæ æдзухдæр дзаг уыдысты мард æмæ æгас фæтæгты, стæй 
æххæст фæтæг чи нæма сси, уыдон куырыхон ныхæстæй, 
поэтты цæстмæхъус æмдзæвгæтæй, разагъды ахуыргæндты 
иртасæн куыстытæй. Иу рæнхъ дæр дзы йæ зæрдæмæ æм- 
гæрон никуы бауагъта, фæлæ сæ æнтыстджынæй пайда 
кодта йæ раныхæсты рæзгæ фæсивæдæн зонд бацамоныны 
охыл, цæмæй гуыргъахъхъ фæндагыл цæугæйæ ма фæкæ- 
лой, æмæ сын фæсарæйнаг тугцъир капиталисттæ сæ сæры- 
зонд ма сдзæгъæл кæной, цæмæй сыгъдæгзæрдæйæ аразой 
ног цард. Суанг ма йæ усимæ дæр дзырдта уыцы ’взагыл. 
Иутæ йæ хуыдтой зондджын æмæ мæлгъæвзаг, иннæтæ — 
æдылы æмæ бæрбæра. Фыццæгты фидарæй уырныдта, стыр 
лæг дзы кæй рауайдзæни, уый. Дыккæгтæ та дзырдтой: «Йæ 
дзæгъæл дзæнгæдайы фæхуыдуг уыдзæни. Абон куынæ уа, 
уæддæр æй райсом бамбардзысты æмæ йæ хъиладзагьдæй 
фæсурдзысты». 
Алмасхан зондджынтæм дæр нæ хаудта, æдылытæм дæр. 
Уыди рæстæмбис зондылхæст адæимаг. Ахуыргонд дзы 
кæй нæ рауайдзæни, уый зыдта, сфæлдыстадон куыстæй 
та йе сæфт уыдта æмæ политикæйыл ныххæцыди. Бынат, 
кад æмæ æхца систы йæ Хуыцæуттæ. Уыдонæн аргъуыц 
кодта æхсæвæй-бонæй. Бынат æмæ кад йæ къухы нæма баф- 
тыдысты, фæлæ йæм æхца цæуын райдыдта. Бынтон æнæн- 
хъæлæджы иу абитуриентмæ фæлварæнты рæстæг йæ цæст 
фæдардта, æмæ йын сырх гæххæттыты тыхтон йæ дзыппы 
ныгьтъыстой. Лæппу фæсырх и, фæстæмæ сæ йæ хицау- 
æн раттынмæ хъавыди, фæлæ йæ зæрдæ нæ бакуымдта. 
Æхсæв-бонмæ йæ фыртæссæй хуыссæг нал æрцахста. Афтæ 
йæм касти, цыма иæ институты хицауад фæлваргæ кæны 
æмæ йæм ныртæккæ милиционерты ’рбарвитдзæни, фæлæ 
йæм ничи никæй æрбарвыста, æмæ йæ зæрдæ фæфидар и. 
Йæ лæмæгъдзинады тыххæй йæхиуыл фæхудти. Чи йæм 
хъуамæ бауæнда, йæ кайыс обкомы стыр бынат куы ’рцах- 
ста, уæд? 
Ахуыргæнджытæй алчидæр йæ сæйраг хæсыл нымадта 
Алмасханæн исты хорздзинад саразын. Кæмæ-иу баулæ- 
фыди, уый йын-иу уайтагъд йæ хъуыддаг ацарæзта, æмæ 
дзы гæртамхор рауади. Гæртамхор та ахæм уыди, æмæ йæ 
разæй æппындæр никæй ауагътаид. Æхца йæм куыд фыл- 
дæр хаудта, афтæ хъалæй хъалдæр кодта æмæ йæ машинæ- 
тæ хуыздæрæй хуыздæрмæ ивта. Фыццаг æм фæзынди 
172 

«Москвич», йæ хæдфæстæ — «Победæ», стæй та — «Вол- 
гæ». Се ’ртæйы дæр æрдзы хъæбысмæ уыйбæрц суинаг сту- 
денткæты фæласта, æмæ ма дзы сæ нæмттæ рох дæр фесты. 
Банымудзынæй сæ нæ тарсти: институтмæ бахауын сæ ис- 
кæй чъизи митæ раргом кæнынæй тынгдæр кæй фæндыди, 
уый уыдта, стæй сæ хъуыддаг тыхмимæ никуы ’рцыди. 
Уæдæ йæ усæй дæр тынг не ’фсæрмы кодта, уымæн æмæ 
уый дæр, студенттæ хъус-хъус куыд дзырдтой, афтæмæй 
ком нæ дардта. Лæг æмæ усæй алчидæр хицæнæй архайдта 
цардæй фылдæр æхсызгон минуттæ райсыныл. Уымæ гæс- 
гæ, се ’хсæн ныффидар кодтой сæрибар ахастдзинæдтæ æмæ 
кæрæдзи нæ хъыгдæрдтой. Иу уайдзæф дæр сæ никуы 
никæмæй схаудта. Сæ фæлмæн ныхасмæ хъусгæйæ, исчи 
загътаид: «Тæхудиаг æрбауой, цы дзæбæх цæрынц». 
Алмасхан институт каст куы фæци, уæд йæ кайысы ны- 
мæтын ехсы фæрцы цыбыр рæстæгмæ фæскомцæдисы об- 
комы фыццаг секретары бынатмæ схæццæ и, фæлæ ахæм 
лыстæг куыстытыл нал æрвæссыди. Стæй йæ йæ сывæрджын 
фыдынд усы рæвдауын дæр нал фæндыди æмæ йæхи уæл- 
дæр партион скъоламæ арвитын кодта. Цалдæр мæйы фæс- 
тæ йæ мад амарди, фæлæ йæм Алмасхан не ссыди, йæ 
Аыдмæ телефонæй дæр не сдзырдта, æгæр-мæгуыр æм тæ- 
фæрфæсы тел дæр нæ ныццавта. Тамилæ йын лæппу куы 
ныййардта, уæд дæр æй Ирыстонмæ йæ къах не схаста. Йæ 
усимæ телефонæй аныхæстæ кодта, æмæ ууыл йæ цыд ахи- 
цæн и. 
«Алчидæр йæ бынат зонæд æмæ йæ кæрддзæмы бадæд. 
Тæхынæн чи райгуырди, уый хъуамæ тæхгæ кæна, хилы- 
нæн чи райгуырди, уый та — хилгæ», — хъуыды кодта Ал- 
масхан. Йæ цæсты йæхи афтæ бæрзонд сæвæрдта æмæ хуы- 
мæтæг адæмæй æфсæрмы кæнын йæ сæрмæ нал хаста, 
уымæн æмæ уыцы хъуыддаг нымадта æдылыдзинадыл, 
фосæй хатыртæ куы курай æмæ сын фæндаг куы дæттай, 
уыйау. 
Куыддæр партион скъола каст фæци, афтæ йæ йæ кай- 
ыс районы хицауы бынаты сæвæрын кодта, æмæ Алмасхан 
ирон дзыллæты ’хсæн интернационалон зондахаст ныффи- 
дар кæныны охыл саумæр зæххытæ дæттын райдыдта æн- 
дæр адæмыхæттытæн. Ног æрбалидзджытæ дзы афтæ буз- 
ныг уыдысты, йæ зæрдæ йын афтæ æхсызгонæй æлхæдтой, 
æмæ цыбыр рæстæгмæ Алмасхан диссаджы хъæздыг сси. 
Цас æм фылдæр æхца хаудта, уыйас стырдæр лæвæрттæ 
кодта йæ хицæуттæн, æмæ йæ се ’хсæнмæ хонын райдыд- 
той. Уыцы фембæлдтыты-иу Алмасхан æрымысыди йæ 
фыды ныхæстæ: «Иугæр се ’хсæн куы ’рфидар уай, уæд та 
173 

дæхицæн мауал тæрс. Халон халоны цæст нæ къахы...» 
«Зондджын лæг у, æвæдза. Цы фæци, цымæ? Иу хатт æй 
бабæрæг кæнын хъæуы», — загъта-иу йæхицæн,фæлæ та - 
иу æй æндæр хъуыддæгтæ сæ фæдыл асайдтой, æмæ-иу йæ 
фыды сурæт мигъфæлмы ’рбайсæфти. 
Алмасханмæ хорз зæрдæ æрмæст йæ кайыс нæ дардта. 
Йæхи хъæбулы хуызæн æй бауарзта партийы обкомы фыц- 
цаг секретарь Инус. Уый дæр Алмасханау уыди мæлгъæв- 
заг, уый дæр студенттæ Алмасханау йæ рæстæджы хуыдтой 
«Демагог». Уымæн дæр Алмасханау уыди рæсугъд зæлланг- 
гæнаг хъæлæс æмæ йæм хъусынæй не ’фсæсти. Сæ дыууæ 
дæр уыдысты фæскомцæдисы уарзон хъæбултæ æмæ сис- 
ты партийы ’хсидгæ зæрдæйы уидæгтæ. Сæ дыууæ дæр сæхи 
æнкъардтой царды хицæуттæй æмæ сæм афтæ касти, цыма 
сæ Ирыстон куы бавдæлон уаид, уæд былæй ахауид æмæ 
йæ къæхтыл нал слæууид. Иу сæ чи кодта, уыцы миниуджы- 
тæ фылдæр уыдысты, хицæн сæ чи кодта, уыдонæй æмæ 
кæрæдзи иттæг хорз бамбæрстой. Фембæлды рæстæг-иу 
Инус Алмасханы цонгмæ аивæй бавнæлдта æмæ-иу æй 
иуварс акодта. Йæ дæлбар кусджытæ уыдтой, йæ бынатмæ 
йæ кæй цæттæ кæны, уый æмæ архайдтой се суинаг хицауы 
зæрдæмæ фæцæуыныл. 
— Алмасхан, нæ сывæллæттæ скъолаты æппæт предмет- 
тæ дæр иронау кæй цæуынц, уый дæм куыд кæсы? — иу 
хатт æй хъавгæ бафарста Инус. — Уыцы хъуыддаг сыл 
фæстæмæ нæ хæцы? Сæ иумæйаг рæзт сын нæ къуылымпы 
кæны? 
— Бæгуыдæр хæцы, бæгуыдæр къуылымпы кæны. Æз 
дын æй раджы зæгъынмæ хъавыдтæн, фæлæ дæм нæ бауæн- 
дыдтæн, — фæцырд æм Алмасхан. — Махæн нæ рухс фи- 
дæн баст у уырысимæ æмæ нæ æвæстиатæй рахизын хъæуы 
сæ диссаджы хъæздыг æвзагмæ. 
Йе’рыгон хæлары æнæдызæрдыг дзуапмæ хъусгæйæ, 
Инус йæ сæр разыйы тылд бакодта, йæ рæсугъд тымбыл 
цæсгом зына-нæзына бахудызмæл и æмæ йын йе уæхск æр- 
хоста, ома ахæм зондыл хæст куы уай, уæд мæ фæрцы дард 
ацæудзынæ. Дыууæ къуырийы фæстæ йæм йæ кусæн уат- 
мæ фæсидти æмæ йæ рухсады министры бынаты сæвæрдта. 
Йæ цуры чи бадти, уыдонæй йæм ныхмæ сдзурынмæ йæ 
ныфс ничи бахаста. Сдзурынмæ нæ, фæлæ йын йæ цæсты- 
тæм комкоммæ бакæсын дæр нæ бауæндыдысты. Республи- 
кæйы фыццаг лæгмæ цас хъару и, уый Алмасхан куы фед- 
та, уæд йæ бæллиццы зынг йæ зæрдæйы ноджы тынгдæр 
сæрттывта. 
— Бузныг, Инус Битарович, бузныг. Дæ хорздзинад дын 
174 

никуы ферох кæндзынæн, — загъта цинхуызæй æмæ йын 
йæ сæрæй акуывта. 
— Уым уал акус, стæй дарддæр фендзыстæм... 
Уыцы ныфсæвæрæн ныхæстæ дзæвгар рæстæг зæлыды- 
сты йæ хъусты æмæ йын йæ зæрдæмæ æхсызгон æнкъа- 
рæнтæ хастой. Алмасхан бамбæрста: йæ ног куысты Ину- 
сы зæрдæ балхæнынмæ куы сарæхса, уæд йæ бæллиц 
сæххæст уыдзæни, æнхъæл куыд нæу, афтæ тагъд æмæ æна- 
уæрдонæй бавнæлдта йæ мадæлон æвзаг фесафынмæ. 
Фидарæй йæ уырныдта йæ нацийы зондахаст иннæ наци- 
ты зондахасты’мвæзадмæ æрмæстдæр йе ’взаджы мæгуырдзи- 
нады аххосæй кæй не схæццæ и, уый æмæ йæ размæ сæ- 
вæрдта ирон адæмы сæ цæлхдурæй фервæзын кæныны хæс. 
Гæнæн æмæ йын амал куы уыдаид, уæд сæ Ирыстонæй дæр 
фервæзын кодтаид, фæлæ йæ мæнгард хицæуттæ гыццыл 
адæмты куыд арæхстгай сæфтой, уый уыдта æмæ йæ райгуы- 
рæн бæстæмæ гуымиры хуызы ’вналын нæ уæндыди. Ал- 
масханы нæдæр мадæлон æвзаг хъуыди, нæдæр фыдыбæс- 
тæ. Хъуыди йæ æрмæстдæр бæрзонд къæлæтджын, уымæн 
æмæ йын уый фадат лæвæрдта иттæг хорз цæрынæн, Хуы- 
цауы ’мсæр лæг уæвынæн, адæммæ уæле дæлæмæ кæсы- 
нæн. Уыцы къæлæтджын сси йæ Бонвæрнон æмæ йæ æрт- 
тиваг стъалыйау йæхимæ æнахуыр тыхæй æлвæста, иу ми- 
нут дæр æй æнцад бадын нæ уагъта. Уыцы къæлæтджыны 
тыххæй Алмасхан кæйфæнды хурхыл дæр кард æрбавæрд- 
таид. Суанг ма йæхи цард фæцыбыр кæныныл дæр сразы 
уыдаид, æрмæст æм исты амæлттæй сирвæзæд. Уый йын 
раздæрау рухс бæллиц нал уыди, фæлæ йын сси тæссаг низ 
æмæ къуыдилыйау йе’ппæт буарыл дæр ахæлиу и, йæ сæ- 
рымагъзы арф уидæгтæ ауагъта æмæ йæ цъирын райдыдта. 
Ахæм уавæры куыд хъуамæ бацауæрстаид Алмасхан цавæр- 
дæр дыкъахыг æнæбон хилджыты къуымых æвзагыл, хур- 
мæ цы лыстæг бындзыты ’взæн ратæхы, уый мынæг дыв- 
дывыл? Сæ фыдæлты хæзна йæ кæй хонынц, уый тыххæй, 
æви рæдыдæй се ’хсæн кæй равзæрди, уый тыххæй? Кæд 
Алмасхан сæ туг, се стæг уыди, уæддæр семæ нæ баиу и, 
стæй баиу уæвынмæ дæр нæ хъавыди, се ’взаг райсын та 
йæ фæсонæрхæджы дæр никуы ’рцыди. 
Алмасхан уыди партийы стъæлфæн, партийы туджы ’ртах 
æмæ йын партийы фæдзæхстытæ уыдысты йæ ныййарæг 
мады рæвдауæн ныхæстæй адджындæр, йæ фыды ныстуан- 
тæй зынаргъдæр, уымæ гæсгæ се ’ххæст кæнын нымадта 
йæ царды стырдæр хæсыл. Йæ ныхмæ чи сдзырдтаид, ууыл 
мæгуыры бон акодтаид, фæлæ йæм зул цæстæй бакæсын 
дæр ничи уæндыди, æмæ Алмасхан бындзарæй рæдывта, 
175 

парти хæмпæлгæрдæджы бынаты кæй æвæрдта, уыдон, йæ 
къæхты бын ссæста йæ адæмы литературæ, йæ адæмы куль- 
турæ, йæ адæмы намыс æмæ фарн, йæ адæмы зæрдæ, уымæн 
æмæ уыдонæн цæрыны хъомыс лæвæрдта мадæлон æвзаг. 
Алмасхан иттæг хорз зыдта, йæ адæмы цыфыддæр знаг кæй 
у, уый, фæлæ æнæнхъæлæджы йæ къæхты бын цы мæл- 
дзыджыты ссæста, уыдонæй уæлдай сæ ницæуыл нымадта. 
«Зæххыл бирæ æвзæгтæ æмæ адæмтæ фесæфти, æмæ йыл 
ницы ’рцыди. Иу ма сыл куы бафта, уæддæр ыл ницы ’рцæу- 
дзæни, хуры алыварс йæ зилынæй нæ банцайдзæни», — хъуы- 
ды кодта Алмасхан, йæхимæ хуыдта, ирон æвзаг бахъахъ- 
хъæныныл чи архайдта, уыцы фæстæзад ахуыргæндты æмæ 
сын сæ сæрты уагъта йæ прогрессивон хъуыдытæ: 
— Ирон æвзаг у, лæгæтты чи цæры, ахæм хъæддаг адæ- 
мы мæнгуд æвзаг æмæ йын фидæн нæй. Мах уыцы мæгуыр 
æвзагыл фидар куы ныххæцæм, уæд дунейы бæрзонд циви- 
лизаци нæ цæсты кæронæй дæр никуы фендзыстæм, йæ ад 
ын никуы бамбардзыстæм, гæвзыкк æмæ æвæрæзæй фæсте 
баззайдзыстæм, æмæ нын нæ фæдонтæ не ’дылы рæдыд нæ 
ныббардзысты. Нæ фæстæзад фыдæлты хæхбæсты дзурын 
хъуыди æрмæстдæр ирон æвзагыл, уымæн æмæ сын хуыз- 
дæр гæнæн нæ уыди. Иннæ адæмтимæ баст нæ уыдысты. 
Цивилизаци кæм райрæзти, уыцы бæстæты стыр адæмты 
хъæздыг æвзæгтæ ахуыр кæнынмæ сæ фадæттæ нæ амыд- 
той. Телевизормæ нæ кастысты, радиомæ нæ хъуыстой. Га- 
зеттæ æмæ журналтæ сæ цæсты кæронæй дæр нæ уыдтой. 
Чиныг цы у, уый нæ зыдтой. Ахæм æвадат уавæрты сæ 
æппæтæй тынгдæр хъуыди сæ мадæлон æвзаг æмæ йæ цæс- 
ты гагуыйау хъахъхъæдтой. Фæлæ ныр хъуыддаг бынтон 
æндæрхуызон у. Цард размæ цæуы æмæ нæ æхсæнадон 
фæзындтытæм бынтон æндæр цæстæй кæсын хъæуы. Æн- 
дæр цæстæй нæ кæсын хъæуы, дунейы адæмты хъæздыг 
æвзæгтæм дæр. Махæн не ’взаг у бинонты ’взаг æмæ йæ 
уымæй уæлдæр исын нæ хъæуы. Цæмæй нæ фæсивæдæн 
алкæм дæр ахуыр кæныны бар уа, уый тыххæй хъуамæ 
скъолаты нæ сывæллæттæн æппæт предметтæ дæр амонын 
райдайæм уырыссаг æвзагыл. Зæххыл цы адæмтæ цæры, 
уыдон рæхджы сæ национ тутт сæрыстырдзинадыл сæ къух 
сисдзысты æмæ се ’ппæт дæр суыдзысты иу æвзагыл дзу- 
рæг коммунисттæ. Фæнда сæ, нæ, уæддæр сын мах фæн- 
дагыл æнæ цæугæ нæй, уымæн æмæ уый у сæ фыдæлты 
рагон бæллиц, сæ хурты хурзæрин, сæ амонды цæхæркал- 
гæ гуырæн. 
176 

* * * 
Мæсыг хи дурæй хæлы, фæзæгъынц. Ирон адæмы фы- 
дæлтæ цæрынæй хæрынмæ цы фидар мæсыг фæцарæзтой, 
сæ æбузны фæдонтæн æнусты дæргъы цы рæсугъд хæзна 
фæхъахъхъæдтой, уый халынмæ сæ дæрзæг къухтæй фев- 
нæлдтой Инус æмæ Алмасханы хуызæн козбау уæйгæнд- 
жытæ, æцæгæлон хицæутты сау фæнд æххæст кæнгæйæ, 
сæ рæстæгмæйы бынæттæ хъахъхъæнгæйæ, æмæ æмбисон- 
ды хæрзаив мæсыг иуварсырдæм фæцудыдта, змисæй арæзт 
къæсау уайтагъд лæзæрынмæ фæци, Алмасхан та йæ къæ- 
лæтджыны арфдæр æрбадти. Исчи йын йæ цæстмæ куы 
бадардтаид, дæ адæмæн стыр фыдбылыз сарæзтай, зæгъгæ, 
уæд æм йе ’ргом дæр нæ раздæхтаид, уымæн æмæ йæхицæн 
Хуыцау æнхъæл уыди. Афтæ йæм касти, цыма хохы цъуп- 
мæ йæ зонд æмæ йæ хъаруиы фæрцы схызти æмæ никæуыл- 
уал æрвæссыди.Министры бынаты та бынтон баууæндыди, 
уæлæрвты тæхынмæ кæй райгуырди, ууыл æмæ лæджы 
лæгыл нал нымадта. Суанг ма йæхи бинонтæм дæр рæст- 
мæ нал дзырдта. Йæ ус æм уый размæ дæр бæрзонд æвæрд 
нæ уыди, йæ фыды йын пенсийы куы арвыстой, уæд та йæ 
уынгæ дæр нал кодта. Йæ лæппу цы кусæг у, уымæй йæ 
никуы бафарста. Чызг ын куы райгуырди, уæд ыл нæ бау- 
зæлыди, æгæр-мæгуыр æй йæ хъæбысмæ дæр нæ систа, æмæ 
йæ цот рæзыдысты æнæ фыды рæвдыдæй. Партийæ куы- 
нæ тарстаид, уæд сæ ныхъхъуытты уагътаид æмæ йæ хæзгул- 
тæй искæимæ бацардаид, фæлæ йæ йæ бынатæй фæхауын 
нæ фæндыди æмæ быхста, йæ хæдзармæ зæрдæрисгæйæ 
цыди. 
Алмасхан йæ куыстуат ссыгъдæг кодта ирон адæмæй. 
Куыстмæ иста æрмæстдæр иннæ адæмыхæттыты. Ирæттæй 
сæ фылдæр кæй уарзта, уый тыххæй — нæ. Уæдæмæ сæ 
нымадта æцæгæлон адæмыл. Æцæгæлон адæймаг та, йæ 
хъуыдымæ гæсгæ, искæй бæстæйы хъуамæ йæ куыдзы бон 
зона æмæ йæ хицауæн лæгъстиаг уа, цы бынат ахсы, уымæй 
хъуамæ иттæг разы уа æмæ йæ хицауы къæлæтджынмæ 
гæппæввонгæй ма лæууа. 
Алмасхан йæхицæй зондджындæр кусæджы йæ цурмæ 
æввахс нæ уагъта, æмæ йæ куыстуат æдылы дзырдхæсджы- 
тæ æмæ цуронтæй байдзаг и, фæлæ йæм уый тыххæй уайдзæф 
никуы ’рхаудта, уымæн æмæ, йæ сæрмæ чи бадти, уыдон 
дæр йæхи халдих уыдысты. Цыма иу курсытæ каст фесты, 
уыйау иу уасæнæй уасыдысты, кæй фæллойæ цардысты, 
уыдонмæ иу зæрдæ дардтой, иу тæгæнайæ хордтой, сæ хæз- 
гултимæ иу ран сæ фæллад уагътой æмæ сабыргай хæрдмæ 
177 

цыдысты. Дæ хицæутты ныхмæ куы ницы сдзырдтаис, уæд 
се ’хсæнæй никуы рахаудаис. Уыцы хъуыддаг Алмасхан 
æвзæр нæ зыдта æмæ йæ дзыхыл гуыдыр сæвæрдта. 
Иу рæстæг ныхас стынг и, æппæт адæмты фæтæджы алы- 
варс иу ахуыргонд дæр нæ уыди, зæгъгæ, æмæ хицауад дис- 
сертацитæ хъахъхъæнынмæ фесты. Алмасхан ныккатай код- 
та, фæлæ йæ сæр ницы ’рцахста, æмæ æрæнкъард и. Йæ 
къух уазал доны дæр никуы атылдта, афтæмæй йын йæ ку- 
сæн уатмæ цалдæр хатты республикæйы Сæйраг Советы 
депутаты чиныг æрбахастой. Ныр Хуыцау куы ныддæлæ- 
уæлæ кæнид æмæ кандидаты чиныг дæр йæ къухы афтæ 
æнцонæй куы бафтид. Куыддæр уыцы хъуыды йæ сæры 
фæзынди, афтæ дуар æрбахостæуыди æмæ мидæмæ æрба- 
хызти йæ кæддæры ахуыргæнæг, профессор Гагуыдз. Ал- 
масхан йæ бынатæй фестади æмæ йын йæ къух райста. 
Кæрæдзиуыл куы бацин кодтой, уæд Гагуыдз барджын хъæ- 
лæсæй дзурын райдыдта, цыма студентгæн лекци касти, уыйау: 
— Цард тæбæгъы донæй уæлдай нæу, мæ хæдзар. Æз 
бирæ уайæнты ауадтæн, бирæ æнахуыр хъуыддæгтæ фед- 
тон ацы ’лгъыст дунейы æмæ сыл дис дæр нал кæнын. Адæй- 
маг-иу бæрзонд схызти, æмæ йæм-иу адæм Хуыцаумæ кувæ- 
гау куывтой, стæй-иу æнæнхъæлæджы зæххыл йæ тъæпп 
фæцыди, æмæ та-иу цыбыр рæстæгмæ йæ цуры ничиуал аз- 
зади. Суанг ма дзы-иу йæ хæстæджытæ дæр фæлыгьдысты. 
Цæмæй дæуыл ахæм бæллæх ма ’рцæуа, уый тыххæй дæ 
рагацау кандидаты диссертаци бахъахъхъæнын хъæуы. Ар- 
дыгæй куы фæхауай, уæд университеты куыд фæфидар уай. 
Цард тæбæгъы донæй уæлдай нæу, ме ’рыгон хæлар, — дæ- 
лиауæй ныуулæфыди профессор æмæ дарддæр кодта йæ 
ныхас: — Ды мæ уарзон студент уыдтæ, мæ зæрдæ дыл да- 
рын æмæ демæ æргом ныхас уымæн кæнын. Диссаг у, ныр- 
мæ дæр куыд нæ бахъахъхъæдтай кандидаты диссертаци. Дæ 
бынаты æндæр исчи афонмæ дохтыр суыдаид... 
— Рæстæг мын нæй, рæстæг. Куыстæй мæ хъуырмæ дæн. 
— Æмæ дæхи удхарæй цы марыс, гормон? — цыма йын 
йæ гæды ныхæстыл баууæндыди, уыйау ын зæрдиагæй бау- 
айдзæф кодта Гагуыдз. — Цæмæй нæ гæвзыкк адæм сæхиу- 
ыл схæцой уый тыххæй йæ цард чи радта, уыдоны мæрдтæ 
цъыфимæ куы сызмæстой, уæд дæуæн удæгасæй сызгъæ- 
рин цырт сæвæрдзысты? Уæллæй, куыддæр дæ къах скъу- 
ырай, афтæ дыл иу куыдз срæйæг дæр нал фæуыдзæни. 
Куыстыл дæ рæстæг ма саф, мæ хæлар, фæлтау дæхи кой 
бакæн, æмæ ма фæрæдийай... Абон дæ хъуыддæгтæ æвзæр 
нæ цæуынц, фæлæ райсом цы уыдзæни, Хуыцау — йæ зо- 
178 

нæг. Ацы æбæрæг бæстæйы алцæмæ дæр цæттæ уæвын 
хъæуы... 
— Раст бæргæ дæ, фæлæ... 
— «Фæлæ»-тæ ныууадз æмæ дæ диссертацийыл кусын 
райдай, уæвгæ дæ кусын дæр уыйбæрц нæ бахъæудзæни. 
Мæнмæ ис цæттæ диссертаци.Æрмæст ма йæ бахъахъхъæ- 
нын хъæуы. 
Алмасхан дисгæнаг нæ уыди, растдæр зæгъгæйæ та, йе 
’нкъарæнтæ æмбæхсын зыдта, стæй йæхиуыл хæцын фæ- 
рæзта, фæлæ ацы хатт йæ зæрдæйы уаг бамбæхсын йæ оон 
нал баци æмæ фырдисæй йæ дзых бахæлиу кодта, цыма йе 
’мдзурæджы цæмæйдæр бафæрсынмæ хъавыди, уыйау. 
— Æмбарын дæ, ме ’рыгон хæлар, æмбарын дæ æмæ дын 
дæ мидфарстæн æргом дзуапп дæттын. Мæн фæнды, цæ- 
мæй мын мæ лæппумæ дæ цæст фæдарай. Дæ хæдивæг 
тагъд пенсийы цæуы, зæгъгæ, фехъуыстон... 
— О. 
— Гъемæ дæ хъуыддаг — раст, мæ фырт — дæ бар, ды та — 
мæ бар. Ха-ха-ха! — хъæрæй ныххудти Гагуыдз. Алмасхан дæр 
йæ мидбылты бахудти, æмæ кæрæдзимæ сæ къухтæ радтой. 
Уыйадыл Гагуыдзы фырт сси Алмасханы хæдивæг, Ал- 
масхан та — историон наукæты кандидат. Фæлæ кадыл- 
мард лæг ууыл нæ ныллæууыд, уымæн æмæ йæ хъуыддæг- 
тæ æрдæгыл уадзын нæ сахуыр и. Иугæр кандидаты дис- 
сертаци хæрз æнцонæй бахъахъхъæдта, уæд дохтыры дис- 
сертаци гыццыл зындæрæй цæуыннæ хъуамæ бахъахъхъæ- 
на? Бæгуыдæр æй бахъахъхъæндзæни. Алмасханы цы ба- 
фæнда æмæ цы нæ сараздзæни. Йæ алыварс цы æдылытæ 
кусы, ахæмтæ дзы фылдæр куы уа, уæд се ’хсæн йæ къухы 
алцыдæр бафтдзæни. Алмасхан сæ ныр куыд зоны, раздæр 
сæ афтæ куы зыдтаид, уæд æппындæр нæ тыхстаид, фæлæ 
сын арвæй æруадзгæ куырыхон лæгтæ æнхъæл уыди. Æры- 
гонæй цас æгъуыссæг æхсæвтæ арвыста, æвæдза! Цавæр- 
дæр родтæмдзог сылимæ дæр ма йæхи сбаста, æмæ дзы 
æлгъгæнгæйæ сывæллæттæ рауагъта. Уæвгæ сæ йе ’нæсæр- 
фат ус кæимæ сарæзта, хæйрæг — йæ дæсны. Цы ’рцыди, 
уый æрцыди, рæстæгæн фæстæмæ раздахæн нал и. Нырма 
зæронд нæма у æмæ хъуамæ йæ дарддæры цардыл ахъуы- 
ды кæна. «Иугæр хицауады ахуыргæндтæ хъæуы, уæд сын 
уыдзæни ахуыргæндтæ!» — йæхицæн фидарæй загъта Ал- 
масхан æмæ ног зонгæтæ агурын райдыдта, семæ йæхи сбаста 
æмæ уыдоны фæрцы дохтыры диссертаци бахъахъхъæдта. 
Фæлæ йæм уый дæр фаг нæ фæкасти. Хъуамæ «министр»-ы 
фарсмæ æнæмæнг æрæвæра «профессор»-ы кадджын ном. 
Чи дзы цы хъуыды кæндзæни, уый йæхи бар у. Хæлæг- 
179 

гæнджытæ æдзухдæр уыдысты, Алмасханы фæстæ дæр ма 
уыдзысты. Йæ бон кæмæн ницы у, хахуыртæ уыдон фæмы- 
сынц. Хъуыддаджы лæгты фыдгæйттæм не ’вдæлы. 
Алмасхан университеты ректоримæ балымæн и, историйы 
кафедрæйы цалдæр сахаты райста, æрæджытæ-цухтæгæн- 
гæиæ студенттæн ам-цъæпп уым-цъæппæй лекцитæ фæкас- 
ти æмæ доцентæй агæпп ласта, стæй та — профессорæй. 
Уæдмæ республикæйы Сæйраг Советы президиумы сæрда- 
ры бынат суæгъд и, æмæ дзы Инусы фæндонмæ гæсгæ æвæрд 
æрцыди историон наукæты дохтыр, профессор Алмасхан. 
* * * 
— Мæ ног хицауæн йæ амонд хæрæгыл нæ бады, фæлæ 
къæдзæхы йас пылыл. Бон-изæрмæ йæ иу къах иннæуыл 
дары, афтæмæй йæ сау дипломаты дзаг мызд исы. Кассир 
ын дзыхъхъынног æхцатæ йе ’рттиваг стъолмæ куы фæны- 
майы, уæд сæ къæр-къæр суанг мæнмæ фæхъуысы. Йæ иу 
бакаст дæр бирæйы аргъ кæмæн у, ахæм зæды хуызæн æв- 
зонг секретарь, замманай коммæгæс шофыр æмæ цæхæр- 
калгæ «Волгæ»-йæ бæрны сты æмæ йе ’рбацæуынæй йæ 
ацæуынмæ газеттæ фæкæсы. Куы бафæллайы, уæд мидæг- 
гаг уаты йæхи цынайы, йæ секретары барæвдауы æмæ ди- 
ваныл бафынæй вæййы. Иуафон рабады æмæ йæ уды дзæ- 
бæхæн паркмæ ацæуы, Терчы был иудзæвгар фæразил-ба- 
зил кæны, рестораны дзаджджын хæринæгтæй йæхи баф- 
сады, стæй хъуыддагхуызæй фæстæмæ æрбаздæхы æмæ та 
газеттæ фæлдахын райдайы. Хуыцау мæ ралгъитæд, кæд 
нæ республикæйы Сæйраг Совет цæмæн хъæуы, уый ма- 
хæй исчи зоны. Йæ пайда судзины быны йас дæр нæу. Йе 
стырдæр куыст цы у, уый уын куы зæгъин, уæд уæ ницы 
хуызы бауырнид. Партийы обкомы бюро искуы иу хатт ис- 
кæмæн исты хорзæх раттыны уынаффæ куы рахæссы, уæд 
нæм æй æрбарвиты, мах æй нæхи гæххæтмæ рафыссæм, 
æмæ йыл Алмасхан йæ къух бавæры. Йæхи бон хуымæ- 
тæджы кады грамотæ раттын дæр нæу, афтæмæй йæ ныхас 
Хуыцауы сæр æмбæлы, — дзырдта зонгæты ’хсæн Алмасха- 
ны дæлбар кусджытæй иу æмæ йæ бынатæй фæхаудта. 
Алмасхан иннæ куыстыты дæр йæхи нæ мардта, фæлæ-иу 
æй искуы иу хатт къуыртты каркау йæ мидбынаты базмæ- 
лын уæддæр хъуыди, йæ ног куыст та дзы уыцы змæлд дæр 
нæ домдта, æмæ йе уæнгтæ æндзыг кæнын райдыдтой. Кон- 
ституцимæ гæсгæ республикæйы ахста фыццаг бынат, фæлæ 
йæм гоби сывæллонæй уæлдай ныхасы бар нæ хаудта æмæ 
йæхимидæг тыхсти. Машинæ йын цæй тыххæй радтой, уый 
180 

нæ зыдта, нæ йæ хъуыди æмæ уынджы дзæгьæл лæуд код- 
та, Алыхуызон хойрæгтæ йын йæ фатермæ цæттæйæ лас- 
той, æмæ ницы хъуаг æййæфта, æндæр æй йæ хæдзары 
куыстытыл бафтыдтаид. Цæмæй шофыримæ Инусы цæсты- 
ты раз ма уой, æмæ йæм уайдзæф ма ’рхауа, уый тыххæй- 
иу рæстæгæй-рæстæгмæ искуыдæм куыстхуызæй ацыди. Иу 
хъæуы хицаумæ дæр никуы базылди, афтæмæй-иу фæстæ- 
мæ раздæхти. Шофыр ыл дисæй марди, фæлæ йæ фæрсын 
нæ уæндыди. Æрмæстдæр æй иу хатт бафарста дзæвгар 
рæстæг куы фæфынæй кодта æмæ æрæджиау куы райхъал 
и, уæд: 
— Дарддæр та кæдæм? 
— Æмæ кæцы ран стæм? 
— Налцыччы. 
— Фæстæмæ нæхимæ, — æнæмæтæй загъта Алмасхан æмæ 
та йæ цæстытæ æрæхгæдта. Гъе, афтæ æнæрынцойæ фыдæ- 
бон кодта Алмасхан республикæйы Сæйраг Советы Пре- 
зидиумы сæрдары бынаты. Азтæ Терчы уылæнтау кæрæдзи 
фæдыл аивылдысты, æмæ Алмасхан фæуæзбын и, фæлæ 
йæ сæры иу урс æрду дæр нæ фæзынди, йæ цæсгом уыцы 
урс æмæ лæгъзæй баззади. Йæ цот куыд адынджыр сты, 
уый æмбаргæ дæр нæ бакодта. Тамилæ йын цалдæр хатты 
йæ хъусы бацагъта: «Уыцы сывæллæттæм дæ цæст фæдар, 
науæд фесæфдзысты. Уынджы æгæр фæстиат кæнын рай- 
дыдтой», фæлæ йын Алмасхан йæ ныхæстæ ницæмæ æр- 
дардта. Институттæм куы цыдысты, уæддæр сæ фæдыл нæ 
акасти. Йæ номы тыххæй сæ кæй айсдзысты, уый зыдта, 
стæй йæ хъæугæ дæр нæ кодтой. Алмасхан царди æрмæст- 
дæр йæхи удæн. Никуы йæм никæй зын бахъардта, никуы 
никæй циныл бацин кодта, йæ зæрдæмæ никуы никæй хъыг 
райста, æмæ дзы машинæ рауади. 
Иу бон та газеттæ кæсынæй куы сфæлмæцыди, уæд йæ 
зæрды æрæфтыди йæхи аирхæфсын æмæ «Волгæ»-йæ араст 
и æбæрæг балцы. Машинæ тардта йæхæдæг, шофыр та бад- 
ти йæ фарсмæ. Иу хъæумæ фæзилæны цур сæ размæ æнæн- 
хъæлæджы февзæрди иу хæрæгуæрдон. Асфальтмæ куыд 
рахызти, уый Алмасхан нæ федта æмæ йæ скъуырдта. Лæг 
уæрдоны сæрæй атахти æмæ дзыхъмард фæци, хæрæг ма 
иудзæвгар йæ гæндзæхтæ фæцагъта, стæй уый дæр йæ уд 
систа. Шофыр ныффæлурс и, æмæ адæргæй иæ дзыхы ныхас 
нал бадти. Алмасхан æм бацыди æмæ иын сабырæй загъта: 
— Ацы лæгæн нæ бон ницыуал у — рухсаг уæд. Дæхæдæг 
æй федтай: мæн аххос нæ уыди, фæлæ нæ уæддæр рагацау 
баныхас кæнын хъæуы. 
— Цæуыл? 
181 

— Нæхи бахъахъхъæныныл. 
— Ома? 
— Æз республикæйы хицау дæн, æмæ аив нæ уыдзæни, хæ- 
рæгуæрдон скъуырдга, зæгьгæ, мæ куы райхъуыса, уæд. Ды 
хъуыддаг дæхимæ райс æмæ дын æз дæ цард сар&здзынæн... 
— Ахæм хъуыддаг райсын æнцон нæу. 
— Æмбарын дæ, раст зæгъыс, фæлæ мæ коммæ куы ба- 
кæсай, уæд дæ хъул сах абаддзæни... 
— Ахæстоны? 
— Уырдæм дæ кæй нæ бауадздзынæн, уый тыххæй дын 
фидар дзырд дæттын. Аххосджын куы уаиккам, уæддæр 
нæм йæ къух сисын ничи бауæндид, ныр та ахæстонæн йæ 
кой кæнын дæр нæ хъæуы. 
— Ныббар мын, дæ хорзæхæй, мæ къæйных ныхас, фæлæ 
ацы бæллæх дæу аххосæй æрцыди, æмæ дæ фæндыл сразы 
уæвын мæ бон нæу. 
— Автоинспекцийы кусджытæ мæн куы феной, уæд хъуыд- 
даг ахæм хуызы равдисдзысты, цыма лæг йæхи аххосæй 
фæмард и. Республикæйы удæгас хицæуттæ куы никæйуал 
хъæуынц, уæд ма цавæрдæр хæрæджы мард хицауы фарс 
чи рахæцдзæни? 
Уыцы ныхæстæм шофыры бон ницыуал зæгъын баци, 
æрмæст ма Алмасханмæ тарстхуызæй касти. Цæргæбонты 
ахæм диссаг никуы федта.Адæймаджы бынтон дзæгъæлы 
амар æмæ дæ номы сыгъдæгдзинадæй уæлдай æппыидæр 
мацæуыл тыхс, дæхимæ мисхалы бæрц азым дæр ма хæсс, 
æппынфæстаг, зына-нæзына къæмдзæстыгхуыз дæр ма фæу. 
Уый лæг нæу, фæлæ — дæлимон, иблис. 
— Рæвдздæр хъуыды кæн. Ныртæккæ сæ ардæм хъæуы 
æмæ дын байрæджы уыдзæни. Мæныл мынæг аууоны фæлм 
цы абада, æндæр мын ничи ницы кæндзæни, ды та цалдæр 
хорздзинадæй фæцух уыдзынæ... 
— Даринаг сывæллæттæ мын и æмæ æнæ фыдæй куы 
баззайой... 
— Уымæй ма тæрс. Къæм абадын дæр дыл нæ бауадздзы- 
нæн, стæй дæм дæ цоты схæссынмæ фæкæсдзынæн. Кæдæм 
мын зæгъай, уырдæм сæ ахуырмæ бакæндзынæн. 
Шофыр ма йæ сагъæстимæ иучысыл афæстиат и, стæй 
Алмасханы фæндыл сразы и. 
Хуыцау æмæ хицау æмсæртæ сты, зæгъгæ, дзæгъæлы нæ 
фæзæгъынц. Алмасханæн йæ ном сыгъдæгæй баззади, шо- 
фырыл къæм дæр нæ абадти, лæджы марæг та бæрæг дæр 
не сси. Йæ сидзæр сывæллæттæ удхарæй мардысты, фæлæ 
Алмасханы уыдонмæ нæ равдæлди. Йæ егъау бæстæ æмбыд 
мæнгагъуыстау йæ мидбынаты кæй ныррызти æмæ гæбаз- 
182 

гай фæйнæрдæм кæй фæтахти, уый тыххæй — нæ. Уæдæ- 
мæ йæ удыхъæд ахæм уыди. Йæ шофырæн зæрдæтæ цæ- 
мæй бавæрдта, уыдон дæр дзы ферох сты. Æниу сæ йæ зæр- 
дыл куыд хъуамæ бадардтаид, йæ риуыл æй чи схъомыл 
кодта, ныййарæг мадау æй чи фæрæвдыдта, уыцы парти 
сæртæг авгау куы базгъæлæнтæ и, уæд. Инусæй хуымæтæд- 
жы пенсиисæг рауайдзæни æмæ мисхалы бæрц дæр никæй- 
уал бахъæудзæни, уый йæ фыны фенын дæр ничи баууæн- 
дыдаид. Шофыр æй йæ хæдзармæ аласын нал бакуымдта, 
æмæ, хохы цъуппæй тызмæг бардзырдтæ дæттын чи сахуыр 
и, уыцы карз лæг ногуагъд хъазы цъиуы бумбулийау æр- 
фæлмæн и æмæ, йæ цæссыгтæ ныхъуыргæйæ, сæхимæ уæз- 
зау зæрдæйæ араст и. 
Царды æнахуыр миниуджытæ Алмасхан æвзæр нæ зыд- 
та, фæлæ милуангай адæмты зонд æмæ хъаруйæ арæзт фи- 
дар ахæм мæнгæфсон разындзæни, уый йæ фæсонæрхæджы 
дæр никуы ’рцыди. Йæхæдæг дæр йæ пырхгæнджытæй кæй 
уыди, ууыл та æппындæр нæ хъуыды кодта æмæ æнæмæ- 
тæй царди. Исчи йæм уыцы азым куы ’рхастаид, уæд йæхи 
сраст кæнынæн мин æфсоны ссардтаид, фæлæ бæстæйыл 
цы лакъон дон ракалди, уымæ йæ армыдзаг кæй бакалдта, 
уый æрæджиау бамбæрста æмæ фæуыргъуыйау и. Цыма 
йæ пец æрцахста, уыйау йæ къæлæтджыны ’ндзыгæй бадти 
æмæ фыртæссæй газеттæ кæсын дæр нал уæндыди. 
«Диссаджы бæстæйы цæрæм, æвæдза. Райсомæй дын кад- 
джын хорзæх цæй тыххæй радтой, уый тыххæй дæ изæры 
æгады мард акæндзысты», — сау хъуыдытæ зылдысты йæ 
сæры æмæ æнхъæлмæ касти стыр бæллæхмæ. Йæ сагъæс- 
тæн бындур уыди : æгæр бирæ фыдбылызтæ сарæзта йæ 
царды, æгæр бирæ адæмы бафхæрдта. Йæ фæлхæрдтæ йын 
хурмæ куы ракалой, уæд бацарæфтыд уыдзæни. Йæ фыдра- 
кæндтæ ма исты хуызы ’мбæхстæй куы баззайой, уæддæр 
ын йæ ног хицæуттæ йæ цурон митæ йæ цæстмæ æнæ бадар- 
гæ нæ фæуыдзысты. Æгæр тынг æппæлыди партийæ, æгæр 
тынг сдæрдта хицæутты зæвæттæ. Æгæр, æгæр... Æвзыгъд 
лæг у, æмæ, куы стырындз вæййы, уæд, галы йæ уæрдон 
къуыбырæй куы рахæсса, уыйау йæхи уромын нал фæфæра- 
зы. Дæлдзæх фæуæнт се ’ппæт дæр партийæ, хицауæй! Цард 
оцани бæхау фæстæмæ цæхгæр кæй фæзилдзæни, уый базо- 
нынæн пехуымпар уæвын хъуыди, æмæ кæм и ахæм сæр?! 
Алмасханæн йæ сагъæстæ йæ зæрдæйы бирæ нæ бафæс- 
тиат сты. Пырхытæ фидары цъуппыл йæхи хуызæн дзæн- 
гæдацæгъдджытæ, хинæйдзаг дымысдæртæ æмæ мæнгард 
уæйгæнджытæ кæй баззадысты, уый бамбæрста æмæ æрса- 
быр и. Сабыр нæ, фæлæ ма цинæй дæр амарди,уымæн æмæ 
183 

йæ рагон бæллиц сæххæст и — бынтон æнæнхъæлджы сси 
республикæйы хицау, ацы хатт формалон хуызы нæ, фæлæ 
æцæгæй. Алмасхан ма ноджыдæр бамбæрста иу хъуыддаг: 
хицауад бæстæйы цард мæгуыр адæмы схъæздыг кæныны 
тыххæй нæ фæфæлдæхта, фæлæ æнæбон лæджы тæнæг 
царм растигъыны тыххæй, давын æмæ марыны тыххæй, 
цæстфæлдахæн миты фæрцы схъæздыг уæвыны тыххæй. 
Фæуæлахиз сты, йæ фыд кæй æрбаздæхынмæ бæллыди, 
уыцы урсытæ, æмæ цыбыр рæстæгмæ кæддæры сырх бæс- 
тæ митæй æмбæрзт æдзæрæг быдырау урс-урсид адардта. 
Хъуамæ йæм хæрзæггурæггаг фæуа, хъуамæ йын йæ фæл- 
мæст зæрдæ барухс кæна. Алмасханы зæрдыл ма хорз лæу- 
уыди, йæ фыд-иу сырхытæн сæ коймæ дæр фырмæстæй 
куыд ныффæлурс и, уый æмæ йæхицæн фидар дзырд рад- 
та: «Ацы хатт æм æнæмæнг ацæудзынæн!», фæлæ та йæ 
паддзахадон ахсджиаг хъуыддæгтæй йæ зæронд фыдмæ нæ 
равдæлди, æмæ йын æвæгæсæгæй, тыхст æмæ уырыдæй 
амарди. Зæххыл ахæм лæг и, уый чи нæ зыдта, йæ удæга- 
сæй æппындæр кæй нæ хъуыди, салам дæр ын чи нæ лæ- 
вæрдта, уыдон иууылдæр сæ къæхтыл слæууыдысты æмæ 
дынджыр чумæданмæ армыдзаг æхцатæ калдтой. Хъæуы 
фæсарæйнаг машинæтæй азмæлæн нал уыди. Цалдæр уын- 
джы мæрддзыгой дзыллæтæ кæрæдзи фæдыл цыдысты æмæ 
цыдысты, хионæй æддагонæй сæ уæрджытæ хостой æмæ 
фыркуыдæй сæхи мардтой. Алчидæр сæ архайдта Алмасха- 
ны цæстæнгасмæ бахауыныл, мæрдджыны къух райсыныл, 
йæ хъыг æххæстæй равдисыныл.Алмасхан сæм йæ тар æрф- 
гуыты бынæй касти æмæ сæ нæ уыдта. Уый хъуыды кодта 
йæ дарддæры цардыл. Хицауæй йæ равзардзысты æви нæ? 
Уыцы фарста йæ царды ссис æппæты сæйрагдæр æмæ йын 
æвæстиатæй хъуыди дзуапп раттын. Æвзæрстыты размæ ал- 
чидæр гæды ныхæстæ кæй фæкæны, мæгуыр адæмæн сыгь- 
зæрин кæритæй зæрдæтæ кæй февæры, уый йын амонын 
нæ хъуыди æмæ йæ адæмы сайынмæ цæттæ уыди, фæлæ 
тарсти, ног уавæрты чи райгуырди, уыцы бæллæхтæй: æн- 
дæр искæмæ фылдæр æхца куы разына, æндæр искæмæн йе 
’взаг цыргъдæр æмæ тасагдæр куы рауайа. Уый æдде ма йæ 
зæрдæ æхсайдта, ирон æвзаджы уидæгтæ тонгæйæ, кæй баф- 
хæрдта, уыцы ахуыргæндтæм. Хицæнтæй ницы сты, фæлæ 
æмзондæй йæ ныхмæ куы сыстой, уæд ыл сæ къæхтæ ныс- 
сæрфдзысты. Ацы æнæбайрайгæйы ’взæрстытæ кæй зæрды 
æрæфтыдысты, уымæн æй Хуыцау ма ныббарæд! Дуне æх- 
цатæ ма дымгæмæ цы сдарой, æндæр сæ пайда ницы у. Адæм 
сæхи куы акъæртт кæной, уæддæр сæ хицау суыдзæни давæг 
æмæ æдзæсгом цæстфæлдахæг. Раст адæймагæн уырдæм схи- 
184 

зæн ницы хуызы и, æмæ сын цы уæлдай у, фæнды сæ Сосо 
хынджылæг кæнæд, фæнды Мосо.Фæлтау дзы Алмасханæн 
йæхи уадзæнт. Йæ къæлæтджыны ’нцад баддзæни æмæ ни- 
кæй хъыгдардзæни, науæд æй йæ бынатыл карз тох кæнын 
бахъæудзæни Уæвгæ цæмæй тæрсы? Иу хатт сайын чи ба- 
кома, уый дыккаг хатт дæр бакомдзæни. Мæгуыр лæг та 
æдзухдæр сайды бынаты и, æмæ йæм раст ныхас дойнаг 
дурæй уæлдай хъаргæ дæр нал кæны. Алмасхан бирæ кæй 
уарзы, рагæй æрæгмæ стыр аргъ кæмæн кæны, уъщы немы- 
цаг дзæгьæлы нæ загъта: «Мæнгард ныхас цас æбуалгъдæр 
уа, уыйас ыл æнцондæрæй æууæндынц». 
Алмасхан йæ зæрдæ йæхиуыл дардта. Кæд ыл азтæ чы- 
сыл нæ рацыди, уæддæр ма дзурынмæ рæвдз уыди, фæлæ 
йæ æнæнхъæлæджы йæ фыды ингæнкъахджытæ дызæр- 
дыг хъуыдытыл бафтыдтой: 
— Мах ацы лæгæн ингæн не скъахдзыстæм! — фидарæй 
загъта сæ иу. 
— Цæуыннæ? — цымыдисæй йæ бафарста иннæ. 
— Ницæййаг уыди! Йæ сæрмæ нæ нæ хаста! Йæ фырт 
дæр ныл не ’рвæссы! Адæмыл нæ нæ нымайы! Нæ зиантæм 
нæ цæуы! Нæ хæлддзаг хъæумæ нын ницы хъус дары! Æр- 
мæстдæр йæхи уды къоппайæн цæры! Лæггад ын цæй тых- 
хæй хъуамæ кæнæм? Йæ гæды миты тыххæй?! 
— Раст зæгъыс, фæлæ адæмæй худинаг у. Ды куыдз, æз 
куыдзæй цард нæй. 
Алмасханæн фырмæстæй йæ дæндæгты къæс-къæс ссы- 
ди. Сæ зæрдæйы уаг дзы ’мбæхсгæ дæр нæ бакодтой, гауы- 
римассыдзтæ! Æмбæхсгæ нæ, фæлæ ма йын æй хъæрæй 
дæр загътой, цæмæй йæ зæрдæ аскъуына. Ноджы ма йæ 
куыдз дæр рахуыдтой. Се ’взæгтæ сын ралыг кæнид бæр- 
гæ, фæлæ йæ къухтæ баст сты, стæй йæ хъæугæ кæнынц 
нырма. Дæлдæр фæуой, уастæн, царды хицæуттæ! Ахæм 
æлгъаг фосы хъæлæсмæ æрхау! Дзæнæты мæргътау цы 
къалиуыл бадтысты, уый сæхи къухтæй ралыг кодтой æмæ 
ныр мæнæ ацы зулчьытæн хъуырыцьарæй лæгьстæ кæньпщ. 
Уыдонæн къах — сæ роны. Алмасханы тæссаг хуыдымæй 
раирвæзын хъæуы, фæлæ куыд æгъдауæй? Йæхи хъæук- 
кæгтæ дзы се сæфт кæм уынынц, уым ма йæм уагæр иннæ 
хъæуты цæрджытæ та цы цæстæй кæсынц? 
Алмасханæн адæргæй йæ зæрдæ срысти. Йæ сагъæстæй 
йæ йæ фыды зианмæ дæр нал æвдæлди. Ацы змæст рæстæд- 
жы йæ хъарм бынатæй куы фæхауа, уæд зæххæй сисынмæ 
нал сбæздзæни, æмæ йæ куыдзы хъуыды дæр ничиуал æр- 
кæндзæни. Æгæрон кадыл чи сахуыр и, уый йæ бонтæ уын- 
джы бадгæйæ æгадæй æрвитдзæни æмæ æнкъардæй йæ 
185 

мæлæтмæ æнхъæлмæ кæсдзæни. Нæ, нæ! Мæлæт — нæ! 
Фæлтау сайдзæни, стигъдзæни, мардзæни, гадзрахатæй 
цæудзæни, мæнæ ахæм куырм уырыты ’лхæндзæни. Цард 
йæхæдæг тызмæг æмæ æгъатыр куы у, уæд Алмасхан хъуа- 
мæ йæхицæй фæлмæн къæрмæг цæмæн араза? Фæлмæн 
къæрмæг иу ран сæрфынæн йеддæмæ ницæмæн бæззы. Йæ 
фыды ингæнкъахджытæм дзæгъæлы хъусы. Уыдон æнæ- 
бон хилджытæй райгуырдысты æмæ хуыздæр хъысмæты 
аккаг не сты. Хæлæг сын сæ зæрдæтæ бахсыдта æмæ сын 
хæрам ныхас æвдадзы хос сси. Æрдз æй йæхæдæг хорз 
зоны, кæмæн цы дæттын хъæуы, уый. 
Алмасхан иучысыл æрсабыр и. Йæ фыды баныгæдта, 
горæтмæ ацыди æмæ йæхи цæттæ кæнын райдыдта æвзæр- 
стытæм. Фыццагдæр уал бавиæлдта йæ фæндæгтæ æхсæ- 
дынмæ: 
— Махæн нæ рагфыдæлтæ уыдысты ’мбисонды хъæба- 
тыр æмæ кадджын адæм. Хæсты быдыры сæ ныхмæ лæу- 
уын ничи фæрæзта. Уыди сæм, дунемæ чи никуыма ’рцы- 
ди, ахæм хъæздыг культурæ. Сызгъæрины къæрттытæ хуры 
тынтæм цæхæр куыд калынц, афтæ æрттивынц æмæ тæ- 
мæнтæ калынц, сæ цард сын ирдæй чи ’вдисы, уыцы алæ- 
мæтгаг Нарты кадджытæ. Уыдон ахæм аив, ахæм æлхъьюд 
æмæ хъæздыг æвзагæй фыст сты, æмæ æппæт дунейы адæмты 
дæр дисы ’фтауынц. Нæ фыдæлтæ нын цæстыгагуыйау 
бахъахъхъæдтой, аргъ кæмæн нæй, ахæм ахъаззаджы хæз- 
на. Уый сæрыстырæй лæууы, зæххыл цы стырдæр адæмтæ 
и, уыдоны тæмæссаг æвзæгты фарсмæ. Нациты зонд-джын- 
дæртæ йæ ахуыр кæнынц иттæг разæнгардæй, наукон æгъ- 
дауæй йæ иртасынц æппæты куырыхондæр ахуыргæндтæ, 
æмæ махæн, нæ разагъды фыдæлты арфæйаг фæдонтæн, нæ 
сæйрагдæр хæс у уыцы æвæджиауы хæзна бахъахъхъæнын æмæ 
йæ нæ цæрæццаг кæстæртæм раттын. Рæсугъд фидæн араз- 
джытæ йыл сæ цъыф къæхтæ ныссæрфтой, æмæ рæстæгмæ 
йæ авналæнтæ фæкъуындæг сты, фæлæ йæ мах сног кæнд- 
зыстæм, паддзахадон æвзаджы статус ын ратдзыстæм, æмæ 
та раздæрау цæхæр скалдзæни, — йæ зæлланггæнаг хъæлæ- 
сæй дзырдта Алмасхан. Йæ цард æнæ партийæ ад кæмæн 
нæ кодта, социализмы сæраппонд алы бон дæр йæ уд рат- 
тынмæ чи тырныдта, уый хæйрæджыты ’хсæв бафынæй и, 
æнафонтæм йæ хуыссæны фæрафт-бафт кодта æмæ райсо- 
мы хуры зæлдаг тынтимæ хъæддаг капитализмы фарсхæ- 
цæгæй райхъал и. Йæ ног хъуыдытæ йе ’мкусджытæн иумæй- 
аг æмбырды куы дзырдта, уæд се ’ппæтæн дæр фырдисæй 
сæ цæстытæ рабырыдысты. Ахæм ныхæстæм кæмæфæнды 
дæр æнхъæлмæ кастысты, æцæг уымæ — нæ. 
186 

— Мæ зынаргъ хотæ æмæ æфсымæртæ, ферох кæнут со- 
циализм! Уæ зæрдæтæй йæ аппарут! Уый æдзухдæр нæ цы- 
фыддæр знаг уыди æмæ йын йæ хурхыл раздæр бахæцын 
хъуыди! — стьол тымбыл къухæй ныххоста Алмасхан. — 
Социализм хъæппæрис сафæг у æмæ йын фидæн нæй! Зонд- 
джынæй æдылыйæ нæ иу нучы ауагъта, æмæ не’ппæтæй 
дæр гугын фыстæ рауади! Парти кæй базгъæлæнтæ и, уый 
не стыр амонд у, мæ зынаргъ хотæ æмæ ’фсымæртæ! Не 
’дылы хицæутты дзæнгæдайы фæздæгæй дзаг хуыдуггæ- 
нæн уæрмы бирæ азты фæхъизæмар кодтам æмæ ныр кæ- 
дæй-уæдæй нæ риуы дзаг сулæфыдыстæм сæрибары сыгъ- 
дæг уæлдæфæй! Кæд адæм сæхиуыл æцæг демократийы 
’ндæвдад æнкъарынц, кæд ын йæ хорздзинæдтæ сæхи 
цæстæй уынынц, уæддæр, цы стыр бæллæхæй фервæзтыс- 
ты, уый фаг нæма ’мбарынц, рæхджы йæ бамбардзысты 
æмæ иттæг разæнгардæй аразын райдайдзысты сæ фидæны 
амондджын цард! Парти йе ’ндон дзæмбытæй фидар хæцы- 
ди курдиатджын адæмы хурхыл, æнауæрдонæй тох кодта 
демократийы ныхмæ, йæ уды быцъынæг тыдта, цæмæй сы- 
мах, фæллойгæнæг адæм, кæддæриддæр уат гæвзыкк æмæ 
уæ сæртыл схæцын ма фæразат! Фæлæ фыдбон æмæ фыд- 
лæг бирæ нæ хæссынц! Кæрон æрцыди ’ндзыг рæстæгæн, 
ралæууыди ’хсидгæ дуг, базарадон экономикæйы дуг! Ба- 
зарадон экономикæ у нæ ирвæзынгæнæг! Æрмæстдæр уый 
егъау авналæнты фæрцы баййафдзыстæм, цивилизаци кæм 
ныффидар и, уыцы демократон хъæздыг бæстæты! Уый 
нæ домы цард, уый нæ домы рæстæг! 
Ахæм уагыл дзурын райдыдта Алмасхан, æмæ та йæм 
сыгъдæгзæрдæ æууæнкджын дзыллæтæ лæмбынæг æрыхъ- 
уыстой. Уый размæ æлгъ кæуыл кодта, уыцы куырм уыры- 
тæ ныр сæ цæстæй ракастысты, Алмасханы нымæтын ехсы 
къæрццæй æдзæхстхиз хъайтартæ фестадысты, æмæ сæ рес- 
публикæйы фыццаг демократ æппæлынæй нал æфсæсти: 
— Чифæнды мын цыфæнды дзурæд мæ уарзон, мæ иузæр- 
дион адæмы тыххæй, чифæнды сæ цыфæнды хонæд, æз 
никæмæ байхъусдзынæн, никæуыл баууæнддзынæн, уымæн 
æмæ фидарæй зонын иу хъуыддаг: мæнæн мæ бирæнацион 
сæрыстыр адæмæн балхæнæн нæй! 
Алмасханæн йæ риуы зæды зæрдæ ничи сæвæрдта, йæ 
зонд ын ничи баивта. Йæ адæммæ цы цæстæнгас дардта, 
уый нæ фендæрхуызон и. Куыд æнæуынон ын уыдысты, 
афтæмæй баззадысты, фæлæ йæ ацы хатт æгæр тынг хъуы- 
дысты æмæ сæм йæ тых — йæ бонæй сидти, цæмæй сæ га- 
лиу зондыл хæст къуыдиппытæ сæхирдыгæй ма фæкæной, 
цæмæй Алмасханыл баууæндой æмæ йæ фæдыл æрмахуыр 
187 

фыстау рацæуой. Уый тыххæй сын æрымысыди алæмæты 
диссæгтæ: æгæрон хæзнатæ, æнусон сæрвæттæ, дзæм-дзæ- 
мы дæттæ. Суанг ма семæ аргъуанмæ цæуын дæр райдыд- 
та. Зылди хистытыл, куывдтыл, чындзæхсæвтыл, авдæн- 
бæттæнтыл...Разы уыди, æппындæр кæуыл не’рвæссыди, 
уыдоны хъомдæттæ сыгъдæг кæныныл дæр, æрмæст ыл 
схъæлæс кæнæнт. Куыддæр æй хицауæй равзарой, афтæ 
курæггаг капеччытæи хæлддзаг бæстæйы фæстæзад къуым 
дзæнæты цæхæрадон фестын кæндзæни æмæ дзы мæгуыр 
адæмы цардæй бафсаддзæни. Митæй мæсгуытæ сын æр- 
мæст Алмасхан нæ арæзта. Хицауы бынатмæ йæ бæттæнтæ 
чи тыдта, уыдон се ’ппæт дæр иу зондыл хæст уыдысты 
æмæ иу уасæнæй уасыдысты. Сæ тутт ныхæстæ афтид гуым- 
сæджы гуыппытæй уæлдай никæмæ хъардтой, (рæлæ уæд- 
дæр Алмасхан се’ппæтæй мæнгарддæр æмæ мæлгъæвзагдæр 
разынди æмæ та мæгуыр адæмы зæрдæтæм фæндаг ссард- 
та. Йæ тыхарæзт хуымæтæгдзинадæй сæ йæхиуыл баууæн- 
дын кодта æмæ æгъатыр дугъы йæ ныхмæлæуджыты разæй 
фæци. Карз тохы йын æххуыс кодтой йæхи хуызæн гæды- 
вад карьеристтæ. Сæ уарзондзинад сæ не сбаста Алмасха- 
ныл. Сæ райгуырæн бæстæйæ сын дзæнæты цæхæрадон кæй 
арæзта, уый сæ не сразæнгард кодта. Алчидæр сæ тыхсти 
йæхиуыл, алчидæр сæ архайдта йæхи цард саразыныл... 
Хицæнтæй сæхиуыл сæ зæрдæ нæ дардтой æмæ хæдмæлхор 
гиенæты балау гурæй-гурмæ цыдысты домбайы фæдыл. 
Се’ппæт дæр æвæрæз кæй сты, уый Алмасхан зыдта æмæ 
сын фаджысы зулчъытæй фылдæр аргъ нæ кодта, фæлæ сæ 
алкæмæн дæр уыди йæхи ’взарджытæ. Уыдон та йæ æнæ- 
мæнг хъуыдысты, æмæ йе’ххуысгæнджытимæ йæхи афтæ 
дардта, цыма сæ йæ цæдисон æмбæлттыл нымайы, цыма 
сыл æрхъæцмæ дæр нæ хъæцы. Иудадзыг йæхи сайын чи 
уадзы, ахæм ницæййæгтæ чысыл нæ федта Алмасхан. Уыцы 
æвæрæз дзыллæтæ йæ дисы ’фтыдтой сæ мæгуыр миддуне 
æмæ къуымых зондахастæй. Йæ дунембарынад йæ фынд- 
зæй дарддæр кæмæн нæ хæццæ кодта, уыдонмæ та касти 
фосы цæстæй. Уымæ гæсгæ, зын бамбарæн нæу, уал сайды 
фæстæ йыл ногæй чи баууæндыди, йæ хорздзинæдтæм ын 
чи ’нхъæлмæ касти, уыдонмæ цы зæрдæ дардта, уый. 
«Цæргæбонты уыл гадзрахатæй куы цæуын, уæ бынæй 
уын рухс суадзынмæ куы тырнын, уæ уидаг уын бындза- 
рæй куы рæдувын, æппынфæстаг уæ адæмыл куынæ ны- 
майын, уæд мæ барвæндæй уæ сæргъыл куыд æвæрут, 
гормæтгæ? » — йæхинымæр сæ фарста Алмасхан æмæ сæ сайдта 
йæ диссаджы рæсугъд ныхæстæй. Цас ыл тынгдæр æууæн- 
дыдысты, уыйас сыл хъæрдæрæй худти æмæ йæ раныхæс- 
188 

тæн агуырдта ноджы диссагдæр аивадон фæрæзтæ, ноджы 
ирддæр фæлгонцтæ. Уый æдде ма паддзахадон машинæ 
куыста йæ пайдайæн, æмæ йæ фæдыл асайдта бирæ дзыл- 
лæты. Йæ ныхмæлæуджытæй иу фæтарсти. Цæмæй уынд- 
жы къæйыл афтидармæй ма баззайа, уый тыххæй йын йе 
’взарджыты хъæлæстæ авæрдта æмæ иæ фарсмæ æрбадти. 
Æнхъæл уыди, Алмасхан дзы æгæрон бузныг фæуыдзæни 
æмæ йыл хи фыдау баузæлдзæни, фæлæ фæрæдыди. Ал- 
масхан æй иучысыл рæстæг, æлгъгæнгæ, йæ цуры фæдард- 
та, стæй йыл къахæй ахæцыди æмæ республикæйы рохтæ 
йæхимæ райста. Йæ къæбицмæ цы ’хцатæ цыди, уыдон йæ 
цæсты кæронæй дæр ничиуал уыдта. Фæлмæн къæвдайы 
’ртæхтæ тæвд змисы куы сыстой, уыйау сæфтысты йе ’нæ- 
оын дзыппы, æмæ йæ фæрсын ничи уæндыди. Чи сæ æрвы- 
ста, уыдон та йæ бæрæг нæ кодтой, уымæн æмæ дзы сæхи- 
мæ дæр чысыл нæ зади, стæй бæстæйы фыццаг лæгты 
æбуалгъ митæ уыдтой æмæ сæ дзыхтыл хæцыдысты. 
Капитализм тар хъæд кæй у æмæ дзы хицауиуæг туг- 
дзых сырдтæ кæй кæнынц, уый Алмасхан зыдта, фæлæ йæ 
мæгуыр æфхæрд бæстæйы ног хицæутты хуызæн æргом 
фыдгæнджытыл никуы сæмбæлди. Иу сыхы куыйтау уай- 
тагъд кæрæдзи куыд бамбæрстой æмæ иумæйаг исбон хæ- 
лофæй давын куыд райдыдтой, ууыл дисæй марди. 
Цæмæй сæ къухы фылдæр мулк бафта, уый тыххæй сæ 
тугæрхæм бæстæйыл арт бандзæрстой æмæ йæм æрыгон 
лæппуты æнæрынцойæ калдтой. Фæсивæдæн дзы сæ цард- 
бæллон удтæ сыгъдысты, уыдон та йын йæ цæхæрæй сыгъ- 
зæрины кæритæ ссывтой. 
«Уæлæмæ чи схызти, уыдон ма-гъа, фæлæ гæвзыкк адæм 
та цы сафынц? Сыдæй куы мæлынц, уæд сæ тугцъиртæм 
куыд саоырæй кæсынц? Сæ гæды ныхæстыл сын куыд 
æууæндынц? Сæ сæртæ сын фæрæтæй цæуыннæ къуы- 
рынц? Æ-æ-æ, дæлдæр фæуат, кæд сымах хуыздæр царды 
аккаг не стут!» — ралгъыста сæ Алмасхан æмæ йæ дыстæ 
рæбындæр бафæлдæхта. Гыццылæй йæ мады, стыр арахъу- 
адзæн аджы фарсмæ бадгæйæ, арæх уыдта. Цыллæйы къу- 
ыбæрттæ-иу фыцгæ доны ныккалдта, се ’ндæхты кæрæттæ 
сын-иу ссардта æмæ-иу къуыбылой тухын райдыдта. Къуы- 
бæрттæ доны куыд зилдух кодтой, уымæ кæсынæй не ’фсæ- 
сти Алмасхан. Куыстуарзаг æнæмаст удгоймæгтæ мидæгæй 
цы уавæры уыдысты, уый йæ не ’ндæвта. Æндæхтæ-иу 
хæлд куы фесты, уæд-иу кæддæры урс-урсид фæлмæн кæл- 
мытæ сау къуыдырæй доны баззадысты, фæлæ сæ тæригъ- 
æд лæппумæ нæ хъардта. Уый сын уыдта æрмæстдæр сæ 
фидар æндæхтæ. Ныр мады куыст райста йæхимæ. Æцæг 
189 

æндæхты бæсты тыхта ’хцатæ, кæлмыты бæсты та удхар 
кодтой, æфтиаг кæмæ хаудта, уыдон. Алмасхан сын сæ 
цæстфæлдахæн митæ зыдта æмæ сыл нæ ауæрста. Йæ фар- 
чы хай тыдта алы ранæй дæр æмæ , куыд не ’мбæлди, афтæ 
схъæздыг и. Йæхицæн байгом кодта сæрмагонд банк, дунейы 
алы къуымты сарæзта æддæгуæлæ хæдзæрттæ, уæддæр ын 
бафсæдыны амал нæ уыди. 
Иу хатт æй гыццылæй йæ сыхæгты лæг акодта йæ фыс- 
тæ агурынмæ. Хъæдрæбынмæ куы схæццæ сты, уæд кæ- 
сыиц æмæ иу-ссæдз мард фысы алы рæтты фæлдæхтытæй 
хуыссынц. 
— Дæ фæрстæ атоной, цы зыд бирæгъ дæ! Иу фыс дæр 
дын æгæр куы у, уæд æнæхъæн уæтæр цæмæ ныццагътай?! — 
маройгæнгæ, йæ сæр ныттылдта сыхаг, фæлæ лæппумæ йæ 
хъыг нæ бахъардта. Уый дис кодта тугдзых сырды хъа- 
руйыл. Ныр уыцы ныв йæ зæрдыл æрлæууыди æмæ йæ 
мидбылты бахудти. Бирæгъты бирæ уарзта æмæ сын тыр- 
ныдта сæ миниуджытæ райсынмæ. Йæхи марын чи уагъта, 
уыцы æнæбон фыстæй та йе сæфт уыдта. 
Диссаг у, æвæдза, рæстæг. Æнæрынцойæ тæхы æмæ 
тæхы. Кæдæм тæхы, уый йæхæдæг дæр нæ зоны. Уымæй 
диссагдæр та адæм сты. Гуырынц æмæ гуырынц, кæрæдзи 
былтæ æхсынгæйæ, зæронд кæнынц æмæ мæлынц. Сæ цард — 
скаст æмæ æркаст, уæддæр лæбурынц æмæ тонынц, 
стигъынц æмæ марынц, зыд æмæ кæрæфæй æвæрæнтæ 
кæнынц. Цæмæн? Уыцы фарст Алмасхан йæхимæ никуы 
радта, ныр дæр æй нæ дæтты. Æмбæлгæ та йын æнæмæнг 
кæны. Йæ фыртæй анашист рауади æмæ нæ мæрдтæй у, нæ 
æгæстæй. Йе ’цæг дунемæ куы ацæуид æмæ йæ куы нал 
худинаг кæнид, уымæ бæллы, фæлæ уый уæлхъæдæй хус 
бæласау йæхи ныффидар кодта æмæ ингæнмæ нæ комы, 
Алмасханæн та йæм йæ къух нæ тасы. Кæд цыфæнды ’взæр 
у, уæддæр хи туг, хи стæг... Уыимæ дын искæй туг. Иу 
рæдæнг юрист æй æрæджы газеты «ирон адæмы уазæг» 
рахуыдта, æмæ йæ хæдзар æд бинонтæ фæйнæрдæм фæтах- 
ти. Алмасхан йæ цæст дæр нæ фæныкъуылдта, йæ хæрд 
дæр нæ ныууагъта, йæ хæзгулмæ ацæуын дæр дзы нæ фе- 
рох и. Æмæ дзы куыд хъуамæ ферох уыдаид. Кæдæй-уæдæй 
йе ’нæуынон усæй фервæзти. Арвæй зæхмæ никæмæйуал 
тæрсы æмæ дзы йæ сæр бамбæхста. Йæ цардæй разы уаид, 
бæргæ, фæлæ йæ цот нæ фæрæстмæ сты. Йæ чызгмæ цы 
зæрдæ дардта, кæд уый уарзондзинад хуыйны, уæд зæх- 
хыл уымæй фылдæр никæй уарзта, æмæ йыл йæ æбузны 
хъæбул гадзрахатæй рацыди. Кæйдæр фæдыл алыгъди, æмæ 
ныр цалдæр азы кæм и, уый бæрæг нæй. Алмасхан æй зæх- 
190 

хы бынæй дæр скъахид, йæ рæдыд ын ныббарид, фæлæ, йæ 
зæрдæйы цы хæрам æрæмбырд и, уый нæ цæуы. Кæд ын 
йæ кæддæры æнамонд уарзон Ритæйы хал ахордта, уæд- 
дæр æй нæ зоны. Рæстæгæй-рæстæгмæ йæ бацагурынмæ 
фæхъавы, фæлæ та йæхиуыл ныххæцы. Уæдæ кæмæн 
æмбырд кæны утæппæт фæллæйттæ, кæмæн сæ уадзы? 
Бæгуыдæр диссаг у рæстæг. Йæ сæр, йæ фат нæ зоны, 
афтæмæй згъоры, лидзы кæдæмдæр. Алмасхан æмбаргæ дæр 
нæ бакодта, дыккаг æвзæрстытæ куыд æрхæццæ сты, уый. 
Есо-Чырысти куы феста, уæддæр æй адæм йæ къæлæтджын- 
мæ хæстæг нал бауадздзысты. Фæлтау æй зæгæлтæй хъæ- 
дын дзуармæ ныххойдзысты, æмæ йæ удæгасæй басудздзы- 
сты. Рæсугъд ныхæстæгæнгæ, сæ æгæр бастыгъта, йе ’ууæнк 
æгæр бахордта. Адæмы хидвæллойæ кæй бафсæста, уыдон 
дзы иыр хъотырджынау фæйнæрдæм лидзынц. Йæхæдæг дæр 
ахæм у, æмæ сыл йæ зæрдæ нæ худы, фæлæ уæддæр... 
Алмасхан аджих вæййы æмæ дæлиауæй ныуулæфы. Йæ 
мæгуыр сайд адæмы мæт æй нæ бадомдта. Йæхиуыл сагъæс 
кæны. Йе ’лгъыст бæстæйы иу цардыуаг дæр нæ рæстмæ 
кæны, æмæ цы минут кæцырдæм фæзилдзæни, Хуыцау — 
йæ зонæг. Алмасхан æй хъумæ рагацау бамбара æмæ йæхи 
стыр бæллæхæй бахъахъхъæна. Дзæгъындзæг коммунист- 
тæ, адæмы рæсугъд фидæнмæ хонгæйæ, цъымарайы ныс- 
сагъдысты, йæ тых-йæ бонæй сæ бынмæ фæласы, æмæ дзы 
нал фервæздзысты. Къæрныхæн йæ сæр куынæ атæхын 
кæнай, уæд дын йæ давд æхца фæстæмæ кæй нал ратдзæни, 
уый сæ ферох и æмæ бирæгъты дзыхæй фысы мард райсын- 
мæ хъавынц. Нæ, уыдонæй ницыуал рауайдзæни. Фæлду- 
рæджджын демократтæ, адæмы царм стигъгæйæ, цæсты баф- 
тыдысты, æмæ сыл ничиуал баууæнддзæни. Рæузонд бардз 
цыбæл сылау домбай лæджы къухтæм бахауынмæ тырны, 
æмæ тæссаг у, фашистты куы ’рбакæна, уымæй. Кæд æцæг- 
дæр хъуыддаг уырдæм цæуы, уæд сæм Алмасхан хъуамæ 
хæлиудзыхæй ма ’нхъæлмæ кæса, фæлæ цæттæйæ, гæр- 
зифтонгæй. Уыдон æбæрæг уавæр æмæ хæффындзхорты 
нæ уарзынц. Уыдон уарзынц фидар æгъдау æмæ Алмасха- 
ны хуызæн æндонæхсыст лæгты. 
«Сæрибар архайдæн мын цыппар азы раттут, æмæ уын 
æз фенын кæндзынæн, нæ цытджын Фыдыбæстæ циу, уый!» — 
мысы Алмасхан немыцы æнæсæрфат фæтæджы хистауæн 
ныхæстæ. Радтой йын сæ æмæ фæсмоны арты басыгъдыс- 
ты. Уый хæйрæджыты сайд уыди, иу рæдыд иннæйы фæ- 
дыл фæуагъта æмæ йæхæдæг дæр сыгъд æрцыди. Алмасха- 
нæн æнæхъæн бæстæ йæ къухы куы бафтид, уæд уый хуы- 
зæн æдылы нæ разынид, зæхх иннæрдæм сфæлдахид, æл- 
191 

гъаг уаллæтты бындзарæй фесафид æмæ дзы фидар æгъ- 
дау сæвæрид, фæлæ ахæм амонд кæмæ кæсы. Йе ’взонг 
азтæ аивгъуыдтой, æмæ йæм царды ног хицæуттæй фыццаг 
бынат нал æрхаудзæни, фæлæ се ’хсæн кæй æрфидар 
уыдзæни æмæ сæ йæ фарчы хай кæй ратондзæни, ууыл 
дызæрдыг нæ кæны. Сæ зындгонддæр лæгты базырджын 
ныхæстæ сын йæхимæ талф-тулфæй фыссы æмæ сæ иннæ- 
ты фарсмæ йæ свастикæйыл æвæры. Галиу къухæй йæ кæд- 
дæры царддæттæг сырх билетыл фидар хæцы, рахиз къух 
фашисттæн салам раттынмæ цæттæйæ дары æмæ стыр ивд- 
дзинæдтæм æнхъæлмæ кæсы... 
ГÆДЫБЫНДАР 
Ме ’гæрыл, ам та цы ми кæнын? Ацы æнахъинон бырæт- 
тæм мæ цы Хуыцау æрбахаста? Мæ алыварс адон цавæр 
дзæкъултæ сты? Алæ-ма, фенон сæ, кæддæра дзы цы ис. 
Ту! Æрдæглæбырд хæцъилтæ æмæ зæронд дзаумæттæ. Утæп- 
пæт чъизи хæррæгътæ кæй бахъуыдысты, цымæ? Чи сæ 
æрæмбырд кодта? Мæ фæрстæ йын айхæлой, цыфæнды 
мæгуырæй дæр афтæ дæлоз æрхауæн куыд и? Фæлæуу-ма, 
Цæрайы чызг, кæд дæхæдæг уыдтæ, мыййаг? Нæ, нæ! 
Уымæн уæвæн нæй! Ис, мæ хур,ис. Иугæр се ’хсæн бадыс, 
уæд дæу сты. Дæ сæрызонд фæдзæгъæл и, æмæ адæмы 
уæлдæйттыл фæзылдтæ. Мæ арт бауазал и, æмæ мæ афтæ 
æдзæллагæй чи федта, уый мæ цы фенхъæлдта? Цы дæ, 
уымæй уæлдай — ницы. Хъæды халонау — иунæг, æвæрæз, 
тæригъæддаг, мæгуыргур. Иратаманы дæ туг, де стæгæй 
искæмæ курыны охыл йæ къух никуы ничи бадардта. Уымæй 
æгаддæр сæм ницы касти, ныр дæуæн дæхи хуызæн гæв- 
зыкк адæм дæхицæй асламдæр æрвхуыз гæххæттытæ дæ 
цурмæ æппарынц, Бецау, æмæ сæм æз мæ хъус куынæ æр- 
дардтой. Æвæццæгæн мын мæгуыргур æнхъæл фесты. Дар- 
ддæр, дарддæр ацы æнæуынон бынатæй! Кæддæр цы кад- 
джын сылгоймаг уыдтæн, уый куы зониккой, уæд мыл сæ 
зæрдæ нæ фæхудид. Æнæхъæн горæты цæрджытæ мын мæ 
номæй ард хордтой. Скъолайы — иу гом урок куы лæвæрд- 
тон, уæд мæм-иу дисмæ кæсæгау кастысты, кæлæнгондау 
мæм стыр цымыдисæй хъуыстой, ныр мæ боныфыддæртæм 
æрцыдтæн, æмæ мæ иу хъуыдыгæнæг нæй. Мæн заууаты 
бынатмæ чи ’ртардта, уыдонæн æй Хуыцау ма ныббарæд! 
Хуыцау, Хуыцау... Цы зæрдæйæ дыл æууæндон — нæ зо- 
нын. Дунемæ кæй рауагътай, уыдонæн сæ фылдæр зындо- 
ны арты судзæнт, цæссыгкалгæйæ дыл сæхи фæдзæхсæнт 
192 

æмæ сын сæ хъизæмæрттæм уæле дæлæмæ куыдфæндыйы 
цæстæй кæс — уый цæй æппæтуынæг, æппæтаразæг Хуы- 
цау у? Æмæ, дам, йе сконд адæмы бирæ уарзы. Кæннод ын 
цы загъдæуа. Мæ хуызæн æнæлаз сæрыстыр сылгоймаджы 
смаггæнаг фаджысмæ æрæппар. 
Дзæгъæлы нæ фæзæгъынц: «Хуыцау адæймаджы сафын- 
вæнд куы скæны, уæд ын фыццаг йæ зонд айсы». Мæ бон 
бакæла, мæ бон, ныр ма мæ цард циу? Уæртæ уыцы синаг 
дæ хъуырыл æрбатух æмæ — фæдæ. Уæвгæ ма синагæй 
дæр цы кæнын? Мæ уд удыл куы иал хæцы. Мæ зæрдæ 
æнкъуысы, зæнгтæ ныууæззау сты. Мæ ахсæн мын цыма 
исчи къуымых кардæй лыг кæны, уыйау риссы. Æвæццæ- 
гæн, ацы æнæбайрайгæйы фæлхæрдтæй исты комдзаг мæ 
дзыхмæ схастон æмæ мæхи байсæфтон. Гъе, уæууæй, гъе, 
Цæрайы хъал чызг! Худинаг æмæ аллайаг. 
Адæймаг йæхицæй зондджындæр æмæ тыхджындæр æн- 
хъæл никæмæн у, афтæмæй йыл кæд цы ’рцæудзæн, уый 
иæ зоны, йæ хъысмæты чысыл цæфæй дæр йæхи бахъахъ- 
хъæнын нæ фæразы. Æнæнхъæлæджы дæр никæй зæрды 
æрæфтыдаид, æз искуы ахæм бæллæхты бахаудзынæн, уый. 
Æрæджы дæр ма горæты уынгты мæ хæрзконд уæнгтæй 
хъазгæ цыдтæн, ныр цыппар фæндаджы астæу уæнгмар- 
дæй бадын æмæ мæ мæлæтмæ æнхъæлмæ кæсын. Зæхх мæ 
йæхимæ дзæгъæлы нæ ласы. Æвæццæгæн, мæ кæрон æр- 
хæццæ кæны. Уæвгæ, нырмæ дæр куыд бафæрæзтон? Ахæм 
дыууæ фыртæй бавдæлон у... Уаих æрбауат, мæ цæхæр- 
цæст лæппутæ, куыд тагъд ацыдыстут уе ’цæг дунемæ, цы 
зæрдæйæ мæ ныууагътат зыбыты иунæгæй? Мæ къæхтыл 
сымах ныфсæй куы лæууыдтæн, гормæттæ, уæд мыл гадз- 
рахатæй цæмæ рацыдыстут? Уæууа, цытæ дзурын уый? Сы- 
мах уæ райгуырæн зæххы раз уæ хæс бафыстат, æз та уын 
мæ ницæййаг удыкъоппайы тыххæй уайдзæфтæ кæнын. Уæ 
хорзæхæй, ныббарут уе ’дылы мадæн. Мæ фыртыхстæй мæ 
схаудтой уыцы æнæууылд ныхæстæ. Æхсар, мæ къона, ды 
мæ хистæр хъæбул уыдтæ, мæ фыццаг хуры тын. Мæ си- 
дзæр фæлмæст зæрдæ мын ды батавтай. Бирæ азты дæргъы 
мæ риуы цы ихы къæртт фæхастон, уый дæ фæлмæн мид- 
былхудтæй атади. Дунейы рухс мæм де ’рттиваг цæстытæй 
æрбакалди. Мæ фæллад уæнгты цæрыны хъару дæ фæрцы 
бацыди. Дæ гыццыл гæккытæй фыццаг къахдзæфтæ куы 
акодтай, уæд дæ фырцинæй мæ хъæбысмæ фелвæстон æмæ 
дæ зæхмæ нал уагътон. Дæ къам æдзухдæр скъолайы Кады 
фæйнæгыл кæй уыди, уый тыххæй дæ хуымæтæджы буз- 
ныг уыдтæн. Стыр лæг дæ кæй рауайдзæни, ууыл дызæр- 
дыг нæ кодтон, фæлæ фæфыдæнхъæл дæн... 
7 Æидæрг 
193 

Дæлдæр ныххауой, уастæн, нæ рагфыдæлтæ, мах ницæййаг 
адæмы къæхты бын чи ныууагъта! Кæм цы баназон, кæм 
цы бахæрон, кæй барæвдауон — æндæр сагъæс нæй стыр 
мыггаджы, иннæтæ та нæм дыууæрдыгæй лæбурынц. Гу- 
ырдзиаг лæгмартæ ныл куы ’ртыхстысты æмæ нæ сармад- 
зантæй æхсын куы райдыдтой, уæд дæр мæ нæма уырныд- 
та, мæ цотæн исты тас у, уый. Алкæмæ дæр афтæ кæсы, 
цыма фыдбылыз йæ иувæрсты аивгъуыйдзæни, нæ йыл 
андзæвдзæни. Зæй æппындæр никæуыл ауæрды, иикæмæн 
хатыр кæны. Хохы цъуппæй куы рассæнды, уæд растæй- 
зылынæй се’ппæты дæр йæ быны ныцъцъист кæны. 
Æхсар, мæ дунейы рухс, дыууæизæрастæу гæрзифтон- 
гæй мæ уæлхъус куы ’рбалæууыдтæ æмæ мын фидарæй 
куы загътай: «Гыцци, æз мæ фыдыбæстæ хъахъхъæнынмæ 
цæуын!» — уæд дæ ныхмæ дзурын ницы сфæрæзтон, зæгъ- 
ын та мæ бирæ цыдæртæ фæндыди. Охх, куыд бирæ цы- 
дæртæ мæ фæндыди зæгъын! Исты хуызы дæ куы баурæд- 
таин, уымæ мæ былыцъæрттæ хордтон, фæлæ де ’мбæлтты 
цæсты дæхи кæй нæ бафтаудзынæ, уый зыдтон, æмæ адæр- 
гæй ме ’взаг мæ комарынджы цæндзыг и. Мæ хъару мæ 
зæнгтæй алыгъди æмæ сæ зыр-зыр цыди. Афтæ æрлæмæгъ 
дæн, æмæ мæ æрхауынмæ бирæ нал хъуыди. Гобийау ма 
дæм тарстхуызæй кастæн, æндæр мæ бон ницыуал уыди. 
Дæ фæхъхъау фæуон, мæ аджджын хъæбул. Дæ мады ка- 
тай дæм бахъардта æмæ дæ мидбылты бахудтæ. 
«Ма тæрс, Гыцци, мæ цард асламæй нæ ратдзынæн». 
Уыцы ныхæстæ абон дæр ма мæ хъусты зæлынц. Дæ дис- 
саджы рæсугъд мидбылхудт абон дæр ма мæ цæстытыл 
уайы. Де ’мбæлттимæ куы ацыдтæ, уæд æхсæв-бонмæ мæ 
цæссыгтæй мæхи фехсадтон. Кæуын мын кæй не ’мбæлди, 
уый бæргæ зыдтон, фæлæ мæхи бауромын нæ фæрæзтон. 
Æвæццæгæн æй мæ зæрдæ развæлгъау æмбæрста, цы стыр 
бæллæх æм æнхъæлмæ кæсы, уый æмæ ныттыппыр и. 
Фæлтау мæ цæсгом куы сыхæлдтаин æмæ дæ къухыл куы 
нæззæгæл уыдаин, фæлтау дæ разы мæ уæрджытыл куы 
’рхаудаин æмæ кæугæ-дзыназгæйæ дæ зæнгтыл куы ныт- 
тыхстаин. Дун-дунетыл хъæбулæй адджындæр куы ницы и, 
уæд кæмæй æфсæрмы кодтон, цымæ? Æвзонг лæппутæн 
кæрæдзимæ кæрдтæ чи райсын кодта, уыцы фыдгæнджы- 
тæй æви, абон царды рохтыл чи хæцы æмæ мæгуыр адæмы 
туг чи цъиры, уыцы зæххы кæлæн, арвы хинтæй? Адæймаг 
ма фæстагмæ цыдæртæ бæргæ бамбары, фæлæ байрæджы 
вæййы. Цард фæстæмæ здахын нæ комы... 
Æхсар, мæ къона, æз амондджын уыдтæн, тынг амондджын, 
дæу хуызæн фæйнæгфарс лæппу кæй ныййардтон, уымæй. 
194 

Дæ сабибонтæй дæ сыстырмæ де уæнджы тас никуы бацы- 
ди, дæхицæй лæмæгъдæры никуы бафхæрдтай, фыдгæнд- 
жытыл та ауæрдгæ нæ кодтай. Иры дзыхъхъы дæхицæй 
уæздандæр гуырд нæ уыди, æмæ дæ æз мæ сæр бæрзæндты 
хастон Иу хатт дæ горæты ’взæргæнджытимæ хылгæнгæйæ 
федтон æмæ фыртæссæй баруадтæн. Мæхинымæр загъ- 
тон, бабын дæн, фæлæ къæдзæхы йас лæгтæ æд кæрдтæ 
зæххыл куы ныххуыссыдысты, уæд бамбæрстон, мæ хæд- 
зары диссаджы гуыппырсар кæй рахъомыл и, уый. Ныфс- 
хаст æмæ хъаруджын кæй уыдтæ, уый зыдтон, фæлæ бахъ- 
уаджы заман æмбисонды лæгдзинæдтæ æвдисдзынæ, уый 
мæ фæсонæрхæджы дæр никуы ’рцыдаид, дæ хабæрттæ мын 
де ’мбæлттæ куынæ ракодтаиккой, уæд. Сæ лæугæ хох дæр 
ды уыдтæ, сæ цæугæ мæсыг дæр. Карз тохмæ сæ ды разæн- 
гард кодтай, мæ хæдзар. 
«Дæ фырт нæ раздзæуæг куынæ уыдаид, уæд нæ ныфс 
раджы асастаид. Мах аргъæутты дæр уый хуызæн хъæоа- 
тыры кой никуы фехъуыстам. Иунæгæй знæгты къордмæ 
бацæуы æмæ сæ гагадзагъд ныккæны. Бузныг, Гыцци, æгайт- 
ма нын ахæм сæрæнгуырд балæвар кодтай», — дзырдтой 
мын кæрæдзи дзыхæй исгæйæ. Дæ зæрдæ — де ’вдисæн, мæ 
хъæбул, дæрзæг ныхас дæм никуы сфæрæзтон. Мады рæв- 
дыдæй уæлдай мæ ницы зоныс, уæддæр мæм афтæ кæсы, 
цыма дæ разы къæмдзæстыг дæн, цыма мæ зæрдæхудтæй 
ацыдтæ. Ныххатыр кæ дæ мæгуыр мадæн, кæд истæмæй 
фæрæдыди, уæд. Мæ уайдзæфтæ мæхимæ исын. Дæ кæс- 
тæр æфсымæры хæсты цæхæрмæ куы баппæрстай, уæд дæм 
фыццаг хатт смæсты дæн. Бамбар мæ, Æхсар, мæ зæрдæ 
фæйнæрдæм фæцæйтыдта. Фыртыхстæй мæ зонд фæдзæ- 
гъæл и æмæ дæм мæ дзых суагътон. Ды мæм исдугмæ æн- 
цад фæкастæ, стæй дæ мидбылты бахудтæ æмæ афтæ ба- 
кодтай: 
«Арвæй зæхмæ мын иу æфсымæр йеддæмæ куы ницы и, 
уæд æй æз уыцы ’взæртæн марын уадзын? Куыд тæппуд 
сты, уый куы зонис, Гыцци, уæд сæ мур дæр ницæмæ да- 
рис. Æрмæст сæ хæцæнгæрзтæ æмæ сæ нымæцæй хъал 
сты, фæлæ сæм лæгæй-лæгмæ куы бацæуæм, уæд сæ сæр 
сæ кой свæййы...» 
Знаджы нæмыг æнауæрдон у, хъæбатыр æмæ тæппуд нæ 
хынцы, хион æмæ æцæгæлон не ’взары, фæлæ дын уæддæр 
дæ ныфсæвæрæн ныхæстыл баууæндыдтæн æмæ чысыл 
фæсабыр дæн. Уастæн, ныййарæджы зæрдæйæн цы зæгъон, 
кæд сабыр кæнын нæ комы. Уæ мæтæй сæнкъуысти æмæ 
мæ æхсæв хуыссын нал уагъта. Фыды уæзæгмæ уарзондзи- 
над тыджын у, мæ хур, фæлæ мады уарзондзинад хъæбул- 
195 

мæ æппæтæй тыхджындæр у. Хъыгагæн, ды уыцы ’нкъа- 
рæны ад нæ бамбæрстай. Де’фсымæр ус курыныл куы ныл- 
лæууыди, уæд дын бæргæ дзырдтон: 
«Ды хистæр дæ, мæ къона, дæхи æгады бынаты æвæрыи 
ма бауадз, йæ разæй фæу», фæлæ мæм нæ байхъуыстай. 
Æвæццæгæн, дæ хъысмæт ахæм уыди. Хъысмæт, хъысмæт... 
Куыд æгъатыр разынди не ’ппæтмæ дæр, æвæдза! Фæлтау 
куынæ рантыстаиккам ацы мæнгард дунемæ. Æз æнамонд- 
дзинад мæ мады гуыбыиæй рахастон æмæ дзы сымах дæр 
фæхайджын кодтон. Æппæтæй тынгдæр мæ зæрдæ дæуыл 
дардтон, Æхсар. Æнхъæл уыдтæн, дæ цоты хъомыл кæны- 
нæй куы бафсæдон, уæд мæ дæхи къухтæй кад æмæ радæй 
баныгæндзынæ, фæлæ мын уыцы хорздзинад Хуыцауы цæст 
нæ бауарзта. Дæлæмæ æрхауæд мæ уды тæригъæдæй, мæ- 
иæн ме’дзард хъæбулы мард баныгæныны фадат чи нæ 
радта. Мæ фæрстæ фæйнæрдæм куыд нæ арæдывтой, де 
’мбæлттæ мæм дæ тугæйдзаг сæр æрдæгсыгъдæй куы ’рба- 
хастой, уæд. Мæ зæрдæ йæ куыстæй куыд нæ банцади, дæ 
цæстыты афтид къуырфытæм дын куы ныккастæн, уæд. 
Тынг мæсты дæм уыдысты, мæ хур, де знæгтæ, уыййеддæ- 
мæ адæймагæн ахæм фыдмитæ бакæнæн куыд и? Сæ масты 
дзæкъултæ атоной, уастæн, кæд цавæр мады гуыбынæй 
рацыдысты! Æнæазым сылгоймæгты риутæ басудз, сабыр 
цæрæг адæмы удæгасæй баныгæн, рæзгæ лæппуты бардуз, 
хъæутæ кæрæй-кæронмæ ныххæлæттаг кæ. Цæй тыххæй? 
Æрмæстдæр ирон кæй уыдысты, уый тыххæй. Куыддæр 
сын фадат фæвæййы, афтæ ныл тугдзых сырдтау сæхи 
ныццæвынц æмæ нын нæ буарæй гæбæзтæ срæдувынц. Æмæ, 
дам, не’фсымæртæ сты. Дунейы фарн нæ бахизæд ахæм æфсы- 
мæртæй! Гæныстон фæуай, мæ гыццыл Иры дзыхъхъ! Цымæ 
кæд бамбардзынæ, чи дын цы у, уый? Цымæ дæ хæлæрттæ 
æмæ де знæгтæн аккаг аргь кæнын кæд райдайдзынæ? 
Мæ мæгуыр æнæныгæд лæппу, цæй диссаджы зæрдæ 
дын уыди, цæ! Болат мын куыд дзырдта, афтæмæй хъуамæ 
знæгты къухтæм уый бахаудаид, фæлæ йæ ды уыцы стыр 
бæллæхæй фервæзын кодтай æмæ йæ бæсты æвирхъау 
мæлæт райстай. Де’фсымæрæн йæ буар бæргæ бахъахъхъ- 
æдтай, фæлæ йын йæ уд демæ ахастай. Цыма дыл гадзраха- 
тæй рацыди, уыйау дзæвгар рæстæг йæ сæр къулæй фæха- 
ста, стæй йæ ноггуырд чызджы цинæй æрсабыр и. Фæлтау 
æй куынæ баивтаис. Уæд чи зоны, уæ хъысмæт æндæрхуы- 
зон рауадаид. Чи зоны, ды уæддæр баззадаис æгасæй. 
Хатыр бакæ, Болат, афтæ кæй зæгъын, уый тыххæй. Дæу 
Æхсарæй къаддæр нæ уарзын, фæлæ... Чи зоны, мæ ныхæ- 
стæ уымæ дæуæй тынгдæр бахъардтаиккой. Уæвгæ ма уæ 
196 

æрæджиау мæхицæн зæрдæтæ цы æвæрын... Иу дæр уæ 
мæ коммæ нæ бакастаид. Иу дæр уæ фæдисы заман йæ сæр 
нæ бамбæхстаид. Сæ цоты сæртæ бахæрой не знæгтæ, кæд 
ныл дыууæрдыгæй цы сагъуыдысты! Куыддæр Гуырдзыс- 
тоны сармадзантæ Хуссар Иры сæ нæрынæй банцадысты, 
афтæ мæхъæлы хотыхтæ Цæгат Иры скуыстой. Хъулгъа 
мæ хуызæн ныййарджыты æнамондæн сæрра сты, æндæр 
сын цы нæ фаг кодта? Уæдæмæ мæлдзыгæн йе сæфт куы 
’рцæуы, уæд ыл базыртæ разайы. Сæ базыртæ сау сыгъд 
бакæной, æндæр зонд кæмæ нæй! 
Мæ цингæнаг фæлмæн хъæбул, æз дæ иу цæхæрмæ дæр 
куынæ уагътон, уæд дæхи дыккаг цæхæрмæ цы зæрдæйæ 
баппæрстай, дæ гыццыл сабийы хъысмæтыл уæд та куыд 
нæ ахъуыды кодтай?! Бæргæ ма дæ урæдтон, дæ цуры 
ставд цæссыгтæ бæргæ ныккалдтон, фæлæ мæм нæ байхъ- 
уыстай. Дæ маст дæ уарзондзинадæй тыхджындæр разын- 
ди. Æмбарын æй мæ зондæй, фæлæ йæ мады зæрдæ исын 
нæ комы. Мады зæрдæ... Дæ фæстаг ныхæстæ дзы арф 
фæд ныууагътой æмæ дудынц, дудынц... 
«Дыууæ Ирæн сæ тугдадзинтæ иу сты, Гыцци. Иу зæр- 
дæ тæлфы сæ риуы, æмæ йæ хъуамæ æмдыхæй бахъахъхъ- 
æнæм. Хицæнтæй ныл алчидæр фæтых уыдзæни», — дзыр- 
дтай мын, тохмæ цæугæйæ. «Цæгаты бирæ сæрæн лæппу- 
тæ и, сæхæдæг сарæхсдзысты». «Мæхъæлæттæ хæстмæ сæхи 
рагæй цæттæ кæнынц, Гыцци, не ’фсымæртæм та фæлтæрддзи- 
над нæй, æмæ се ’хсæн бирæ мæрдтæ æрцæудзæни, мах 
сæм куынæ фæкæсæм, уæд». «Нæ дæ ауадздзынæн, мæ хъæ- 
бул! Мæнæн иу бæллæх æгъгъæд у! Ды мын дæхи уæддæр 
бахъахъхъæ!» «Æндон рæхыстæй мæ куы сбæттай, Гыцци, 
уæддæр мæ нæ бауромдзынæ. Йæхи лæг чи хоны, уый хъуа- 
мæ йе ’фсымæры фарсмæ уынгæджы бон балæууа. Дæхæ- 
дæг уырдыгæй куы дæ, Гыцци. Мæнмæ дæр ма дæ туг куы 
сиды. Куыд нæ мæ æмбарыс?» 
«Æмбарын дæ, мæ хъæбул, фæлæ Æхсары мард кæм и, 
уый зонгæ дæр нæ кæнын, ныр та хъуамæ ды дæр дзæгъæл 
быдыры баззайай? Мæ удæгасæй æз уый нæ бауадздзынæн!» 
«Гыцци, раст-ма зæгъ, Æхсар мæм хæсты быдыры, йæ 
туджы мæцгæйæ, куы ’нхъæлмæ кæсцд, уæддæр мæ нæ ауадзис?» 
«Цытæ дзурыс, мæ зæрдæйы уидаг? Мæ уарзон хъæбул- 
мæ та дæ куыд нæ ауадзин?» 
«Уæдæ ныртæккæ хъулгъайы ныхмæ чи тох кæны, уыцы 
лæппутæ дæр сæ ныййарджытæн уарзон хъæбултæ сты, æмæ 
Уастырджийау мæнмæ æнхъæлмæ кæсынц. Куыд мæ уро- 
мыс. Гыцци, ме ’фсымæртæ сæ тугæрхæм цæфтæй куы хъæр- 
зынц, уæд? 
197 

«Ма ацу, мæ къона. Мæ уд ма дæуыл лæууы. Дæ Хуыцау- 
мæ скæс». 
«Хуыцау нæй, Гыцци, Хуыцау куы уаид, уæд йæ цотæн 
кæрæдзи нæ цæгъдын кæнид. Мæгуыр адæмы сайынæн æй 
чи æрымысыди, уыдонæн фæлдыст фæуæд!» 
Мæ коммæ нæ бакæсдзынæ, уый куы бамбæрстон, уæд 
ма фæстаг халыл фæхæцыдтæн, чындзы хъæбысæй де 
’нахъом чызджы фелвæстон æмæ дæм мæхи баппæрстон. 
«Курыи дæ, мæ хур, ацы сабийы хатырæй уæддæр баз- 
зай. Æнæ фыдæй йæ ма ныууадз. Дæхæдæг сидзæрæй куы 
схъомыл дæ, гормон, фыды рæвдыд куынæ зоныс, уæд 
дзы ныр дæ адджын хъæбулы æнæхай цæмæ кæныс?» 
«Æгад фыды фарсмæ ныхкъуырдæй цæрыны бæсты кад- 
джын фыды ном дæ зæрдæйы сæрыстырæй хæсс», — загъ- 
тай æнæдызæрдыгæй æмæ ацыдтæ. Ацыдтæ фæцу æмæ ма 
’рцуйы фæндагыл. Ацыдтæ кад æмæ намысы фæндагыл. 
Дæхицæн ном скодтай, фæлæ уый хыгъд дæ бинонты æна- 
мондæй ныууагътай. Иры цытджын хъæбулты ’хсæн ны- 
гæд æрцыдтæ, фæлæ уый хыгъд дæ Сафайы рæхыс уынд- 
жы къæйыл дзæгъæлæй баззади... 
Мæ рынчынтæгæнаг лæппу, схæццæ ма дæм уыдзынæн, 
цымæ? Тæрсын, мæ лæмæгъ къæхтæ мæ дæ сау ингæнмæ 
куы нал схæссой. Тæрсын, дæ сидзæр сывæллоны дын куы 
нал фенон. Тæрсын, дзæгъæл быдыры æвæгæсæгæй куы 
ныммæлон. Тæрсын... Уæвгæ ма ныр та цæмæй тæрсын? 
Мæ тæрсæнтæ раджы куы фесты. 
Ехх, Болат, Болат! Хъæбулы рис куыд судзаг у, уый 
куы зонис, уæд мæ ныхасы сæрты нæ ахызтаис. Мæ къухы 
æгæр зынæй бафтыдтæ, мæ хæдзар, æгæр бирæ хъарутæ 
дыл бахардз кодтон, æмæ дын афтæ æнцонæй ацæуын не 
’мбæлди. Дæс азы ’хсæвæй-бонæй дæ сынтæджы уæлхъус 
кæугæ-дзыназгæйæ фæлæууыдтæн, уымæн æмæ дæ уд цар- 
дæй мæлæты ’хсæн дзедзырой кодта. Гыццылæй дæ æгъа- 
тыр низы дзæмбытæй бæргæ скъахтон, фæлæ дæ ныр фæса- 
рæйнаг рæстдзæвины нæмыгæй бахизын нæ бафæрæзтон. Уыцы 
’ххуырст марджытæн дæр цы загьдæуа. Йæ райгуырæн бæстæ 
чи хъахъхъæны, уыдоны ’лгъаг фыдгæнджыты давæгтаг æхца- 
тыл фæскъуымæй мар. Уымæй ма æлгъыстагдæр дæсныйад цы 
уа! Дæлдзæх фæуæд, зæрдæ кæмæн нæй! 
Охх, мæ бон, ныр ма цы кæнон? Горæтæй тыхтухæнтæ- 
гæнгæ бæргæ рахызтæн, фæлæ дарддæр цæуын куы нал 
фæразын. Хатыр, мæ къона, хатыр: нал дæм схæццæ уыдзы- 
нæн. Æнхъæл уыдтæн, дæ ингæныл мæ уд сисдзынæн, 
фæлæ мын Хуыцау уыцы хатыр дæр нæ кæны. 
Ацы фæлдыст дунейæ мæ ницыуал хъæуы, æрмæст ма мæ 
198 

фæнды дæ чызджы фенын. Тæхуды, ныр уый дæ риумæ 
нылхъив æмæ афтæмæй амæл. Айфыццаг тыхст рынчын 
уыди, мæгуыр. Зæгъынмæ дын æй нæ хъавыдтæн, мæ къо- 
на: дæ зæрдæ срисса, уый мæ нæ фæндыди, фæлæ кæд æцæг- 
дæр мæрдты исты ис, уæд æй хъуамæ зонай æмæ йыл Хæрза- 
удæн кæнай. Мæнæн ын мæ бон ницыуал бауыдзæни... 
Дæ мæлæты фæстæ дæ бинойнаг Хуссар Иры цæрын нал 
бакуымдта. Мæ чызг, дам, хъуамæ йæ фыды раз хъомыл 
кæна. Хæст нæ кæуииаг уавæрмæ æртардта. Арвæй зæххы 
астæу ауыгъдæй оаззадыстæм æмæ стонгæй мардыстæм. 
Уымæ гæсгæ йын йæ ныхасыл дыккаг нал загътон. «Болат 
йæ цард кæй тыххæй радта, уыцы ’фсымæртæ йын йæ иунæг 
хъæбулы æвæгæсæгæй куыд ныууадздзысты?» — скарстон 
мæхинымæр æмæ сæ ауагътон. Мæ фыдгул афтид агъуыс- 
ты иунæгæй фæцæрæд. Цалдæр мæйы арвмæ асинтæ фæца- 
рæзтон. Адæргæй мæхицæн бынат нал ардтон, зæгъын, афон- 
мæ уыцы чызг цы фæци? Стæй мæ хъустыл цыдæр койтæ 
æрцыди,Гыццийы чындз, дам, йæ буар къæрныхтæ æмæ 
лæгмартæн мамæлайы къæбæрыл уæй кæны.Уæ фыд тыха- 
мæлттæй цы хæдзар фæцарæзта, уый нæ сау гæдыйы бар 
ныууагътон æмæ ардæм ратындзыдтон. 
Чындзы баййæфтон иу æнæдаст лæппуимæ. Къæсæргæ- 
рон мæ куы ауыдта, уæд йæ цæсгом урс-урсид афæлдæхти, 
йе ’хцатæ йæ къухæй феуæгъд сты æмæ зæхмæ æрхаудтой. 
Уазæг феддæдуар и, чындз мæм тарстхуызæй кæсы. 
«Сывæллон кæм и?» — фæрсын æй зæрдаивæй. 
« Рынчындоны». 
«Цæмæн?» 
«Рæуджыты низæй фæрынчын и, æмæ йæ уым сæвæрдгон». 
«Ацы лæппу та дын чи у?» 
Чындз ницы сдзырдта, йе ’нæфснайд хуыссæныл ныд- 
дæлгом и æмæ кæуын райдыдта. Æз уæды хуызæн кæугæ 
никуы федтон адæймаджы. Уромæг æй уромын нал фæ- 
рæзта. Цыдæртæ мын дзырдта, фæлæ мæм йæ ныхæстæ мæ 
сæры зылдæй нæ хæццæ кодтой. Æрмæст дзы дыууæ хъуы- 
дыйады тыхамæлттæй ацахстон: 
«Уæдæ мæ чызджы цæмæй сдзæбæх кæнон? Мæ бон 
куыст ссарын куынæ у...» 
Дарддæр цы фæдæн, уый нал бамбæрстон. Мæ хъустыл 
ма ауади мæ мæгуыр чындзы удаист хъæр: «Гыцци-и-и!» 
æмæ æрбайсæфтæн. Æваст мыл мæ дуне баталынг и. Бы- 
рæттæм куыд æгъдауæй æрхаудтæн, уый дæр нæ зонын, дæ 
рынчын чызг цы баци, уый дæр нæ зонын. Ницы хъуыды 
кæнын æппындæр. Мæ зонд мæхимæ куы нал æрцыдаид, 
уæд хуыздæр уыдаид, бæргæ. Æдылыйæн æнцондæр у цæ- 
199 

рын дæр æмæ мæлын дæр. Мæн та хъуамæ ме сфæлдисæг 
ингæнмæ дæр хъизæмаргæнгæ барвита. Цы йын кодтон — 
нæ зонын, фæлæ мæ утæхсæн бирæ нал ахæсдзæни. Мæ уд 
мæ буарæй куыд хицæн кæны, уый æнкъарын, мæ хъæбул- 
тæ, æмæ уæ фæрсын: 
«Цæй тыххæй радтат уæ цард?» 
ТÆДЗЫНÆГÆЙ - ЦЫХЦЫРÆГМÆ 
— Уæллæй, Хъазджери, æппæт дуне æмризæджы кæмæй 
рызти, уыцы домбай бæстæйы ’ндон хуыдыхæлдтæ афтæ 
мæнгæфсои разындзысты æмæ сæ иу зыгъар лæг, дзæигæда 
цæгъдгæйæ, хæрзæнцонæй райхалдзæн, уый мæ фæсонæр- 
хæджы дæр никуы ’рцыдаид, мæхи дыууæ цæстæй йæ куы- 
нæ федтаин, уæд. Æмæ ма бæстæ — гъа, фæлæ æнæхъæн 
зæххы къорийы фæллойгæнджытæн табугонд цы хæрзгæ- 
нæг парти уыди, арв йæ сæрмæ нæрын кæмæн нæ уæндыди, 
уый иу æнæгъдау къупыри «фыдгæнæг парти» рахонæд æмæ 
йыл зæроид хæррæгъау йæ чъизи къæхтæ ныссæрфæд. Нæ 
зонын, нæ зонын. Кæнæ æз сæрра дæн, кæнæ адæмæн сæ 
сæрызонд фæлыгъди, — дзырдта мын айфыццаг Гадæцци, 
кæйдæр фынджы уæлхъус куы базонгæ стæм, уæд æмæ мæм 
æлхынцъæрфыгæй уайдзæфгæнæгау ныккасти, цыма, нæ 
бæстæйы цы стыр бæллæхтæ æрцыди, уыдон æз сарæзтон. 
— Уæдæ ма дзураг зыгъар лæгтæ æмæ æнæгъдау къупы- 
ритæ, денджызы фале цы хъомысджын паддзахад и, уый 
халынвæнд скæнæнт, цымæ дзы цы рамбуликкой. Ахæм ни- 
цæййæгтæ æрмæстдæр æнæбон адæмы ’хсæн сты æппæт 
хъуыддæгтæ аразæг, — хæргæ-хæрын æм йæ ныхас бап- 
пæрста, йæ фарсмæ чи бадти, уыцы сырхцæсгом бæзæрхыг 
лæг, фæлæ йæ Гадæцци бындзы уæгъд дыв-дывæй уæлдай 
ницæмæ æрдардта. 
— Хетæджы сыгъдæг дзуарыстæн, царды уырынгдзалх, 
хъыррыстытæгæнгæ, фæстæмæ æрзылди æмæ мæгуыр гæв- 
зыкк адæмы æгъатырæй йæ быны ныцъцъист кодта, — рай- 
хъуыст та мæм йæ хъæлæс. — Ме ’намондæн, æз дæр уыцы 
гæлхæрдты ’хсæнмæ бахаудтæн. Уæвгæ сæ куыд хъуамæ 
фæцух уыдаин. Цæргæбонты хуымæтæг кусæгæй уæлдæр 
не схызтæн. Кæйдæр загъдау, стыр бынæттæм бæлгæ дæр 
нæ кодтон. Уæ фарн — бирæ, фæлæ мæ номыл ацы мæн- 
гард дунемæ æртæ сывæллоны рантысти æмæ, Хуыцау — 
æвдисæн, æппындæр ницы хъуаг уыдысты. Сæ буар — æм- 
бæрзт, сæ гуыбынтæ — æфсæст. Бирæйæ бирæгъ дæр не 
200 

’фсæды. Къæбæр курæг никуы никæмæ бацыдыстæм, фæлæ 
нæ зилгæдымгæ æвиппайды хус сыфтæртау йæ уæлныхтыл 
куы фелвæста, уæд уынджы къæйыл хъуахъдзыхæй азза- 
дыстæм. Дзæгьæлы нæ фæзæгъынц: æдзæрæг хъæуы рувас — 
æлдар. Хуыцау мын дыууæ боны цард дæр ма раттæд, 
Хъазджери, кæд нæ заводы директор къæхтæхсæгæн дæр 
бæззыди. Рæсугъд ныхæстæй уæлдай нæ куыстæн мур дæр 
ницы ’мбæрста. Æнæ партимæ скувгæйæ, йæ хъуыры къæ- 
бæр нæ цыди, æмæ нын æй нæ сæрыл сбадын кодтой. Æн- 
хъæл уыдтæн, ног цардаразджытæ йæ цыппар фæндаджы 
астæумæ ныззыввытт ласдзысты. Куыннæ стæй! 
«Æз партимæ цы бон бацыдтæн, уыцы бон у мæ царды 
бонтæн сæ тæккæ æлгъагдæр!» — дзурын райдыдта, йæ риу 
хойгæйæ, æмæ йæ къæлæтджыны ноджы тынгдæр æрфи- 
дар и. Раздæр ма хицауадæй тарсти æмæ æнæбары змæлы- 
да, ныр æй бæрæггæнæг нал и, æмæ хæрæгæй хуым кæны. 
Йæ алыварс йæхи хуызæн хамасхорты æрæмбырд кодта, 
стыр мызд сын фиды, æмæ цардæй къæртт æппарынц, йæ 
удæй арт чи цагъта, уыдон та æгуыстæй баззадысты æмæ 
сæ хъиутæ хæрынц. Ныр, зæгъын, цы кусон? Мæ бинонты 
цæмæй дарон? Нæ фыдæлтæ сæ къух кæуыл систой, уыцы 
æнæуынон цардарæзт нæм реформæты ’фсон фæстæмæ йæ 
хъустæй тых ласт æрбакæндзысты, уый æнхъæл чи уыди, 
æндæр мæ цæй зæнæг хъуыди.Мæ фыд цы ингæны ис, 
уыцы ингæныстæн, сылгоймæгтæм хæстæг дæр нæ бацыда- 
ин, хæстæг. Æппындæр нын бахæринаг куы ницыуал уыди, 
уæд æфснайæн кассæмæ мæхи байстон. Куы амæлон, уæд 
мæ бинонтæ ма батыхсой, зæгъгæ, дзы цыдæр капеччытæ 
сæвæрдтон. Мæ мард уæлæуыл куы баззайа, уæддæр мын 
сæ, зæгъын, æнæ райсгæ нал и. Дæ фыдгул афтæ. Доны 
’ртæхтæ тæвд къæйыл куыд айсысынц, уыйау айсыстысты. 
Кæд цæфæй нæ мæлыс, уæд дын уый та — рæхуыст. Инф- 
ляци, дам, сæ бахордта.Уый, зæгьын, инфляци нæ уыди, 
фæлæ не стыр паддзахад хъазæнхъулау æнæнхъæлæджы 
кæй къухтæм бахаудта, уыцы ’нæгъдау цæстфæлдахæг уыди. 
Мæстæймæлгæ нæхимæ ацыдтæн, уæдæ цы уыдаид. Ме 
’фсин хабар куы бамбæрста, уæд цæттæ сынкъау фæкъæртт 
и, сахаты бæрц нæ уркæ — разамонджыты фелгъыста, стæй 
хъарæггæнгæ йæ уæрджытæ хойын райдыдта. Хуыцауæй дæ 
бауырнæд, Хъазджери, мæ мæгуыр бинонты тæригьæдмæ 
кæсгæнæ мæ мæхи амарынмæ бирæ нал хъуыди. Абон дæр 
æй нæ зонын, мæ къæхтæ мæ базармæ куыд бахастой, уый. 
— Æвæццæгæн, ананастæ æлхæнынмæ бацыдтæ, — ху- 
дæнбылæй йæ фелхыскъ кодта, йæ фарсмæ чи бадти, уый, 
фæлæ та йæм Гадæцци ацы хатт дæр ницы сдзырдта. 
201 

— Дзæвгар рæстæг дзы фæразил-базил кодтон. Сыдæй 
мардтæн, фæлæ иу дыргъы гагамæ дæр мæ цæсгом æвна- 
лын нæ бахъæцыди. Адæммæ хæлæггæнгæйæ, фæстæмæ 
æнкъардæй раздæхтæн. Цæуон, зæгъын, Терчы мæхи бап- 
парон — хуыздæргæнæн нал и. Куыддæр уыцы хъуыды мæ 
сæры февзæрыди, афтæ кæсын, æмæ ме ’мхрæфырты лæп- 
пу йе ’мбæлттимæ харбызы машинæ æвдæлон кæны. Ауыд- 
та мæ æмæ мæм худгæ æрбатындзыдта. 
— Дæ бон хорз, Гадæцци! 
— Æгас цу. 
— Рынчын дæ æви исты ’взæр хабар? 
— Æвзæр хабарæй Хуыцау бахизæд, рынчын дæр... табу 
Хуыцауæн, нырма мæ къæхтыл хилын. 
— Тæфæрфæсгæнæджы лæуд кæныс æмæ... 
— Мард бафæразæнт нæ ног цардаразджытæ, мах фосы 
бынатмæ чи ’ртардта! 
— Цæмæй тыхсыс, уый ма мæнæн зæгъ, мæ фыды ’мхæ- 
рæфырт! Æз дæр уыцы ног цардаразджытæй дæн æмæ дæм 
истæмæй фæкæсон! — Ме уæхск мын æрхоста, æмæ мæ 
зæрдæйы дуæрттæ фегом сты. Уый хъæрæй ныххудти æмæ 
мæ йæ риумæ нылхъывта. 
— Æ-æ, куыд дын амардтæн, мæ фыды ’мхæрæфырт. 
Уагæр заводы цас истай? 
— Сæдæ æстай сомы. 
— Æмæ дæ фындз уыцы капеччыты тыххæй æруагътай? 
— Лæгæн бахæринаг куы ницы уа... 
— Уымæй раст зæгъыс. Æз дын æртæ хатты фылдæр 
фиддзынæн æмæ уæртæ харбызтæ уæй кæ. Мах картоф 
ласынмæ цæуæм, дыууæ-æртæ боны ам нæ уыдзыстæм, æмæ 
хъуыддæгтæ дæхимæ райс. 
Цы дардыл дзурон. Лæппутæ афардæг сты, æз иттæг 
разæнгардæй стъолы уæлхъус балæууыдтæн. Ме ’мхæрæ- 
фырты лæппу мын мæ риуы цы стыр ныфс бауагъта, уый 
мыл фидар базыртæ ныссагъта æмæ уæлæрвты тахтæн. 
Мæ цæстытыл уади, изæры мæ бинонтæ куыд цин кæндзы- 
сты, уыцы рæсугъд ныв, æмæ рагацау мæ зæрдæ мæ риуы 
гыццыл уæрыккау кафыди. Цыма мын адæм мæ уавæр бам- 
бæрстой, уыйау мæм кæрæдзи фæдыл ныххал сты, æмæ 
уайтагъд мæ дзыппытæ сæхиуыл рахæцыдысты. Цы йæ 
æмбæхсон, мæ къах мæ нæхимæ нал хаста. «Æххæст ма 
иуцалдæр харбызы ауæй кæнон, æххæст ма иуцалдæр хар- 
бызы ауæй кæнон», уыцы хъуыды мæ сæрымагъзы хæцгæ 
низау ныффидар и, æмæ мын дзы фервæзыны амал нал 
уыди. Уый адыл базары талынггæрæттæм-ныффæстиат дæн. 
Æнæфсис лæгæн зыд æмæ кæрæф йæ сафджытæ кæй сты, 
202 

уый рагæй зыдтон, фæлæ мæ ме ’намондæн уыцы изæр 
æрбайрох и. Мæ алыварс цъиуызмæлæг куы нал уыди, уæд 
иу дынджыр харбыз мæхимæ æрбайстон ме ’ххормаг би- 
нонты дзы, зæгъын, бафсадон. Дыууæ гуыппырсар лæп- 
пуйы мæ уæлхъус уырдыгыстджытау куыд алæууыдысты, 
уый æмбаргæ дæр нæ бакодтон. 
— Дæ изæр хорз, нæ фыды хай, — уæзданæй мын салам 
радта ныллæгдæр. 
— Æгас цæут, мæ хъæбултæ, — бацин сыл кодтои æз. 
— Мах чи стæм, уый зоныс? 
— Кæцæй йæ зонын. Фыццаг хатт уæ куы уынын. 
— Мах стæм ацы районы хицæуттæ. 
— Ома, куыд хицæуттæ? — нæ сæ бамбæрстон æз æмæ 
сæм æдзынæг ныккастæн. 
— Цыбырæй афтæ, ацы районы уæйгæнæгæй чидæрид- 
дæр и, уыдон махæн фидынц хъалон, — йæ ныхас фæбæл- 
вырддæр кодта лæппу. 
— Цæй тыххæй уæд? — дисы бафтыдтæн æз. 
— Кæй сæ хъахъхъæнæм, уый тыххæй. 
— Кæмæй сæ хъахъхъæнут? 
— Алыхуызон фыдгæнджытæй. 
— Уый тыххæй нæм ис диссаджы къæрцхъус милицæ. 
Уæртæ ма... — Ацамонынмæ сын хъавыдтæн, абондæргъы 
мæ цæстытæ кæмæй сцъæх сты, уыцы гæрзифтонг лæппу- 
тæм, фæлæ сын сæ фæд дæр нал ауыдтон: æваст сæ Хуы- 
цау йæхимæ фæхаста. 
— Дæхæдæг æй уыныс, дæ къæрцхъус милиционертæ 
зæххы скъуыды ныххаудтой, мах та ам стæм, дæ цуры, 
æмæ дæ домæм æхца. Кæд дæ немæ хæларæй цæрын фæн- 
ды, уæд табуафси. Алы мæй дæр нын сæдæ фæндзай сомы 
фид æмæ æнæмæтæй кус. 
— Цас?! 
— Сæдæ фæндзай сомы! — мæ уазæгæн йæ хъæлæсы æр- 
тхъирæн мыртæ фæзынди, æмæ мæ зæрдæмæ сусæг катай 
бахъуызыди. 
— Раст зæгъгæйæ, æз уæйгæнæг йеддæмæ ницы дæн, 
æхцатæм ницы бар дарын. Дыууæ боны фæстæ мæ хицау ссæуд- 
зæн æмæ... 
— Мæн дæ хицау нæ хъæуы, фæлæ сæдæ фæндзай сомы! 
Ныртæккæ! Æвæстиатæй! 
— Дæуæн уыйбæрц куы радтон, уæд ма мæхимæ та цы 
баззайдзæн? — ныккатай кодтон æз. 
— Мæимæ гæсгæ, ацы лæг фæлмæн хъæлæсы уаг не ’мба- 
ры. Уæд та йæ иучысыл ранæмиккам? Кæд йæ сæрымагъз 
203 

хуыздæр скусид, — йе ’мбалмæ, чъиу æууилгæйæ, дзуры 
бæрзонд лæппу. 
— Йæ уæздандзинадмæ уал ын бакæсæм. Кæдæм нын 
ирвæзы? 
Æдзæхстхиз нæ дæн, уæдæ мæхицæй тыхлæг дæр никуы 
арæзтон,фæлæ мæ комкоммæ хынджылæг кæй кодтой, мис- 
халы бæрц дæр мæ кæй ницæуыл нымадтой, уый мæм хар- 
дзау æркасти æмæ сын фидарæй загътон: 
— Мæнмæ æхца нæй! Дыууæ боны фæстæ-иу æрба-а-а... — 
æндæр мæ бон зæгъын ницыуал баци. Мæн ранæмынмæ йæ 
былыцъæрттæ чи хордта, уымæн йæ рохтæ феуæгъд сты 
æмæ мыл хафт-хафтæй ралæууыди. Æрæджиау мын мæ лы- 
стæг къубал йæ тыхджын къухæй ацахста, æмæ мæ уд æр- 
дуйæ нарæгдæр сси. Хуыцауы номæй дын ард хæрын, Хъаз- 
джери, никуы мæ бауырныдтаид, исчи мæ афтæ æнцонæй 
фелвасдзæни, уый, мæ къæхтæ уæлдæфы куынæ фæхъил 
уыдаиккой, уæд. Исдуг мæ дыууæ æрдхоры кæрæдзимæ 
фæраппар-баппар кодтой, сæ армытъæпæнты мæ æлдыгъау 
феууæрстой, стæй мын сæ иу мæ сæр æнахуыр тыхджын 
цæф ныккодта, æмæ æваст цыдæр æрбадæн. Æрчъицыд- 
тон, харбызтыл дæлгоммæ хуысгæйæ. Мæ буар фæхты 
хостау рысти, мæ сæр зылди, фæлæ уæддæр тыхамæлттæй 
рабадтæн. Дыууæ лæппуйы фæсарæйнаг цæхæркалгæ ма- 
шинæмæ сабыргай бацыдысты. Сæхи афтæ дардтой, цыма 
базары æнцад чи лæууыди æмæ сæм тарстхуызæй чи кас- 
ти, уыдон адæм не сты, фæлæ гугын фыстæ. Мæ маст мæ 
риуы цæджджинагау фыхти, фæлæ цы мæ бон уыди? Мæ 
къæхтæ мæ быны дыдæгътæ кодтой, афтæмæй милицæйы 
хайадмæ цудтытæгæнгæ араст дæн. 
— Æз мæ фыдæн фыртæн нæ райгуырдтæн, ахæстонмæ 
уæ куынæ батæрон! — уыцы карз æртхъирæн мæхинымæр 
сфæлхатт кодтон æппынкъаддæр сæдæ хатты. Мæ цæсты- 
тыл уади, ме ’фхæрджытæ мæ, сæ уæрджытыл лæугæйæ, 
хатыртæ куыд курдзысты, уый æмæ ныфсджынæй цыдтæн 
мæ нысанмæ. Милиционертæн мæ хабæрттæ куы ракодтон, 
уæд фырмæстæй сæхицæн бынат нал ардтой. Сæ дæндæг- 
ты къæс-къæс дæр ма ссыди. 
— Æ-æ, куыдзы мыггæгтæ, уыдон марын хъæуы! 
— Ахæм сырдтæн не ’хсæн бынат нæй! 
— Рэкетиртæ иууылдæр сафинаг сты! — дзырдтой, кæ- 
рæдзи дзыхæй исгæйæ. 
— Куы сæ фенай, уæд ма сæ базондзынæ? — бафарста 
мæ рихиджын рæсугъд лæппу-лæг. 
— Цъындæй дæр сæ базондзынæн, цъындæй! Сæ иу бæр- 
зонддæр æмæ сырдвыддæр у. Йæ цæстытæ хæфсы цæсты- 
204 

тау — хъоппæг. Сæр — лæгуын. Иннæ та — ныллæгдæр 
æмæ къабазджындæр. Саулагъз, æнæдаст. Йæ цæстытæ 
калмы цæстытау сæ къуырфытæй знæт каст кæнынц. 
— Фæсарæйнаг машинæ сæм и, зæгъыс? 
-О. 
— Зонæм сæ, зонæм, — йæ сæр сагъæсхуызæй банкъуыс- 
та милиционер, — фæлæ семæ зын дзурæн у... 
— Цæмæн? 
— Мах сæ бæргæ æрцахсæм, фæлæ та сæ, нæ сæрмæ чи 
бады, уыдон фæстæмæ рауадзынц... 
— Нæ дæ æмбарын. 
— Цы ’мбарын дзы хъæуы. Æхца бакалынц æмæ... Ал- 
кæй дæр цæрын фæнды... 
— Ахæм æнæгъдау лæппутæн «ма кæ» зæгъæг ма уæд. 
Кæдæм æрхаудтам, кæ. 
— Æнæхъæн бæстæйы ’гъдау куы нал и, уæд ма йæ ды 
ронбæгъд мафийæ домыс, — æнкъардæй бахудти милиционер. 
— Мафи... рэкет... ног цардаразджытæ... Æ-æ, дæлдæр 
фæуой, уастæн. Уæдæ куыд зæгъыс? Уæ бон сын ницы 
бауыдзæн? 
— Мæ-гъа, нæ зонын, — йе уæхсчытыл схæцыди милици- 
онер. Йæ былтæ дæр ма фæцъупп кодта. — Мызд гыццыл 
исæм, гыццыл æмæ... æххормагæй йæ сæр цæхæры тъыс- 
сын кæй фæнды. Фыдгæнджытæм замманай фæсарæйнаг 
машинæтæ и, махмæ та — хæлддзаг «Жигули»-тæ. Уыдон 
гъæйтт-мардзæ хæцæнгæрзтæй ифтонг сты, мах та — ницы- 
тæ æмæ мацытæй. Уыцы лæгмартæй иу дæр адæймагыл нæ 
бацауæрддзæни, мах та алкæмæн дæр тæригъæд кæнæм. 
Куыд уыныс, афтæмæй нæ хъуыддæгтæ бæллиццаг не сты, 
фæлæ дæм уæддæр нæ цæст фæдардзыстæм. 
— Хуыцау уæ саразæд, Хуыцау, — раарфæ сын кодтон 
зæрдæбынæй, фæлæ мын уыдон мæ ныхæстыл былысчъи- 
лæй бахудтысты. 
— Хуыцауы йæ бынаты уадз, нæ фыды хай: уый махмæ 
не ’вдæлы. Фæлтау нæм къæбæрæй фæкæс, æмæ дын дæ 
куыстуаты пъарядæкк сæвæрæм, — хъазгæмхасæн загъта 
рихиджын лæппу-лæг. 
— Ома? — нæ йæ бамбæрстон æз æмæ йæм дис каст ба- 
кодтон. Уый йæ цæст дæр нæ фæныкъуылдта. 
— Лæппутæн сæ зæрдæ истæмæй алхæн, æмæ кæд Уæрæсе 
æд мыстытæ уæй кæныс, уæддæр бар дæхи. 
— Зæрдæлхæнæн та цæуыннæ... Мæнæ мæм цыдæр ка- 
печчытæ ис æмæ уæ нывонд фæуæнт. 
Мæ дзыпмæ нывнæлдтон æмæ джихæй аззадтæн. Цы 
205 

фесты ме ’хцатæ? Уыцы фыдгæнджытæ мын сæ фелвæс- 
той, æндæр цы. Милиционер мæ аивæй баурæдта. 
— Капеччытæ — нæ. 
— Уæдæ? 
— Мæй æртæсæдæ сомы. 
Кæд мæ хынджылæг кæны, зæгъгæ, йæм фæрсæгау ба- 
кастæн. Æнхъæл уыдтæн, ныртæккæ зæрдиагæй ныххуд- 
дзæни æмæ йæ ныхас хъазынырдæм аздахдзæни, фæлæ 
уымæн йæ рæсугъд цæсгомыл иу нуар дæр нæ фезмæлыди. 
— О,о, нæ фыды хай, мæй нын æртæсæдæ сомы фид 
æмæ дæ фыдгæнджытæй бахизæм, науæд дыл куыдзæй, хæ- 
рæгæй иууылдæр сагъуыйдзысты, æмæ дæ сæрыл иу сдзу- 
рæг нæ фæуыдзæнн, — кæд рихнджыны фаг иæ бамбæр- 
стои, зæгъгæ йын йæ курдиат фæирддæр кодта къамбецы 
йас сырхуадул лæппу. Уæле дæлæмæ мæм ахæм æнæрвæс- 
сонхуызæй касти, цыма йæ цуры æлгъаг зулкъ и æмæ йыл 
æрлæууынмæ хъавы. Рихиджынмæ дæр мæхи тыххæй урæд- 
тон, фæлæ ацы къуыдиппы бабыхсын нал бафæрæзтон. 
— Æз æй не ’мбарын, æгъдауæвæрджытæм æрбахаудтæн 
æви фыдгæнджытæм? — бафарстон сæ комкоммæ, фæлæ 
уайтагъд ме ’нæрхъуыды мийыл фæфæсмон кодтон. 
— Цы дам, цы?! 
— Кæй хоныс ды фыдгæнæг, хуыйы хъыбыл?! 
— Лæппутæ йæ дзæгъæлы нæ фæнадтой: афтæ йын хъуы- 
ди! 
— Дæ дзыхæн уаг зон, нæ фыды хай, науæд дæ бинон- 
тыл нал сæмбæлдзынæ! Мах дын хъуымыздзых рэкетиртау 
нæ фæуыдзыстæм! — æртхъирæнтæгæнгæ, мыл сæхи ныц- 
цавтой милиционертæ, мæ фæрстæ мын ныххостой æмæ мæ 
хъæбæр асфальтмæ фысы мардау ныззыввытт ластой. Мæ 
рахиз уæраджы кæхц йæ бынатæй фæиртæсти, æмæ дзы 
мæ уд сцæйхаудта, фæлæ мæм уæддæр ме’нæуынон бына- 
тæй иуварс ацæуыны хъару разынди.Заз бæласмæ тыххæй- 
ты бахылдтæн æмæ йыл мæхи бауагътон. Уыцы рæстæг цæ- 
хæркалгæ фæсарæйнаг машинæ мæ акомкоммæ цырагьы бын 
æрлæууыди. Лæгуынсæр лæппу дзы рахызти, рихиджын 
милиционеры цонгыл мæнырдæм аивæй рахæцыди, куыд 
ничи йæ бафиппайа, афтæ йын йæ дзыппы цыдæр тыхтон 
атъыста æмæ иннæтыл цингæнгæ дарддæр ацыди. 
«Хъуамæ сæ арвы кæрæтты лидзид, уый та сын адджын 
хъæбыстæ кæны. Адæмы се ’цæг цæсгом равдисынмæ куыд 
гыццыл бахъуыди, æвæдза», — мæ сæр банкъуыстон æз æмæ 
зæрдæрисгæйæ нæхимæ ацыдтæн, — йæ ныхас фæци Га- 
дæцци æмæ дзаг агуывзæ йæ дзыхмæ фæфæлдæхта, цыма 
арахъхъимæ йе ’фхæрджыты аныхъуырынмæ хъавыди. 
206 

ХЪУЗОН 
Къулыл — зылын хахх! Кæдæй-уæдæй Джамботтæн дæр 
йæ хъул сах абадти, бирæ хъизæмæртты фæстæ кæддæр- 
никæд йæ хурæн хур федта. Ацал-ауал азы йæ былыцъæрт- 
тæ кæмæ фæхордта, удылтайгæ бæллицтæй йæ фæлгæнæ- 
ны кæй диссаджы сурæт фæцарæзта, уыцы чызгыл æнæн- 
хъæлæджы знон раст дыууæизæрастæу цыдæр зæд атахти, 
æмæ йын йе ’рдæгцъæррæмыхст ныхæстæм бæстон æрыхъ- 
уыста. Усгур лæппуйæн йæ рыст зæрдæ гæлæбу фестади, 
æмæ суртæ — уадзгуытæгæнгæ тæхы йæ мондæгтæ-уадзæн 
фембæлдмæ. Зæхх иннæрдæм куы сфæлдæха, уæддæр хъуа- 
мæ абон Дусиикæйæ разыйы дзуапп æрдома, навуæд... 
Науæд цы ’рцæудзæни, ууыл хъуыды кæнын нæ фæнды 
Джамботты, уымæн æмæ æгæр амондджын у, уымæн æмæ 
æгæр рæсугъд æнкъарæнтæ гуыры йæ зæрдæйы. Галиу къу- 
хæй фидар хæцы дидинджыты бастыл æмæ йæ уæлахизы 
тырысайау фæхæссы йæ уарзонмæ. Фырцинæй йæ мидбыл- 
худт бауромын нæ фæразы. Йæ сау хъоппæг цæстытæ мон- 
цты цырен артæи цæхæр калынц. Йæ аив былты змæлдæй 
бæрæг у, йæ сусæг ныхæстæ рагацау Дусинкæйæн кæй кæны, 
уый. 
— Лæппу, фæлæуу-ма, — хъусы йæм кæйдæр хъæлæс, 
фæлæ дзурæгмæ акæсын йæ зæрдæ нæ комы. Исты ’&со- 
нæй куы оафæстиат уа, уæд йæ хурты хурыл нал сæмбæл- 
дзæни. Нæ, нæ! Фæлтау æй ничи хъæуы! Йæ ныййарæг 
мад дæр æм æввахс ма ’рбацæуæд! Мисхалы бæрц дæр æй 
ницæмæ æрдардзæни. Урс-урсид «Волгæ»-йæ цурмæ са- 
быргай куыд æрбатылди, уый цæсты тигъæй ахсы, фæлæ 
йæхи афтæ дары, цыма йæ нæ уыны. 
— Сургæ дæ исчи кæны æви? Цыппæрвадæй кæдæм æн- 
тъæрыс?— фæрсы йæ шофыр. Цыдæр зонгæ хъæлæс ын и. 
Æвæццæгæн, йæ хицау у. Уый у, уæдæ чи у! Ахæм хъæлæ- 
сы уаг æндæр кæмæн и? Цыма афтæ зæгъынмæ фæхъавы: 
«Зæххæй’сисынмæ нæ бæззыс, фæлæ дæ уæддæр æз мæ 
сæрмæ хæссын, уымæн æмæ уæздан лæг дæн». 
Джамботт æм хорзæй ницæмæ æнхъæлмæ кæсы æмæ 
йæхимидæг тыхсы. Æвæндонæй йæм йе ’ргом аздæхта, æмæ 
фырдисæй йæ дзых бахæлиу и.Йæ зынæрвæссон министры 
хæнкъуытæ сырхцъар цæсгомыл ахæм фæлмæн мидбылхудт 
фыццаг хатт уыны æмæ, йæхи куыд дара, уый нæ зоны. 
Рæстмæ нын салам дæр никуы радта, æгæр-мæгуыр æм кæс- 
гæ дæр никуы ’рбакодта, ныр ын машинæ йæ размæ æрба- 
тардта æмæ йæм хъазгæмхасæн дзуры: 
— Цыма фембæлдмæ тагъд кæныс, ахæм хуыз дын и, мæ 
207 

хæлар. Сбад æмæ дæ æз дæ уарзонмæ ныххæццæ кæнон. 
Ноджы ма йæ йæ хæлар дæр рахуыдта! Джамботтæн цыма 
йæ зæрдæмæ мин хуры ныккасти, уыйау ныррухс и. Иугæр 
æм Арцу хæлары цæстæй кæсы, уæд ын Джамботт йæ цард 
дæр нæ бавгъау кæндзæни. 
— Арцу Батеевич, ды дзы куынæ зæгъай... Цæй уарзон 
мын и... — тыхамæлттæй сфæрæзта зæгьын æмæ къæмдзæс- 
тыгхуызæй иуварс азылди. 
— Сбад, сбад. 
— Бузныг, Арцу Батеевич. Дард цæуын мæ нæ хъæуы. 
Фистæгæй... 
— Сбад дын зæгъын! — йæ ныхас фæкарздæр кодта ми- 
нистр. Джамботты маттшнæйы бадьти нæ фæиды, «нагъ» 
зæгыли та уæидгæ нæ кæны æмæ джихнизæй сæйæг рын- 
чынау сагъдауæй лæууы. Æндæр хатт йæ хицауы фарсмæ 
цингæнгæйæ сбадид, йе ’мкусджытæ йæ куыд феной æмæ 
йын фылдæр аргъ куыд кæной, фæлæ ныр... Уæвгæ ныр 
дæр... Дусинкæ йæ минстры «Волгæ»-йæ рахизгæ куы фена, 
уæд æм йæ цæстæнгас цæхгæр аивдзæни, æмæ йын бирæ 
лæгъстæ кæнын нæ бахъæудзæни.Уый тыххæй машинæйы 
нæ, фæлæ хæрæгуæрдоны дæр сбадæн и. Джамботт цъæт- 
джын бандоныл йæхи æруагъта æмæ æхсызгонæй æнкъа- 
ры, «Волгæ»-йæ йæ уарзонмæ куыд скъæфы, уый. Йæхи- 
цæй абоны хуызæн сæрыстыр никуыма уыди, Æмæ куыд 
нæ! Ахæм шофыр ын и! Йæ кусджытæ хæрдмæ скæсын 
дæр кæмæ нæ уæндынц, уыцы карз министр! Йæ куысты 
машинæйæ цæуыннæ рацыди, цымæ? Æвæццæгæн та йæ 
хæзгултæй искæй барæвдауынмæ хъавы, æмæ йæ шофыр — 
æвдисæн нæ хъæуы. Кæмдæр, дам, министрады номыл иу 
фатер райста æмæ дзы æддæхъус сылгоймæгтимæ йæхи ир- 
хæфсы.Æниу Джамботт куы уаид министр! Уæллæй, ахæм 
гуыппытæ ныккæнид, æмæ йæ кой æнæхъæн бæстæйыл ай- 
хъуысид! Сылгоймæгтæ сыкъафындзы ’нгæс æнад лæгыл 
куы ’рвæссынц, уæд, æрмæст йæ иу бакаст дæр лæджы аргъ 
кæмæн у, ууыл нæ барвæссиккой? Сæхицæн æй æнхъæл 
дæр нæ уаиккой, Хуыцауыстæн, фæлæ цы ныллæг бандо- 
ныл бады, уымæй сæ зæрдæ нæ рухс кæны æмæ дзы хъо- 
тырджынау сæхи дæрдты ласынц. Хорз æмæ Дусинкæ уыцы 
ницæййæгтæм нæ хауы. 
— Ам мæм банхъæлмæ кæс, — бардзырд дæттæгау æм 
уазал хъæлæсæй дзуры йæ хицау. 
— Хорз, хорз, Арцу Батеевич, банхъæлмæ дæм кæсдзы- 
нæн. Æз никуыдæм тагъд кæнын, — æргомæй йын козбау 
кæны Джамботт. Хуыцауы бынаты йæ кæй æвæры æмæ йæ 
разы цырагъдарæй лæууын йæхицæн стыр кадыл кæй ны- 
208 

майы, уый йын æргомæй æвдисы, фæлæ йæм Арцу ницы 
хъус дары. Машинæ бæласы бын баурæдта, сабыргай æд- 
дæмæ рахызти æмæ дзы цыма, кæдæм цæуы, уый рох фæци, 
уыйау джихæй лæууы. Йæ уæззау цæстæнгас æмæ гуыми- 
рыхуыз цæсгомыл æппындæр хъуыдыйы фæд нæ зыны. 
«Æфсæст богь нæу, æфсæст богь! Ахæм галгуыр сымсы- 
мæгтæ министрты къæлæтджынтæм куыд схизынц, цымæ? 
Сылгоймæпы рæвдаугæйæ йæм дуары хуынкъæй бакæс. Хæр- 
заг æнарæхст æвнæлд сæм фæкæны йæ тыппыр сосискæты 
хуызæн æнгуылдзтæй», — йæхинымæр ыл худы Джамботт. 
Министр исдуг йæ бынаты афæстиат и, стæй йæ дын- 
джыр гуыбыр фындз къухмæрзæнæй фæрасæрф-басæрф 
кодта, нæ алыварс сгарæгау афæлгæсыди, схуыфыди æмæ 
фоидзуæладзыгон хæдзармæ уæззау къахдзæфтæй бараст 
и. Джамботт йæ дидинджытæ цæсты гагуыйау хъахъхъæ- 
ны, дзæвгар рæстæг сæм æхсызгонæй фесмыста, стæй сæ 
арæхстгай йæ фарсмæ æрæвæрдта. Цалынмæ Дусинкæмæ 
хæццæ кæнынц, уæдмæ куыиæ баруаиккой. Куы сфыдынд 
уой, зæгъгæ, сæ фелвæста æмæ та сæм зæрдиагæй смуды. 
Нырма сын ницы у. Арцу рæхджы фæстæмæ фездæхдзæни 
æмæ йæ йæ уарзонмæ аласдзæни. Кæдæм бацыди, цымæ? 
Кæд йæ узæлæн бынат ам и, уæд æй йæ хæзгулæй Джам- 
ботмæ тагъд нæ равдæлдзæни. Зæххыбынтыдзæуæг у, æвæдза. 
Цы фæсвæд къуым равзæрста. Цардæн диссаджы фæтк сæ- 
вæрдтой, йæ рохтыл ын чи хæцы, уыдон. Кæмæ дзы гаккы- 
рисдон дæр ма хауы, кæмæн та, ус кæдæм æрхæсса, уый 
дæр нæй. Джамботтыл рæстæг адаргъ и æмæ катай кæиын 
райдыдта. Йæ мæтæйдзаг цæстытæ сахатмæ ныццæвы, стæй 
рудзгуытæм зыдæй кæсын райдайы. Адæргæй йæ рæсугьд 
бæзджын сæрыхъуынтæ адау-адау кæны. Иучысыл ма куы 
афæстиат уа, уæд ын фембæлдмæ байрæджы уыдзæни æмæ 
уынджы къæйыл хъахъдзыхæй аззайдзæни. Нæ, нæ! Уый 
оæсты цæуылфæнды дæр разы у! Ныртæккæ йын йæ маши- 
нæ дзæгъæлæй ныууадздзæни æмæ афардæг уыдзæни! Ми- 
нистр у, зæгъгæ, уæд хъуамæ йæ цæсгом суадза?! Джамботт 
дзы æппындæр ницæмæй тæрсы! 0,о, мур дæр дзы ницæ- 
мæй тæрсы! Уардитæ бандоныл æрæвæрдта æмæ машинæйæ 
рагæпп ласта.Æвæстиатæй йæ ссарын хъæуы, науæд зæфцы 
фыдæй сæфы. Ныр æй кæм агура? Уæвгæ йæ куы ссара, 
уæддæр цы? Исты йæм йæ ныфс бахæсдзæни? Куыпиæ стæй! 
Уый мæнæ ам аразы йæхицæй тыхлæг, фæлæ та Арцуйы 
раз йе ’взаг аныхъуырдзæни. Ма йæ аныхъуыр æмæ æгуьтс- 
тæй баззайай. Раст ныхас дæр дзы куынæ ныгъуылы. Нæ, 
фæлтау быхсдзæни. Нырмæ æнæ усæй куы фæрæзта, уæд 
амæй фæстæмæ иал бафæраздзæни? 
209 

Джамботт йæ хъуыдыйæ фæтарсти æмæ хæдзары ’рдæм 
йæхи аппæрста. Фæлæууыди. Сахатмæ æдзынæг кæсы, цыма 
йæ цы саразын хъæуы, уый уым фыст и.Ехх, рæстæгæн 
бауромæн ма уæд! Адæймаг куыд æнæбон у, æвæдза! Цы- 
фæндыйæ дæр æй машинæ æвæгæсæгæй ныууадзын хъæуы. 
Кæд уый фæстæ йæ хицауы раз йæхи исты х^ызы сраст 
кæнид. Æмæ «Волгæ» исчи куы адава, уæд та? Иæ амæлæ- 
ты бонмæ^дæр уыйбæрц æхцатæ нæ бакусдзæни. Ныр цы 
бакæна? Йе ’нахъинон уавæрæй куыд фервæза? О, уасæн! 
Машинæмæ бæгуылæгау бауади, йæ сæр дзы фæтъыста æмæ 
йæ къух фæхъил кодта, фæлæ йын уæлдæфы сагъдæй азза- 
ди. Министрмæ уасæнæй свдын аив куынæ уа... 
— Аив уыдзæн, æви нæ, уый мæт дæ нæй. Уæдæмæ дзы 
тæрсгæ кæныс, æмæ йыл басæтт. Дæ тæппуддзинад дын 
кæй базыдта, йæ «Волгæ»-йæн дæ хъалагъур дæр уымæн 
сæвæрдта, Куыдзы ма бабæттынц афтæ. О, о, куыдзы! Æп- 
пындæр дæ ницæуыл нымайы æмæ дæ хъазы, æфсæст гæды 
мыстæй куыд фæхъазы афтæ. Ныхъхъуытты йын уадз йе 
’нæбайрайгæйы машинæ æмæ згъоргæ дæ уарзонмæ! Дæхи 
лæгæй равдис, гормон, æмæ дын аргъ кæна, науæд дыл 
бынтондæр йæ къæхтæ ныссæрфдзæни», — æфхæры Джам- 
ботты йæ мидхъæлæс. Дывыдон арты судзы. Ацæуид, æмæ 
йæ куыстæй куы фæхауа, ма ацæуид, æмæ йе ’мбæлтты 
цæсты куы бафта. Се ’хсæн ахæм æгад ми басусæг уа, уымæн 
уæвæн нæй. Марой кæны усгур, машинæйы алыварс зилы. 
Цоппайгæнджытæ ма фезгъорынц афтæ æрвдзавд бæласы 
алыварс. Сахатмæ æркасти, æмæ йæ зæрдæ бауазал и. Цæ- 
мæй тарсти, уый йыл æрцыди. Фембæлдмæ æндон базыр- 
тыл куы атæха, уæддæр Дусинкæйы уым нал баййафдзæни. 
Афонмæ йыл йæ был акъуырдта æмæ тæргайæ ацыди. Йе 
’ргом æм ницыхуызыуал раздахдзæни. Уыцы æнæрай хъу- 
ыдыйæ Джамботтæн йæ хид йæ къæхты бынæй акалди. Ехх, 
ныр министр куы фестид, Арцу та — йæ дæлбар кусæг, уæд 
ын фенын кæнид! Йæ хæзгулы хъæбысæй йæ радавид æмæ 
йын мæнæ ам, хъæбæр асфальтыл, йæ сæр фæхоид! 
Йæхи йыл Дусинкæ афтæ æнцонæй куыд атигъ кодтаид? 
Усгурæн йæ зæрдæйы къуымы арф кæмдæр лæмæгъ ныф- 
сы мæнгуд хал фæфидар и æмæ хæдзармæ йæ ных сарæзта. 
Цы уа, уый уæд! Мæлгæ, уæд сæрыстырæй! Арцумæ куыд 
бадзурдзæни, уый нæ зоны, фæлæ бетон асинтыл хъуызæ- 
гау хæрдмæ фæцæуы. Куы иу дуары цур бандзыг вæййы, 
куы — иннæ дуары цур. 
Кæцæй йæм музыкæ хъуысы, кæцæй — сывæллæтты хъæ- 
лæба. Кæрты машинæйы уынæр ссыди, æмæ Джамботтæн 
фыртæссæй йæ уд йæ къæхты бынæй ауади. Асинтыл 
210 

æрызгъордта æмæ цæстыфæныкъуылдмæ «Волгæ»-йы цур 
балæууьщи. 
«Мæлæты лæг! Сигнал дæттын æм нæ уæндыс, афтæ- 
мæй йе ссарыныл архайыс. Баст куыдз дæ, æмæ дæ бынат 
зон!»— йæхи æфхæры Джамботт. Æрхуымæй бады маши- 
нæйы æмæ æнхъæлмæ кæсы йæ хицаумæ. Фембæлдмæ нал 
тагъд кæны. Йæ уарзон æм туджджыны зæрдæ кæй бадар- 
дта æмæ йыл йæ къух кæй ауыгъта, уый йын дызæрдыггаг 
нал у. 
«Райсом-иу æнæмæнг æрбацу. Цыдæр æхсызгон хабар 
дын зæгъдзынæн», — зæрдæскъæфæн музыкæйау æм хъуы- 
сы Дусинкæйы хъæлæс æмæ йæ цыбæл кæны. Уыцы ныхæ- 
сты фæстæ ахæм фæлмæн худт бакодта, æмæ Джамботтæн 
дуне йæхи баци. Чызг дзы йæхи куынæ фæсайдтаид, уæд 
æй йæ хъæбысы фелвæстаид æмæ йæ фырцинæй аныхъуы- 
рдтаид, фæлæ цъырыхснæг кæсагау йæ къухтæй ацъыгъ- 
гъуытт ласта æмæ фæзилæны ’рбайсæфти. Ныр йæ рухс 
фæлгонц цы у, уымæй авд хатты рæсугъддæрæй усгуры раз 
лæууы æмæ йыл зæрдæниз æфтауы. 
Æмæ йæм кæд афонмæ дæр ма æнхъæлмæ кæсы, уæд- 
дæр цы бæрæг и? Иугæр йемæ фембæлыныл сразы и, уæд 
æй æнæмæнг уарзгæ кæны. Уарзгæ чи фæкæны, уый та... 
Ехх, ныр æй æцæгдæр куы бауарзид! Зæххыл Джамбот- 
тæй амондджындæр нал уаид. Иуæй-иу хатт ыл Дусинкæ 
базыртæ басадзы, æмæ йæм афтæ кæсын райдайы, цыма 
йыл чызг æрхъæцмæ дæр нæ хъæцы, стæй та йыл æваст 
их-дон бакалы, æмæ лæппу фæуыргъуыйау вæййы. Ныр 
йæхи аххосæй сæ фембæлд нæ рауади æмæ йæ куыдфæстæ- 
мæ уырнын райдыдта, Дусинкæ йæ кæй уарзы æмæ йæм 
æнхъæлмæ кæй кæсы, уый. Джамботтæн йе ’рфгуыты 
’лхынцъ райхæлди, хурсыгъд нартхоры уæнгмард сыфтæ 
къæвдайæ сæхиуыл куыд схæцынц, афтæ схæцыд йæ хæрз- 
конд къабæзтыл, йæ урсцъар фæлмæн цæсгом бахудызмæл 
и. Йæ зæрдæ йæ рагацау æнкъары: Арцу мæиæ-мæнæ ра- 
цæудзæни, æмæ йæ уæд ам ницыуал бауромдзæни. Цыфæн- 
дыйæ дæр хъуамæ ацы изæр йæ уарзоныл сæмбæла. Хуы- 
цауы дзæгъæлы фæтарсти йæ сылваз министрæй. Иу хатт 
ма ахæм уавæры куы бахауид, уæд, уæд!.. 
Лæппу æрбамæсты и, стæй аджих и. Йæ «Волгæ» йын 
дзæгъæлæй ныууадзид, цымæ? Æвæццæгæн, нæ. Йæ тыз- 
мæг хицауы зæрдæхудты бацæуыны фаг хъару йæм нæ 
разындзæни... 
«Йæ машинæ йын кæй бахъахъхъæдтон, уый тыххæй мæ 
нæ фæбузныг уыдзæни, цымæ? Хъуамæ мæ фæбузныг уа. 
Чи зоны, хуыздæр куыст дæр мын радта. Йæ хæдивæджы 
211 

бынат æрцахсынмæ мæм куы фæкæсид, уæд мæ уый фæс- 
тæ йæхи къæлæтджын дæр нæ аирвæзид...» 
Усгур лæппуйы йæ сæнттæ бумбулийау сæ уæлныхтыл 
систой. Йæ цæстытыл уайынц иуæй иннæ рæсугъддæр ныв- 
тæ, æмæ расыгау йæ сæр зилы. Куы схицау уаид, уæд 
æргъæу галуан саразид, дунемæ чи никуы ’рцыди, ахæм 
чызджыты йæм æрхонид æмæ дзæнæты цады семæ цъыл- 
линджытæ кæнид.. Нæ, æндæр чызджытæм кæсгæ дæр нæ 
бакæнид. Æрмæстдæр Дусинкæйы ’рхонид йæ галуанмæ, 
æрмæстдæр Дусинкæйы... Ехх! 
Джамботтæн йæ хъустыл къæхты уынæр ауади æмæ 
æрчъицæгау кодта. Арцу йæм рæвдыдхуызæй æрбацæуы. 
Йæ къахайст бæлвырд фæрогдæр и. Цæсгом мидбылхуд- 
тæй чысыл фæаивдæр и. Лæппу, йæ цæстытыл цы нывтæ 
уади, уыдонæй бынтон нæма фæхицæн и, æмæ йæм афтæ 
кæсы, цыма хæдзарæй хуымæтæг зæххон лæг нæ рахызти, 
фæлæ уæларвæй сызгъæринбазыр Уастырджи æртахти 
æмæ йæ йæ уæрджытыл æрхауынмæ бирæ нал хъæуы. 
— Арцу Батеевич! Арцу-у-у, зæрдæ мын цæмæй бавæрд- 
тай, уый дæ ма ферох уæд. Æнхъæлмæ дæм кæсдзынæн... — 
дыккаг уæладзыгæй йæм хъуысы, уæлмонц æнкъарæнтæ 
æмæ хины ’ууæлтæ кæм баиу сты, ахæм хъæлæс æмæ йын 
йе уæнгты хъару сæтты. 
«Уал азы мæ былыцъæрттæ кæмæ фæхордтон, авгау 
æрхауынæй кæмæн тарстæн, æхсæв мæимæ кæй барстон, 
бон — хуримæ, уыцы зæд мæ уæртæ уыцы ’лгъаг джирыл 
баивта? Нæ, нæ! Уымæн уæвæн нæй!» — хъæрзæгау дзуры 
йæхинымæр. Йæ хъустыл æууæндын æй нæ фæнды. Йæ 
царды ’мбис раттыныл сразы уаид, зонгæ хъæлæсы хицау 
Арцуйы хæзгул куынæ разынид, уæд, фæлæ карз æцæгдзи- 
над йæ бæллицæй æгъатырдæр у æмæ йæ удхарæй мары. 
Нырма йæ ныр бамбæрста, Дусинкæ йæ хъузоны бына- 
ты кæй дары, уый, æмæ адæргæй йæ цæстытæ доны зи- 
лынц. Фæнды йæ машинæйæ асæррæтт кæнын æмæ йе ’ппæт 
мæстытæ дæр Арцуйæ райсын, фæлæ йын йе уæнгтæ цы- 
дæр тых сбаста æмæ йæ фезмæлын нæ уадзы. Фæнды йæ 
Дусинкæйæн алывыдтæ акалын æмæ йе ’нæуынон бынатæй 
алидзын, фæлæ йæхимæ уыйбæрц хъару ссарын нæ фæразы. 
«Министры куы нал хъæуа, уæддæр мæ къухы нæ бафтд- 
зæни, цымæ?» — йæ уарзоны худгæ цæсгоммæ кæсгæйæ, йæхи 
фæрсы Дзамботт, фæлæ йæ фарстæн дзуапп раттын нæ фæ- 
разы æмæ тыхсы. Арцу йын йæ дидинджытæ йæ цурæй систа 
æмæ сæ Дусинкæйы ’рдæм æнæрвæссонхуызæй ныззыввытт 
ласта. Уардитæн сæ баст райхæлди, уæлдæфы ныппырх сты 
æмæ усгуры цæстыты раз мард цъиутау зæхмæ хауынц... 
212 

цъысым 
— Уæуу мæнæ царциаты диссæгтæ! Нæ цæрæн бынат 
гобаны цъары йас картæйыл мæнгуд стъæлфæй уæлдай 
зынгæ дæр нæ кæны, арвæй зæхмæ дзидзидай сабийы армы 
дзаг йеддæмæ не стæм, афтæмæй нæм алы хæдзары дæр 
сусæг-æргомæй дыууæ-æртæ фыссæджы басгуыхти. Нæ 
Хуыцау ныл рахатти æмæ, цы кусæм, уый нал æмбарæм. 
Не ’нæсæрфат хицæуттæ нæ куырмæджы кæдæм хонынц, 
хæйрæг — йæ дæсны. Къупыритæ æмæ цæстфæлдахджытæ 
сæхицæй разагъды сæрхъуызойтæ сарæзтой æмæ нæ фи- 
зонджытау цæхæрмæ дарынц. Донмæ нæ тæрынц æмæ нæ 
æнæ донæй здахынц. Сæ азарæй нæ боныфыддæртæм æр- 
цыдыстæм, дæлдæр ныххауæн нын никæдæмуал и, уæддæр 
нæм ницы хъары, нæ мæлинаг æгъдæуттæ фесафыны зонд 
нæм æмгæрон дæр нæ цæуы. Цыма хъаймæты дуг ралæу- 
уыди æмæ нæ райсом цæрын нал хъæудзæни, уыйау нæ 
фосы муртæ талф-тулфæй æргæвдæм, дзаг фынгтыл æнæ- 
мæтæй бадæм, нуазæм, хæрæм æмæ нозтвæлладæй... ро- 
мантæ цъыкк ласæм. О гормæттæ! Уæд кæй хъæуынц нæ 
романтæ? Адæм сæ гуыбынты хъуыр-хъуырмæ хъусыныл 
куы фесты æмæ сæ чиныгмæ куы нал æвдæлы, уæд мах нæ 
уды оыцъынæг цы тонæм? Сæ ницæйаг уацмыстæ фæлвы- 
хæй мæнмæ куынæ скъæфиккой, уæд къах сæ тæккæ роны, 
фырфыстæй се’нгуылдзтæ дæр бандзыг уæнт, фæлæ зама- 
на уый мидæг и, æмæ се’ппæтæн дæр сæ тъæпп мæныл 
фæцæуы. Гъеныр мæнæ ацы графоманы биноныг æрфæрс: 
«Дæ мад, дæ фыды хатырæй, цы гуыбынниз дæ тилы, дæ- 
хицæн тыхми цæмæ кæныс?» Уæд мын цы дзуапп раттид, 
цымæ? Литературæ мисхалы бæрц дæр ма ’мбар, аивадон 
уацмыс цæй тыххæй фыст цæуы, ууыл асагъæс кæнын дæ 
фæсонæрхæджы дæр макуы ’рцæуæд, афтæмæй дæхи лæ- 
мар. Хæрæг бæхты хъæрмæ куы згъора! — кæимæдæр хъæ- 
рæй загъд кæны Быдзыго. Фырзæрондæй чи сбур и, ахæм 
гæххæттытæ йæ цуры стъолыл хъæмпы цъынайау сиукъ 
амадæй лæууынц. Редактор сæм тарæрфыгæй кæсы æмæ 
мæстæй мæлы. 
— Уыйбæрц фæллой зыбыты дзæгъæлы фесаф. Ныр 
уымæн цы загъдæуа? Йæ къухтæ йын цъæхснаг уисæй 
фæнæм, уæд хорз нæ уаид? Утæппæт гæххæттытæ сæр- 
хъæн фыстытæй дзаг кæныны бæсты фæлтау йæ чъизи хæ- 
дон куы ныхсид. Ноджы йыл цы фыдынд къепкæ вæййы, 
цыма йæ бырæтты ссардта, «Йæ галиу къахыл хæрдмæ схæ- 
цыд, размæ йæ байста. Рахиз къах дæр зæххæй фæиртæс- 
та. Фæцæуы. Æрлæууыд. Аджих. Хæрдмæдзæуæны сырх 
213 

къоппайыл йæ амонæн æнгуылдзæй бахæцыд...» «Хæрд- 
мæдзæуæн нæ дæ, хæрдмæдзæуæн! Иннæ ахæм мæнæ ацы 
’нæрхъуыды ныхæстæ: «Куынцау коммунист у, æмæ йæ 
сæрмæ ахæм æгад ми не ’рхæсдзæн. Æрхæсдзæн. Не ’рхæс- 
дзæн. Æрхæсдзæн. Хъуамæ ма æрхæсса. Цæуыннæ хъуамæ 
æрхæсса? Æнæмæнг æрхæсдзæн. Не ’рхæсдзæн, нæ, уымæн 
æмæ коммунист адæмæн сæ разæй цæуы æмæ сын хъуамæ 
фæзминаг уа. Гæнæн куыд и, æмæ коммунист искæй баф- 
хæра, искæмæн маст скæна, искæй хъыджы бацæуа, искæ- 
мæ æвзæр дзыхæй сдзура, искæуыл гадзрахатæй рацæуа, 
искæимæ...» 
— Ма дзы байрай, куы нæ йæ нытътъанг кæнай! — æрба- 
мæсты и Быдзыго æмæ гæххæттыты рагъ йæ тых-йæ бонæй 
иуварс ассыдта.Сыфтæ пъолыл ныххæлиу сты. Цалдæр ма 
дзы зæронд шифанеры бынмæ дæр батахти. Быдзыго къæ- 
лæтджыныл йæхи æруагъта, йæ цæстыуæлтъыфæлттæ æрæх- 
гæдта æмæ рæдзæ-мæдзæ кæны. 
Æнæнхъæлæджы дуар æрбахостæуыди. Быдзыго фес- 
тъæлфыди. Къæдзнизæй сæйæг зæронд лæгау ныггуыбыр и 
æмæ гæххæттытæм лæбуры. Йæ кæсæнцæстытæ пъолмæ 
æрхаудтой, фелвæста сæ, фæстæмæ сæ йæ пака фындзы 
рагъыл асагъта, йæ уæрджытыл æрлæууыди æмæ шифане- 
ры бынмæ йæхи баивæзта. 
Дуар та чидæр хъавгæ æрбахоста. 
— Мидæмæ рацу! — дæрзæг хъæлæсæй йæм дзуры Бы- 
дзыго, йæ куыст нæ уадзы, афтæмæй. Дуар сабыргай æр- 
байгом и, æмæ мидæмæ æрбахызти, редактор абондæргъы 
фæсаууонмæ кæй æфхæры, уыцы автор. Йæ хъуынджын 
æрфгуытæ хæрдмæ систа æмæ Быдзыгойы гуыбыр фæсон- 
тæм дискаст кæны, йæ хин цæстыты цыдæр æнахуыр бы- 
лысчъил мидбылхудт хъазы. Быдзыго йæм æвæндонæй йе 
’ргом аздæхта. Къæсæргæрон йе ’нæуынон лæппу — лæджы 
куы ауыдта, уæд йæ цæсгом ныттар и. 
«Ныр кæд æдылы нæ дæ, уæд сæрхъæн худтытæ цы 
кæныс? Мæ фадат нæ амоны, æндæр дæм баздæх, баздæх 
æмæ дын дæ дзæгъæл къухтæ фæнæм», — йæхинымæр дзу- 
ры уазæгмæ. Дæ къухфыст пъолмæ æнæихъæлæджы ’рхауд- 
та, зæгъгæ, йыи йæхи сраст кæнын æмбæлы, фæлæ йæ дзы- 
хæй хъыпп-сыпп нæ хауы. Уадз æмæ хъуыддаг æмбара æмæ 
йæ куыдзы бон зона! 
— Дæ изæр хорз, мæ зынаргъ редактор, — цыма рагон 
хæлæрттæ сты, уыйау ын æхсызгонæй салам дæтты ’рбацæ- 
уæг; 
— Кæй изæр у, уый хорзæх дæ уæд, мæ уарзон автор. 
— Куыд у мæ роман? 
214 

— Никуыд, — æлхъывд æмæ рæхуыст ныхас кæны Быд- 
зыго. 
— Ома? 
— Нæ дзы конфликт и, нæ — сюжетон хатт, нæ — фæл- 
гонцтæ, нæ аивадон æвзаг. Уый хыгъд хъæздыг у... — Бы- 
дзыго барæй йæ ныхас фæурæдта, æмæ уазæг æнхъæлмæ 
кæсы, редактор ын йæ уацмысы хорздзинæдтæ нымайын 
кæд райдайдзæн, уымæ. 
— Уый хыгъд хъæздыг у дзæгъæл дзæнгæдайæ, — их-дон 
ыл бакалдта Быдзыго, æмæ стыр романы чысыл автор фæ- 
уыргъуыйау и. Дзæвгар рæстæг къуыттыйæ фæлæууыди, 
стæй йæ карз тæрхонгæнæджы мæгуыргурау лæгъстæхуы- 
зæй фæрсы: 
— Бынтон æвзæр у, æви ма йыл бакусын хъæуы? 
— Дæ Хуыцаумæ скæс, Хуырым, æппындæр æм дæ къух 
мауал бакæ! Куыддæриддæр у, афтæмæй йæ... — исты гуы- 
миры ныхас дзы куы схауа, уымæй тæрсгæйæ, Быдзыго 
йæхи фæурæдта, стæй дзæвгар фæлмæндæрæй дзуры йæ 
тыхст уазæгмæ: 
— Дæс азы йæ куы фæратон-батон кæнай, уæддæр дзы 
ницыуал рауайдзæни æмæ ма йыл дæ сызгъæрин рæстæг та 
цæмæ сафыс? Фыссæджы курдиат мады гуыбынæй рахæс- 
сын хъæуы, мæ хæлар. 
Уыцы ныфссæттæн ныхæстимæ йын йæ къухфыст йæ 
дæларм бакодта æмæ йын йæ цонгыл тыргъырдæм аивæй 
ахæцыди. Куыддæр Хуырым феддæдуар и, афтæ Быдзыго 
йе къæхты оынæй арф ныуулæфыди. Цыма йæ уæхсчытæй 
уæззау уаргъ ахаудта, уыйау ын фенцон и. 
— Мæ цæсты кæронæй дæр æй кæй нал фендзынæн!— 
сдзырдта ’хсызгонæй æмæ йæ къæлæтджыны ’рбадти. 
«Ахæм æнæбон авторы хъиладзагъдæй фæсурынæн бирæ 
хъару нæ хъæуы. Кæсыс, куыд æнцонæй ацыди. Уый дын 
Суццæ нæу, Суццæ», — кæцæйдæр æм рахъуыди йæ мид- 
хъæлæс æмæ йæ мæстæй мары. 
«Суццæ нæ, фæлæ — бæттинаг æрра! Раст ныхас дæр 
зылынмæ æмбары! Мæ дзых нæма схæлиу кæнын, афтæ 
мыл агъуыд бирæгъау йæхи ныццæвы!» 
«Фæхæцæг ыл куынæ уаид, уæд дæу хуызæн тызмæг 
редактормæ сдзурын дæр не суæндид». 
«Йæ фæхæцæгæй йын уыйбæрц нæ тæрсын. Тæссаг йе 
’мбæлттæ сты. Иу сыхы куыйтау мыл амбырд вæййынц æмæ 
мын мæ улæфæнтæ ахгæнынц. Уыдонæн дæр цы загъдæуа? 
Раздæр сæ цæсты сындз уыди. Тæрхъус æй хуыдтой, йе 
’рвад куы схицау и, уæд та йæ сæ риуыл хъуырыгънæгæн 
бахуыдтой, æмæ тæппуд Тæрхъус ныфсхаст Домбайæ агæпп 
215 

ласта, уырсиуæг ныл кæны æмæ самандуры йас æдзæлгъæд 
чингуытæ кæрæдзийы фæдыл уадзы». 
«Æнæгæды — ма зæгъ, Быдзыго, Хуырымæй Суццæйæ 
хуыздæр чи фыссы?». 
— Сæ иуыл — хъисын, иннæуыл — пæлæз». 
«Уæдæ сæ иуы калмау дæ роны цы дарыс, иннæйы дæхи- 
цæй цæмæ сурыс? » 
— Суццæйы йе ’рвад Фысджыты цæдисмæ тыхтъыст ба- 
кодта, æмæ йæ мæ бон бауромын нал у, фæлæ мын а Хуы- 
рым та кæдæм ирвæздзæни! Уастырджийы бæхыл мæм куы 
’рбацæуа, уæддæр æй литературæмæ æввахс нæ бауадздзы- 
нæн», — скарста йæхинымæр Быдзыго. 
Уыцы рæстæг мидæмæ æрбахызти чиныгуадзæны редак- 
тор Куыдзыго æмæ йæ цуры тæфæрфæсгæнæгау æнкъар- 
дæй æрлæууыди. 
— Цы ’рцыди! — фæтарсти Быдзыго. 
— Нырма ницы, — сабыр æй кæны Куыдзыго, — фæлæ 
куы фæрæдийай, уæд... 
— Ома?! — йæ ныхас ын æрдæгыл фескъуыдта Быдзыго. 
— Æрдæбон ардыгæй кæй феддæ кодтай? 
— Хуырымы! 
— Цæмæн? 
— Фыссын нæ зоны! 
— Дæуæй афтæ, дæ бæзджын чингуытæ мах цæй тыххæй 
уадзæм? Цы мæм ныдздзагъыр дæ? 0,о, мæ хæлар, æз де 
’рдхорд кæй дæн, æрмæстдæр уый фæрцы райсыс дæ къух- 
мæ ногфых дзулы гуыдыны йас чиныг. 
Быдзыго йæхимидæг батыхсæгау кодта, цыма йын гал- 
стук йæ хъуыр æлхъивы, уыйау ыл дыууæ æнгуылдзæй 
дæлæмæ æрхæцыди. 
— Мæнмæ гæсгæ, æз дæр дæ хъыджы нæ цæуын... 
— Нырма дæ царды бирæ ауайын хъæуы, мæ хæлар, æмæ дæ 
развæндагмæ хуыздæр кæс, науæд цьыхырыйы ныссæдздзынæ. 
— Цы, цы, фæлæ уыцы хъуыддаг никуы рох кæнын. 
— Ма зæгъ, ма зæгъ... 
— Дæ дæлгоммæ ныхæстæн сфæлдахæн нæй? 
— Куыннæ сын и. Хуырым чи у, уый зоныс? 
— Нагъ, стæй мæ хъæугæ дæр!.. 
— Хъæуы дæ, хъæуы, мæ лымæнлæггаг, уымæн æмæ нæ 
директоры хæрæфырт у. 
— Кæй?! — Быдзыгойæн фыртæссæй йæ цæсгом цикъæйау 
афæлурс и, адæргæй йæ дзыхы ныхас нал бады. 
«Уæдæ мыл уымæн худти, уымæн?! Æ-æ, куырысмæдзæ- 
уæг! Цæмæй хæйрæг уыдтæн? Цы сæрхъæн ныхæстæ йын 
фæкодтон, уыдон директоры хъусы куы бацæгъда, уæд... 
216 

мæ амæлæты бонмæ чиныг мæ цæсты кæронæй дæр нал 
фендзынæн. Нæ, нæ!» — катай кæны йæхимидæг Быдзыго. 
— Директор мæ тагъд пенсийы ’рвиты æмæ мæ бынатмæ 
Хуырымы исы, — хъуысы йæм Куыдзыгойы хъæлæс. 
— Кæй?! Хуырымы?! — йæ цæстытæ рабырыдысты Быдзы- 
гойæн, фырдисæй ма йæ бынатæй дæр фестади. 
— О. 
— Уый та куыд?! 
— Цæуыл дис кæныс? Цы директорты нæм æрæрвитынц, 
уыдон Хуырымæй хуыздæр вæййынц? Чи дзы хуыты фер- 
мæйы хицау уыди, чи ахст адæмы хъахъхъæдта, чи та йæ- 
хæдæг бадти ахæстоны... Æппындæр чиныг чи нæ уарзы, 
уыдоны цыма барæй равзарынц... 
— Кæм и? — йæ ныхæстæм ын нæ хъусы, афтæмæй йæ 
фæрсы Быдзыго. 
-Чи? 
— Хуырым. 
— Мæ кабинеты. 
— Сæййафдзынæн ма йæ ? 
— Хъуамæ йæ сæййафай, фæлæ йæм ды цæмæ цæуыс? 
Æз ын зæгъдзынæн, æмæ дæм йæхæдæг æруайдзæни. Кæд 
мын бæсты бикъ комы дæгъæл нæу. 
— Нæ, нæ, æз мæхæдæг... — сдзырдта Быдзыго æмæ дуар 
йæ сæрыл ахаста. Нарæг кусæн уаты рудзынджы цур Хуы- 
рымы куы ауыдта, уæд йæ зæрдæ барухс и, фырцинæй йæ 
ныхас йæ разæй фæци: 
— Æри-ма дæ къухфыст! 
— Цы дзы кæныс? 
— Журналы йæ рауадзон! 
— Æмæ чысыл раздæр «нæ бæззы» куы загътай. 
— Æз дæ къахгæ кодтон. Стыр курдиаты хицау дæ æмæ 
фысгæ кæ! — Быдзыго йæ мидбылты бахудыныл архайы, 
фæлæ йæхиуыл йæ бон нæ цæуы, дзургæ-дзурын ып стъо- 
лæй йæ къухфыст райста. 
Хуырымы цæстытæм та цыдæр æнахуыр хинхудт бав- 
нæлдта. Быдзыгомæ афтæ кæсы, цыма йын уазæг йæ зæр- 
дæ зыгъуыммæ фæлдахы. Ныртæккæ йыл йæ къухфыст 
ныццæвид æмæ феддæдуар уаид, фæлæ йæм нæ уæнды æмæ 
удхарæй мæлы. 
— Æрсабыр у, мæ зынаргъ редактор. Директоры мæ хæс- 
тæг барæй рахуыдтон. Цымæ, зæгъын дæхи куыд дарис. 
Æппындæр мын ницы бавæййы, — худæнбылæй дзуры Хуы- 
рым. 
Быдзыго дывыдон арты судзы. Æууæнда йыл æви нæ? 
217 

Фыццаг хатт бахаудта ахæм цъысымы, æмæ дзы куыд æгъ- 
дауæй фервæза, уый нæ зоны. 
— Рауагъдады кусджытимæ сæмдзæхдон стут, «ма кæ» 
зæгъæг уын нæй, æмæ кæрæдзи лæмæгъ уацмыстæ скъæ- 
рут, иннæтæй æввахс никæй уадзут. Уæ сæйраг рахæцæн 
сси «аных мæ æмæ дæ аныхон», — æлхысчъытæ йæ кæны 
Хуырым. 
«А-гъа иугæр рауагъады фыдгой кæны, уæд ын æцæг- 
дæр йæ директор ницы бавæййы», — скарста йæхинымæр 
Быдзыго æмæ къухфыст æлгъгæнгæ йæ риуæй атыдта. 
— Дæлдзæх фæут ды дæр æмæ, дæу чи ныффыста, уый 
дæр! — ралгъыста зæрдæбынæй æмæ йæ Хуырымы къæхты 
бынмæ фехста. 
НЫФСЫ ХАЛ 
«Ма тæрс, Мамион, ма тæрс. Цалынмæ дæ сæрыхицауæн 
йæ цъæх цæстытæ æрттивой, уæдмæ дæ мæлын нæ бауадз- 
дзæни. Мах дæуимæ зындзинæдтыл ахуыр стæм. Фæлтæрд 
лæгæн та йæ уд æндон у. Фидар лæуу, мæ хæдзар, фидар 
лæуу! Уæвгæ дæ цы фæдзæхсын. Гæдыйау æвдудон кæй 
дæ, уый хорз куы зонын. Ныртæккæ мæ хæрæфырты лæп- 
пуйæ æхца ракурдзынæн æмæ дын æвдадзы хос балхæнд- 
зынæн. Гыццыл багæдзæ кæ, Садулы чызг, гыццыл багæд- 
зæ кæ. Дохтыр мын афтæ зæгъы, уыцы хос, дам, дын дæ 
бинойнаджы уайтагъд йæ къæхтыл слæууын кæндзæни. 
Хуыцауæн зынгæнæн ницы и, Мамион. Дæу хуызæн сызгъ- 
æрин адæймаджы ахæм æгъатыр низæй куы бахызтаид, 
уæддæр ыл ницы ’рцыдаид, фæлæ ма ныр цы. Нæ уæрд- 
жытыл æм кувдзыстæм. Кæд дæ хъизæмар кæнын нæ бау- 
адзид. Табу йæхицæн. Æнæ уæвгæйæ нæ дунемæ чи рау- 
агъта, уымæн йæ бон бирæ у, фæлæ уæддæр хосæн æнæ 
æлхæнгæ нæй. Æрмæст цæмæй, цæмæй? Абондæргъы мæ 
зонгæтыл зилын, æмæ дзы иумæ дæр æхца нæ разынди. 
Æниу сæм кæцæй хъуамæ разына? Хицæуттæ давыныл куы 
систы, сæхицæй сæ адæммæ куы нал æвдæлы, уæд ма лæг 
йæхи кæмæ бакъул кæиа? Мæгуырыл дур дæр хæрдмæ тулы. 
Алыхуызон лæджыфыдхортæ нæ заууаты бынатмæ æртард- 
той. Фыдцæрдтытæй слæмæгъ стæм, æмæ нæ æгъатыр низ- 
тæ сæ быны скодтой. Хосуæйгæнджытæ нын нæ кæуинаг 
уавæрыл цинæй мæлынц, асламæй нæм хостæ скъæфынц 
æмæ нын сæ туджы аргъæй уæй кæнынц. Фæсмонæй амæ- 
лай Цæлыччы-фырт, кæд ацы фидиссаг царды сæрыл нæ 
тох кодтай! Цæй, Мамион, кæд та нын ницы уаид. Сæ цард 
218 

сын цыфыддæр знагæй мах куы бахъахъхъæдтам, уæд нæ 
сыдæй мæлын куыд бауадздзысты? Сæ цæсгом бахордтой?» — 
йæхинымæр йæ усимæ ныхæстæ кæны Дзæрæхмæт. Йæ лæд- 
зæгыл æнцойгæнгæйæ, базары адæмы ’хсæнты арæхстгай 
фæцæуы дыууæуæладзыгон хæдзары ’рдæм. Цы зæрдæйæ 
цæуы, уый йæхи йеддæмæ ничи зоны. Цæмæдæр гæсгæ, йæ 
цæстытыл уайы, тохы быдыры йыл æнæнхъæлæджы цы цау 
æрцыди, уый. Иу рæстæджы немыцæн сæ сæр сæ кой сси. 
Сырхæфсæддонтæ сыл алыхуызон хæцæнгæрзтæй куы ра- 
лæууыдысты, уæд мысты хуынкъ туманæй агуырдтой. Нæ- 
хионтыл се стыр æнтыст базыртæ ныссагъта, знæгты фæ- 
дыл гурæй-гурмæ цыдысты æмæ сæ кæфты цагъд кодтой. 
Иу хъæуы цур сыл сæ фæллад æртæфсти, цъæх нæууыл 
сæхи æруагътой æмæ цæстыфæныкъуылдмæ тарф фынæй 
аисты. Райсом боныцъæхтыл Дзæрæхмæт райхъал и капи- 
таны ныхасмæ: 
— Цæлыччы-фырт, æз ам дæуæй æвзыгъддæр лæппу нæ 
уынын. Дæумæ та куыд кæсы? 
— Мæнмæ дæр афтæ кæсы, æмбал капитан, — йæ цæсты- 
тæ æууæрдгæ, æвæндонæй рабадти Дзæрæхмæт. 
— Уæдæ хызын райс æмæ уæртæ уыцы хъæуæй исты 
хæринаг æрбахæсс, науæд нæ сæйраг тыхты ’рбацыдмæ 
сыдæй амæлдзыстæм. 
Дзæрæхмæт хызын йе ’фцæгыл бафтыдта, автомат йæ 
къухмæ райста æмæ хъæумæ йæ ных сарæзта. Куыддæр 
кæройнаг хæдзармæ бахæццæ и, афтæ кæсы, æмæ немыцаг 
салдат, йæ хæлафы цæппæртæ æвæргæ, цæхæрадонæй æр- 
бацæуы. Дзæрæхмæтæн адæргæй йæ буары дыз-дыз ссыди. 
«Байсæфтæн!» — арвæрттывдау февзæрди йæ сæры. Цы 
кæна, уый нæ зоны. Салдат æм хуыссæгхъæлдзæгæй йе ’ргом 
не здахы, фæлæ йæ куы ауына, уæд бæстæ йæ сæрыл сисдзæ- 
ни æмæ... Нæ, нæ! Фæлтау йæхæдæг фæразæй уыдзæни. 
Фыццаг цæф кæй къухы бафты, фылдæр хатт уый фæуæ- 
лахиз вæййы. 
«Ехх, цы уа, уый уæд! Мæлгæ, уæд — мæлгæ!» — сдзырдта 
йæхинымæр, автоматæй немыцаджы æрфæлдæхта æмæ знæг- 
ты къазармайы фæмидæг и. 
— Хенде хох! 
Уыцы дыууæ дзырды зыдта æмæ сæ талф-тулфæй срæ- 
цыгъта. Æнхъæл уыди, се ’хсæн карз тох бацайдагъ уыдзæ- 
ни, æмæ йæ цард зынаргъæй ратдзæни, фæлæ йæ хъустыл 
«Гитлер капут» куы ауади, стæй йæ акомкоммæ дуне къух- 
тæ хæрдмæ хъилæй куы федта, уæд æрсабыр æмæ сæ гугын 
фыстау йæ разæй ратардта. Утæппæт знæгты фенгæйæ, 
капитан йæ адæмы хæстмæ æрцæттæ кодта, фæлæ хабар 
219 

куы бамбæрста, уæд худæгæй йæ артæнбынтыл ныххæцы- 
ди. Æххормаг салдæттыл дæр худæг бахæцыди. Æрæд- 
жиау æрсабыр сты, æмæ капитан Дзæрæхмæты сывæлло- 
нау йæ хъæбысмæ фелвæста. 
— Фынддæс æмæ ссæдз фрицы æнæ иу гæрахæй уацары 
райс! Гъеуый дын лæг! Хъæбатыр кæй дæ, уый зоныс, Цæ- 
лыччы-фырт?! — æрдузы нæрыди йæ бæзджын хъæлæс. 
— Æз афтæ фенхъæлдтон, Уырысы ’фсæдтæ ныл æр- 
тыхстысты, æндæр...— уырыссагау æрдæгцъæррæмыхсты- 
тæй сфæрæзта зæгъын немыцаг афицер æмæ Дзæрæхмæ- 
тыл былысчъилæй бахудти. 
Дзæрæхмæт ныртæккæ дæр сразы уаид знæгтæм ногæй 
бацæуыныл, æрмæст æй æхца курын ма хъæуæд. Йæхи зо- 
нынхъом куы фæци, уæдæй нырмæ курынæй йе сæфт уыны, 
курын та йæ æнæмæнг хъæуы,уымæн æмæ йæ бинойнаг 
цардæй мæлæты ’хсæн дзедзырой кæны. Æрыгонæй йын 
исчи куы загътаид, зæрондæй кæуинаг уавæрмæ æрхаудзы- 
нæ, зæгъгæ, уæд ыл амарынæй нæ бацауæрстаид. Цы дом- 
бай лæг уьгди, æвæдза! Уæд кæцæйфæнды дæр йæ фарчы 
хай ратыдтаид, ныр та йæ хидвæллой пенси райсын дæр нæ 
фæразы. Искуы-иу хатт ын исты капеччытæ куы раттынц, 
уæд уайтагъд цыдæр æрбавæййынц. Æгæр мæгуыр дзы йæ 
хæстæ дæр нæ бафиды... 
Зæронд лæг сагъæсгæнгæ сабыргай фæцæуы йæ нысан- 
мæ. Рæстæгæй-рæстæгмæ æрлæууы, йæ цæст уæлвæйнæджы- 
тыл ахæссы æмæ дæлиауæй ныуулæфы. Утæппæт алыхуы- 
зон дыргътæ æмбырд та кæцæй æркодтой, æмбырд? Ли- 
монтæ, мандаринтæ, апельсинтæ, банантæ, ананастæ, киви- 
тæ, фæткъуытæ, кæрдотæ... Дзæрæхмæтсæм æдзынæг кæсы, 
æмæ йæ цæсты фиутæ тайынц. Ацы ’ххормагæй дзы адджын 
комдзæгтæ бæргæ ныккæнид! Айфыццаг кæйдæр хисты 
бананы ’рдæг бахордта æмæ йын йæ ад базыдта, фæлæ ана- 
насы кæрдихмæ бавналын йæ цæсгом нал бахъæцыди. Хæр- 
заг ма зæгъой, цы æнæфенд у, фæсарæйнаг хæринæгтыл 
йæхи ныццавта. Ехх, ныр дзы иу Мамионæн ахæсс! Хæр- 
заг æхсызгон ын уаид. Йæ цæстытæ сæ тыххæйты атыдта 
æмæ та æрхæц-схæцгæнгæ араст и йæ фæндагыл. Кæд ын 
Георги хосы фагæй фылдæр радта,уæд дзы æнæмæнг ана- 
нас балхæндзæни. Уадз æмæ рынчынæн йæ зæрдæ барухс 
уа. Йæ амонд у æмæ йын йæ сыхаг йæ хæрæфырты лæп- 
пуйы тыххæй йæ хъусы бацагъта: 
«Георгимæ-ма бацу, Георгимæ. Бирæ хæрзтæ дæ куы 
зоны, уæд дын дæ къух нæ сараздзæни? Уæллæй, цыфæн- 
ды рæстæг дæр йæ дзыпмæ куы нывнала, уæд дзы ’хца 
цасфæнды дæр сисдзæни. Йæ цъæхсæртæм-ма йын бакæс, 
220 

йæ цъæхсæртæм. Мæ фыдыстæн, горæты ахæм галуан ни- 
кæмæн и». 
Диссаджы рæсугъд цалцæггонд тыргътæм бахызти æмæ 
йæ алыварс фæрсæгау ракæс-бакæс кæны.. Цъиуызмæлæг 
никуыцæй зыны, æрмæст дыккаг уæладзыгмæ схизæны цур 
дынджыр сау куыдз барджынæй хуыссы, цыма афтæ зæгьын- 
мæ хъавы: «Æз ме стыр хицауы хъахъхъæнын, æмæ йæм 
æвзæр фæндтимæ ма схизай!» 
«Ады ницæййаг фос дæр ма мæнæй хуыздæр цæры. Дæл- 
дæр фæуай, Цæлыччы-фырт, кæд цы бынатмæ æрхауд- 
тай», — йæ сæр батылдта Дзæрæхмæт æмæ æрлæууæрлæу- 
гæнгæ дыккаг уæладзыгмæ схызти. Йæ хид акалди, цæсгом 
ныффæлурс и, къухтæ зыр-зыр кæнынц, зæрдæ риуы гуы- 
дыр ратоны. 
— Цы кæныс, хорз лæг?! Дæ хуыз куы фæлыгъди! — 
тарстхуызæй йæм дзуры æрыгон чызг. — Рацу, æрбад. 
Дзæрæхмæт къæлæтджыны йæхи ’руагъта æмæ чызджы 
фæрсы: 
— Уæ директор ам и? 
-О. 
— Мæн тыххæй-ма йын зæгъ. 
— Чи дæ? 
— Цæлыккаты Дзæрæхмæт. 
— Хорз, — секретарь мидæмæ бауади æмæ уайтагъд фæ- 
стæмæ фездæхти. 
— Иучысыл банхъæлмæ кæс. Чидæр æм и... 
— Цардæй бафсæд, цардæй, дæ мад, дæ фыды фæндиаг, — 
раарфæ йын кодта Дзæрæхмæт. Иудзæвгар куы фæбадти, 
уæд йæ зæронд тегла худ систа,йæ уæрджытыл æй æрæ- 
вæрдта, йæ урс тæнæг сæрыхъуынтыл йæ мæллæг къух 
асæгау хæрдмæ схаста æмæ йæ дыууæ æнгуылдзæй йæ 
ындзы рагъ сæрфы. Бæстæ бамынæг и. Директоры каби- 
нетæй сыбыртт нæ хъуысы. Зæронд лæг сдызæрдыг и. 
— Георги мидæгæй и? — фæрсы та чызджы. 
Уый зына-нæзына йæ мидбылты бахудти. Йæ бур къæ- 
бæлдзыг сæр разыйы тылд кæны. 
— Кæд дзы рох фæдæн. Иу хатт ма йын куы зæгъис... 
Секретарь йæ рæсугъд уæхсчытыл схæцыди, йæхи ба- 
мæгуырхуыз кодта, æмæ Дзæрæхмæт бамбæрста: Георги 
хуымæтæг адæймаг нæу, æрбацæуæджы тыххæй йæхи дык- 
каг хатт хъыгдарын нæ уадзы. 
«Бакæс-ма уыцы къулыбадæгмæ! Мæнæ рацæуа! Æз ын, 
цы хъæуа, уый куынæ зæгъон! Фæлæуу-ма, фæлæуу, æмæ 
дæм нырмæ та цæуыннæ рауади? Зæронд сахъатджын лæг 
кæй дæ, уый нæ зоны? Æви дзы дæ бирæ хæрзтæ рох 
221 

фесты? Уæдæмæ æдзæсгом у, æдзæсгом! Ахæмæй дæ æхца 
дæр нæ хъæуы! Сыст æмæ дæ хæдзармæ ацу! Æмæ цы и мæ 
хæдзары? Афтид къултæ? Нæ, уырдæм мын æнæ хосæй 
здæхæн нæй. Цы цæсгомæй æрлæудзынæн Мамионы цур? 
Мæлæты дзæмбытæй мæ уый куынæ скъахтаид, уæд афон- 
мæ ме стæгдар дæр нал уаид. Госпитæлæй мæ æрдæгпыр- 
хытæй сласта æмæ мæ йæ комы комдзæгтæй фæхаста, ныр 
æм æз хъуамæ афтидармæй балæууон?.. Нæ, уый бæсты 
мæлæт хуыздæр!Цæй, цы скарк дæ? Уæд та йæм хицæут- 
тæй исчи бады, æмæ йæм йæ уазæджы иунæгæй ныууадзын 
аив нæ кæсы. Иучысыл ма йæм банхъæлмæ кæс. Курæгæн 
быхсын æмбæлы», — дзуры йæхинымæр Дзæрæхмæт æмæ 
быхсы, бады æмæ æнхъæлмæ кæсы. Базары кусджытæ ди- 
ректоры кабинетмæ цæуын райдыдтой. Секретары сусæг- 
вæндгæнæгау ныллæг хъæлæсæй афæрсынц: «Ам и?» Уый 
йæ сæр банкъусы, æмæ уаты фæмидæг вæййынц. 
«Нæ, хицау ам нæ бады. Уым хицау куы уаид, уæд Геор- 
ги бындз дæр мидæмæ батæхын нæ бауадзид. Йæ фыды туг 
æм нæй? Цы йæ фыд, цы йæхæдæг! Сындзы бынæй сындз 
æвзæры!» 
Дзæрæхмæт арф ныуулæфыди. Ацæуид, фæлæ йæ йæ би- 
нойнаджы тыхст уавæр фезмæлын нæ уадзы. Иугæр йæ бы- 
натæй куы фæиртæса, уæд ацæудзæни. Куы ацæуа, уæд та 
йæ йæ царды кæрон стъæлф сæвæрын бахъæудзæни. Æмæ 
быхсы, йæхиуыл хæцы. Афтæ йæм кæсы, цыма хæсты рæс- 
тæг уацары цы знæгты райста, ныр директоры кабинеты 
уыдонæй æгъатырдæр адæм бады, цыма йыл йæ хæрæфыр- 
ты лæппу немынаг афицерæй былысчъилдæрæй худы, æмæ 
мæстæй мæлы. Йæ къухты зыр-зыр нал æнцайы. 
— Иу хатт ма йын куы зæгъис... 
— Хатыр... Мæ бон нæу... Хыл фæкæны... 
«Æвæццæгæн, ацы дзæбæх чызг Георгийæн мæ кой куы 
скодта, уæд йæ цæсгомы хуыз аивта, æндæр мæ ныхмæ 
афтæ цæхгæр нæ ныллæууыдаид. Уыцы гыццыл хъуыддаджы 
тыххæй йæ йæ куыстæй нæ сисдзæни, мыййаг», — скарста 
йæхинымæр Дзæрæхмæт æмæ тыхамæлттæй сыстади. Кæ- 
сыс, чызг æй уромыимæ дæр иæ хъавы. Æфсоны загъд ын 
уæддæр куы кæнид: «Фæлæуу, банхъæлмæ йæм кæс», уæд 
йæ зæрдæ йæ хæрæфырты лæппуйыл нæ худид. Уромгæ 
нæ, фæлæ ма йын йæ цæстæнгас æргомæй дæр зæгъы: «Ацу, 
хорз лæг, ацу, Георгимæ мацæмæ æнхъæлмæ кæс». 
Дзæрæхмæт йæ мидбынаты сагъдауæй лæууы. Фæнды 
йæ мидæмæ балæбурын æмæ Георгийæн алывыдтæ акалынц, 
фæлæ... Ардæм бынтон дзæгъæлы кæй æрбацыди, уый кæд 
222 

хорз æмбары, уæддæр йæ бынатæй не змæлы, уымæн æмæ, 
дарддæр кæдæм ацæуа, уый нæ зоны. 
Æппынфæстаг кабинеты дуар байгом и, æмæ дзы, йе ’мба- 
лимæ ныхасгæнгæ, рахызти мызыхъхъарæзт сырхуадул лæп- 
пу-лæг. Дзæрæхмæтæн йæ цæстытæ цины ’рттывд фæкод- 
той. Йæ зæрдæйы та цыдæр ныфсы хал фæфидар и. Ныр- 
тæккæ йыл йæ хæрæфырты лæппу баузæлдзæни æмæ йын 
йæ хъуыддаг ацараздзæни. Ау, Мамионы уавæр куы базо- 
на, уæд ын хосы фаг нæ ратдзæни? Йæ хъæбысы йæ бирæ 
куы фæхаста, кæй зæгъын æй хъæуы, ратдзæни. Дзæрæх- 
мæт чысыл раздæр Георгимæ цы азым хаста, уый тыххæй 
йæ зæрдæ йæхиуыл æрхудти æмæ къулы рæбын ног чынд- 
зау къæмдзæстыгхуызæй лæууы. Директор йæ цурмæ æрба- 
хæццæ и, йе ’ргом æм не здахы, афтæмæй дарддæр фæ- 
цæуы. Дзæрæхмæтæн фыртыхст æмæ фырдисæй йæ дзыхы 
ныхас нал бады. Йæ хæрæфырты лæппу куы аивгъуыйа æмæ 
йæ йæ сагъæстимæ иунæгæй куы ныууадза, уымæй тæрс- 
гæйæ йе’взаг йæ комарынджы дуры къæртт фестади. 
— Дæ бон хорз, Георги, — æрæджиау ма дзы схаудта саст 
хъæлæсæй. 
— Æгас цу, — куыдфæндыйæ йын дзуапп радта Георги, 
фыццаг уæладзыгмæ ныххызти æмæ йæ куыдзимæ хъазы. 
Дзæрæхмæтмæ афтæ кæсы, цыма йьгл йæ хæрæфырты лæппу 
йæ цъыфæйдзаг къæхтæ ныссæрфта, æмæ йæ цæстытæ доны 
разылдысты. 
— Адæймагæн йæ миддунейы цы ис, уымæй фылдæр дзы 
ма дом, мæ фыды хай, æмæ дын æнцондæр уыдзæни, — 
хъуысы йæм секретары сабыргæнæн хъæлæс. 
«Акса-ма, Хуыцауы хатырæй, цы ’мбаргæ чызг у. Дзæгъæ- 
лы нæ фæзæгъынц: «Зонд хистæрæй кæстæры сæрыл нæу». 
Æз базæронд дæн, уæддæр мæ сæры зонд нæ бацыди» — 
дзуры йæхинымæр Дзæрæхмæт. 
— Ацы ’лгъыст бынатæй рæвдздæр ацу, мæ хæдзар, на- 
уæд дæуæн дæр дæ зæрдæ фиу сæвæрдзæни... 
— Уымæй мын ма тæрс: уыйбæрц æхца мæм никуы уыдзæ- 
ни. Мæнæн дæр мæ фыд дæу хуызæн мæгуыр у. 
— Уыйхыгъд мæнæй амондджындæр у, ахæм чызг кæ- 
мæн и. Махмæ цалдæр лæппуйы райгуырди æмæ кæрæдзи 
фæдыл ацыдысты се ’цæг дунемæ. Иу мын дзы рахъомыл 
и, æмæ йæ Хуыцау арахъхъ уæй кæныныл бафтыдта. Нæ 
йæ уагътон, бæргæ, фæлæ мæм нæ байхъуыста, æмæ йын 
иу бон йæ мард æрбаластой... 
— Рухсаг уæд. 
— Рухс цардæй бафсæд, мæ хæдзар, рухс цардæй баф- 
сæд. 
223 

Дзæрæхмæт, йæ цæссыгтæ сæрфгæ, бетон асинтыл ба- 
заргæнджыты цурмæ æрхызти, фæлæ ацы хатт дыргътæм 
нæ кæсы. Цæмæ ма йæ хъæуынц? Кæдæм цæуы, уым æй 
æнæ дыргътæй дæр айсдзысты. Йæ зæрдæ ма цы фæстаг 
мæнгуд халыл хæцыди, уый аскъуыди æмæ йыл йæ дуне 
баталынг и. Дарддæр æй цы кæнын хъæуы, уый зоны: 
ныртæккæ йæ хæлддзаг къæсмæ бацæудзæни, газ байгом кæн- 
дзæни æмæ мæрдфынæй бауыдзæни... 
«Ныббар мын, Мамион, мæ тæппуддзинад, — йæхины- 
мæр дзуры йæ усмæ. — Ды мын цæргæбонты авгау æрхауы- 
нæй тарстæ, æз та дæ рынчындоны мæлгæйæ уадзын, ды 
мын æхсæвæй-бонæй дæ фæлмæн къухтæ фынгæн фæдард- 
тай, æз та дын дæ фæстаг иыстуан сæххæст кæнын дæр нæ 
фæразын. Иу хосы тæпп дæ хъæуы дæ царды кæрон мæ- 
нæй, иу хосы тæпп æрмæст, æмæ дын æй мæ бон балхæнын 
нæу! Мæ туг цæй тыххæй ныккалдтон, цымæ, æз хæсты 
быдыры?! Знæгты цæмæн цагътон æгъатырæй?! Цæмæй 
мæнæ ам, уынджы къæйыл мæгуыр æмæ æгадæй мæлон 
æмæ фырфæсмонæй мæ къухы фыдтæ хæрон?! Цæй тых- 
хæй ныууагътон æз дзæгъæл быдыры мæ къах?! Цæмæй 
чъизи адæмы къæхты бынмæ æрхауон æмæ зындоны арты 
судзон?! Ныббар мын, Мамион, мæ лæмæгъдзинад. Ахæм 
æвæрæз разындзынæн, уый æнхъæл никуы уыдтæн, фæлæ 
дæ хъизæмæрттæм кæсын нæ бафæраздзынæн. Дохтыр мын 
афтæ, нымад бонтæ, дам, ма йын баззади. Низ, дам, йæ 
буарыл æгæр ахæлиу и. Хос дæр дын ныфс æвæрынæн 
æлхæдтон, æндæр йæ пайда ницыуал у...» 
— Сыдæй мæлын, дада. Дыууæ боны доны хъæстæ дæр 
нæ фæдæн, — хъуысы йæм зæххæй æнæхсад сывæллоны 
кæуын хъæлæс. Дзæрæхмæт йæ дзыпмæ нывнæлдта æмæ 
дзы йæ фæстаг сом систа. 
— Царды хос дын фестæд мæ хур, царды хос! Фидар 
лæуу, мæ хъæбул. Разæй дæм бирæ зындзинæдтæ æнхъæл- 
мæ кæсы. Нæ тугвæллой нын чи байста, уыдон æй фæстæ- 
мæ æнцонæй нал ратдзысты, æмæ дæхи карз тохмæ цæттæ 
кæ, кæд дæ цагъайраджы къæлæт хæссын нæ фæнды, уæд. 
Йæ гыццыл мæллæг къухы йын сом нывæрдта æмæ æн- 
къардæй сæхимæ араст и. Йæ резинæ зæиджы хъыррыст- 
хъыррыст йæ хъусты зæлы æмæ йæ судзгæ маст тыхджы- 
нæй тыхджыщьтр кæны. 
224 

КУЫДЗЫ ЗÆРДÆ 
Зæронд ус, цыма йæ бирæ хъизæмæртты фæстæ тарф 
фынæй баци, уыйау хуыссы йæ сау чырыны. Йæ зынтæй 
срервæзти, æрвылбоны сагъæстæ йæ нал æвдæрзынц, æмæ 
йæ мæллæг фæлурс цæсгомыл æвæлмас фæлм æрбадти. Йæ 
зæрдæ ницæмæуал æхсайы, дун-дунеты хæрзтæй йæ судзи- 
ны быны йас дæр ницыуал хъæуы, фæлæ ма уæддæр йе 
’рфгуыты æлхынцъыл зына-нæзына бæрæг дары, ингæнмæ 
цыдæр сусæг маст кæй хæссы, уый. 
Чырыны фæйнæ фарс даргъ бандæттыл æнкъардæй ба- 
дынц æфхæрдхуыз сылгоймæгтæ. Рæстæгæй-рæстæгмæ сæм 
исчи, йæ фындз сфутсфутгæнгæ, куы ’рбацæуы, уæд сыс- 
тынц, сæ хæс æххæстгæнæгау иумæ скæуынц, фæстæмæ сæ 
бынæтты ’рбадынц, æмæ та сæ сусу-бусу хæрз мынæгæй 
райхъуысы, цыма тыхст рынчыны куы райхъал кæной, 
уымæй фæтæрсынц. 
Гыццыл сау куыдз йæ рæсугъд сæр йæ раззаг къæхтыл 
сæвæрдта æмæ фæсдуар рæдзæ-мæдзæ кæны. Сылгоймæг- 
ты кæуынмæ фесхъиуы, йæхиуыл схæцы, исдуг джихæй 
алæууы, стæй та йæхи фæстæмæ æруадзы.Йæ цæстытыл 
бæлвырд зыны утæхсæны фæд. 
— Шарик, æддæмæ ацу. Худинаг у адæмæй, — йæ хъус- 
тыл ауади зонгæ хъæлæс. Куыдз æваст фæгæмæл и. Йæ 
цыбыр къæхтæ йæ хæрдмæ фелвæстой, æмæ цинхуызæй 
йæ къæдзил тилы. Афтæ йæм кæсы, цыма йæ уарзон адæй- 
маджы ныхас хъусы æмæ, йæ сæр дыууæрдæм фæкъул- 
фæкъулгæнгæ, йе ’ргом куы чырынмæ аздахы, куы Гади- 
мæ. Кæд æм Адзикка дзуры, мыййаг? Дыууæ суткæйы 
фæфынæй кодта æмæ ныр райхъал и, æвæццæгæн. Нæ, уый 
Адзикка нæ уыди, æндæр æм æнæ ракæсгæ нæ фæуыдаид, 
æнæ барæвдаугæ йæ нæ ныууагътаид. Куыдзæн йæ 
къæдзил сабыргай æрзæбул и, йæ цæстыты ’рттывд ахуыс- 
сыди. Чырынмæ хатыркурæгау скасти æмæ кæртмæ æвæн- 
донæй ахызти. 
— Диссаджы куыдз у. Дзургæ нæ кæны, æндæр цы не 
’мбары, ахæм нæй. Гыцци йæ уд куы иста, уæд æхсæв- 
бонмæ ниугæ фæкодта. Махæй йын хуыздæр банкъардта 
йæ уавæр, — хъуысы йæм Гадийы фæлмæн ныхас. 
Адзиккайы фыртмæ йæхи байста, фæлæ йæ уый æппын- 
дæр ницæмæ дары, цыма æцæгæлон куыдз уынгæй æрбадзæгъæл 
и. Æниу æй куыд хъуамæ дара? Искуы-иу хатт йæ мадмæ 
æхсгæ уад æркæны æмæ Шариччы куы фены, куы — нæ. 
Шарик тæргайхуызæй иуварс ацыди, зæххыл адæргъ и 
8 Æкл;срг 
225 

æмæ йæ цæстытæ Бесæмæ сарæзта. Иу зæрдæвæрæн ныхас 
ын уæддæр куы зæгъид. Йæ хицау тагъд кæй рабаддзæни 
æмæ та йын хъарм хæринаг кæй рахæсдзæни, уый йын зæгьæд, 
æмæ æрсабыр уа. Адзикка йын-иу йæ сæрмæ куы бавнæл- 
дта æмæ йын-иу рæвдаугæ хъæлæсæй афтæ куы загъта 
«Шарик, зыд ма кæ, дæ кас æгæр тæвд у æмæ дæ басудздзæ- 
ни», уæд ыл-иу хур ракасти, фырæхсызгонæй-иу æй хæри- 
наг дæр нал хъуыди. Ахæм рæстæг ма искуы ’рцæудзæни, 
цымæ? Æнæмæнг æрцæудзæни. Адзикка йæ æвæгæсæгæй 
нæ ныууадздзæни. Раздæрау та йæм худгæйæ рацæудзæни 
æмæ та йын йæ цард срæсугъд кæндзæни. Куыдз йæ хъыс- 
мæтыл æууæнды, фидарæй йæ уырны, Адзикка йæ фарсмæ 
кæй уыдзæни, уый. 
Йæ ахсæн сафтид и, фæлæ уæддæр йæ зæрдæ хæрын нæ 
комы. Йæхи зонынхъом куы фæци, уæдæй нырмæ ахæм зын 
уавæры никуыма уыди. Йæ мады дзидзи датта æви нæ, уый 
нæ хъуыды кæны. Йæ цæстыты размæ лæууынц æрмæстдæр 
Адзиккайы къухтæ. Уыдон ын лæвæрдтой æхсыр дæр, кас 
дæр, кусарты стджытæ дæр. Уыдон æй рæвдыдтой æнæрын- 
цойæ, æмæ сæ никуы ферох кæндзæни, гадзрахатæй сыл 
никуы рацæудзæни, лæдзæг æм куы сисой, уæддæр. 
Адæм къордгæйттæй мидæмæ цæуынц æмæ йæ хъыгда- 
рынц. Кæрты азмæлæн нал и. Шарик йæхи куы иу къуым- 
мæ балхъивы, куы — иннæ къуыммæ. Цæхæрадонмæ ахи- 
зид, фæлæ тæрсы, йæ хицауы йын искуыдæм куы ахæссой 
æмæ йæ куы нал ссара. Йæ фындзыл йæ зæрдæ дары, йæ 
тæф ын никæй тæфимæ схæццæ кæндзæни, фæлæ цы нæ 
вæййы... Нæ, фæлтау быхсдзæни. 
Кæстæртæ уатæй Адзиккайы рахастой. Кæрты астæу æй 
æрæвæрдтой. Сылгоймæгтæ йыл кæуынц., Шариччы фæн- 
ды йæ цурмæ бауайын æмæ йыл ацинтæ кæнын, фæлæ 
мæрддзыгойæ нæ уæнды. Къахæй йæ куы сæ иу скъуыры, 
куы — иннæ. Бесæ уынгмæ ацыди. Куыдз та йæм йæхи 
байста. Куыд нæ йæ хъыгдара, афтæ къулы цур лæууы. 
Кæд æй Адзиккайы фырт арæх нæ уыны, уæддæр ын хъу- 
амæ йæ зæрдæйы уаг бамбара... 
— Ацу ардыгæй! — хъуысы йæм Бесæйы мæстæлгъæд 
хъæлæс. Шарик йæхиуыл сдызæрдыг и. Кæд уымæ нæ дзу- 
ры, мыййаг. Нæ, уымæ дзуры. Йæ тызмæг цæстæнгас дзы 
иннæрдæм дзæгъæлы нæ хизы. Йæ уарзон хицауы хъæбул 
æм афтæ тынг цæуыл смæсты и, уый нæ зоны, фæлæ йæ 
ацы тæссаг бынатæй йæхи айсын кæй хъæуы, уый æмбары 
æмæ ныхкъуырдæй фæцæуы. Йæ фæстæгтыл дæрддзæф 
æрбадти æмæ йе ’нкъард цæстытæй адæммæ кæсы. Ныры 
хуызæн сæ никуы схъыг и. Цыма Бесæйыл стыр хорз æр- 
226 

цыди, уыйау ын сылгоймæгтæ иудзæвгар фæхъæбыстæ 
кæнынц, стæй мидæмæ кæугæ бацæуынц. Бесæ сæргуыбы- 
рæй лæууы, фæлæ дзы цæссыг нæ хауы. 
Стыр сихор сси. Хур арвы астæумæ стылди æмæ йæ сырх- 
зынг тынтæ судзгæ æхсидæвтау зæхмæ æппары. Адæм аууæт- 
ты бамбæхстысты. Шарик хуры къæймæ бандзыг и, йе ’взаг 
раласта æмæ йæ тæнтæй тыхулæфт кæны. Фæнды йæ дон 
нуазын, фæлæ йæ уæддæр чысыл цæугæдонмæ йæ къах нæ 
хæссы. Цалынмæ Адзиккайы рухс цæсгом фена, уæдмæ 
никуыдæм ацæудзæни. Æнæ Адзикка йæ удхос дæр нæ 
хъæуы. Уæртæ йæ лæппутæ сæ уæлныхтыл рахастой, йæ 
чырын ын афтæ разылдтой, цæмæй ма йæ хæдзармæ фæс- 
таг хатт бакæса, цæмæй йын æнустæм хæрзбон зæгъа, стæй 
уынджы уæлæмæ азылдысты æмæ уæлмæрдты ’рдæм са- 
быргай араст сты. Шариккыл катай бафтыди, йæ цæстытæ 
куы Бесæмæ ныццæвы, куы — Адзиккайы чырынмæ. Бесæ 
цавддурау лæууы. Йæ мады фæстæ кæсгæ дæр нæ кæны. 
Шарик æм бауади, цæхгæр фæзылди æмæ Адзиккайы фæ- 
дыл азгъордта, стæй та Бесæмæ фездæхти. Лæгæн йæ цæ- 
стыты цыдæр мæт фæзынди, кæйдæр агуры, фæлæ йæ адæ- 
мы ’хсæн нæ ары æмæ тыхсы. Куыдзæн адæргæй йæ хъист- 
хъист ссыди, фæлæ йæм уæддæр Бесæ йе ’ргом не здахы. 
Æнахуыр каст æм куыд скодта æмæ дзы удаистæй куыд 
алыгъди, уый дæр нæ уыны, уымæн æмæ йæ ныртæккæ 
уымæ не ’вдæлы. Йæ директор мæрддзыгойимæ горæтæй 
æрцыди, æмæ йæ хъуамæ æнæ рæвдыдæй ма ауадза, хъуа- 
мæ йын йæ мады хæрнæгæй йæ зæрдæ балхæна. Нуазын 
æмæ хæрын бирæ уарзы, æмæ дзаджджын фынгыл хъуа- 
мæ йе ’мбæлттимæ абада. Æцæг хуры къæймæ — нæ. Хи- 
цæнæй. Уæртæ сыхæгты хæрзæфснайд сатæг уаты. Йæ пъол 
ын хуылыдз хæцъилæй цалдæр хатты ныссæрфын кодта. 
Дуарæй, рудзынгæй гом сты, æмæ дыууæрдæм дымгæ цæ- 
хæркалгæ рудзынгæмбæрзæнтæй хъазы. Коньякæй, сæнæй, 
джитърийæ, пъæмидорæй, бананæй, ананасæй — иууылдæр 
цæттæ сты. Суанг ма дзы йæ директоры уарзон еугæф дæр 
ис. Бесæ тынг зæрдиагæй бацархайдта, æмæ йын хъуамæ 
йæ фыдæбæттæ дон хиды бынты ма аласа. Ацы зын рæс- 
тæджы лæгæн йæ алы капекк дæр нымад кæй у, уый алчи- 
дæр хорз зоны, æмæ йæ бирæ хæрдзтæн хъуамæ аргъгонд 
æрцæуа, куыд æмбæлы, афтæ. Хæрдзтæ, хæрдзтæ, алы ран 
дæр хæрдзтæ... 
Бесæ арф ныуулæфыди æмæ, йæ мады фæдыл уæлмæрд- 
тæм чи агуылф кодта, уыдоны ’рдæм аджих и. Дисы йæ 
æфтауы, искæй зианыл афтæ тынг кæй хъыг кæнынц, уый. 
Абонсарæй йын йæ сыхаг дыууæ лæппумæ рады кæй лæ- 
227 

ууынц, æмæ сæ мæгуыр капеччытæ Адзиккайы номыл рæ- 
дауæй кæй дæттынц, уый та йæм бынтон диссаг кæсы. Бесæ 
йæхæдæг æрмæстдæр æвзаргæ адæммæ цæуы, уæдæ дзы 
цырагъваг дæр алкæмæ не’нтысы. Цымæ йæм цас æрæм- 
бырд и? Ног машинæйы фаг ын куы суаиккой. Нæ, уый- 
бæрц кæцæй уыдзысты. Хистытæ æмæ цыртæн чысыл нæ 
бахъæудзæни. Диссаг сты ацы ирон адæм дæр. Æнусты дæр- 
гъы хæхты цъассы давæггаг хæрджытау фæудхар кодтой, 
афтæмæй ма мæнг цыты охыл сæ размæ цæлхдуртæ дæр 
февæрдтой, цæмæй сыл æппындæр хъуын ма ’рхæца. Уыцы 
цæлхдурты сæрты йæ ахизын бахъæудзæни. Зæронд усæн 
стыр хистытæ куынæ скæна, уæддæр ыл ницы ’рцæудзæни. 
Уæдæ йæ уæларвмæ цырт дæр ницæмæн хъæуы. Иæ мæнг 
дунейы куыд хæдæфсармæй фæцарди, йе ’цæг дунейы дæр 
хъуамæ афтæ хæдæфсармæй цæра.Адæмы цæстмæ йын зы- 
наргъ цырт æвæрыны оæсты Бесæ йæ номыл хорз машинæ 
куы фæдара, уæд уым æвзæрæй цы и? Ницы мур дæр. 
Фыртæн — удæнцой, мадæн — удыбæстæ. Хистытæ та фы- 
дæлты мæлинаг æгъдæуттæ сты, æмæ цас раздæр фесæ- 
фой, уыйас — хуыздæр. Кæм цы расыггæнаг и, уыдон дзы 
сæ сæр, сæ фат нал фембарынц, ныззарынмæ сæ бирæ нал 
фæхъæуы... 
Уыцы хъуыдытæгæнгæ, адæмы ’хсæн йæ дирекоры ауыд- 
та æмæ йæм бауади. 
— Вадим Агаевич, æнæвдæлон дæ, уый зонын, фæлæ... 
Дæ хорзæхæй, мæ мæгуыр мадæн рухсаг зæгъ... 
— Зæгъдзыстæм, зæгъдзыстæм. Фыдæлтæй ньтн цы хорз 
æгъдæуттæ баззади, уыдоныл къух исын нæ хъæуы, мæ 
хæлар, гъе фæлæ не ’мкусджытæ искуы фæсвæд ран хицæ- 
нæй куы абадтаиккой. Ам мæлæты тæвд у. 
— Фынгтæ уæм уæртæ уыцы уаты ’нхъæлмæ кæсынц. 
— Æмæ дæхæдæг немæ нæ бадыс? 
Бесæйæн æхсызгон у, директор æй йæ фарсмæ кæй ба- 
дын кæны, уый, фæлæ адæмы зæрдæхудтæй тæрсы æмæ 
хатыркурæгау саст хъæлæсæй дзуры: 
— Аив куынæ уа... 
— Ацы ’взæр рæстæджы ма мах фырнымд митæ кæй хъæ- 
уынц? Ау, дæ мад дæуæй хæстæгдæр кæмæ у? Фыццаг ын 
хъуамæ ды зæгъай рухсаг, стæй та... Цом, цом. Мæнмæ 
хъус, æмæ ма фæрæдийай. 
Бесæ йын цыма абондæргъы йæ бардзырдмæ æнхъæлмæ 
касти, уыйау йæ фæдыл араст и. Йæ фæйнæфарс чи лæу- 
уыди, уыдоны дæр ницæмæуал æрдардта. Йæ уарзон ди- 
ректоры зæрдæ йыл ма фæхудæд, æндæр дзы чифæнды 
цыфæнды дзурæд 
228 

... Хур хæхты фæстæ æрæмбæхсти, фæлæ уæддæр йæ 
тæвд нæ сæтты. Афтæ зыны, цыма урс æврæгътыл цы егъау 
арт бандзæрста, уый дуне йæ сырх æвзæгтæй тавы. Адæм 
дæргъæй-дæргъмæ фынгтыл иудзæвгар фæбадтысты, стæй 
дзолгъо-молгъогæнгæ сыстадысты æмæ фæйнæрдæм апырх 
сты. Адзиккайы бинонтæн се уæхсчытæй уæззау уаргъ ахауд- 
та, æмæ сæ хæстæджытыл цинтæ кæнынц. Бесæйæн йæ 
цæсгом арахъхъæй фæсырхбын и. Йæ къæйных цардæмба- 
лы хъуыр-хъуырмæ кæй нал хъусдзæни, уый тыххæй йæ 
зæрдæмæ рог æнкъарæитæ фæлмæн уддзæфау ивылынц. 
Тынг налат сыл у, æвæдза. Йæ рынчын æфсинмæ йæ тых- 
хæй æрвитын хъуыди. Ныр уæртæ сылгоймæгты ’хсæн 
хæрзарæзтæй лæууы æмæ йæ мидбылты худы. Афтæ рæ- 
сугъд куынæ уаид, уæд ын Бесæ йе ’дзæсгом митæн иу бон 
дæр нæ бабыхсид. Æмæ куыд рæдæнг у, уый та! Йе сæфт 
кæмæй уыдта, уыцы мæгуыр усы сабæттагæй йæ хæдзары 
дзаумæттæ раивынмæ хъавы. Куыннæ, куыннæ! Бесæ йын 
дзы иу капекк дæр нæ ратдзæни. Йæ ус æм туджджыны 
зæрдæ куы бадара, уæддæр дзы хъуамæ йæхицæн машинæ 
балхæна. 
Афонмæ сæ лæппутæ нымад фесты. Йæ хомæ йын сæ 
куы радтой, уæд сдзырддаг уыдзысты. Гади фысы комæй 
хал нæ раласдзæни, фæлæ уæддæр... Куыд ничи йæ бафип- 
пайа, афтæ аивæй рæбинаг уатмæ йæхи байста æмæ, æхца- 
тæ чи нымайы, уыцы лæппутæм йæ цæст дары. 
Шарик Бесæйы хуызæн æмбаргæ нæу. Æхцайæн аргъуыц 
кæнын нæ зоны. Уæдæ ног машинæ балхæнынмæ дæр нæ 
тырны. Шарик зоны уарзын æмæ уарзы, йæ бон цас у, уыйас. 
Цалдæр суткæйы доны хъæстæ дæр нæ фæци , æмæ йæ 
буар слæмæгъ и. Йæ ахсæн ын цыдæр фæхæры. Дойныйæ 
йæ уд схауы, фæлæ уæддæр Адзиккайы ингæнæй иуварс 
нæ цæуы. Сылгоймаг зæххы бынмæ цæмæн ныххызти, уый 
йæ сæр нæ ахсы, фæлæ фæстæмæ кæй схиздзæни, ууыл 
йæ зæрдæ дары æмæ йæм æнхъæлмæ кæсы. Йæ цæстыты 
зынг сындæггай ахуыссыди. Сæ бынмæ хуылыдз фæдтæ 
фæзынди. Адзиккайы ингæнмæ арæхстгай бацыди æмæ 
сыджытыл æрхуыссыди. Сыджыты сатæг йæ тæвд буарыл 
æхсызгонæй æнкъары. 
Изæрмилтæ уæлмæрдтæм æрбахъуызыдысты. Рог уддзæф 
бæлæсты сыфтæрты уд бауагъта, æмæ сæхимидæг сыф-сыф- 
гæнгæ базмæлыдысты. Фæлмæн æрдз Шариччы йæ хъæ- 
бысы ’рбатыхта æмæ йæ мадау рæвдауы. Куыдзмæ афтæ 
кæсы, цыма та раздæрау Адзиккайы уæрджытыл хуыссы. 
Йæ хъустыл зонгæ уынæр ауади, æмæ йæ цæстыуæлтъы- 
фæлттыл схæцыди. Кæд-иу сæм Бесæ арæх не’рæфтыди, 
229 

уæддæр-иу ын Шарик йæ машинæйы хъæр базыдта æмæ - 
иу йæ размæ цингæнгæйæ азгъордта. Ныр æм згъорынмæ 
нæ хъавы. Цин кæныны зæрдæйы уаг ын нæй, фæлæ йæ 
уырны, Бесæ йæ мады иувæрсты кæй нæ ацæудзæни, æнæ- 
мæнг æм кæй æрбаздæхдзæни, уый æмæ йæ къæдзил тилы. 
Раздæрау рогæй — нæ. Фæлмæст æмæ уæнгмардæй. Цыма 
йæхи Бесæйы зæрдæхудтæй бахъахъхъæнынмæ хъавы. Бе- 
сæйы машинæ дзыхъхъы цур йæ цыд фæсабыр кодта, уæл- 
мæрдтæм йе ’ргом раздæхта, стæй раст фæндагмæ азылди 
æмæ горæты ’рдæм йæ ных сарæзта. 
Куыдз сыджытыл ныддæлгом и, æмæ йæ уынгæг хъист- 
хъист цæуы. Рæстæг ыл адаргъ у. Шарик ын йæ цыд нал 
хаты. Æрмæст ма йæ буарыл банкъары хуры тынты мынæг 
хъарм æмæ сатæг дымгæйы узæлд. Йæ зæрдæйы куыст са- 
бырæй-сабырдæр кæны. Искуы-иу хатт ма йæхимидæг зына- 
нæзына базмæлы, фæлæ уæддæр йæ ныфс нæ сæтты. Æн- 
хъæлмæ кæсы, дун-дунетыл ын æппæтæй адджындæр чи у, 
уыцы адæймагмæ... 
ÆНДÆРГ 
Уахъæз фæндыры зæрдæскъæфæн зæлтæ цæхæрадонмæ 
æрбахаста æмæ сæ къомсийы сыфтæртыл æхсызгонæй апырх 
кодта, йæхæдæг уарзон чызгау, чыр-чыргæнгæ, се ’хсæн 
æрæмбæхсти. Æрдз йæхимæ хъусыныл фæци.Хъæу цыма 
æбæрæг къухтæ авдæны узынц, уыйау æрфынæй и, æр- 
мæст ма æгъуыссæг цъырцъыраг къудзийы рæбын йæ къай- 
мæ сиды. Мæй тар-цъæх арвы астæумæ стылди æмæ фæ- 
лурс æврæгътимæ æмбæхсынтæй хъазы. Сæ хъæбысы йæ 
куы атухынц, уæд йæ райдзаст тымбыл цæсгом фæтар 
вæййы, йæхи сæ куы атоны, уæд та, æнæмæт сывæллон йæ 
мады хъæбысы куы бахуда, уыйау ныррухс вæййы æмæ йе 
’взист тынтæ рæдау къухæй æрызæры цъæхфæлыст бæлæ- 
стыл, дидинджытыл, Динæйы хъуымбыл дзыккутыл... 
Стыр æрвхуыз цæстытæ. Урс аив цæсгом. Гыццылгомау 
фындз. Сырхахуырст былтæ. Чызг къуыбырты ’рдæм æдзы- 
нæг кæсы. Фæнды йæ сыгъдæг уæлдæфы атайын æмæ 
æмбисонды æрдзимæ баиу уæвын. Дыууæ æндæрджы ныл- 
лæг кауы цурмæ сабыргай æрбацыдысты.Иу дзы иннæйы 
йæ риумæ æлхъивы æмæ йын йæ хъусы цыдæртæ дзуры. 
Рог уддзæф сын сæ сусу-бусумæ сусæгæй байхъусы æмæ 
йæ дам-думгæнæг усау къомсийы сыфтæртæн адзуры. Уыдон 
фырцинæй сæ мидбынаты скафынц, æмæ сæ хъæлдзæг худт 
цæхæрадоны азæлы... 
230 

Динæйы зæрдæ рæсугъд æнкъарæнтæй байдзаг и, йæ туг- 
дадзинтæ къахæй сæрмæ судзынц... 
— Фæлæуу-ма, æз дын дидинджытæ æртонон, — хъуысы 
йæм лæппуйы фæлмæн хъæлæс. 
— Нæ хъæуы... Худинаг у... — уромы йæ чызг, фæлæ 
уый йæ коммæ нæ кæсы. Кауы сæрты сæгуытау йæхи æр- 
баппæрста, æмæ Динæйы тарбын къæлæт æрфгуытæ æр- 
балхынцъ сты. Фæнды йæ ныхъхъæр кæнын: «Ацу уырды- 
гæй! Ма сæм æвнал! Уыдон ма мын барухс кæнынц мæ 
фæлмæст зæрдæ...» Фæлæ йæхиуыл ныххæцыди. Йæ тæк- 
кæ цур ын æцæгæлон адæймаг йæ уардитæ æгъатырæй тоны, 
æмæ йæ нæ хъыгдары. Афтæ йæм кæсы, цыма йын сæ йæ 
уарзон йæхицæн лæвар кæны. 
Мæйы рухсмæ æрыгон чызджы аив цæсгомыл амонд- 
джын мидбылхудт хъазы. Лæппу йæм кауы сæрты дидин- 
джытæ дæтты. Динæ сæм кæсы, æмæ фырхæлæгæй йæ цæ- 
сты фиутæ тайынц. Амæй размæ никуы никæмæ бахæлæг 
кодта,фæлæ ныр... Ехх, куыд диссаг дæ, æвæдза, цард! 
Амондджын уарзæттæ сабыргай ацыдысты, æмæ та Ди- 
нæйы алыварс бæстæ сафтид и. Цъырцъыраг йæ удæй арт 
цæгъды æмæ йæ æрхæндæг хъуыдытыл æфтауы. Йæ цæс- 
тыты размæ та сыстадысты йе ’рыгон бонтæ æмæ йæм дард 
кæцæйдæр æмбисонды фæлмæн уддзæф æрбахастой... 
* * * 
Сæрыстыр уыди кæддæр, тынг сæрыстыр Динæ. Цып- 
пар æфсымæры хо. Бинонтæ се’ппæт дæр йæ цæрайæ цар- 
дысты, авгау ын æрхауынæй тарстысты, фу-фу йын код- 
той, алы хорз дзаума йын æлхæдтой. «Мæ иунæг чызг цы 
ацæра, уый йын фестæнт мæ цыппар лæппуйы, — раппæлы- 
ны охыл-иу буцхуызæй загъта йæ мад, устыты ’хсæн-иу 
искæй рæузонд чызджы кой куы рауади, уæд. — Æз Динæйы 
кæуыл баивон, ахæм адæймаг Иры дзыхъхъы нæ райгуырд- 
зæни». 
Æмæ æцæгдæр уæздан, хæдæфсарм чызг уыди Динæ. 
Кусаг. Ахуырмæ — зæрдæргъæвд. Уый æдде ма — хæрз- 
конд, гуырвидауц. Ахуыргæнджытæ дзы æдзух æппæлгæ 
кодтой, йе ’мбæлттæ та йæм хæлæгæй мардысты. Йæ мад 
дзы уæлдай буцдæр уыди, фæндырæй хорз кæй цагъта, стæй 
хуыйынмæ дæсны кæй уыди, уый тыххæй. Зынаргъ фæн- 
дыр дæр ма йын балхæдта. 
— Мæ гыцци дзæцц акæна, куыд рæсугъд дзыкк у, куыд. 
Гыкъына у, гыкъына, — дзырдтой йын хæрз чысыл сабийæ. 
— Аныгуылинаг, искуы дзы ахæм сæрæн чызг уыдзæни, 
231 

алцæмæ дæр куыд хорз арæхсы, — æппæлыдысты дзы, куы 
рахъомыл и, уæд. — Цы амондджын уыдзæни, Динæ кæй 
къæсæрæй бахиза, — тæхуды йæм кодтой, дæсæм къласы 
ахуырдзау куы сси, уæд. 
Куыд хъуамæ бауарзтаид ахæм хъал чызг хуымæтæг 
лæппуйы? Динæмæ афтæ касти, цыма йе стыр рæсугъд 
цæстытæ кæуыл æрæвæра, уый æнæсыбырттæй йæ фæдыл 
рацæудзæни æмæ йын цы зæгъа, уый æнæ уæлдай ныхасæй 
бакæндзæни. Фæлæ уыцы рæстæг нæма ’рцыди æмæ уал 
йæхицæн æнæмæтæй царди, ахуыр кодта, йе ’мгар чызд- 
жытимæ хъазыди, кæл-кæлæй худти. Æппындæр ницы хъус 
дардта йе ’мкъласон Дауимæ. Йæ цæсты кæронæй дæр æй 
никуы федта. Цыма афтид бынатмæ кæсы, уыйау-иу йæ 
цæстæнгас дарддæр ахаста. 
Лæппу та йыл йæхи мардта. Æхсæв-бонмæ йæ цæстытæ 
кæрæдзиуыл никуы æрæвæрдта. Йе ’нкъарæнты ’лхынцъ 
райхалын никуы бауæндыди æмæ сæ йе’мдзæвгæтæм хас- 
та. Иу бон йæ зæрдæ нал фæлæууыди æмæ йæ акростих 
сусæгæй чызджы палтойы дзыппы нывæрдта.Динæ йæ ба- 
касти. Йæ зæрдæмæ фæцыди, куы схуыссыди, уæд лæп- 
пуйыл иуцасдæр ахъуыды кодта. «Куыд дзæбæх фыссы, 
хъуамæ дзы курдиатджын поэт рауайа». Исдугмæ йæ цæ- 
стытыл ауади, Дауиимæ хъæуы уынгты куыд фæцæйцæудзæ- 
ни, уый, фæлæ йæ лæппуимæ иу агъуысты цæрын йæ хъуы- 
дыйы дæр не ’рфæндыди. Ома, фыдынд æм нæ касти. Аху- 
ыр дæр æвзæр нæ кодта. 
«Уæдæ мæ цæй тыххæй нæ хъæуы?» — фарста йæхи, 
фæлæ ницы дзуапп ардта. 
Уыцы ’хсæв Динæ фыццаг хатт ахъуыды кодта, цардæм- 
балæн æй цавæр лæппу хъæуы, иу уаты цæрыныл кæимæ 
сразы уаид, сывæллæттæ æхсызгонæй кæмæн ныййарид, 
ууыл. Хъуамæ уа бæрзонд, хæрзконд, рæсугъд. Талынг уаты 
йын царыл йæ хуыз бæлвырддæр куы фенид, ууыл архайд- 
та, фæлæ дзы никæй федта, æрмæст ын кæмдæр йæ фæл- 
гæнæны йе ’ндæрг банкъардта. 
Дыккаг бон скъоламæ куы ’рбацыди, уæд акростих йе 
’мбал чызджытæм равдыста. Уадз æмæ зоной: лæппутæ йыл 
æрхъæцмæ дæр нæ хъæцынц, фæлæ сæ уый мисхалы бæрц 
дæр ницæмæ дары. Чызджытæ йæ бакастысты æмæ фырди- 
сæй сæ къухтæ кæрæдзиуыл ныццавтой: «Мæнæ цы дзæ- 
бæх фыст у!» Иу сахаты фæстæ хистæр къласы ахуырдзау- 
тæ се’ппæт дæр зыдтой: Дауи Динæйыл йæхи мары, фæлæ 
йын дзы ницы рауайдзæни. 
«Цæуыннæ?» Уыцы фарстæн дзы иу дæр бæстон дзуаип 
нæ раттаид. Къласы бадгæйæ-иу Динæ аивæй бакасти Дауи- 
232 

мæ. Йæ цæстытæ-иу лæппуйы дæргъæлвæст мæллæг цæс- 
гомыл афæстиат сты æмæ-иу хъуыдыты аныгъуылди. Æх- 
сызгон ын уыди, чидæр æй кæй уарзы, уый. Дауи дæр иннæ 
лæппуты хуызæн йемæ уæндонæй куы ныхас кæнид, уый 
йæ фæндыди. Чи зоны, хорз хæлæрттæ дæр суаиккой, фæлæ 
лæг æмæ ус? Нæ, нæ, уымæн уæвæн нæй! Чызджытæ йын- 
иу акростихы кой куы скодтой, ома, лæппуйæн цы дзуапп 
раттынмæ хъавыс, зæгъгæ, уæд-иу йæ был акъуырдта. 
— Æндæр ын ницы куыст и, цымæ?! 
* * * 
Дауи æмæ Динæ каст фесты скъола. Алчидæр сæ араст и 
йæ царды фæндагыл. Динæ — райдзастæй, хурмæ тындз- 
гæйæ, Дауи та — тыхст æмæ уырыдæй. Лæппуйы фæндыди 
чызгимæ хибарæй фембæлын æмæ йын йæ зæрдæйы 
’лхынцъ райхалын. Динæйæн лæппуимæ фембæлын йæ 
фæсонæрхæджы дæр нæ уыди, уымæн æмæ йæ нæ уарзта, 
Дауи бацыди хъæууонхæдзарадон институтмæ, Динæйы та 
бафæндыди уырыссаг æвзаг æмæ литературæйы ахуыргæ- 
нæг суæвын. 
Курджытæ кæрæдзи фæдыл ныххал сты Динæмæ. Чи 
йын йæхимæ цыди, чи та, æнæ йæхи бафæрсгæйæ, комком- 
мæ йæ ныййарджытæм. 
— Нырма гыццыл чызг у, ахуыр кæнын уал æй бауадзут, — 
дзырдта сын фыд. 
— Мах ын йæ ахуыр нæ бакъуылымпы кæндзыстæм. 
Институтмæ йæ машинæйæ ласдзыстæм, раттут нын æй, — 
домдтой минæвæрттæ. Фæлæ къæрттæй цъула не ’ппæр- 
стой нæдæр Динæ, нæдæр йæ бинонтæ. 
Афтæ зæгъæн нæй, æмæ Динæйы мой кæнын нæ фæн- 
дыди. Фæндгæ йæ кодта, фæлæ йæм чи цыди, уыдонæй 
иуæн дæр йæ зæрдæйы аккаг бынат нæ разынди. Афтæ 
йæм касти, цыма аргъауы цы хъæбатыр лæппутæ вæййы, 
ахæм æм æрбацæудзæни æмæ йæ æмбисонды рæсугьд ду- 
немæ йæ хъæбысы ахæсдзæни. Фæлæ ахæм лæппу зынæг 
нæ уыди. Уый бæсты йæм фæзынди йе’мбал чызджы инже- 
нер æфсымæр Акка. Йæхицæй чысыл бæрзонддæр, саухил, 
урсцæсгом. Йæ фæлмæн цæстæнгасæй, йæ уæздан дзыхы- 
ныхасæй, йæ алы фæзылдæй дæр бæрæг уыди, æнæмаст 
лæг кæй уыдзæни, уый. 
— Мæ хо алы бон дæуæй æппæлы, — къæмдзæстыгæй 
дзурын райдыдта Акка, Динæимæ агъуысты куы баззадыс- 
ты, уæд, — æмæ мæ фæнды, кæрæдзи куы бамбариккам... 
Лæппу басабыр и. Фыдгæнæг састзæрдæйæ тæрхоны 
233 

лæгты уынаффæмæ куы ’нхъæлмæ кæса, уыйау сæргуыбы- 
рæй йæ къæхты бынмæ ныккасти. Динæ йын йе ’нгуылдзты 
лыстæг зыр-зыр цæсты тигъæй ацахста, йæ лæгуынæмхиц 
сæрмæ йын аивæй бакасти æмæ йæ худын тыххæй баурæд- 
та. Йæ чиныг иуварс авæрдта æмæ сыстади: 
— Акка, ма мæм фæхæрам у, дæ хорзæхæй, æз æргомдзырд 
адæймаг дæн. Мах æхсæн ницы уыдзæни æмæ ма нæ рæс- 
тæг та дзæгъæлы цы сафæм? 
Лæппуйæн цыма марыны тæрхон рахастой, уыйау зæр- 
дæрыстæй ацыди. Чысыл фæстæдæр агъуыстмæ чызджытæ 
кæлкæлгæнгæйæ æрбакалдысты, æмæ Динæйæ Акка æнæн- 
хъæлæджы æрæхснырстау æрбайрох и. 
Фыццаг бакастæй Бало йæ зæрдæмæ тынгдæр фæцыди. 
Мызыхъхъарæзт мыдхуыз лæппу. Къæйных цæстæнгас. Иу 
ран æнцад оадын нæ фæрæзта, цыма йæ нуæрттæ сæхими- 
дæг хъазыдысты. Динæйы ’рфæндыди, йæ фидар цæнгтæй 
йæ куы ’рбахъæбыс кæнид, уый. Цæмæдæр гæсгæ йæ Дау- 
иимæ абарста, æмæ йæ аив цæсгомыл æхсызгон мидбыл- 
худт февзæрди: Бало уыди хæрзконддæр, цардбæллондæр, 
хъæлдзæгдæр. 
— Æппæлыны хуызы ма фæуæд, фæлæ мын горæты хорз 
фатер и. Æртæ уаты нæ фаг нæ уыдзысты?— кинойæ куы 
рацыдысты, уæд æваст йæ хæдзары кой райдыдта Бало. 
Уыцы ныхæстæм Динæ фæуыргъуыйау и.Уый та куыд? 
Нырма кæрæдзи дæр куы нæма базыдтой, уарзондзинады 
кой сæм куы нæма рауади... Чызгмæ афтæ фæкасти, цыма 
йæ Бало йæ хæдзарау йæхи исбоныл банымадта æмæ йын 
уыцы хъуыддаг йæ артæнтæ ацагъта. 
— Æмæ дæм æртæ уаты кæцæй æрхаудта, иунæг куы дæ, 
уæд?— бафарста йæ цымыдисæй. 
— Мæ фыды руаджы мæ къухы бафтыди!— сæрыстырæй 
дзуапп радта лæппу.— Хуыцауы куы фæнда, уæд мын тагъд 
«Волгæ» дæр балхæндзæни! 
— Æртæ дзаумайы дын æгæр нæ уыдзысты? — йæхи йæм 
нал баурæдта Динæ. 
— Цавæр æртæ дзаумайы? — нæ йæ бамбæрста лæппу. 
— Дæ хæдзар, «Волгæ» æмæ æз! — мæстыйæ сдзырдта 
чызг æмæ йæ уынджы астæу лæугæйæ ныууагъта. 
* * * 
Дауи æмæ Динæ ахуыры фæстæ æрыздæхдысты сæ рай- 
гуырæн хъæумæ. Дауи — колхозмæ, Динæ та — скъоламæ. 
— Сæйраг агроном æмæ ахуыргæнæг иумæ диссаджы дзæ- 
бæх сфидауиккой, — дзырдтой иутæ. 
234 

— Æмæ, дам, ын чызг куы ницы ком дæтты, мæгуыр,— 
хъырнæгау сæм кодтой иннæтæ. 
— Йæ алыварс лæмбынæг куы акæса æмæ дзы йæ цæст 
Дауийæ хуыздæр лæппуйыл куынæ æрхæца, уæд йæ сасир 
афтæ лыстæг нал луардзæни, — пехуымпартæ фестадысты 
æртыккæгтæ. 
Дауи æмдзæвгæтæ фыссын ныууагъта, фæлæ чызджы йæ 
зæрдæйæ аппарын нæ бафæрæзта. Куысты фæстæ-иу фæлла- 
дæй Динæйыл йæ фæндаг акодта. Хуыснæгау-иу цæхæрадон- 
мæ бахызти æмæ-иу ныллæг фыдынд къомсийы бын æрæм- 
бæхсти.Æваст æм-иу йæ уарзоны аскъæфыны зонд æрцыди, 
фæлæ йæ ныфс нæ хаста. Йе’мбæлттæ йыл цал æмæ цал хат- 
ты бандзæрстой арт, фæлæ сæ фæндыл никуы сразы и. Скъæ- 
фæггаг амонд æй нæ хъуыди, стæй, раст зæгьгæйæ, тæрсгæ 
дæр кодта. Æрхъæцмæ кæуыл нæ хъæцы, уый йæ иумæйаг 
царды дæр куынæ бауарза æмæ цы æнамонд у, уымæй æна- 
монддæр куы фæуа... Динæ-иу цырагъы рухсмæ йæ уроктæн 
конспектæ фыста, Дауи та-иу æм цæхæрадонæй касти. 
Иу æхсæв чызг куысты фæстæ цырагъ ахуыссын кодта 
æмæ схуыссыди. Æнхъæл уыди, æнæмæтæй афынæй уыд- 
зæни, фæлæ йæ хуыссæг не ’рцахста. Агъуысты талынг ца- 
рæй йæм разынди æнæзонгæ хъæддыхарæзт лæппуйы 
’ндæрг, æмæ йæ цæсгоммæ фæлмæн мидбылхудт бавнæлд- 
та. Динæ йæ цæстытæ æрæхгæдта. Йæ былтæ зына-нæзына 
базмæлыдысты: 
— Рацу мæхимæ. Рацу, уым цæмæ лæууыс? 
Йæхиуыл фæдис кодта. Уæды хуызæн тынг æй никуы 
’рфæндыди уыцы лæппуйы фарсмæ æрхуыссын. Йæ сæр 
ын йæ риуыл сæвæрид æмæ йæ æхсæв-бонмæ фæрæвдауид. 
Йæ буар къахæй сæрмæ æхсызгон хъыдзы кæны, йæ туг 
ын æнцойы уысм нæ дæтты. Фæстаг рæстæджы йæхимæ 
цавæрдæр æнахуыр тых банкъардта. Æдзухдæр æй фæнды 
уыцы æнæзонгæ лæппуйыл узæлын. Скъолайы йæ диссаджы 
’нкъарæнтæн сæ рохтыл æрхæцын йæ бон бæргæ бавæййы, 
фæлæ та хуыссæны йæхи куы ’руадзы, уæд сæ уромæг уро- 
мын нал фæфæразы. 
Иучысыл куы ’ррæдзæ-мæдзæ кæны, уæд æм йæ сусæг 
уарзон ноджы рæсугъддæр, ноджы хæрзуынддæрæй æрба- 
цæуы æмæ йæ йæ адджын хъæбысы ’рбатухы. Динæ къа- 
хæй сæрмæ зондцухгæнæг монцты гуырæн фесты æмæ лæп- 
пуйы рæвдауынæй нал фефсæды.Зæрдæ йæ дойны нæма 
суадзы, афтæмæй йе ’муд æрцæуы æмæ фырмондагæй йæ 
къухтыл дæндагæй ныххæцы.Мæнæ та ныр дæр, йæ хиды 
мæцгæ, фехъал и æмæ саст хъæлæсæй лæппумæ дзуры: 
235 

— Рацу мæ хъæбысмæ... Рацу, мæ дунейы рухс... Æнæ 
дæу мæ цæрын нæ фæнды... 
Йæ цæстытæ байгом кодта, æмæ лæппуйы ’ндæрг æр- 
байсæфти. Динæ ма хуыссæны иучысыл афæстиат и, стæй 
хъæццул иуварс айста æмæ пъолмæ рахызти. Халат йе 
уæхсчытыл æркодта æмæ цæхæрадонмæ ацыди. Къомсийы 
бын нæлгоймаджы ’ндæрг куы ауыдта, уæд афтæ фенхъæл- 
дта, йæ фæлгæнæны кæй фæлгонц сарæзта, уый у, фæлæ 
Дауи йæ размæ куы рахызти, уæд джихæй аззади. Адæр- 
гæй дзы йæ халаты ’гънæджытæ сæвæрын дæр ферох и. 
Æрæджиау æм лæппуйы фæлмæн хъæлæс æрбайхъуысти: 
— Динæ, хатыр бакæ. Къæрныхау ардæм æрбахъуызыд- 
тæн æмæ арвæй амонд æрхауынмæ æнхъæлмæ кæсын. Цал- 
дæр хатты дæ ацы къомсийы бын лæугæ федтон æмæ мын 
æппæт бæлæстæй адджындæр у... 
Дауийы цæстæнгас зæххæй фæхицæн и, чызджы гом зæнг- 
тыл сабыргай хæрдмæ ссыди æмæ уардихуыз лифыл бандзыг 
и. Лæппумæ улæфт нал фаг кæны, фæнды йæ йæ уарзоны 
фелвасын æмæ йæ аргъауы дунемæ ахæссын. Йе ’мбæлттæм 
кæй нæ байхъуыста, уый тыххæй фæсмоны арты судзы. Ехх, 
Динæ йын куы бакомид, уæд цы амондджын уаид, æвæдза! 
Чызг ын йæ цæстæнгас бафиппайдта, йæ цæсгом асырх и 
æмæ йæ халаты ’гънæджытæ æвæрынмæ фæци. 
— Динæ, мæ зæрдæйы уаг мын зоныс. Ардæм дæр алы 
’хсæв дæу тыххæй цæуын. Сывæллæттæ нал стæм.. Зæгъ 
мын дæ фæндон. Æцæг... Æцæг æй зон. Мæнæй дæ фыл- 
дæр никуы ничи бауарздзæни... — æндæр зæгъын ницыуал 
сфæрæзта. Æдзынæг кæсы чызджы цæстытæм. Агуры дзы 
разыйы дзуапп. Ау, ахæм æгъатыр куыд разындзæни? Хъи- 
зæмаргæнгæ йæ куы уыны, уæд æй куыд амардзæни? Йæ 
фæстаг ныфсы хал ын йæ зæрдæйæ куыд срæмудздзæни? 
Нæ, нæ, йæхицæй фылдæр кæй уарзы, уыцы зæд афтæ нæ 
бакæндзæни!.. 
Чызгæн æхсызгои у, лæппу йæ бирæ кæй уарзы, алы 
’хсæв дæр æм кæй цæуы, уый. Йæ мидбылты зына-нæзына 
худы. Æмбары йæ, Дауийы йас æй ничи бауарздзæни, уымæй 
йæ хуыздæр, зондджындæр лæппу нæ ракурдзæни, фæлæ 
ма уæддæр хивæнд зæрдæ цыдæр агуры, цæмæдæр æнхъæл- 
мæ кæсы... Æвæццæгæн, хи сыгъзæринæй искæй æвзист 
зынаргьдæр у. Æви адæймагæн йæ къухы ’нцонæй цы ’фты, 
уый йæ цæсты ницы ахады. 
Динæ лæппуйыл аивæй йæ цæст æрхаста. Лыстæджытæ 
дæргъæлвæст цæсгом. Сау бæзджын сæрыхъуынтæ галиу- 
ырдыгæй дихгонд æмæ аив фаст. Сау æрфгуытæ. Хъуыды- 
236 

дзаст цæстытæ. Йæ уæлæ урс хæдон æмæ итувæрд сау хæ- 
лаф. Лак туфлитæ мæйы рухсмæ æрттивынц. 
Чызджы нæ фæнды, Дауи дзы бынтондæр ацæуа, уый. 
Иу-дыууæ азы ма йæм куы банхъæлмæ кæсид. Кæд дзæ- 
бæхдæр лæппу нæ фæзына, уæд... Динæйы уазал цæстæнга- 
сæй лæппуйы уæнгтæ адон сты. Фæнды йæ зæххы скъуыды 
ныххауын. Чызджы хус ныхæстæ карды цæфтау йæ зæр- 
дæйы иннæрдæм хизынц: 
— Ма мæм мæсты кæ, Дауи. Æз чындзы куы цæуин, уæд 
æрмæстдæр — дæумæ, фæлæ мой нæма кæнын. Чи зоны, 
фæстæдæр... искуы... Нырма дын ницы зæрдæ бавæрын у 
мæ бон... Ды хорз адæймаг дæ, тынг хорз, фæлæ... 
— Хæрзæхсæв. Ныххатыр кæ. Кæд истæмæй фæрæдыд- 
тæн, мыййаг. Амæй фæстæмæ дæ нал бахъыгдардзынæн... — 
Лæппу йæм йæ чъылдым раздæхта æмæ йæ фæсонтыл мæйы 
’взист тынтæ ахаста... 
«Раздах æй, гормон, ма йæ ауадз, ахæм хорз лæппу дæм 
нал æрхаудзæни, раздах æй», — дзырдта чызгмæ йæ зæр- 
дæ, фæлæ йæм нæ байхъуыста. 
* * * 
Згъоры рæстæг. Фæстæмæ фæкæсыны амал ын нæй. 
Æгъатырæй тындзы размæ. Динæ ма æрыгон куы уыди, 
уæд мæлæты сабыргай цыди, ныр йæ тых-йæ бонæй сты- 
рындз и, цыма знæт бæхау йæ рохтæ феуæгъд сты. Чызджы 
сæры иугай урс хилтæ фæзынди. Арæхстгай сæ ралыг код- 
та, фæлæ иннæтæ карчы цъиутау сæ фæдыл ракалдысты. 
Сахоры сæ, фæлæ та чысыл фæстæдæр фæстæмæ разы- 
нынц. Райдзаст, цардæфсис мидбылхудт йæ цæсгомæй фæ- 
лыгъди. Стыр цъæх цæстытыл æрхæндæг ныв æхсæвы 
фæлмау æрæнцади, æмæ фæсагъæсхуыз сты. Фыццаг æн- 
цъылдтæ цæсгомыл сæ фæд уадзын райдыдтой... 
Динæйæн йæ фыд амарди, йе ’фсымæртæ устытæ æрха- 
стой æмæ алы рæтты æрцардысты. Искуы-иу хатт сæ мад- 
мæ куы фæзынынц, уæд хæдзар сывæллæтты хъæрæй бай- 
дзаг вæййы. Динæ йе’фсымæртæм зæрдиагæй бахæлæг 
кæны. Уæлдайдæр та, кæстæр æфсымæры дыууæ фаззон 
чызджы куы фены, уæд. Цæрмыстыгъд æй бакодтой, цыма 
сæ уый ныййардта. 
— Динæ, сывæллон куыд адджын у, уый куы зонис, уæд 
кæмæфæнды дæр смой кæнис. Изæры нæхимæ фæлладæй куы 
’рбацæуын æмæ ацы дыууæ хæйрæджы лæппыны мæ размæ 
цингæнгæ куы разгъорынц, уæд мæ фæллад æрбайсæфы, — 
237 

æхсызгонæй йын дзуры сæ фыд. Динæ йын кæддæр авдæны 
йæхи узта, ныр æм кæсыс, сфыд и æмæ йын зонд амоны. 
— Нæ лæппутæ зæронды оонмæ устытæ нæ курынц, нæ 
чызджытæ мой нæ кæнынц, чи баиу вæййы, уыдон та иу 
сывæллоныл ныллæууынц. Афтæмæй кæд сбирæ уыдзыс- 
тæм? — уайдзæфгæнæджы хъæлæсæй дзуры ’фсымæр. 
Кæд, цæфæй нæ мæлыс, уæд дын уый та — рæхуыст. 
Динæ йæм нæ мæсты кæны. Æфсæст æххормаджы рис нæ 
зоны. Йæ уарзоны ’рхаста, амондджын у æмæ йе’намонд 
хойыл йæ хъал калы. Уазджытæ куы ацæуынц, уæд та хæдзар 
сафтид вæййы. Динæйæ бон-изæрмæ скъолайы ’рбайрох 
вæййы, иунæг кæй у, уый. Фæлæ æхсæвы йæ ахуырдзауты 
тетрæдтимæ иунæгæй куы баззайы, уæд йæ уæззау хъуыды- 
ты уацары бахауы, ферох дзы вæййынц йæ кусинæгтæ... 
Дауи колхозы сæрдар сси, ус ракуырдта. Динæ йыл кæд 
йæхицæн дæр нæ сæтты, уæддæр æм хатгай фæсмон æр- 
цæуы. 
«Цæмæ мæм байхъуыста, цымæ? Уæд та мæ скъæфгæ 
куы акодтаид. Афонмæ мæ цард арæзт нæ уаид?» — фæхъуы- 
ды кæны йæхинымæр. Дауийы фырыхъулы хуызæн лæп- 
пуйы скъолайы кæрты куы ауыны, уæд æм йæ мидбылты 
бахуды æмæ йын йæ сæр рæвдауæгау æрсæрфы. 
«Ныр ацы зæды къалиу дæу нæ уаид, æдылы къоппа?» — 
фефхæры йæ йæ мидхъæлæс. 
Дауи рог машинæйы йæ иувæрсты куы ’рбацæйтæхы, 
уæд æм хорз хæларау йæ къух фæтилы. Бæрæг у, йе ’ры- 
гон усимæ амондджынæй кæй цæры, уый. Фыдæрхъис ыл 
æрхæцыди æмæ йæ хуыз скалдта. Адæмимæ дæр дзæвгар 
фæныфсджындæр и. Æмæ Динæйы зæрдæмæ цæуын рай- 
дыдта. Кæй нæ йæм фæхæрам и, уый тыххæй та дзы уæл- 
дай бузныг у. Æрмæстдæр сыгъдæг зæрдæйы тайы маст... 
Курджытæ арæх нал цæуынц Динæмæ. Кæддæр-никæд 
сæм горæтæй фысджыты къорд æрæфтыди æмæ скъоладзау- 
тæн литературон изæр сарæзтой. Сæ хъуыддæгтæ куы ахи- 
цæн сты, уæд ын сæ иу уæзданæй бамбарын кодта, иу хатт 
ма йæ йемæ фембæлын кæй фæнды, уый. Цыдаид ыл цып- 
пор фондз азы. Кæд æм йæ мæллæг æнцъылдтæ цæсгом 
æгæр æруадхуыз фæкасти, уæддæр йемæ фембæлыныл сра- 
зы и. Хуыцаубоны хъуамæ горæтмæ ацыдаид дзаумæттæ 
æлхæныны ’фсон æмæ универмаджы цур иумæ фембæлдаик- 
кой. Динæ цалдæр боны фæсагъæс кодта, йæ хуыссæг фæ- 
лыгъди. Ацæуа йæм æмæ куы фæрæдийа, ма йæм ацæуа 
æмæ йæ фыды уæларт куы баззайа. Адæмæй дæр сфæлмæ- 
цыди. Бон-изæрмæ йæ чи нæ бафæрсы: 
«Цæй-ма, Динæ, ницыма æви?» «Афтæ кæдмæ баддзы- 
238 

нæ?» «Дæ сывæллæтты та ма кæд схъомыл кæндзынæ?» 
Æмæ йæм цы хуызæн фарст нæ раттынц? Æппындæр ыл 
зæрдæйæ чи нæ тыхсы, уый дæр æм бауырдыг вæййы: «Рæвдз- 
дæр бацагур дæ амонд. Иунæг мæгуыр у. Мæ фыдгулмæ ма 
зæрондæй дон бадæттæг ма уа». 
Йæ фидæныл Динæ йæхæдæг дæр арæх фæхъуыды кæны. 
Фыссæгимæ фембæлыныл дæр уымæн сразы и, æндæр ма 
исчи æнæзонгæ адæймагмæ цæуы? Чызг фидарæй сфæнд 
кодта: хъуамæ йæ цард сараза. Фæлæ фæстаг бон йæ зонд 
аивта. «Йе ’рыгон бонтæ хæлд сылгоймæгтимæ арвыста, ныр 
æнæхæлд чызг хæдзары ’фсинæн агуры. Йæхæдæг йæ уды 
дзæбæхæн уацмыстæ фысдзæни, ды та йын бон-изæрмæ 
давæггаг хæрæджы хафт кæ. Нæ, фæлтау мæ хæдзары бад- 
дзынæн». 
Дыккаг бон æм фыссæг æрхæццæ и, фæлæ йын Динæ 
зæрдæ ницæмæй бавæрдта. 
— Мæ мады иунæгæй куыд ныууадзон? — уыди йæ дзуапп. 
Лæг, дисгæнгæйæ, горæтмæ ацыди, чызг та, æнхъæлмæ 
кæсгæйæ, хъæуы баззади. Æрæджы та йæм курæг фæзын- 
ди. Иу шофырæн йæ ус амарди æмæ йын Динæйы баны- 
мыгътой, фæлæ та уымæн дæр разыйы дзуапп нæ радта. 
«Æндæр мацы фенæд! Зæронд хæрæг! Ссардта йæхи- 
цæн къайаг! Цыма мæ сыгъдæгдзинад цæсты гагуыйау уый 
тыххæй фæхъахъхъæдтон!»— мæстæй марди йæхимидæг. 
А фæстаг рæстæджы йæм иу курæг дæр нал цæуы. Кæ- 
стæр фæсивæд рахъомыл сты æмæ уымæ никæйуал æвдæ- 
лы. Æдзынæг ын ничиуал кæсы йæ кæддæры ’рттиваг цæс- 
тытæм, йæ урс дæллагхъуыртæм, йæ диссаджы хæрзконд 
гуырмæ, йæ нарæг астæумæ, йæ аив синысæртæм... Сойын 
цырагъау батади, æмæ айдæнмæ кæсын дæр йæ зæрдæ нал 
комы. Сæумæрайсом сысты æмæ скъоламæ æвæндонæй 
ацæуы, изæры фæлладæй сæхимæ æрбаздæхы. Йæ зæронд 
мад ын цы хæринаг æрæвæры, уый æнæдзургæйæ бахæры, 
иучысыл йæ тетрæдтимæ ацархайы æмæ та уазал хуыссæ- 
ны йæхи æрнорды. Хъуыдытæ, хъуыдытæ... Иуæй иннæ 
æрхæндæгдæр, иуæй иннæ уæззаудæр...Æхсæвы тары йæм 
кæрæдзийы фæдыл сабыргай хъуызын райдайынц, æмæ сæ 
сфæлмæцы. 
Нæлгоймаджы хъæбысмæ æрыгонæй куыд тынг бæллы- 
ди, афтæ нал бæллы. Йæ зæрдæ дзæвгар фаеуазалдæр и, ’ 
йæ туг цæджджинагау нал фыцы, йæ буар æй бирæ хъуыд- 
дæгтæ нал домы, фæлæ ма, зæронд цæргæсæн хатгай йæ 
цæстытæ куыд ферттивынц æмæ йæ базыртæ стæхынæв- 
вонгæй куыд фелвасы, афтæ уый дæр æрфæнды, йæ фæл- 
гæнæны кæй сурæт сныв кодта, æнæхуыссæг æхсæвты йæм 
239 

йæ рæсугъд сæнтты чи ’рбацæуы æмæ йæ фарсмæ чи ’рхуыс- 
сы, уыцы æрыгон æвзыгъд лæппуйы барæвдауын. Йæхи- 
мидæг стыхсы, иудзæвгар йæ хуыссæны фæрафт-бафт кæны, 
стæй цæхæрадонмæ сабыргай ацæуы, ныллæг фыдынд къом- 
си бæласыл йæхи бауадзы æмæ йын дзæвгар рæстæг йæ 
рыст зæрдæйы хъæстытæ фæкæны... 
* * * 
Рог уддзæф æрбаулæфыди. Иу æруадхуыз сыфтæр къа- 
лиуæй феуæгъд и æмæ, булæмæргъы саст базырау, фæл- 
дæхтытæгæнгæ, Динæйы уæхскыл æрæнцади. Мигъы къуым- 
бил мæйыл йæхи асæрфта, æмæ цæхæрадон фæтар и. Динæ 
сабыргай азылди æмæ йæ уазал уатмæ зивæггæнгæ бацыди. 
Исдуг сынтæджы цур джихæй фалæууыди, стæй йыл йæхи 
зæрдæрисгæйæ æруагъта. Дзагъырцæстæй уæлгоммæ хуыс- 
сы æмæ йæ хъысмæтыл сагъæс кæны. 
— Уыцы шофыры уæддæр куынæ ауагътаис, — иннæ сын- 
тæгæй йæм хъуысы йæ зæронд мады хъысхъысгæнаг хъæ- 
лæс. — Стыр уарзондзинадмæ мауал æнхъæлмæ кæс. Дæ 
карæнæй тынг бауарзæн нал и, мæ хæдзар. Уый бæсты дæ 
цард саразыныл бацархай, æмæ ма дæ иу цъæх чызг уæд- 
дæр фæуа, дæ зæронд заууаты бынатмæ куыд нæ æрхауа... 
Мады хъæлæс талынджы куыд æнæнхъæлæджы фæзын- 
ди, афтæ æнæнхъæлæджы ’рбайсæфти. Динæйы цæстытыл 
уайы, уыцы ацæргæ шофырмæ куыд смой кæндзæни æмæ 
йæ куыд рæвдаудзæни, уый, æмæ адæргæй йæ буар æрбам- 
пылæгау кодта, йæ зæрдæ суынгæг и, Цармæ та сабыргай 
æрбахъуызыди бæрзонд, хæрзконд, хъæ/шыхарæзт лæппуйы 
’ндæрг, фæлæ йæ чызг хорз нæ уыны. Йæ цæстытæ донæй 
байдзаг сты æмæ йæ кæсын нæ уадзынц. Цæхæрадонæй 
йæм хъуысы æгъуыссæг цъырцъыраджы ’нкъард зарæг... 
УАРЗОН УС 
«Нæ, мæ хур, нæ, ссæдз боны дзы ’рхафтон æмæ ’гъгъæд 
у! Мæ фаздзармæй мæ куы ласай, уæддæр дын нал акомдзы- 
нæн. Ай мæ уд у, æмæ мæ нæ фæнды. Хуыцау, зæхх — 
æвдисæн дæ балцæг мæ æппындæр ницæмæн хъуыди. Авд 
æмæ ссæдз азы дæргъы дæ къах-къух дæр ма сриссæд, аф- 
тæмæй дæ курортмæ хъиладзагъдæй сурæд, цыма тыхбега- 
ра у. Дæ фæллад, дам, суадз. Уæд æй æз нæ зонын, цы мæ 
кæнын хъæуы, уый? Мæнæн мæ фæллад дæ цуры ссæуы 
’рмæст. Афтæ зæрдæхудтæй тæрсгæйæ, æндæр... Куынæ 
240 

дæм байхъуыстаин, уæд та мæ гæркъайы хуынчъы аласта- 
ис», — йæ усимæ хæцы Майрæм. Цæй хæст æмæ цæй цы- 
дæр, йæхинымæр æй нымæтын ехсæй нæмы. Бæлццон æд- 
зæрæг быдыры доны хуыпмæ йæ былыцъæрттæ куы хæра, 
уыйау ын бæллы йæ уындмæ. 
«Сар мын дæ сæр кæны, мæ хъæбысæй дæ нал æруадздзы- 
нæн», — рæвдаугæ хъæлæсæй йæм æртхъирæн кæны Май- 
рæм. Йæ саулагъз тымбыл цæсгом фæлмæн мидбылхудтæй 
бæлвырд фæаивдæр и. Стыр сау цæстытыл зæрдæнцойгæ- 
нæн ныв уайы... 
Къæбæлдзыгсæр лæппу, кæлкæлгæнгæйæ, уынгмæ раз- 
гъордта. Æрыгон гуырвидауц сылгоймаг — йæ фæдыл. Йæ 
цонгæй йæ рацахста, хæрдмæ йæ фелвæста, батæ йын кæны. 
Сывæллон йæ къæхтæ тилы. Æрæджиау йæ мады хъæбысы 
ныссабыр и... 
Майрæм йæ цыдыл бафтыдта. Афтæ йæм кæсы, цыма, 
чысыл куы афæстиат уа, уæд йæ уарзон бинонты сæхимæ 
нал баййафдзæни, æмæ горæты ’рдæм згъорæгау кæны. 
«Æнæбайрайгæ фæуæд уый дæр, кæд æрдæгфæндагыл 
ме ’намондæн нæ асасти» — хæцы, санаторийæ йæ цы авто- 
бус раласта, уыимæ. Æрдæгсалд чъизи асфальтыл размæ 
тындзы. Иннæ бæлццæттæ йæ фæдыл ныххал сты. Рæстæ- 
гæй-рæстæгмæ сæ иувæрсты рог машинæ æрбасыффытт 
ласы. Майрæм йæ къух бæргæ фæхъил кæны, фæлæ йæм 
шофыр цæсты зулæй дæр нæ ракæсы. 
«Ницы кæны, ницы, æз дæр рæхджы «Волгæ» балхæндзы- 
нæн, æмæ-иу уæд мæ дæлеты рауайут»! — æртхъирæнгæнæ- 
гау дзуры лæппу-лæг. 
Цæгатæй уазал ирдгæ æрбаулæфыди. Майрæмæн йæ сау 
бæзджын сæрыхъуынтæ йæ фæтæн ныхмæ æрхаудысты. 
Рахиз къухы ’нгуылдзтæй сæ хæрдмæ сфаста. Йæ тæнæг 
фæныкхуыз палтойы тæрттæ фæйнæрдæм ныххæлиу сты. 
Морæ пинджаччы тæрттыл бинаг цæппæр куынæ хæцид, 
уæд уыдон дæр æхсызгонæй фегом уаиккой. Майрæм хъæ- 
умæ куыд хæстæгдæр кæны, афтæ йæ циныл цин æфты. 
Ссæдз боны йын йæ зæрдæ цы æбæрæгдзинад æхсыдта, 
уымæн йæ фæд дæр нал баззади. 
«Тимурик, мæ гыццыл хур, дæ уындмæ куыд бæллыд- 
тæн, уый зоныс? Хуымæтæг ныхæстæй йын зæгъæн нæй», — 
дзуры йæхинымæр Майрæм. 
«Папæ, уæ папæ, æз демæ хуыссын», — хъуысы йæм 
Тимуры цъæхснаг хъæлæс. 
«Рауай, рауай, мæ дзæцц». 
Ногнад сывæллон йæ мады къухтæй йæхи атыдта æмæ 
æрдæгсæрфтытæй йæ фыды хуыссæнмæ ныййарц и. 
241 

«Фæлæуу, æгæнон, дæ сæр хуылыдз у нырма», — йæ 
фæдыл худæнбылæй кæсы амондджын сылгоймаг. Майрæм 
æхсызгонæй æнкъары йæ сабийы чысыл буары хъарм. 
«Æхсæв-бонмæ йе уæлæ æмбæрзт нæ уадзы. Йæ гыццыл 
къæхтæ стилы, æмæ та хъæццул иуварс ахауы. Иудадзыг 
æй æмбæрзын кæй хъæуы, уый дæр æхсызгон у фыдæн. 
«Зæххыл, æвæццæгæн, хи хъæбулæй адджындæр ницы 
ис, — дзуры йæм арф кæцæйдæр йæ мидхъæлæс. — Азæ ма 
мын ахæм фырыхъулы хуызæн лæппу куы ныййарид. Кæд 
Хуыцауы фæнда, уæд...» — Йæ хъуыды кæронмæ нал ахæц- 
цæ и. Йæ цæсгом фæтар и. 
«Мæ зæрдæ та туаг агурын райдыдта», — мысы Азæйы 
ныхæстæ. Афтæ йæ сдзырдта, цыма йын æнæнхъæлæджы 
схаудта. 
«Цæмæн, цымæ?» — хъазгæмхасæн æй фæрсы Майрæм, 
йæхицæн фырцинæй йæ зæрдæйы гуыпп-гуыпп ссыди. 
«Дæу аххосæй...» 
«Æцæг зæгъыс æви?!. 
«Дзæгъæлы ма цин кæ. Нырма нæ дыккаг сывæллон нæма 
хъæуы. Тимурик уал байрæза, науæд уый дæр æнæ рæвды- 
дæй баззайдзæни. 
Майрæмы нæ фæнды, йæ усы цур йæ хъуыры цъар куыд 
ивæзта, фæлæ уый къæрттæй цъула куыд нæ аппæрста, уыцы 
’вирхъау хабармæ здæхын. Нæй — дурæй хъæбæрдæр. 
«Ма тæрс, нырма нын бирæ сывæллæттæ уыдзæни. Дæу 
хуызæн цæргæс...» Уыцы æгæр æргом ныхас дæр йæ зæр- 
дæмæ нæ фæцыди, фæлæ йæ нæлгоймаджы сæрыстырдзи- 
над æлхъивæнæй феуæгъд и. 
— Цыфæндыйæ дæр ма мын хъуамæ иу фырт ныййара, — 
йæхи ’рсабыр кæнынæн хъæрæй дзуры Майрæм. — Ацы 
хатт æй дохтыртæм нал ауадздзынæн. Йæ фæнд куы тæра, 
уæд та — хицæн! 
Майрæм йæ ныхæстæй фæтарсти. «Куы фæтæргай уа, уæд 
та? Нæ, нæ! Азæимæ ахицæн уæвыны бæсты ингæнмæ мæхи 
къахæй ныххиздзынæн. Уæвгæ кæдæм цæуы? Йæхæдæг дæр 
мæ бирæ куы уарзы. — Цыма искæй цур йæхи раст кæны, 
уыйау дзуры Майрæм. — Иу къахдзæф дæр мæ иуварс нæ 
цæуы. Фабрикмæ дæр — иумæ, уырдыгæй нæхимæ дæр — 
иумæ. Сменæйы мастер дæр уый руаджы сдæн, æндæр ма 
афонмæ хуыйæн машинæтæ цалцæг кæнин...» 
Майрæм ресторанмæ бахæццæ и æмæ бæстастæу æнцад 
лæууы. «Уæд та уал мæ хæдзармæ бакæсин?» — фæрсы 
йæхи. Йæ зæрдæ дыууæ дихы фæци. Иу дзы горæтмæ тыр- 
ны, иннæ — хъæумæ. «Кæд ын йæ дуæрттæ исчи басаста, 
242 

уæд та? Æхсгæ уад æм бакæ, фен æй æмæ фæстæмæ фез- 
дæх, артмæ дæ куы ничи дары.» 
Майрæм фæстæрдæм акасти. Йæ цæст автобусыл куынæ 
æрхæцыди, уæд хъæумæ йæ ных сарæзта. Ам дæр ын 
хæдзар кæй ис, уымæй хуымæтæджы сæрыстыр у. Сæрд- 
сæрды дæргъы дзы йæ фæллад фæуагъта. Азæимæ цæхæ- 
радоны куыстой, Тимур та цъæх нæууыл хъазыди. 
«Кауы рæбынæй пысыратæ сæ сæртæ куы сдарой, уæд 
та ардæм нæхи райсдзыстæм. Хæмпæлгæрдæг халамæрзæ- 
нæй иу ранмæ æрбахаф, арт ыл бандзар æмæ æууæрцъытæ 
кæ — уымæй ма хуыздæр цы уа! Ды дæр сæ бирæ уарзыс, 
нæ?» — æваст йæ хъуыдытæ аздæхтысты йæ фыртмæ. Йæ 
цæстытыл уайы, йæ ус æмæ йæ лæппуимæ æууæрцъытæ 
куыд хордтой, уый. Уынгæй сæм æрбайхъуысти машинæйы 
уасын. «Уый Астемыр у!» — ныццин кодта Азæ. Майрæ- 
мæн дæр æхсызгон уыди йæ хæрзгæнæджы ’рбацыд. Тиму- 
ры йæ хъæбысмæ фелвæста æмæ уынгмæ рауади. Астемыр — 
бæрзонд галгуыр лæгуынсæр лæг йæ урс «Волгæ»-йæ, мид- 
былхудгæ, рахызти, сывæллоны къухы шоколад къафетт 
фæсагъта, машинæйæ фæлмæн дзидзайы къуылдых райста 
æмæ йæхи хæдзармæ цæуæгау кæртмæ барджын хызт ба- 
кодта. 
«Йа, мæ хо, рæвдз февнал æмæ нæм истæмæйты фæ- 
кæс!»— бардзырд дæттæгау дзуры Азæмæ. 
«Хорз цæрæм, æвæдза, Астемыры хуызæн кайысимæ нæ 
фесæфдзынæн. Фабричы директорæн йæ бон бирæ у. Мæ 
дзыхæй цы схауы, уый йын Азæ йæ хъусы бацæгъды æмæ 
нымæтын ехсæй æркъуырæгау уайтагъд мæ цуры февзæры», 
— æнцойдæттæг хъуыдытæм æнахуыр æхсызгондзинад хæ- 
лиу кæны Майрæмы буарыл. 
«Æз Азæйæн мæ уд дæр нæ бавгъау кæндзынæн, уымæн 
æмæ мах тынг хæстæг æрвадæлтæ стæм, — хъуысы йæм 
Астемыры бæзджын хъæлæс. — Уæдæмæ — бавдæлут, æмæ 
уæхицæн хæдзар саразут». 
«Мах авналæнтимæ...» — сцæйдзырдта Майрæм, фæлæ 
йын фабричы директор йæ ныхас æрдæгыл фескъуыдта: 
«Ууыл ма тыхс... Азæимæ уын мæ риуыл — фæндаг». 
Изæрдалынгтæ хъæуыл æртыхстысты. Цъиуызмæлæг 
никуыцæй зыны, æрмæст ранæй-рæтты фосы уасын æмæ 
куыйты рæйын хъуысы.Чидæр суг сæтты. Кæйдæр тохы- 
найæ фæздæг залиаг калмау хæрдмæ быры. Ам алы уынг 
дæр Майрæмæн зындгонд у. Бæгъæввадæй дзы кæуылты 
нæ азгъордта, ахæм бынат ын нал баззади. Алы къуымæй 
дæр æм циндзинад ивылы. Уæртæ уыцы фисыныл галиу- 
ырдæм куы фæзилид, уæд комкоммæ йæ фыды хæдзармæ 
243 

бацæуид, фæлæ... Майрæмы нæ фæнды уырдæм цæуын.. 
Мад æмæ фыд амардысты, бинонтæ алырдæм ныххæлиу 
сты. Хистæр æфсымæр кæмæндæр хæдзар ауæй кодта, æмæ 
Душанбемæ афардæг и... 
Майрæм йæ уæззау æнкъарæнтимæ бирæ нæ бафæстиат 
и. Цард йæхионтæ домы. 
«Хуыцауæй разы, ныр мын дзы агуыридурæй амад хæдзар 
ис. Горæты та — æртæуатон фатер. Иууылдæр — Астемыры 
фæрцы. Мæ амæлæты бонмæ дзы хæсджын уыдзынæн». 
Хъуыдытæгæнгæ, йæ кæрты дуармæ бахæццæ и. Æрмæст 
йæ уынд дæр ын стыр æхсызгондзинад дæтты. 
«Хи,хи, йæ мард макуы фесæфа! Хионæн дзы ’мбал нæй». 
Дуарыл бахæцыди. Æхгæд. 
«Ссæдз боны йеддæмæ æдде нæ фæдæ, афтæмæй дæ иæ 
гом кæнын дæр ферох и. Дæллаг кæрон даргъ хъилыл цæ- 
хæрадоны ’рдæм ахæцын хъæуы, гормон», — æфхæры йæхи. 
Цалдæр къахдзæфы акодта æмæ цæджындзæй къулы ас- 
тæу нарæг хуынчъы йæ къух фæцавта. 
«Хъил уым куынæ и, уæд...» — йæ хъуыдытæ йын фес- 
къуыдта урс «Волгæ». Кæрты астæу æнхъæлмæгæсæджы 
лæуд кæны. «Ау, ацафон Астемыры машинæ мæ кæрты цы 
агуры? — батыхст йæхинымæр Майрæм. — Æвæццæгæн, 
Азæ горæтмæ картæфтæ ласы», — фæнды йæ йæхи ’рсабыр 
кæнын, фæлæ цыдæр дызæрдыджы къуыбылой йæ хъуыр- 
мæ фæтулы. Сисы сæрты кæртмæ бахызти. 
«Цымæ агъуысты цырагъ цæуыннæ судзы? Кæд Азæ 
ныккæнды и». 
Йæ хъус уыцырдæм дары. Никуы æмæ ницы. Цæуыл- 
дæр гуырысхо кæны, фæлæ цæуыл, уый адæргæй йæхæ- 
дæг дæр нæ хаты. Хæдзары сæрмæ скасти. Дурæвзалыйы 
сау фæздæг хæрдмæ бырсы, цыма арвы тыгъдад йæ чъизи 
къухтæй сахорынмæ хъавы. 
«Арт кæнын та дзы цæмæ хъуыди? Зымæгон ам кæмæн 
цы куыст и?» — йæ буар уазал хидæй ауымæл и. 
«Мæ буц сиахс, дæ хæдзармæ дын дурæвзалы баластон, 
æмæ йæ куы фенай, уæд-иу хъæрæй бæстæ дæ сæрыл ма 
сис», — мысы Астемыры хъазгæмхасæн ныхас. 
«Æмæ нæ цæмæ хъæуы? Ома, хъæугæ та... фæлæ... — 
стыхсти Майрæм. 
«Сымах нæ хъæуы, фæлæ мæн, — йæ цæст æм æр- 
ныкъуылдта фабричы директор. — Дзæбæх сылгоймагимæ 
абадын зымæгон дæр гуыбынниз нæу...» 
«А-а-а, хæйрæджыты фæтдзæгъдæн, уæдæ ды дæ, ды?» — 
æрсабыр и Майрæм. Чысыл раздæр йæ зæрдæйы къуымы 
цы дызæрдыджы хал фæфидар и, уый аскъуыди. Лæппу- 
244 

лæг йæ мидбылты бахудти. Йе уæхсчытæй уæззау уаргъ 
ахауди. Фæнды йæ фырæхсызгонæй йæ хъæлæсы дзаг ныхъ- 
хъæр кæнын, кæрты къуымты азгъорын, фæлæ йæхиуыл 
ныххæцыди. 
«Дæхи хæдзар у æмæ дæ дзы цы фæнды, уый кæ. Цы 
хорз у, мæн дæр горæтмæ аласдзынæ». Цæхæрадонмæ ахыз- 
ти, фæстæмæ æрбацыди. Рæстæг ыл адаргъ и. Йæхи цы 
фæкæна, уый нæ зоны. Йæ зæрдæмæ та сабыргай цавæр- 
дæр дызæрдыг бахъуызыди. Йæхицæй йæ тæры, фæлæ уый 
æгъатырæй йæ риумæ бырсы æмæ йæ тæрсын кæны. 
«Йæ хæзгул чи у, цымæ? Чифæнды дæр уæд. Æниу æз 
куы уаин директор. Уæд цы? Ницы. Азæйы фæсайын мæ 
бон нæ бауаид. Цы цæсгом ма йæм равдисин? Йæхæдæг 
мæ цæрайæ куы цæры...» 
Зилы кæрты къуымты Майрæм. Бел æмæ халамæрзæн 
скъæты сæвæрдта, рацыди. 
«Уæд та сæм бакæсин? — фæрсы йæхи. — Нæ, аив нæ 
уыдзæни. Астемыры зæрдæ мыл куы фæхуда, уæд дзы зы- 
мæгон мит нал рантысдзæни, æмæ та мæ бонывыддæртæм 
æрцæудзынæн. Фæлтау мæ гуыры конд горæтмæ саразон», — 
дзуры йæхицæн, фæлæ йæ йæ къах кæртæй нæ хæссы. Йæ 
зæрдæ цæмæдæр æхсайы. Цыфæнды куы фæуа, уæддæр 
хъуамæ йæ хицауы хæзгулмæ бакæса æмæ æрсабыр уа. 
Уаты дуарыл хъавгæ бахæцыди æмæ къæсæрыл лæугæйæ 
баззади. Йæ зæнгты хъару нал и. Къухтæ фыр зыр-зырæй 
дуары хæцæнмæ дæр нал арæхсынц. Пъол йæ къæхты бы- 
нæй иуварс куыд лидзы, уый æнкъары, фæлæ йæхи бауро- 
мын нæ фæразы. Йæ фæсонтæ къулыл баныхæста. Йæ цæ- 
стытæ сынтæгæй атонын нæ комынц. Азæ хуыссы уæлгом- 
мæ. Цыма ’фсæрмы кæны, уыйау йæ цæсгом — къулы ’рдæм 
здæхт. Йæ мыдхуыз къæбæлдзыг дзыккутæ базыл ныххæ- 
лиу сты. Йæ гом риуыл — Астемыры хъуынджын цонг. 
Лæгæн йæ фæтæн нард фæсонтæ æхсæвы фæлм æмбæрзы, 
фæлæ уæддæр урсбæрæг дарынц. Йæ тыхджын хуыр-хуыр 
тасмачъи лыггæнæгау буары иннæрдæм хизы. 
«Туг! — арвæрттывдау февзæрди Майрæмы сæры. Стъо- 
лыл æрдæгхæрд хæринæгты цур цы кард и, уымæ фæлæ- 
бурдта, стайау дыууæ гæппæн йе ’фхæрджыты уæлхъус 
алæууыди æмæ йæ Азæйы зæрдæйы йæ фистонмæ аскъæрд- 
та. Сылгоймаджы удаист хъæрмæ Астемыр фехъал и, 
Майрæмы къух ацахсынмæ ма, бæргæ, хъавыди, фæлæ бай- 
рæджы — уымæн дæр кард йæ риуы афардæг и... 
Майрæм æрчъицыдта. Йæ цæстытыл æваст цы æбуалгъ 
ныв ауади, уый дзы тас бауагъта. 
«Сæ туг сын куы ныккалон, уæд ахæстонмæ бахаудзы- 
245 

нæн, æмæ мæ лæппу сидзæрæй баззайдзæни. Мæ лæппу, 
мæ лæппу... Кæд мæн нæу, мыййаг?!» 
«Кæс-ма йæм, кæс, цæрмыстыгъд дæ куыд бакодта», — 
дард кæцæйдæр æм хъуысы Азæйы хъæлæс. 
«Цæмæй йыл ма фæгуырысхо уон, уый тыххæй мын мæ 
цæстытæ æхгæдта. Тимурмæ мæ хуызæнæй мисхалы бæрц 
дæр ницы ис. Уый мæ хъæбул нæу! — хъæр кæны йæхины- 
мæр Майрæм. — Цъаммар! Ды сылгоймаг нæ дæ, фæлæ ус- 
бирæгъ! Цæмæй мæ фервæзай, уый тыххæй мын дæ хæзгул 
балцæг самал кодта, æмæ мын æй мæ къухты нытътъыстай. 
Æз та, сæлхæр, афтæ æнхъæлдтон, мæныл тыхсыс». 
Майрæмæн фырмæстæй йæ цæстытæ доны разылдысты. 
«Ацы стыр дзидзайы къуылдыхмæ йæ зæрдæ куыд бахъа- 
зыди, цымæ? Цы йæм ссардта хорзæй? Хъæздыгдзинад 
æви... æви рæвдауынмæ мæнæй лæгдæр у?.. Сæхи ’рва- 
дæлтæ куы рахуыдтой, уæд сын сæ хиндзинад куыд нæ 
рахатыдтон? Ирон адæммæ цалдæргай мыггæгтæ æрвадиуæг 
кæнынц, æмæ цæмæй хæйрæг уыдтæн. Хиндзинад... хинд- 
зинад... Сæхи хуызæн сыл хинæй рацæуын хъæуы! Фæлæ 
куыд?» 
Майрæм агъуысты къуымты сгарæгау йæ цæст ахаста. 
«Куыд ничи дæ базона, афтæ сæ амар. Хорз æмæ дыл, 
ардæм цæугæйæ, иу зонгæ дæр нæ сæмбæлыди», — ныхас 
кæны йæхиимæ. 
«Астемыры ныххурх кæнин, фæлæ Азæ бæстæ йæ сæ- 
рыл сисдзæни». Адæргæй та йæ ныхыл уазал хиды цæппу- 
зыртæ фæзынди. Йæ цæстытыл уайы Тимур. Йæ гыццыл 
къухтæ йæм ивазы. Хъæбысмæ йæ фæнды, фæлæ... 
«Мæхи дæ дзæгъæлы рæвдыдтон. Дæ мад мыл гадзраха- 
тæй рацыди. Ничиуал мæ хъæуы а-зæххыл æппындæр. Мæ 
зæрдæ сау æвзалы фестади, — дзуры йæ фыртмæ Майрæм. — 
Сау æвзалы...» Уыцы дзырдтæ йын йе уæнгты цыдæр тых 
бауагътой. «Пецы дурæвзалы куы судзы. Мæ хæдзармæ йæ 
мæнгардæй æрбаласта æмæ дзы йæ мæлæт ссарæд. Хуы- 
цау, зæхх — æвдисæн, æз тæригъæдджын нæ дæн». 
Майрæм йæ туфлитæ раласта, йæ галиу къухæй сæ йæ 
риумæ нылхъывта æмæ хъæддаг гæдыйау æнæсыбырттæй 
пецы цурмæ бацыди. Астемырæн йæ хуыр-хуыр фенцади 
йæ мидоынаты базмæлыди. Йæ дæндæгты хъыррыст ссы- 
ди, стæй цæф арсау уынæргъын райдыдта. «Ацы мæнгард 
дунейы стыр бынат æрцахстай æмæ дæ риуы ’мбæрц цæуыс 
размæ, фæлæ дæ æз де ’цæг дунемæ гæвзыккæй барвитдзы- 
нæн! Фырбухъцардæй дæ цармы нал цæуыс, райсоммæ та 
хæрæгнасау ныннæрсдзынæ! Цы байтыдтай, уый кæрдыс! 
Æнхъæл уыдтæ, иугæр дæ дæлбар кусæг дæн, уæд мæ хын- 
246 

джылæг кæнæн ис! Нæ, мæ лымæнлæггаг! Ныммæл куыд- 
зау!» — хæцы йæ усы хæзгулимæ Майрæм. Йæ къух тохы- 
на ’хгæнæнмæ сивæзта, бахæцынмæ йыл хъавы, фæлæ йæ 
ныфс нæ хæссы. «Хъæуы цæрджытæй дæ цæсты зулæй дæр 
мачи ацахстаид, уымæн уæвæн нæй. Дæхиуыл фæхæц, на- 
уæд доны къусы сæфт фæкæндзынæ. Æгонгæй, никæй бон 
дын у тæрхон рахæссын. Дæ намыс хъахъхъæныс. Бахæц 
ыл, æмæ дæ фыдызнæгтæ фæхуыдуг уой! Тæппуд, бахæц 
ыл! Бахæц ыл, цæмæ ма кæсыс, хæлиудзых?! Уæдæмæ, 
гæвзыкк дæ, гæвзыкк. Дæ ус дæр дæ хъазæнхъул уымæн 
сарæзта», — уайдзæф кæны йæхицæн. 
«Иучысыл-ма бахъæц, ме ’фсымæр, а дыууæ боны цехы 
хицауы пенсийы арвитдзынæн æмæ йæ бæсты кусын рай- 
дайдзынæ. Институт каст куы фæуай, уæд та дын — сæйраг 
инженеры бынат», — йæ хъусты зæлынц директоры æнцой- 
дæттæг ныхæстæ. 
«Ныммар æй: дæ зæрдæ дын æлхæны. Ау, ахæм аслам 
дæ? Дæ усæй дын хынджылæг кæны, адæмы цæсты дæ 
æфтауы, йæ фырты йын хæссыс...» 
«Нæ, нæ, Тимур мæхи лæппу у! Мæ тугæй кæй равзæ- 
рыди, уый йе уæнгты кондыл бæлвырд зыны!» — йæхи са- 
быр кæны Майрæм. Йæ мидхъуырдухæнæй сфæлмæцыди. 
Чысыл раздæр йæ риуы цы æгæрон маст схæлбурцъ кодта, 
уымæн йæ тых фæсасти, судзгæ хур мигъты аууон куы фæуа, 
уыйау. 
Азæ хуыссæны базмæлыди, Астемыры цонг йæ риуæй 
айста æмæ йе ’ргом пецы ’рдæм раздæхта. Майрæм æм æдзы- 
нæг кæсы. 
«Ме ’ууæнк мын цæмæ бахордтай? Хуыцаумæ кувæгау 
дæм куы куывтон, уæд цæй æгъатыр разындтæ? Куыд ма 
цæрон дарддæр?» — фæрсы йæ усы йæхинымæр. 
«Фырдиссагæй ма дæхи дæр сайын райдыдтай. Æнæ уый 
æххуысæй размæ нæ рацæудзынæ æмæ йыл ауæрдыс», — 
мæстæй йæ мары йæ мидхъæлæс. 
«Адоны цур раст хъуыдымæ æрцæуын мæ бон нæ бауы- 
дзæни, цон кæртмæ», — дзуры йæхицæн Майрæм. Пецæй 
фæхицæн и. Йæ зæнгты хъару нæй, сæ зыр-зыр не’нцайы. 
Тыххæйты дуары цурмæ бацыди. 
«А-а, фæлидзыс, тæппуд! Ды йæ фыццаг уысм дæр зыд- 
тай, сæ амарынмæ дæ ныфс нæ бахæсдзынæ, уый, фæлæ 
ма дæхицæй тыхлæг арæзтай. Сæ дыууæ дæр дæ хъæугæ 
кæнынц, нæ?» — худы йæхиуыл Майрæм. Йæ маст йæ риуы 
цæджджинагау фыцы. Афтæмæй куы ацæуа, уæд йæхицæй 
йе сæфт фендзæни. Йæ цард ын ад нал скæндзæни æмæ йæ 
бонтæ æрхæндæгæй æрвитдзæни. Зæххы цъарыл уаллонау 
247 

хилдзæни, Астемыр та йæм уæле дæлæмæ кæсдзæни æмæ 
йыл былысчъилæй худдзæни. Нæ, фæлтау Майрæм цыфæн- 
ды знаггад дæр ракæндзæни. Адæймаг дунемæ иу хатт равзæ- 
ры, æмæ йын æрдзæй цы цæрæнбон лæвæрд и, уый хъуамæ 
сæрыстырæй ацæра. Хетæджы дзуарыстæн, Майрæм аххос- 
джын нæу. Уæртæ йæ сынтæджы цы дыууæ æнаккаджы 
хуыссы, уыдон æй бафхæрдтой, æмæ сæ хъуамæ йæ маст 
райса. 
Цæмæй та, йæ усмæ кæсгæйæ, йæ зæрдæ ма ’рфæлмæн 
уа, уый тыххæй йæм йæ чъылдым раздæхта, тохына ’хгæ- 
нæнмæ сабыргай сæвнæлдта, фæлæ йæхиуыл йæ бон нæ 
цæуы æмæ сагъдауæй лæууы. 
«Гъы, ды дæ хъуыддæгтæ тагъд-тагъд акæныс æмæ уай- 
тагъд афынæй вæййыс, мæнæн та ’хсæв-бонмæ мæ буар 
нæлгоймаг фæагуры. Æвæццæгæн мæ домбай лæг ссарын 
бахъæудзæни...» — йæ хъустыл уайы Азæйы хъазгæмхасæн 
æлхыскъ ныхас. Майрæм уæд йæ усæн хынджылæг кæнын 
æнхъæл уыди, фæлæ фæрæдыди. Бинонты ’хсæн цас 
куырмæлхынцъытæ ис, æвæдза. Ехх!.. 
Майрæм та дывыдон арты удхар кæнын райдыдта. «Ах- 
хосджын дæхæдæг дæ æмæ ахъуытты у ардыгæй. Дæ цард 
æвзæр нæ цæуы, æмæ йæ йæхи бар уадз», — дзуры йæм 
арф кæцæйдæр йæ мидхъæлæс. Исдуг ма джихæй алæууы- 
ди, стæй йæ къух æвæндонæй æруагъта æмæ йæ къахфын- 
дзтыл кæртмæ ахызти. Йæ зæрдæйы гуыпп-гуыпп æй тухæ- 
нæй мары, йæ хид йæ буарыл лæсæнтæ кæны, афтæмæй 
йæ уарзон усæй лидзы... 
ÆНАХУЫР ЦÆДИС 
Надиффæ иу уæйгæнæгæй иннæ уæйгæнæгмæ мæгуыр- 
гурау сæркъулæй бацæуы, йæ тыхстхуыз цæстæнгас иу дзаг 
стъолæй иннæ дзаг стъолмæ æнкъардæй ахæссы, алыхуы- 
зон дыргътæм дзæвгар рæстæг рохстæй фæракæс-бакæс 
кæны, йæ дæрзæг уырзтæй сæ фæрасгар-басгар кæны, стæй 
сын, йæ марыны тæрхон рагацау чи зоны, ахæм адæймаджы 
ныфссаст хъæлæсæй сæ хицауы бафæрсы: 
— Сæ аргъ та цас у, мæ хæдзар? 
Дзуапп ын куы раттынц, уæд йæ фæллад цæстытæ фыр- 
дис, фырадæргæй ахъоппæг вæййынц, исдуг сагъдауæй аз- 
зайы, стæй лæгъстæхуызæй афтæ бакæны: 
— Нæ лæджы хистæн мæ хъæуынц, мæ къона. Иучысыл 
дзы куы аппарис... 
Цæй æппæрст æмæ цæй цыдæр. 
248 

— Мæхæдæг дæр сæ зынаргъæй балхæдтон! — æрбайхъуы- 
сы йæм уæйгæнæджы рæхуыст ныхас æмæ дзы карды фын- 
дзау иннæрдæм ахизы. Йе уæнгтæ æрызгъæлынц, арф ныу- 
улæфы æмæ æфхæрдхуызæй йæхи иуварс айсы. Кæд ыл 
дыууиссæдз азы йеддæмæ нæма цæуы, уæддæр ын йæ хуыз- 
мæ гæсгæ æртиссæдз азæй къаддæр ничи ратдзæни, уæл- 
дайдæр мæнæ ам, базары, тыхст æмæ уырыдæй. Йæ мæл- 
лæг æнцъылдтæ цæсгом бынтондæр ныссау, нырхæндæг и, 
цыма дун-дунетыл цыдæриддæр бæллæхæй ис, уыдон иууыл- 
дæр йæ лæмæгъ уæхсчытыл æрæнцадысты. Иæ тæнæг æр- 
фгуытæ нылхынцъытæ сты. Йæ урс дадалитæ сау сæрбæт- 
тæны бын бамбæхста, фæлæ йæ дзæвгар рæстæг уыдонмæ 
кæй нæ равдæлди, уый бæрæг у. 
Алæмæты дыргъты алфамблай цас фылдæр цоппай кæны, 
уыйас йæ зæрдæ тынгæй-тынгдæр риссы, йæ маст йæ ми- 
дæмæхауд риуы цæджджинагау фыцы. Афтæ йæм кæсы, 
цыма йæ цард кæй ныддызгъуынтæ и, уым айдагъ уæйгæн- 
джытæ сты аххосджын, цыма йæ лæг дæр уыдоны азарæй 
бацарæфтыди. Сæ зæрдæтæ бæзджын фиу сæвæрдтой æмæ 
сæм мæгуыр адæмы хъыг æппындæр нал хъары, сæ хъæр- 
зын сæм нал хъуысы, сæхи йеддæмæ никæйуал æмбарынц. 
Ноджы ма къуыртты карк йæ рæвдуанмæ куы зила, уыйау 
бон-изæрмæ сæ дыргътæ радау-бадау кæнынц, æмæ сын 
хуры тынтæм мæстæймарæгау тæмæнтæ калынц. Цæстфæл- 
дахджытæ! Надиффæйы бон сыл куы цæуид, уæд сæ иу 
ахæстоны бакæнид, дыргъмондагæй сæ удтæ куыд сисой. 
Сæ хъиутæ фæхæрой, уастæн! Иу дæр дзы къæрттæй цъула 
куыд не ’ппары, уый диссаг у. Ноджы диссагдæр та, иумæйаг 
æвзаг куыд тагъд ссарынц, уый у. Бæстæты хицæуттæ кæ- 
рæдзи базаргæнджыты хуызæн куы ’мбариккой, уæд хæс- 
тæн зæххыл йæ кой дæр нал уаид. 
Надиффæ зилы, куры, хъуырыцъарæй лæгъстæ кæны, 
рæстæгæй-рæстæгмæ ма уайдзæфтæм дæр рахизы, фæлæ 
йæ уæйгæнджытæ мисхалы бæрц дæр ницæмæ дарынц. Сæ 
дыргъты аргъæй капекк дæр кæй не’ппарынц, уый ма сын 
исты хуызы ныххатыр кæнид, фæлæ йæм куыдфæндыйы 
цæстæй кæй кæсынц, уый бабыхсын йæ бон нæу, æмæ сæ 
йæхинымæр æлгъиты. Адæймагæн йæ цурты бындз дыв- 
дывгæнгæ куы ’рбацæйтæхы, уæд ма уымæ дæр аздахы йе 
’ргом, Надиффæйы та куыдзы хъуыды дæр нæ кæнынц. 
Цыма уыдон уæларвæй æруадзгæ зæдтæ сты, уый та сæ 
цагъайраг у. Уæвгæ сыл йæ зæрдæ дзæгъæлы худы. Мæгуыр 
лæгмæ хорз цæстæй чи кæд ракасти? Куы ничи дæ ницы 
’нхъæл уа, уæд æххуысмæ макæмæ æнхъæлмæ кæс. 
Мæстæлгъæд хъуыдытæй ницы пайда и. Фæнда йæ, нæ 
249 

дыргътæ æмæ йын халсартæ зынаргъæй æнæ балхæнгæ 
нæй. Зианы фынг æнæ уыдонæй не сфидаудзæни. Йæ лæг 
дзы, мæгуыр, йæ цотæн ауæрдгæйæ, йæ гуыбын никуы 
бафсæста, ныр хъуамæ йæ идæдз ус адæмы цæстмæ стыр 
гуыппытæ ныккæна. Цы гæнæн и? Царды цы ’гъдау ныф- 
фидар и, уымæн халæн нæй. Ничи дæ бамбардзæни, худгæ 
ма дыл цы фæкæна, æндæр. 
Надиффæ йæ хызынмæ нывнæлдта. Ныртæккæ дзы йæ 
фæстаг мин сомы сисдзæни æмæ сæ зæрдæрисгæйæ хардз 
кæнын райдайдзæни. Раздæр ахæм æхцатæ цалдæр хисты 
аг уыдысты, ныр та... Ехх! Сылгоймаг дæлиауæй ныуулæ- 
ыди æмæ йæ чыссæ агуры. Кæм и, Хуыцауы хатырæй? 
Кæд æй æнæрхъуыдыйæ йæ зæронд къурткæйы дзыппы ны- 
вæрдта? Нæ, уым дæр нæй. Уæдæ кæм и? Исчи йын æй 
адавтаид? Сылгоймаг йæ тасæфтауæг хъуыдыйæ фестъæл- 
фыди æмæ хъæрзæгау йæхинымæр дзуры: «Нæ, нæ! Уымæн 
уæвæн нæй! Ахæм æгьатыр ми чи бакæндзæни? Мæ мæгуыр 
капеччытæм кæй къух батасдзæни? Нæ лæджы хистæн мæ 
куы хъуыдысты...» 
Надиффæйæн адæргæй йæ хид йæ къæхты бынæй акал- 
ди. Цы кæна, уый нæ зоны æмæ джихæй лæууы. Йæ мин 
сомы йын чидæр йæ хызынæй кæй систа, уый йæ сæрæй 
æмбары, фæлæ йæ зæрдæ уыцы æбуалгъ хъуыдыимæ нæ 
разы кæны. Йæ рахиз къух цыма ифтыгъд у, уыйау йæхи- 
мидæг змæлы, куы къурткæйы дзыппы аныгъуылы, куы 
афтид хызыны скатай вæййы. 
«Нырма нæ лæгæн хист цæмæй скæндзынæн?» — фæрсы 
сылгоймаг йæхи, фæлæ йæ фарстæн дзуапп раттын нæ 
фæразы æмæ йæ цæстытæ доны зилынц. Ныртæккæ дæр 
ма дунейы цыдæр рухсы тæппытæ уыди, ныр бæстæ бата- 
лынг и, æмæ Надиффæ йæ размæ ницыуал уыны. 
— Цæмæ райгуырдтæн цымæ, ацы мæнгард дунейы? Хъи- 
зæмар кæнынæн? Дæлæмæ æрхауæд, мæн цы Хуыцау сфæл- 
дыста, уый! 
— Цы кæныс, Надиффæ, цы дыл æрцыди? — йæ хъус- 
тыл уайы йæ сыхаджы хъæлæс. Йе ’ргом æм æвæндонæй 
аздæхта. 
— Ницы. Æнамонд дæн, æмæ тагъддæр куы амæлин. 
— Цæмæ зæгъыс? Ауысгæн, дæхимæ хорз зæрдæ нæ рай- 
стай. 
— Зианы æхцатæй ма мæм мин сомы баззади, уыдон та 
мын чидæр адавта. 
— Ома, куыд адавта?— фæтар и нæлгоймаджы худæн- 
был цæсгом. 
— Цалынмæ æз уæйгæнджыты рафæрс-бафæрс кодтон, 
250 

уæдмæ мын къæрных ме ’хцатæ мæ хызынæй фелвæста. 
— Ауыстæн, уый хорз нæу. Уæдæ ныр куыд? — хъуы- 
дыдзастæй йæ фæрсы нæлгоймаг. 
— Нæ лæджы дыууиссæдзæм боны хист фæстæдæрмæ 
аргъæвын бахъæудзæни. Уæвгæ ма æз уыйбæрц æхца кæд 
æрæмбырд кæндзынæн! Афтæ гъе, Бути, мæгуырыл дур дæр 
хæрдмæ тулы, — хъарæггæнæгау кæны Надиффæ . 
— Дæ хъарджытæ-ма фæуадз æмæ директормæ цом. 
— Цæмæ? — йæ цæссыгтæ сæрфгæ йæ фæрсы сылгоймаг. 
— Кæд дæм истæмæй фæкæсид. Ахæм хъæздыг у æмæ... 
— Æрра сдæ æви цæй тыххæй мæм хъуамæ фæкæса? 
Нæ мын хион у, нæ мæ зонгæ кæны. 
— Базар йæ гыццыл паддзахад у æмæ йæ къæрныхтæ 
дæр уый сты. Хъуамæ дын де ’хца милиционертæн давын 
ма бауагътаид. 
— Ды дзы куынæ зæгъай. Кæд мын хъалагъурæй нæ кусы. 
— Цом-ма, цом. Нæ пъагæттæ нын нæ сисдзæни. Кæд нæ 
ракæна тæргæ, — хинхудтгæнгæ, йын дзуры Бути æмæ йæ 
рæсугъд агуыридурæй амад хæдзары ’рдæм йæ цонгæй 
фæласы. Иттæг хорз цалцæггонд райдзаст уатмæ бахызты- 
сты æмæ дуаргæрон æнхъæлмæгæсæджы лæуд кæнынц. 
Бæзæрхыгтæ сырхуадул лæг йæ къæлæтджыны бады æмæ 
хъуыддагхуызæй гæххæттытимæ архайы. 
— Дæ бон хорз,Мысырби, — салам ын дæтты Бути. 
— Æгас цæут. Цы уæ хъæуы? 
Директор семæ ахæм хъæлæсы уагæй дзуры, цыма афтæ 
зæгъынмæ хъавы, мæ кæрц ма дыс хъуаг уыди. Бути æмæ 
йæм Надиффæйы хуызæн мæгуыр уазджытæ арæх æрба- 
цæуы, æмæ сæ сфæлмæцыди. Раздæр сæ йæ зæрдæйы уаг 
æмбæхста, фæлæ базары хицауæй цас фылдæр кусы, уый- 
ас йе ’нкъарæнтæ æхцаты сыбар-сыбурмæ æргомæй-æр- 
гомдæр кæнынц... 
— Мæнæ ацы сылгоймаг мæ уарзон сыхаг у. Æрæджы 
йæ лæг амарди, æмæ йын райсом дыууиссæдзæм боиы хист 
кæны.Истытæ балхæна, зæгьгæ, йæ базармæ раластон. Ца- 
лынмæ уынджы мæ машинæимæ архайдтон, уæдмæ йын йæ 
мин сомы йæ хызынæй фелвæстой. Сылгоймаг æнæ иу ка- 
пеккæй баззади, æмæ йæм, зæгъын, кæд истæмæй фæкæсис. 
— Гъе, мæ хæлар, базары се’хцатæ кæмæн сæфынц, æз 
уыдонæн æххуыс кæныныл куы схæцон, уæд мæ сæр куы 
бахъуыди, — йæ хæрзхуыз цæсгомыл иу нуар дæр не змæ- 
лы, афтæмæй йе ’рттиваг стъолмæ кæсгæйæ, дзуры дирек- 
тор, йæ сæвджын уæхсчытыл схæц-схæц кæны, ома, кæд 
уæ сæрызонд нæ фæцыди, уæд мæм ахæм курдиатимæ куыд 
251 

æрбацыдыстут. Надиффæйæн фырæфсæрмæй йæ цæсгом 
артау ссыгъди. 
— Бахатыр кæ, дæ хорзæхæй. Æз ын бæргæ дзырдтон, 
фæлæ мæм нæ байхъуыста, — Бутийы ’рдæм ацамонгæйæ, 
къæмдзæстыгæй сдзырдта Надиффæ æмæ дуар йæ сæрыл 
ахаста. Бути йæ цæст дæр нæ ныкъулы, афтæмæй Мысыр- 
бимæ кæсы. 
— Мауал мæ хъыгдар, мæн не ’вдæлы! — дзуры йæм 
директор тызмæгæй, фæлæ Бути йæхи афтæ дары, цыма 
йын йæ ныхæстæ хъусгæ дæр нæ кæны. 
— О, гормон, мæгуыр æфхæрд сылгоймаджы фæстаг ка- 
печчытæ уæ къæрныхтæ куы адавтой, уæд æй афтидармæй 
куыд æрвитыс? Ирон лæг нæ дæ? Хистæн... 
Мысырби йæ тыппыр къухæй телефоны хæтæл фелвæс- 
та æмæ та Бутимæ йæ дæрзæг хъæлæс райхъуысти: 
— Кæцы дæ?! Дзæмæт?! Ардæм ма рауай! Цæмæн мæ 
хъæуыс?! Мæ сæр дæ хойын! Мæнæ мæм иу зындзырд лæг 
æрбацыди, æмæ йæ дæхимæ акæ! Мæн не мбары! 
Куыддæр Мысырби телефоны хæтæл йæ бынаты æрæ- 
вæрдта, афтæ милицæйы капитан директоры кусæн уаты 
фæмидæг и æмæ Бутийы цонгыл барджынæй æрхæцыди. 
— Уæ уазджыты тæрыны бæсты æлхæнджыты уæ къæр- 
ныхтæй куы хъахъхъæниккат, — Дзæмæты фелхыскъ код- 
та Бути æмæ директормæ йе ’ргом аздæхта. — Æз дæ хорз 
æмбарын, Мысырби.Адæмыл хур дæр не ’ххæссы. Чи зоны, 
мæ ныфс дæр дæм не ’рбахастаин, фæлæ Надиффæ Бурдзиуы 
хо у æмæ, зæгъын, кæд дæ зæрдæ фæтасид... 
— Кæй Бурдзиуы? — йæ сæрыл схæцыд директор. 
— Сырхауты. 
— Нæ министры?! 
-О. 
— Æмæ мын æй уæд раздæр цæуыннæ загътай?! 
— Кæд дзы, зæгъын, министры сæр нæ бахъæуид... 
— Уымæй дæ райдайын хъуыди! Æдылыйы бынаты мæ 
сæвæрдтай?! 
— Мæгуыр сылгоймагæн йе ’хца адавдæуыди æмæ... 
— Цу-ма, фæдзур æм! — йæ ныхас ын æрдæгыл фескъуыд- 
та Мысырби æмæ зынаргъ уазæгмæ æнхъæлмæ кæсæгау 
йæ къæлæтджынæй сыстади. Бути ауади æмæ йæ маши- 
нæйы цурæй Надиффæйы ’рбакодта. 
— Ныббар мын, дæ мад, дæ фыды хатырæй. Бон-изæр- 
мæ алыхуызон курджытæй мæ сæр разилы, æмæ мæ искуы- 
иу хатт æнæрхъуыды ныхас сирвæзы. Æрбад, дæ хорзæ- 
хæй. Æрбад, æрбад. Цæмæ лæууыс? Мах дын ныртæккæ 
дæ хъуыддаг ацараздзыстæм. Дзæмæт базар йæ дыууæ къу- 
252 

хы хуызæн зоны. Мæлдзыг дæр дзы нæ аирвæздзæни, — 
фæлмæн хъæлæсы уагæй дзуры Мысырби. 
— Афтæ, Хуыцауыстæн, — йæ сæр разыйы тылд кæны 
милицæйы капитан. 
Базары директорыл цы зæд атахти, уый Надиффæ не 
’мбары, æмæ йæм дисмæ кæсæгау кæсы. 
— Тасойæ, Мæрзайæ, Никитæйæ — се’ппæты къордтæм 
дæр баджигул кæн æмæ уыцы ’хцатæ ссар! — Дзæмæтæн 
бардзырд дæтты Мысырби! 
— Æз ныртæккæ! — козбаугæнæгау къуызгæйæ сдзырдта 
милиционер æмæ уазджытæм йæ сæрæй дуары ’рдæм аца- 
мыдта, — директорæн бирæ куыст и æмæ йæ мауал хъыг- 
дарæм. Цомут мæ кабинетмæ. 
Бути æмæ Надиффæ йæ фæдыл араст сты. Куыддæр Дзæ- 
мæт йæ бандоныл æрбадти, афтæ йæ хъæлæс бæлвырд 
фæфидардæр и, йе уæнгтæ сраст сты, æмæ се змæлд 
фæуæндондæрхуыз и, йæ сæрыл схæцыди æмæ йæ дæлбар 
кусджытæн цыбыр бардзырдтæ дæттын райдыдта. Надиф- 
фæ йæм дæрддзæф бады æмæ йæхинымæр дистæ кæны, 
афтæ æваст фæивæн куыд и, уæлдайдæр нæлгоймагæн? 
Ныртæккæ дæр ма мæнгуд фæсдзæуин куы уыди, уæд дзы 
цæстыфæныкъуылдмæ рæдæнг æлдар куыд рауади? Кæй 
йæм æрбахуыдтой, уыйимæ цы хъæлæсы уагæй дзуры, уый 
та йæм бынтон диссаг кæсы. 
— Ды, Тасо, мæнæн мæ кæнгæ æфсымæр дæ. Æз дæ мæ 
мады зæнæгæй фылдæр уарзын. О, о, мæ мады зæнæгæй 
фылдæр, фæлæ ныртæккæ дæ дзыпкъахджытæ мæнæ ацы 
сылгоймагæн йæ мин сомы фæстæмæ куынæ æрбахæссой, 
уæд уыцы стыр уарзондзинадæй мæ зæрдæйы мисхал дæр 
нал аззайдзæн. Бамбæрстай мæ? 
-О. 
— Хорз мæ бамбæрстай? 
— О, фæлæ... 
— Иу «фæлæ» дæр — нæ! Сахаты ’рдæгмæ мин сомы ам 
куыд уой, афтæ! 
Сахаты ’рдæг æм нæ бахъуыди æнхъæлмæ кæсын. Уай- 
тагъд фæстæмæ фездæхти æмæ фидарæй загъта: 
— Мæнонтæм ницы и, хицау. Иннæтæм сæ агур. 
Хицау ын йæ ныхасыл баууæндыди æмæ сержанты Ни- 
китæмæ арвыста, Надиффæйы та ноджы стырдæр дисы 
бафтыдта. 
«Æз мæ сывæллæттыл афтæ тынг не ’ууæндын, мили- 
цæйы капитан къæрныхтыл куыд æууæнды. Цы сæ иу кæны, 
цымæ?» — фæрсы йæхи æмæ хъусы иннæ æрбацæуæгмæ. 
—Хицау, афтæ фехъуыстон, мин сомы агурыс. 
253 

— Мæнæ ацы мæгуыр усæн йе ’хцатæ фесæфтысты, æмæ 
сæ ссарын хъæуы. 
— Мæ лæппутæм кæй не сты, уый тыххæй дын мæ сæр 
лыгмæ дæттын. 
— Цæмæй йæ зоныс? 
— Афонмæ мæм æрбахæццæ уыдаиккой. 
— Афтæ тагъд? 
— О, — æнæдызæрдæгæй йын дзуапп дæтты Никитæ.— 
Махæн не ’хсæн æмбæхст ницы и. 
— Цигайнæгтæ уыдаиккой? — йæхиимæ ныхасгæнæгау 
дызæрдыггæнгæ дзуры Дзæмæт æмæ Надиффæмæ фæрсæ- 
гау кæсы. 
— Нæ сæ æрхъуыды кодтон. 
— Уæйгæнджытыл куы зылдтæ, уæд дæ зæрдæ никæмæ 
фехсайдта? 
Надиффæ хъуыдыты аныгъуылди. 
— Нагъ. Иу бæрзонд лæппу-лæг мыл æнæнхъæлæджы 
йæхи скъуырдта, æмæ мæ хызын зæхмæ æрхаудта. Уый йæ 
систа, иуцасдæр мæ хатыртæ фæкуырдта, стæй адæмы ’хсæн 
æрбайсæфти. 
— Хæрзарæзт нæ уыди? Интеллигентхуыз? 
— О. Рæсугъд фæныкхуыз костюм ыл, галстук. Йæ сæ- 
рыл — дзыхъхъынног шляпæ. 
— Профессор! Цу-ма, сержант, йе ’фцæгготæй йæ æрба- 
лас. Стæй Мæрзайы дæр ракæ. Йæ хицауы цур йемæ æн- 
цондæр ныхасгæнæн уыдзæни. 
«Мæгуыр сæ бон æлхæнджытæн. Цы ’хсæнадмæ æрба- 
хауынц. Кæм цы къæрных æмæ цæстфæлдахæг и, уыдон ам 
æрæмбырд сты æмæ нын нæ судзгæ цæссыгтæй æхсад ка- 
печчытæ стигъынц. Дæлдæр фæуай, мæ райгуырæн бæстæ, 
кæд ды цæрынæн нæ бæззыс. Æниу дæ цы домын? Йæ сæр- 
гъыл хуызæнæн лæг сæвæрын чи нæ фæразы, уымæй цы 
бацагуырдæуа? Сæфт æмæ сæфт», — хъуыдытæ кæны йæ- 
хинымæр Надиффæ. Афтæ йæм кæсы, цыма смаггæнаг чъи- 
зи дзыхъхъы ныххаудта æмæ йæ амæлæты бонмæ дæр нал 
ссыгъдæг уыдзæни. Лæгтæ æрбацыдысты æмæ сын сæ ны- 
хас хъусы, фæлæ цæуыл дзурынц, уый не’мбары. Йæ мин 
сомы йын йæ къухмæ нымайынц, фæлæ йæ уыдон дæр нал 
æндавынц. Раздæр ын дзуары ’ хцатæй сыгъдæгдæр уыды- 
сты, ныр та æппæтæй æлгъагдæр æмæ æлгъыстдæр гæх- 
хæттытæ уыны йæ разы. Нæ, Надиффæ уыдонæй йæ уар- 
зон фырнымд лæгæн хист нал скæндзæни. Фæлтау ыл адæ- 
мы зæрдæ фæхудæд. 
Бути бандонæй сыстади, æмæ сылгоймаг дæр йæхиуыл 
254 

схæцыди. Уыцы рæстæг уатмæ æрбахызти базары дирек- 
тор. 
— Мысырби Сахмурзаевич, уыцы сæфт æхца ссардтам! — 
цинæвдылд хъæлæсæй йын æппæлы Дзæмæт. 
— Кæмæ разындысты? 
— Профессормæ. 
Ууыл сæ ныхас ахицæн и. Давæгæн уайдзæф дæр — нæ 
æфхæргæ дæр — нæ. Цыма зæххæй мин сомы фелвæста 
æмæ сæ йæ хицаумæ авæрдта, уыйау сæрбæрзондæй ацы- 
ди. Мысырби Надиффæмæ йæ мидбылты худы æмæ йæм 
фæлмæн хъæлæсæй дзуры: 
— Бурдзиуæн-иу мæ номæй саламтæ ратт. 
— Кæй Бурдзиуæн? — дисфарст æй кæны Надиффæ. 
— Сырхауты. 
— Уый та чи у? Æз ахæм лæг нæ зонын. 
— Зоны йæ, зоны. Йе ’фсымæр у. Мадæй иу сты, фы- 
дæй — хицæн, фæлæ дзы фырцинæй æрбайрох и, — фæ- 
цырд æм Бути æмæ хинхудтгæнгæ Надиффæйы цонгыл дуа- 
ры ’рдæм ахæцыди. 
БИРÆГЪ - ФЫСДЗАРМЫ 
Бæрзонд хæрзаив бæстыхайы сау гранит къæсæрæй иту- 
вæрды хуызæн лæгъз асфальтмæ æрхызтæн, хæхты ’рдæм 
мæ ных сарæзтон æмæ, фыдуаг сывæллонмæ хæцæгау, мæ- 
хицæн уайдзæфтæ кæнын: 
«Гъер дæ кæрддзæмы ’нцад цæуыннæ бадтæ?! Дæ рæбы- 
ны иу капекк куынæ и, уæд дæ цæй дукани хъуыди?! Дæ 
сынтæг цас у, дæ къæхтæ дзы уыйбæрц адаргъ кæ! Нагъ, 
хъуамæ дæ фындз алы ран дæр тъыссай! Æмæ дын æй хорз 
куы бакъуырынц...» 
Цæхæркалгæ райдзаст залы цы фæсарæйнаг алæмæты 
дзаумæттæ федтон,уыдон мын мæ мастыл цæхх ныккодтой, 
æмæ сын сæ хицауы ’лгъитын. Стенкæйæ, сервантæй, ши- 
фанерæй, стъолæй, бандонæй, диванæй, айдæнæй — иууыл- 
дæр ахæм рæсугъд уыдысты, афтæ тынг æрттывтой, æмæ 
сæм цæсты тигътæ нæ лæууыдысты. Нырмæ, хæлæг циу, 
уый нæ зыдтон. Æргъæу галуанты цæрынмæ никуы бæл- 
лыдтæн, уæдæ фæлмæн къæлæтджынты бадынмæ дæр нæ 
тырныдтон. Æвæрæз бинонты ’хсæн райгуырдтæн, бæгънæ- 
гæй схъомыл дæн æмæ мæ мæгуыры бон зыдтон. Мæ фыд- 
былызы къæхтæ мæ аргъауы тæмæссаг дунемæ куынæ ба- 
хастаиккой, уæд мæ тыхст уавæр бæззон цардыл нымадта- 
ин, фæлæ, уыцы диссæгтæм кæсгæйæ, мæ цæсты фиутæ 
255 

батадысты, се ’ргъты уындæй та мæ масты дзæкъул атыдта. 
Нырма ныр бамбæрстон, ме ’фсин дуканийæ куы ’рбацæуы, 
уæд бензинæй пырхгонд хъæмпау, ссудзынæввонг цæмæ 
вæййы, уый. Мæ ныфссæттæн фатер мæ цæстытыл ауади, 
мæхинымæр та зæронд хуыздзыд линолеумыл мæ къах скъуырд- 
тон, æмæ адæргæй мæ буар æрбампылæгау кодта. 
«Дарддæр, дарддæр ацы табугонд бынатæй. Ам мæ хуы- 
зæн хæлиудзыхтæн ницы хъуыддаг и. Лæгæн йæ къухы цы 
нæ бафтдзæн, уымæ бæллын дæр нæ хъæуы. Йæ риссаг 
хъæдгом ма карды фындзæй цы фæрæхойа, æндæр дзы 
ницы рамбулдзæни» , — дзурын мæхицæн æмæ, сагъæс- 
гæнгæ, цæуын, ме сфæлдисæг мын цы фæндаг сныв кодта, 
ууыл. Афтæ мæм кæсы, цыма утæппæт дзаумæттæй мæ бон 
иу балхæнын дæр кæй нæу, уым æрмæстдæр ме ’нæфсис 
хицæуттæ сты аххосджын, æмæ семæ загъд кæнын. Фæнды 
мæ се ’гасæн дæр сæ хурхыуадындзтæ дæндагæй бахсы- 
нын. Мæ къух сæм кæй нæ баххæсдзæни, уый æмбарын, 
æмæ мын мæ лæмæгъдзинад мæ маст ноджы тыхджындæр 
кæны. Зæххыл æппæты адæймагуарзондæр дæсныйад рав- 
зар, дæхицæй йæ фылдæр бауарз æмæ цыфыддæр знаджы 
зæрдæйы уагимæ цæр. Дæлдæр фæуа, мæн ахæм бынатмæ 
чи ’ртардта... Æнæнхъæлæджы мæ сæрымагъз, арвæрттыв- 
дау, ныррухс и æмæ дзы ме ’рдхорд Авданы сурæт фæ- 
зынди, цыма йын йæ къам фелвæста. 
«Мæ хъуыдыйы кæрон дæр куынæ уыди, уæд æваст мæ 
фæлгæнæны кæцæй февзæрди?» — фæрсын мæхи, фæлæ 
мæ фарстæн дзуапп раттын нæ фæразын. Джихтæгæнгæ ма 
цалдæр къахдзæфы акодтон æмæ йыл хæрхæмбæлд фæдæн. 
Йæ дæрзæг уæзæгджын къух ын куы райстон, уæд мæм 
æдзынæг æрбакасти æмæ мæ æлхыскъæмхиц хъæлæсæй 
фæрсы: 
— Гъер нæ дыууæйæн дæр худинаг нæу? Иу горæты цæр- 
гæйæ, афæдз иу хатт дæр кæрæдзи ма уын. 
— Цард ныууæззау и æмæ нын фидар рæхыстæй не уæнг- 
тæ сбаста. Хи ’рдхордмæ нæ, фæлæ æддагоны мардмæ цæ- 
уын дæр нал уæндын. Дæ дзыпны куы ницы уа, уæд дæхи- 
уыл фидар хæц... 
— Дæ хорзæхæй, ам кæцæй фæдæ? — ме ’нкъард хъуы- 
дытæй мæ иуварс здахы Авдан, фæлæ йын æз нæ комын. 
— Иу мæгуыр рынчыны бабæрæг кодтон. Хостæ цæмæй 
балхæна, уый йын нæй æмæ зæфцы фыдæй сæфы. Йæ ном 
æнæхъæн бæстæйыл куы нæрыди, уæд та йын хицæуттæ йæ 
кадæй сæхицæн цæсгæмттæ кодтой. Мæлæг адæймагмæ зын 
кæсæн у æмæ дзы мæхи райстон. Мæ хæдзары дуарæн йæ 
зæронд хæцæн æмæ гуыдыр баивон, зæгьгæ, уæртæ уыцы 
256 

дуканимæ бацыдтæн, æмæ мын мæ цард бынтондæр сæнад и. 
— Цæмæн уæд? — йæ мидбылты хинхудт кæны мæ хæ- 
лар. Йæ мæллæг фæлмæстхуыз цæсгомыл бæлвырд зыны, 
мæ уавæр мын хорз кæй æмбары, уый. 
— Хуыцауæй дæ бауырнæд, Авдан, мæхимæ абонæй æгад- 
дæр никуы ’ркастæн. Скъолайæ сыгъзæрин майдан райс, 
мединститутæй та — сырх диплом, сæйгæ рынчынты ’рвыл- 
бон мæлæты дзæмбытæй къах æмæ иу ницæййаг гуыдыр 
балхæнынæн ма у. Æхсæвы иу афон мæстæлгъæдæй райхъал 
вæййын æмæ ме ’дылы сæр тымбыл къухæй фæхойын, цæй 
ахуыр мæ хъуыди, зæгъгæ. 
— Æмæ дæхи цы ’ргæвдыс? Цы бæстæйы цæрыс, уый 
нæ зоныс?.. 
— Бæргæ йæ зонын, фæлæ мæ фосы бынаты уæвын нал 
фæнды. Дæ къах-къухы йаргъ дæр чи нæу, уыдон дæ хын- 
джылæг кæнæнт. Мæнмæ гæсгæ, ахуыргæнджытæ æмæ дох- 
тырты йæ къæхты бын чи ссæнды, уьгдон адæмы знæгтæ 
сты æмæ сæ ахæстоны дарын хъæуы, мах та сæ нæ сæрыл 
сбадын кодтам. Сæхæдæг нын нæ туг кæй цъирынц, уый 
сæм фаг нæ кæсы, æмæ ма нын нæ мæллæг буарыл уæртæ 
уыцы дуканийы хицæутты хуызæн цъулберты дæр æвæрынц. 
— Гукк, мæ хæлар, гукк! Райхъал у! Ды цы цардыл сахуыр 
дæ, уый аивгъуыдта. Сæрæн лæппуты рæстæг æрцыди, æмæ 
семæ æмдзу кæ, науæд сæ фæстæ баззайдзынæ! Чи у, уый 
нæ зоныс, æхца йæм кæцæй цæуы, уымæн ницы ’мбарыс, 
афтæмæй йæ цъулбер хоныс! Хæлæг дын дæ цæстытæ бах- 
гæдта æмæ сæ ницы уыныс. 
— Фæлæуу-ма, фæлæуу, æмæ ды та йæ фарс цæмæ хæ- 
цыс? 
— Уæдæ алы цъыфкалæгæн ме ’рдхорды ’фхæрын дæр 
куыд уадзон? 
— Миллионер æмæ мæгуыргур — æрдхæрдтæ? Ма мæ 
худын кæ. 
— Ницы дæи мæгуыргур, — фæтæргай Авдан, æмæ йе 
’нкъард цæстытæ бынтон нырхæндæг сты. — Айфыццаг мын 
цас æхца радта, уый куы зонис... 
— Хуыцауы лæвар? 
— Æмæ Хуыцауы лæвар ус йæ уарзон лæгæн куы ницы- 
уал дæтты. Уæртæ уыцы бæстыхай хъомдоны хуызæн уыди, 
æмæ йын дзы цы сарæзтон, уый дæхæдæг уыныс. 
— Уæллæй, диссаджы къухтæ дын и... 
— Йæ хицауы зæрдæмæ дæр тынг фæцыди. Фырбуцæй 
ма мæ йæ ресторанмæ дæр бахуыдта. 
— Ресторан дæр æм и? 
9 Æилгсрг 
257 

— Иу нæ, фæлæ — дыууæ, дуканитæ та — æртæ, стæй 
ма бирæ æндæр цыдæртæ. 
— Сыдæй нæ мæлы уæдæ... 
— Йæ бинонтимæ Испанийы цæры. Айфыццаг йæ фондзазд- 
зыд фыртæн диссаджы куывд скодта. Ацал-ауал азы рацар- 
дтæн æмæ ахæм фынгтæ никуы федтон, сæ кой сын аргъæ- 
утты дæр никуы фехъуыстон. Уари, кæйдæртау, йæ рæс- 
тæг æнæпайда рынчынтыл нæ сафы... — æнæнхъæлæджы 
йæ ныхас былысчъилæй балхынцъ кодта Авдан, фæлæ йын 
æз йæ фæлмæн æлхыскъ ницæмæ æрдардтон. 
— Нæ зонын, нæ зонын... Ахæм лæг бузныджы тыххæй 
хуымæтæг кусæджы йæ ресторанмæ бахона... 
— Фыццаджыдæр, æз хуымæтæг кусæг нæ дæн, фæлæ — 
курдиатджын аразæг, дыккагæй та мæ бузныджы тыххæй 
нæ бахуыдта, фæлæ — ног бадзырд саразынмæ. Хонæг 
мæм æрбарвыста йæ хистæр æфсымæры, æрвитгæ та мæм 
æй æрбакодта, уæртæ дуканийы дуармæ цы фæсарæйнаг 
сау машинæ лæууы, уымæй. Йæ шофыр — арсы хуызæн 
лæппу. Йæ сæр — булкъдаст. Цæстытæ — знæтхуыз. Æф- 
сæр — уæззау. Иу хатт æй куы фенай, уæд æй никуыуал 
ферох кæндзынæ. Бынтон диссаг та Уари йæхæдæг у. Саджы 
срисынтыл амад. Рæстæмбис рæзтæй чысыл бæрзонддæр лæг. 
Мызыхъхъарæзт. Фæтæнуæхск. Нарæгастæу. Цæхæрцæст. 
Уæвгæ йын йæхи дæр зондзынæ. Иу-дæс азы размæ зынд- 
гонд богал уыди. Йемæ хъæбысæй хæцын ничи фæрæзта, 
æмæ йæ Франк хуыдтой. Йæ сатæг-сау æрфгуытæ — бæр- 
зонд ист, иудадзыг дæр уыцы къæлæтæй лæууынц. Афтæ 
зыны, цыма кæйфæнды дæр йæ быны ассæнддзæн. Æнæуи 
та — уæздан, хæдæфсарм, хиуылхæст, баронхуыз. Цыфæн- 
ды карзæй йæ куы бафхæрай, уæддæр дæм фæстæмæ ницы 
сдзурдзæни. Фысы комæй хал нæ раласдзæни. Йæ дукани 
йын афæдзы ’рдæг фæцарæзтон æмæ дзы иу æнæууылд 
ныхас никуы фехъуыстон. Цыма æз уымæ нæ куыстон, фæлæ 
уый мæнмæ куыста, уыйау мæм дзырдта лæгъстæхуызæй. 
Йæ дæрзæгдæр ныхæстæ уыдысты: «Мæ дзæбæх æфсы- 
мæр», «мæ цæдисон æмбал», «мæ уарзон хæлар». Йæ рæ- 
сугъд баритоны фæлмæн мыртæ мын мæ зæрдæмæ цыдæр 
æнахуыр сабыргæнæн æнкъарæнтæ хастой, æмæ йæм хъу- 
сынæй не ’фсæстæн, ме уæнгты мын æгæрон ныфс уагътой. 
Кусгæ та йæм кодтон боныцъæхтæй суанг фæсахсæвæртæм. 
Дæхицæй йæ зоныс. Лæг йæ куыст куы уарза, уæд дзы нæ 
фæлмæцы. Уый æдде ма мын стыр мыздæй зæрдæ бавæрд- 
та, æмæ мæхиуыл нæ ауæрстон. Куыддæр куыст фæдæн, 
афтæ йæ фыртыл фондз азы сæххæст и, æмæ йæ куывды 
рæбынæй æрбадтæн. Хуыцауы фыдæх мæ уæд, кæд гæды 
258 

зæгъын. Уарийæ йæ хъæбул ферох и. Уæвгæ йын уым дæр 
нæ уыди, æмæ мæм афтæ фæкасти, цыма куывд мæ номыл 
скодта. Кæрæй-кæронмæ йæ уазджытæн феппæлыди мæ- 
нæй, иу сидт сæрмагондæй рауагъта мæ цæрæнбоны тых- 
хæй, иннæ та — мæ сыгъзæрин къухты тыххæй. Мæ цæсго- 
мыл мын цыма арт бандзæрста, уыйау сыгъди. Æмæ куыд 
нæ сыгъдаид. Нæ хицæуттæ фыццаг лæгæй фæстаг лæгмæ 
уым бадтысты, æмæ сæ ныфсæрмы дæн. Уырдæм куынæ 
бахаудаин, уæд æй нæ бамбæрстаин, æрвылбон нын рæ- 
сугъд ныхæстæй нæ хъустæ чи ’хсы, уыдон махæй куыд 
дард сты, уый. Знон дæр ма фæллойгæнæджы хуыдтой нæ 
царды сæйраг цæджындз, ныр Уари сси сæ удылхæцæг. 
— Уæдæ йæ йæ куывды се знаг дæр куыд рахуыдгаиккой, — 
бахудтæн ыл æз, фæлæ мын Авдан мæ ныхæстæ хъусгæ 
дæр нæ фæкодта. 
— Йæ кадджын уазджытæ куы ацыдысты, уæд мын мæ 
цонгыл ахæцыди æмæ мæ иу хæрзаив уатмæ бахуыдта. 
— Цæй, куыд дæм фæкастысты нæ хицæуттæ? — бафарста 
мæ зæрдаивæй, цыма, йæ ныхас цæмæй райдайа, уый нæ зыдта. 
— Мæ-гъа. Адæймагæн иу фендæй цы базонæн и? — 
æбæрæг дзуапп ын радтон æз. Уымæн йæ цæсгомыл æм- 
баргæ мидбылхудт фæзынди, стæй æрбайсæфти. 
— Æз уыдоны хуызæн ахуыргонд æмæ мæлгъæвзаг куы 
уаин, уæд æнæхъæн бæстæ мæ къухтæм райсин. Фæлæ мæм 
авд къласы йеддæмæ нæй, дзурынмæ та æппындæр нæ арæх- 
сын. Цæй, кæд афтæмæй дæр нæ фесæфиккам... 
Фæлмæн къæлæтджынтыл кæрæдзи акомкоммæ æрбад- 
тыстæм, Уари чысыл æрттиваг стъолæй иу рæсугъд къопп 
йæхимæ æрбахæстæг кодта, ставд морæбын сигарæ дзы си- 
ста æмæ йæ сдымдта. 
— Цы пълантæ дæм и дарддæр? 
— Исты куыст та мæ ссарын бахъæудзæни. Мæнæн æртæ 
сывæллоны даринаг и æмæ мын æгуыстæй бадæн нæй. 
— Уымæй раст зæгъыс, фæлæ дæм дæ курдиат ницытæ 
æмæ мацытыл хардз кæнынмæ æвгъау нæ кæсы? 
— Цы мæ бон у? Нæ цард ныггæлиртæ и æмæ дзы зонд 
æмæ курдиатæн бынат нал и. 
— Ма зæгъ, ма зæгь... Уый сын раздæр нæ уыди бынат. Ныр 
сын æгæр дæр ма и, æцæг сæ раст пайда кæнын хъæуы... Мæн- 
мæ бирæ адæм кусы, фæлæ дзы мæ зæрдæмæ дæуæй тынгдæр 
ничи цæуы æмæ дын мæ зæрды баххуыс кæнын и... 
— Бузныг. Æгайтма мæныл дæр Хуыцауы уарзон адæй- 
маг сæмбæлди. 
— Уæдæ мæм бæстон æрбайхъус, мæ дзæбæх æфсымæр. 
259 

Афæдзы ’рдæгмæ чысыл æхца нæ бакуыстай. Кæд дæ фæн- 
ды, уæд сæ ахæсс кæнæ сæ уадз. 
— Ома, куыд уадз? Нæ йæ бабæрстон æз æмæ йæм дис- 
гæнæгау бакастæн. Уый та йæ мидбылты бахудти æмæ йæ 
саулагъз тымбыл цæсгом бынтон срæсугъд и. 
— Мæнæй сын ма тæрс: æз ахæм капеччытæм нæма ’рхауд- 
тæн. Æрæджы цы ’ддæгуæлæ хæдзар сарæзтон, уый мын 
саив кæн æмæ ма дын сыл ссæдз мин доллæры бафтаудзы- 
нæн. Хорз дукани дзы балхæн æмæ дæ бинонты цард са- 
раз. 
«Ма йыл æууæнд. Æгæр æнцонæй дын дæтты утæппæт 
æхцатæ», — февзæрд мæ сæры æмæ мæхимидæг батыхстæн. 
Уари мын мæ зæрдæйы уаг бамбæрста æмæ сыстади. 
— Кæд дæ нæ фæнды, уæд бар — дæхи. Тæккæ райсом 
де ’хца дæ къухты уыдзысты. 
«Ахæм уæздан лæг йæ цæсгом нæ бахæрдзæн. Йæ фæн- 
дыл сразы у, науæд сыгъзæрин маргъ дæ къухæй атæхдзæ- 
ни, æмæ йæ нал æрцахсдзынæ» , — сдзырдта мæм мæ зæр- 
дæ æмæ йæм байхъуыстон, мæ дыстæ рæбындæр бафæл- 
дæхтон æмæ мæ хæрзгæнæджы хæдзар аив кæнынмæ бав- 
нæлдтон. Алы минут дæр мæ цæстытыл уади ’хцаты кæри 
æмæ, фæллад циу, уый нæ зыдтон. Æппындæр мæ хæдзар- 
мæ нал цыдтæн. Раздæр мæ зæрды балхæнын уыди кусæн 
æрмадз, ’стæй та дукани. Мæ зæрдæйы гуырыди уæлмонц 
бæллицтæ æмæ мæ сæ фæдыл сайдтой æнахуыр рæсугъд 
дунемæ. Ме ’вæрæнтæй мæм иу капекк дæр нал баззади, 
фæлæ мæ цæсгом Уарийæ æхца курын нæ хъæцыди, йæхæ- 
дæг та мæ фæрсгæ нæ кодта, цæмæй цæрыс, зæгъгæ. Мæ 
зæрдæ йыл нæ худти, уымæн æмæ æфсæст æххормаджы 
рис нæ зоны. Ме ’фсин йæ зонгæтæй æфстæуттæ куь*рдта, 
æмæ куыддæртæй ирвæзтыстæм. Цас тынгдæр тыхстæн, 
уыйас зæрдиагдæрæй куыстон æмæ йын йæ хæдзарæй му- 
зей сарæзтон. Фæуынмæ йæ куы хъавыдтæн, уæд мæм Уари 
фæзынди, йæ фатеры къуымты, дистæгæнгæ, фæразил-оа- 
зил кодта, дуарæй, рудзынгæй, царæй, къулæй, пъолæй — 
се ’ппæтмæ дæр лæмбынæг фæкасти æмæ йæ къухтæ кæ- 
рæдзиуыл ныццавта. 
— Курдиатджын лæг дæ, уый зыдтон, фæлæ йæ афтæ 
срæсугъд кæндзынæ, уый мæ фæсонæрхæджы дæр нæ уыди. 
Дæ мыздыл ма дын мин доллæры ’фтауын, стæй ма иу хъуыд- 
даг... Дæ сывæллæттæ кæм сты? 
— Нæхимæ. 
— Æмæ сæ ацы æнуды тæвд асфальтыл дарыс? 
— Уæдæ? 
— О гормон, æмæ тæригъæд не сты? 
260 

— Цы сын мæ бон у? 
— Тæккæ райсом сæ мæ хардзæй санаторимæ арвит. Хъу- 
сыс? Мæ хардзæй. 
— Нæ хъæуы... Йæд у... Уый бæрц... 
— Хъæуы, хъæуы! — дзурын дæр мæ нал суагъта Уари. — 
Машинæ дæм бацæудзæн, æмæ сæ сæ мадимæ рæвдздæр 
алас. Уадз æмæ æрдзы хъæбысы сæ фæллад суадзой. 
Сæттын ыл, фыццаг хатт мæ адæймаджы рæдаудзинад 
дисы бафтыдта. Æрфæндыд мæ Уарийы мæ хъæбысы фел- 
васын, фæлæ йæм нæ бауæндыдтæн. Фырæфсæрмæй мæхи 
цы фæкодтаин, уый нал зыдтон æмæ йæ цуры сæркъулæй 
лæууыдтæн. Æрæджиау ме ’муд æрцыдтæн æмæ къæмдзæс- 
тыгхуызæй афтæ бакодтон: 
— Дуканийы разæй уал кусæн æрмадз куы балхæнин... 
Мæхимæ иуцалдæр лæппуйы райсин, æмæ бонджынты фа- 
тертæ аив кæниккам... 
— Иттæг хорз! — бацинхуыз и Уарийы цæсгом, цыма 
йын æрмадз йæхицæн арæзтон. — Æз дæр дæм фæкæсдзы- 
нæн. Хицау мæм хионы зæрдæ дары, æмæ дын кæд мæ 
фæрцы дзæбæх ран исты къуым раттид. 
— Уый дæумæ дары хорз зæрдæ, æз та йын чи дæн? 
— Мæ ныхасыл дыккаг нæ зæгъдзæн. Йæ бынат 
бахъахъхъæныны тыххæй ме’хцатæй уæлæмæ цас алæвæр- 
дта, уый зоныс? 
— Цас? 
— Дæ цот æмæ дзы уыдоны цот зæронды бонмæ æдых- 
стæй фæцардаиккой... 
— Адæм се стыр æууæнк кæуыл бафтыдтой, æрвылбон, 
Хуыцаумæ кувæгау, кæмæ кувынц, йæ уды рухс нæ батавдзæ- 
ни, зæгъгæ, кæмæй дзурынц, уый йæхи, рæузонд сылау, 
æхцайæ æлхæнын бауагъта?! Нæ мæ уырны! — фидарæй 
загътон æз. Уый мыл бахудти æмæ мын ме уæхск æрхоста. 
— Гъе-е, мæ дзæбæх æфсымæр, балхæнæн кæмæн нæй, 
ахæм лæг зæххыл нæма райгуырди, æцæг иутæ асламдæр 
сты, иннæтæ — зынаргъдæр. Сымах сын цæхæрцæст цæр- 
гæстæ æнхъæл стут, уыдон та хæдмæлхор халæттæ сты. Се 
’цæг цæсгæмттæ сын куы фениккат, уæд уæ сæрыхъуынтæ 
арц сбадиккой... Æхца мах нæ уды фыдæбонæй кусæм, 
уыдонмæ та æвæлмонæй хауынц, уæддæр ма ныл былысчъил- 
тæ кæнынц. Мæхи зонынхъом куы фæдæн, уæдæй нырмæ 
æз иу адæймаджы дæр никуы бафхæрдтон. Лæг йæ ахæрæ- 
ты фæндаг уæлæуыл сыгъдæг кæны, цæмæй йын йæ чыры- 
ны уæлхъус афтæ мачи зæгъа: «Дæлдæр ныххау мæ уды 
тæригъæдæй!» 
Куыннæ арвыстаин уыцы ныхæсты фæстæ мæ бинонты 
261 

сæ фæллад уадзынмæ? Иу хъæздыг лæгæй стыр процент- 
тыл дуне ’хца райстон æмæ ма дзы санаторийы сæйраг дох- 
тыры зæрдæ дæр балхæдтон. Къуырийы фæстæ мæм дыууæ 
изæры астæу Уари телефонæй æрбадзырдта: 
— Мæ уарзон хæлар, æз мæ бинонтæм Испанимæ 
цæуын, æмæ дзæвгар рæстæг кæрæдзи нал фендзыстæм. 
Рацу, де ’хца райс. Нæ мыды къæм куыннæ бахауа... 
Йæ фæлмæн хъæлæсмæ хъусгæйæ, мæ зæрдæ, уæрык- 
кау, скафыди. Телефоны хæтæл йæ бынаты æрæвæрдтон, 
мæ кусæн дзаумæттæ талф-тулфæй аивтон æмæ дуар мæ 
сæрыл ахастон. Уарийы цур сау чумæданы дзаг æхцатæ 
куы ауыдтон, уæд мæ цæстытæ атартæ сты, цыма бон-изæр- 
мæ арахъхъ фæнызтон, уыйау мæ сæр разылди, паркет пъол- 
мæ фæцæйхаудтæн æмæ стъолы тигъыл фæхæцыдтæн. 
— Адон иууылдæр мæн сты? — дызæрдыггæнгæ, бафар- 
стон мæ хæрзгæнæджы. Уымæн йе стыр рæсугъд цæстытæ 
бахудызмæл сты, æмæ йæ сæр аивæй банкъуыста. 
— О. Банымай сæ. 
— Нæ хъæуы... Æз дыл, мæ мады зæнæгау, æууæндын... 
Цæмæдæр гæсгæ, мæ хъуыр ныффæсус и, æмæ дзы ныф- 
сæрмы дæн, цыма йын йе ’хцатæ давгæ кодтон. 
— Нæ ныхас мæ нæ ферох и. Испанийæ куы ’рбаздæ- 
хон, уæд æрмадзы хъуыддаг бакæндзыстæм... 
— Бузныг, — зæрдæбынæй йын раарфæ кодтон æз, фæлæ 
мæм уый фаг нæ фæкасти æмæ йæ, хи хъæбулау, мæ хъæ- 
бысы фелвæстон. Туг мæ цæсгоммæ ныццавта, чумæданмæ 
февнæлдтон, дæ хорздзинад дын никуы ферох кæндзынæн, 
зæгъгæ, ма йæм къæмдзæстыгхуызæй сдзырдтон æмæ уынг- 
мæ атындзыдтон. Фырцинæй мыл базыртæ базади, зæгъгæ, 
мын-иу исчи куы загъта, уæд ыл-иу нæ баууæндыдтæн. 
Никуы мæ бауырныдтаид, адæймагæн уæлæрвты афтæ æн- 
цонæй тæхæн и, уый, мæхиуыл æй куынæ бавзæрстаин, 
уæд. Мæ къæхты бын зæхх нал æнкъардтон, ме уæнгтæ, 
пакъуыйау, срог сты, мæ царды цыдæриддæр зындзина- 
дæй бавзæрстон, уыдон, сæрдыгон мигъы къуымбилау, мæ 
буары атадысты æмæ зæрдæрайгæйæ згъордтон нæхимæ. 
Мæ фатеры дуар фегом кодтон æмæ, уалдзыгон гæлæбуйау, 
мидæмæ батахтæн, дуар мæ фæдыл бахгæдтон, цырагъ 
ссыгътон æмæ ме ’хцатæм кæсыныл фæдæн. Ацы мæнгард 
дунейы дыууиссæдз азы фæцардтæн æмæ бирæ æхцатæм 
кæсынæй æхсызгондæр æнкъарæн никуы бавзæрстон. Дæ 
зæрдæ мыл ма фæхудæд. Дун-дунетыл хи сывæллонæй ад- 
джындæр ницы ис, фæлæ афтидармæй уыцы ’мбисонды 
’нкъарæнтыл сагъæсы уæз фенцайы, æмæ адæймаджы цин 
262 

æххæст нæ вæййы, æхцаты уындæй та уыцы уæзæн йæ тых 
асæтты, æмæ зæрдæмæ хур йæ мин цæстæй ныккæсы... 
Иуцасдæр стъолы уæлхъус, тæрхæттæгæнгæ, æхсызго- 
нæй фæлæууыдтæн, сæдæгай доллæртæ æмæ дæсгай ту- 
мантæ мæ дæрзæг уырзтæй фæрæвдыдтон, стæй дзы иу гæх- 
хæтт мæ дзыппы нывæрдтон æмæ чумæдан мидæггаг уатмæ 
бахастон. Куыддæр æй сынтæджы бынмæ бассыдтон, афтæ 
шифанеры дуары хъыррыст фæцыд, æмæ мæ сæры рыстæй 
ницыуал бамбæрстон. Дыккаг бон æрчъицыдтон, пъолыл 
хуысгæйæ. Мæ сæр сисын нæ фæрæзтон, фæлæ уæддæр 
тыхамæлттæй рабадтæн, фæрæт райстон, фидар ыл ныххæ- 
цыдтæн æмæ дуары ’рдæм æнæдызæрдыгæй араст дæн. 
Фæндыд мæ ме знæгты гагадзагъд бакæнын, фæлæ сын 
иунæгæй мæ бон кæй ницы бауыдзæн, уый бамбæрстон, мæ 
къух дард фæхастон æмæ фæрæты ком, мастисæгау, мæ тых- 
мæ бонæй пъолы ныссагътон. Фыртыхст æмæ фырæдыхæй 
мæ цæстытæ доны разылдысты... 
— Милицæмæ нæ бацыдтæ? — бафарстон æй æз, фæлæ 
ме ’нæрхъуыды фарстыл уайтагъд фæфæсмон кодтон, Ав- 
дан мæм, æдылымæ кæсæгау, æнкъардæй æрбакасти æмæ 
былысчъилæй бахудти. 
— Цæмæ?... Уæлдæф тымбыл къухæй хойынмæ?.. 
— Ехх, фæлтау сæ æфснайæн кассæмæ куы бахастаис! 
— Йæ сæркъуыртæ мæ уырдæм нæ бауагътаиккой... Æгæр 
бирæ æхца мæм уыди... Стæй цы уæлдай у, фæнды дæ гыц- 
цыл сырд бафхæрæд, фæнды стыр.... 
ТУДЖЫ ’РТАХ 
Цы ’рцыди Садуллæйыл дыууæ изæры астæу? Аргъуа- 
ны къæсæрæй зæрдæрайгæйæ куы рахызти, уæд ыл æваст 
цы ’рбамбæлди? Уæрæх уынджы йæхицæн оынат цæуын- 
нæуал ары? Йæ алыварс, къæрныхау, цы сдзæгъæлгаст и? 
Чысыл раздæр æм æнæнхъæлæджы цы сæрæнгуырд фæ- 
зынди, уымæн йæ зонд аивынæй тæрсы, æви йæ æндæр исты 
’фтауы сагъæстыл?.. Сауджын йæ зæрдæйы уаг йæхæдæг 
дæр дзæбæх не ’мбары. Фыццаг хатт бахауд ахæм уавæры 
æмæ йæхимидæг тыхсы. Фæлтау æм куы ницы раттаид уыцы 
’нæнтыст лæппу. Уæд мæты бын нæ фæуыдаид æмæ йæ 
уарзон сывæллæттæм джихтæгæнгæйæ нæ цæуид. Уæвгæ 
цы бæрæг и. Цалынмæ уыдонмæ хæццæ кæна, уæдмæ, чи 
зоны, йæ риу æлхъивæнæй феуæгъд уа. Ныр та дызæрдыг 
хъуыдыты уацары и æмæ дзы фервæзын нæ фæразы. Ие 
’нæхуынд уазæджы лæвар ын йæ зæрдæ, æрвдзавд бæла- 
263 

сау, фæсаджил кодта, æмæ дывыдон арты судзы. Иуæй йæ 
аргъуанмæ баздæхын фæнды, иннæмæй-доны былмæ атын- 
дзын. Фæстæмæ куы аздæха, уæд йæ монон дуне æнæла- 
зæй баззайдзæни, цæугæдоны сатæг уддзæфмæ куы ацæуа, 
уæд та йæ фæллад суадздзæни. Кæцы фæндаг дзы равза- 
ра? Хуыцаумæ дзы растдæр кæцы фæкæсдзæни? Сыгъзæ- 
рин тæбæгътæ йын фæкуывдæуа! 
...Сатæг-сау фæсарæйнаг машинæ йæ цурмæ æнæуынæ- 
рæй куыд æрбатылди, уый æмбаргæ дæр нæ бакодта. Мы- 
зыхъхъарæзт æвзыгъд лæппу дзы æнæдастæй рагæпп лас- 
та. Цыма йæ исчи фæсте сырдта, уыйау æм æхсгæ уад æр- 
бакодта æмæ йын йæ къухы стыр тыхтон фæсагъта. 
— Мæ сыгъдæг фыды хай, адон мæ номыл аргъуаны 
сæвæр æмæ мын Хуыцауæй хатыр ракур, — сдзырдта талф- 
тулфæй æмæ йæм йæ чъылдым фездæхта. 
— Чи дæ, чи, мæ хъæбул? Кæй номæй дзы ракурон ха- 
тыр? — уæзданæй йæ бафарста Садуллæ, фæлæ йæм лæп- 
пу фæстæмæ дæр нал фæкасти. 
— Уый дæ нæ хъæуы. Хуыцау мæ йæхæдæг зоны. 
Уыцы ныхæстимæ машинæйы абадти æмæ фисынæй 
фæаууон и. Сауджын исдугмæ йæ фæдыл фæкасти, стæй 
йæ мæллæг урс къух йæ сау зачъетыл, рæвдауæгау, æрхас- 
та æмæ гуырысхотæгæнгæ йæ сæр дыууæрдæм банкъуыста. 
«Ацы лæппу йæхимæ цыдæр азым хæссы, æндæр дзы мах- 
мæ уыйбæрц æхца нæ рантыстаид. Иунæг домбай Хуыцау æй 
раст фæндагыл саразæд. Цон æмæ сæ иннæ æхцатыл сæвæ- 
рон. Аргъуанмæ базилынæн стыр ахъаз фæуыдзысты», — 
дæсгай тумантæм кæсгæйæ дзуры йæхицæн, фæлæ йæ йæ къах 
мидæмæ нæ хæссы, æмæ йæ зæрдæ йæхиуыл худы. 
«Цы ныджджих дæ, Бибойы фырт? Хорз хъуыдытæ дæм 
нæ фæзынди... Адæм дын дæ сыгьдæг номæй ард хæрынц, 
ды та...» 
«Æз та цы? Мæхицæн сæ куынæ хæссын, мыййаг. Рай- 
сом мæ фæстæмæ ардæм нæ хъæуы?» 
«Хъæуы, фæлæ ... дæ зæрдæ куы фæтаса...» 
«Цæмæ мын хъуамæ фæтаса? Исты рæхснæг тала у? 
Сæумæцъæхæй сæ ам æрбалæууын кæндзынæн» . 
«Æмæ дæ ныр цы хъыгдары? Аргьуан дæм дард куъшæ у». 
«Ницы мæ хъыгдары, фæлæ фæстæмæ здæхын хорз нæу». 
«Тæрсын, тæрсын...» 
«Дзæгъæлы. Æз Хуыцауы ’васт ми бакæныны бæсты мæ 
хурхыл кард сæвæрдзынæн!» — фидарæй дзуры Садуллæ 
æмæ цæугæдоны ’рдæм сабыргай фæцæуы. 
«Ма кæ, Бибойы фырт, иудадзыг дæхи фæнд ма тæр. 
Иу, хатт мæ коммæ дæр бакæс» , — иу ран æй нæ уадзы йе 
264 

’фсарм. Диссаг у уый дæр. Хъуыддаг æй кæм нæ вæййы, 
уым дæр йæхи фæтъыссы æмæ йын йæ зæрдæ фехалы. Куы 
йæм байхъусы, уæд фæсмоны арты басудзы. Æрæджиау ма 
йæ сæр фæхойы, фæлæ байрæджы вæййы. Сауджын рæс- 
тæгæй-рæстæгмæ йæ мидбынаты æрлæууы, йе ’ргом аргъуан- 
мæ аивæй аздахы æмæ та дзы, хъуыдытæгæнгæ, йæхи дард- 
дæр айсы. Абухгæ донмæ ныххæццæ и. Знæт уылæнтæ 
кæрæдзи куыд æвдæрзынц, уымæ æдзынæг кæсы. Адæм 
дæр уыдоны хуызæн æгъатыр сты. Карз тохы сæ чи фæуæла- 
хиз вæййьг, уый иннæты æнауæрдонæй йæ быны ассæнды 
æмæ, йæхицæн æнусон æнхъæл уæвгæйæ, цингæнгæ, бæс- 
тæ хъæрахстæй байдзаг кæны, стæй æваст йæхицæй знæт- 
дæр уылæнты ’хсæн æрбайсæфы æмæ йæ фæд дæр никæ- 
цæйуал разыны. 
«Ацы егъау дунейы алцыдæр хæрз æнцонæй куы сæфы, 
уæд мæн кæйдæр капеччыты тыххæй ме ’фсарм цы бадомд- 
та? Сæ бынатыл куынæ сæмбæлой, уæд мæм уайдзæф кæ- 
мæй æрхаудзæни? Æппындæр никæмæй. Уæдæ мæхи гæр- 
къайы хуынчъы цы аластон?..» 
Садуллæ йæ хъуыдыйæ фæтарсти æмæ æнæбын арвы 
тыгъдадмæ лæгъстæхуызæй скасти. 
— Бахатыр кæн, æппæтхъомыс Хуыцау. Æнæнхъæлæджы 
мæ схаудтой уыцы ’нæууылд ныхæстæ. Дæлимон мыл фæ- 
тых и æмæ мын мæ сæрызонд айста. Ныббар, дæ хорзæ- 
хæй, де ’нæбон цагъайрагæн йе стыр рæдыд», — дзуры 
фæсмонгæнгæйæ. 
Арвыл иугай стъалытæ фæзынди æмæ йæм сæ цæстытæ 
мæстæймарæгау фæныкъул-фæныкъул кæнынц. 
«Æ-æ, тæппуд, дæ уæрджытыл æрхауынмæ дæ бирæ куы 
нал хъæуы. Æцæг дæ, æцæг æнæбон цагъайраг æмæ дæ 
мæгуыры гæвз-гæвз дæр уымæн цæуы. Кæм уыныс ам æп- 
пæтхъомыс Хуыцауы?» — былысчъилæй йыл худы цавæр- 
дæр æбæрæг хъæлæс. Сауджын йæ алфамблай афæлгæсы- 
ди, фæлæ дзы йæ цæст никæуыл æрхæцыди. Æрмæст дон- 
хæрисы даргъ дзыккуты аууон хъæбыс-хъæбыс лæууынц 
дыууæ æвзонг уарзоны æмæ кæрæдзийæн адджын батæ 
кæнынц. 
«Хуыцауы феныны барлæвæрд мын нæй, фæлæ нæ ду- 
немæ уый кæй рауагъта, ууыл фидарæй æууæндын», — 
æнæдызæрдыгæй дзуапп дæтты йе ’нæуынгæ æмдзурæгæн. 
«Бон-изæрмæ зæххыл дыууæрдæм чи разгъор-базгъор 
кæны, уыцы мæлдзыджыты дæр Хуыцау сфæлдыста?» 
«О, уыдон дæр йæ уарзон хъæбултæ сты» . 
«Уæдæ дын сæ дæ чъизи къæхтæй ссæндын цæмæн 
уадзы? Æмбисонды рæсугъд сæгуыты тугдзых домбайы 
265 

дзæмбытæм цæмæн æппары? Удыкъæртты хуызæн гæлæ- 
буйæн æнæуи дæр бирæ цæрæнбон куынæ радта, уæд ма 
йæ æлгъаг цъæх гæккуырийы ’взагыл та цæрынхъуагæй цы 
баныхасы? Йæ разы цæмæй фæаххосджын сты уыцы мæ- 
гуыр цæрæгойтæ?» 
«Тобæ, Хуыцау, тобæ, Хуыцау, бахатыр кæн. Се сфæл- 
дисæг сын сæ буары уд бауагъта ’рмæст, сæ цард бахъахъ- 
хъæнын та сæхимæ хауы» . 
«Æмæ лæмæгъ амæттæгтæ сæ цард куы бахъахъхъæной, 
уæд тыхджын сырдтæ та цы фæуыдзысты? Мæлгæ хъуамæ 
акæной? Нæ, мæ лымæнлæггаг, уыдоны дæр, дæ хъуыды- 
мæ гæсгæ, Хуыцау сфæлдыста æмæ сын сæхицæй лæмæгъ- 
дæрты хæрыны бар уый радта» . 
«Алкæмæн дæр йæ хъысмæт йæ ныхыл ныффыста Хуы- 
цау æмæ йын сахаты цæрæнбон куы ратта, уæддæр дзы 
хъуамæ разы уа» . 
«Цæмæй дæ сывæллæттæ кæрæдзи амарой, уый дæ фæн- 
ды?» — комкоммæ йæ фæрсы æбæрæг хъæлæс. 
«Хуыцау мæ бахизæд уыцы бæллæхæй! — фестъæлфы- 
ди Садуллæ, йæхиуыл дзуæрттæ бафтыдта æмæ тарстхуы- 
зæй арвмæ скасти. — Ме сфæлдисæг, кæд мын исты фыд- 
былыз аразыс, уæд мæнæй райдай, мæ сабиты тæригъæды 
ма бацу. Иу сæ иннæйы куы бакъуыры, уæддæр ыл мæ 
зæрдæ сриссы» . 
«Уæдæ Хуыцау йæ цотæн кæрæдзи цæгъдын цæмæн 
уадзы, кæд сæ æцæгдæр дунемæ уый рауагъта æмæ сæ дæу 
хуызæн бирæ уарзы, уæд? Æви йе ’нæбон цагъайрагæй 
æгъатырдæр ныййарæг у? » 
«Æгъатыр кæй нæу, иблис дæр ыл уымæн фæуæлахиз и». 
«Æмæ ницæййаг иблис кæуыл фæуæлахиз и, уый цавæр 
æппæтхъомыс Хуыцау у?» 
«Æппæтхъомыс у, фæлæ нæ рæстæгмæ нæхи бар ныууагъ- 
та. Уæлейæ нæм дæлæмæ кæсы æмæ нæ иу афон алкæй дæр 
йæ бынаты сæвæрдзæни». 
«Афтæ хорз — дæ сæр. Аргъуаны цалдæр боны йеддæ- 
мæ нæма кусыс, афтæмæй ныридæгæн фæдфæливæн митæ 
кæныс. Милуангай азты Хуыцау куыдфæндыйæ кæсы зæх- 
мæ æмæ тыхджынты аразы лæмæгъты ныхмæ, бар сын дæтты 
стигъынæн, марынæн, æргæвдынæн, сайынæн, ды та дзы 
тæрсгæ кæныс. Дæхицæй лæмæгъдæртыл гадзрахатæй цу, 
мæлдзыджытау сæ дæ къæхты бын ссæнд, æмæ Хуыцау 
кæддæриддæр уыдзæн дæ фарс. Куыддæр фæцудай, афтæ 
дæм йæ чъылдым фездахдзæн.» 
«Цыфæнды дзы дзур, æз ыл æууæндын» . 
«Хæрæджы дымæг ыл æууæндыс!» 
266 

«Уæдæ аргъуанмæ цæмæн бацыдтæн?» 
«Уырдæм дæ дæ сыгъдæг æууæнк нæ батардта, фæлæ 
дæ афтид дзыпп. Уымæн æмæ йæ хорз зоныс, цалынмæ 
зæххыл талынг адæм уа, уæдмæ æууæнддзысты Хуыцау- 
ыл, стæй дæ гæды ныхæстыл æмæ дын хæсдзысты, сæ мæн- 
гард хйцæуттæ ма сæм цы мæгуыр капеччытæ уадзой, уыдон. 
Куыддæр дæ фæлмæн уырзтæ дæрзæг гæххæттытыл андзæ- 
выдысты, афтæ дæр æй ды зыдтай, бон-изæрмæ сæ сæры- 
мæгхъзтæ кæмæн дон кæныс, уыдоны ’хцатæм сæ кæй нæ 
бафтаудзынæ, уый. Уæдæ дыл катай дæр аргъуанмæ бази- 
лыны тыххæй нæ бахæцыди. Лæппу йæ зонд куы аива, æмæ 
дæ цин куы фæдзæгъæл уа, уымæй тарстæ.» 
«Раст зæгъыс. Мæ тас ныр дæр нæма ссыди» . 
«Дзæгъæлы. Дæуæн уыйбæрц æхца кæм радта, уым дзы 
йæхимæ дæр чысыл нæ баззади» . 
«Искæй хъусы сæ куы бацæгъда... Хæрæмттæгæнгæ, тых- 
тухæнтæй цы бынат æрцахстон, уырдыгæй фæхауын мæ нæ 
фæнды...» 
«Сæрхъæн, кæд дæм йæ хидвæллой не ’рбахаста. Исчи 
дæр ма йæ давд æхцатæ искæмæн хъæр кæны. Ацу æмæ сæ 
дæ рæбыны сæвæр». 
«Давд æхцатæ?.. Нæ, нæ! Хуыцау мын сæ нæ ныб- 
бардзæн... Фæлтау мæ ницы хъæуы» , — стыхст йæхими- 
дæгсауджын, йæхиуыл та дзуæрттæ бафтыдта æмæ сæхи- 
мæ атындзыдта, Йæ рудзгуытæй рухс нæ кæлы. Æвæццæ- 
гæн, йæ бинонтæ бафынæй сты. Искуы-иу машинæ ма йæ 
иувæрсты асыффытт ласы, æмæ та бæстæ басабыр вæййы. 
Ау, доны был уыйбæрц бафæстиат и? Йæхиимæ уыйбæрц 
фæтох кодта? Йæ амондæн æм фыдгæнджытæй ничи фæ- 
комкоммæ ис, æндæр ын йæ дзыппытæ сфæлдæхтаид... 
Садуллæ йæ фатеры дуар байгом кодта æмæ талынг къуым- 
мæ бахызти. Рахизырдыгæй къулыл-дзаумæттæ ауыгъд, га- 
лиуырдыгæй пъолыл — къахыдарæс. Афтæ йæм кæсы, цыма 
йæ ныртæккæ дыууæ къулы фæйнæрдыгæй æрбалхъивдзыс- 
ты, æмæ йæ уд фелвасдзæни. 
«Цыфæндыйæ дæр мæ ацы зæронд къæс баивын хъæуы», — 
дзуры йæхицæн æнкъардæй. 
«Уæдæ дын æз абонсарæй цытæ дзурын». 
Ногæй та уыцы мæстæймарæн хъæлæс. Иу ран æй нал 
ныууадздзæн ахсæв? 
«Уыцы ’хца уæртæ дæ гобаны бамбæхс, иу уыйас ма сыл 
бафтау æмæ...» 
«Кæцæй ма сыл бафтауон иу уыйас?» — фæрсы йæ 
сауджын. 
«Аргъуанмæ чысыл æфтиаг нæ хауы...» 
267 

«Хуыцауы ном та? Æппындæр хъуыдыйаг нал у?» 
«Куыннæ у хъуыдыйаг. Йе ’хцатæй йын сис æмæ дзы 
хатыр ракур, ноджыдæр та дзы сис, æмæ та дзы хатыр 
ракур. Дæ тæригъæдтæ сыгъдæг кæнынæн дын дæ дин бирæ 
бартæ дæтты æмæ сæ æххæстæй спайда кæн» . 
Садуллæ йæ хъæбæр туфлитæ фæлмæн дзабыртæй раив- 
та, æмæ йæ къæхтæ сулæфыдысты. Цæлгæнæны ’рдæм ба- 
зилынмæ хъавы, фæлæ йæ уд æгæр тыхст у, æмæ йæ хъуы- 
ры къæбæр нæ ныццæудзæни, стæй уыцы иухуызон хæ- 
ринæгтæй дæр сфæлмæцыди. Афтæ йæм кæсы, цыма йæ 
хæдзармæ милуантæ хæссын куы райдаид, уæддæр макъа- 
ронтæ æмæ æйчытæй нæ фервæзид. Ваннæйы цырагъ ссыгъ- 
та, мидæмæ бацыди æмæ дæсгай тумантæ нымайын рай- 
дыдта. Æртын дыккæгæммæ куы бахæццæ и, уæд ын йæ 
кæронмæ æввахс иу стыр тар-сырх стъæлф ауыдта æмæ 
фæджих и. 
«Кæйдæртугдзыныхъхъæбæри! — февзæрд йæ сæры. — 
Æвæццæгæн, уыцы лæппу искæй амардта. Хуыцауæй мæ 
хатыр дзæгъæлы нæ курын кодта. Ахæстоны йæ бакæнын 
хъæуы!» 
«Куыд æгъдауæй?» 
«Кæй туг у, уый криминалисттæ сбæрæг кæндзысты, 
лæппуйы та мæ фæрцы ссардзысты» . 
«Æмæ ды фæдысмудæг куыдз дæ?» 
«Нагъ». 
«Уæдæ дæ бынаты ’рбад». 
«Æмæ лæгмар æнæмæтæй цæра, нæ?» 
«Уый дæумæ нæ хауы. Дæуæн дæ куыст адæмы монон 
цардыл ахадын у». 
«Тæрсын, фыдгæнæджы куы ссарой æмæ сæ фæндаг 
мæнмæ куы ’рбацæуа...» 
«Æдылы фæдæ? Ныртæккæ ма чи кæй агуры? Стæй йæ 
куы ссарой, уæддæр цы? Йæхи балхæндзæни». 
«Æмæ куынæ балхæна, уæд та? Царды цы нæ æрцæуы...» 
«Гъемæ уал сæ аргъуаны бамбæхс. Кæд дæм исчи фæзы- 
на, уæд ын сæ ратт, кæд дæм ничи фæзына, уæд сæ дæ 
дзыппы нывæр». 
«Туджывдылд æхцатæ — мæ дзыппы? Нæ, уый никуы 
уыдзæни! Лæгмары ’хцатæ мæхи куы бакæнон, уæд æз дæр 
уымæй сыгъдæгдæр нæ уыдзынæн» . 
«Æмæ цы? Кæй хъæуы дæ уды сыгьдæгдзинад? Иу хъуыд- 
даг дæ зæрдыл бадар, Бибойы фырт, адæймагæн йæ удыхъæд- 
мæ гæсгæ нæ аргъ кæнынц, фæлæ æхсæнады йæхи куыд 
дары, уымæ гæсгæ» . 
Уыцы хъуыдытимæ схуыссыди Садуллæ, фæлæ йæ цæс- 
268 

тытæ æхгæнын нæ комынц, æмæ йæ хуыссæны рафт-бафт 
кæны. Рæстæгæй-рæстæгмæ дзы дæндагнизæй сæйæгау уын- 
гæг мыртæ схауы æмæ æвæндонæй рабады, дзæвгар рæс- 
тæг рудзынгæй æддæмæ фæкæсы, стæй та хъæццулы бын 
йæхи ’рнорды. Уыцы ’нæбайрайгæйы ’хцатæн цы уынаф- 
фæ рахæсса, уый нæ зоны æмæ арвмæ асинтæ æвæры. Уæд 
та йæ усы райхъал кæнид? Нæ, нæ! Цинæй сыл амæлдзæ- 
ни, сæ хъуæгтæ нымайыныл схæцдзæни æмæ сæ уайтагъд 
æфснайынмæ фæуыдзæни. Фæлтау йæхæдæг, йæхæдæг... 
Садуллæ адæргæй йæ хиды мæцы. Фырмæтæй ма йæ зæр- 
дæ дæр срысти. Иучысыл куы афынæй уаид, уымæ бæллы, 
фæлæ йæм хуыссæг æввахс нæ цæуы. Уæззау хъуыдытæ 
йыл сау халæттау æртыхстысты æмæ йæ удхарæй марынц. 
Æртын фондз азмæ уыйбæрц æхца йæ цæсты кæронæй дæр 
куы никуы федта, уæд сæ йæхицæй цы зæрдæйæ атона? 
Тыхсы йæхимидæг Садуллæ, катай кæны... 
269 

СÆРГÆНДТÆ 
КÆЛÆДДЗАГ ХÆДЗАР (Сатирикон уацау) 3 
Радзырдтæ 
ХУРМÆЗИЛÆГ 153 
ГÆДЫБЫНДАР 192 
ТÆДЗЫНÆГÆЙ - ЦЫХЦЫРÆГМÆ 200 
ХЪУЗОН 207 
ЦЪЫСЫМ 213 
НЫФСЫ ХАЛ 218 
КУЫДЗЫ ЗÆРДÆ 225 
ÆНДÆРГ 230 
УАРЗОН УС 240 
ÆНАХУЫР ЦÆДИС 248 
БИРÆГЪ - ФЫСДЗАРМЫ 255 
ТУДЖЫ ’РТАХ 263 

Цомартов Изатбек Рамазанович 
ПРИЗРАК 
Повесть и рассказы на осетинском языке 
Редактор 
Л.Е.ВАЛИЕВ 
Художник 
О.Т.БАСАЕВ 
Художественный редактор 
Г.З.ЧЕДЖЕМТЫ 
Техиический редактор 
А.В.ЯДЫКИНА 
Коррректор 
Э.ДЗ.БАЛИКОЕВА 
Компьютерная верстка 
З.С.МИСИКОВА 

Сдано в набор 28.03.01. Подписано к псчати. Формат бумаги 
84x108'/^,. Бум.тип.№ 1. Гарн.шрифта «Кудряшов». Псчать 
офсетная."Усл.п.л. 14,28. Учетио-изд.л.5,19. Тираж 1000 экз. 
Заказ № 420С 18. 
Комитет РСО—Алания по печати и делам издательств. 
Издательство «Ир», 362040, Владнкавказ, проспект Мпра, 25. 
Республиканское издательско-полиграфичсское предприятне 
им.В.А.Гассиева. 362011, Владикавказ, ул.Тельмана,16. 

