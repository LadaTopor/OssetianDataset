^ 
^^ 
^е)ъ 
А^У^_ 
_~" 
/’ЧчЧЧ 
^~~^у №Ш 
^~~^ФЩ 

Х9ЫГЯТЫ 
Уацаутæ æмæ радзырдтæ 
Дзæуджыхъсеу 
2018 

ББК84(2Рос=Осе) 
Х-81 
ХуыгатыС. 
л—о1 Къостайы авдæн [Текст]: уацаутæ æмæ радзырдтæ / Сергей 
Хуыгаты — Дзæуджыхъæу : Ир, 2018 — 391 ф. 
Хугаев С.З. 
Колыбель., Коста 
15ВМ 978-5-7534-1581-3 
В книгу вошли повести и рассказы, написанные за последние годы. 
Тематйка произведений разноооразна, но доминантой выступают вопросы 
йравственйости современного молодого поколения. 
Особое место — и по материалу, и по образности — занимает повесть 
«Колыбель Коста», в которой с большой художественной силой показана 
жизнь горцев дореволюцнонной Осетии. 
Издание приурочено к 85-летию автора. 
84(2Рос-Осе) 
© Хугаев С.З., 2018 
© Габуев А.Ю., дизайн, 2018 
ГЗВЫ 978-5-7534-1581-3 © Оформление. ГУП «Йздательство «Ир», 2018 

ЗЫН КАРЫ ЗАРÆГ 
Уацау 
— 1\æдæм цæуыс, Асбар? 
— Мæрдтæм. Цæуыс мемæ? 
— Дæ хъустæ та дын ничи сивæзта, æвæццæгæн. 
— Æмæ? 
— Æмæ та де ’взаг феуæгъд и. 
— Æмæ уæд уæгьд кæны æвзаг? 
— Уæдæ нæ кæны! 
— Мæнæ диссæгтæ, Ичъынайы дзуарыстæн. 
Чызг æм ницыуал сдзырдта, асиныл фæхæрд кодта. Йæ рæхс- 
нæг зæнгтæ тынг дзæбæх фидыдтой, асины къæпхæнтыл уæлæмæ- 
уæлæмæ хизгæйæ, æмæ сæм Асбар кæсгæйæ аззад. 
Асин бæрзонд нæ уыд, æдæппæтæй иу-цалдæр къæпхæны. 
Æнæуи та — фæтæн, æмæ æртæрдæм арæзт йæ къæпхæнтæ, скъо- 
ладзаутæ йыл парахатæй куыд хизой. 
Чызг, асины сæр цы тъæпæн фæлæууæн уыд, уым фæлæууыд 
æмæ та уырдыгæй дæр æркасти лæппумæ. Асбар дæр æм скаст 
æмæ фæфæнд кодта — цæй æмæ йæ чингуытæ йæ быны акæна 
асины къæпхæныл æмæ сыл æрбада. Стæй ма йæм кæд исты 
æрдзура Зæлидæ, уæд æм уый дæр сдзурдзæн исты, баддзæни, 
афтæмæй. Кæд æм ницуал æрдзура, уæд ма гыццыл абаддзæн 
æмæ ацæудзæн. 
Æркаст йæ чингуытæм. Алгебрæ æмæ литературæ. Се ’хсæн — 
цалдæр тетрады. Æмæ сыл не ’рбадт, æвæццæгæн сын тæригъæд 
фæкодта. Йæ дæларм сæ атъыста. Скасти та Зæлидæмæ. Игæр- 
гъуыз къаба æмæ урс раздарæн — скъоладзау чызджытæ куыд 
дарынц, афтæ, фæлæ Зæлидæйæн цыма йæ къаба игæргъуыздæр 
уыд, йæ раздарæн — урсдæр, афтæ зынди Асбармæ. Йæ разда- 
рæн дæр ыл хорз фидыдта йæ къæсхуыргомау фидар уæнгтыл 
æмæ йæ къаба дæр. Йæ раздарæны урс-урсид бæттæнтæ уæлæмæ 
кæм фæхæрд кодтой чызгæн йе ’фцæгмæ, уым дыууæ бæттæны 
бын дыууæ къуыппы æддæмæ хæцыди бæттæнтыл, æмæ Асбары 
зæрдæ бахъыдзы кодта. 
Асинæн дæле, фæзырдыгæй, цы къæпхæнтæ уыди, уыдоныл 
сцæйцыд æмæ, Асбар асинтыл дæлæмæ æрцæуы, уый куы федта, 
уæд фæлæууыд йæ цæуынæй. Æмæ иу къæпхæныл нæ лæууыд, 
дыууæ къæпхæныл лæууыди. Уæллаг къæпхæныл цы къахæй лæу- 
уыд, уымæй къабайы фæдджи фæиртæст æмæ уæраджы сæр уыцы 

6 
ХУЫГАТЫ СЕРГЕЙ 
дзæбæх тымбылæй зынди. Зæлидæ йæм сæвнæлдта æмæ йыл йæ 
армытъæпæн æрфæлдæхта. Асбар ын касти йæ арммæ, куы йæ 
айстаид, уый йæ фæндыди. Фæлæ йæ нæ иста. Асбар ын йæ цæс- 
гомыл æрхаста йæ цæстытæ — исынвæнд нæ кæны йæ арм? Æмæ 
йын афæстиат сты йæ цæсгомыл. Уæртæ йæ галиу уадулы бæстас- 
тæу уыцы сау стъæЛф. Стъæлф нæ, фæлæ бызычъи, гыццыл бы- 
зычъи, æмæ раст фындз, иуырдæм дæр раст, иннæрдæм дæр раст. 
Уыцы комкоммæ арæзт. Уыцы дзæбæх бады йæ бынаты. 
Фарæстæм къласы ахуыр кодта Зæлидæ, фарæстæм «а»-йы. 
Æмæ хорз ахуыр кодта, фæлæ дзы æппæлгæ ноджы тынгдæр 
кодтой. Ахуыргæнджытæ дæр дзы æппæлыдысты, кæимæ ахуыр 
кодта, уыдон дæр дзы æппæлыдысты, ахуыр кæимæ нæ кодта, 
уыдон дæр. Мæнæ цыма фæдзæхст уыдысты — уе ’ннæ хъуыд- 
дæгтæ дæр ныууадзут, ай, уæддæр хъуамæ ацы чызг æппæлдхъу- 
аг ма баййафа! Асбары зæрдæмæ нæ цыди уый. Уæдæ цавæр 
æппæлд у! Зæлидæмæ чингуытæ нæ уыд, мидæгæй уыдаиккой 
йæ чингуытæ. Нырма йæм сæхимæ цæуынвæндæй ницы уыд. 
Æвæццæгæн та исты къордæн репетици уыди. 
— Æмæ уæ къласы ничиуал и? — æппынæрæджиау айста Зæ- 
лидæ йæ арм, йæ лæгъзфаст сæрыл æй суагъта. 
— Гъæуым ма дзы лыстæг сырдтæй аззад чидæртæ. 
— Ставд сырдтæ цы фесты? 
— Ставд сырдтæ айстой сæхи. 
— Æмæ ды семæ куыд нæ айстай дæхи? 
— Æз ставд сырдтæй нæ дæн. 
— Уæд та лыстæг сырдтимæ куыд нæ баззадтæ? 
— Лыстæг сырдтæй дæр нæ дæн. Æз æндæр сырд дæн. 
— Æмæ цы ми кæнынц уæ лыстæг сырдтæ? 
— Уым сæхи хуызæн лыстæг хъуыддæгтыл архайынц. Чи партæ 
рахъил кæны, чи йын йæ бын амæрзы цъылынæй. — Асбар цы- 
дæр хинæйдзаг кæстытæ бакодта Зæлидæмæ. — Гъеныр ацæуон? 
— Нæгъ! Кæдæм цæуыс, уый уал мын зæгъ. 
— Нæхимæ цæуын. 
— Нæ цæуыс уæхимæ. 
— Уæдæ кæдæм цæуын? 
— Цæмæйзон, кæдæм цæуыс! 
— Æмæ кæд, нæхимæ кæй нæ цæуын, уый зоныс, уæд, кæдæм 
цæуын, уый куыд нæ зоныс? 
— Нæ йæ зонын. Æмæ цы ми кæндзынæ уæхимæ? 
— Фынæй кæндзынæн. 
— Ацафон? 
— Гъо. Хуыссæг мæ ахсы. 
— Цæмæн дæ ахсы хуыссæг? 
♦- Дысон нæ бафынæй дæн æмæ уымæн. 
— Цæмæннæ бафынæй дæ дысон? 
— Нæ мæ ’вдæлди фынæй кæнынмæ. Исты фарст ма мæм дæт- 
тыс? 

ЗЫН КАРЫ ЗАРÆГ 
7 
— Фæлæуу-ма, æмæ дæ куыд нæ ’вдæлди фынæй кæнынмæ? 
/Евæццæгæн, исты дзæбæх чиныг кастæ! 
— Ницы кастæн дзæбæх чиныг. Æппындæр нæ кастæн чиныг. 
Цæй чиныг кастæн? 
Зæлидæ йæм дæлдæр æруад асины къæпхæнтыл. 
— Уæдæ цы ми кодтай, Асбар? 
— Ницы. Æппындæр ницы. Фæлæ уымæй тæрсын — хуыссæг 
та мæ куынæ ахса! 
— Куыд нæ дæ ахсдзæн, кæд дæм фынæй цæуы, уæд? 
— Цы йын зонын! Йæ быны мæ скæны, стæй схуыссын, æмæ 
цыдæр æрбавæййы. Гъеныр уый фæлдурæджджын нæу, уыцы 
хуыссæг?! 
— Раст дæхи хуызæн у дæ хуыссæг дæр, — бахудти Зæлидæ. 
— Мæнмæ йæ къахдзæфтæ хъæуы. 
— Æмæ стæй цы ми фæкæныс? 
— Кæд? 
— Хуыссæг дæ куынæ фæахсы, уæд? 
— Фæхуыссын. 
— Уæлгоммæ фæхуыссыс? 
— Цæмæйзон, кæцырдæм фæхуыссын. Алырдæм дæр фæхуыс- 
сын. 
— Кæд дыл пъæззы ныббады. Уæлгоммæ хуысгæйæ пъæззы 
бады. 
— Цæй пъæззы мыл бады! — йæхи сбустæгæнæг кодта Асбар. — 
Дæ пъæззы мæнæн мæ фынæй нæ, мæ мардмæ дæр нæ бауæнддзæн. 
— Уый, æвæдза, пъæззы бирæ дæ хуызæтты сбынæй кодта. 
Афтæ дæ сбынæй кæндзæн, æмæ ма дæ сым-сым цæудзæн йæ 
бынæй. 
— Æвæццæгæн дæ кæддæр сбынæй кодта. 
— Сбынæй мæ кодта, уæдæ мæ не сбынæй кодта! Уымæй дæр 
иу хатт нæ — бирæ хæттыты. 
— Стæй? 
— Цы — стæй? 
— Цы ми дын фæкæны, куы дæ сбынæй кæны, уæд? 
— Цы ми мын хъуамæ кæна?! — Хылкъахæджы каст бакодта 
Асбармæ. Асбар дæр æм бакаст æмæ афтæ кæрæдзимæ кастысты. 
Æмæ йæ сæры амидæг Асбарæн: уыцы пъæззыйæ фест! Æмæ 
бахудти. 
— Гъомæ дæ цæмæ сбынæй кæны, уæдæ! 
— Бынæй мæ не скæны, нæ. Ныххуыссы мыл. Хуысгæ дæр 
мыл нæ ныккæны, ныббады мыл. Дзургæ дæр афтæ куы кæ- 
нынц: пъæззы мыл ныббадти. 
— Гъомæ «ныббады» дæр фæуæд! Куы дыл ныббады, уæд 
дын стæй цы ми фæкæны? 
— Ницы. Ныббады мыл æмæ мæ змæлын нал фæуадзы. 
— Акæсæд-ма йæм исчи! Æмæ ма дыл фæстаг хатт кæд ныб- 
бадти? 

8 
ХУЫГАТЫ СЕРГЕЙ 
— Уартæ рувæнты афон. Уыцы бон нæ нартхор рывтам, стæй 
мыл уыцы æхсæв ныббадт. Афтæ мыл ныббадт, æмæ мæ сулæ- 
фыны бон дæр нал уыди. Загътон, мæлдзынæн. Стæй мæ сæры 
цыдæр ныггыбар-гыбур кодта, цыдæр къæрцц дæр дзы фæцыди, 
æмæ феуæгъд дæн. Охх, мæ уд куыд æрцыди, куы! 
— Уæдæ кæд æрцыди дæ уд, уæд æз цæуын. Мæ зæрдæ дæм 
нал æхсайы. 
— Фæлæуу-ма, Асбар, æмæ, æцæг, æппындæр нæ бафынæй 
дæ дысон? 
— Æппындæр. 
— Хуысгæ дæр не скодтай? 
— Нæгъ. 
— Æмæ цæмæннæ схуыссыдтæ? 
— Нæ мæ ’вдæлди хуыссынмæ. 
— Рисгæ дæ ницы кодта? 
— Нæ зонын. Чи зоны мæ рысти исты. 
Чызг фæйнæрдæм аракæс-бакæс кодта — кæд, исчи йæм куы 
кæса, уымæй тарст — стæй асиныл иу къæпхæн дæлдæр æрхызти. 
— Æмæ дæ исты куы рыстаид, уæд æй нæ зонис? 
— Нæ зонын. Чи зоны йæ нæ зонин. 
— Фæнды дæ — æз дын азардзынæн, æмæ бафынæй уыдзынæ. 
— Куыд мын азардзынæ? 
— Куыд, куы — дзæбæх. 
— Кæд мын азардзынæ? 
— Куы схуыссай, уæд. 
— Æмæ йæ цæмæй базондзынæ, æз схуыссыдтæн, уый? 
— Базондзынæн æй. 
— Æмæ йæ куы базонай, уæд мын кæм азардзынæ? 
— Цæхæрадоны. Бинонтæ æхсæвæрыл куы ’рбадой, уæд æз 
ауылты-ууылты цæхæрадонмæ рауайдзынæн. Уым нæ нартхоры 
хуымы слæудзынæн æмæ зардзынæн. 
Нартхоры хуымы кой йæ зæрдæ бакъуырдта Асбарæн, æмæ 
йæ гуыпп-гуыпп ссыди йæ зæрдæйæн. Исдуг афтæ алæууыд, стæй 
бафарста: 
— Æмæ мын цы зарæг акæндзынæ? 
Зæлидæйы былтæ цыдæр æнувыд змæлд бакодтой, цыма кæ- 
рæдзийæн æхсызгон цыдæртæ адзырдтой, уыйхуызæн, стæй загъта: 
— Иу зарæг зонын, нырма йæ никуы азарыдтæн, æмæ дын 
уыцы зарæг акæндзынæн. 
— Æмæ йæ кæд никуы азарыдтæ, уæд æй куыд зоныс? 
— Зонын æй. Уый дын куы азарон, уæд уайтагъд афынæй 
уыдзынæ. Уымæн æмæ йæ фыццаг хатт зардзынæн. Æмæ йæ 
дæуæн зардзынæн. 
г- Æмæ дæм кæцæй æрцыди? 
— Фыны мæм æрцыди. 
— Фыны, зæгъыс? 
— Чи зоны, бынтон фынæй нæ уыдтæн, фæлæ бынтон хъал 

ЗЫН КАРЫ ЗАРÆГ 
9 
дæр нæ уыдтæн. — Зæлидæ та дыууæ къæпхæныл æрлæууыд 
æмæ та йæ уæраг разынди йæ къабайы бынтæй, æмæ та йын йæ 
зæнгмæ кæсыныл фæци Асбар. — Фыццаг æй дæуæн азардзы- 
нæн. Æниу æй уыйфæстæ дæр дæу йеддæмæ никæмæн азардзы- 
иæн. Колайæн дæр æй нæ зæгъдзынæн. 
— Цы? 
— Ахæм зарæг зонын, уый. Хорз? 
— Хорз, — загъта Асбар æмæ зæхмæ агæпп кодта. Колайы кой 
кæнын æй нæ фæндыди. 
Цыди æмæ йæм иу фæсмон фæзынди — йæ чингуытæ уым 
куы ныууагътаид! Йе сæ къласы ныууадз партæйы, йе сæ Зæли- 
дæмæ ратт. Гъеныр ацу æмæ сæ рахæсс-бахæсс кæн! Сæхимæ 
куы цæуид, уæд, бæргæ, фæлæ йæм сæхимæ цæуын нæ цыди, 
æмæ-иу сæ куы йæ иу къухмæ райста æмæ сæ атил-атил кодта, 
куы та-иу сæ фæстæмæ йæ дæларм фæцавта. 
Цыди æмæ мæстæй хæлди — цæмæ сразы?! Цы хъуыддаг æй 
уыди къанторы æхсæвиуат кæнынмæ?! Загъта йын æмæ йын зæ- 
гъæд! Ныр ын загъта, уый тыххæй!.. Хистæр у æмæ уæд хистæр! 
Уый йеддæмæ ничи у хистæр! Æфсады уыд æмæ уæд! Чи нæ йæ 
уадзы! Науæд æй цæмæ кодта? Иунæгæй нæ уæндыди, хæйрæ- 
джытæ йæ хордтой иунæгæй! Гъеныр дысон куынæуал рацыдаид 
сæхицæй, уæд æй цы цæрын хъуыд! Йæ хотæ ’мæ æфсымæртимæ 
сæ уроктæ сахуыр кодтаиккой, стæй схуыссыдаиккой. Хуыссæг 
та йæ, чи зоны, нæ ахстаид, æмæ йæ ма ахсæд! Уæддæр хуыссы- 
даид... Афтæ ’нхъæлы, ’мæ кафын зоны ’мæ зарын зоны, ’мæ!.. 
Куы ракафы ’мæ чызджы раз йæ худ куы фелвасы кафты фæстæ! 
Уым та цы митæ кодта, уыцы цæгатаг горæты! Æмæ йын сæ куыд 
бæстæтты дзырдта, цыма йæ урок дзырдта. Нæ, йæ урок афтæ 
никуы фæдзуры, урок схæц-схæцгæнгæ фæдзуры. Науæд уыдон 
дæр цыхуызæн чызг æмæ мад уыдысты! Лæджы азар сыл скод- 
та?! Æви сæ лæджы азар и уыцы цæгатаг горæттæ ’мæ хъæуты. 
Æмæ уыдон уынгты дæр баззайæнт, уыцы чызг æмæ мад. Фæлæ 
Ленæ та, Ленæ?! Кæд гæдыныхæстæ фæкодта? Йæхицæй феп- 
иæлыди кæд? Ома ахæм лæппу дæн, гъе? Хъæуы æппæты нымад- 
дæр, æвзæрстдæр чызг дæр ницы у мæнæн. Гыриты цæхæрадоны, 
дам, сæ нартхоры мидæг, дам... Арв йæ судзгæ цæхæртæ куыд 
нæ ныккалдта уыцы нартхорыл! 
Афтæ, дам, лæууыдыстæм, тигъыл, дам, лæууыдыстæм. Лæугæ 
кодтаиккой, цæмæннæ лæууыдаиккой, сыхаг лæппу æмæ чызг 
сты æмæ дзы диссагæй цы ис, иумæ алæууыдысты, уым! Хъазæн 
ныхæстæ йæм кодтаид, æмæ та-иу бахудтаид. Стæй-иу йæхæдæг 
дæр баппæрстаид исты хъазæн ныхас Ленæ æмæ-иу уæд та дыу- 
уæйæ дæр бахудтаиккой. Ленæ институты ахуыр кодта, фæлæ 
Кола та æнæуи нымад уыди. Æфсадмæ куы нæма ацыд, уæддæр 
гъæйтт-мардзæ хъазты лæппу уыд. Куы æрыздæхт, уæд иуцас- 
дæр йæ денджызон дарæсы цыди — уыцы сау хæлаф æмæ хæдон, 

10 ХУЫГАТЫ СЕРГЕЙ 
уыцы урс худ. Йæхæдæг дæр дзæбæх саухил, фидарæфсæр æмæ 
фидаруæхск — æнæ фæкæс-фæкæс æм нæ лæууыдысты ’гас хъæуы 
чызджытæ. Ленæ горæты ахуыр кодта, уым царди æмæ йæм уый 
кæцæй кæдæм фæкæс-фæкæс кодтаид! Фæлæ сылгоймæгты дуне 
хинтæ ’мæ кæлæнты дуне у — чи зоны-иу æм уый дæр кæстытæ 
кодта, сабаты-иу куы ’рбацыди, уæд, хуыцаубоны-иу, цалынмæ 
нæ ацыд, уæдмæ. Фæлæ йæ уæд никуы бафиппайдтаид Асбар, 
Гуыбеимæ иу партæйыл куы бадтысты, йæ кæстæр æфсымæримæ 
Ленæйæн. Сæ уроктæ дæр фылдæр иумæ куы ахуыр кодтой æмæ 
сæ уыдонмæ куы ахуыр кодтой, Гуыбетæм. Уым-иу сæ раззаг 
уаты бадтысты. Ленæ-иу сабаты ’рбацыди, уыцы рæсугъд æмæ- 
иу сыгъдæгæй æрбацыди. Лæппуты-иу уым куы ’рбаййæфта, уæд- 
иу сыл цинтæ кæнынæй нал æнцади — цы йын Гуыбе уыд, цы 
Асбар! Асбар-иу уроктæй ницуал æмбæрста, кæуылты ма бакас- 
таид Ленæмæ, ууыл-иу сси. Иухатт та, иу сабатизæр куы уыди, 
уæд та уыцы раззаг уаты бадтысты сæ уроктыл. Афтæмæй Ленæ 
дæр уырдæм куы бауаид. Скъаппы дуар бакодта æмæ йæ фæстæ 
балæууыд. Уым, йæ уæлæ цы хæдзарыдаргæ уæгъд къаба уыд, 
уый фелвæста, стæй, скъаппы цы къабатæ ауыгъд уыд, уыдоны 
’хсæн агурыныл куы схæцид, йæ уæлæ цы къаба акæнынмæ хъа 
выд, уый. Ныр скъаппы дуары фæстæ дзæбæх нæ цыди. Йæ иу 
фарс сæрæй къæхтæм зынди, æмæ йыл хæдон кæй нæ уыд, уый 
дæр куыд нæ зынди! Æрмæст ыл, хæдоны мидæг цы вæййы гъæйтт 
чызгыл, уыцы дыууæ гыццыл дзаумайы. Гуыбе ницы уыдта — 
стъолыл багуыбыр, йæ чъылдым скъаппы ’рдæм, Асбары кæс- 
тытæ дæр нæ уыдта, куыд сæ уыдтаид! Асбарæн йæ цæстытæ 
ирдæй баззадысты, йæ дзых — къæппæй. Уæдæ ма искуы ахæм 
диссæгтæ æрцыди! Цыма сывæллон уыди Асбар. Æмæ куыд сы- 
вæллон уыди! Дæсæм къласы чи ахуыр кæна, уый ма сывæллон 
вæййы? Кæд, ома Гуыбеимæ иумæ ахуыр кæнынц, ома мæ кæс- 
тæр æфсымæримæ. Æмæ ахуыр цы! Ныр иумæ ахуыр кæнынц, 
уый тыххæй йæ разы гомæй лæууæн и! Æмæ дзы, кæм и, уый 
дæр байрох и, искуы ма уроктæ и, кæмдæр ма скъола и — цыдæр 
фесты. Стæй дуне йæхæдæг дæр фæци цыдæр. Уыди ма уæртæ 
уыцы урсдæллагхъуыр æмæ урс-урсидзæнг чызг. Зæнгтæй йæм 
иу зынди — æгæр ставд нæ уыди — йæхимæ гæсгæ уыди Ленæ- 
йæн: йæхæдæг дæр нæ уыди æгæр ставд, фæлæ лыстæг дæр нæ 
уыди. Чи^зоны, гыццыл ставддæр уыди, астæуккаг чызг цы вæййы, 
уымæй. Йæ цæстытæ-иу атар сты æмæ-иу тыбар-тыбур систой 
уæд йæ цæстытæ. Æмæ-иу йæ фæсонтыл риуагъудты урс-урсид 
бæттæныл куы ’рхæцыдысты, уæд та-иу æрсабыр сты. 
Иуафон ссардта, кæнынмæ кæй хъавыд, уыцы къаба. Йæ 
сæрыл æртъыссынмæ йыл куы схæцыд, уæд куыддæр æрзылди, 
ск’йаппы дуарыл мидæгæй цы кæсæн уыд, уым йæхимæ бакæсын 
уыд, æвæццæгæн, йæ зæрды, æмæ йæ Асбар иууылдæр ауыдта. 
Ленæ къаба йæ уæхсчытыл фæуагъта æмæ йæ рахиз къухæй фыц- 
цаг йæ иу риумæ бавнæлдта, стæй та йе ’ннæ риумæ — йæ армы 

ЗЫН КАРЫ ЗАРÆГ 
11 
къуырф сæм бахаста æмæ сæ бауигъæгау кодта. Æмæ Асбармæ 
афтæ фæкасти, цыма сæ агъудты бараст кæна, уымæ сæм нæ 
бавнæлдта, фæлæ сыл цыма цин кодта, афтæ дзæбæх, афтæ тым- 
былтæ йын кæй уыдысты, уый тыххæй. Йæ уæнгтæ ныррызтыс- 
ты Асбарæн, цыдæр уынæргъын дæр дзы сцæйхауди, фæлæ йæ 
тых æмæ амæлттæй фæстæмæ нынныхъуырдта. Стæй æрхæцыди 
къабайыл Ленæ, фæлæ йæ астæуыл цыдæргъуызон фæтыхсти 
къаба æмæ йын дæлдæр кæнын нал куымдта. Æмæ астæуæй дæ- 
лæмæ уыцы урс-урсидæй зынди — æмæ цыма уыцы тымбыл зæнг- 
тæн сæ рухс нал цыди уаты. Иуафон фæкаст Асбармæ, Асбар 
уымæ кæсы, уый куы ауыдта, уæд æм йæ цæстытæ фæтъæбæртт 
кодта, стæй йæм фæхудт — нæдæр æмбæхст, нæдæр æргом худт, 
æмæ йæ сурхид акалди Асбарæн. Иу хъуыды абадт кæцæйдæр йæ 
сæры — ныр сыст, бацу уыцы скъаппы размæ, уым дæ уæрджы- 
тыл æрхау йæ разы æмæ уыцы урс-урсид тымбыл зæнгтæ ныл- 
хъив дæ риумæ. Стæй, цы уа, уый уæд! Фæлæ нæ сыстад æмæ 
нæ бацыд скъаппы размæ — куыд сыстадаид æмæ куыд бацыда- 
ид! Æмæ уæд йе ’ргом, Гуыбе цы стъолмæ багуыбыр, — уымæ 
аздæхта æмæ, йæ улæфт йæ хъуыры абад-абад кодта, афтæмæй 
йæ цæстытæ чиныгмæ сарæзта. 
Уым куы алæудтытæ кодтой, Гыриты цæхæрадоны тигъыл, 
цæуылдæрты куы ахудтытæ кодтой, æмæ-иу Ленæйæн йæ бахуд- 
ты фæстæ дæр йæ былтæ худызмæлæй куы аззадысты, уæд æм 
ма бадзура Кола: 
— Уæд та ам уæлæмæ азиликкам? 
Ленæ ницы дзырдта. Цæуын æй нæ хъуыд, уый æмбæрста, 
куыд нæ йæ ’мбæрста! Æмæ йыл уый фæстæмæ хæцыди, уыцы 
хъуыды, фæлæ йыл размæ та æндæр цыдæр хæцыд. Уый хъуыды 
нæ уыд, уый хъуыдыйы ныхмæ лæууыд. Æмæ йæхи раст кæ- 
нынмæ фæци хъуыдыйæ — уым гыццыл суайдзысты ацы изæр- 
милты æмæ фæстæмæ фездæхдзысты. Изæрмилты ам уæлæмæ 
азилдзынæ, уым æвзæрæй цы и! Æмæ фезмæлыд йæ бынатæй. 
Нарæггомау ссæуæн уыд дыууæ кауы астæуты — Гыритæ æмæ 
Уыбаты кауты астæуты. Иу ран Гыриты каумæ асин æвæрд — 
цæй асин! Дыууæ ставд хъилы кауыл бахъил чындæуыд, стæй 
сыл чидæр æндзарæнты стæвдæн тымбылтæ æрхуыдта зæгæл- 
тæй. Куы йæм схæццæ сты, уæд Кола æрлæууыд. Æрлæууыди 
Ленæ дæр. 
— Мæнæ цы дзæбæх асин и! — дзуры Кола. — Цæй æмæ йыл 
схизæм. 
— Цæмæ? — цыдæр тас фæзынди йæ зæрдæйы æмæ зæрдæйы 
къултæ ныххоста уыцы тас, стæй дзы æнахуыр æхцон схæлбурцъ 
кодта æмæ йæ уæнгтæ ризын байдыдтой уыцы хæлбурцъæй. 
— Слæууæм кауыл. 
— Цæмæ?! 
— Фæйнæрдæм дзы акæсæм. Хауынæй ма тæрс, æз дыл хæц- 
Дзынæн. Тæрсгæ æппындæр ма кæ, — йæ иу къухæй йын йæ 

12 
ХУЫГАТЫ СЕРГЕЙ 
цонгмæ бавнæлдта æмæ йыл бахæцыд асинмæ. Уым ын йæ цонг 
йæ астæуыл æрбатыхта, йæхимæ йыл æрбахæцыд, йæ риумæ йæ 
æрбалхъывта, уыцы тымбыл риутæ йын æрбахæцыдысты йæ ри- 
уыл æмæ фæд-фæдыл цалдæр уæззау уынæргъыны схауд йæ хъæ- 
лæсæй. Ленæйыл исдуг ризæг бахæцыд, стæй гæртт-гæртт кæ- 
нын байдыдта, йæ бон сдзурын нал уыд, йæ сæр ма æнæбары 
радав-бадав кодта дыууæрдæм. Уæд æй йæ хъæбысмæ фелвæста, 
суади уыцы цæхгæрмæ хуыд хъæдтыл æмæ цæхæрадонмæ ныг- 
гæпп кодта. 
Афтæ сæ радзырдта æмæ сæ афтæ бадардта йæ зæрдыл Асбар. 
Куыд нæ сæ бадардтаид! Æхсызгон ын уыд, æвæццæгæн, сæ дзу- 
рын æмæ сæ афтæ лыстæггай уымæн дзырдта. Уым, дам, ын нарт- 
хоры хъæдты астæу йæ зæнгтæ куы абæгънæг ластон — уо дунес- 
кæнæг! Уыдон цы урс тæмæнтæ калдтой уыцы изæрдалынгты. 
Æмæ куыд бацин кодта, куы йын загъта Кола, уæд! Уый рав- 
зæрста уыйæппæт лæппуты ’хсæн! Чи зоны, къантормæ æввахс 
кæй цæрынц, уый тыххæй дæр æй равзæрста, æмæ йæ равзарæд 
уый тыххæй дæр. Уæддæр уый равзæрста! 
Урокты фæстæ æддæмæ куы рацыдысты, уæд æм йæ къух 
фæтылдта. Уый йæм бауад. 
— Ахсæв-ма мемæ цом. 
— Кæдæм? — фæрсгæ дæр ма йæ цæмæн кодта, уæддæр куы 
ацыдаид — кæдæмфæнды йæ кæнæд! 
— Тæрсгæ ма кæн. Къæрныхы нæ цæуæм. Мæ фыды бæсты 
æхсæвгæс уыдзынæн колхозы къанторы. Мæ фыдæн йæ хойы 
чызгыл дзурæг и, ахсæв сæм хатджытæ уыдзæн. Æмæ мæ иунæ- 
гæй нæ фæнды. Æнкъард у иунæгæй. Дыууæ куы уаиккам, уæд 
бирæ фæныхæстæ кæниккам. 
Сæхимæ куы загъта, ахсæв Датийы бæсты Колаимæ колхозы 
къантор хъаггæндзысты, уæд мад æмæ фыд цин дæр бакодтой. 
Фыд фыццаг йæ сæр разыйы ’нкъуыст фæкодта, стæй загъта 
хъæрæй: 
— Хъæбæртæ гуырд у Датийы фырт. 
Æмæ йæм мад дæр уайтагъд баппæрста йæ ныхас: 
— Гъæй, мæ уд акæнай! Тæхудиаг нæу, уый цы мад ауызта! 
— Уæдæ! — загъта та фыд хъæрæй æмæ ууыл фæци сæ ныхас. 
Колхозы къантормæ куы фæцæйхæццæ кодта, уæд æрлæу- 
уыд. Ардæм æрбацæуа, уый йæ фæсонæрхæджы дæр куынæ уыд, 
уæд æй цы хæйрæджытæ æрбамидæг кодтой ардæм! Æмæ йын 
уæнгæлад куы скодта дысон, æмæ йæ тæфтыл ацæуынмæ дæр 
куы нал хъавыди, уæд ма ныр цæмæ ’рбасхъæл?! 
— Хæстæг-ма рауай, уо Самсейы фырт! — хъуысы йæм Да- 
тийы хъæр, фæлæ йæм цыма нæ хъуысы, афтæ лæууы: кæд ын 
гæнæн фæуаид æмæ фæстæмæ аздæхид. Æмæ куы йæ чингуытæм 
æркæсы, куы уырдæм бакæсы, къанторы агъуысты размæ. Уартæ 
агъуысты раз, иу дурæй иннæ дурмæ цы фæйнæг æвæрд уыд, 
ууыл фæрсæй-фæрстæм бадынц Дæццо æмæ Дати. Дæццо уым 

ЗЫН КАРЫ ЗАРÆГ 
13 
царди, къанторы ныхмæ цы ныллæг самандур хæдзар уыд, уым. 
Æмæ ’ппынæдзух уым бадт, уыцы фæйнæгыл, иунæгæй дæр-иу 
дзы бадти. Ныр Датийы фарсмæ бадти, дзæбæх йæхи аккаг гуы- 
быр баци, афтæмæй. Дати, æвæццæгæн, абон дæр фездæхти йæ 
хомæ æмæ йæхи бадзæбæх кодта — афтæ фæзынди Асбармæ, 
æгæр хъæрæй йæм кæй радзырдта, уый тыххæй. 
— Рауай, рауай! — радзырдта йæм ноджы хъæрдæрæй æмæ 
йæм йæ къух дæр фæтылдта. Æмæ феккуырсти Асбар. — Цу-ма, 
ма базивæг кæн, уæртæ мидæгæй донгарз райс æмæ нын Дзылы- 
ты суадонæй дон æрбадав уæртæ. Стæй дæ чындзæхсæвы чи 
иыззылдтытæ кæна, уый мæнæ æз æмæ Дæццо. Æдцæй, Дæццо, 
нæ ныззылдтытæ кæндзыстæм? 
— Ныззылдтытæ кæндзыстæм, цæмæннæ ныззылдтытæ кæн- 
дзыстæм! — ныззылдтытæ кæнын нæ, фæлæ цыма исты зæгъынмæ 
дæр зивæг кодта, ахæм хъæлæсыуагæй дзуры Дæццо. Æмæ йæ 
ныр та, куы сæм бацæуид, афтæ æрфæндыди, куыддæр æм дык- 
каг дзырд ракодта Дати, афтæ йæ æрфæндыди — бацу сæм, сæ 
цуры æрбад уыцы даргъ фæйнæгыл æмæ бад! Кæд исты дзурой, 
уæд сæм хъус, кæд ницы дзурой, уæддæр, цыма дзурынц истытæ 
æмæ уыдонмæ хъусыс, афтæ бад. Фæлæ не ’рбадти сæ цуры, 
мидæмæ бацыд æмæ, дысон цы тæрхæгыл хуыссыд Колайы 
фарсмæ, уый уæлхъус æрлæууыд, марды уæлхъус куыд æрлæу- 
уынц, афтæ. Стæй йæм йæ чингуытæ æрæппæрста. 
Уыцы дзæбæх ныхæстæ кодтой исдуг. Кола скъоламæ рагæй 
нал цыди, æфсадмæ йæ нæма акодтой, уæддæр нал цыд. Æмæ 
йын ахуыр кæнын зын уыди, ноджы иннæтæй стырдæр уыди, 
æмæ-иу урок дзурын куынæ фæрæзта, уæд-иу куыд стыхстис, 
уыдæттæ-йедты кой кодта. Ныууадзин, дам, ме скъола, фæлæ, 
дам, цæрæнбонты мырхын кæй бон бауыдзæн. Кæд, дам, исты 
хыгъдхæссæгыл уæддæр сахуыр кæнин. Асбар ма йын тæригъæд 
дæр фæкодта. Уыйфæстæ адзæгъæл сты скъолайæ, денджызы 
куыд рацу-бацу кодтой уыцы стыр науыл, уыдæтты кой фæкод- 
та. Стæй ма чызджыты коймæ цæмæ хызти, кæдæм ма сыдз- 
мыдзы цыди! 
Асбар ма иуцъус алæууыд тæрхæджы уæлхъус, стæй, йæ ны- 
вæрзæн цы рудзынг уыд тæрхæгæн, уый дæлвæйнæгæй цайдан 
райста. Сæр нæ уыди цайданæн, æмæ йæ къах цыма тынгдæр 
схъæл уыд, афтæ зынд. 
Лæгты рæзты куы рацæйцыд, уæд та йæм бадзырдта Дати: 
— Йедзаг-иу æй бакæ, йедзаг, Доччийы дæр ардæм хъæуы 
æмæ уый фаг дæр куыд ысуа. 
Асбар фæлæууыд æмæ Датимæ бакаст. 
— Доччийы нæ зоныс? 
— Кæй Доччийы? 
— Дæлæ Гузалаты. 
— Цæмæннæ йæ зонын. 
— Зондзынæ йæ... Боныгон уый куы кусы ам. Ныр æз уый 

14 
ХУЫГАТЫ СЕРГЕЙ 
бæсты дæн, уыййеддæмæ мæн ам цы хъуыддаг и! Фæлæ, дам, мæ 
бæсты фæлæуу, æмæ йын афтæ куыд загътаин: нæ лæууын! 
Асбар ма уæддæр алæууыд гыццыл, стæй ацыд. Доччийы зыдта, 
куыд нæ йæ зыдта! Раздæр уалæ тракторы бригады куыста, бирæ, 
дам, хæры Доччи. Иухатт, дам, æй трактористтæй чидæр афтæ 
бафарста: ныр, дам, дын, Доччи, афтæ стоболшæй дæ разы куы 
ныккаликкой, уæд, дам, цас бахæрис? Уый йæ, æвæццæгæн, хъаз- 
гæмхасæн бафарста, тракторист лæппу. А Доччи та, дам, ын ит- 
тæг зæрдиаг дзуапп дæттынмæ фæци: 
— Æмæ гъеныр хæринаг куынæ тæвд уа, куынæ — хъæбæр, 
уæд дзы лæг, цæмæйзон, цас бахæрдзæни. 
Æгас хъæуыл айхъуысти Доччийы бындары дзуапп. Цъиутау 
æй уасыдысты. 
Ныр та ам куыста, колхозы къанторы. Дуаргæс уыд. Кæд, 
уæрдæттæ кæнæ машинæтæй исчи фæзына, уæд ын дуар бакæ, 
стæй куы бацæуа кæртмæ, уæд та сæхгæн дуар. 
Æмæ уый дон дæр, цæмæйзон, цас баназдзæн. Æмæ йæ фæс- 
тæмæ цæуын куы бахъæуа! Цыди æмæ йæ афтид цайдан атил- 
атил кодта, æмæ йæ хъæд, цайданы тасмачъи хъæд, хъустыл кæм 
хæст уыди, уыцы рæттæн сæ мынæг хъыррыст-хъыррыст цыд. 
Хъуыста уыцы хъыррыст-хъыррыстмæ Асбар æмæ йæ æрфæн- 
дыд, тынг æй фæндыд — уыцы хъыррыст-хъыррыст афтæ тынг 
куы хъуыстаид, æмæ, дунейы цыдæриддæр хъыррыст-хъыррыст 
и — иууылдæр сæ йæ быны куы фæкодтаид. 
Суадоны сæрмæ уыцы уæлвæзы — хуртуан. Хуртуаны ны- 
вæрзæн дæргъкъахæй бады Бадиккæ, йæ хъæбысы арфы иу уæлæн- 
гай хъæдын къус, æмæ та дзы æлхуыйы бырынкъ ныззыррытт 
кæны. Гъæйттæй æлвисы Бадиккæ. 
— Мæнæ ма мæхи Асбары федтон! — йæ тæбыны тагау даргъ 
ауагъта йæ ныхас Бадиккæ. — Мæ хъæбыс йедзаг у, æндæра дын 
стгæ дæр скæнин. 
— Цæмæй йедзаг у дæ хъæбыс? — фæрсы Асбар, базары, «цас 
кæныс дæ гогыз» куыд бафæрсай, афтæ. 
— Нæ уыныс — къус, уæдæртт, тæбыны дзаг æлхуый. Цы ма 
вæййы! 
Асбарæн æхсызгон нæ уыд, Бадиккæйы ам кæй æрбаййæфта, 
уый — йæ зæрдæ æлгъæд уыди йæ ныхæстæй. Уæддæр слæууыд 
йæ разы æмæ касти Бадиккæмæ. 
Бадиккæйæн фыццаг йе ’рфгуытæ базмæлыдысты, йæ бæз- 
джын сау æрфгуытæ, цыдæр разæнгарды змæлд бакодтой, стæй 
бахудти. 
— Гъомæ усгур куыд æрæгмæ кæныс, усгур! Гъеныр ай судзгæ 
мардæрцыд нæу?! Æз та дæумæ бадынмæ хъавыдтæн, мæнæ, зæ- 
гъый, алæг уыдзæн æмæ мæ аскъæфдзæн, къæсæрæй дуармæ мæ 
цы скъæфын хъуыди! Æмæ, зæгъын, нæхи сыхы цæрдзынæн. 
Афтæ куы загъта, уæд йæ куыстмæ аздæхти Бадиккæ. 
Асбар æм ницы дзырдта. Бадиккæйæн йæ цонг куыд айтынг 

ЗЫН КАРЫ ЗАРÆГ 
15 
æмæ тæбыны хал куыд айвæзта йæ фæдыл, уымæ каст. Стæй 
дзы æнæнхъæлæджы схауди: 
— Чи дæ аскъæфтаид хъуамæ? 
— Ды, æндæр чи! 
— Цæмæ? 
— Куыд цæмæ? Чызджы цæмæн аскъæфынц, уый нæ зоныс? 
— Фæлæуу-ма, æмæ дæ хуртуан кæнын ардæм æрхастай?! 
— Уый хуртуан нæу, нæ, мæ гыццыл уарзон. Уый, цæмæй йæ 
дон æрлæдæрса, уый тыххæй йæ æркодтон ам. Æмæ мын ыл 
бустæтæ ма кæн, чъириаг мæнæу мын у, Лæгтыдзуары стырбонмæ. 
— Фæлæуу-ма, Бадиккæ, сывæллæттæ дæр дын ис? 
— Цæмæннæ мын ис! Цы хъуаг дæн? 
— Цал дын сты? 
— Цал мæ фæндыд, уал. 
— Æмæ дæ цал фæндыд? 
— Уый мæхи хъуыддаг у! Æмæ мын алцы ма дзурын кæн мæ 
чъириаджы цур! — Стæй батыхсæгау кодта Бадиккæ, йе ’лвисын 
дæр фæуагъта. — Тагъддæр-ма астыр у, аусгур-ма у тагъддæр. 
— Куы аусгур уон, уæд цы? 
— Уæд мæ лæджы ныууадзин æмæ дæ фæдыл алидзин. 
— Кæдæм? 
— Кæдæм дæ фæнда, уырдæм. 
— Куы никуыдæм мæ фæнда, уæд та? 
— Фæндонæй дын нал уаид. 
— Цæмæннæ? 
— Нал дын уаид ’мæ уымæн. 
— Уæдæ хорз, — загъта Асбар æмæ цайдан цыхцырмæ бадардта. 
Цайдан байдзаг и, йæ былтæй калди дон, уæддæр ма лæууыди 
Асбар æмæ комкоммæ касти, дон цайданы былтæй куыд калди, 
уымæ. Стæй раздæхт, цайдан æгæр йедзаг уыди æмæ та-иу йæ 
къахæй рацыхцыр кодта дон. 
Уæд науæй былмæ куы рахызтысты — æнæхъæн æхсæз мæйы 
фесты балцы — æнæхъæн æхсæз мæйы дæ цæст сылыстæгыл ма 
схæцæд — цы ми хъуамæ кодтаиккой, уый хуызæн сылыстæгмы- 
сæн кары чи уыди, уыцы лæппутæ! Æмæ, дам, ныссуцца сты, 
хъазæн ныхас ма сæ искæй дзыхæй сирвæзтаид, уый нал уыд, 
ныхъхъуынтъыз æмæ ныддæлтъур сты. Кæрæдзимæ хæцаг галы 
кæстытæ кодтой. Ныр наулæууæны фæзмæ куы ракалдысты сæ 
бæрæгбоны дарæсы, уæд дзæгъæлтæ кодтой сылгоймæгты фæстæ 
сæ цæстытæ. Æмæ-иу горæты дæр зыдтой, нау кæд æрбацæу- 
дзæн наулæууæнмæ, æмæ-иу къухбакæнæн нал уыди наулæууæ- 
ны фæзы сылгоймагæй — устытæ, чызджытæ, нырма къаннæг чи 
уыди, скъоламæ чи цыди нырма, ахæмтæ дæр. Æмæ се ’ппæт, 
нæлыстæгыл фæхæст уа, уый тыххæй нæ цыдысты — æвæццæ- 
гæн, уый фæтк уыди наулæууæн горæтты цæрджытæн: нау æрба- 
цæуы, уæд йæ размæ ракæс! 
Иу-цалдæрæй йыл амбырд сты æмæ сæ уый хъихъдзыхæй 

16 
ХУЫГАТЫ СЕРГЕЙ 
фæуагъта, цыдæр даргь ном ын уыди — Капиталинæ, цыбырæй 
Капæ. Йæ дæларм ын йæ цонг фæцавта, иннæтæм ма фæстæмæ 
иу каст фæкодта, йæ къухæй дæр сæм цыдæр ацамыдта, æвæццæ- 
гæн, ома — уæ цæст нын æвзæрæй мацы бауарзæд! 
Дыууæцæстон фатер сын уыди. Уыдон мидæггаджы хуыссы- 
дысты — Капæ æмæ Кола, мад та æддаджы. Нырма арты хуызæн 
сылгоймаг — цы йæ фезмæлд, цы йæ цæстыты фæтъæбæртт. Цыма 
йæ мад нæ уыд, фæлæ йæ хистæр хо уыди. Цы гыццыл фынг ын 
ацарæзтой, ууыл куы сбадтысты, уæд дæр-иу цæхгæр змæлд- 
тытæ фæкодта. Колайыл дæр-иу йæ цæстытæ æрхаста, стæй-иу 
æнцой нал зыдтой йæ цæстытæ. 
Фынæймæ ма сæ цастæ рæвдæлдаид уыцы мидæггаг уаты! 
Афтæмæй-иу йæ цины хъихъхъытæм куы бахæццæ Капæ, уæд-иу 
ын йæ арм авæрдта йæ былтыл Кола — мадмæ куы фехъуысой 
уыцы хъихъхъытæ, уæд цы зæгъдзæн! Æниу, цы хъуамæ загъта- 
ид — нæ йæ зыдта, цы ми кæнынц, уый! 
Райсомæй раджы фестади чызг — дуканимæ, дам, ауайон æмæ, 
дам, аходæнæн истытæ ’рбадавон. Сынтæгæй уыцы цъæхдзаст 
æмæ сырхуадулæй куы рагæпп кодта, æмæ йын йæ гом зæнгтæ 
уыцы уæлиауæй куы ауыдта Кола, уæд та йæм йæ зæрдæ ма 
бахъаза! Фæфæнд кодта — рагæпп æм кæна, рацахса йæ æмæ йæ 
фæстæмæ бадава сынтæгмæ. Цæй дукани æмæ цæй аходæн! Æмæ 
йæм рагæпп кодтаид, фæлæ мадæй аргъуыц кодта — ныр брн у 
’мæ уæд та ’рбакасти мидæмæ! 
Уый ацыд, Кола йæ цæстытæ кæрæдзийыл авæрдта, афтæ 
дуары хъæр фæцыд, æмæ фестъæлфыд Кола — куыд тагъд фез- 
дæхти уыцы дуканийæ! Ракасти æмæ дæлæ дуаргæрон йæ мад 
Капæйæн, хуыссæны куыд уыди, уымæй уæлдай йæ уæлæ ницы 
’рбакодта, афтæмæй лæууы. Кола йæ цæсгом амбæрзта хъæццу- 
лæй, — уæдæ дысон-бонмæ ам цы митæ кодтой йæ чызгимæ, уый- 
фæстæ ма йæм цы цæсгом равдыстаид! Уый йæм йæ фæлмæн 
дзабырты фæлмæн-фæлмæн бацыди æмæ йæ уæлхъус æрлæууыд, 
æмæ йæм цыдæр разæнгардгæнæг хъæлæсæй дзуры: 
— Куыдтæ дæ, хæххон цæргæс? Капæ дæ хъыджы ницæмæй 
бацыд? — дзургæ-дзурын ын йæ хъæццулыл ма ахæца. Уый та 
фæстæмæ амбæрзта хъæццулæй йæ цæсгом. Уæд æм ныггуыбыр 
кодта æмæ йын йæ хъусы дзурæгау дзуры: — Æри-ма, дæ баз дын 
бараст кæнон, ныззылынтæ и дæ баз, — йæхæдæг ыл йæхи ауагъ- 
та, йæ риутæй йыл нынцади сынтæгмæ æмæ йын цыдæр арф 
æмбæхст хъæлæсæй ма басыбар-сыбур кæна йæ хъусы: — Фал- 
дæр-ма бакæн, Капæ ницы базондзæн, нæ дукани уартæ кæм и! 
Æмæ уый цалынмæ фæстæмæ здæха!.. 
Фыццаг уыдоны хабæрттæ фæкодта, чызг æмæ мады ха- 
бæрттæ. Æмæ йæм, иууылдæр хъустæ фестади, афтæмæй хъуыс- 
та Асбар. Куыд нæ йæм хъуыстаид! Исчи дын ахæм хабæрттæ 
кæнæд! Уымæй дæр, æрыхъусгæ хабæрттæ куынæ уой, фæлæ, 
йæхиуыл цы ’рцыд, ахæм хабæрттæ! Æмæ дын сæ Кола куы кæна, 

ЗЫН КАРЫ ЗАРÆГ 
17 
демæ чи ахуыр кæны, йæ урок хорз дзурын чи нæ фæзоны, фæлæ 
йæ зард æмæ йæ кафтæй хъазт кæмæн сфидауы. Ды та Асбары 
карæн куы уай, сылгоймаджы урс дæллагхъуыртæм дæ цæстытæ 
тыбар-тыбур кæнын куы райдайой. Куы фæцæйцæуа, уæд æм 
фæсте кæсгæйæ куы аззайай! 
Фæлæ йæм Кола æндæргъуызон кæсын байдыдта, бынтондæр 
æндæргъуызон. Кæсæд-ма йæм исчи — цы митæ кодта! Æмæ ма 
уæд цы цæсгомæй балæууы фæндырдзæгъдæджы цур æмæ цы 
цæсгомæй базары фæндыры цагъдмæ! Цы цæсгомæй фæдзуарæ- 
вæрдтæ кæны йæ зæнгтæ чызджы раз уыцы тымбыл кафты! 
Æцæг Доччи дæр ссыди уæдмæ. Æртæйæ бадтысты фæрсæй- 
фæрстæм уыцы тъæпæн фæйнæгыл. Дати — астæуæй, Дæццо æмæ 
Доччи та йæ фæйнæ фарс. Датийы къухы уыди, дыдæгътæй æвæрд 
чи фæци æмæ ныр кæй рараст чындæуыд, ахæм газет. Дæццо 
æмæ йæм Доччи фæйнæрдыгæй сæ къубæлттæ байвæзтой. 
— Уым махыл цы цин фæкодтой, уый йæ цыты уазджытыл 
дæр ничи фæкæндзæн. Уыцы районы хицау чи у, уый! Мæ къух 
мын нал æмæ нал уагъта, хæцыд ыл æмæ йæ тылдта ’мæ тылдта. 
— Кæцы сæ уыдаид? Районы цал æмæ цал хицауы ис, ацу ’мæ 
сæ базон, — загъта Доччи. 
— Гæррæтт, се ’ппæты хицау иу йеддæмæ нæу, — загъта хъæ- 
рæй Дати. 
— Сæхмæт нæ хуыйны, æццæй, Дæццо, и, се ’ппæты хицау? — 
йе ’ргом аздæхта Дæццомæ Доччи. 
— Кæд нæ. Кæд а Бердыхъо у се ’ппæты хицау, — загъта 
гуырысхогæнгæ Дæццо æмæ та къаммæ аздæхта йе ’ргом. 
— Ай мæхæдæг дæн мæнæ, — йе ’нгуылдз къаммæ ныццарæзта 
Дати. — Ай — нæ лæппу. 
— Кола, нæ? — бафарста Доччи. 
— Кола, Кола, уæдæ чи! — загъта хъæрæй Дати. — Ай та — нæ 
хистæр чызг. 
— Иу, дам, дын дзы кæмдæр æмбисонды хорз ахуыр кæны дæ 
чызджытæй. 
— Ай у, ай. Уас мын æххæстахуыр дæр афтæ куы суаид. 
Æнæхъæн къласы дзагæй иуы нæ уадзы йæ разæй. Уæдæ! 
— Æмæ дæ ныр цæмæй афæрсон? — йæ бадæны æрзилæгау 
кодта Дæццо. — Цæгъдгæ дæр дæхæдæг кодтай? 
— Цæгъдгæ дæр мæхæдæг кодтон, уæдæ цæгъдæг æххуырсгæ 
бакодтон! — загъта та хъæрæй Дати. — Мæнæ нæ кæсыс — мæ 
къухты и фæндыр! — Дати, газет куыд дыдæгътæ уыд, афтæ 
бадыдæгътæ кодта фæстæмæ æмæ йæ йæ хæдоны дзыппы ны- 
вæрдта. Стæй айста Асбарæй цайдан. Асбар радта цайдан, йæ 
къухтæм æркаст æмæ, афтид сты йæ къухтæ, уый куы федта, 
уæд араст сæхимæ. Ныр тагъд баталынг уыдзæн, æмæ схуысса, 
кæддæра йын æцæг азарид Зæлидæ. Азардзæн ын, нæ йын фæуы- 
Дзæн æнæ азаргæ. Нартхоры хъæдты ’хсæн слæудзæн æмæ зар- 
Дзæн. Хъæрæй нæ зардзæн, æмæ пæмæн хъæуы хъæоæй заоын! 
2 Хуыгаты Сергей 

18 
ХУЫГАТЫ СЕРГЕЙ 
Сабыр куы зара, уæд æм ноджы хуыздæр куы байхъусдзæн. Æмæ 
йæм, зæгъæм, уый байхъуыста, Кола, уæд та? Зæгъæм, æддæмæ 
рацыди, тыргъмæ, уæд æм нæ байхъусдзæн? Куыд нæ йæм бай- 
хъусдзæн?! Æмæ йын уæд афтæ нæ зæгъдзæн: уыдон дын цы- 
хуызæн зæрдтытæ сты, мæнæ чызг? Куыд нæ йын зæгъдзæн?! 
Æмæ уæд цы хъуамæ зæгъа Зæлидæ?! Ноджы уыцы зарæг! Ни- 
куы йæ хъусгæ фæкодта, никуы йæ кæсгæ бакодта! Иухатт ын 
дзы гыццыл азарыд, цыма йæ уымæн нæ зарыд, цыма йæ æнæуи 
зарыд, афтæ. Дыууæ рæнхъы йын дзы азарыд æви иу рæнхъ 
æмæ ’рдæг... Фылдæр ын дзы кæй нæ азарыд, уымæ гæсгæ йæм 
йæ хъус не ’рдардта. 
Уыцы хабæрттæ йын куы фæци конд, Ленæйы хабæрттæ, уæд 
уайтагъд афынæй. Йæ фарсыл азылд, йæ чъылдым уыйæрдæм 
куыд фæуа, афтæ, æмæ афынæй. Хорз уыди, æмæ афынæй. 
Куынæ афынæй уыдаид, уæд куыд сыстадаид йæ цурæй æмæ 
куыд рацыдаид?! Æнæ рацæугæ та йын гæнæн нæ уыди. Куыд 
ын уыди æнæ рацæугæ! Гъо, уый йын йæ урс зæнгтæ æрмæст 
кæсæны раз ауыдта, уый та йын сæ бæгънæг акодта, хæрз бæгъ- 
нæг Гыриты нартхоры хуымы. Фæлæуу, æмæ йын, цымæ, йæ 
быны ницы бакодтаид? Бакодтаид ын. Иæ пинджак фелвæстаид. 
Фæлæуу, æмæ-иу ыл уæд пинджак дæр куы нæма уыди, уæд ма, 
йæ уæлæ кæй æрхаста, уыцы хæлаф æмæ хæдоны куы уыди! 
Æмæ йын уæдæ ницы бакодта йæ быны?! Афтид зæхмæ йын 
æруагътаид хъуамæ йæ фæсонтæ?! 
Æмæ ныр йæ фарсмæ куы хуыссид, бæргæ! 
Æрхызт уыцы тæрхæггондæй. Йæ дзабырты йæ къæхтæ атъыС- 
та æмæ уынджы балæууыд. Уынгтæ уыдысты талынг, — цы иугай 
цырæгътæ сæ фæсудзы, уыдон уыдысты хуыст, æмæ æхсызгон 
уыди Асбарæн — цырæгътæ хуыст кæй уыдысты, уый дæр ын 
æхсызгон уыд æмæ, сæ хуыссын кæныны афон кæй æрцыди, 
уый дæр — цырæгътæ иуæндæс сахатыл фæхуыссын кæнынц. 
Æмæ ныр хъæу фынæй у, уынгтæ афтид сты æмæ дæ цас фæнды, 
уыйбæрц рацу-бацу кæн. Иæ сæр ыл цыдæргъуызон уæз кодта, 
мæнæ цыма гыццыл лæппу уыд æмæ йын йæ сæрыл стыртæй 
кæйдæр уæззау худ ныккодтой. Фæцудыдта-иу цæугæ-цæуын 
æмæ дис кодта — цы кæна йæ сæр? Уæддæр цыди. Иуафон йæхи 
æрæмбæрста — мæнæ Гыриты тигъ. Гъæ-гъæ! Уæдæ ам лæууыды- 
сты, ам! Ам ныхæстæ кодтой. Фылдæр хъазæн ныхæстæ, худын 
чи бакæна адæймаджы, ахæм ныхæстæ. Æндæр ныхæстæ дзы 
цæмæн хъуыд! Чызг æмæ лæппу уыдысты, æмæ дзы æндæр ны- 
хæстæ нæ хъуыд. Æмæ, цымæ, бирæ фæлæууыдысты ам? Изæр- 
милтæм дзы фæлæууыдысты, æвæццæгæн. Изæрмилтæ нæма уыди, 
куы райдыдтой лæууын, уæд, æмæ изæрмилтæм фæлæууыдыс- 
ты) стæй ацыдысты. Азылдысты ам уæлæмæ стæй. Сабыргай 
цыдаиккой, фæрсæй-фæрстæм цыдаиккой. Куы-иу адзырдтаик- 
кой истытæ, куы та-иу æнæдзургæйæ цыдаиккой. 
,Æмæ цыди дыууæ кауы ’хсæнты уæлæмæ Асбар. Мæнæ уыцы 

ЗЫН КАРЫ ЗАРÆГ 
19 
бындарæй баззаинаг асин! Уый чи сарæзта, уый Хуыцауы цæф 
хъуамæ ма фæуа! Уæдæ йæ кæдæм арæзта, цæмæн бахъуыди 
каумæ асин æвæрын! Фæлæ, ома нæ цæхæрадон у æмæ йæм, ома 
ауылты дæр уа бацæуæн, цæмæннæ йæм уа, ома?! Æмæ схызти 
асиныл, æртæ хъæлы уыдысты æмæ сыл иугай схызт, йæ сæрмæ 
куы слæууыд асинæн, уæд ын йæ сæр фæуæз кодта, æмæ йыл 
мидæгæй цы хъæлтæ хуыд уыди, уыдоныл дæр ныууади. Уый 
дзы, куыд дзырдта, афтæмæй гæпп ныккодта. Цæмæннæ гæпп 
кодтаид, Ленæ йæ хъæбысы уыди, æмæ уæд цы хъæуы гæпп 
кæнын! Нæ, уый раст нæу — алчи не ’ргæпп кæндзæн. Ленæ рог 
уа, уый гæнæн нæй. Куыд хъуамæ уа рог! Уыцы тымбыл зæнгтæ, 
лыстæг тымбыл нæ, ставд тымбыл. Бынтон ставд дæр нæ. Æмæ 
бынтон ставд цæмæ бæззы зæнгæй! Ленæйы зæнгтæ, куыддæ- 
риддæр хъæуы, афтæ сты — нæдæр æгæр лыстæг сты, нæдæр 
æгæр ставд. Æмæ ныггæпп кодтаид Кола. 
Нартхоры хъæдтæ бæрзонд фæцыдысты, сæ фæрстыл фæй- 
нæрдæм хъилæй лæууыдысты æндзарæнты хуызæн æфсиртæ. Æмæ 
та иу сыл иуварс ахæцыди Асбар. Мæй нæ касти, фæлæ уыйбæрц 
талынг нæ уыд. Асбармæ афтæ зынди, цыма ам, нартхоры хъæд- 
ты ’хсæн рухсдæр уыд, æдде, уынгты куыд уыд, уымæй. «Æвæц- 
цæгæн, хæдзæрттæ аууон дардтой уынгтæм» — хъуыды кодта 
Асбар. Ам та нартхоры хъæдтæ рухс дарынц кæрæдзимæ. 
Мæнæ иу ран иу-цалдæр нартхоры хъæды — фæлдæхт. Ра- 
джы сæ афæлдæхтæуыд, æфсир дæр куы нæма рафтыдтой, уæд. 
Æмæ, цымæ, уыдон кæд уыдысты ам? Уый йын нæ загъта. Цымæ 
йын цæмæннæ загъта уый? Уæдæ ам уыдысты, ам! Ардæм æй 
æрбахаста йæ хъæбысы. Стæй йæ ам æруагъта зæхмæ. Сабыр æй 
æруагътаид, йæхæдæг йæ зонгуытыл лæууыдаид, афтæмæй йæ 
йæгъиæг кодтаид... Стæй йæ иугæр куы абæгънæг кодта, уæд ыл 
йæхи æруагътаид. Уыцы тымбыл риутæ! Иухатт сæ сæхимæ кæ- 
сæиы раз куы æрысгæрста, афтæ тымбылтæ. Æмæ йæ кæуын нал 
баурæдта Асбар. Лæууыди ’мæ куыдта. Хъæрæй нæ куыдта, фæлæ 
сабыр дæр нæ куыдта. Афтæ куыдта. Дыууæ кауы астæуты чи 
фæцæйцыдаид, уый базыдтаид — уартæ Гыриты нартхоры чидæр 
кæуы. Уыйонг хъуыстаид, уымæй фалдæр — нæ. Стæй бафæллад 
лæууынæй, æмæ йæм афтæ фæзынд — кæугæ кæй кæны, уымæн 
бафæллад, æндæра кæугæ куынæ кæнид, уæд нæ бафæлладаид. 
Æмæ афæнд кодта — ацæуа. Ацæуа сæхимæ ’мæ схуысса. Фæлæ 
та уыцы асиныл схиза! Нæ, уыцы асиныл хизын æй нæ фæндыд 
æмæ, куыд лæууыд, афтæ ’рбадти йæ бынаты. Йæ уæрджытыл 
æрбахæцыд йæхимæ, йæ цæнгтæ сыл æрбатыхта æмæ бадти, æмæ 
куыдта. Иуафон ауыдта: колхозы къанторы раз уыцы фæтæн 
уьшджы астæуты, сæ цæнгтæ сæ кæрæдзийы уæхсчытыл æрба- 
в^рдтой, афтæмæй æрбацæйцыдысты Доччи æмæ Дæццо. Дæц- 
Цоиы къухы — цайдан, уый сын дон кæм æрбахаста, Асбар, уыцы 
Дайдан. Цыдысты æмæ зарыдысты. 

20 
ХУЫГАТЫ СЕРГЕЙ 
«Гал-ма мын авæр, хуымы гал, 
Мæ кæсгон гал, оам, нал хæцы». 
Уый Дæццо базарыд афтæ, ныллæг хъæлæсæй базарыд, фæ- 
сус хъæлæсæй. Уæдæ Дæццойы бон æндæр куыд уыди базарын! 
Стæй йæ хæдуæлвæд ныннæрыд Доччийы хъæлæс. Гъæ, бында- 
ры Доччи фæуай, кæд дæ кæцæй схауд уыцы хъæр! 
«Ба-ма мын аксе, дзыхы ба, 
Мæ цæсгом дæр дæм нал хъæцы!» 
Лæгты фæстæ, уартæ Дзылыты суадоны ’рдыгæй, йæ игæргъуыз 
къаба æмæ йæ урс раздарæны æрбадугъ кæны Зæлидæ. Йæ тъæ- 
пæн арм йæ былты кæрон авæры æмæ та ныхъхъæр кæны: «Ма 
кæнут уыцы зарæг! Уый сымах аккаг зарæг нæу, нæ уыл фи- 
дауы!» Лæгтæ йæ, æвæццæгæн, нæ хъуыстой æмæ сæ зарды кой 
кодтой. Æмæ фæтæригъæд кодта Зæлидæйæн Асбар. Лæгтæм та 
мæсты æрбаци — уæдæ кæдæм кæнынц уыцы зарæг! Æмæ, цымæ, 
Дати кæм и? Уымæ байхъусиккой, уый сын куы зæгъид, уæд 
ныууадзиккой сæ зарын. Уый сын уайдзæфтæ дæр бакæнид. Ома 
уыцы джидзæггаджы зарджытæ цы кæнут, кæд зарут, ома, уæд 
Пухаты Иликъойы зарæг акæнут. Сыгъдæг булкъонтæй фынд- 
дæс чи рамардта, уый зарæг, гъе! Æмæ ’рсабыр уаид Зæлидæ. 
Стæй кæсы Асбар æмæ — нартхоры хъæдтæ: нартхоры хъæд, 
нартхоры хъæд, æндæр æппындæр ницы. Уыцы растæй лæууынц. 
Йæхæдæг та иу фарсыл хуыссы æмæ сæм афтæмæй бынты кæсы. 
Æмæ сыстади Асбар, фыццаг бадгæ скодта, стæй та стгæ, æмæ 
бараст и, асин кæм уыди, уырдæм. Стæй фæцæйцыди дыууæ 
кауы ’хсæнты. Йæ сæр йæ риуыл æруагъта, йæ цæстытæ — йæ 
развæндагмæ арæзт. Афтæмæй ныххæццæ хæдзæрттæм. Иуæр- 
дыгæй Гыриты хæдзар, иннæрдыгæй уыдоны, Ленæты хæдзар. 
Ныггуыбыр сты, цыма сыл иу-цалдæрæй дуртæ куы нызгъалой, 
уымæй тарстысты. Рухс сæ иуæй дæр нæ цыд æмæ сæ иннæмæй 
дæр. Æмæ æрлæууыд Асбар, йе ’ргом — Ленæты хæдзары ’рдæм. 
Афонмæ хуыссы Ленæ. Йæ зæнгтæ адаргъ кодта, йæ тымбыл 
урс зæнгтæ, æмæ хуыссы. Уый сæ раззаг уаты фæхуыссы. Гуыбе 
та, астæуæй сын цы уат и, уым. Уый йæ уроктæ фæахуыр кæны 
уыцы уаты, йæхæдæг кæм фæхуыссы, уыцы уатмæ иу къаннæг 
рудзынг йеддæмæ нæй, уый дæр — тыргъæй, æмæ талынггомау у. 
Раззаг уат та рухс у — уыцы дыууæ стыр рудзынджы! Цыма 
комкоммæ арвмæ арæзт сты. Æмæ хуыссы Гуыбе дæр. Цæмæй 
зоны, Асбар кæм и, уый?! Цæмæй зоны, Асбар кæм уыди, уым 
Ленæ дæр кæй уыди Колаимæ æмæ йын Кола йæ урс зæнгтæ кæй 
абæгънæг кодта?! Нæ зоны. Ницы зоны æнæуи дæр, уроктæ ахуыр 
кæнын зоны, æндæр æппындæр ницы зоны Гуыбе. 
Уæд ныууасыд Гыриты уасæг. Тынг хъæрæй ныууасыд, цыма 
иннæ уасджытæн уайдзæф кодта: уæдæ цавæр фынæй у! Ай, бонмæ 

ЗЫН КАРЫ ЗАРÆГ 
21 
бирæ куы нал и, уæд уасæгау уасæг афонмæ иу-дыууæ хъихъ- 
рийы хъуамæ ма ныккæна! 
Хæдзары ничима сыстад. Сабыргай бацыд, йæ пысултæ фел- 
вæста æмæ йæ кæстæр æфсымæр Бобосы фарсмæ алæсти хъæц- 
цулы бын. 
Раджы ма уыди, уый æмбæрста, æмæ ма, Дати фынæй куы 
уа, уымæй тарсти. Дуары рæзты ахызт, чысыл фалдæр бацыд, 
æрлæууыд. Стæй раздæхт æмæ бахоста дуар. 
— Кæцы дæ, фæцæуын! — рахъæр кодта Дати мидæгæй. 
Асбар æм ницы бадзырдта. Лæууыд æмæ хъуыды кодта: уæд 
га уал сæ уагътаид? Стæй сæм æрбацыдаид. Изæры сæм æрбацы- 
даид. 
Уæдмæ Дати ракасти дуарæй. 
— Мæ чингуытæ уым баззадысты ’мæ уыдонмæ ’рбацыдтæн. 
— Баззадысты дын, уæдæ дын нæ баззадысты! — мидæгæй 
куыд хъæрæй радзырдта, афтæ хъæрæй загъта ам дæр Дати. — 
Æмæ мын хъыг уыди, раст дын куы зæгъон, уæд, кæй дын базза- 
дысты, уый. Чиныг лæгæн йæ уд-йæ цæст у, æмæ йын куыд 
хъуамæ баззайа искуы, агъæца! — Дати фæстæмæ бахызти гом 
дуарыл. Асбар лæууыд æмæ та-иу йæ цæстыл ауади Зæлидæ, 
уæд фыны Дæццо æмæ Доччийы фæдыл куыд дугъ кодта, афтæ- 
мæй. Уыцы зарæг, дам, ма кæнут, уæд æй цы хъуыддаг уыди, цы 
зарæг кæнынц, уымæ! 
— Афтæмæй дæ уроктæ та куыд сахуыр кодтай, хæдзармæ 
дын цы уроктæ радтой, уыдон? — бадардта чингуытæ Дати Ас- 
бармæ. 
— Хæдзармæ нын æндæр уроктæ уыди. 
— Уымæн нæ зонын, уыййеддæмæ æнæ чиныг уроктæ ахуыр- 
гæнæн и! Гъеныр, уæлæ мах лæппу нæу, æмæ цалынмæ стыр 
фæсахсæвæртæ не суа, уæдмæ, фæрсгæ ’мæ фæрсгæ! Йæ мад 
мын сæ фæдзуры, уыййеддæмæ цы зонын уыдæттæн æз! Æз ам 
вæййын мæнæ. Тæрсы, æвæццæгæн, иннæты куынæ ’ййафа, 
уымæй, — дзургæ-дзурын бацыди Дати фæйнæгмæ æмæ йыл æрбад- 
ти. Дæццоты ’рдæм бакасти. 
Дыккаг бон æм фыццаг урочы фæстæ йæхи байста Кола. 
— Куыд раджы рацыдтæ, куы?! 
Асбар æм нæ бакаст. Бакастаид æм, уый йæ нæ фæндыд. Ра- 
Джы, дам, рацыдтæ! Æвæццæгæн, афтæ ’нхъæлы, æхсæв-бонмæ 
уым хуыссыд йæ фарсмæ, стæй раджы рацыд. Уый та уæд ра- 
Цыд. Нал æй фæндыд уым хуыссын æмæ рацыд. 
— Бонивайæнты фехъал дæн, мæ фарсмæ æрысгæрстон æмæ... 
афтид дæ бынат. Исдуг кæд, æзын, цæхæрадонмæ ауадтæ, 
æнхъæлмæ кæсын æмæ — нæй. Уæд та мын зæгъгæ кодтаис, цæ- 
Уыс, уый. 
— Хуыссæг мæ нал ахста ’мæ... — бахъуыр-хъуыр кодта Ас- 
бар. 
— Æз та дæ, æзын, абоны уроктæй истæмæйты афæрстытæ 

22 
ХУЫГАТЫ СЕРГЕЙ 
кæнон. Уæддæр сæ ды хуыздæр фæзоныс æмæ мын, æзын, ис- 
тытæ радзурдзынæ. 
Асбар æм ницуал сдзырдта. Æмæ йæ уæд дысон цæмæннæ 
фарста, кæд æй урокты мæт уыди, уæд?! Йæхæдæг дзурынмæ 
куы фæци. Æмæ йын цынæ радзырдта, ахæмæй куы ницуал баз- 
зади зæххыл! Уыдон дæр цавæр чызг æмæ мад уыдысты! Ныр 
кæд чызг базыдта, мад дæр æм бацыди, уæд цыхуызæн хъуы- 
дытæ кодта, цымæ? Æмæ йæ базыдтаид! Куыд нæ йæ базыдтаид! 
Чи зоны сæ æййафгæ дæр æрбакодта. Тагъд кодтаид æмæ сæ 
’рбаййæфтаид. Æмæ сæ кæд æрбаййæфта, уæд та?! 
Машинæ гуыргуыргæнгæ ’рбатахт йæ фæрсты, Асбар йæ 
фæстæ кæсгæйæ аззад. Куыройдоныл цы тъæпæн хид уыд, ууыл 
бауади, уым уырыл тымбыл зылд æркодта, йæ ных хиды ’рдæм 
куы фæци, уæд æрлæууыд. Машинæйæн йæ гуыффæ уыди кæт- 
тагæй æмбæрзт — адæмыл уаргæ куыд нæ кæна, дымгæ сæ куыд 
нæ цæва. Уыцы дзæбæх тыгъдæй йыл лæууыди. Гуыффæйы фæ- 
стаг къулыл — асин, цыбыр æфсæйнаг асин. Схиз асиныл æмæ 
гуыффæмæ ныггæпп кæн! Бадæнтæ дзы, йæ дыууæ даргъ фарсы 
цы амыдтой, уыйбæрц. Æмæ-иу бадæн кæй фæци, иннæтæ иууыл 
— лæугæ. Æмæ-иу гуыффæйыдзаг адæм куы иуырдæм анцадыс- 
ты кæрæдзийыл, куы — иннæрдæм. 
Машинæйы ’рбацыдмæ чи касти, уыдон уайтагъд схызтысты, 
стæй фæйнæрдыгæй дугъ байдыдтой сылгоймæгтæ — уыцы æнæ- 
вдæлон дугъ — кæмæ сæ дзæкъултæ уыд, кæмæ бедратæ, кæмæ 
та — дзæкъултæ дæр æмæ бедратæ дæр. Алчи скъæфта йæ уæй- 
йаг. Сæ хæссинæгтæ-иу уæлæмæ слæвæрдтой, стæй-иу асиныл 
хизыныл фесты. Цас цыди уыцы машинæйы, уый диссаг уыди! 
Асбар машинæйы фæрсты бахызт, стæй иуварс æрлæууыд æмæ 
касти, адæм машинæйы куыд бадтысты, уымæ. Чи зоны сæ ис- 
кæмæн исты куы аххуыс кодтаид, уæд æвзæр нæ уыдаид. Фæлæ 
сæ кæмæн цы аххуыс кодтаид уырдыгæй-уырдæм! Æнæуи дис код- 
та — цас адæм бацыди уыцы машинæйы! 
Стæй азылд — сæхимæ уал ацæуа, стæй уырдыгæй та скъо- 
ламæ рацæудзæн. Куыддæр йæ бынаты æрзылд, афтæ ауыдта: 
уартæ Ленæ æрбауайы машинæмæ! Йæ бæрзондзæвæт дзабыртæ 
разуæз æвæры, йæ зæнгтыл буаргъуыз цъындатæ, æмæ, цыма 
гом уыдысты уыцы раст зæнгтæ — йæ цæстытæ сыл тыбар тыбур 
кодтой Асбарæн. Уæдмæ бахæццæ и машинæмæ Ленæ. Йæ къухы 
цы сæрак хызынгонд уыди, уый йæ иу къухæй йæ уæраджы фæл- 
мæнмæ балхъывта, йе ’ннæ къухæй асины хæцæнмæ сæвнæлдта 
æмæ цыма йæ къæхтæ ныдзæвгæ дæр нæ акодтой асины тымбыл 
хъæлтыл, афтæ рог сыл суади. Асбармæ афтæ фæзынди — тагъд 
уымæн суади асиныл, æмæ йæ уæраджы сæртæ фæзындысты, 
æМæ йын сæ исчи куы фена, уымæй тарст. Фæлæ сæ Асбар ауыд- 
та, афтæ сæ ауыдта, æмæ йæ зæрдæ йæ гуыпп-гуыппæй нал æнцад. 
Касти машинæйы афтид асинмæ æмæ йæ хъуыдыйы фæзынди: 
ныр куынæуал ацæуид Ленæ горæтмæ, фæстæмæ куы æрцæйхи- 

ЗЫН КАРЫ ЗАРÆГ 
23 
зид æмæ та куы фæзыниккой уыцы уæраджы сæртæ, æрдæбон 
куыд фæзындысты, афтæ. Уымæй уæлдæр ма фæзынæд, уыйонг 
кæй фæзындысты, уый хорз у. Æмæ йын, цымæ, уæд, Гыриты 
асиныл куы фæцæйхызт, уæд дæр нæ фæзындысты уымæй уæл- 
дæр? Æмæ ууыл йæхæдæг куынæ хызти, уыцы асиныл. Ууыл æй 
уый куы сцæйскъæфта, Кола! Уæд, чи зоны, бынтондæр айгом 
уыдаиккой йæ зæнгтæ, уый мæт ма уыди Колайы?! Стæй йын 
сæм уым чи касти?! Фæлæ сæ, цымæ, йæхæдæг уагьта гом кæ- 
иын? Æмæ йæ, чи зоны, нæ базыдта, байгом сты йæ уæрджытæ, 
уый. 
Асбар лæууыд æмæ касти машинæмæ. Стæй фесхъиудта æмæ 
дугъ ауагъта. Куы ныххæццæ машинæмæ, уæд йæ чингуытæ йæ 
роны æртъыста, февнæлдта асины хæцæнмæ æмæ гуыффæмæ 
ныггæпп кодта. Ныггæпп кодта æмæ Ленæйы тæккæ фарсмæ алæу- 
уыд. 
Ленæйæн æм йæ цæстытæ дзагъырæй аззадысты, афтæ, æхсыз- 
гон дзагъырæй, йæ былтæ кæрæдзийæ фæиртæстысты, цыма 
быргæ фæкодтой кæрæдзийыл 
— Асбар?! 
Асбар бахудти, дзургæ ницы скодта. 
— Кæдæм ныффæнд кодтай? 
— Горæтмæ. 
— Уа раджы? 
— Раджы нал у. 
— Æмæ де скъола та? 
— Ме скъола кæд никуыдæм алидзид ме ’рбаздæхынмæ, — 
хъазынмæ аздахын фæфæнд кодта ныхас. Кæннæуæд æй афтæ 
рафæрс-бафæрс куы сиса! 
Уыцы рæстæджы асинæй сзынди Уокенайы хъуынджын худ, 
стæй сыхъуысти йæ ныхас: 
— Гъæуым мын мæ голлагыл чи схæца, ахæмæй ничи и?! 
Асбар нывнæлдта, Уокенайы уæхскæй систа голлаг — æххæст 
йедзаг нæ уыди, йæ астæуыл ын фæхицæнгæнæн куыд уа, цæмæй 
йæ уæхскыл хордзены хаст кæна. Уæддæр уæззау уыд. Асбар æй 
къæхты бын æрæвæрдта, схæцыд Уокенайæн йæхиуыл дæр. Уокена 
сæрдыгон дæр æмæ зымæгон дæр хъуынджын худ дардта æмæ 
цинел. Йæ фырттæ Гамбол æмæ Бимбол хæстæй цы цинелтæ æрха- 
стой сæ уæлæ, уыдон дардта. Худ-иу йæхæдæг бахуыдта фыс- 
дзармæй. Цæргæ никæимæ кодта йæ фырттæй. Хицæнæй цардыс- 
ты йæ бинойнаг Тасионимæ. Æмæ базармæ цæуын уарзта Уокена. 
Куы-иу картофтæ ахаста, куы — дыргътæ, куы та — хъæдуртæ. 
Ныр йæ хъæбæр цинелы тæрттæй балхъывта Асбары æмæ Ле- 
иæйыл баныхæст бынтондæр Асбар. Бæргæ чидæр дзырдта Уоке- 
намæ, рацу, мæнæ, дам, мæ бынаты сбад, фæлæ йæм кæуылты 
бацыдаид! Æмæ лæууыди. 
Куыддæр коммæ ныххæццæ и машинæ æмæ уыцы къæдз-мæ- 
дзы фæндагыл разил-базил байдыдта, афтæ бамбæрста Асбар — 

24 
ХУЫГАТЫ СЕРГЕЙ 
Ленæ йыл афтæ кæй баныхæст, уымæй йын æнæ ссудзгæ нæй. 
Уыцы хъарм ивылди йæ фæлмæн буарæй æмæ йыл ризæг æфтыд- 
та. Йæ зæнгтыл бынтон бахæцыд ризæг, æмæ, цæмæй Ленæйы 
зæнгтыл ма ныдзæвой æмæ мацы рахата Ленæ, уый тыххæй-иу 
Уокенайыл ахæцыд. Фæлæ йыл тынг ахæцын нæ уæндыд — иуæй 
йын хауынæй тарсти, иннæмæй та, куы рахата, цæмæ йыл рахæ- 
цы, уый! Стæй йыл афтæ ахæца, æмæ Ленæйыл мауал ныдзæва, 
уый дæр æй нæ фæндыд. 
Коммæ куы ахæццæ машинæ, уæд иу фæзилæны цыдæргъуы- 
зон æрзылд Ленæ йæ мидбынаты, æвæццæгæн ын йæ къæхтæ 
дзæбæх æрæвæрæн нæ уыди æмæ сæ хуыздæр куыд æрæвæрдта- 
ид, ууыл архайдта, æрзылди æмæ йæ риу уыцы тыппырæй Асба- 
ры риуы рæбынмæ ныккомкоммæ и, Асбарæн йæ цонг уæлæмæ 
ивæзт уыд, уæле кæттаг цы тæлыгæндтыл тыгъд уыди, уыдонæй 
иу æрцахста æмæ йыл ныззезелæг. Фæзилæны-иу ыл тынгдæр 
æрбанцад риу æмæ-иу йæ цæстытæ атартæ сты. 
Ленæ, æвæццæгæн, æмбæрста — Асбар тыхсы. Цæмæн тых- 
сы, уый дæр æмбæрста, æвæццæгæн: гыццыл лæппу нал у, стыр 
V. Йæ уадултæ куыд басырх сты, уымæй дæр бæрæг уыди, стæй- 
иу, хъæуа-нæхъæуа, уæддæр цы худт бакодта, уымæй дæр. 
Æмæ цыди машинæ, куы-иу сыл иуæрдæм ахæцыди сæ уæз, 
куы — иннæрдæм. Æмæ сыгъди Асбар, хатт-иу фæфæнд кодта — 
агæпп кæна цæугæ машинæйæ æмæ фæстæмæ ныццæва хъæумæ. 
Фæлæ йæ нæ фæндыди, машинæйæ рахиза, уый. 
Уыцы бон лæппуты æфсадмæ кодтой. Дзæвгар уыдысты. 
Уырдæм æрæмбырд сты, машинæ хидыл куы бауайы, уæд кæм 
æрзилы, уырдæм. Чидæр æртæ чъирийы рахаста, дурыны арахъхъ. 
Уокена иуварс лæууыд, йæ голлаг хордзендихæй йе уæхскыл, 
æмæ йæм хъæусоветы сæрдæр Алыхъан бадзырдта: 
— Уыцы голлаг уал искуы æрæвæр, уо Уокена, де уæхскыл 
байгас и, æмæ мæнæ лæппуты фæндагæн акув! 
Уокена систа йе уæхскæй йæ голлаг, Бетъоты кауыл æй æрæ- 
вæрдта, цыма йæ искæй уæхскыл æвæрдта, уый хуызæн, æмæ йæ 
цинелы фæдджитæ фæйлаугæ бараст и, чъиритыл чи хæцыд, уыцы 
лæппумæ. Асбар иуварс лæууыди, касти уыцы змæлдмæ, хæлæг 
кодта, чи цыди, уыцы лæппутæм — фервæздзысты ацы хъæууон 
дегуыла-дыгуылайæ, искуы, иу æнæзонгæ ран, бирæ æнæзонгæ 
лæппутимæ баиу уыдзысты æмæ царды дзæбæхæй цæрдзысты. 
Хъаггæндзысты райгуырæн бæстæ — уымæй хуыздæр цы и — 
райгуырæн бæстæ хъаггæн! Уый уæртæ колхозы кæрт хъаггæнын 
нæу, нæ. Уым лæг бæргæ сулæфтытæ кæнид йæ риуыдзаг! 
Уокена йæ хъуынджын худ систа, йæ дæларм æй бакодта, йæ 
арм сыкъайыл æрбатыхта, дзæбæх биноныг тыхт ыл æрбакодта 
уыцы стыр арм. Асбар ын исдуг нæ хъуыста йæ куывдмæ — нæ 
йæ ’вдæлди хъусынмæ, стæй йæм уæддæр æрбайхъуыст куывд 
йæхæдæг: 
— Уæдæ кæд искуы дæ бынæй бæлццон ацыд æмæ фæндараст 

ЗЫН КАРЫ ЗАРÆГ 
25 
фæци, уæд уый æмбал бакæн мæнæ ацы лæппуты дæр. Нæ цард- 
нæ бон хъаггæнынмæ цæуынц æмæ бындз дæр куыд нæ ауадзой 
нæ сæрты атæхын, уыйас хъару сæм разынæд. 
Адæм лæууыдысты æмæ хъуыстой Уокенамæ. Далæ Сылы- 
мæт, клубы фæндырдзæгъдæг, йæ фæндыр йæ дæларм. Æвæццæ- 
гæн, хъазт дæр ацараздзысты. Æмæ та дзы Кола ма скафа! Далæ 
лæууынц Зæлидæимæ иумæ. Æмæ, цымæ, Зæлидæ нæ зоны ка- 
фын? Куыд нæ зондзæн? Уый цы нæ зоны, ахæмæй цы и?! Ибон- 
ты фæндыр дæр куыд ныццагъта скъолайы дуармæ! Сæ ахуыргæ- 
нæгæн йæ орден æрхæццæ, физикæйы ахуыргæнæг Инусæн, уым 
кæй хъуамæ райстаид, хæсты, фæлæ кæй нæ райста, уый. Ардæм 
ын æй схастой районы æфсæддон хайы кусджытæ. Ахуыргæнæ- 
гæй-скъоладзауæй сæ бамбырд кодтой, физкультурæйы уроктæ 
кæм вæййынц, уыцы уæрæх хатæнмæ. Куы араныхæстæ-баны- 
хæстæ кодтой, уæд хъазт ма ацаразой. Инусæн дзы йæхи дæр 
скафын кодтой. Ам Зæлидæ нæ цæгъддзæн. Ам Сылымæт цæгъд- 
дзæн йæхæдæг. Æмæ йæ æрфæндыд Зæлидæйы цурмæ бацæуын, 
фæлæ нæ бацыди, Кола уым уыд, æмæ уый тыххæй нæ бацыди. 
— Иратаманы лæппутæн, «Хуыцау дæ афицер скæнæд», куыв- 
той æмæ стыр Хуыцау ахæм арфæ ракæнæд, æмæ ацы лæппутæ 
афицертæ куыд ысой! 
Стæй ацыди Асбар — нал æм цыди уыцы хæрхæцъамæ кæсын. 
Ацæуа, далæ доныбылмæ ныццæуа, уым искуы иу дурыл сбада 
æмæ доны хъæрмæ хъуса! Адæмы хъæрмæ хъусыны бæсты доны 
хъæрмæ хъус æмæ уа! Рацу-бацу дæр акæн. Доныбылæй хуыздæр 
кæм арацу-бацу кæндзæни лæг! Куыддæр иуварс ахызт, афтæ — 
мæнæ Бадиккæ! Уыцы æмраст лæууы æмæ худы йе ’гас цæсгомæй. 
— Дæу нæма кæнынц уыцы æфсадмæ? — фæрсы, фæхуд-фæ- 
худ кæны, афтæмæй Бадиккæ. 
— Нæма, — загъта Асбар, бакæсинаг уыд Бадиккæйы цæс- 
гоммæ, фæлæ йын йæ иугæндзон худтæй фæлмæцгæ кодта æмæ 
йæм нæ бакаст. 
— Гъомæ дæ куыд æрæгмæ кæнынц! Гъеныр дæ кæд кæнгæ 
акæндзысты, кæд здæхгæ æркæндзынæ! Æмæ уæдмæ хъуамæ 
зæрдæхæлдтæ кæнон æнхъæлмæ кæсынæй, — Бадиккæйæн йæ 
цæсгом байдзаг уыцы æнæмæт худтæй, æмæ йæм Асбар дæр ба- 
худт. 
— Ам цы ми кæныс? — цыма йæ нырма ныртæккæ федта, уый 
фарст æй бакодта. 
— Нæ сыхæгты лæппуйы дæр нын кæнынц. Нæ зоныс Дзат- 
тейы? 
— Кæй Дзаттейы? 
— Дзиболаты. 
— Зонын. 
— Уый дæр кæнынц, æмæ уый фæдыл рацыдыстæм. 
Уыцы рæстæджы сæ фарсмæ алæууыд Бадиккæйы сыхаг ус 
Дудукки. 

26 
ХУЫГАТЫ СЕРГЕЙ 
— Цы фæдæ, цы, мæнæ чызг?! Уæдæ æз уый агурын, уый та — 
дугъ-дугъ æмæ йæ гыццыл уарзоныл йæхи андæгъта. 
Асбар нæ бацин кодта Дудуккийы ныхæстыл. 
— Цард хæлæгæй нæу, — дзуры Бадиккæ хъæрæй æмæ ноджы 
хæстæгдæр балæууыд Асбармæ. 
— Æруадз кæйдæр лæппуйы! — дзуры хъæрæй Дудукки дæр. — 
Абоныстæн, кæд дыл æй исчи не ’рымысдзæн. 
— Куыд мыл æй ’рымысдзæн! Нырма æфсады дæр куынæ уыди. 
— Мæ тæригъæд де знаджы хай, уый дын æфсады нæма уыд! 
Æфсады уартæ Бузылаты Бетъре дæр нæ уыд, фæлæ йын фараст 
сывæллоны ис. — Стæй фездæхти Бадиккæмæ Дудукки. — Цом 
нæ сыхæгты цурмæ, кæннæуæд худинаг у. 
— Ацæут, — загъта Асбар. — Æз дæр цæугæ кæнын. 
— Кæдæм цæуыс ды та? — комкоммæ йæ бафарста Бадиккæ. 
— Далæ донмæ. 
— Кæсаг ахсынмæ? 
— Нæгъ. 
— Дæхи найынмæ? 
— Нæгъ. 
— Уæдæ? 
— Хъуамæ дзы мæхи баппарон. 
— Алæ-ма, Асбар, ма дзы баппар дæхи! — йæ ныхас лæгъстæ- 
гæнæджы ивæзт акодта Бадиккæ. 
Цыма хæдæвзæрд ныхас кодта, ныхас нæ — лæугæ дæр цыма 
хæдæвзæрд лæуд кодта Асбар, афтæ йæм зынди. Уый фæндыди 
Ленæйы цур лæууын, фæндыди йæ Ленæимæ ныхас кæнын. Иннæ 
лæудтытæ æмæ иннæ ныхæстæ фæнды уæд, фæнды ма уæд. Æмæ 
йæ æввахс лæууын фæндыди Ленæмæ, хæрз æввахс, уæд æм ма- 
шинæйы куыд æввахс лæууыд, афтæ. Уокена йæ йæ хъæбæр ци- 
нелы тæрттæй куыд балхъывта Ленæмæ! Ахæм цыд ма искуы 
акæн уыцы кæттагсæр машинæйы! 
Ныр Ленæ сæрды фæуыдзæн ахуыр, уый дæр фæуыдзæн скъо- 
ла уалдзæджы. Стæй Ленæйы кусынмæ арвитдзысты искуыдæм, 
чи зоны, дард искуыдæм — Уæрæсе кæуылты у! Æмæ уый дæр 
йемæ куы ацæуид, Асбар дæр. Афардæг уаид, æппындæр ницæмæ 
фæкæсид фæстæмæ. Уый дæр кусид исты, цыфæнды куыст дæр 
кæнид. Æмæ цæриккой Ленæимæ. Лæг æмæ ус куыд фæцæрынц, 
афтæ цæриккой. Æмæ-иу изæры цингæнгæ цæуид йæ куыстæй: 
ныр тагъд баталынг уыдзæн æмæ та хуысдзæни Ленæйы фарсмæ, 
уыцы хъарм æмæ фæлмæн уыдзæни Ленæ. Æмæ та йын йæ урс- 
урсид зæнгтæ абæгънæг кæндзæн. Æмæ-иу фæцудыдта цæугæ- 
цæуын Асбар. Уыцы цинæй-иу фæцудыдта æви, уыцы цин куы 
никуы ’рцæуа, уый тасæй — уый бæрæг нæ уыд. 
! Æмæ йын æндæр гæнæн нæй — ацæуа йемæ. Ацæуа, уый кæ- 
дæм цæуа, уырдæм. Уый куынæ ацæуа йемæ, уæд æй æндæр 
исчи ракурдзæн — уæдæ йæ нæ ракурдзæн æндæр исчи! Æмæ йæ 
куы ракура æндæр исчи, уæд нæ базондзæн, Гыриты нартхоры 

ЗЫН КАРЫ ЗАРÆГ 
27 
хуымы кæй уыди Колаимæ, уый?! Куыд нæ йæ базондзæн! Æмæ 
йæ куы базона, уæд цы зæгьдзæн?! Уый та йæ зоны æмæ ницы 
зæгъид. Æмæ йæ афтæ куы бафæндид. Æмæ йæ цæмæннæ хъуа- 
мæ бафæнда афтæ?! Кæстæр дзы у, уый цас диссаг у! Стæй дзы 
цас кæстæр у! Цыппар-фондз азы? Æмæ цы сты цыппар-фондз 
азы! Далæ иу чидæр — фыссæг уыди ’ви артист уыди — æмæ, 
йæхицæй фынддæс азы хистæр чи уыд, ахæм ус куы ракуырдта. 
Ракуырдта йæ æмæ цæрынц. Кæй цы хъуыддаг и, чи сæ хистæр у 
æмæ сæ чи кæстæр у, уымæ! Æмæ уыцы усæн Ленæйы зæнгты 
хуызæн урс æмæ тымбыл зæнгтæ ис? Куыннæ! Нæ ныллæудзæн 
æнæ уый хуызæн зæнгтæ! Кола йын сæ абæгънæг кодта ’мæ йын 
сæ абæгънæг кæнæд! Уæддæр уый Ленæ у, Ленæ! Æмæ æндæр 
сылгоймаг нæй ацы дунейы. Уый иунæг у. Æмæ йын зæгъа, бам- 
барын ын кæна йæ зæрдæ. Æмæ ацæуа йемæ. Уæдмæ бафæразид, 
дзырд ын куы раттид, акæндзæн æй йемæ, ахæм дзырд, уæд æй 
цы фæразын хъæуы ардыгæй сæрдмæ. Стæй ацæуиккой. Уый 
æргомæй ацæуид — мæнæ институт фæци æмæ кусынмæ цæуы. 
Уый та — сусæгæй ацæуид, ам æй æппындæр куыд ничи базона. 
/Емæ йын зæгъа, æнæ зæгъгæ йын нæй, куыд ын и æнæ зæгъгæ! 
Фæлæ йын куыд зæгъдзæн? Нырмæ йæм æндæр цæстæй касти. 
Нырмæ йæм, стыр чызг йæ кæстæр æфсымæры æмбалмæ цы цæ- 
стæй фæкæсы, уыцы цæстæй касти. Фæлæ горæтмæ куы цыдыс- 
ты, уæд æй ма бамбæрстаид! Куыд нæ йæ бамбæрстаид! Æмæ йæ 
уадултæн сæ сырх куы нал æмæ куы нал цыди, машинæйæ куы 
æрхызтысты, уæд дæр. Æмæ-иу цы тæрк худт бакодта, уый та! 
Ноджы машинæйæ куы ’рцæйхызти. Уый тагъддæр æрхызти, Асбар 
— гæпп æркодта. Уый асиныл не ’рхызт. Æмæ иуварс алæууыд, 
кæннæуæд та йæ зæнгтæ куы фæзыной йæ къабайы бынæй æмæ 
та сæм кæсыныл куы фæуа! Фæлæ йæм йæхæдæг ма фæтила йæ 
къух! Фæхæц мыл, ома. Æмæ уырдыгмæ хизын зындæр у, цымæ, 
уæлæмæ хизынæй? Уæлæмæ йæхæдæг куы суади иугай-иугай уыцы 
асины хъæлтыл. Æмæ йæм бауади Асбар. Куыд нæ йæм бауада- 
ид! Уый йын йæ къух йæ уæхскмæ æрхаста, æвæццæгæн, æргæпп 
кæнын йæ зæрды уыд, фæлæ йæ дзабыры бæрзонд зæвæт куыд- 
дæр фæхæцыд асины хъæлыл, æмæ йыл æрхауæгау кодта, се 
’ргæмттæ сæ кæрæдзимæ, афтæмæй, йæ уадул дæр ма андзæвыд 
йæ русыл, уыцы лæгъз æмæ хъарм уадул. Æмæ ныккæл-кæл код- 
та Ленæ. Асбар нæ бамбæрста, цæуыл кæл-кæл кодта Ленæ, уый, 
уæддæр бахудти уый дæр. Стæй йæхи дзæбæхтæ кæнынмæ фæци 
Ленæ, йæ тæрттæ æрцагъта фыццаг йæ иу къухæй, стæй та иннæ 
къухæй. Уыйфæстæ йæм йæ фæсонтæ бадардта. 
— Ацæгъд-ма мын мæ фæсонтæ. 
Уый, ома ме ’фсымæры æмбал у, мæ кæстæр æфсымæры 
аембал, æмæ мын уадз æмæ уый ацæгъда мæ фæсонтæ! Искæй ма 
Цы кæсын кæнон мæхимæ! Цы ма къуылымпы кæны искæй йæ 
хъуыддæгтæй! Æмæ йын йæ тъæпæн арм куы ’рбауагъта йæ фæ- 
<оптыл, æмæ кофтæйы мидæг уыцы ивæзт бæттæнтыл куы ан- 

28 
ХУЫГАТЫ СЕРГЕЙ 
дзæвдысты йе ’нгуылдзты зæрдæтæ, уæд æй дзæбæх улæфæн 
нал уыди — йæ хъуыры абад-абад райдыдта йæ улæфт. Хорз 
уыди, æмæ йæм уæд цæхгæр ныззылди. Бахудти йæм. 
— Ныр ды — кæдæм? 
— Уартæ бульвармæ, — йæ къух адардта фалæмæ Асбар. 
— Цæмæ? 
— Уым ибон иу чиныг федтон чингуыты дуканийы. 
— Æмæ мæнæн цæмæннæ загътай, кæд дæ чиныг хъуыди, уæд! 
— Æмæ-гъа, — æддæдæр алæууыд Асбар. 
— Уæдæ æз тæхын лекцитæм. 
— Атæх! — загъта Асбар æмæ бахудти, цыдæр æргом, цыдæр 
æвæлмон рауади йæ худт, æмæ йæм кæсгæйæ аззади Ленæ дæр. 
Йæ цæсты уæлтъыфæлттæ дæр ма æртъæппытæ кодта, стæй йын 
цыма исты уайдзæфы ныхас зæгъынмæ хъавыд, уыйау базмæлы- 
дысты йæ былтæ æмæ дзы сирвæзт: 
— Асбар! 
Æндæр ницы. Æмæ йын зæгъа. Фæлæ йын куыд зæгъдзæн? 
Фæлæ йын кæм зæгъдзæн?! Уæдæмæ йæм комкоммæ бацæуа æмæ 
йын комкоммæ зæгъа. Фæлæ йæм кæдæм бацæудзæн комкоммæ 
æмæ йын комкоммæ цы зæгъдзæни?! Уырдæм куы ацæуид, го- 
рæтмæ, уым хуыздæр уаид. Ничи дæ уынгæ кæны, ничи ’ндæр. 
Уынгæ йæ кæндзысты, уынгæ та йæ куыд нæ кæндзысты! Фæлæ 
йæ чи зоны! Цæуыл дзуры, цы дзуры — уыдæтты мæт кæй и 
уым! Ам та — иууыл цæсты раз. Уынджы астæу æй куыд бауром- 
дзынæ? Уæдæ ’ндæр кæм? Сæхимæ? Æмæ сæ бинонтæ дæр афтæ 
зæгъынц! Бæргæ, цæхæрадоны къуымы фæхицæн у искуы йемæ! 
Æмæ йын зæгъ, цыбырæй йын зæгъ, демæ мæ акæн, кæдæм дæ 
æрвитой, уырдæм. Куынæ мæ акæнай, уæд сæрра уыдзынæн. 
Афтæ йын зæгъ, æмæ куыд баууæнда, стæй, стыр кæй дæ, ууыл 
дæр куыд баууæнда. Фæлæ кæм ссардзæн ахæм ныхæстæ, куыд 
сæ ссардзæн! 
Доны цæх-цæх йæ хъусты ныббадти æмæ æндæр ницыуал 
хъуыста. Сыстади, цы дурыл бадти, уымæй æмæ йæм æнкъардæй 
касти, цыма йыл цыдæр рагон фыстытæ уыди æмæ сæ халын нæ 
фæрæзта, уый хуызæн. Стæй донмæ аздæхта йæ цæстæнгас æмæ 
уæд та донмæ баззади кæсгæйæ. Касти донмæ æмæ йæ донимæ 
цæуын æрфæндыд. Йæ былтыл нæ — йæ мидæг, йæ уылæнты 
уæлæ. Мæнæ дзы афтид къус куыд баппарай уæлгоммæ, æмæ 
уый куыд скъæфой уылæнтæ сæ уæлæ, уый хуызæн. Цу æмæ цу 
афтæ уылæнты уæлæ. 
Стæй хур аныгуылд, æмæ рацыди Асбар. Скъолайы фæзы 
кæцæйдæр йæ размæ фæци Зæлидæ. Æвæццæгæн та кæмдæр ре- 
петици кодтой æмæ уым афæстиат. 
« — Кæм уыдтæ, Асбар? — йæ разы æрлæууыди лæппуйæн. 
— Никуы, — загъта Асбар. 
— Æмæ кæдæм цæуыс? 
— Никуыдæм. 

ЗЫН КАРЫ ЗАРÆГ 
29 
— Ахæм цыдтытæ дæу йеддæмæ ничи кæны зæххыл, æвæццæ- 
гæн. 
— Цахæм цыдтытæ? 
— Никуыцæй рацу æмæ никуыдæм фæцæйцу. 
— Уый раст нæу. Адæм иууылдæр ахæм цыдтытæ кæнынц. 
Нæдæр, кæцæй цæуынц, уый зонынц, нæдæр, кæдæм цæуынц, 
уый. Æнæуи зынгæ афтæ кæны, цыма æнæвдæлон сты. Стæй 
сæхимæ дæр афтæ кæсы. 
— Дæуæн дыууæ дунейы ис. Иу дунейæ дзы зыныс æддæмæ, 
иннæ дунейæ — нæгъ. Гъеныр уыцы дунейы дæ. 
— Кæцы дунейы дæн гьеныр? 
— Зынгæ кæцæй нæ кæныс, уыцы дунейы. 
— Уæдæ мæ ды куыд федтай? 
— Æз зонын, уыцы дунемæ кæуылты бакæсын хъæуы, уый. 
Мæн йеддæмæ йæ ничи зоны. 
Асбар æм къухаууонæй бакаст — цыдæр зæгъынмæ хъавы, 
уый бæрæг уыд, æмæ Зæлидæ батагъд кодта йæ зæгъинагыл: 
— Махмæ цæмæннæ цæуыс? 
— Æмæ ды цæмæннæ цæуыс махмæ? — бахудти Асбар. Йæ 
цæстытыл схæцыд, цыма, цы загъта, уый куы фæдзæгъæл уа, 
уымæй йын тарсти. Зæлидæ дæр бахудти, фæлæ уайтагъд æмбæх- 
сынмæ фæци, кæй бахудти, уый. 
— Ды хъазгæ кæныс, фæлæ æз хъазгæ нæ кæнын. 
— Чи зоны, æз дæр нæ кæнын хъазгæ. 
— Гъеныр чи зонытæ ’мæ чи нæ зонытæ кæндзыстæм ам кæ- 
рæдзийæн! Ныр дын цал хатты балæгъстæ кодтон: иумæ ахуыр 
кæнут уæ уроктæ Колаимæ. Ды йын феххуыс кæнис. Мæнæн 
зын у, тынг зын у мæнæн. Кæд мын мæ дзæбæх æфсымæрыл 
фæхудут, йæ урок æвзæр куы фæдзуры, уæд. 
— Ничи йыл фæхуды. Чи йыл фæхуды! 
— Гъомæ-иу нæм æрбауай, гъо! Æз та-иу уын, цалынмæ уæ 
уроктæ ахуыр кæнат, уæдмæ исты дзæбæх хæринаг акæндзынæн. 
— Цалынмæ уроктæ нæ сахуыр кæнæм, уæдмæ нæй акæнæн 
уыцы дзæбæх хæринагæн? 
— Уогъ, фæсайат мæ! Стæй ма æфсæст лæджы сæрмæ исты 
цæуы! 
— Уый æцæг афтæ у, æцæг — кæмдæр æй кастæн. Далæ арæн- 
хъаггæнджытæй арæнтыл лæууынмæ чи фæцæуы, уый хæргæ нæ 
бакæны. Куыд рабæрæг, афтæмæй лæг æххормагæй хъусгæ дæр 
хуыздæр кæны, уынгæ дæр æмæ æмбаргæ дæр. 
— Уæдæ ма цы! — загъта Зæлидæ. 
— Фæлæуу-ма, æмæ ныр уæхæдæг цæмæннæ ахуыр кæнут 
иумæ уæ уроктæ? 
— Куыд ахуыр кæнæм нæхæдæг иумæ? Уымæн дæсæмты 
Уроктæ сты, мæнæн — фарæстæмты. 
— Уо, хæдæгай! 
— Æмæ йын цас фæдзырдтон — фарæстæмтæм бацу æмæ иумæ 

30 
ХУЫГАТЫ СЕРГЕЙ 
ахуыр кæндзыстæм. Йæ къæхтæ ныццавта — ныр, дам, кæм цы 
сывæллон и, уыдоны ’хсæн куы рабадин, цыма, дам, сæ дада 
дæн. Йæхæдæг фарæстæмтæ нæ, фæлæ æстæмтæ дæр нæ фæци. 
Ноджы ма йæм иу диссаг цы рахатыдтон! Æнæуи зоны уырысса- 
гау дзурын. Уым, науыл, æнæхъæн æртæ азы фæрацу-бацу кодта 
уырыссæгтимæ, фæлæ йæ урок дзуры, уæд ын ницуал фентысы. 
Ысхæц-ныххæцæн бахъæуы. 
— Æмæ йын фæдзурын кæныс йæ урок? — бафарста Асбар. 
— Фæдзурын кæнын. Куы мын сразы вæййы, куы — нæ. Хатт 
мæ зæрдæ фæриссы, дзæбæх нæ фæзоны йæ урок æмæ. — Гъомæ 
дын афтæ зын у махмæ цæуын? — æнæрхъæц змæлд бакодтой 
чызджы цæстытæ, — стæй-иу дын азардзынæн, æмæ-иу хорз ба- 
фынæй уыдзынæ. 
Асбарæн зарыны кой æхсызгон уыди. 
— Кæд-иу мын азардзынæ? 
— Куы-иу ацæуай махæй, уæд-иу нымайдзынæн мæхимидæг 
æмæ-иу, уый куы базонон — гъеныр схуыссыдтæ, уæд-иу дын 
азардзынæн. 
— Æмæ-иу куыд нымайдзынæ? 
— Нымайдзынæн-иу. Дæ уроктæ кæнын-иу дæ нал хъæудзæн, 
æхсæвæр хæрын-иу дæ нал хъæудзæн. Ныццæудзынæ ’мæ-иу 
схуысдзынæ. 
— Кæм-иу мын зардзынæ? 
— Уым, нæ цæхæрадоны, нартхоры хъæдты астæу слæудзы- 
нæн æмæ зардзынæн. 
Нартхоры хуымы кой та йын йæ зæрдæ бакъуырдта. Бæргæ, 
уыдоны нартхоры хуымы йеддæмæ нартхоры хуым куы никуы 
уаид зæххыл. Æмæ дзы куы зарид Зæлидæ! Хорз у нартхоры 
хуым зарынæн: уыцы бæрзонд хъæдты астæу слæуу æмæ зар! 
Фæлæ ма ис Гыриты нартхоры хуым дæр. Уым заргæ ничи акæн- 
дзæн. Уымæн йæ каумæ асин æвæрд и. Зæлидæ ницы зоны Гыри- 
ты нартхоры хуымæн. Уыцы асинæн дæр ницы зоны. 
Асбар йæ сæр батылдта. 
— Уæлæ-ма Гуыбейæн зæгъ, Гуыбейæн, æмæ уый кæна йæ 
уроктæ Колаимæ. 
Æмæ цæхгæр ныззылди Зæлидæ Асбармæ, цыма йын фыдæ- 
нæн загъта уыцы ныхас æмæ йын æй ныббарынмæ нæ хъавыди. 
— Нæ зæгъын Гуыбейæн. 
— Заргæ дæр-иу уымæн акæнис, — уыцы ныхас та дзы бынтон 
æнæнхъæлæджы схаудта, йæхæдæг дæр ма бадис кодта, куыд 
дзы схаудта, ууыл. 
— Нæ зарын Гуыбейæн! — фестъæлфыд Зæлидæ. Æмæ Ас- 
бармæ афтæ фæкаст — ныртæккæ ныззилдзæн æмæ фæтъæбæртт 
Ксендзæн йæ цурæй, тæргай чи фæвæййы, уый куыд фæтъæбæртт 
кæны, афтæ. Фæлæ нæ фæтъæбæртт кодта Зæлидæ, æмæ хъыг 
уыди Асбарæн: уæдæ фæмæсты дæ æмæ ма цы лæууыс? Гъеныр 
уый куы ацыдаид, уæд ацыдаид Асбар дæр. Уалæ йæ цæуын 

ЗЫН КАРЫ ЗАРÆГ 
31 
хъæуы. Чи зоны, ам уа. Сабат нæу, фæлæ æнæуи бонты дæр 
æрбауæдтытæ кæны. Уæд æм бацæуа. Бацæуа йæм, комкоммæ 
йæм бацæуа æмæ йын зæгъа. Зæгъа йын — иумæ ацæуой, кæдæм 
æй æрвитой, уырдæм. Уымæй хуыздæр фæнд нæй дунейы мидæг. 
Æмæ афтæ хъуамæ бакæной. Æндæр гæнæн сын нæй. Æмæ ахъуы- 
ды кæндзæн Ленæ æмæ сразы уыдзæн йемæ. Фæлæ йын кæм 
зæгъдзæн? Гуыбе йæ куы фена, уæд ма йæ ныхæстæ-йедты бон 
фæуыдзæн. Цæмæй йæ зоны, цы зæгъинаг у Ленæйæн, уый? 
Уый ницы зоны. Стæй æнæуи дæр ницы зоны. Цы уроктæ сын 
раттынц, уыдон зоны, æндæр — æппындæр ницы. Уæддæр ссæуа, 
уæддæр. Фæлæ ма цæугæ дæр куыд кæна. Йæ зæрдæйы цы змæлд 
фæцæйхаста, уый фæсабыр, уыцы ницы-мацы ныхæстæ æрмы- 
нæг кодтой уыцы змæлд. Колаимæ, дам, уæ уроктæ, дам, иумæ, 
дам. Бакасти Зæлидæмæ — лæууы уæртæ. Йæ иу зæнгыл йæ уæз 
ауагъта, йе ’ннæ зæнг фæтасыд йæ фæтасæныл. Æмæ цыма даргъ- 
дæр фæци иннæмæй, уый зынд кæны къабайы фæдджийæ. Рæ- 
сугъд зæнгтæ йын и, æвæдза, амæн дæр, тынг рæсугъд зæнгтæ. 
Стæй йын ноджы срæсугъд уыдзысты, цалынмæ чындздзон чызг 
кæна, уæдмæ. Стæй ацæудзæн чындзы. Цымæ, кæмæ цæудзæн? 
Æмæ кæд цæудзæн нырма æниу! Искуы скъола фæуд кæндзæн, 
стæй институтмæ цæудзæн. Уый дын æнæ институт ныллæууа! 
Ардыгæй уæдмæ цас хабæрттæ æрцæудзæн — чи йæ зоны! Фæлæ 
уый куынæ æрцæуа, уыцы хабар, уæд иннæтæ фæнды цæуæнт, 
фæнды — ма. Нæ йæ æндавынц, уый æрмæстдæр уый æндавы. 
Æмæ уый куынæ æрцæуа, уæд фæрынчын уыдзæн, иу низ нæ — 
иу-цалдæр низы йыл бафтдзæн, æмæ сæйдзæн. Æмæ хорз уы- 
дзæни, кæй фæрынчын уыдзæн, уый. Зæлидæ та ацæудзæн. Исчи 
йæ ракурдзæн æмæ йæ ахæсдзæн. Урс разгæмттæ йыл скæндзыс- 
ты æмæ йæ афтæмæй ахæсдзысты. Æмæ ныууынæргъыдта Асбар. 
— Цы кæныс? — хылкъахæджы фарст æй акодта Зæлидæ. 
— Ницы, — йæ сæр батылдта Асбар. 
— Уæдæ цы уынæргъыс?! 
Асбарæн хъыг уыди, кæй йæм бадзырдта, уый — азылди йæм, 
йæ риуыдзаг сулæфыди. 
— Уынæргъын æмæ цы! Мæ бар мæхи нæу? 
— Алкæмæн дæр йæ бар йæхи у, уый тыххæй хъуамæ иууыл- 
дæр уынæргъын райдайой? 
— Иууыл цæмæн хъуамæ райдайой?! Кæмæ цæуы, уый уынæр- 
гъæд, кæмæ нæ цæуы уынæргъын, уый куыд хъуамæ ныууынæр- 
гъа?! 
— Æмæ дæумæ тынг цæуы уынæргъын? 
— Зæгъæм, цæуы мæм, уæд цы? 
— Уæд уынæргъæ фæцу — æндæр ницы! — Зæлидæ ныззылд 
æмæ згъорæгау акодта йæ цурæй. 
Асбар мусы къæбæлау лæугæйæ баззад фæзы мидæг. 
Ныр бадти сæ тыргъы кæрон. Йæ уроктæ-иу цы къаннæг стъо- 
лыл кодта, ууыл багуыбыр, фæлæ уроктæ нæ кодта ныр — ныр 

32 
ХУЫГАТЫ СЕРГЕЙ 
уартæ кæдæй нырмæ нал æрбадти йæ уроктыл. Афтæ ацæуы скъо- 
ламæ. Афтæ фæбады урокты дæр. Кæм радзуры исты, кæм — нæ. 
Цы радзуры, уый дæр афтæ, зæрдаивæй. Тетрæдтæ æмæ чингуы- 
тæм æрæвнала, уый йæм нæ цæуы. Æмæ дæм цы нæ цæуа, уый 
куыд бакæндзынæ! 
Иуафон кæртæй æрбайхъуыст мады ныхас, æмæ йын æхсыз- 
гон уыд, мады ныхас кæй æрбайхъуыст, уый. 
— Кæм уыдтæ, кæ, ацы лæг? — фарста мад. 
— Никуы уыдтæн, кæм уыдтæн! — Уый та фыд дзырдта мады 
ныхасмæ. — Дæлæ, Дати уым бадти, къанторы раз, æмæ йемæ 
абадтæн иу сахат. 
— Æмæ дзы бон дæр Дати райдыдта кусын? 
— Кæм дзы райдыдта, кæ, бон дæр кусын. Афтæ æнæуи йæхи 
раирхæфста. 
— Æмæ дын уæд йæ газет нæ равдыста? 
— Равдыста мын æй. Дзæбæх сæ систа уыцы нывисæг, хæрз 
дзæбæх, хæрз. Йæхæдæг астæуæй бады, йæ фæндыр йæ уæрагмæ 
æруагъта æмæ гъæйттæй цæгъды. Иуæрдыгæй йæ хистæр чызг, 
иннæрдыгæй йæ фырт. Хъæуы йаргъ лæппу у йæ фырт. Ибонты 
дæлæ Микоты хъазты скафыд, æмæ йыл адæм сæ цæст æрæвæрд- 
той. 
— Йæ чызджы дæр ын дзæбæх чызг хонынц. Уымæй хуыз- 
дæр, дам, æнæхъæн скъолайы ничи ахуыр кæны. 
— Газетæй дæр дзæбæх чызджы каст кæны, уогъ. 
— Æмæ дзы уæд иннæтæ не сты, йæ иннæ дыууæ чызджы 
æмæ йæ иннæ лæппу? 
— Сты дзы, куыннæ дзы сты. Йæ бинонтæ дзы иууылдæр 
сты, йæ усы йеддæмæ. 
Гъеныр Колайы кой куынæуал скæниккой, — хъуыды кодта 
Асбар. — Иннæты кой кæнæд, цас сæ фæнды, уыйас сæ æппæ- 
лæд. Фæлæ ныллæууой, Колайы кой ныууадзой ууыл!.. 
— Ныр, дам, скъоламæ бацыд, хъуамæ, дам, скъола сæхгæна, 
стæй, дам, ахæсса скъолайы гæххæтт, ахæсса, æмæ, дам, æй, 
уартæ горæты, нымайджытæ кæм ахуыр кæнынц, уырдæм бадæт- 
та. Афтæтæ мын фæкодта йæ хабæрттæ Дати. Хъал дзы у æмæ, 
кæм баййафы, уым та йын йæ кой кæнынмæ фæвæййы. 
— Æмæ мах лæппуимæ иу къласы бады, уый нæ зоны? 
— Мах лæппуимæ? Æмæ йæ æз дæр куынæ зыдтон. Уæдæ, иу 
къласы бадынц, зæгъыс? Пуй, налат! Загътаин ын æй æмæ йын 
æхсызгон уыдаид. Мæнæн дæр æхсызгон у — ’гайтма мах лæппу- 
имæ ахуыр кæны! Хорз æмбалæй хорз йеддæмæ ницы бахæцдзæн 
лæгыл! 
Æмæ Асбарæн йæ зæрдыл æрбалæууыд уыцы ермецыккаг 
лæппу — йе ’рфгуыты ма кæрæдзийыл баныхæсынмæ гыццыл 
хъуыди, хæрз гыццыл. Йæ ном дæр цыдæр æнахуыр ном уыди — 
Серби. Æмæ Серби уартæ кæмдæр паддзахад куы у. Уый та лæп- 
пу уыди. Уым хуыйы къахыл хæцыди. Уый цы ’ппæлдтытæ код- 

ЗЫН КАРЫ ЗАРÆГ 
33 
та Колайæ! Уæ, дæ арты бындар фæуай! Æмæ йыл уæд сæмбæл- 
ди, уыцы бон, Ленæимæ йæхи горæтмæ куы фæцæуæг кодта сæ 
кæттагсæр машинæйы, æмæ йæ Уокена Ленæмæ куы балхъывта. 
Ленæ ацыд институтмæ, уый лæууыд æмæ лæууыд. Цы ми 
бакæна? Бульвары йæ ницы хъуыддаг уыд — уый сайгæ акодта 
Ленæйы. Цæй чиныг æмæ цæй цыдæр! Цæмæн æй бахъуыд чи- 
иыг! Фæстæмæ йæ цæуын хъуыди хъæумæ. Æмæ бæргæ фездæх- 
таид уырдыгæй, цы фездæхын æй хъуыд! Абад уыцы кæттагсæр 
машинæйы æмæ уайтагъд хъæуы балæууай. Фæлæ йæм æхца нæ 
уыд, цэей æхца йæм хъуамæ уыдаид! Дæлæмæ дæр Ленæ куы 
афмста сæ дыууæйы тыххæй иумæ, уый йæхи ницыуынæг куы 
скодта! Æмæ машинæмæ цы сгæпп кæнын хъæуы! Фæлæ йæм 
стæй шофыр йæ къух куы бадара æхцамæ, уæд ын цы хъуамæ 
авæра йæ къухы! Æмæ йæм уыйæппæт адæм нæ ныккæсдзысты! 
/Крæджиау æм иу хъуыды æрцыд: цæй æмæ уалæ уæлæты ацæуа! 
Уалæ горæты сæрæй уæлæты хъæдыл цы фæндаг и, ууылты! 
Ууылты хæццæ дæр тагъддæр бауыдзæн, стæй йын ничи æмбал 
бауыдзæн, ничи йыл æмбæлгæ акæндзæн — йæхицæн цæудзæн 
æмæ цæудзæн. Кæм уыди, уымæй дæр æй ничи бафæрсдзæн æмæ 
æндæр дæр. 
Æмæ фæцагайдта. 
Горæты сæр, спъиртуадзæн цы бынат хуыдтой, уым балæу- 
уыд уайтагъд. Цалдæр стыр хæдзары æмæ дзы цалдæр гыццыл 
хæдзары уыд. Уыдоны фæстæ Терчы был та йæхæдæг уыди, 
сиъирт кæм уагътой, уыцы агъуыст. Уым стыр хæдзæрттæй иуы 
рæбын цалдæр лæппуйы кæд нæ арыдтой хуы! Уымæй бирæ стыр- 
дæртæ чи уыд, ахæм лæппутæ. Йæ цыппар къахыл ын хæцыдыс- 
ты уыцы стыр тымбыл хуыйæн æмæ сæ цæнгтæ ныйивæзтысты, 
афтæмæй йæ дардтой, йæ быны уырыл цы цъыхырыты арт уыди, 
уымæ. Æмæ æрлæууыд Асбар: уыцы арауыны тæф ын афтæ 
æхсызгон уыд, æмæ йæ дарддæр йæ къах нал хаста. Лæууыд 
æмæ, лæппутæ хуыйы куыд разил-базил кодтой арты сæрмæ, 
уымæ каст. Æмæ риуыдзаг улæфыд, арауæны тæф кæм ацыд, 
уыцы уæлдæфæй. Лæппутæ йæ бафиппайдтой, куы-иу æм сæ иу 
бакасти, куы се ’ннæ. Стæй йæм сæ иу йæ къух фæтылдта — 
рауай-ма! 
Асбар сæм хæстæг бацыд, æмæ йæм уæд, йæ къух æм чи фæ- 
тылдта, уый дзуры: 
— Уæртæ-ма нын, мæхи æфсымæр, уыцы цъыхырытæ мæнæ 
нæ артыл баппар. 
Асбар æрбахаста цъыхырытæ, æргуыбыр кодта æмæ сæ ар- 
тыл бавæрдта. Æмæ та йæм уæд чидæр сдзырдта лæппутæй: 
— Хуыцау дын баххуыс кæнæд! Фæлæ, мæнмæ гæсгæ, арды- 
гон нæ дæ, уæд дæ æз зонин. 
— Нæ дæн ардыгон. 
— Уæдæ? 
— Цъуйджынаг. 
Хуыгаты Сергей 

34 
ХУЫГАТЫ СЕРГЕЙ 
— Кæцон, зæгъыс, кæ? — хуыйы раззаг къæхтыл чи хæцыд, 
уыцы дыууæ лæппуйæ иу йæ астæу сраст кодта æмæ йе ’ргом 
Асбармæ аздæхта. — Цъуйджынаг, зæгъыс? 
— Гъо, — загъта Асбар. 
— Æмæ уæд Колайы нæ зоныс? 
— Кæй Колайы? 
— Иккоты? 
— Зонын. 
— Æцæг-æцæг?! 
Асбар бакасти лæппумæ, æмæ, цы ауыдта, уый — сау æрф- 
гуытæ, тынг сау, кæрæдзимæ баввахс сты, баиу уой, уымæ сæ 
бирæ нал хъуыди. Æмæ йæм касти, дзургæ йæм ницыуал бакодта. 
— Æмæ куыд у, уæдæ, куыд, мæ хъочах æмбал? Мах æртæ азы 
иу науыл фæленк кодтам. Æртæфондзыссæдз матросæй æрмæст 
дыууæйæ уыдыстæм ирæттæ. Æмæ куыдтæ цæры, цытæ кусы? 
— Кусгæ ницы кæны. 
— Уæдæ? 
— Ахуыр кæны. 
— Кæм ахуыр кæны? 
— Скъолайы. 
— Уанцон нæу! Æмæ ма куыд бацыд скъоламæ? Куыд ма сбад- 
ти сывæллæтты ’хсæн? 
— Сбадти дзы. 
— Дæсæмты? 
— Гъо. 
— Æвæццæгæн, йæ зæрды ахуырмæ цæуын æрæфтыд æмæ 
уал, ома, фыццаг скъола фæуон. 
— Æвæццæгæн. 
— Æмæ, цымæ, куыд цæуы йæ ахуыр? Æнцон ын нæ уыдзæн. 
Фæлæ сфæраздзæн, уыцы сæрæнæй уый цы нæ бакæндзæн! Дуры 
гуыбынæй дон рауадздзæн, ахæм лæппу у, гъе! Уæдæ кафгæ æмæ 
заргæ куыд кæны — æнæхъæн науы дзаг лæппутæ йæ æфсымæры 
уарзт кодтой. 
— Æмæ мæнæ ауылты цæуынмæ хъавыс? — йе ’вдæлон къу- 
хæй, сæ бакомкоммæ цы хъæдджын рагъ уыд, уымæ ацамыдта, 
хуыйæн йæ фæстаг къахыл чи хæцыд, уыцы лæппутæй иу. 
— Гъо, — загъта Асбар. 
— Уæд дæ фæстæмæ сæпп кæнын куы бахъæуа, уымæй тас у, — 
бахудти лæппу. 
— Цæмæн? — бакаст æм Асбар. 
— Зæронд дыргъдон дзы нæ уыди? 
— Уыди. 
— Гъемæ йæ æрæхгæдтой, базылдысты йæм æмæ ногæй агæпп 
ласта. Ацы уалдзæджы мæнæ. Нырма сын дзы тонинæгтæ ис æмæ 
дын хъаггæнджытæй исчи цæххæй ифтыгъд хъримаг де ’рбадæны 
фæлмæнтыл куы ныссабазджери кæна! — ногæй та бахудти лæппу. 

ЗЫН КАРЫ ЗАРÆГ 
35 
Асбары зæрдæмæ нæ фæцыдысты лæппуйы худтытæ æмæ уæд 
бакаст, Колайы чи зыдта, уымæ. Бафарста йæ: 
— Æмæ ды ам цæрыс, спъиртуадзæны? 
— Кæм цæрын ам! Ам куы цæрин, уæд афонмæ дæс хатты нæ 
бауадаин Цъуйджынмæ! Æз далæ Ермецыккаг дæн. Иу хъуыд- 
даджы фæдыл суадтæн, æмæ, дам, нын нæ хуы æргæвдынмæ 
фæкæс æмæ, дам, дын саразæм дæ хъуыддаг. Кæмдæр æй бал- 
хæдтой сæ кусджытæ иумæ. Уæдæ-иу мын тынг фæфæрс Ко- 
лайы. Мæнæ куыддæр рабырон мæ хъуыддæгты бынæй, афтæ 
æнæ суайгæ нæ фæуыдзынæн Цъуйджынмæ. — Уым фæлæууыд 
лæппу, йæ цъæх цæстытæ сдыууæрдæм сты йæ сау æрфгуыты 
бын. — Æмæ дын мæхи дæр куынæ бацамыдтон. Æз Бердзенатæй 
дæн, мæ ном та Серби хуыйны. Ермецыккаг. Нæ дæ ферох уы- 
дзысты? 
— Нæ. 
— Уæдæ мын стыр лæг ысу! — бахудти лæппу, æвæццæгæн ын 
лæгау лæджы арфæ кæй ракодта, ууыл бахудти. 
Стæй иннæ æртæйы сæ кусарт къæртгæныныл куы багуыбыр 
сты, уæд уый йемæ рацыди, хъаггæнджытæ, дам, дæ куынæ уа- 
дзой. Асбары нæ фæндыд, куы рацæуид йемæ, уый, фæлæ йæм, 
йæ ныхмæ ныллæууа, уый дæр нæ цыд. 
Æмæ, дам, ын æхсызгон уыдаид Датийæн, иумæ, дам, ахуыр 
кæнынц, уый, дам, ын куы загътаин, уæд. Æмæ йын цы ’хсызгон 
уыдаид! Искæйтимæ ахуыр кæндзæн. Уæдæ уымæн хицæн кълас 
байгом кодтаиккой! 
Уæдмæ æдде æрталынгмилтæ, æмæ йын æхсызгон уыди, кæй 
æрталынгмилтæ и, уый. Ныртæккæ ацæудзæн æмæ схуысдзæн. 
Схуысдзæн æмæ хуысдзæн. Чи зоны та нæ фынæй кæна, фæлæ 
хуысдзæн уæддæр. Гъеныр Колаимæ куы ахуыр кæнид йæ уроктæ, 
уæд-иу ын нæ азарид Зæлидæ! Æмæ-иу нæ бафынæй уаид! Ныр, 
цымæ, æцæг бафынæй уаид, Зæлидæ йын куы азарид, уæд? Ба- 
фынæй уаид, цæмæннæ бафынæй уаид! Æмæ йæм æрбайхъуысид 
йæ зарын? Æцæг æм æрбайхъуысид? Æрбайхъуысид æм, уымæн 
æм æрбайхъуысид, æмæ уымæн зарид, æрмæст уымæн. Æндæр æм 
пичи хъусид, байхъусыны бар æм никæмæн уаид. Æмæ афынæй 
уаид. Уый хуызæн дзæбæх чызджы зарæджы зæлдмæ цы афынæй 
уай, уымæй уд сыгъдæг кæны, зæрдæ — фидао. Дзæгъæлы куынæ 
фæзары мад йæ сывæллонæн йæ афынæйы агъоммæ! Æмæ йæм 
афтæ не ’рбауылæн кæнид, кæй зæгъын æй хъæуы! Йæ зæрдæйыл 
ын баныдзæвид, æмæ зæрдæйыл зарæг куы баныдзæва!.. 
Ныр сыста æмæ ацæуа йæ уатмæ, куыд загъта, афтæ та æрбай- 
хъуысти мады ныхас: 
— Уыцы нартхор цыдæр куы бахордта, ацы лæг, уæд æм ни- 
куы ’ркастæ? 
— Куыд æй бахордта цыдæр? — бафарста фыд. 
— Цыдæр маргъы мыггаг у, йæ къуди — даргъ æмæ раст, уиды- 
Джы хъæды хуызæн. Йæ бырынкъæй æрыстигъы æфсир, стæй, 

36 
ХУЫГАТЫ СЕРГЕЙ 
гагатæ куы разынынц, уæд сыл къуырцц-къуырцц ралæууы. Æмæ 
йæ хъузг дæвдæгæй аззайы нартхорæн. 
— Гъæй, мæ куыдзы сæр куыд бахордта, гъе! — батыхсæгау 
кодта фыд. — Дæхæдæг æй федтай? 
— Мæхæдæг æй федтон, уæдæ йæ исчи федта мæ бæсты?! 
Куы ницы хос ын æрцæуа, уæд, цалынмæ нартхор сæттинаг кæна, 
уæдмæ ма уым нартхоры гага баззайа — нæ мæ уырны. 
— Фæлæуу, мæхæдæг æй фенон, стæй кæсдзынæ, кæддæра 
дын уымæн а лæппу цы митæ бакæнид! 
Æмæ æрсабыр и мад. Афтæмæй хорз зыдта, фыд хъаггæнгæ 
дæр нæ бакæндзæн уыцы маргъы, кæнгæ дæр ын ницы бакæн- 
дзæн. Уый сабыр кодта мады. Æнæуи кусаг лæг уыди фыд, фæлæ, 
фезмæла æмæ хæдзармæ исты æрбахауа, йе, хæдзарыл знаггад 
цæуынмæ хъавы æмæ йæ бахиза, уыдæттæм н’ арæхсти. Æмæ, 
цымæ, уæд уымæн цæмæннæ исты загъта мад, Асбарæн?! Æнæуи 
истæуыл куы батыхсы, уæд йæ хъаст уымæ куы фæхæссы! Кæд, 
цыдæр кæны, уый хаты æмæ йын уымæн ницы загъта? Фæлæ 
ныр, кæд уыдоны гыццыл хуым хæры уыцы даргъкъуди маргъ, 
уæд, цымæ, уыцы стыр хуым нæ хæры? Уым æй зонгæ дæр куы 
ничи бакæндзæн — хæры, нæ хæры! Уыцы стыр хуым — хæр 
æмæ хæр! Уалæ кæуылты æрзылди! Хъæуысæр и æмæ йæм, йæ 
уæле цы нæуу и цæхæрадонæн, уымæй æрбафтыдта Гыри. Уæдæмæ 
йæм ныр ыссу, ыссу! Ыссу нæннæ — цæвæг æм схæсс, цæвæг, 
мæнæ фыды стыр цæвæг æмæ йæм аздах цæвæг! Ныррæдзæгъд 
æй, иу хъæд дзы уæлгъæд куыд нал баззайа, афтæ йын бакæ, 
гъе! Стæй-иу дзы фæцæйхæссæд искæй чызджы! Омæ йæ куы 
фæцæйхаста, уæд йе йæхи æддæмæ нæ тыдта йæ хъæбысæй, йе 
хъæр нæ кодта — ахæм диссаг макуы ’рцæуæд. Уæдæ дæ кæдæм 
хæссы, уый уыныс, цæмæ дæ хæссы, уый зоныс æмæ, ма ныззи- 
лай, дæ ныхтæ йын йæ цæсгомы ма асадзай! Дæхи ауадзай æмæ 
æнхъæлмæ кæсай, кæд бахæццæ уыдзæн, дæ уæнтæ дын кæд 
æруадздзæн зæхмæ æмæ дын дæ зæнгтæ кæд абæгънæг кæндзæн?! 
Уымæй ма диссагдæр исты уа! 
Æмæ йæ ныццæгъд, ныддæрæсхæн æй кæн, ахæм митæ йын 
бакæ. Æнæуи хъæбæр уыдзæни ныр йæ хъæд, фæлæ уадз æмæ уа 
хъæбæр! Зын кæрдæн уыдзæн æмæ уадз æмæ уа зын кæрдæн! 
Цас зын кæрдæн уа, уыйас ноджы хуыздæр. 
Гыбытт уаты нæма уыди. Кæмдæр та хъазыныл фæци. Йæ 
уроктæ скодта-не скодта — чи йæ зоны! Нал æм æрдардта йæ хъус 
æмæ йæм куыд æрдара! Æмæ, куыддæр йæхи æруагъта уаты, афтæ, 
фæндыры тæнты зыланг куыд фæцæуа, уый хуызæн æхсызгон 
зыланг ацахстой йæ хъустæ, стæй йыл мыды æртæхтау згъæлын 
байдыдтой уыцы зыланджы мыртæ æмæ-иу стъæлфæнтау йæ уæлæ 
æхуыссыдысты. Æмæ бамбæрста — зарæг у, æмæ йын йæ ны- 
хæстæ дæр байдыдта ахсын. Æмæ дис кодта — уый цы у?! Иуæй 
йæм афтæ каст — кæмдæр æй фехъуыста, стæй та-иу джихæй аз- 
зад: æмæ йæ кæм хъуамæ фехъуыстаид? Æрæджиау гыццылгай 

ЗЫН КАРЫ ЗАРÆГ 
37 
йе ’муд цæуын байдыдта — уый куы у, уый. Уыцы зарæг куы у! 
Изæрмилты йæм афтæ зынын байдыдта, цыма, æрдæбон сæ- 
химæ куы ’рбацæйцыд, уæд иу Ленæйы хуызæн чидæр кæттаг- 
сæр машинæйы асиныл æрхызти, раст ыл Ленæ горæты куыд 
æрцæйхызти, афтæ. Æмæ йæ зæрдæ ахсайдта — кæд Ленæ уыд! 
/Емæ фæфæнд кодта, цæй æмæ азила уыдоны ’рдæм. Чи зоны 
йыл искуыцæй йæ цæст ысхæца, кæд æцæг уый уыди, уæд. Сæ 
астæуккаг уатæй рухс цыди, æмæ йæм бирæ фæкасти, Гыриты 
кауыл йæ фæсонтæ бауагъта, афтæмæй. Фæлæ рудзынгыл цы- 
дæр æмбæрзæны хæррæгъ уыд, æмæ дзы афтæмæй цы федтаид! 
Уæд йæ размæ рацыди хæдзарæн. Раззаг уаты рухс нæ уыд æмæ 
йæ талынг цæстытæй касти Асбармæ. Асбар сæм кæсын нæ фæ- 
рæзта рудзгуытæм, афтæмæй сæм, куы кастаид, уый йæ фæндыд 
æмæ тыхсти. Стæй рацыди. Рацыди æмæ соса фæндагыл нæ ацыд 
дæлæмæ, фæлæ цæхгæрмæ уынджы фездæхт — донбылмæ ба- 
цæуа æмæ уым былты-былты ацæуа дæлæмæ. Доны хъæрмæ уæд- 
дæр байхъуса. Чи зоны йын цы баххуыс уа доны иугæндзон æнæ- 
уæлдай хъæлæба! Куыддæр тигъæй бахызт, афтæ ацахстой йæ 
хъустæ — чидæр зары! Æмæ загъта йæхицæн: ай Датиты уынг у, 
æмæ та зарынц Датитæ. Исдуг йæ цыды кой кодта — Датитæ 
зараг бинонтæ сты, уадз æмæ зарой! Каумæ куы бахæццæ, уæд 
сонт лæуд фæкодта: иуæй, зарæг хæдзарæй нæ хъуысти фæлæ — 
цæхæрадонæй, иннæмæй та, цалдæрæй нæ зарыдысты иумæ, фæлæ 
чидæр зарыд иунæгæй. Æмæ уайтагъд йæ зæрдæ фехсайдта — 
Зæлидæ ма уа! Уæдæ æндæр чи хъуамæ уа Зæлидæйы йеддæмæ! 
Йæхи каумæ байста, æрлæууыд æмæ хъуыста. Уый уыди, Зæ- 
лидæ уыд, фæлæ йæ цы бафтыдта зарыныл? Æхсæвыгон рараст 
у хæдзарæй, цæхæрадоны балæуу æмæ зарынтæ райдай! Уæд йæ 
бон æнæ заргæ нал уыд, æмæ уый зæгъай. Фæлæ цæмæннæуал 
уыдаид йæ бон æнæ заргæ?! Цы йæм рауади уагæры? Хъуысти 
зарын, бынтондæр æнæзонгæ зарæг... нæдæр ын йæ дзырдтæ 
фехъуыста искуы, нæдæр йæ азæлд. 
Æмæ лæугæйæ баззади каурæбын Асбар. Зарæг хъуысти ’мæ 
хъуысти, ’мæ куыд хъуысти, афтæ ивылди йæ мидæг, быркуымæ 
хæтæлæй сæн куыд уадзай æмæ уый куыд ивыла быркуымæ, 
афтæ. Ивылди йæ зæрдæмæ — йæ азæлд дæр ивылди, йæ ны- 
хæстæ дæр ивылдысты. Æрæджиау банцади зарæг, фæлæ ма йæ 
азæлд зылди ’мæ зылди йæ алыварс, æмæ йæ сæр дæр зылди, 
зарæджы азæлд куыд зылди, афтæ. 
Йæ бынатæй куыд фезмæлыд, уый не ’рхъуыды кодта, доны- 
былмæ куы бахæццæ и, уæд та æрлæууыд — æвæццæгæн, доны 
хъæрмæ базмæлыд зарæг йæ мидæг æмæ йын æнæрлæугæ нал 
уыд. Лæууыд, лæууыд æмæ йæм иу фæнд æрцыд: цæй-ма, кæд- 
дæра, уыцы ныхæстæ не ’рхъуыды кæнид æмæ сæ кæрæдзийы 
фæдыл нæ равæрид! Скъолайы йæ дисæн куы хастой — æмдзæвгæ 
йын йæ цуры бакæс æмæ-иу æй йæ зæрдыл бадардта. Хæснæгтæ- 
иу кодтой йемæ. Уæдæ уый гæнæн куыд и! Стæй-иу дзурын куы 

38 
ХУЫГАТЫ СЕРГЕЙ 
байдыдта, цы ’мдзæвгæ йын бакастысты, уый, уæд-иу сæ цæсты- 
тыл ныххæцыдысты. 
Ныр уым, доныбыл, лæууыд, афтæмæй байдыдта Зæлидæйы 
зарæг равæр-бавæр кæнын, кæддæра дзы цы рауаид. Дзырд дзыр- 
ды фæстæ авæрдта, рифмæ рæнхъы кæрон, кæм агуырдта, уым 
бадт. Уæдмæ базмæлыди зарæгнывæст дæр, æвæццæгæн, доны 
хъæрмæ базмæлыди, æмæ кæрæдзийы фæдыл абадтысты дзырд- 
тæ, мæнæ хуынд лæгтæ фынгыл куыд рабадынц, афтæ. 
Æз æхсæв дæр дæ мæт кæнын, бон дæр — 
Мæн æнæнцой фæкодта дæ мæт. 
Цыма ’дзухдæр уæ зæронд æмбондæн 
Чиугæ й’ алыварс зилы мæлæт 
Бон куы аивылы зæххы кæрæттæм, 
Уынг куы ’рыхгæны æхсæвы тар. 
Уæд уын чидæр йæ даргъхьæд фæрæтæй, 
Цыма ’фтауы уæ хæдзары дуар. 
Хур зæххы сагъæс арвмæ куы сисы, 
’мæ йæ цинтæ куы райхалы зæхх, 
Сау халæттæ уæ кулдуары сисыл 
Уæд цы рабадынц уæдæ рæгъ-рæгъ?! 
Æмæ йæ куы радзырдта, уæд хъуыдытыл фæци: зарæг æнæ- 
хъæн зарæджы хуызæн куы у, уæд дзы уый размæ æппын ницы 
азарыди?! Æмæ дзы куыд ницы азарыдаид, уый йын йæ зарынмæ 
куы фæци хъусыныл! Æви та-иу æй нæуæгæй разарыди? Æмæ 
йын уæд, æвæццæгæн, равæр-бавæр кодта йæ ныхæстæ, æмæ та- 
иу æй нæуæгæй разарыд, исты-иу дзы куы аивта, уæд. Цæхæра- 
донмæ дæр, æвæццæгæн, уымæн рацыди, уымæн. Уæдæ хæдзары 
куыд слæудзынæ бинонты ’хсæн æмæ уым куыд равæр-бавæр 
кæндзынæ зарæджы ныхæстæ! Æнæуи дзæбæх зарæг у, зæрдыл 
æнцон бадарæн у, æмæ зарæг æнцон бадарæн хъуамæ уа зæрдыл. 
Уæдæ цы! Æмæ йæ куыд æрхъуыды кодта, кæд æй хъуыды æркод- 
та, уæд — стыр диссаг нæу?! 
Уæдæй нырмæ бирæ бонтæ рацыди, стæй бирæ хабæрттæ æрцы- 
ди уæдæй нырмæ. Зарæг æм куыд æрбаивылди, афтæ дзы аивылди 
фæстæмæ дæр. Æмæ ма йæм уæд кæцæй æрцыд æмæ ма йæм цæмæ 
æрцыди уæд?! Мæстæй йæ мара, уымæ йæм æрцыди, джыззы-джыз- 
зы йæ кæна, уымæ?! Уæддæр бавдæлди æмæ та кæрæдзийы фæдыл 
æвæрын байдыдта зарæджы ныхæстæ, уæд сæ доныбыл лæугæйæ 
куыд равæрдта кæрæдзийы фæдыл, афтæ, æмæ та æрбадти зарæг. 
Æмæ йæ ныр йæхицæн радзура, куыд загъта, афтæ афынæй. 
■, Дыккаг бон, куыддæр сæ уроктæ фесты æмæ къласæй рахыз- 
тысты, афтæ йын йæ дысмæ бавнæлдта Гуыбе — ахæм æгъдау æм 
уыди, исты дзурынмæ дæм хъавы, уæд уал дын хъуамæ дæ ды- 
сыл æрхæцыдаид. 

ЗЫН КАРЫ ЗАРÆГ 
39 
— Райсом-ма мемæ цом. 
— Кæдæм? — афарста Асбар. 
— Горæтмæ. 
— Цæмæ? 
— Ленæйæн картофы голлаг аласæм. 
Ленæйы коймæ йæ хъуыры цыдæр фæцæйбадт, иуварс азылд 
Гуыбейæ. 
— Нæ дæ фæнды? — фæрсы уæдмæ Гуыбе. 
— Фæнды, — тыххæй сфæрæзта дзурын Асбар. 
— Уæдæ хорз. 
Стæй йæм сæхимæ цæуын нал цыди. Фæлæ йæм уым лæууын 
дæр нал цыд. Бæргæ, ныр фæхицæн у адæмæй, цу æмæ цу, куыд 
ничи дыл амбæла, афтæ, кæнæ искуы сбад æмæ бад, дæ уæлхъус 
куыд ничи æрлæууа, афтæ. Кæс Ленæмæ æмæ йемæ истытæ дзур. 
/Емæ уым æрцыди йæ хъуыдыйы — уырдæм æм ацæуа, уырдæм, 
горæтмæ йæм ацæуа! Æмæ йын уым зæгъа, горæты йын зæгъа! 
Уæдæ ам хъæуы ахæм хъуыддæгтæ дзурæнтæ и! Ам фидаугæ дæр 
не скæндзысты йæ ныхæстæ. Стæй сæм цыма ам хъусгæ дæр нæ 
бакæндзæн Ленæ, цыма йын хъазынмæ аздахдзæн йæ ныхæстæ 
æмæ сыл худдзæн æмæ йæм мæстæймарæн фæзын-фæзын кæн- 
дзысты йæ урс-урсид дæндæгтæ йæ балахуырст былты ’хсæнæй. 
Фæлæ — горæт! Гæнæнтæ кæд искуы ис, уæд — горæты. Æмæ 
йæм ацæудзæн. Кæм цæры, уый дæр куы зоны: фарон дæр ын 
аластой картофы голлаг Гуыбеимæ. Машинæ кæм æрлæууы, уыр- 
дыгæй йæм бирæ цæуын нæ хъæуы. Институты ’рдæм суай æмæ 
иу гом кæртмæ баздæх — ныллæг хæдзæрттæ æмæ бирæ алы- 
гъуызон дуæрттæ. Ленæ кæм царди, уыцы дуар уартæ рæбынæй. 
Уырдæм бахастой голлаг — сæ иу ыл иуæрдыгæй хæцыд, иннæ — 
иннæрдыгæй. Сæ цæнгтæ-иу куы бафæлладысты, уæд-иу цæугæ- 
цæуын æрзылдысты æмæ-иу се ’ннæ къухтæй ныххæцыдысты 
голлагыл. Æгæр йедзаг уыди æмæ йыл дзæбæх хæцæн нæ уыди. 
Уокенайы голладжы хуызæн куы уыдаид, уæд — бæргæ. Уый 
хæрзæдзаг нæ бакæны голлаг, цæмæй йын йæ астæуыл фæды- 
дагъгæнæн уа æмæ йæ йæ уæхскыл сæвæра хордзенау. Ленæйы 
фысым усæн йæ сæр урс адардта, афтæмæй нырма йæ фезмæлд- 
тытæ уыцы дзæбæх уыдысты. Йæ уæнгтæ дæр, цы халат ыл 
уыд, уый мидæг дзæбæх тымбылтæ дардтой, æмæ Асбар хъуыды 
кодта: лæг ын цæмæннæ и, цымæ? Лæг ын нæ уыдаид, куыд ын 
уыдаид лæг! Уæд Ленæ семæ куыд цардаид — лæг æмæ усимæ?! 
Æнæуи йын уыдаид лæг, куыд нæ йын уыдаид! Æмæ йын, цымæ, 
цы фæци?! 
Усæн голлаг йæ разы раст лæууыд, афтæмæй йын йæ ком 
райхæлдта, картофтыл цинтæ кодта, куы-иу дзы йæ иу къухмæ 
систа, куы йе ’ннæ къухмæ, æмæ Асбары зæрдыл æрбалæууыд, 
уыцы азиаг чиныджы цы ныв уыди, уый. Цæвиттон, хъæздыг 
лæг йæ хæзгулæн голладжыдзаг сызгъæринтæ æрбахаста, æмæ 
сыл ус гуырысхо кодта — кæд, мыййаг, сызгъæринтæ не сты — 

40 
ХУЫГАТЫ СЕРГЕЙ 
æмæ сæ райс-байс кодта йæ иу къухæй иннæмæ. Чиныджы 
æнæхъæн сыф иууылдæр ныв айста. Хорз ныв уыди, рæсугъд 
ныв. Уым сылгоймаг чызгдæр уыд, бирæ чызгдæр. Фæлæ амæн 
дæр йæ бон у, æмæ уа хæзгул. Уартæ йæ риутæ дæр куыд къуып- 
пытæ дарынц нырма! Æмæ кæд даргæ дæр кæны хæзгул, уæддæр 
æй ацу ’мæ ды базон! Ленæйы цур æм не ’рбацæудзæн, кæй зæ- 
гъын æй хъæуы! Цæмæ йæм цæуы Ленæйы цур! Фæлæ Ленæ ам 
куынæ уа, уæд та йæм цæй тыххæй не ’рбацæудзæн? Хъæуы куы 
уа Ленæ, кæнæ институты, уæд та цæй тыххæй хъуамæ ма ’рба- 
цæуа! 
Æмæ та-иу йæ цæстытæ æрхаста усыл Асбар. 
— Мидæмæ дын байсæм искуыдæм голлаг? — бафарста иуафон 
Гуыбе, æмæ Асбар бадис кодта — нырмæ йæ цæмæннæ бафарста, 
нырмæ йæм цæмæн касти! 
— Нæннæ, ма мын æй байсут мидæмæ! — йæ ныхасыл батагъд 
кодта ус. — Ам сæ рухсмæ равгæндзынæн асыччытæм æмæ сæ 
афтæмæй байсдзынæн мæхæдæг, фæлæ хорз уынинаг уазджытæ 
стут æмæ уæ цæмæй фенон хорз! Нæ фæтæгенсудзæны дæр фæ- 
тæгены цъыртт нал и, æндæра уын цай уæддæр скодтаин. Ныр 
мæ фæтæгенмæ дæр ауайын хъæуы, фæтæген куынæ ’рбадавон, 
уæд æхсæвæр цæуыл скæндзыстæм. 
Стæй рацыдысты. 
Уый фарон уыд, æмæ фарон цы хъуыди! Голлагыл схæц, æндæр 
дзы ницы хъуыди. Дыууæ хæсты йыл скæн. Иу хæст ыл хъæуы 
скæн — Гуыбетæй машинæмæ, иннæ хæст горæты — машинæ кæм 
æрлæууы, уырдыгæй, Ленæ кæм цæры, уырдæм. Æндæр ницы, 
мур дæр ницы æндæр. Ныр æндæр хъуыддаг у. Бынтондæр æндæр 
хъуыддаг у ныр. Ныр Ленæ дæр æндæр Ленæ у. Уæд Гыриты 
нартхоры хуымы нæма уыди, æмæ уый мидæг и хъуыддаг, гъе! 
Уæд Кола цæугæ дæр нæма æркодта æфсадæй. Стæй æрцыди, 
фæстæдæр. Уый дæр уыцы ахуырмондагæй уым цæмæннæ цыд 
исты скъоламæ! Бæз-бæз куы кæнынц æфсæддон скъолатæ. Ис- 
куыдæм бацу, сахуыр кæн, афицер суай, стæй афицерæй æрцу, 
кæд цæуыс, уæд! 
Уæд уый дæр йæ ахуыры кой кодтаид — Гуыбеимæ иумæ ахуыр 
кодтаиккой сæ уроктæ. Стæй-иу сабаты æрбацыдаид Ленæ горæ- 
тæй æмæ-иу сыл цинтæ кодтаид — цы Гуыбейыл, цы — ууыл, 
Асбарыл. Гуыбейы хистæр хо уыди æмæ уæдæ цы ми кодтаид! 
Æцæг та уыцы боны хуызæн йæ сæрмæ ницуал хызтаид, уымæн 
æмæ-иу йæ зæрдæйыл цыдæр æхсызгон хъыдзы бахæцид. Мæнæ 
ныр цы утæхсæны бахауд, уый уымæй райдыдта, уыцы зæрдæйы 
хъыдзыйæ. Раджы фæзынд уыцы хъыдзы, сусæгæй фæзынд, æмæ, 
сусæгæй цы хъыдзы фæзына, уымæн æрмынæг нал вæййы. Уартæ 
рын йæ тымбыл зæнгтæ куы ауыдта, æгæр уæлиауæй сæ куы 
ауыдта се скъаппы размæ, уæд бахæцыди уыцы хъыдзы йæ зæр- 
дæйыл. Æмæ-иу æрсабыр и уыцы хъыдзы, йæ фæстæ-иу ын йæ 
зæрдæйы бын цыдæр хъарм æртах ныууагъта. Йæхæдæг-иу ныс- 

ЗЫН КАРЫ ЗАРÆГ 
41 
сабыр. Ныр нал сабыр кæны, ныр хъыдзы нал у — сгуыпп кодта 
æмæ судзы. Цæмæ, цæмæ?! Ницæмæ, афтæ. Æмæ куыд афтæ, 
куы?! Уыцы нартхоры хуым ницы у? Уæдæ — ницы! Уый йæ 
зæрдыл куы ’рбалæууы, уæд цыма ныггуыпп кæндзæн æмæ 
хъæнтæ фæхаудзæн фæйнæрдæм, афтæ йæм фæзыны. Æмæ йæ 
фæндгæ дæр афтæ фæкæны — куы ныггуыпп кæнид æмæ хъæнтæ 
куы фæхауид фæйнæрдæм, æмæ йæ бынат афтидæй куы аззаид. 
Уæд æй хæдзары нæ ныййæфтой, æмæ йын бирæ уæлдай нæ 
уыди — нæ йæ ныййæфтой æмæ йæ ма ныййафæд. Æнæуи уым 
куы уыдаид, уæд ын æхсызгон уыдаид, ай-гъай! Йæ худгæ цæс- 
гоммæ та йын бакастаид. Ноджы, куы бахуды, уæд йæ былтæ 
афтæ басырхбын вæййынц, уыцы бæзджынгомау былтæ, æмæ ма 
лæг хуыздæр цæмæ бакæсдзæн! Уæддæр ыл нæ фæзынд, уым 
кæй нæ уыди, уый. Фæлæуу, æмæ ныр дæр уым куынæ уа, уæд 
та! Нæ, ныр уым уыдзæн. Ныр хуыцаубон уыдзæн æмæ уым 
уыдзæн. Истытæ кусдзæн. Хæдзары гыццыл куыст и, цыфæнды 
гыццыл хæдзар куы уа, уæддæр! Уыдонæн дæр гыццыл хæдзар 
у, бахизæн æмæ, уый мидæг цы уат и, уый. Мидæгæй дзы никуы 
уыд, фæлæ йæ зоны. Ахæм кæртыты фылдæр ахæм фатертæ и. 
Æвæццæгæн сын дзы дыууæ сынтæджы и, æмæ уыдоныл фæхуыс- 
сынц. Сæ иуыл ус йæхæдæг фæхуыссы, се ’ннæуыл та — Ленæ. 
Æвæццæгæн, фыццаг уый схуыссы, фысым, стæй та — Ленæ. 
Æвæццæгæн, рухс ахуыссын кæны æмæ афтæмæй раласы йæ 
гæрстæ — йæхи абæгънæг кæны зæнгæй дæр, уæнгæй дæр. Стæй 
ахуыссы йæ уаты. 
Ныр хуыцаубон у æмæ гæрстæ æхсдзæн. Стæй сæ кæрты те- 
лыл куы ауындза æмæ уæлæмæ куы æвнала телмæ, уæд ын хæр- 
заг сæ дæргъæй-дæргъмæ кæрты лæгтæ йæ тымбыл зæнгтæм кæс- 
дзысты, сæ цæсгæмттæ рудзынджы æвгтыл баныхæсдзысты, аф- 
тæмæй. Æнæуи йын исты зæгъа, уый йын нæ бантысдзæн — Гуы- 
бе йемæ уыдзæн, æмæ йын куыд хъуамæ зæгъа исты афтæмæй! 
Кæд ын цæстæнгасæй исты бамбарын кæна? Æмæ йын цы хъу- 
амæ бамбарын кæна цæстæнгасæй дæр?! Стæй уый ахæм хъуыд- 
даг у, æмæ цæстæнгасæй кæй рамбарын-бамбарын кæнай? Нæ, 
ам цæстæнгас — ницы. Ам дзурын хъæуы, дзæбæх дзурын, зæр- 
дæбынæй дзурын хъæуы ам. Æмæ арæх фæдзуры йемæ, тынг 
арæх. Куыддæр иунæгæй аззайы, афтæ та райдайы дзурын йемæ. 
Æмæ йæ уд æрцæуы, йемæ куы фæдзуры, уæд. Куы даргъ ра- 
уайы йæ ныхас йемæ, куы — цыбыр. Куы цæуыл фæвæййы, куы 
— цæуыл. Иуæй иу хатт та фæугæ дæр нæ фæкæны, иуæй иу хатт 
нæ, фæлæ фылдæр хатт. Афтæ фенцайы, æмæ, кæм фенцайы, 
уым баззайы, мæнæ фæндаджы уæлæ дæ галтæ куыд суадзай 
дзоныгъæй, иуварс сæ куыд аздахай, æмæ стæй дзоныгъ фæнда- 
джы хъæбæрыл куыд баззайа, уый хуызæн. 
Æмæ та ныр дæр куы ацæуой горæтмæ, картофы голлаг та 
йын куы аласой сæ кæттагсæр машинæйы, стæй та йын æй, ма- 
шинæ кæм æрлæууы, уырдыгæй дыууæйæ куы схæссой — æниу 

42 
ХУЫГАТЫ СЕРГЕЙ 
æй, чи зоны, ныр дыууæйæ нæ хæссой, чи зоны йæ йе уæхскыл 
баппара æмæ йæ бумбулийы скъæфт кæна. Картофы голлаг — 
дæлæмæ дæр, уæлæмæ дæр. Бур голлаг куы уа, уæд æй нæ авæр- 
дзынæ де уæхскыл. Уæд æй дыууæйæ дæр æнцонæй нæ ахæс- 
дзысты. Æмæ бур голлаг цæмæн хъуамæ уа! Æнæуи голлаг уы- 
дзæн, ссады голлаг. Фарон дæр ссады голлаг нæ уыди! Æмæ йæ 
баппардзæн йе уæхскыл. Гуыбе уадз æмæ йæ фæрсты афтидæй 
цæуа. Æмæ ныр куы бахæссид голлаг, стæй куы рацæйцæуиккой 
уырдыгæй æмæ Гуыбейы куы рарвитид, куы йæ сбадын кæнид 
уыцы кæттагсæр машинæйы æмæ йæ куы рарвитид. Йæхæдæг 
куынæ рацæуид, уым куы баззаид йæхæдæг горæты. Гуыбейæн 
исты ’фсон куы скæнид. Далæ мæ Ногирмæ ныууайын хъæуы мæ 
мадырвадæлтæм ын куы зæгъид. Уæд рацæуид Гуыбе. Куыд нæ 
рацæуид! Стæй йæхæдæг уырдыгæй куы аздæхид, Ленæ кæм 
цæры, уырдæм. Бирæ хæттыты рарвиты Гуыбейы æмæ бирæ хæт- 
тыты баздæхы фæстæмæ, Ленæ кæм цæры, уырдæм. Куы йын 
иугъуызон ныхас рауайы йемæ, куы иннæгъуызон. Иу ныхас дзы 
уæддæр цыдæргъуызон хибарæй баззад йæ хъуыдыйы. 
Баздæхти, Гуыбейы куы рарвыста, уæд. Бараст и уыцы даргъ 
кæрты. Ленæ йæ размæ рауади. Фæтыхсти. Æмæ куыд нæ фæ- 
тыхса! Уæдæ ныртæккæ ам нæ уыди, уæд ма йын дзы цы баззад? 
Стæй Гуыбе цы фæци?! 
— Æмæ Гуыбе цы фæци?! — цыма дыууæйæ дæр фæстæмæ 
’рбаздæхинаг уыдысты, йæ фарст афтæ рауади, фæлæ ма йæ 
уыдæтты мæт уыди! 
— Гуыбе ацыди, — дзуры Асбар. 
— Æмæ ды цæуылнæ ацыдтæ? 
— Æз нæ ацыдтæн. 
— Цæуылнæ, цæ, Асбар. 
— Афтæ. Нæ мæ фæндыди хъæумæ цæуын. 
— Цæмæннæ дæ фæндыди хъæумæ цæуын? 
Асбар йæ сæрыл схæцыд, Ленæмæ бакаст. Уымæн йæ дзæбæх 
фæлмæн цæсгомыл цыдæр тыхсты нысæнттæ змæлыди, æмæ сæм 
кæсгæйæ аззади Асбар. Ленæ ноджы батыхсти уыцы кастæй, цыма 
цудгæ фæкодта, уый хуызæн фæстæмæ фæлæууыд æмæ дзы æнæ- 
бары сирвæзти. 
— Асбар?! 
— Цæмæннæ, цæ, — дзуры Асбар æмæ йæм Ленæ, йæ цæстытæ 
байтыгъта кæронмæ, афтæмæй кæсы. — Ды институт куы фæуай. 
— Гъо! — æрхъæцмæ нал хъæцы Ленæ — цыдæр кæны ацы 
лæппу æмæ, цымæ, цы кæны? 
— Æмæ дæ кусынмæ куы арвитой... 
— Гъо! — æввахсдæр балæууыд лæппумæ. 
— Æмæ куы цæуай кусынмæ... 
— Гъо! 
— Уæд æз дæр демæ ацæуон. 
— Мемæ?! 

ЗЫН КАРЫ ЗАРÆГ 
43 
— Гъо! 
— Цæмæн? 
— Цæмæй уым цæрон, демæ цæрон цæмæй. 
Ленæйæн йæ былтæ зыхъхъырæй аззадысты æмæ йе ’нгуылдз- 
гæ авæрдта йæ былтыл. 
— Мемæ цæрай цæмæй? 
— Гъо. 
— Куыд цæрай хъуамæ мемæ, Асбар? 
— Куыд вæййы, афтæ. 
— Лæг æмæ ус куыд фæцæрынц, афтæ? 
— Гъо. 
— Курынмæ мæ хъавыс, Асбар? 
— Гъо. 
— Фæлæуу-ма, Асбар, æмæ афтæ дæр вæййы? 
— Цæмæннæ вæййы афтæ? — дзурын фенцондæр и Асбарæн, 
æвæццæгæн, йæ сæйраг зæгъинаг загъд кæй æрцыди, уый тыххæй. 
— Ды нырма скъоладзау дæ. 
— Æмæ цы? 
— Куыд цы?! Скъоладзау уал хъуамæ скъола фæуа, стæй ин- 
ститутмæ бацæуа æмæ та институт дæр фæуа. 
— Ахæм фæтк никуы и, æмæ алчидæр хъуамæ фыццаг скъола 
фæуа, стæй та институт фæуа. Кæдæм ацæуон демæ, уым кæн- 
дзынæн ахуыр дæр æмæ кусгæ дæр. Бон кусгæ кæндзынæн, æхсæв — 
ахуыр. 
— Æмæ ма уæд мемæ та кæд цæрдзынæ? — бахудти Ленæ. 
Зæрдиагæй нæ бахудти, афтæ бахудти, æнæуи. 
— Æмæ кусгæ чи кæны, уый цæргæ нæ кæны, кæнæ, ахуыр чи 
кæны, уый цæргæ нæ кæны?! 
— Кæны, куыд нæ кæны, — зæрдийæ дæр тыхсы æмæ зæр- 
дийæ дæр нæ тыхсы Ленæ, — фæлæ æз дæуæй цас хистæр дæи, 
уый зоныс? 
— Зонын æй æмæ цы? — цыма фæсасти Асбар, афтæ фæкасти 
Ленæмæ. 
— Куыд цы, куы?! Ды лæгдæр кæндзынæ, æз — зæронддæр. 
/Емæ афтæмæй фидаудзыстæм иумæ? 
— Фидаудзыстæм. Тынг хорз фидаудзыстæм. Стæй ды мæнæй 
раздæр нæ зæронд кæндзынæ, мах иумæ зæронд кæидзыстæм. 
— Нæ, ды цыдæр кæныс, Асбар. 
— Ницы кæнын æппындæр. Уый кæнын, æмæ мах хъуамæ 
цæрæм иумæ. Æндæр гæнæн нын нæй. Нæй нын æндæр гæнæн. 
Уæддæр та нæ фесты сæ ныхас. Банцади та, аскъуыди та. 
Цыма цæуылдæр схæцыди, уый лæуд та ныккодта. Æнæуи ацы 
хатт дзæбæхдæр уыд сæ ныхас. Ацы хатт фидардæр фæлæууы- 
ди. Æмæ уымæн баззади йæ хъуыдыйы, цыма æцæг уыди, цыма 
æцæг баздæхти æмæ æцæг рауади йæ размæ Ленæ, уый хуызæн. 
Уæддæр та-иу размæ дæр акаст æмæ та-иу фæстæмæ дæр ра- 
каст. Ныр фæз фæуыдзæн, «скъолайы фæз» кæй хонынц, уый, 

44 
ХУЫГАТЫ СЕРГЕЙ 
стæй клубы рæзты бауайдзæн, хидыл бахиздзæн æмæ сæ уын- 
джы бараст уыдзæн. Æмæ йæм æппындæр нæ цыди, сæ уынджы 
бараст уа, уый. Нæ йæм цыди, лæгмæ хæрын куыд нæ цæуа, 
афтæ йæм нæ цыди. Уымæй ма зындæр исты уа — цæугæ кæнай, 
æмæ дæм афтæмæй цæуын ма цæуа! Æмæ-иу афæнд кодта — уæд 
та ам искуы æрбадид уынджы кæрон? Фæлæ уынг фæндаг нæу, 
уынг у. Уынг куынæ уаид, уæд дзы цы бадын хъæуы! Уынг цæ- 
уынæн у, уый зоны, куыднæ йæ зоны! Уынг цæуынæн у, бады- 
нæн нæу! Æмæ йыл цæуæд, цæуын кæмæ цæуы, уыдон. Уымæ 
цæуын нæ цæуы æмæ тыхцыд цæмæ хъуамæ кæна?! Æмæ-иу ара- 
кæс-бакæс кодта — уæд та æрбадид? Æрбадид. Фæлæ йæ чи 
æруадздзæн бадгæ?! Нæ йыл ныттымбыл уыдзысты æмæ йæ нæ 
сисдзысты рафæрс-бафæрс кæнын, цы кæны, уымæй? 
Фæллад нæу, æмæ йæм уымæн нæ цæуы бадын. Чи зоны йæм 
цæуын кæй нæ цæуы, уымæн æм цæуы бадын. Æндæр абондæр- 
гъы бадгæ кæны — урокты фæбадти, стæй йæ урокты фæстæ сæ 
къласы х:ицау æрурæдта, Тенетæ Михалы чызг. Æрурæдта йæ, 
зыдта йæ, цæмæ йæ урæдта, уый, æмæ йæ нæ фæндыд, æрурома 
йæ, уый. Фæлæ йын цы хос уыди æнæ æрлæугæ. Æмæ йæ æрба- 
дын кодта йæ ныхмæ Тенетæ Михалы чызг. 
— Уæ бинонтæ дзæбæх ысты? — бафарста, цъус куы абадти, 
уæд Тенетæ. 
— Гъо, — загъта Асбар. 
— Уæ цæхæрадæттæ бафснайдтат? 
— Гъо. 
— Дзæбæх уын æрзадысты? 
— Гъо. — загъта та Асбар æмæ уым йæ зæрдыл æрбалæууыд, 
мад уыцы даргъкъуди маргъæй куыд хъаст кодта, уыцы хабар, 
æмæ загъта: — Æцæг нын нæ нартхормæ иу даргъкъуди маргъ 
сагъуыди æмæ нын æй быны хæрд бакодта. Æфсирæн-иу йæ цъар 
æрыстыгъта йæ бырынкъæй, стæй-иу къуырцц-къуырцц ралæу- 
уыд гагатыл, — афтæ сæ фехъуыста мадæй æмæ сæ афтæ загъта. 
Тенетæмæ цыма диссаг касти маргъы хъуыддаг æмæ дис код- 
та, уыйау та-иу йæ сæр батылдта. 
— Стæй? 
— Стæй атахти. 
— Кæдæм атахти? 
— Æмæ-гъа! 
— Æмæ-иу тынг къуырцц-къуырцц кодта гагаты? 
— Ойы. 
— Æмæ йæ иууылдæр федтой уæ бинонтæ? 
— Нæгъ. 
— Уæдæ? 
, — Нæ мад. 
— Уæ мад, нæ? 
— Гъо. 
— Кæс-ма! — Тенетæ иуцасдæр æнæдзургæйæ абадт, стæй аз- 

ЗЫН КАРЫ ЗАРÆГ 
45 
дæхт Асбармæ. — Ныр мæм иу хъуыды æрцыди æмæ, чи зоны, 
дæумæ худæг фæкæса, фæлæ йæ æз уæддæр хъуамæ зæгъон: кæд 
уæм фæдисы хъæргæнæг уыди уыцы къудиджын маргъ?! Ома, 
афтæ-афтæ, мæнæ уæ лæппу ахуыр нал кæны, æмæ йæм уæ хъус 
æрдарут! Æндæр æй нартхор хæрыны мæт æппындæр нæ уыди. 
Асбар æм иу хъуызгæ каст бакодта, йæ мидбылхудт ын йæ 
былты кæрæттæ бацагайдта æмæ сыл æрæнцад. 
— Цы? Нæ дæ уырны? Царды бирæ æмбæхсæнтæ и, мах сæ 
кой дæр кæмæн нæ фехъуыстам, ахæм æмбæхсæнтæ, — загъта 
Тенетæ, стæй комкоммæ бакаст Асбармæ. Асбар фæтыхсти уыцы 
бакастæй æмæ фестад, йæ цæстытæ зæхмæ æруагъта æмæ ауад йæ 
цæстытыл: йæхи йын æрбатыхта йæ хъæбысы Кола, фæлæ йæ 
зæнгтæ радаргъ сты йæ цонджы сæрты. Уыцы урс-урсидæй кæ- 
рæдзимæ уыцы æнгом хæцыдысты, æмæ ницуал ауыдта Асбар. 
— Бадгæ кæн, уæддæр нæ фендзынæ царды æмбæхсæнтæ. 
Уыдонæн хуымæтæджы цæстæй фенæн нæй. Уыдоныл алкæй цæст 
куы хæца ’мæ алкæмæ куы зыной, уæд царды æмбæхст ницуал 
уыдзæн æмæ ма уый цæй цард у! Афтæ нæ кæсы дæумæ? 
— Кæсы. 
— Уæдæ хорз. Ныр уый, йæ бацæуæн кæй хонынц, уый фæ- 
уæд нæ ныхасæн. Ныр ын йæхимæ бахизæм. Цæуыл тыхсыс, 
Асбар? Цы фыдбылызтæ æрлæууыд дæ фæндагыл? Гæдыныхас 
мын ма зæгъ, уæддæр æй базондзынæн. 
Асбар бадт æмæ та-иу йæ цæстытыл ауади Ленæ — куы сæ 
кæсæнджын скъаппы раз алæууы уыцы урс-урсидæй, куы та йæ 
Кола фæцæйхæссы йæ хъæбысы Гыриты нартхоры хуымы. 
Асбар бадти. Бадти Тенетæ Михалы чызг дæр. Бадти, цыма 
йæм ацы царды, бирæ диссæгтæ æмбæхст кæй хуыдта, уым бады- 
ны йеддæмæ ницыуал баззади. 
— Кæдмæ баддзыстæм? — бафарста уæддæр иуафон. 
Асбар арф ныуулæфыд. 
— Тенетæ Михалы чызг, царды æмбæхсæнтæ кæй нæ зонынц 
адæм, уый хорз куы у, уæд уды æмбæхсæнтæ базонын хорз уы- 
дзæн? Исты æмбæхсæнтæ кæм нæй, ахæм уд цæмæн бæззы! 
Тенетæ æнкъардæй касти Асбармæ. 
— Фæуæд дæ дзырд — ма сæ раргом кæн, фæлæ мын уæд 
дзырд ратт, дæ ахуыр йæ фыццаджы гаччы кæй сбаддзæн. 
Асбар та арф ныуулæфыд. 
— Бацархайдзынæн. 
— Бацархай, Асбар. Дæ зæрдыл дар — мах уæ, майдантæ куыд 
райсат, афтæ бавдисынмæ хъавæм, дæу дæр æмæ Гуыбейы дæр. 
Стæй сыстади Тенетæ, уый бадгæйæ баззад. Æмæ йын æхсыз- 
гон уыд, уым кæй баззад, къласы, Тенетæимæ кæй нæ рацыд, 
уый. Бадын хорз у, бадын æнцон у. Бадын зын нæу. 
Афонмæ Гуыбе гъæйттæй ахуыр кæны йæ уроктæ. Уый райс- 
дзæн майдан. Уадз æмæ райса! Ленæ куыд цин кæндзæн, майдан 
Гуыбе куы райса, уæд! Æмæ уый куы райсид, йæхæдæг, майдан, 

46 
ХУЫГАТЫ СЕРГЕЙ 
уæд дæр цин кæнид Ленæ. Æнæуи дæр хуыздæр уаид, майдан 
куы райсид, уæд. Уæдæ цы уаид! Йæ ныхасмæ дæр ын хуыздæр 
байхъусид, йæ фæндонмæ дæр ын хуыздæр цæстæй акæсид: май- 
дан райста, ома майдан! Ныр ын цыфæнды институты дуар дæр 
гом у, ома. Æмæ бацæуид иу институтмæ, дзæбæх институтмæ, 
дзæбæх. Йæ зонгæтæ æмæ-иу йе ’мкусджытæ сæ къухтæ сæ дзых- 
ты куыд акæной. Йæхæдæг дæр-иу сæрыстырæй куыд фæцæй- 
цæуид йемæ! Фæлæ уал æй уынгæ куы фæкæнид, уынгæ! Æмæ 
уал ын йæ фæндон куы бамбарын кæнид, искæуылты уал ын æй 
куы бамбарын кæнид, стæй бæрæг уаид. Ибон æй ныфс уыди, 
картоф ын куы аластой, уæд. Гуыбейы рарвыстаид, куыд нæ йæ 
рарвыстаид! Стæй йæхæдæг баздæхтаид. Фæлæ йæ цæмæ арвыс- 
таид æмæ йæхæдæг цæмæ здæхтаид, уым дæр куынæ уыд, уæд?! 
Кæмдæр уыди. 
Картофы голлаг мидæмæ бахаста, йæхæдæг æй бадавта, йæ 
комыл ын фæхæцыд, стæй йæм йæ уæрджытæ фæбыцæу кодта 
æмæ йæ афтæ бадавта йæ разæй. Æмæ æвзæр нæ уаид, майдан 
куы райсид, уæд. Ленæ дæр-иу бауаид, цы институтмæ бацæуид, 
уырдæм. Чъыдзых нæ уаид Асбары тыххæй — майдан райста скъо- 
лайы! Æмæ майдан алчи нæ исы. Йæхæдæг дæр-иу бауаид Ле- 
нæйы куыстмæ. Куыд нæ-иу бауаид! 
Асбар йæ сæр ныттылдта, стæй арф ныуулæфыд. Ныр хъуа- 
мæ сыстид æмæ ацæуид. Фæлæ йæм нæдæр сыстын цыд, нæдæр 
ацæуын. 
Уым æй æрæвæрдта. Уырдыгæй бакасти гом дуарæй уатмæ — 
фæстаг къул, къуырма къул кæй фæхонынц, ахæм, æмæ, уатмæ 
бахизæн дуары фæйнæ фарс цы нарæг рудзгуытæ уыди, уырды- 
гæй калди рухс. Цас рухс æм калди, фæлæ уæддæр. Дыууæ къул- 
рæбын — дыууæ æфсæйнаг сынтæджы. Ленæ сæ кæцыйы фæхуыс- 
сы — уый ацу ’мæ ды базон! Æмхуызон сынтæджытæ, æмхуызон 
æмбæрзæнтæй æмбæрзт. Æнæуи хуысгæ фыццаг фысым скæны, 
æвæццæгæн, стæй, Ленæ куы фæхуыссы, уæд уал фыццаг цы- 
рагъ ахуыссын кæны. Æмæ уæд талынджы фелвасы йæ гæрстæ — 
уæдæ кæйдæр усы цур куыд хъуамæ абæгънæг кæна йæхи?! Æвæц- 
цæгæн ма йыл, уæд цы уыди, се скъаппы кæсæны раз, уыдон 
аззайынц, æндæр æппындæр ницы. Æниу уыдонæй дæр уæллаг 
чи у, риуагъуд, уый, æвæццæгæн, фелвасы. Авналы йæ фæсон- 
тæм, йе ’гънæджытæм æмæ сæ феуæгъд кæны, æмæ йæ фелвасы. 
Æмæ сулæфынц уыцы тымбылтæ ’мæ уыцы урс-урсидæй. Афтæ- 
мæй аныгъуылы йæ уаты. 
Асбар фæд-фæдыл цалдæр арф улæфты ныккодта. 
Иуафон йæ хъустыл æрцыд фæндыры хъæр, чидæр гъæйттæй 
цагъта фæндыр. Мæнæ ам кæмдæр цагъта, хæстæг кæмдæр. Æмæ 
уыйæрдæм фæци Асбар — цымæ ныр райдыдта цæгъдын, æви ма 
Тенетæ ам куы уыди, уæд дæр цагъта? Чи зоны, цагъта уæд дæр, 
фæлæ йæ уыдон нæ хъуыстой. Нæ сæ æвдæлди хъусынмæ. Æниу 
æй, чи зоны, Тенетæ хъуыста, хъуыста йæ, фæлæ йæм йæ хъус 

ЗЫН КАРЫ ЗАРÆГ 
47 
нæ дардта, — уый хъуыддаджы фæдыл æрурæдта Асбары æмæ 
иыр фæндырмæ хъусыныл суыдаид! Уæдмæ æрцахста йæ зонд — 
уым цагъдæуыд, зарыны урок сын кæм вæййы, уыцы къласы. 
Уым фæндыр дæр и, дала фæндыртæ дзы иу-цалдæр дæр и. Иу 
та дзы хъисын фæндыр и, ирон фæндыр. Уырдæм æм æрбацæуы, 
зарыны урок кæмæ вæййы, уыцы кълас, æмæ сын уым скæны 
урок Уырызæт — нырма ацы аз чи фæци ахуыргæнæндон, уыцы 
æрыгон чызг. Йæхæдæг алцæмæй дæр зоны цæгъдын, æмæ йæм 
урок куынæ вæййы, уæд фæцæгъды. Куы цæмæй фæцæгъды, 
куы — цæмæй. Хъæрæй нæ, афтæ йæхицæн. Ныр фæндырæй цагъ- 
та. Уадз æмæ цæгъда! 
Сыстади, йæ чингуытæ йæ дæларм бакодта æмæ дуарæй ахызт. 
Куыддæр ахызт дуарæй, афтæ фæфæнд кодта: алæ-ма, бакæса 
Уырызæтмæ! Цæмæй дзы тæрсы! 
Къласæн фæстаг къулы цы рудзынг уыди, уый раз бадти Зæ- 
лидæ, йæ иу къах æвæрд уыд йе ’ннæ къахыл, æмæ фæндыры 
тæнтæ рацу-бацу кодтой чызгæн йæ уæраджы нуарыл. Асбар куыд 
бакаст, афтæ лæугæйæ баззад дуаргæрон: уæдæ уый афтæ ’нхъæл 
уыд, æмæ Уырызæт йæхæдæг цæгъды, æмæ дын уый та — уый, 
бады Зæлидæ, Уырызæт кæм фæбады, уым, йæ иу къах йе ’ннæ 
къахыл сæвæрдта æмæ гъæйттæй цæгъды! Уоу, æнæнтыст макуы 
фæуай, устыты загъдау, Зæлидæ! Йæ цæсгом къулмæ арæзт уыд, 
æмæ, Асбар мидæмæ куыд бахызт, уый нæ бафиппайдта, æвæццæ- 
гæн. Фæндыры тæнтæ ма йæ уæрагыл иу цыд акодтой, стæй фæс- 
тæмæ куы ’рбацæйцыдысты, уæд æнæнхъæлæджы куы базарид: 
«Æз æхсæв дæр дæуыл тыхсын, бон дæр, 
Мæн æнæнцой фæкодта дæ мæ?п. 
Цыма ’рвылбон уæ зæронд æмбондæн 
Чиугæ й’ алыварс зилы мæлæт...» 
Чызг зарыд æмæ Асбарæн йæ цæстытæ æрхæцыдысты — уæртæ 
йæ уадултыл æртылди дыууæ цæссыджы æмæ уадултыл сæ фæд 
аззади, дыууæ уадулыл — дыууæ фæды. Æмæ йæм иу фæнд фæ- 
зынди — бацæуа æмæ сæ асæрфа, йæ къухсæрфæн сиса йæ дзып- 
пæй æмæ сæ уымæй асæрфа. Йæхицæн не ’вдæлынц йæ къухтæ, 
æндæра сæ йæхæдæг дæр асæрфид. Фæлæ нæ бацыд æмæ сæ нæ 
асæрфта. Лæууыди дуаргæрон, йæ чингуытæ — йæ дæларм, æмæ 
касти, фæндыры тæнтæ чызджы уæрагыл куыд рацу-бацу кодтой 
дыууæрдæм, уымæ. Æрæджиау-æрæджиау æрæфтыд йæ зæрдæйы 
— æмæ уый уыцы зарæг куы у! Уæд кæй зарыди, уыцы ’хсæв 
кæй зарыди, сæ цæхæрадоны кæй зарыди! Æмæ уый дæр куы 
зоны уыцы зарæг. Уым куы æрлæууыд доныбыл æмæ йæ уым 
куы дзырдта йæхицæн. Æмæ цыма чызджы фыдæнæн ми кодта, 
уыйау куы базарид уый дæр. 
Хур зæххы цинтæ арвмæ куы сисы, 
’мæ йæ цинтæ куы райхалы зæхх... 

48 
ХУЫГАТЫ СЕРГЕЙ 
Æмæ фестади чызг. Фæндыр йæ хъæбысы æрдæгивæзтæй баз- 
зад, афтæмæй федзæм. Федзæм и йæхæдæг дæр æмæ афтæ æдзæ- 
мæй йæ цæстытæ ныддардта Асбармæ. Асбар зарыд, цыма Зæли- 
дæйы уынгæ дæр нæ кодта, афтæ: 
Сау халæттæ уæ кулдуары сисыл... 
Æмæ фестъæлфыд Зæлидæ. Æмæ та дыууæ цæссыджы æртыл- 
ди, уадултыл цы фæдтæ уыд, уыдоныл. Стæй æд фæндыр агуы- 
быр ис Асбармæ. Æмæ йæм касти, дзургæ йæм ницы кодта. Æмæ 
йæм дзуры уæд йæхæдæг Асбар: 
— Ма дис кæ, Зæлидæ. Ацы дунейы, æз цы нæ зонын, ахæ- 
мæй ницы и. 
— Нæ, нæ, дæуæй хи хъаггæнын хъæуы. Ды хæйрæджытæй дæ. 
— Мах иууылдæр хæйрæджытæ стæм. 
— Уæд кæм уыдтæ ды, уæд — мæ уд мын судзины бын куы 
аластæуыд?! — Зæлидæ фæлæууыд, йæ былтæ атымбыл сты æмæ, 
дойныйæ мæлæг дон куыд схуыпп кæна, афтæ уæлдæф схуыпгæ- 
нæгау кодта. — Цæхæрадонмæ куы раппæрстон мæхи, бинонты 
раз куыд ницы кæнон, афтæ. Нартхоры хуымы балæгæрстон. 
Нартхоры хъæдтæ мын фæйнæрдыгæй мæ гом уæнгтæм æвнæлд- 
той, стæй цыма удгоймæгтæ фестадысты уыйæппæт нартхоры 
хъæдтæ æмæ зарынмæ слæууыдысты нæ цæхæрадоны мидæг, 
уыйау нымбу кодтой уыйæппæтæй, æмæ леуахитæ систа фæй- 
нæрдæм зарæг нæ цæхæрадоны. — Зæлидæ йæ сæрыл схæцыд, 
йæ цæсгом базылдта Асбармæ. — Уæд ды кæм уыдтæ?! Кæд нæ 
нартхоры хъæдтæй нæ фестадтæ, уæд кæм фехъуыстай уыцы 
зарæг?! 
Асбар æм каст, цæмæйдæр ын æхсызгон уыд, кæй тыхсти, 
уый, цæмæйдæр та йын тæригъæд кодта, стæй тæрсгæ дæр кодта — 
куы скæуа, уымæй тарсти, йæ хъæлæсыдзаг куы нырдиаг кæна 
æмæ сыл ардæм куы ныттымбыл уой. Раст уæд гом дуарæй йæ 
сæр æрбадардта Тенетæ, къуымты аракæс-бакæс кодта æмæ æрба- 
хызт мидæмæ. 
— Хатыр уæ курын, чи зоны мын не ’мбæлди æрбахизын, 
фæлæ мæ тынг æрфæндыди, куы ’рбахызтаин, уый. Кæцæй уæм 
æрцыди уыцы зарæг, уыцы æнахуыр зарæг? Æз æй никуы фе- 
хъуыстон. 
Асбар касти Зæлидæмæ — цы зæгъдзæни? Фæлæ Зæлидæ ницы 
дзырдта, æмæ цы хъуамæ дзырдтаид! Лæууыди йе ’нæрхъæцлæу- 
дæй, фæндыр йæ къухты æрдæгивæзтæй бандзыг, цыдæр æнæхъа- 
ру æндзыг баци фæндыр дæр. 
— Кæд уын зын нæу, уæд ма йæ иу хатт азарут, уыцы хорзы 
мын бацæут. — Тенетæ лæппу æмæ чызгмæ фæйнæ касты бакод- 
та.' — Кæд уæ фæнды, уæд дуар дæр æрбахгæндзынæн. 
Зæлидæ фæндыры амонæнтæ феуæгъд кодта, авнæлдта æмæ 
дуар æрбахгæдта, мæсты ’хгæд æй æрбакодта — уæдæ абондæр- 
гъы дуар гомæй ныддар! Гъеныр æхгæд куы уыдаид, уæд Тенетæ 

ЗЫН КАРЫ ЗАРÆГ 
49 
Михалы чызг æрбацыдаид?! Куыд æрбацыдаид! Фæлæ, уæд йæ 
бон у, æмæ Асбар дæр ма ’рбацыдаид. Æмæ Асбар хъуамæ æрба- 
цыдаид. 
— Ныххатыр кæн, Тенетæ Михалы чызг, мæнæн мæ бон нал 
бауыдзæн, азарон ма, уый, — загъта æрæджиау Зæлидæ. — Мæ 
удыбон нал бауыдзæн. 
Тенетæ чызгмæ фæкасти, фæкасти, стæй йæ цæсгом разылдта 
лæппумæ æмæ, цыма æппындæр ницæуыл тыхсы, цыма бынтон- 
дæр æдыхст у, уый хуызæн загъта: 
— Уæд мын æй Асбар азардзæн. Ды та фæндырæй ацæгъд- 
дзынæ. 
— Æз нæ зонын зарын! — фестъæлфыд Асбар æмæ фæлæу- 
уыд: афтæ йæм фæзынд, кæй фестъæлфыд, уый фагæй уæлдай 
дæр уыд, цæмæй йæм мауал бахата Тенетæ, уымæн. Фæлæ йæм 
уый йæ армытъæпæн фæдардта, æмæ, цыма дзуары ныв уыд йæ 
армытъæпæны, зарын кæй зоны, уымæн æвдисæн чи уыд, ахæм 
дзуары ныв, æмæ ма зæгъгæ дæр кодта, фæстæмæ дзурæн кæмæ 
нæ уыд, ахæм ныхасы уагæй: 
— Зоныс, зоныс. 
Æмæ фæтыхст Асбар — уæдæ куы ныллæууа: азар! — уæд цы 
ми кæндзæн?! Йæ цæрæнбонты зарыны охыл йæ дзых куы ни- 
куы бахæлиу кодта! Йæ тыхстæй йæ чингуытæм æркаст, йæ дæ- 
лармæй сыл размæ æрбахæцыд, цыма сæ æвдисæн кодта, зарын 
кæй нæ зоны, уымæн. 
— Æз никуы азарыдтæн. 
— Ныр азардзынæ, æмæ дæм мах байхъусдзыстæм. Кæд нæ 
зонай — ардыгæй æвзаг ничи ахæсдзæн. 
Æмæ ахæцыд фæндырыл Зæлидæ, цыма фыдæнæн ми кодта 
Асбарæн, афтæ зынд: гыццыл æнкъард уыд, гыццыл — худгæ- 
был, æмæ хъуыды кодта — нæ базардзæн. Куыд хъуамæ базара! 
Асбар уа æмæ базара! Уый æрдæбон æнæуи базарыд, уæд Зæли- 
дæйæн, йæ зарæг ын кæй зоны, уый равдисыны тыххæй базарыд. 
Фæлæ уæдмæ куы базарид Асбар! Æмæ йæ цæстытæ базмæлы- 
дысты, йæ былтæ фæиртæстысты кæрæдзийæ, æмæ хъуыды код- 
та, цагъта, афтæмæй: кæд уый фыдæнæн базарыд, Зæлидæйы 
фыдæнæн. Уæдæ, куыд базарыди, чердæм базарыди! 
Æмæ фыццаг чъызгæ цыд йæ зард, фæлæ уæдмæ райтынг — 
хъæлæсæй дæр райтынг, уæнгæй дæр, æмæ кълас æгасæй дæр 
байдзаг и зарæгæй: 
Уæд уын чидæр йæ даргъхъæд фæрæтæй 
'Фтауы, цыма, уæ хæдзары дуар. 
Тенетæйы цæсгом рухсæй рухсдæр кодта, йæ цæстытæ ай- 
тынг сты, æмæ йæ былтæ æнæферхæц змæлд кодтой сæхимидæг, 
æвæццæгæн, зарæджы ныхæстæ дзырдта йæхицæн, куыд сæ хъуыс- 
та, афтæ. Зæлидæ фæндыримæ йе ’ргом аздæхта Асбармæ æмæ 
та-иу йæ сæр бауыгъта, цыма дзы цыдæр ферох и, æмæ дзы цы 
4 Хуыгаты Сергей 

50 
ХУЫГАТЫ СЕРГЕЙ 
ферох и, уый æрхъуыды кæнынмæ хъавыд. Уæдмæ фæци зард 
Асбар æмæ бахудти, йæ фыдуаг мийыл цы лæппу басæтта, уый 
куыд бахуда, афтæ. 
Æмæ загъта Зæлидæ, фæндыр йæ къухты ивæзтæй баззади, 
афтæмæй: 
— Ард бахордтаин — Асбар зарын нæ зоны. Асбар уа æмæ 
базара! 
Æмæ йын Тенетæ фæцырд и йæ ныхасмæ: 
— Æз та ард бахордтаин — Асбар зарын зоны. Асбар уа æмæ 
ма базара! 
— Æз æнæуи азарыдтæн, афтæ азарыдтæн, уыййеддæмæ æз 
зарын нæ зонын. 
— Зарын кæй зоныс, уый кæй нæ зоныс, уый хорз у æви 
æвзæр — æз та уый нæ зонын, — загъта хъæрæй Тенетæ Михалы 
чызг. — Æнæуи цыма карзгомау зарæг у, уæззау у цыма. Сымах 
карæнтæн рогдæр зарæг хъуамæ уа, цыма. Æмæ уæм кæцæй æрцы- 
ди — куыд уæм æрцыди?! 
— Зарæг цæугæ æркæны? — бафарста Асбар. Æмæ, фæрсгæ 
Тенетæйы кодта, кæсгæ та Зæлидæмæ бакодта. 
— Зарæг, мæнмæ гæсгæ, гуыргæ ракæны, фыццаг адæймаг куыд 
райгуырди, афтæ. Алы зарæг дæр афтæ райгуыры, — загъта са- 
быр хъæлæсы уагæй Тенетæ. 
Зæлидæ йæм йе ’ргом аздæхта, афтæ зынд, цыма йæ цæмæй- 
дæр бафæрсынмæ хъавы, фæлæ йæ ницæмæй бафарста. 
Куыддæр хидыхъусмæ ныххæццæ и Асбар, афтæ йæ хъустыл 
æрцыди кæйдæр хъæр: 
— Фæлæуу-ма, уо Самсейы фырт, хъæуыс мæ! 
Асбар æрлæууыд æмæ фæстæмæ ракаст. Уæле клубы рæзты 
йæ пæлæхсар цыдæй сцæйцыди Уокена, йæ афтид голлаг, цыма 
йын хисæрфæн уыд, уый æппæрст бакодта йæ уæхскыл, æмæ 
уыцы парахат уæхскыл, йе ’рдæг размæ, йе ’рдæг фæстæмæ, аф- 
тæмæй тъæпæнæй лæууыди голлаг. 
Асбар йæ размæ цæуыныл фæци. 
— Уæлæ ме стыр кæрдойыл бæстыдзаг кæрдотæ баззад. Уым 
йæ цъуппыл уалæ ’мæ йæ хихты кæрæттыл уартæ. Æмæ сæм мæ 
ныфс нæ хæссын — уæззау лæг дæн æмæ мæ куынæ бауромой 
къалиутæ. Æмæ мын сæ дæуæй хуыздæр ничи ратонид, куынæ 
фæзивæг кæнис, уæд. Кæннæуæд уыцы бæрзондæй рахауы уый 
хуызæн тоборза кæрдо, æмæ кæнæ хаугæ-хауын къалиутыл нып- 
пырх вæййы, кæнæ зæххыл йæ тъæпп фæцæуы æмæ цæлхытæ 
фæхауы. Лæгæн йæ цæссыгтæ акæлынц уый тæригъæдæй. Æмæ 
мын уыцы хорзы бацу, стæй ды зоныс æмæ æз... 
Асбар касти Уокенамæ — уыцы хъæбæр цинелы къæдзæхы 
фарчы хуызæн зынд — бæрзонд æмæ фæтæнуæхск. Йæ фындз — 
стыр æмæ фидар, фыййæутты халагъуды хуызæн, йæ рихитæ — 
бурбын æмæ лæгъз, цыма сыл исчи йæ надзахи фæцыргъ кодта 
абондæргъы. Æмæ йын æхсызгон уыд, кæй йæм фæдзырдта Уоке- 

ЗЫН КАРЫ ЗАРÆГ 
51 
на, уый. Йæ чингуытæм æркаст — хъыг æй дардтой, фæстаг рæс- 
тæджы йæ иууылдæр хъыг дарынц — æмæ фæфæсмон кодта, уым 
сæ кæй нæ ныууагъта, скъолайы, ууыл. Стæй араст Уокенаимæ, 
иугыццыл куы ацыдысты, уæд æм æрбакаст Уокена, цыма йын, 
кæд искæимæ фæивддзаг и, уымæй фæтарсти, уый хуызæн æмæ 
йæм бадзырдта: 
— Куыдтæ мын^ Самсе, мæ хъочах лæг? Æнæмаст лæг у æмæ 
йæ бирæ уарзын. Иæ къахыл ын куы ныллæууай, уæддæр ын йæ 
цъыззытт нæ фехъусдзынæ. 
Стæй ницуал загъта. Асбар дæр æм ницы сдзырдта. Æмæ дон- 
былты уæлæмæ фæхæрд кодтой. Асбар цыди, æмæ йæ зæрдыл 
æрбалæууыд, уæд æй машинæйы йæ хъæбæр цинелы тæрттæй 
Ленæмæ куы балхъывта, уый, æмæ йæ зæрдæ къултыл ныххоста 
йæхи — уыцы адджын æхсызгон уромын нæ фæрæзта. Цыди æмæ 
хъуыды кодта — уæлиау куы уаиккой, Уокена схизын кæмæ нæ 
бауæндыд, уыцы кæрдотæ! Йæ тæккæ цъуппыл куы уаиккой 6æ- 
ласæн. Æмæ йыи цыма йæ хъуыды бамбæрста, Уокена, уыйау æм 
фæстæмæ ракаст æмæ йæм йе стыр къух батылдта, æртхъирæн- 
гæнæджы тылд æм бакодта йæ къух. 
— Æрмæст æз — дæ мæрдты уазæг — æмбаргæ! Де ’рлæуд дæр 
— æмбаргæ, де ’внæлд дæр — æмбаргæ. Кæрдо сæртæг у, кæм 
ныкъкъæрцц кæндзæни, уый зонгæ дæр нæ бакæндзынæ. Æмæ 
мæ фæлтау кæрдо нæ, фæлæ ме ’ннæ муртæ дæр нæ хъæуынц. 
Мæ зæрды Датийы фыртмæ бадзурын уыди. Уый мын сæ ратыд- 
таид. Æнæзивæг лæппу у тыхджын, фæлæ йыл æдде нæ хæст 
кæнын, мидæмæ та сæм ацу ’мæ басхъæл у! Стæй сæм куы ба- 
цæуа лæг, уæддæр иууыл заргæ кæнынц, æмæ æнцон у, заргæ чи 
кæна, уый джиздарын! — Уокена азылди, фæлæ йын акъахдзæф 
кæнын нæ бантыст, уайтагъд фæстæмæ раздæхта йе ’ргом Ас- 
бармæ. — Зарæг кæй туджы бацæуа, уымæн мæгуырæй тас нæу. 
Нæ хъуыстай Къостамæ, мæгуырæй, дам, мын ма тæрс, мæ фыды 
зæронд. Æмæ мæнæ сымах карæнæй куынæ бацæуа зарæг йæ 
туджы лæгæн, уæд уыйфæстæ нал цæуы, нал. Стæй ма дзы уый 
дæр и, æмæ сымах кар зын кар у, уым лæг фæдзæгъæл дæр зоны. 
Æмæ заргæ чи кæна, уымæн та тас нæу, фæдзæгъæл уа, уымæй. 
— Уым фæлæууыд йæ ныхасæй Уокена, Асбармæ бакаст æмæ ма 
йæ ныхасмæ бафтыдта: — Стæй ацы дунемæ рацу ’мæ дзы ма 
базар, уæд æм цæмæ хаудтæ?! — Уым ма Уокена иу каст бакодта 
Асбармæ æмæ араст и. Æмæ Асбармæ афтæ фæзынд — уымæн æм 
фæдзырдта, цæмæй йын ацы ныхæстæ фæкæна, æндæр цæй кæр- 
до æмæ цæй цыдæр! 
Æмæ йæ фæдыл кæсгæйæ баззади Асбар. Касти, Уокена куыд 
фæцæйцыд, уымæ æмæ уæд та æндæр хъуыды базмæлыд йæ сæры, 
афтæ базмæлыди уыцы æндæр хъуыды йæ сæры, æмæ дзы æндæр 
ницуал баззади. — Кæд Зæлидæмæ уымæн æрцыд уыцы зарæг, 
уыцы карз зарæг уыцы талынг æхсæв, æмæ заргæ кæй нал кæ- 
нынц уый кары лæппутæ?! Æндæр куыд æрцыд, кæцæй æрцыд 

52 
ХУЫГАТЫ СЕРГЕЙ 
уыцы зарæг Зæлидæмæ?! Уыцы карз, уыцы судзгæ зарæг?! Уымæ 
цæмæннæ цыди, Асбармæ? Æмæ йын бамбæрстаид йе ’рцыд Ас- 
бар? Дыууæйыл у. Уый та йæ бамбæрста. Зараг хæдзар сты уыдон, 
æмæ уырдæм уымæн æрцыд уыцы зарæг, уыцы тасуадзæг за- 
рæг?! Æмæ, дам, уæ æмбонды алыварс чиугæ зилы мæлæт! Уый, 
æвæццæгæн, сæ иумæйаг æмбонд у, сæ царды æмбонд?! 
Æрæджиау æм æрбайхъуысти Уокенайы ныхас: 
— Мæ зæрдæ мæм куыд сдзуры хаттæй-хатт, уый зоныс? Афтæ 
мæм сдзуры, æмæ, адæм дзурын куы базыдтой, уымæй зарын 
раздæр базыдтой, бирæ раздæр. Уымæн æмæ сæ дзурыны сæр 
афтæ æхсызгон нæ хъуыди, зарыны сæр сæ куыд æхсызгон хъуы- 
ди. Уæдæ кæм дзурын æмæ кæм зарын! Ныр дзурæг — бирæ, 
зарæг — цъус. Афтæмæй куыд цæрдзыстæм, уымæн ницы зонын. 
Æрæджиау кæддæр схæццæ сты Уокенаты дуармæ. Уокена 
æрлæууыд, стæй йæ къухыл схæцыд æмæ йæ уартæ цæхæра- 
донмæ ныццарæзта. 
— Гъеныр акæс уый митæм! Уæд бæлас дæ æмæ кæдæм дæ 
цæнгтæ ныттыгътай, цы — уæлæмæ, цы — фæйнæрдæм?! 
Асбар касти бæласмæ æмæ цин кодта — ныртæккæ йыл куы 
схиза æмæ йæ тæккæ цъуппæй куы ракæса! 
Ныр бадти йæ уроктыл. Бадын æм нæ цыди, тыхбадт кодта. 
Фæлæ уæддæр бадти, афтæмæй йæм æрбайхъуыст, уынджы мад 
кæимæдæр кæй ныхас кодта, уый. Мадæн цыдæр схуыстарæзт 
уыд йæ ныхас, æмæ бадис кодта Асбар — кæимæ ныхас кæна 
мад? Байхъуыста-иу, фæлæ цыдæр чъызгæ ныхас кодта, мад 
кæимæ дзырдта, уый, æмæ йæм дзы ницы рæстмæ хъуыст. Æмæ 
йæ зæрдæ фехсайдта — Гуыбе ма уа! Уый ныччындз вæййы афтæ. 
Урокты нæ ныччындз вæййы. Уым гъæйтты дзурæг басгуыхы. 
Уæдмæ тыргъы фæйнæджытыл, цыма кæрæдзийы сургæ ’рба- 
кодтой, уый хуызæн æрбатагъд кодтой мады фæлмæн къахдзæфтæ. 
Асбармæ нæ бахæццæ, æрлæууыд. 
— Дæлæ дæм де ’мбал дзуры. 
Мады ныхас ын æнахуыр æхсызгон уыди, ноджыдæр ма ис- 
тытæ куы загътаид, уый йæ фæндыд æмæ бафарста: 
— Кæцы æмбал? 
— Уалæ Цыттиты лæппу. Демæ чи ахуыр кæны, уый. 
— Гуыбе? 
— Гъо, гъо, Гуыбе куы хуыйны. 
Гуыбейæн йæ къухы уыди урс синаг, Асбары цæстытæ йыл 
андæгъдысты, æмæ бадис кодта — цы дзы кæны?! 
— Цом-ма мемæ, — дзуры цыдæр цауд хъæлæсæй Гуыбе, æвæц- 
цæгæн, мады схуыст ныхасæй фæчъыдзых и. — Нæ уроктæ стæй 
сахуыр кæндзыстæм, махмæ сæ сахуыр кæндзыстæм, фæстæмæ 
куы сыздæхæм, уæд. 
Асбар бамбæрста — мад хъæрæй уымæн дзырдта, æмæ йæ нæ 
фæндыд, Асбар искуыдæм ацæуа, уый, — кæдæй-уæдæй ма йæ 
уроктыл æрбадти! 

ЗЫН КАРЫ ЗАРÆГ 
53 
— Кæдæм? — бафарста Асбар æмæ та синагмæ бакасти. 
— Далæ Цынелтæм. 
— Цæмæ? 
— Фыс сæ балхæдтам æмæ йæ скæнæм. Иунæгæй мын куынæ 
кома. 
— Фыс, зæгъыс? 
— Гъо. 
— Æмæ уæ цæмæн бахъуыд фыс? 
— Бахъуыди нæ. Уазджытæ нæм уыдзæн. 
— Цæй уазджытæ уæм уыдзæн? 
— Фидауджытæ. Ленæ чындзы цæуы. 
— Кæй Ленæ? 
— Мах Ленæ, ’ндæр кæй Ленæ? 
— Сымах Ленæ, нæ? 
— Гъо, гъо. Мах Ленæ. 
— Цы кæны, цы? 
— Чындзы цæуы, — Гуыбе Асбармæ йе ’рфгуыты бынты ба- 
каст: кæд æй нæ фæнды йемæ цæуын æмæ йæм уымæн ныххал 
кодта уыцы амцæф-уымцæф фæрстытæ. 
— Чи загъта? 
— Ничи. Чи хъуамæ зæгъа! Цыдæр худæджы фæрстытæ мæ 
кæныс. 
Асбарæн йæ цæстытæ æрцъынд сты æмæ йæ сæр фæйнæрдæм 
ныттылдта, стæй загъта: 
— Фæлæуу-ма, фæлæуу, æмæ куыд цæуы чындзы? 
— Куыд фæцæуынц, афтæ! — хъæрæй загъта Гуыбе. 
— Фæлæуу-ма, фæлæуу, — ногæй та загъта Асбар. — Æмæ 
нырма куынæ ахуыр фæци, куынæ ’ндæр, уæд афтæмæй куыд 
цæуы?! 
— Цæуы афтæмæй. 
— Цæмæ цæуы афтæмæй?! 
— Цæмæ, цæ, куы фæуа ахуыр, уæд æй дард искуыдæм арвит- 
дзысты æмæ, дам ыл æцæгæлон адæмы ’хсæн уæд та исты ’рцы- 
ди, чызг, дам, у ’мæ. Уый дзыцца загъта. Чындзы куы ацæуа, 
уæд та йæ нал арвитдзысты. 
— Чи загъта? 
— Дзыцца. 
— Дзыцца?! Æцæгæлон адæмы ’хсæн! — хъæрæй загъта Асбар 
æмæ йæ къæхты бынæй ныуулæфыд, стæй йæ цæстытæ андæгъ- 
дысты синагыл — уæртæ æрзындтытæ кодта Гуыбейы къухæй, 
æмæ фæфæнд кодта — фæлæбура йæм, раскъуына йын æй йæ 
къухæй æмæ йæ уартæ Батонкъаты цæхæрадонмæ ныддыввытт 
кæна. Уый йын фыс æмæ хæрæджы дымæг! Уæдæ, дам, фыс, 
дам, далæ, дам, Цынелтæй, дам! Цыма æнцон у — далæ Цынел- 
тæй фыс ракæн æмæ йæ уым уæлæмæ уыцы даргъ уынгты кæн 
æмæ кæн! Æмæ, дам, æцæгæлон адæмы ’хсæн, дам! Æмæ Кола 
сæ тæккæ сыхаг куы у æмæ йæ Гыриты цæхæрадонмæ куы баха- 

54 
ХУЫГАТЫ СЕРГЕЙ 
ста, се ’ннæ сыхæгты цæхæрадонмæ, æмæ йæ нартхоры хъæдты 
куы фæцæйхаста! Æцæгæлон адæмы ’хсæн ма йæ фыддæр ранмæ 
ахæсдзæн исчи! 
Æмæ фæтарсти Асбар — куы скæуа. Йæ мидбынат æрзылди 
æмæ загъта, йæ хъæлæсы цыдæр абад абад кодта, афтæмæй: 
— Уый æппындæр раст нæу. Уæдæ ныр, институты чи ахуыр 
кæны, уыдон иууылдæр чындзы куы ацæуой, уæд уырысы скъо- 
латæ хъуамæ æхгæнгæ скæной! 
Уæдæ ма-иу ууыл фæлæууыд йæ зæрдæ — ам ын куынæ бан- 
тыса йемæ баныхас кæнын, уæд æм уырдæм ацæудзæн — афар- 
дæг уыдзæн, фæстæмæ дæр нæ фæкæсдзæн, афтæмæй, кæдæм 
æй арвитой, уырдæм. Æмæ уым баныхас кæндзысты, куыд нæ 
хъуамæ баныхас кæной, дыууæ уыдзысты ’мæ! Ленæйæн йæхи- 
цæн дæр уым æнцондæр уыдзæн — ничи йын иу дзурдзæн, ничи 
йын иннæ дзурдзæн æмæ, йæхи цы бафæнда, уый бакæндзæн. 
Иуæрдæм дæр сбардзæн, иннæрдæм дæр сбардзæн æмæ сразы 
уыдзæн. Æмæ бацæрдзысты. Æмæ йæ уый йеддæмæ ничи базон- 
дзæн. Ничи ницы базондзæн уый йеддæмæ. Уый та йæ ныр дæр 
зоны, æмæ ма йын дзы цы зонын хъæудзæн! Æмæ-иу ыл изæры 
куыд цинтæ кæндзæн! Куыд дзы исдзæн йæ адджын мондæгтæ 
æмæ куыд нæ æфсæддзæн йæ мондæгтæ исынæй! Куыд-иу ын 
абæгънæг кæндзæн йæ урс-урсид зæнгтæ уалæ сæ тæккæ рæбын- 
тæй, йæ цæнгтæ-иу сыл куыд ныттухдзæн æмæ-иу сæ куыд ныл- 
хъивдзæн йæ риумæ! Уо Хуыцау, цы амондджын-иу уыди, уыцы 
хъуыдытæ куы кодта, уæд! 
Гуыбе-иу дзы куы æддæдæр алæууыд, куы-иу æм хæстæгдæр 
балæууыд — уæдæ йæ цыхуызæн фæрстытæ кæны! Цы хъуыддаг 
дæ ис искæй хъуыддæгтæм! Далæ дæ йемæ кæны фыс ыскæ- 
нынмæ æмæ, кæд цæуыс, уæд рацу, кæд нæ цæуыс, уæд та йæ 
зæгъгæ кæ — нæ цæуын! Æмæ фестъæлфыди Гуыбе: 
— Алæ-ма, стæй мæ ныхæстыл ныддар! Цæуыс мемæ æви нæ 
цæуыс? 
— Кæдæм? 
— Нæ дын æй загътон?! 
— Загътай мын æй ’мæ цы? 
— Цы ма мæ фæрсыс, æндæр цы? 
— Æмæ ныр ам и? 
— Чи? Ленæ? 
— Гъо. 
— Нæй, сом æрбацæудзæн. 
— Сом, нæ? 
— Гъо, сом, — æмæ фестъæлфыд Гуыбе. — Цом-ма, баталынг 
уыдзæн æмæ ма куыд скæндзыстæм уыцы фысы?! 
• — Фæлæуу-ма, Гуыбе, — йæ хъæлæс æрхауд Асбарæн, ахъуы- 
ды кодта — йæ тыхст ын ма бамбара! Уæд, цæуыл тыхсы, уый 
дæр, йæ бон у, æмæ бамбара. Уæд та æддæдæр куы ахизиккой, 
кæннæуæд сæ тæккæ рахизæны лæууынц æмæ... Иуварс алæу- 

ЗЫН КАРЫ ЗАРÆГ 
55 
уыд æмæ ма йæ гыццыл бахъуыд, йæ хъæлæсыдзаг ма ныхъхъæр 
кæна: «Гъомæ куыд цæуы афтæмæй?!» Æддæмæ нæ ратыдта хъæр, 
фæлæ уæнгты фæйнæрдæм ацыд нæргæ, æмæ фæцудыдта Асбар. 
Йæ уæнтæ сæ кулдуары сисмæ бахаста. Гæр, уæдæ, чындзы куы 
ацæуа, уæд йæ лæг нæ базондзæн, Гыриты нартхоры хъæдты 
æхсæн уыди Колаимæ, уый?! Колаимæ уыди, уый нæ базондзæн, 
цæмæй базондзæн уый та?! Стæй, Гыриты нартхоры хуымы уыди, 
уый дæр цæмæй базондзæн! Фæлæ, кæмдæр кæй уыди, йæ уæр- 
джытæ йын кæм абæгънæг кодтой, ахæм кæмдæр, уый дæр нæ 
базондзæн? Куыд нæ йæ базондзæн!! Æмæ уый чи нæ базона, 
уый цæмæн куры ус! Цæмæн бахъуыди уый ус?! Æмæ йæ куы 
базона, уæд æй ницæмæй бафæрсдзæн? Æмæ йæ куы бафæрса, 
уæд ын цы хъуамæ зæгъа?! Æмæ йын цыфæнды зæгъæд! Ахæм 
ныхæстæ кæм и, æмæ уый чи сраст кæна! Ахæм ныхас нæй. Æмæ 
иугæр ныхæстæй ахæм нæй, уæд ма баззади кæуын. Æмæ кæуын 
хи сраст кæныны хос нæу. Кæуын хатыр курыны фæрæз у, æмæ 
хатыр алчи кæны? Кæм кæны алчи?! Алчи нæ, фæлæ æппындæр 
ничи кæны хатыр. Æмæ уæд кæмæн хъуамæ скæуа Ленæ?! Æмæ 
куыд хъуамæ скæуа Ленæ? Науæд, кæугæ дæр куы скæна, æмæ 
йын йæ куыд дæр куы ницæмæ ’рдара, уæд та?! Йæ цонгыл ын 
куы рахæца æмæ йæ дуары æдде куы фæкæна, уæд та?! Æмæ 
уæд цы хъуамæ фæуа?! Ардæм кæугæ-кæугæ фæцæудзæн йæ фæд- 
фæд?! Куыд фæцæудзæн? Æмæ ма уæдæ йæ фатеры къуыммæ 
дæр куыд баздæхдзæн?! Цы зæгъдзæн, дуар ыл цæмæн рахгæдта 
йæ лæг, уый тыххæй?! Æмæ ауыдта: фæцæуы горæты даргъ уын- 
джы кæугæ Ленæ, йæ тъæпæн æрмттæй йæ цæсгом бамбæрзта 
æмæ, йæ развæндаг нæ уыны, афтæмæй цæуы. Æмæ цыма уартæ 
Терчы ’рдæм фæцæуы, афтæ йæм фæкасти. 
Æмæ ныттылдта йæ сæр Асбар. Æмæ дзы сирвæзти: 
— Нæгъ! 
Æндæр дзы æддæмæ ницы райхъуыст, фæлæ хъуыдытæ уыцы 
змæстæй лæгæрстой кæрæдзийы фæдыл: хъуамæ, Гыриты цæхæ- 
радоны уыди, уый ацы дунейы мачи базона. Уый йæ зоны æмæ 
йæ уымæн базыдта уый, цæмæй йæ æндæр мачиуал базона! Цæ- 
уын хъæуы, тæккæ райсом. Цалынмæ не ’рбацыд, уæдмæ, æмæ 
йын зæгъын хъæуы, комкоммæ йын зæгъын хъæуы — ма ацæуæд 
чындзы, нæй йын чындзы цæуæн. Куыд ын и чындзы цæуæн?! 
Æмæ йæм фæлæууа æмæ иумæ ацæуой стæй, кæдæм æй æрвитой, 
уырдæм. Афтæ. Æндæр гæнæн дзы нæй... Фæлæ уый дæр куы 
рацæуа райсом, æмæ уый ацырдæм куы фæуа, уый та — уыцыр- 
дæм?! Уæдæ куыд?! Уæд гъеныр хъæуы цæуын. Гъеныр, ацы 
сахат! Йæ тъæпæн æрмттæ йæ къæмисæнтыл бафæлдæхта, бал- 
хъывта йæ къæмисæнтæ, æмæ сæ дзæхст-дзæхст æмбæлд къæми- 
сæнтæн æрмттыл: «Ныр», «Ныр», «Ныр!» Фæлæ ныр куыд, цæ- 
уыл? Сæ кæттагсæр машинæ ацафон нал фæцæуы. Фистæгæй 
кæд фæхæццæ уыдзæн?! Æмæ йæ зæрдыл æрбалæууыд: хъæдла- 
сæнтæ! Цæуын та куы райдыдтой хъæдласæн машинæтæ! Куы та 

56 
ХУЫГАТЫ СЕРГЕЙ 
райдыдтой ласын хъæд. Ныр иу мæйы бæрц нæ цыдысты уыцы 
стыр машинæтæ. Сæ гуыффæтæн фæрстæ нæй. Афтæ сыл ныц- 
цамайынц уыцы ставд хырхы хъæдтæ æмæ сæ уæззау-уæззау 
фæцæйласынц. Хидыл сын цæуæн нæй, хид сæ нæ бауромдзæн, 
æмæ сын хиды дæле иу ран фæндаг и, фæлæ сын æй, ибонты цы 
тыхкъæвда æрцыд, уый фæласта, ахъаззаджы был рауади сæ 
тæккæ доны бацæуæны. Стæй сын ыл иу стыр трактор бафтыди 
уыцы былыл. Йе стыр хафæнæй йæ иуæрдæм хафта, иннæрдæм 
æй хафта. Уыдонæн æхсæв дæр нæй æрлæуд. Уыдонæй искæуыл 
абаддзæн. Шофыр æй зонгæ дæр нæ бакæндзæн. Басур æй фæс- 
те æмæ йыл абад. Стæй æргæпп кæн, кæм дæ фæнда, уым. Æмæ 
абаддзæн хъæдласæныл, цы абадын ыл хъæуы! Æмæ йын зæгъ- 
дзæн, алцыдæр ын зæгъдзæн, æддæмæ йæм расиддзæн уынгмæ, 
рабадын æй кæндзæн йæ уатæй дæр — нæй йын чындзы цæуæн! 
Цæй чындзы цæуæн ын и афтæмæй! Уоуу мæнæ! 
Йæ сæр батылдта, фæйнæрдæм аракæс-бакæс кодта — æмæ, 
ай бадгæ куы кæны, фыд сыхы лæгтимæ сæ кулдуары сисы рæ- 
бын цы тъæпæн бандоныл фæбады, уыцы бандоныл куы бады. 
Æмæ уынг талынг куы у, уæд куыд баталынг, кæд баталынг и, 
уæд?! Уæд куыд нæ федта, куыд баталынг, уый? Стæй, куыд 
æрбадти, уый дæр куынæ базыдта! Æмæ куыд нæ базыдта уый 
та, цымæ? Фæлæуу-фæлæуу, æмæ Гуыбе дæр ам куы уыд, уæд 
уый та цы фæци?! Кæдæмдæр куы цыди æмæ уый дæр йемæ куы 
кодта. Уæд цы фæци? Ацыдаид, æмæ куыд ацыдаид афтæмæй? 
Чемæ ацыдаид, иунæгæй цæуынмæ куынæ хъавыд, уый куы хъа- 
выди йемæ кæнынмæ! 
Æмæ та йæ сæр ныттылдта Асбар. Чемæфæнды цæуæд! Кæ- 
дæм æй фæнды, уырдæм цæуæд! Уæдæ, дам, фидауджытæ! Уартæ 
йæ кæйдæр нартхоры хъæдты астæумæ чи бахаста æмæ йын йæ 
быны дæр чи ницы бакодта, афтæмæй йæ чи абæгънæг кодта, 
уыимæ уал бафидауæд, уыцы фидауæгæй! Уый та уæд, æвæццæ- 
гæн, йæ уроктыл бадти. Цыма дзы уроктыл бадын йеддæмæ ницы 
хъæуы! Æмæ бамбæрста Асбар — кæд æм нæ цыди кæуын! Афтæ 
дæ хъæлæсыдзаг ныкку æмæ афтæ кæугæ-кæугæ рацу-бацу кæн 
уынгты. Сыстади, дзæбæх куы сулæфид, уый йæ фæндыди, фæлæ 
йæ бон нæ уыди, дзæбæх сулæфа, уый. Стæй араст и сисы рæ- 
бынты — хъуамæ, фыццаг чи рацæйцæуа хъæдласæнтæй, ууыл 
абада. Басурдзæн æй æмæ йæм сгæпп кæндзæн. Сбаддзæн хъæд- 
ты сæр æмæ уыцы талынджы цæудзæн уым дæлæмæ. Ничи йæ 
уынгæ кæндзæн, ничи ’ндæр. Чи зоны йын уазал уа, фæлæ ахæм 
уазал кæм и нырма! Стæй æрбаздæхдзæн. Ахсæв æрбаздæхдзæн, 
алцыдæр ын куы зæгъа, æмæ йæ куы бамбара, уæд раздæхдзæн. 
Æмæ йæ бамбардзæн Ленæ, ма йæ бамбара, уый гæнæн нæй. Æмæ 
йæ уæд цы цæуын хъæудзæн фæстæмæ! Ахсæв æрбаздæхдзæн, 
бинонтæ, ам нæ уыд, уый куыд нæ базоной. Уалæ уæлæты рацæу- 
дзæн спъиртуадзæныл. Уым фæхæрд кæндзæн хъæды фæнда- 
гыл. Талынг уыдзæн, æмæ уæд талынг. Æниу, чи зоны, мæй дæр 

ЗЫН КАРЫ ЗАРÆГ 
57 
скæса, æмæ скæсæд мæй дæр. Цæмæй æвзæр у мæй! Йæ зæрдыл 
æрбалæууыд, уым лæппутæ хуы куыд арыдтой, уый. Цыппарæй 
йыи йæ цыппар къахыл хæцыдысты æмæ йæ цъыхырыты артмæ 
дардтой. Æмæ йæ хусысмаг калд. Куыд дзæбæх уыд уыцы ху- 
сысмагмæ улæфын! Æмæ куыд стыр уыд! Йе рагъ уыцы фæтæн 
уыд æмæ бурачъи кодта артмæ. Æмæ уым, сисы рæбынты цæугæ- 
цæуын йæ зæрдыл æрбалæууыд — æмæ уыдон дæр куы арыдтой, 
уыцы ермецыккаг лæппу æмæ Кола дæр куы арыдтой. Хъыбыл 
куы арыдтой. Уыдоны цæхæрадоны йæ куы арыдтой, Датиты 
цæхæрадоны. Дыууæйæ йыл хæцыдысты, Кола æмæ уыцы лæп- 
пу, æмæ йæ артмæ дардтой. Æрбацыд Колайы уынынмæ, æвæц- 
цæгæн. Уæддæр æндæры кой куынæ скодта, куыддæр, дам, мæ 
февдæла, афтæ, дам, æм æнæ ссæугæ нæ фæуыдзынæн. Æмæ 
сæм ссыди æмæ йын аргæвстой хъыбыл. Уæдæ йæ сурдзыхæй 
арвыстаиккой! Уый та сæм Уокенаты стыр кæрдойы цъуппæй 
касти. Æмæ сæ уырдыгæй куы федта, бæласы цъуппæй. Уай- 
тагъд куы базыдта уыцы сауæрфыг лæппуйы. Колаимæ иумæ 
куы уыдысты æфсады. Иу науыл, дам, ленк кодтам æнæхъæн 
æртæ азы. Уайтагъд æй базыдта — йæ сау æрфгуытæй, кæрæ- 
дзийыл баныхæсой, уымæ ма сæ гыццыл хъуыди, хæрз гыццыл. 
Ныр æрбацыд. Æмæ йын хъыбыл аргæвстой. Æмæ йæ дыууæйæ 
иумæ арыдтой æмæ, æвæццæгæн, сæ денджызон хабæрттæ мы- 
сыдысты. Уый та чысыл æддæдæр лæууыди, Зæлидæ, йæ разы 
урс бедра, йæ къухы та къус, уый дæр урс къус, цинк къус. 
Æвæццæгæн, ома арыд куы фæуой, уæд сын ыл æркæна дон, 
æмæ йæ ныхсой. Æмæ йæм иу хъуыды фæзынди, уæд æм фæзын- 
ди уым, бæласы сæр — гъомæ куыд раджы рацыди æд бедра æмæ 
æд къус! Гыццыл уал фæлæуу æмæ стæй, арыд куы фæуой, уæд 
рацу. Ныр та уал уым фæкæс истæмæ хæдзары. Цымæ хъыбыл 
арауын йеддæмæ ницуал куыст и сæ хæдзары! Фæлæ дын 
æрхъæцмæ хъæцы уый дæр! 
Донмæ куы бахæццæ, уæд ауыдта — уæлæ æрцæуы хъæдла- 
сæн. Йæ рухс цæстытæ фæндагмæ ныццарæзта, æмæ ныррухс и 
фæндаг. Йæ уæззау уынæргъын хъуысы — æнцон у уыйæппæт 
хъæдтæ ласын! Клубы раз уыцы гæмæхы баиу сты. Йæ рæзты 
йæ рауагъта, стæй йæ басырдта фæсте. Æййафгæ йæ уайтагъд 
бакодта, фæлæ уæлæмæ схизынæн ницы амал ардта — уыцы ставд 
хъæдтыл куыд ныххæцыдаид, цæуыл дзы ныххæцыдаид?! Æмæ 
лыгъди, машинæ куыд цыди, афтæ уый дæр. Хорз уыди, æмæ 
талынг уыд æмæ йæ ничи уыдта. Хъæуы кæронмæ йæ бирæ нал 
хъуыди, афтæ цыдæр зыкъуыр æрцахста хъæдтæй иуы кæрон. 
Æмæ сбырыди уæлæмæ æмæ æрбадти хъæды кæрон. Рæбындæр 
бабадын æй хъуыди, уый æмбæрста, фæлæ уал йæ фæллад суа- 
дза гыццыл, стæй бабаддзæн мидæгдæр. Чи йæ нæ уадзы! Йæ 
уæрджытæ йæ быны зыр-зыр кодтой, хъæды уазал сæм хъарыд 
æмæ йын йе ’хсызгон æмбæрста. Зæрдæ йæ гуыпп-гуыппæй не 
’нцад, йæ ком ныххус æмæ та-иу йæ былтæ кæрæдзийæ фæиртæ- 

58 
ХУЫГАТЫ СЕРГЕЙ 
стысты, кæд уæлдæф аирвæзид йæ хъуыры æмæ йын фенцондæр 
уаид. 
Машинæ цыди йæ уæззау цыдæй, йæ уынæргъын бæстæ хас- 
та, æмæ афтæ зынд, цыма йын тагьддæр цæуын æмбæлди, æмæ, 
йæ бон кæй нæ уыди тагъддæр цæуын, ууыл уынæргъыдта. 
Асбар бадти хъæды уæлæ, уыцы дзæбæх бадти æмæ хъуыды 
кодта — тагъддæр! Тагъддæр куы ныххæццæ уаид, тагъддæр куы 
аныхас кæнид йемæ, æмæ тагъддæр Ленæ куы аппарид чындзы 
цæуыны хъуыдытæ йæ сæрæй! 
Машинæ хидмæ нæ бацыд, фæлæ дæлæмæ азылд æмæ донмæ 
бараст и. Цыдæргъуызон узгæ-узгæ цыди, цыма донæй тæрсгæ 
кодта æмæ йæ нæ фæндыд доны бацæуын. Куы бахæццæ донмæ, 
уæд нынниудта æмæ нызмæлыди, стæй атындзыдта. Донæн йæ 
астæумæ нæма бахæццæ, афтæ иуæрдæм фæкъул и, Асбар фæ- 
тарсти — фæлдæхы! Æмæ йæ уыцы цæстыфæныкъуылд, цы хъæ- 
дыл бадт, уый размæ ариуыгъта. Афтæ йæ ариуыгъта, æмæ хъæдтæ 
йæ быны аззадысты кæмдæр. Фыццаг афтæ фенхъæлдта — кæсгæ 
йæм фæкодта, хъæдтæ бынæй аззадысты, уый. Æндæр куыд хъуа- 
мæ аззайой бынæй уыцы ставд хъæдтæ?! Фæлæ йыл уæд сæм- 
бæлди уыцы зарæджы хъæр, ныннæрыди, арв куыд ныннæра, 
афтæ: 
«Гъеуæд, цымæ, уæ кулдуары сисыл 
Сау халæттæ цы рабадынц рæгъ?!» 
Æмæ йæм иу фæнд фæзынди кæцæйдæр æвиппайды — уый 
дæр базара! Зæлидæйы зарæг базара уый дæр. Кæннæуæд, стæй 
Ленæимæ куы бацæра, уæд ма йæ кæм базардзæни?! Æмæ йæ 
базара. Фæлæ уæдмæ, донæй астæуæй уæлæмæ цы дур зынди, 
уымæ ахаста йæхи, æмæ йыл лыстæг згъæлæнтæ ныцци зарæг... 
Май, 2013 

ЗЫМÆГОН ИЗÆРЫ РУХС —*&$* 
Радзырд 
1т1ад чъиритæ кодта. Арынгæй сæ йæ дыууæ тъæпæн армыл 
скъæфта пецмæ. Йæ уадултæ сырх-сырхид адардтой, йæ цæс- 
тытæ ныссыгъдæг сты æмæ сæ цин ивылдтытæ кодта. Уæларт 
фыхти карк. Фыцгæ басы тæф-иу аджы тæнæг сæрыл схæцыд, 
стæй-иу сойы æртах рахъуызыд йæ бынты, аджы фарсыл-иу 
æртылди æмæ-иу тæвд пецы сæрыл йæ цых-цых ссыди, уыйфæстæ- 
иу йæ сойы тæф скалди. 
Фыд лæгты ’рдыгæй бадт, йæ сæрыл бæрзонд схæцыд, йе 
’рмттæ æддæг-мидæг атъыста, йæ зæнгтыл сæ ’рбавæрдта, уæлæмæ 
систа зæнг æмæ йыл афтæ хæцыди. Æмæ ныхас кодта — уазæ- 
джы ныхæстыл ирхæфста, цалынмæ æхсæвæр цæттæ кæна, уæдмæ. 
Кæннæуæд сур бадтæй сфæлмæцдзæн уазæг, æмæ уымæй æвзæр- 
дæр цы и! Афтæ-иу уыд алыхатт дæр: уазæг иу нæм куы ’рцыд, 
уæд-иу нæ нæ мæгуыртæ ферох сты, æмæ-иу цыма рухсдзаст 
фестæм стырæй-гыццылæй, уый кæстытæ-иу кодтам. 
Фыд-иу куыд бадти, уый ныр куы ’рхъуыды кæнын, уæд мыл 
дис бафты — йæ цæнгтæ-иу куыд нæ бадон сты, зæнгтыл афтæ 
хæцгæйæ? Йе-иу йæ уæраг йæхæдæг куыд нæ фæллад афтæ ауыгъ- 
дæй?! Æниу, чи зоны, фæлладысты йæ цæнгтæ, чи зоны-иу рыс- 
ти йæ зæнг дæр, фæлæ уазæджы цинæй уыдæттæ цæмæ дардта! 
Æмæ бадтаид уыцы æнæфенкъуысгæ бадтæй, æмæ дзырдтаид 
уыцы разæнгард хъæлæсы уагæй, цыма нæм нæ уазæг æрмæст 
уый тыххæй æрцыд, цæмæй йын фыд уыцы хабар ракæна, æндæр 
æй цыма æппындæр ницы хъуыддаг уыди мах хæдзары. 
Кæнгæ та кодта дыууæ хабары — кæцонфæнды уазæг нæм 
уыдаид, уыцы дыууæ хабарæй йын иу ма ракодтаид, афтæмæй не 
’рбадтаиккой фынгыл. Иу уазæгæн-иу сæ иу ракодта, иннæ уазæ- 
гæн — сæ иннæ. Гъеныр ма æндæр исты хабар ракодта, уый нæ 
лæууы мæ зæрдыл. Уыцы дыууæ хабары та афтæ бахъуыды код- 
тон æмæ, зæгъæм, фыд æрлæууыди æмæ мæм бадзырдта: мара 
ма, лæппу, дарддæр ды дзур мæ бæсты, — æнæкъæрццæй дзырд- 
таин дарддæр, раст æй йæхæдæг куыддæриддæр дзырдтаид, афтæ. 
Дыууæ хабарæй иу — йе ’фсымæр, йæ кæстæр æфсымæр Беса 
уартæ Хъараманы дугъы куыд æрбаразæй и, уый уыд. Иннæ та, 
кæддæр лæппу лæгæй уалæ Сырхлæбырдтытæм куыд ацыд нæ 
хъуг агурынмæ æмæ уым арсимæ куыд фæхъæбысæй-хъæбысмæ 
и, уый. 

60 
ХУЫГАТЫ СЕРГЕЙ 
Мæнмæ афтæ касти, цыма æгæр арæх кодта уыцы хабæрттæ, 
æмæ-иу тыхстæн, кæд ма уый размæ дæр ракодта хабар нæ уазæ- 
гæн æмæ йæм ныр æфсæрмæй хъусы. 
Дугъæттæ куы ’рбацæйскъæрдтой далæ, Къахыр кæй хуыд- 
той, уырдыгæй, уæд иннæтæ дон-дон атахтысты уæлæмæ, фæлæ, 
Беса чи уыд, мæ фыдыфсымæр, уый, нæ бынмæ цы æмхæрд 
ссæуæн уыд, сæрдыгон-иу куыроймæ кæуылты цыдыстæм, ууылты 
фæцарæзта йæ бæхы, ома фæндаг комкоммæ слыг кæнон. Уыдæттæ 
хорз зыдтон. Афтæ-иу сæ дзырдта фыд, æмæ сæ цы зонын хъуыд! 
Фæлæ уый размæ бон дыууæ цæдыл суг кæй æрластой æмæ сæ 
мах хæдзарæй уыдоны, Бесаты хæдзары астæу кæй ракалдтой 
дзоныгътæй, æмæ уым кæрæдзийыл калдæй кæй лæууыдысты 
сугтæ, уый кæнæ рох фæци Бесайæ, кæнæ та афтæ фенхъæлдта, 
афонмæ сæ бафснайдтой — схъил сæ кодтой хæдзæртты къултыл — 
афтæ хъил-иу уыдысты сугтæ: иуæй, хус кодтой, иннæмæй, уазал 
нæ уагътой хæдзæртты хъæдын къулты мидæмæ. 
— Ныр фæцагайдта бæхы уыцы хæрды æмæ, бæх чи у, уый 
нуар фестади, æлвæст нуар, афтæмæй сæлвæста йæхи, сæлвæста 
уыцы хæрды. — Уыцы ран-иу фæлæууыд йæ ныхасæй фыд, ныу- 
улæфтытæ-иу кодта, йæ сæр-иу ныттылдта æмæ-иу, йæ къухтæй 
цы уæрагыл хæцыд, уый дæр хъеллауæн бахъуыд, — сæлвæста 
йæхи ’мæ уайтагъд стæррæтт ласта былмæ. Стæррæтт ласта былмæ 
æмæ — йæ тæккæ фæндагыл уыцы сугты рæдзæгъд, дзоныгътæй 
сæ куыд ракалдтой, афтæмæй лæууынц. Уæд айтæ-уыйтæ куы 
нал фæкæнид а Беса, фæлæ бæхы рагъыл куы фæдæлгом уаид 
æмæ йæ сугты сæрты куы фæцаразид! Бæх ныммыр-мыр кодта, 
стæй фæхула кодта йæхи, афтæмæй раскъæрдта, раскъæрдта æмæ 
фехста йæхи сугты сæрты. Ныр фехста йæхи сугты сæрты æмæ 
ма, ома, бæхы хуызæн уыд? Куыд нæ мын амæлдзынæ! Уари 
фестади, æдбазыр уари, афтæмæй рацæйтахти уыцы дæргъæй- 
дæргъмæ сугты цагъды сæрты, гъе! 
Уыйфæстæ хист куы райхæлди, уæд куы рагуылф кæниккой 
мидæггаг хъæуæй хисты адæм, алæ-ма кæцæй кæдæм, дам, агæпп 
кодта Бесайы бæх. Уым æй барынтæ ма байдайой. Чи йæ санчъе- 
хæй барста, чи — хъилæй, лæдзæг кæмæ уыд, уыдон ныггуыбыр 
кодтой æмæ йæ сæ лæдзджытæй барстой уыдон та. Стæй-иу се 
’рмттæ дард фæхастой æмæ-иу сæ кæрæдзийыл ныццавтой — уæдæ, 
дам, уый цавæр гæпп уыди, чердæм гæпп, дам, уыди уый! 
— Багъæц-ма, — уыцы ран-иу базмæлыдаид уазæг. — Æмæ 
уæд, цымæ, дзырддаг не сси сгуы? Радтой ма йæ Бесайæн? Ома 
ды хинæй рацыдтæ, ома ууылты цæмæ сыскъæрдтай, ома! 
Уæд-иу Дзабе йæ сæр уыцы æхсызгон анкъус-анкъус кæнын 
байдыдта, афтæмæй дзырдта: 
• — Радтой йын æй, уæдæ йын æй цы кодтой, — сыбыртт дæр 
сæ не суагъта. Комкоммæ баскъæрдта æмæ йæ лæджы къухæй 
раскъæфта. Рахаста йæ æмæ йæ ам дыууæ хæдзарæй æртæ боны 
фæхордтам. Кæуылты у галы сгуы! 

ЗЫМÆГОН ИЗÆРЫ РУХС 
61 
Уыцы изæр арсы хабар кодта фыд. Бадти, уазæг-иу нæм куы 
уыд, уæд-иу куыд бадти, афтæ. Исдуг æй Сибитъа дæр бафæзмыд- 
та: уый дæр схæцыд йæ уæрагыл æмæ уымæн дæр афтæ ауыгъдæй 
баззад йæ къах. Æмæ æмхуызон бадтæй бадтысты дыууæ лæджы. 
Æдде сæм бакæс, уæд афтæ зынд, цыма цыдæр æнахуыр хъазт 
æрхъуыды кодтой æмæ уыцы хъазтæй хъазыдысты — сæ сæртæ 
бæрзонд систой, сæ фæйнæ зæнгыл æрбахæцыдысты, сæ къæхтæ 
ауыгъдæй куыд аззайой, афтæ. Æмæ кæрæдзимæ кастысты. 
— Тæккæ хосгæрдæнтæ уыдысты ’мæ мæ гæндзæхтæ цагътон. 
А лæппутæй мын æххуысхъом ничима уыд æмæ цы ’нтысы иу 
цæвæгæн! Цалынмæ-иу мæ уис уыдтон, уæдмæ-иу нæ ныууагътон 
мæ кæрдын. Уыцы изæр гыццыл раздæр рацыдтæн. Раст æй цыма 
мæ зæрдæ зонгæ кодта, уый хуызæн. Куыддæр далæ къулгæрон 
дурмæ мæхи æруагътон, афтæ не ’фсин мæ разы куы балæууид 
æмæ мæм йæхи куы бакъултæ кæнид. Ацы лæг, хъуг, дам, куынæ 
’рцыд, зæронд хъуг, туг, дам, ныууарыд, бирæгътæ, дам, æй хæр- 
дзысты. Ныр хъуг уыд, хъуг, æмæ кодта дыууæ хъуджы бæрц! 
Ноджы йе ’хсыр — сой, сыгъдæг сой. Азæй-азмæ æнхъæлмæ кас- 
тыстæм — гъа ныр ныййардзæни сыл рæуæд, гъа уæд ныййар- 
дзæн, кæд нæм йæ мыггагæй сыл баззаид — нæй, цыдæр хуыцау 
æй ралгъыста æмæ та-иу нæл рæуæд ныййардта. Афтæмæй базæ- 
ронд и, цæуынмæ зивæг кæнын байдыдта æмæ-иу фæлæудтытæ 
кодта æддæ. 
Ныр уыцы сæрд бирæгъ — арæх. Хъæутæм дæр лæбурдтой. 
Уæд уый хуызæн стурыл бамбæлдысты — асатар æй кодтаиккой, 
æмæ дзы афтидæй аззадтæ. Сыстадтæн. Уый размæ уалæ Сау- 
къæдзæхты бынæй иу цъуй лæдзæг æрхастон, уый айстон мемæ, 
мæ кард мæ фарсыл, æмæ фæцæуыныл дæн. Доныл бахызтæн 
æмæ уалæ Сырхлæбырдтытæм сарæзтон мæ ных — уым-иу хыз- 
тысты нæ хъæуы стуртæ. Ныр лæдзæг — нырма хæрз хуылыдз 
æмæ — уæззау. Уæз мыл байдыдта, æмæ мæм исдуг фæсмон дæр 
æрцыд, кæй йæ рахастон, ууыл. Уæддæр цæуын, мæ иу къухæй 
йæ ме ’ннæ къухмæ исын æмæ лæгæрдын. Иуафон схæццæ дæн, 
уæдæ цы уыдаид. Иу дурыл слæууыдтæн, мæ цæстытæ бацъынд 
кодтон — фæйнæрдæм хъусын, ныр дуне ныссабыр и. Афтæ ныс- 
сабыр и уыцы хæххон дуне, æмæ йæ сындæг æрдзæм-æрдзæм 
цыди. Уалынмæ мæй йæ был сдардта, цыма, уыцы дунейы са- 
бырмæ искæцæй куы бакæсид, уый йæ æрфæндыди. Цыдæрид- 
дæр уыд, дуне дыдзырухс баци, æмæ мæ зæрдæ цæуылдæр фæ- 
лæууæгау кодта гыццыл. Лæууын, ракæс-бакæс кæнын, райхъус- 
байхъус кæнын — никуы ’мæ ницы. Уалынмæ дын мæ баком- 
коммæ кæцæйдæр стуры богъ-богъ ма ссæуа, ма! 
— Багъæц ныр! — йæ сæр æртхъирæнгæнæджы тылд бакодта 
Сибитъа. 
— Уæдæ! — загъта хъæрæй Дзабе. — Байхъуыстон, байхъуыс- 
тон æмæ та ’рцыди мæ хъустыл уыцы уынгæгзæрдæ богъ-богъ. 
Ам цыдæр и, — загътон мæхицæн æмæ мæхи аппæрстон. Згъорын 

62 
ХУЫГАТЫ СЕРГЕЙ 
æмæ згъоргæ-згъорын хъæр кæнын, мæ къух мæ дзыхы атъыс- 
сын æмæ та ме ’хситт дæр фæцæуы. Иу ран мæ къах цæуылдæр 
скъуырдтон, размæ ахастон мæхи æмæ мæ тъæпп зæххыл фæцы- 
ди, æмæ мæм уырдæм, зæхмæ, бынтон дзæбæх куы ’рбайхъуы- 
сид уыцы богъ-богъ. Фестадтæн æмæ мæ цæстытыл не ’ууæндын 
— дæлæ лæгуыны кæрон арс хъуджы фæласы йæ фæдыл, лæгуы- 
ны фале цы æрх уыд, уырдæм. 
Гъæтт, мæ мад мын цы дзидзийы хъуырттытæ адардта, уыдон 
мын туг куыд фестадысты, гъе! Мæхи аскъæрдтон арсыл. Нæма 
йæм ныххæццæ дæн, афтæ лæдзæг дард фæхастон мæ дыууæ 
къухæй æмæ дзы арсы мæ тых-мæ бонæй ныддаудтон. Цæф сæ- 
рыл æруад æмæ йæ къуырма къæрцц фæцыд сæры тенкайæн. 
Уый хъуджы фæуагъта, йæ фæстаг къæхтыл алæууыд, фæлæ та 
уæдмæ сæры фахсыл æруади уыцы уæззау лæдзæг. Арс йæ сæрмæ 
фæлæбурдта йæ дыууæ дзæмбыйæ æмæ ахæм богъ-богъ ныккод- 
та, æмæ загътаис — афтæ цард дæ хæдзары, уый арсы богъ-богъ 
цы у æмæ лæджы богъ-богъ цы нæ у! Æз та лæдзæг бæргæ фæ- 
хъил кодтон, фæлæ арс ацахста лæдзæг, мæ къухтæй мын æй 
срæдывта æмæ йæ иуварс ныддыввытт кодта, йæхæдæг мыл йæхи 
ныццавта. Ныр æз зыдтон, ахæм заманы йæ хъæлæсы куы ницы 
атъыссай арсæн, уæд дæ бахордта, хæрз хæрд дæ бакодта уæд. 
Мæ сæрмæ фæлæбурдтон мæ худмæ, фæлæ ма цæй худ æмæ цæй 
цыдæр! Уартæ кæм фæкалдтæн, уым мын ахауд, æвæццæгæн, 
æмæ йæ мæ тæвдæй не ’рхъуыды кодтон. 
Мах Уазноимæ æрбахизæны бадтыстæм нæ даргъ бандоныл. 
Уазно мыи мæ хъусы бадзырдта: 
— Цом дуармæ. Уалемæ дæр акæсæм, кæддæра нæма ’рцæуы. 
Æз зæгъгæ ницы кодтон, мæхиуыл схæцыдтæн. Уазно дæр 
фестад æмæ дуарæй ахызтыстæм. 
Уазно нæм ныр Сибитъаимæ ’рбацыд, фæлæ-иу нæм уый 
размæ иунæгæй дæр цыди. Уалæ-иу Уæллаг Хъигъырийæ сугтæ 
дæр ластой Уалеимæ лæг-дзоныгъыл. Сусу-бусу дæр-иу кодтой, 
æмæ йæ æз рахатыдтон — Зæридæйы тыххæй-иу сусу-бусу код- 
той, уæртæ фаллæгты чызджы тыххæй. Фаллæгтæ сæ, фæнда- 
гæн йæ фаллаг фарс кæй цардысты, уый тыххæй хуыдтой, далæ 
Дзауæй чи ’рбацæуы æмæ Бубыл Къуыдармæ чи ныххизы, уыцы 
фæндагæн. Æндæр иу мыггаг уыдыстæм, дыккаг хæдзæрттæ 
иууылдæр. Иухатт сæ хъуг кæвдæсы куы бахауд фаллæгтæн æмæ 
сын æй уыдон куы систой, Уале æмæ Уазно, уæдæй фæстæмæ-иу 
æппын нал скъуыд сæ сусу-бусуйы къуди. 
Фæззæг уыди, æрæгвæззæг. Мит рауарыди, зæххыл фæхæ- 
цыди, æмæ адæм февнæлдтой — чи хос ласта, чи — суг. Фал- 
лæгтæ сæ хостыл сæхи ныццавтой — хъуамæ сæ æфтауцмæ æрæп- 
парой. Се ’фтауц, се скъæты фæстæ цы лæнк ахаста, уым уыди. 
Уырдæм ластой цъеритæ, дзоныгь суых-суых кодта тæнæг ми- 
тыл, рахæцын ыл нæ хъуыд. Уым-иу раппæрстой дзоныгъæй цъе- 
ри, ахъил-иу æй кодтой, аразæнтæ-иу æм авæрдтой æмæ-иу фæс- 

ЗЫМÆГОН ИЗÆРЫ РУХС 
63 
тæмæ ныззылдысты. Бон-иу дыгай-æртыгай цыдтытæ дæр æркод- 
той. 
Махæн ласт уыдысты нæ цъеритæ. Стæй махæн бирæ нæ уыды- 
сты. Дзыццайæн йæ фыды хо далæ Хæмпæлгомы цард, рынчын, 
дам, у æмæ уымæ рынчынфæреæг ацыдысты Дзабеимæ. Мæ кæ- 
стæр хо æмæ æфсымæры дæр семæ акодтой. Демонæ (афтæ хуын- 
ди йæ фыды хойы ном Дзыццайæн), дам, сæ мысы æмæ, дам, сæ 
фена. Мах æртæйæ баззадыстæм хæдзары — Уале, Уазно æмæ 
æз. Уале æмæ Уазно иу тетрады сыфыл къамты чырæгтæ сарæз- 
той, стæй æхсæр уис йæ астæуыл афастой æмæ дзы цыбыр лыгтæ 
фæкодтой, уыйфæстæ сæ иутæн сæ цъæрттæ бастыгътой, иннæ- 
ты æнæстыгъдæй ныууагътой — уыдон сын сау дурты бæсты 
уыдысты, стыгъдтытæ та — урс дурты бæсты. Ныр нæ даргъ 
бандоныл ныхæй-ныхмæ сбадтысты æмæ багуыбыр сты къамæй 
хъазыныл. Æз сæ уæлхъус лæууыдтæн æмæ, куыд хъазыдысты, 
уымæ кастæн. Иуафон куы уыди, уæд нæ дуар тынг фегом и, 
цыма йæ тыхдымгæ фегом кодта, уый хуызæн. Стæй къæсæрыл 
алæууыд Зæридæ. Йæ сау цæстытæ сæ фæлгæтты нал цыдысты. 
Уазнойы куы ауыдта, уæд фæстæмæ фæлæууыд, фæлæ уæддæр 
фæцыди йæ хъæр: 
— Нæ хъуг кæвдæсы бахауд! Мæлы нæ хъуг! 
Афтæ бадзырдта къæсæрæй æмæ фæстæмæ ныззылд. Уале 
æмæ Уазно сæ хъазын фæуагътой, къæсæрыл агæппытæ кодтой. 
Сæ фæстæ агæпп кодтон æз дæр. Æмæ фæцæйлыгъдыстæм уæзæ- 
гыл цыппарæй — разæй Зæридæ, йæ фæстæ фæрсæй-фæрстæм — 
Уале æмæ Уазно, уыдоны фæстæ — æз. Уæд æз та кæдæм лыгъд- 
тæн, цымæ? 
Хъугæн йæ цыппар къахы хъилæй баззадысты, цыдæр хæццæ 
атил-атил сæ кодта, æмæ йæ гуым-гуым цыд. Гыццыл чындз ын йæ 
къахыл ныззезелæг и æмæ йæ сиваз-сиваз кодта. Уалеиты куы ауыд- 
та, уæд хъуджы къах фæуагъта æмæ йæ уæрджытæ ныххоста. 
— Мæлы, саубон мыл ныккодта, æмæ ма цы цæсгом равдис- 
дзынæн изæры нæ бинонтæм! 
Гыццыл чындзæн йæ ном ничи зыдта махæй. Йæ мыггаг Зас- 
сетæй уыд, фæлæ йæ Зассион дæр ничи хуыдта, иууылдæр æй 
афтæ хуыдтой — Гыццыл чындз. 
Уале æмæ Уазно хъуджы цур балæууыдысты. Гыццыл чындз 
та дзурынмæ фæци: 
— Донмæ сæ ауагътам, цалынмæ сын сæ бынтæ сæрфтам нæ 
чызгимæ, уæдмæ фæстæмæ æрбалыгъдысты. Уыцы хъуджы сæ 
разæй æрбахастой æмæ йæ уыцы ран, кæвдæсы, бамидæг кодтой. 
Мæнмæ афтæ каст, æмæ, йæ уæрджытæ кæй ныххоста, уый 
нæ фидыдта Гыццыл чындзыл. Уæдæ, гыццыл чындз дæ, æмæ 
дæ цы дæ уæрджытæ хоинаг и! Сабыр æрлæуу æмæ уа! Стæй та 
ууыл ахъуыды кодтон — сæ иннæ чындзытæ кæм сты фаллæг- 
тæн, сæ иннæ дыууæ чындзы?! Хъуыды кодтон æмæ æрхъуыды 
кодтон: æвæццæгæн, хос ласынмæ ацыдысты лæгтимæ уыдон дæр. 

64 
ХУЫГАТЫ СЕРГЕЙ 
Уазно сæрæн разынди. Тынг сæрæн разынди Уазно. Уый 
æнхъæл ын чи уыди! Хъусгæ Гыццыл чындзмæ кодта. Кæсгæ — 
Зæридæмæ, стæй йæм бадзырдта Зæридæмæ хъæрæй: 
— Лом уæм нæй? 
— Ис! — фестъæлфыд Зæридæ, стæй ныззылд æмæ фæсдуа- 
рæй раскъæфта иу дæргъæй-дæргъмæ лом. 
Уазно ломы цыргъ бырынкъ кæвдæсы раззаг фарсы бын ба- 
цавта æмæ Уалемæ фæцарæзта йæ цæстытæ: 
— Схæц! 
Æмæ схæцыдысты ломыл дыууæйæ, афтæ йыл схæцыдысты, 
’мæ сæ цæстыты туг абадт сæ дыууæйæн дæр. Фæцыди зæгæлты 
хъыррыст æмæ кæвдæсы фарс уæлæмæ-уæлæмæ ацыди сындæг- 
сындæг æмæ хъилæй баззад. Уæд та йын йæ фæстæ æртъыста 
лом Уазно, æмæ уæд та æддæмæ рахæцыдысты кæвдæсы фар- 
сыл. Æмæ феккуырсти йæ бынатæй уыцы бæзджын æмæ фæтæн 
фæйнæг. Хъуг йæ фарсыл æрхауд, йæ къæхтæ уыцы растæй ра- 
даргъ сты астæрды фæйнæджытыл. Фæд-фæдыл цалдæр улæф- 
ты ныккодта... Стыныл афæлвæрдта, фæлæ не сфæрæзта стын. 
Уæд ын Уале æмæ Уазно йæ дыууæ сыкъамæ февнæлдтой. Зæ- 
ридæ та йын йæ къудийыл схæцыд. Хъугæн фыццаг йæ гуым- 
гуым ссыд, стæй фестъæлфæгау кодта æмæ йæ къæхтыл алæу- 
уыд. Гыццыл чындз æмæ Зæридæ хъугыл фесты. Уазно æмæ 
Уале та кæвдæсы фарс йæ бынатмæ бассон-бассон кодтой ломæй. 
Стæй хъуджы фæуагъта Гыццыл чындз, Уалейы уæлхъус алæу- 
уыд, йæ урс цæсгомыл цин ивылæнтæ кодта. 
— Уый ныууадзут, уый лæгтæ сæхæдæг сараздзысты. Хæ- 
дзармæ ацæут! Акæ сæ, чызг, мидæмæ, дæ гарачъи атайын кæ 
æмæ сын йæ бынтæй цæрвæгъдидæн скæн. 
Уазно æмæ Уале фæйнæг йæ бынатмæ бассыдтой, стæй йæ рады- 
гай ломæй хостой, зæгæлтæ фæстæмæ куыд нынныхæстаиккой астæр- 
ды, афтæ. Хост æй куы фесты, уæд сæм Зæридæ æввахс балæууыд. 
— Цомут хæдзармæ, уæ къухтыл уын дон æркæнон, æмæ ных- 
сут уæ къухтæ. 
Уазнойы цæстытæ хъæлдзæг змæлд бакодтой, æмæ дуарыл 
ахызт. Мах дæр ахызтыстæм йæ фæдыл скъæты къæсæрæй. Æдде 
йæ къухтæм æркасти. 
— Æмæ мæ къухтæ мæнæ Титыччы фæрдгуыты хуызæн куы 
сты, уæд сæ цæй æхсын хъæуы! Æцæг мæ армытъæпæнтæ стæвд 
сты. Æвæццæгæн, уæ лом тæвд у. 
Зæридæ бахудти. Йæ дæндæгтæ фæзындысты — урс-урсид 
дæндæгтæ. Афтæ мæм фæкаст, цыма йын нырма никуы федтон 
йæ дæндæгтæ. Æмæ бадис кодтон — нырмæ куыд никуыма федта- 
ин Зæридæйы дæндæгтæ?! 
• — Фæнычы нуæрст нын вæййы зынджытимæ. 
Уазно бахудт, бæрæг уыд — Зæридæйы ныхас йæ зæрдæмæ 
фæцыд. Стæй афтæ худгæ-худгæ бацыд, скъæты æлхынцъ фисы- 
нæй миты фæзгъæр æриста æмæ дзы йæ къухтæ сæууæрста. 

ЗЫМÆГОН ИЗÆРЫ РУХС 
65 
Зæридæ йæ цæсты кæронæй каст, Уазно йæ къухтæ куыд 
^ууæрста æмæ йæ къухты хъарм тæф куыд калди, уымæ, æмæ 
загъта, цыма фæзмæгау бакодта Уазнойы, афтæ зынд: 
— Æвæццæгæн, уæ Титыччы фæрдгуытæ чъиллон-миллон дон 
фæуадзынц, куы сæ фехсут, уæд. 
Уазно йæ къухтæм æркаст. 
— Уый мæ къухты чъизи нæу, уый уæ мит у чъизи. Æвæццæ- 
гæн уæм чъизи мит æруарыд дысон, ома æхсæв у ’мæ мæ чи 
фендзæн! 
Зæридæ ма цыдæр сцæйдзырдта Уазнойы ныхасмæ — бæрæг 
уыд, йæ цæстытæ куыд базмæлыдысты, уымæй. Фæлæ иннæр- 
дæм фездæхта йæ ныхас: 
— Гыццыл чындз мæм хæцдзæни, цомут мидæмæ, æндæра. 
— Уæ Гыццыл чьщдз хорз чындз у, уе стыр чындзытæ дæр 
афтæ хорз сты? 
— Уыдон — ноджы хуыздæр! 
— Уæд амбылдтат æмæ уый зæгъай. 
Мæнæн сæ фæстаг ныхæстæ мæ зæрдæмæ нæ цыдысты: хорз 
чындз у, хуыздæр чындз у! Цы хъуыддаг дæ и чындзытæм! Æниу 
ма æз аразгæ дæр цы кодтон уым! Хъуг фервæзти, уый федтай, 
гъеныр араст у æмæ уартæ уæхимæ ацу. Æмæ фæфæнд кодтон: 
ацæуон æмæ Уалеиты къамтæй хъазон. Фыццаг-иу сæ иуы бæсты 
ацæудзынæн Уале æмæ Уазнойæн, стæй та — се ’ннæйы бæсты. 
Уыцы фæнд мæм хорз фæкаст æмæ, азгъорон куыд загътон, 
афтæ та куы бахатид Уале æмæ Уазномæ Зæридæ: 
— Цомут-ма, гъо! 
Æз æм бакастæн æмæ йæм рамæсты дæн. Уæдæ кæдæм ра- 
чызг и! Мæнæй кæд уа иу-фондз азы хистæр, æмæ æз нырма 
сывæллон дæн, уый — гъæйтт чызг! Æмæ йæ цынæ кусгæ бай- 
йæфтаид лæг! Уæдæ хъуццытæ нæ дыгътаид, уæдæ гуымбыл нæ 
ахстаид! Иухатт та йæ пиргæ баййæфтон. Сæ тæрхæгыл бадти, 
йæ даргъ зæнгтæ пирæны фæрсты ауагъта æмæ гъæйттæй пырд- 
та. Пирæнмæ кæсгæ дæр нæ кодта, пирæны даргъ дæндæгтæ йæ 
къухты куы сныхсой, уымæй дæр нæ тарсти — пырдта æмæ пи- 
рæнгæмттæ йæ фарсмæ тæрхæгыл амадта кæрæдзийы уæлæ, уыцы 
дæргъæццон æмæ пух пирæнгæмттæ. 
Æмæ нæм Сибитъа æмæ Уазно дæр, мæ зæрдæ мæм куыд 
дзырдта, афтæмæй, Зæридæйы тыххæй æрбацыдысты. Æнæуи 
йе ’ххæст усгуры кармæ нæма ахæццæ и Уазно, фæлæ иунæг 
лæппу уыди æмæ тагъд кодта Сибитъа, кæд лæппу кæстæртæ 
фæзынид хæдзары æмæ сулæфид хæдзар. 
Ныр Уале нæхимæ нæ уыд, фæсаходæн цъуймæ ацыдысты 
иу-цалдæрæй уалæ Фæсрагъмæ, æмæ Уазно мæнæй нал хицæн 
кодта. 
Уынджы миты сæр куы æрлæууыдыстæм, уæд загъта Уазно: 
— Æвæдза, Дзабе хъæбæртæ хъæбатыр у! 
Æз æм бакастæн. 
5 Хуыгаты Сергей 

66 
ХУЫГАТЫ СЕРГЕЙ 
— Уæдæ арсмæ алчи афтæ бахæсдзæн йæ ныфс афтид лæдзæ- 
гимæ? Куыд нæ — æнхъæлмæ кæс! Æмæ ма йæ худ уæддæр куы 
разындаид йæхимæ. Уæд ын æй йæ хъæлæсы атъыстаид. Фæлæ 
ахауд йæ худ, куы фæцæйдугъ кодта ’мæ куы фæкалди, уæд, 
æмæ йын уæд йæ худы бæсты йæ цонг атъыста йæ хъæлæсы. Гъа- 
гъа-гъа, цы хъæбатыр разынди ацы Дзабе! Йæ мустучъи йын йæ 
улæфæнтæм куыд аскъæрдта æмæ йын йæ хыр-хыр куыд ссæуын 
кодта! 
Æз лæууыдтæн. Кастæн Уазномæ æмæ хъуыды кодтон: ай 
зоны арсы хабар, а Уазно, æвæццæгæн ма йæ кæмæндæр дзырдта 
фыд, Уазно махмæ уыд, афтæмæй, фæлæ йæ, цымæ, Сибитъа 
дæр зона? Кæд æй зоны Сибитъа дæр æмæ йæм æфсæрмæй хъу- 
сы? Фæлæ нæм Сибитъа стæм хатт цыди, тынг стæм хатт æмæ 
йæ кæд нæ зонид уый. 
— Ныр, Хуыцау хорз, æмæ былæй куы ахаудысты, уæд арс 
ныххаста йæ рагъ уыцы къæдзæхы тигъмæ, фæлæ, зæгъæм, Дза- 
бе ныххаста йæхи... — Уазно йæ сæр ныттылдта ’мæ цыдæр тым- 
был мыртæ рагæр-гæр кодтой йæ былтæй, йæ былтæ куыройы 
къæркъæраджы змæлд бакодтой, афтæмæй. 
— Быгъ-быгъ-быгъ! 
Гыццыл æнæдзургæйæ алæууыд, стæй мæм йæ цæстытæ æрба- 
зылдта. 
— Ныр, цымæ, былæй куы ахаудысты, уæддæр ма йæ цонг 
арсы хъæлæсы уыди Дзабейæн? 
— Нæ зонын, — загътон æз. Нæ йæ зыдтон æмæ æндæр цы 
загътаин? 
— Æмæ йæ куыд никуы бафарстай? Ам дæ цуры куы вæййы. 
Искуы йæ бафарстаис, æмæ уыдаид. Ды йæм, æвæццæгæн, фæ- 
дисы дæр нæ ацыдтæ, нæ? 
— Нæгъ, — загътон та æз. 
— Æмæ куыд нæ ацыдтæ фæдисы та? Æгас хъæуы цъиуызмæ- 
лæг куы нал баззади фæсте. Æвæццæгæн, фынæй уыдтæ. 
— Цæй фынæй уыдтæн! Махæй фынæй ничи уыди. Мах бадгæ 
кодтам иууылдæр, — бабустæ кодтон Уазнойыл. Уæдæ, дам, фы- 
нæй уыдтæ, ’вæццæгæн! 
— Æмæ уæд куыд фæдæ æнæ ацæугæ, кæд фынæй нæ уыдтæ, 
уæд? — нал æмæ нал æнцади Уазно. 
— Гыццыл уыдтæн æмæ куыд ацыдаин! Чи мæ уагъта?! 
— Афтæ гыццыл уыдтæ? 
— Уæдæ йед уыдтæн! 
— Цал азы дыл цыди? 
— Æхсæз, æндæр цал! 
— Æрмæст æхсæз? 
— Гъо. 
— Уæдæ ’цæг гыццыл уыдтæ. Æнæуи хорз уыдаид — фæдисы 
ацу, нæ? 
— Уо, — сразы дæн йемæ æз. 

ЗЫМÆГОН ИЗÆРЫ РУХС 
67 
— Уале дæр дзы нæ уыди? 
— Уыди. 
— Уæдæ хорз, — бацин кодта Уазно. Стæй цæхгæр фæзылдта 
йæ ныхас: — Уæдæ куыд æрæгмæ цæуы Уале? 
Æз бацин кодтон — арсы койæ кæй ахызти! Æмæ дзурнымæ 
фæдæн: 
— Æвæццæгæн, Тæккуты ’рдузыл нæ рауæндыдысты, зæйæ 
тарстысты ’мæ фалæты рацыдысты, Дурджын комыл. 
Фæлæ мæ цин дзæгъæлы фæци. Уазно арф ныуулæфыд æмæ 
йæ сæр ныттылдта: 
— Фæлæ уæддæр ацы Дзабе, ацы! 
Æз æм иу æвæрæз каст бакодтон. 
— Мæ зæрдæ суынгæг и. Афтæ суынгæг и мæ зæрдæ, афтæ, 
æмæ дын æй куыд зæгъон! Æмæ цæмæн суынгæг и мæ зæрдæ, 
уый зоныс? 
Æз та йæм бакастæн. Зæгъгæ ницы кодтон. 
— Уæдæ фæрсæй-фæрстæм куыд ныххаудтой арсæй-лæгæй! 
Ды йæм никуы байхъуыстай Дзабемæ? 
— Байхъуыстон, — загътон æз. 
— Æмæ дæуæн не суынгæг дæ зæрдæ? 
— Суынгæг. 
— Сæ иу хъæрзгæ кодта, иннæ та богъ-богъ кодта. Цыма сæ 
хъаст кодтой кæрæдзийæн. Стæй Дзабе йæ фæстаг тыхтæ ’рым- 
бырд кодта, рабадти, йæ фарсылдарæн кард сласта, йæ хурх ра- 
лыг кодта арсæн, æмæ йын куыддæр ралыг кодта йæ хурх, афтæ 
арсы уæлæ æрхауд æмæ ницыуал базыдта. Уый ахæм диссаг уыд, 
ахæм. — Уым та ме ’рдæм разылд Уазно. — Цæмæн ын ралыг 
кодта йæ хурх, уый зоныс? 
— Нæгъ, — загътон та æз. 
— Цæмæн, цæ, йæ богъ-богъмæ йын нал фæрæзта хъусын, йæ 
зæрдæ рысти йæ богъ-богъæй æмæ уымæн, гъе! Гъеныр æй ба- 
зыдтай, цæмæн ын ралыг кодта йæ хурх, уый? 
— Гъо. 
— Уæдæ хорз, — Уазно гыццыл æнæдзургæйæ алæууыд, стæй 
мын ме уæхскыл йæ къух æрæвæрдта. 
— Иу диссаг æрхъуыды кодтон. Цæй æмæ уæрм скъахæм ацы 
миты, арф уæрм, арф. Нæ дæ фæнды? 
— Фæнды, — загътон æз. 
— Стæй æз уæрмы бамбæхсдзынæн, ды йын йæ сæр бамбæрз- 
дзынæ, афтæ йæ хал æмбæрзт бакæндзынæ. Уалынмæ Уале æрцæу- 
дзæн, йе ’ккой цъуйты голлаг, афтæмæй уæрмы сæрты æрбацæй- 
уайдзæн æмæ уæрмы аирвæздзæн æд голлаг. Æз ыл уым мæхи 
пыццæвдзынæн, кæд ма йæ удæй йæ мидæг исты аззайа! Гъа-гъа- 
гъа, куыд хорз уыдзæни, куы! Фæлæуу-ма, æмæ йын цæмæй бам- 
бæрздзынæ йæ сæр? 
— Уæртæ фаллæгтæ дысон цъери бакалдтой холлагдонмæ, æмæ 
нырма йæ бынгъæстæ уым сты цъерийæн. 

68 
ХУЫГАТЫ СЕРГЕЙ 
— Кæм сты? 
— Уартæ сæ холлагдоны дуармæ. 
— Гъе-гъе, уæдæ! Ныр фыййаг рахæсс! 
Скъæты къулæй фыййаг куы рацæйистон, уæд мæм Дзыцца 
хæдзары дуарæй ракаст, йæ къух мæм фæтылдта. Æз æм бауад- 
тæн. 
— Цу-ма, дæ сæрылхаст фæуон, уæртæ фаллæгтæм бауай æмæ 
сын афтæ зæгъ: уазджытæ, дам, нæм ис æмæ, дам, нын уæ уаз- 
джыты хуыссæнтæ авæрут. — Дзыццайы къухтæй хъарм чъириты 
тæф цыд æмæ улæфæнтæ æхсызгон хъыдзы кодта. 
— Æмæ сæ куыд æрбахæсдзынæн? Ничи мæ фендзæн хуыс- 
сæнтæ хæсгæ? Стæй мæнæн мæ хъæбысы цæугæ дæр нæ бакæн- 
дзысты. 
— Æмæ сæ дæуæн чи хæссын кæны? Гыццыл чындз сæ йæхæ- 
дæг æрбадавдзæн фæстæдæр. Ды уал сын зæгъгæ кæн. Кæннæ- 
уæд сæм уæд та æндæр исчи фæразæй! Уæд ма нæ уазджытæ 
цæм схуысдзысты. 
Уазæджы хуыссæнтæ фаллæгты йеддæмæ никæмæ уыд нæ 
хъæуы. Нæ хъæуы, ома нæ къуыппыл цы фондз хæдзары уыди, 
уыдонæй. Æнæуи цалдæр къуыппыл пырх уыди нæ хъæу, кæм 
дзы фондз хæдзары уыди, кæм — къаддæр. 
Фаллæгтæ æнæуи дæр хъæздыгдæр цардысты иннæтæй. Фос 
дæр сæм фылдæр уыд, стæй сæхæдæг дæр фылдæр уыдысты. 
Сæ лæгтæй æппæты кæстæр чи уыд, уый Цоцкъо хуынди. Уартæ 
Дзæуæджыхъæуы ахуыр кодта, ныр та ахуыргæнæгæй куыста, 
далæ рæбыны цы скъола уыд, йæ ном «Зæхкусæг фæсивæды 
скъола» кæмæн хуынди, уыцы скъолайы. Кадджын скъола уыди 
тынг. Æмæ æхца гыццыл истаид уым Цоцкъо! 
Сæ нæуæг чындзы — уыцы фæззæджы йæ Цоцкъойы хистæр 
æфсымæр Тебæйæн æрхастой — хионæй-æддагонæй йæ иууыл 
Гыццыл чындз хуыдтой. Афтæмæй се ’ннæ чындзытæй гыццыл- 
дæр никæмæй уыди. Æвæццæгæн æй, кæстæр чындз кæй уыди, 
уый тыххæй хуыдтой Гыццыл чындз. 
Æз фыййаг рахастон — урс-урсид даргъхъæд фыййаг, æрмæст 
мит калынæн кæй дардтам, уыцы фыййаг. Уазно айста фыййаг, 
стæй, уæзæгæй махырдæм фæзилæн кæм уыд, уырдæм бацыд. 
Уым фæйнæрдæм акæстытæ кодта. 
— Ам скъахæм, — загъта Уазно. — Ауылты цæудзæни Уале! 
Фæлæуу мын дзы! — бартхъирæн кодта, æвæццæгæн, Уалемæ 
æртхъирæн кодта æмæ райдыдта къахын. 
Æз ацыдтæн фаллæгтæм. Сæ тыргъы дуарæй гыццыл иуварс 
митыл дæлгоммæ хуыссыди се стыр куыдз Деура æмæ стæг æхсыд- 
та. Мæныл ахуыр уыди, фæлæ стæг æхсыдта, æмæ, дам, куыдз 
стæг куы ’хсына, уæд, дам, дзы хи хизын хъæуы, афтæ-иу дзырд- 
той лæгтæ, знæт, дам, кæны стæг æхсынгæ-’хсынын. Ноджы стæг 
цыдæр ихсыд стæг уыд, æмæ йæ мæсты хъуыргъуындæг цыд 
Деурайæн. Æз фæндаджы был лæугæ баззадтæн. Деурайы рæз- 

ЗЫМÆГОН ИЗÆРЫ РУХС 
69 
ты бахизон, уымæ мæ ныфс нæ хастон. Фæстæмæ раздæхон — 
ахæм хъуыды дæр мæм æрцыд, фæлæ мæхимæ мæ сæр батылд- 
гон — цы зæгьдзынæн Дзыццайæн?! Намæ Дзыццайæн дæр исты 
зæгъин, фæлæ уæд Сибитъа цæм схуысдзæн! А Уазно та уæддæр 
æз æмæ Уалейы цур хуысдзæн, фæлæ. Лæууыдтæн æмæ рафæнд- 
бафæнд кодтон. Мæ цæсты тигъæй Деурамæ кастæн æмæ йæм 
мæстæй мардтæн — уæдæ тæккæ бахизæнмæ цы ’рхаста йе стæг 
æхсынын! Бæстæ йыл баруади! Уалынмæ уæртæ се скъæты дуа- 
рæй Гыццыл чындз æмæ Зæридæ куы рахизиккой! Сæ къухты — 
æхсыры къæртатæ. Æз сæ размæ фæцæуыныл дæн, цыма ам, 
фæндаджы был, æппындæр нæ афæстиат дæн, уый хуызæн. Деу- 
райы рæзты куы фæцæйцыдтæн, уæд мæ сæрыхъуынтæ иугай 
базмæлыдысты мæ сæры уæлæ. Мæ къахдзæфтæй дæр чи стыр- 
дæр рауад, чи — гыццылдæр. Уæддæр фæфале дæн. Куыдз мæ 
хъуыды дæр не ’ркодта — ахæм æхсыдæй æхсыдта йе стæг, æмæ 
уырысы æфсад куы рацæйцыдаиккой йæ рæзты, уæддæр сыл иу 
«хæпп» дæр нæ фæкодтаид. 
Сæ разы æрлæууыдтæн Гыццыл чындз æмæ Зæридæйæн æмæ 
сын, Дзыцца мын куыд загъта, афтæ загътон: 
— Уазджытæ, дам, нæм и æмæ, дам, нын уæ уазджыты хуыс- 
сæнтæ авæру-ут. Фæстаг дзырд адаргъ кодтон, Дзыцца йæ куыд 
адаргъ кодта, афтæ. Стæй нæ хъæуы иууылдæр афтæ дзырдтой 
— сæ ныхасæн-иу хъуамæ йæ кæрон адаргъ кодтаиккой. Уæлдай- 
дæр, адгур чи уыдаид, уыдон. Гыццыл чындз йæ къæрта йæ иу 
къухæй иннæ къухмæ айста æмæ мын йæ афтид къух мæ бæгъæм- 
сæрыл æруагъта, æрлæгъз мын кодта мæ сæрыхъуынтæ. 
— Хорз, нæ лæппуты хуыздæр, хорз, мæнæ куы фæталынг- 
милтæ уа, уæд сæ мæхæдæг бадавдзынæн. 
Зæридæ цыма цæхæрыл лæууыд, уымæй уæлдай иу ран лæу- 
уын нæ фæрæзта. Исты æфсон æй фæци, уæд цыма æд къæрта 
уым дæлæмæ атахтаид, далæ куыройдоны сæрты дæр батæррæтт 
кодтаид. 
— Æмæ уæм цал уазæджы ис? — афарста мæ. 
— Дыууæ, — загътон æз. 
— Æндæр нæ? — цыма мыл бустæ бакодта, уый хуызæн загъта 
Зæридæ. — Æмæ уын цыхуызæн уазджытæ сты? 
— Дзæбæх уазджытæ. 
— Нæннæ, нæлбикъ уазджытæ уын сты æви сылбикъ? 
Æз цæмæйдæр фефсæрмы дæн уыцы ныхæстæй. Гыццыл чындз 
та худгæ бакодта. 
— Нæл, — уæддæр загътон æз. 
— Лæгтæ уын сты æви лæппутæ? — нал мæ уагъта Зæридæ. 
— Лæг æмæ лæппу. 
— Лæг æмæ лæппу? Æмæ лæг æмæ лæппуйы та цы хъуыддаг 
и, æмæ иумæ цæуой? 
Æз ницуал загътон. Разылдтæн æмæ рацыдтæн. Уазно ма-иу 
мит куы сæппæрста, уæд йæ фыййаг фæзынд. Йæхæдæг нал зын- 

70 
ХУЫГАТЫ СЕРГЕЙ 
ди уæрмæй, æмæ бадис кодтон — кæуылты йæ акъахта?! Уæрмы 
был æрлæууыдтæн, уый куы базыдта, уæд йæ мит калын фæ- 
уагъта. Афарста мæ: 
— Кæм уыдтæ, кæ? 
— Уæртæ мæ Дзыцца кæдæмдæр арвыста. — Æндæр ын ницы 
загътон — куыд ын загътаин, кæдæм мæ арвыста æмæ мæ цæмæ 
арвыста, уый? 
— Уæдæ хорз, —’ загъта Уазно. — Ныр ацу ’мæ уыцы бын- 
гъæстæ рахæсс. Хæсгæ сæ цæмæ кæныс — ласгæ сæ ракæ. Ратеу- 
теу сæ кæн! 
Æз ацыдтæн. Арвы кæрæттæ нал зындысты — изæрдалынгтæ 
сыл сæ зымæгон æгъуыз фæдджитæ æрæмбæрзтой. Уынгты мит 
ма гæзæмæ хицæн кодта хæдзæртты къултæй. Бынгъæстæ сæ 
бынаты лæууыдысты, уыцы бон цъери кæм райхæлдтой лæгтæ, 
уым. Хорз уыд, æмæ сæм ничи фæкомкоммæ и устытæй æмæ сæ 
ничи ахаста — арт бакæнынмæ уыцы хус бынгъæстæй хуыздæр 
цы и! Æз сын сæ кæроныл рахæцыдтæн, уыдон уыцы иухæстæй 
фелвæстысты сæ бынатæй. Æвæццæгæн, кæрæдзийыл нындæгъ- 
дысты уыцы уæззау цъерийы бын. Раластон сæ мæ фæдыл æмæ 
сæ афтæ иухæстæй æрæвæрдтон уæрмы сæр. Уыцы дзæбæх дзы 
абадтысты. Уазно сцин кодта: 
— Йæ тæккæ аккаг рауадысты нæ уæрмæн! — стæй мæм сæ 
кæрæтты бынгъæстæн фыййаг слæвæрдта. — Гъеныр сæ уæле 
тæнæг бамбæрз митæй, тæнæг. 
Фыййаджы хъæд мын хъарм æрбадардта мæ къухтæм, æвæц- 
цæгæн ыл Уазнойы къухтæ дыууæрдæм кодтой уыцы тагъд ар- 
хайгæйæ æмæ уымæй бахъарм и. 
— Фæлæуу-ма, Уазно, — ныдздзырдтон æм уæрммæ, — æмæ 
ныр уæд та Уале æрæгмæ цæуы, уæд нæ басийдзынæ уым? 
— Сийгæ?! — æнахуыр хъæлдзæг хъæр фæкодта Уазно. — Ам 
куыд хъарм у, уый зоныс! Сой никуы федтай, сой?! 
Мит тынг ныссæлæф, кæрæдзийыл уыцы дзæбæх хæцыди. 
Фыййагæй дзы тæнæг селагæндтæ истон æмæ сæ фæрсæй-фæр- 
стæм æвæрдтон бынгъæсты уæлæ. 
Уазно мæм уæлæмæ каст æмæ цин кодта. 
— Хæйрæг дæр æй нæ базондзæн, ам искуы уæрм и, уый. 
Уале йыл куы ’рбацæйлæгæрда йæ цъуйтимæ! Гъа-гъа-гъа! 
Уæдмæ йæ æмбæрзт фæдæн, æмæ та мæм дзуры Уазно: 
— Гъеныр ды мидæмæ ацу. Уале куы ’рбацæйцæуа, уæд, уым 
куыд ничи уа, афтæмæй куыд æрбараст уа. 
Фæлæ æз мидæмæ нæ ацыдтæн. Мидæгæй мæ фарстаиккой 
Уазнойæ æмæ сын цы загътаин! Хæдзарæй скъæты ’хсæн цы мæнг 
бынат уыд, уый фисыны балæууыдтæн æмæ уырдыгæй кастæн, 
Уале кæуылты хъуамæ ’рбацæйцæуа, уыцырдæм. Æнхъæлмæ 
кæсын мæ бирæ нæ бахъуыд. Уайтагъд ауыдтон Уалейы — уартæ 
’рбацæуы! Æмæ цас цъуй æрбахæссы! Фæлæ йæ хъæбысы цæ- 
мæн хæссы йæ цъуйтæ, йе ’ккой сæ цæмæннæ хæссы?! Хъæбысы 

ЗЫМÆГОН ИЗÆРЫ РУХС 
71 
зын хæссæн куы у цъуйты голлаг! Йæ развæндагмæ кæсæн дæр 
æй куынæ и. Фæлæуу, æмæ æгæр тагъд-тагъд не ’рбацæуы Уале?! 
/Емæ, цымæ, афтæ тагъд-тагъд цæмæн æрбацæуы? Æмæ, цымæ, 
уалæ фæсрагъæй дæр афтæ тагъд-тагъд фæцыди?! Фæлæуу, æмæ 
куыссæнты тыхты хуызæн куы сты йæ цъуйтæ Уалейæн, уæд сæ 
афтæ цæмæн батыхта, цымæ?! Фæлæуу-ма, æмæ уый Уале дæр 
куынæ у, уый уæртæ Зæридæ куы у! Гъæ, хæйрæджыты хай 
фæуай, ды, Зæридæ, кæд кæцæй фæдæ?! Æвæццæгæн, гыццыл 
чындз куы рацæйхаста хуыссæнтæ, уæд ын сæ йæ хъæбысæй 
райста — æри-ма, ома сæ æз бадавон дæ бæсты. Дæуæн, ома дæ 
иннæ митæ дæр сты дæ фаг. Цыма уыцы иннæ митæм уымæн нæ 
уыди æрæвналæн! Де ’дде нæ уазджыты феныны мондагæй рап- 
иæрста йæхи — кæддæра чи сты ’мæ цы сты кæддæра? Мæнгæй 
æнæнтыст æй нæ хонынц устытæ. Куы фæлæууид, куынæ ’рба- 
раст уаид æмæ куынæ ’рбацæйуаид уæрмы сæрты. Кæннæуæд ын 
æнæ аирвæзгæ нæй уæрмы æмæ Уазнойыл куы ныххауа æд хуыс- 
сæнтæ! Уæд та йæм фæдзурин исты? Æмæ йæм цы фæдзурон? 
Стæй, иу дзырдмæ чи фæсабыр уа> ахæм цыдтытæй цæуы Зæ- 
ридæ! Цыма цæхæры уæлæ фæцæйцæуы. 
— Зæридæ! — сирвæзти мæ уæддæр. Стæй та гæпп ракодтон 
мæ лæууæнæй: ма йæ ’рбауадзон уæрмы сæрты цæуын. Фæлæ 
байрæджы — бынгъæстæ, куыд лæууыдысты, афтæ фæхъил сты 
йæ къæхты бын, хуыссæнтæ уæле аззадысты, уæрмы был, чызг 
йæхæдæг аирвæзти уæрмы. Уæрмы был куыд алæууыдтæн, уый 
зонгæ дæр нæ бакодтон. 
— Ам мын дæ! — ныззæланг кодта Уазнойы цинæйдзаг хъæ- 
лæс, æмæ йæ цæнгтæ, цыма дзæмбытæ фестадысты, уый хъил 
фæкодта. Æмæ сæ Зæридæмæ фæцарæзта. 
— Уæуу! — фæцыд Зæридæйы хъæр. Хъæры хуызæн нæ уыд, 
фæлæ, дыууæ тъæпæн къухы кæрæдзийыл куыд ныкъкъæрцц 
кæнай, уый хуызæн. Стæй раст алæууыд, йæхи уæрмы къулмæ 
балхъывта. 
— Чи дæ?! 
Æмæ йæм уæдмæ æз ныдздзырдтон: 
— Ма тæрс, ма, Зæридæ, уый Уазно у, Уазно, мах уазæг. 
Зæридæйы коймæ Уазно йæхи фæстæмæ фехста, уый та уæр- 
мæн йе ’ннæ къулмæ балхъывта йæхи. Афтæ алæууыдысты, стæй 
цыма йæ хъуыры фæцæйбадт æмæ йæ йæ сулæфæнты рæбынæй 
сæппæрста, уыйау схъæр кодта Уазно: 
— Зæридæ?! 
Æмæ уæд та Уазномæ ныдздзырдтон — æниу ма Уазномæ та 
цæмæн хъуыд дзурын! Фæлæ уæддæр: 
— Уазно, уый Уале нæу, нæ, уый Зæридæ у, уартæ фаллæгты 
чызг, махмæ ’рбацæйцыд æмæ афтæмæй ныххауди уæрмы. 
— Зæридæ! — загъта та уæдмæ нæуæгæй Уазно, æмæ мæм 
афтæ фæзынд, цыма йæхи сабыр кодта Зæридæйы номæй. 
Æз уæрмы был дзуццæджы æрбадтæн æмæ сæм уырдыгæй 

72 
ХУЫГАТЫ СЕРГЕЙ 
кастæн. Зæридæ æнæнхъæлæджы фæсабыр и, цыма йын ацы уæр- 
мы æнæ ныххаугæ нæй, уый рагæй зыдта æмæ йæм йæхи цæттæ 
дардта. Фæлæ ма уæддæр бабустæ кодта: 
— Æмæ чифæнды уæд — ам нын нæ рацæуæнты уæрмытæ цы 
къахы ’мæ сæ мидæг цы рамбæхс-бамбæхс кæны?! 
Æмæ уæд дзурынмæ куы фæуаид Уазно: 
— Мах æй уымæн не скъахтам, нæ, Булиимæ, æмæ дзы ды 
ныххауай. Мах æй уымæн къахтам, цæмæй дзы Уале ныххауа, 
куы ’рцæуа, уæд. Кæддæра цы ми кæнид, куы дзы ныххауа, уæд, 
æмæ йыл ноджы æз мæхи куы ныццæвин, куы дзы ныххауа, уæд. 
— Æмæ кæм и Уале? — цыма бынтондæр æрсабыр, афтæ 6а- 
фарста Зæридæ. 
— Уале — цъуймæ, — сабыр дзуапп ын радта Уазно дæр. 
— Æмæ нæма ’рцыдысты, цъуймæ чи ацыди, уыдон? Уартæ 
аходæнтæ дæр куы нæма уыд, куы ацыдысты, уæд. 
— Нæма. 
— Æмæ куыд æрæгмæ цæуынц! — Стæй йæ ныхас цæхгæр 
ныззылдта мæнмæ: — Уым фынæй бадæ, Були?! Асин мæм æр- 
уадз æмæ схизон! 
Æмæ йыл йæхи бабустæгæнæг кодта Уазно: 
— Кæцæй дын æрхæсса ацы талынджы асин мæгуыр лæппу?! 
Æри, æз дæ сæргъæвон. 
— Нæ мæ хъæуы де ’ргъæвд! — сонт зылд ныккодта Зæридæ. 
— Уæд та æз æрдзуццæг кæндзынæн, ды мæ фæсонтæм схиз, 
стæй æз слæудзынæн æмæ мæ фæсонтæй схиздзынæ уæрмы 
былмæ. 
— Нæ хизын дæ фæсонтæм! — тагъд-тагъд адзырдта Зæридæ 
æмæ фæлæууыд. 
— Нæ мын фæрисдзысты мæ фæсонтæ. 
— Æмæ дын ма фæриссæнт! 
— Ма сын тæрс. 
— Æмæ сын чи тæрсы! 
Раст уыцы рæстæджы уæззау-уæззау æрбацыд Уале, мæ 
фарсмæ æрлæууыд, йæ цъуйты голлаг миты рагъмæ æрæппæрста, 
æмæ сæ туагдзæф тæф скалди цъуйтæн. Уæрммæ ныккасти ’мæ 
хъæрæй загъта: 
— Хæйрæджытæ стут æви æнæзæгъинæгтæ?! 
— Уале! — йæ цæнгтæ фæхъил кодта Уазно. 
— Уазно дæ?! Æмæ цы ми кæныс уым?! 
— Мæнæ Зæридæимæ ныхæстæ кæнын. 
Æмæ та фæцыд Зæридæйы хъæр: 
— Куыд ныхæстæ кæныс Зæридæимæ! Тонгæй, ницы ныхæстæ 
кæны. 
,— Æмæ ды та цы ми кæныс уым? — бафарста Зæридæйы 
Уале. 
— Ницы! Сымахмæ ’рбацæйцыдтæн, уый æнхъæл цæмæй уыд- 
тæн, æмæ уын исчи уæ бацæуæнты уæрмытæ къахы æмæ сæ 

ЗЫМÆГОН ИЗÆРЫ РУХС 
73 
мидæг æмбæхсы! — Уым та фездæхт Зæридæ Уазнойы ’рдæм. — 
Ныр хорз уыдй, æмæ Гыццыл чындзы нæ рауагътон, æндæра 
уый куы ныххаудтаид дæ уæрмы, уæд куыд æнхъæл уыдтæ?! 
— Гъомæ йæ æз цæмæй зыдтон, æмæ сымах — чындзæй-чыз- 
гæй — Дзабетæм ныххæррæтт кæндзыстут?! Уæдæ æз Уалемæ 
æнхъæлмæ кастæн, загътон: ныртæккæ йæ цъуйтимæ куы ’ргæпп 
кæна! Уалынмæ дын кæсын æмæ дын иу Уале дæр нæ æмæ иннæ 
Уале дæр, фæлæ дын фаллæгты чызг уыцы дзæбæх куы ’ргæпп 
кæнид. 
— Æз æргæпп кодтон уыцы дзæбæх?! — фесхъиудта та Зæридæ. 
— Ды æргæпп кодтай, уæдæ Тандет-Тундеты паддзахы чызг 
æргæпп кодта! 
Тандет-Тундеты паддзахы чызгмæ кæдæм ахæццæ и Уазно дæр, 
уый мæм худæг фæкаст. Уæдæ кæм Тандет-Тундеты паддзахы 
чызг æмæ кæм — Зæридæ! Иу пыррыкк фæкодтон æмæ фæлæу- 
уыдтæн. 
— Куыд æргæпп кодтон уыцы дзæбæх, æмæ хаугæ куы ’ркод- 
тон! Æргæпп кодтон уыцы дзæбæх, уæдæ! 
Уале уæрмы сæрæй бынгъæстыл иуварс ахæцыд, йæ иу уæраг 
митмæ æруагъта æмæ йæ къух уæрммæ ныддардта. 
— Æри дæ къух, Зæридæ. 
— Афтæмæй мæ нæ сисдзынæ. 
— Куыд дæ нæ сисдзынæн! 
— Кæд æй фæндгæ нæ кæны ацы хъармæй, — аздæхти та йæ 
хъазæн ныхæстæм Уазно. 
— Æгонгæй! — йæ хъæрæй бæрæг уыд, куыд фестъæлфыди 
Зæридæ, уый. — Нæ мæ фæнды, уогъ! — Стæй Уалейы къухыл 
фæхæцыд æмæ йæ цæрдæг къæхтæй уæрмы къулыл сызгъорæгау 
кодта. Уæрмы был дзæбæх куы æрлæууыд, уæд загъта: — Цы- 
дæр дзæбæх хусысмаг уæ цæуы. Цомут мах мидæмæ. Уый уадзут 
æмæ уым бада йæ хъарм уæрмы. 
— Тæригъæд нæу? — цыма йæ æцæг фарста, уыйау бакасти 
Зæридæмæ Уале. 
— Æмæ йын мах цæф у! Йæхæдæг не скъахта уыцы уæрм?! 
Уале мæнмæ иу уæзбын каст æрбакодта. 
— Ды цъуйтæ ахæсс æмæ ацу нæхимæ. Афæраздзынæ сæ? 
— Афæраздзынæн, — загътон æз. Æмæ уыцы тæккæ уысм 
мæхи фæрсынмæ фæдæн: æмæ сæ куынæ афæразон, уæд та? 
Æмæ та дзуапп дæр авæрдтон мæхицæн: уæд сæ ласгæ акæндзы- 
нæн. Цас аласын хъæуы митыл голлаг! 
— Фæлæуу, Були, æз дæр цæуын, — Зæридæ уæрмы былæй 
хуыссæнтæ фелвæста æмæ мæ разæй фæцæуæг. Æз голлаг æккой 
бæргæ акодтон, фæлæ стыр уыди æмæ уæззау, куы-иу мæ иуæр- 
дæм фæцæйхаста йæ быны, куы — иннæрдæм. Къæсæрæй куыд- 
дæр бахызтæн, афтæ йæ фæсдуар æрæппæрстон. Зæридæ хуыс- 
сæнтæ тæрхæджы дæллаг кæрон æрæвæрдта. Уырдæм рухс нæ 
хæццæ кодта — нæдæр æм, рудзынгæй цы рухс цыд, уый хæццæ 

74 
ХУЫГАТЫ СЕРГЕЙ 
кодта, нæдæр — цырагъы рухс, æмæ дзы цы æрæвæрдта Зæридæ, 
уый ничи федта. Уырдыгæй Дзыццамæ бауади Зæридæ. 
— Истæмæ дæм фæкæсон Дзигуен? — йæ уæлхъус алæууыд 
Дзыццайæн Зæридæ. 
— Фæкæс мæм, фæкæс. Фæлæ уазæгæн «æгас цæуай» цæ- 
мæннæ зæгъыс, агъæца? Гыццыл чызг ма дæ! 
Зæридæ фефсæрмы. Йæ арм йæ уадулыл авæрдта, цыма, куы 
фæсырх уа йæ уадул, уымæй тарсти. Лæгты ’рдæм азылд æмæ 
йæ сæрæй акуывта. Дзурын ницуал сфæрæзта. 
— Стыр чызг ау, мæ хур! — æрбадзырдта йæм Сибитъа. 
— Гъеныр мын уæртæ мæ карк фелвас агæй — ныр фых уы- 
дзæн. Стæй иу-дыууæ картофы астигъ æмæ йын сæ йæ басы 
ныппар, акæрд сæ ’мæ. Хъæрмхуыпп скæнæм каркæн йæ басæй. 
Зæридæ ныззылди пецмæ. 
— Уале ’рцыди, — загътон æз, æмæ бакастæн Дзыццамæ дæр 
æмæ Дзабемæ дæр. Фæлæ мара-зæгъай, кæд мын сæ исчи йæ 
хъус æрдардта мæ ныхасмæ. Æмæ уæд ноджы хъæрдæрæй загъ- 
тон: — Дунейы цъуйтæ æрхаста. — Уæддæр мæм сæ ничи ницы 
сдзырдта. Уæд мæм Сибитъа та куыд ницы сдзырдта. Нырма 
куынæ федта Уалейы! 
Фæстæмæ аздæхон дуармæ — уыцы фæнд мæм куы ’рцыди, 
уæд йæ хæдуæлвæд мæ сæры фæмидæг и: æвæццæгæн, Зæри- 
дæйыл уыдысты сæ хъуыдытæ се ’ртæйæн дæр: ратдзысты фал- 
лæгтæ Зæридæйы Сибитъатæн? Æмæ уæд уый цур цы хъуамæ 
сахадыдтаиккой мæ ныхæстæ, Уале Фæсрагъæй нæ, фæлæ авд 
хохы фæсте куы ’рцыдаид æмæ уырдыгæй куы æрхастаид ду- 
нейы цъуйтæ, уæддæр! Æмæ сабыргай разылдтæн, цыма сын мæ 
тагъд змæлдæй сæ хъуыдытæ куы бахъыгдарон, уымæй тарстæн, 
уый хуызæн, æмæ æддæмæ ахызтæн. 
Мæ рацыдмæ Уале дæр ныххызти уæрммæ, уым уæрмы бын 
дзуццæджы бадтысты æмæ цæуылдæр сабыр ныхас кодтой. Æмæ 
фидыдта уыцы сабыр ныхас уыцы урс-урсид уæрмы. Уазно мæм 
сдзырдта, уæрмы был лæугæ мæ куы ауыдта, уæд: 
— Цъуйтæ ахастай, Були? 
— Ахастон, — ныдздзырдтон æм уырдыгмæ æз. 
— Ахастай, нæ? Æмæ дзы ам нæ фæуагътай? 
— Ницы дзы фæуагътон. 
— Куы дзы фæуагътаис, уæд дзы ахордтаиккам. 
— Рахæссон дзы? 
— Æмæ зивæг нæ кæныс? 
— Нæ кæнын. 
— Уæдæ дзы рахæсс. 
Мæнмæ афтæ фæкасти: цыдæр сусæг ныхас сæм и, æмæ сын 
æз’куынæ хъусин сæ ныхасмæ, афтæ фæнды Уазнойы æмæ мæ 
уымæн æрвиты. Æндæр цавæр цъуй хæрд у — уыцы уазал цъуйтæ 
уыцы уазал уæрмы! Æмæ фæфæнд кодтон — мауал сæм аздæхон. 
Уадз æмæ ныхас кæной, цас сæ фæнды, уыйас. Фæлæ мæм нæ- 

ЗЫМÆГОН ИЗÆРЫ РУХС 
75 
дæр бадын цыди мидæгæй, нæдæр дзы лæууын фæрæзтон, афтæ 
тынг мæ фæндыди Уале ’мæ Уазнойы цурмæ. Голлагæй цалдæр 
стыр цупалы систон æмæ фæстæмæ уæрмы был балæууыдтæн. 
Цъуйтæ ныппæрстон Уазномæ, æмæ мæм сдзырдта уæлæмæ Уазно: 
— Ардæм дæ нæ фæнды? 
Мæн тынг фæндыди уæрммæ. Уым дзуццæджы сбад, Уале 
æмæ дзы Уазно куыд бадынц, афтæ, æмæ бад. Сæ ныхæстæм 
сын хъус Уале æмæ Уазнойæн! Æмæ уайтагъд скъæрцц кодтон: 
— Фæнды! 
— Æргæпп кæн уæдæ. Нæгъ, æри, æз дæ æрисон. — Уазно 
фестад, йæ къухтæ мæм сдардта. Æз мæхи æруагътон, Уазнойы 
къухтæ мæ дæлæрмтты фæмидæг сты æмæ мæ уæрмы бын авæрд- 
той. Уæрмы уыди хъарм, цыма дзы пец æвæрд уыди. Æз дæр 
дзуццæджы æрбадтæн æмæ Уазноимæ райдыдтам цъуйтæ хæрын. 
Цъуйтæ, æз сæ куыд æнхъæл уыдтæн, афтæ уазал нæ уыдысты. 
Афтæ уазал нæ, фæлæ æппындæр нæ уыдысты уазал. Æвæццæ- 
гæн, хъæды кæрæдзийы хъарм дарынц бæлæстæ. Кæрæдзимæ 
уазал нæ уадзынц. Уале нæ хордта цъуйтæ. Уый дзы уым бахорд- 
таид. Уæдæ афтæ кастаид уый хуызæн цъуйтæм! 
Æмæ бадтыстæм. Æз дзæбæх уыдтон Уалейы дæр æмæ Уаз- 
нойы дæр. Уæле сæ афтæ дзæбæх нæ уыдтаин. Уæле афтæ рухс 
нæ уыди. Уæле мит къæхты бын уыди æрмæст æмæ къæхты 6ы- 
нæй афтæ куыд хъуамæ рухс кодтаид! Ам та алырдыгæй дæр — 
мит. Æрмæст уæле нæй мит æмæ уæле та арв и. Æмæ арв цыфæн- 
ды талынг куы уа, уæддæр рухс ма дара, уый гæнæн нæй. Уæл- 
дайдæр, уый хуызæн рухс уæрммæ! Стæй ма дзы, æвæццæгæн, 
æндæр рухс дæр уыди. Зæридæ уым кæй уыди, уæрмы, уый дæр 
дзы цыма рухсæй баззад. Уый та иннæ рухсытæй ноджы рухс- 
дæр уыд. Æмæ рухс кæй уыд, хъарм дæр уымæн уыд, уымæн 
æмæ рухс цыфæнды уазал рухс куы уа, уæддæр дзы тавс и. 
Æмæ бадтыстæм. Æмæ цин кодтон æз, Уале æмæ Уазноимæ 
дзуццæджы кæй бадын, ууыл. Стæй мæ Уазно йæхæдæг кæй 
æриста уæрмы былæй — ууыл дæр æмæ, Уазноимæ цъуйтæ иумæ 
кæй хордтам, ууыл дæр. Æмæ уыйæппæт цин мæ хъуыры бадти. 
Истытæ дзурын мæ фæндыди, хъæрæй дзурын, фæлæ цы дзырд- 
таин æмæ куыд дзырдтаин, Уале æмæ Уазно куы ницы дзырдтой, 
уæд! Æмæ, цымæ, цæмæннæ дзырдтой истытæ Уале æмæ Уаз- 
но?! Уымæй хуыздæр ран дунейы дæр куы никуы уыди истытæ 
дзурынæн. Кæнæ та заргæ куы акæниккой. Куы-иу зарыдысты 
иумæ. А фæззæджы уалæ Уæллаг Хъигъырийы къабузæг тонынмæ 
куы уыдыстæм, уæд дæр куы зарыдысты иумæ, æмæ хорз куы 
фидыдта сæ зард. Уæд сын ам не сфидауид? Ам сын ноджы хуыз- 
дæр сфидауид. Ацы хъарм æмæ рухс уæрмы хуызæн кæм сфида- 
уид зарæг! Уæд та сын зæгъин, æмæ азарой? 
— Уазал дын нæу? — комкоммæ мæм æрбакасти Уале. 
— Нæу, — батагъд кодтон дзуапп дæттыныл æз. — Æмæ хъарм 
куы у ам. 

76 
ХУЫГАТЫ СЕРГЕЙ 
— Æмæ дæ хæдзармæ нæма фæнды? 
— Фæнды, — загьтон æз, афтæмæй мæ æппындæр нæ фæнды- 
ди хæдзармæ. Куыд мæ хъуамæ фæндыдаид! Уыцы дзæбæх бад- 
тыстæм дзуццæджы, мах цъуйтæ хордтам Уазноимæ. Уый нæ хорд- 
та цъуйтæ, Уале. Фæлтау уый дæр куы хордтаид, уæд мæ, чи 
зоны, нæ бафарстаид, уазал мын у æви нæ, уымæй дæр æмæ мæ 
хæдзармæ фæнды æви нæ фæнды, уымæй дæр. Фæлæ, æвæццæ- 
гæн, цыдæр зæгъынмæ хъавыд Уазнойæн, мæ цуры зæгъæн кæ- 
мæн нæ уыд, ахæм цыдæр. 
— Уæдæ адугъ кæ! Гъа-ма, Уазно, сæппарæм æй. — Стæй мын 
Уазно мæ къухтыл фæхæцыд, Уале — мæ къæхтыл. Дзæбæх мæ 
ахъеллау кæной, уый гæнæн сын нæ уыд, уæддæр мæ сæппæр- 
стой, æмæ уæрмы сæр абадтæн. Уым фестадтæн æмæ нæхимæ 
азгъордтон. Зæридæ махмæ нал уыд æмæ бадис кодтон — кæуыл- 
ты ацыд! Уæрмы былты куы уыди йæ фæндаг, уæд æй куыд ничи 
федта махæй? Науæд йæхæдæг куыд нæ алæууыд уæрмы был 
æмæ нæм уæрммæ куыд нæ ныдздзырдта истытæ? Зæридæ уа — 
æмæ афтæ ахиза! Фаелæ нæм кæд Сибитъа æмæ Уазно цæмæ 
’рбацыдысты, уый бамбæрста æмæ нæм уымæн ницуал ныдз- 
дзырдта? Уæрмы былыл дæр уымæн нал алæууыди? 
Дзабе æмæ Сибитъайæн сæ фынг систой мæ бацыдмæ. Æвæц- 
цæгæн, Дзыццайы æвæрд арахъхъæй фæйнæ цалдæр сыкъайы 
бануæзтой — сæ уадултæ дзæбæх басырх сты, æмæ сæ ныхас 
сойыл цæуæгау цыди. 
Мæнæн Дзыцца, устыты ’рдыгæй нын цы тæрхæг уыд, уый 
кæрон хæринаг æрæвæрдта. Тæрхæгыл рæбынæй мæ кæстæр хо 
æмæ æфсымæр сабыр фынæй кодтой. Æз хордтон æмæ, Дзабе 
Сибитъаимæ куыд ныхас кодтой, уымæ хъуыстон. Кæсгæ дæр-иу 
сæм бакодтон. 
— Кæд ма æгæр æвзонг у, уыййеддæмæ йæм мисхалыйас фау 
æрхæссæн нæй, — дзырдта Дзабе. — Арт у, цы у, уымæй. Гъеныр 
æй цы федтай, уымæй уæлдай йæ фезмæлдыл цæст нæ хæцы. 
— Уæдæ æвзонджы тыххæй фауинаг нæу, нагъ! — йæ цæнгтæ 
фæхъил кодта Сибитъа æмæ йæ æрмттæ уæлгоммæ фæфæлдæх- 
та. — Æвзонг дын куыд æртаса, афтæ дын иннæ нал тасы, нæ, 
æмæ чызг цы хæдзармæ æрцæуа, уым хъуамæ æртаса, бинонты 
нывæн куыд суа, афтæ æртаса, гъе! Кæд æй дæтгæ нæ кæной, 
ома нырма æгæр сонт у, нырма йын раджы у, ома, уый æндæр 
хъуыддаг у. 
— Уый хъуыдыйаг у, уогъ! — сразы и Сибитъаимæ Дзабе. 
— Стæй йæ бынтон сонт схонæм, æмæ уый дæр раст нæу. — 
Мæ хо мын ныххатыр кæнæд, — Дзыццамæ аздæхта йæ цæсгом 
Сибитъа, — фæлæ йæм уыйас æвзонгæй дæр нæ фехсайдта мæ 
зæрдæ, бакастæн та-иу æм, æмæ, чызг цы вæййы, уый у — цы 
асæй, зæгъай, цы кондæй, зæгъай. Гъеныр ууыл чындздзон къаба 
скæн, уæд къуымы афтæ сфидауид, афтæ, æмæ хуыздæр нæ 
хъæуы. 

ЗЫМÆГОН ИЗÆРЫ РУХС 
77 
— Æгонгæй, Сибитъа, æз дæр де ’вварс дæн, — загъта Дзыцца. 
— Чызгæн йæ чызджы нывтæ куы разыной, уæд ыл фæстæмæ 
хæцын ницыуал пайда у. Ратт æй æмæ уа. 
— Уæдæ æз уый нæ зæгьын! — йæ къухтыл та хæрдмæ фæхæ- 
цыди Сибитъа, стæй сындæггай йе ’ргом Дзабейы ’рдæм аздæхта. 
— Уæдæ уал мын сæм ды фæу минæвар, де ’фсымæртæ сты æмæ 
сын бамбарын кæн, афтæ-афтæ уæ, мæнæйуый чи у, мæнæйуый, 
уый лымæнæн агуры. Афтæ сын бамбарын кæн лыстæггай сæ 
лæгтæн, гъе. Стæй кæддæра цы зæгъиккой. 
Сибитъа дæр фæци йæ ныхас, Уале æмæ Уазно дæр фæмидæг 
сты. Семæ миты тæф æрбахастой. 
— Сымах дæр сбадут, лæппутæ, æмæ æхсæвæр бахæрут, — 
адзырдта сæм Дзыцца дуаргæронмæ. — Дедде уыцы бандоныл 
сбадут. 
Уале æмæ Уазно æрбахизæны нæ даргъ бандоныл фæйнæрды- 
гæй бæхбадт бакодтой, се ’ргæмттæ кæрæдзимæ, афтæмæй. 
Дзабе æмæ Сибитъа абадтысты, абадтысты, æмæ Сибитъа бав- 
налæгау кодта Дзабемæ. 
— Ныр ма дæ æрдæбон уымæй афæрсинаг уыдтæн æмæ мыл 
къуылымпы бафтыди. Хъуг цы баци, фосæн нал сбæззыди? Кæм 
ма сбæззыдаид, кæ? 
— Кæм ма сбæззыд! — хъæрæй загъта Дзабе, — йæ астæуыс- 
тæг саст разынди. Æвæццæгæн æй хуысгæ баййæфта æмæ йæ 
уырдæм нырриуыгъта. Цы лæууы арсы дзæмбыйæн! Уым аргæв- 
стой хъуджы дæр. Æндæр гæнæн ын нал уыди. Дыууæ дзоныгъы 
сыскъæрдтой — иуыл дзы арсы фыд ныццамадтой, иннæуыл — 
нæ мæгуыр хъуджы дзидза. Мæн дæр уыцы дзоныгъыл сæвæрд- 
той — дзидзаты кæрон мын хæмпæлтæй уат æркодтой. Æвæццæ- 
гæн ын мæ цонг йæ хъæлæсы куы атъыстон, æмæ йæ улæфæн 
куынæуал уыди, уæд мæм уыцы знæтæй фæлæбурдта æмæ мын 
мæ фæрстæ æрыстыгъта — гомæй аззадысты мæ фæрсчытæ, бын- 
тон гомæй. Уæдæ! 
Йæ фæрстæ æцæг урсхъулон уыдысты Дзабейæн. Æз ын сæ 
бирæ хæттыты федтон. Ног фыд равæрдтой фæрсчытæ, фæлæ 
иннæ буаримæ нал баиу и, цыдæргъуызон æнæуд урсæй баззад 
уыцы ног фыд. Æмæ хицæн дардта. 
— Æнæхъæн сæрд мæ сæрæн нал сдæн. Нал хос кæрдынæн 
сбæззыдтæн, нал суг кæнынæн, — адджын ныхас кодта Дзабе, 
цыма йыл хорз æрцыди, хос кæрдынæн дæр кæй нал сбæззыд 
æмæ суг кæнынæн дæр, уымæй. — Мæнæ сæ цæрæнбон бирæ ме 
’рвадæлтæн, куы-иу нын нæ иу куыстмæ фæлæбурдтой, куы — не 
’ннæ куыстмæ, æндæр цы нæ фосы муртæ уыдаиккой æнæ холла- 
гæй, цы нæхæдæг бауыдаиккам æнæ суджы къæцæл? 
— Æвæццæгæн сын дæхæдæг дæр æвзæр нæ уыдтæ æмæ уæд 
афтæ вæййы, уæд! — цыдæр разæнгардæй загъта Сибитъа. 
— Мæхæдæг дæр — Хуыцаумæ лæвæрд фæуæд! — загъта ра- 
зæнгардæй Дзабе дæр. 

78 
ХУЫГАТЫ СЕРГЕЙ 
— Ноджы сын — уый хуызæн арс! Уæдæ хъуг дæр куыд нæ 
бæззыдаид. 
— Куыд нæ бæззыди хъуг дæр! — Дзабе та арф ныуулæфыд. — 
Уыцы стыр хъуг. Æмæ дзы мæ хæдзары тæфтыл иу комдзаг нæ 
ауагътон. Аба-бау! Загътон сын — цал хæдзары стут, уал дихы 
йæ ныккæнут æмæ йæ байуарут. Æмæ йæ байуæрстой. Куыд 
æрбадтаин æмæ куыд систаин уыцы хъуджы дзидзайæ мæ дзыхмæ! 
Уæд марг нæ ацыди^уыцы гуыбыны! Уый хынцмæ нын арсæй 
дзæбæх ныууагътой. Иæ сау дзидзайæ дæр нын дзæбæх ныууагъ- 
той æмæ йæ фиуæй дæр. Йæ дзидза йын сцæхджын кодтам, йæ 
фиу ын батайын кодтам æмæ нæ уартæ Ногбоны армы авæрдтой 
дзидзайæ дæр æмæ сойæ дæр. 
Æз хæрд фæдæн æмæ сабыр мæхицæн бадтæн. Уале ’мæ Уаз- 
но гъæйттæй хордтой нырма. Æз сæм кастæн æмæ хъуыды код- 
тон: цымæ, куы бахæрой, уæд дуармæ нал ацæудзысты? Тынг 
мæ фæндыди — куы ма ацæуиккой. Уым уæрммæ куы ныггæп- 
пытæ кæниккой, стæй мæн дæр куы ныргъæвиккой. Уым та дзуц- 
цæджы куы ’рбадиккам æмæ уыдон истытæ куы дзуриккой, æз 
та сын уыцы хъарм æмæ рухс уæрмы сæ ныхæстæм куы хъусин. 
Январъ, 2008 

ЗÆРДÆХУДТ 
Радзырд 
Пог аз куы ’рцæйцæуы, уæд алчи цин фæкæны, уымæ та 
æнкъард кæнын фæцæуы. Хъæдæй суджы æргъом чи æрцæйхæс- 
сы, уымæ искуы уæлвæндаг æрбадын куыд фæцæуы, афтæ йæм 
фæцæуы æнкъард кæнын, 
Уынгтæ æмæ фæзтæм зазбæлæстæ куы ’рбакалынц, амыты- 
уымыты сæ митыл куы æрсæгъдтытæ кæнынц, уæд ма уымæй 
дзæбæхдæр цы уа! Цыма зайгæ æркодтой миты уæлæ къохтæ- 
къохтæй — цъæх-цъæхид къохтæ урс-урсид миты уæлæ. Уыдо- 
ныл дæр нæ бацин кæны Гасбол. Кæсгæ сæм бакæны, æнæ ба- 
кæсгæ сæм цы и! Æмæ йæ хъуыр-хъуырæй нал фенцайы. Уæдæ 
сын уыцы æлхæнджытæ сæ тæккæ хъæлæсмæ кæдæм батæрынц 
сæ машинæтæ пиллонкалгæ! Стæй сæ чи куыд æлхæны бæлас, 
афтæ йын хъуамæ йæ сæр машинæйы къудийы атъысса, йе ’рдæг 
æдде куыд баззайа зæбулæй, афтæ, æмæ, куы фæцæйцæуы ма- 
шинæ, уæд цыма мидæгæй йæ уд фæисы бæлас, уыйау къалиутæ 
æдде сæ гæндзæхтæ цæгъдынæй нал фенцайынц. Зазбæлас уаз 
бæлас у, æмæ йын уазмитæ хъæуы. Кæдæм æм тæрыс дæ ма- 
шинæ æмæ йын кæдæм тъыссыс машинæйы йæ сæр! Дæ уæхскыл 
æй сæвæр æмæ йæ дæ уæхскыл ахæсс, уæхск дын уымæн радта 
Хуыцау! Æмæ сфидауа дæ уынг, дæ горæтаг æнæзæрдæ уазал 
уынг. Йæ хæрздæф дæр ын уæд бамбардзынæ, дæ уæхскыл æй 
куы фæцæйхæссай, уæд, стæй, зæлланг кæй кæны йæ хæрздæф, 
уый дæр — гъо, гъо, зæлланг кæны зазбæласы хæрздæф! Дæ 
улæфæнтæ дын куы бацагайа йæ рæууон фæлхъæзæн зазæн, уæд 
дыл йæ зæлланг дæр ма фæцæуа, уый гæнæн нæй, йæ зæлланг 
дæр йæхи хуызæн — рæууон, йæ фыррæууонæй ныкъкъæрцц кæ- 
нынмæ фæхъавы раст. Æвæццæгæн, арв йæ къабæзтæ кæм ауагъ- 
та, уым æндæр ахæм хæрздæф нæй, йæ зæлланг кæмæн цæуы. 
Æрмæст зазбæласы хæрздæф... 
Уыдæттыл ныр фæхъуыды кæны Гасбол, уæд æй уыдæттыл 
хъуыды кæнынмæ не ’вдæлди, стæй фæразгæ дæр нæ кодта уæд 
уыдæттыл хъуыды кæнын. 
Уæд хастой зазбæлас, уалæ йæ хуссары фæсрагъæй хастой. 
Нырма дард цæуынхъом дæр чи нæма уыд, стæй æккойæ хæс- 
сынхъом дæр, ахæм лæппутæ ма уыдысты уæд Азыбиимæ. Афтæ- 
мæй сын æгæр стыр фæци сæ бæлас. Рагъмæ куы схæццæ сты 

80 
ХУЫГАТЫ СЕРГЕЙ 
фæсрагъæй, уæд фæллайын байдыдтой. Æмæ сæ уый æрцардта — 
уыцы зæлланггæнæг хæрздæф. Уый сæ разæнгард кодта цæуынмæ, 
сæ тыхыл сын тых æфтыдта. Уый куынæ уыдаид, уæд, чи зоны, 
хæсгæ дæр не ’ркодтаиккой сæ бæлас. Чи зоны йæ уым иу æндæр 
бæласыл бахъил кодтаиккой æмæ йæ афтæ хъилæй ныууагътаик- 
кой. Фæлæ уыцы рæууон зæлланг, уыцы! Уый сæ, æрлæууой 
æмæ аулæфой, уымæ дæр никуы æруагъта, сæ бæлас æгæр уæз- 
зау кæй у, уый зæгъынмæ дæр. 
Фæлæ, цымæ... Фæлæ, цымæ, уымæ дæр афтæ хъуысти уыцы 
хæрздæфы зæлланг, Азыбимæ дæр, уымæн йæхимæ куыд хъуыс- 
ти, Гасболмæ, афтæ?.. Кæд уымæ нæ хъуысти афтæ? Афтæ йæм 
куы хъуыстаид, уæд-иу тагъддæр цæмæн бафæлладаид Гасболæй? 
Бæлас-иу куы сæ иу хаста йæ уæхскыл, куы — се ’ннæ. Лæгæр- 
стой уыцы урс-урсид миты. Лæгæрдын сæ бон мæнæ-мæнæ нал 
уыд, фæлæ йыл нæ састысты кæрæдзийæн. Æмæ йыл уый Арта- 
монæйы тыххæй нæ састи, Гасбол, фæлæ йыл уый та цæмæннæ 
састи, цымæ, Азыби? Цæмæннæ æрлæууыд иу хатт æмæ цæмæннæ 
загъта: иугæйттæй хæсгæйæ уæззау у, цæй æмæ йæ дыууæйæ 
иумæ хæссæм. Нæ загъта. Сыбыртт дæр дзы не схауд уый тых- 
хæй. Æмæ йæ хастой иугæйттæй. Куы-иу æй сæ иу æрбайста йе 
уæхскмæ, куы — се ’ннæ. 
Стæй бадти сæ даргъ бандоныл — се стъолы дæргъæн уыди сæ 
бандон дæр æмæ-иу иудадзыгдæр уым æвæрд уыди, стъолы 
фарсмæ. Бадти. Йæ риуыфæйнæг стъолы тигъмæ бахаста. Чиныг 
йæ размæ стъолыл — кæсынаив фæлдæхт. Æмæ йæм æнкъардæй 
касти. 
Хæдзары йæхи йеддæмæ ничи уыди. Йæ фыдыхо хъæуысæр 
царди, æмæ сæм æрæрвыстой. Сæ лæг чи у, Дзаби, уый лæгдзо- 
ныгъыл сугтæ фæласы горæтмæ уæймæ. Уым сæ базары уырыл 
артвагæй-артвагæй авæры кæрæдзийыл, цыма сæ пецы æндзарæ- 
ны бавæры, уый хуызæн. Уыцы дзæбæх фæфидауынц уыцы хыр- 
хæйлыг æмæ цыппæрваст сугтæ афтæ æвæрдæй! Уыгæсты хуы- 
зæн фæзынынц, хоры уыгæсты хуызæн, гыццыл куыристæй кæй 
самайай, ахæм уыгæсты хуызæн. Гасбол сæ федта афтæ æвæр- 
дæй — кæддæрты йæ Дзаби йемæ акæндтытæ кодта горæтмæ. 
Æмæ-иу касти, куыд-иу ныггуыбыр кодта Дзаби æмæ-иу афтæ 
гуыбырæй сугтæ кæрæдзийыл куыд æвæрдта, уымæ. Стæй-иу 
æлхæнджытæ сæ астæуты зылдысты сугтæн, сæ хуыздæртæ сын 
æвзæрстой. Чи-иу сæ иу амад балхæдта сугтæй, чи — дыууæ. 
Дыууæ амадæй фылдæр дзы ничи æлхæдта. Æвæццæгæн сæм 
зынаргъ кастысты. 
Сугтæ-иу цъусдæрæй-цъусдæр кодтой, æмæ-иу Дзаби цин код- 
та, фæлæ-иу Гасбол нæ цин кодта — нæ йæ фæндыд, уыцы дзæ- 
бæх амад сугты бынат афтидæй баззадаид, уый. 
Ныр абон, æвæццæгæн, хорз ауæй сты йæ сугтæ — куыд нæ 
æлхæдтаиккой горæты цæрджытæ Ног азмæ суг! Æмæ исты дзæ- 
бæхæгтæ алхæдта Дзаби, æрвитгæ дæр сæм уымæн æркодта. Æвæц- 

ЗÆРДÆХУДТ 81 
цæгæн, ома бæрæгбон у, æмæ иумæ абадæм. Æмæ куыддæр сæ 
изæры зылдтытæ фесты мад æмæ фыдæн — сæ дыууæ стурмæ 
базылдысты, сæ мæргътæн сæ кæрты миты рагъыл цъæмæлтæ 
апырх кодтой, афтæ цæуыныл фесты. Зазинæйы дæр акодтой 
семæ, йæ хойы Гасболæн. Йæхи дæр ын кодтой, куыд нæ йын 
кодтой йæхи дæр! Фæлæ нæ ацыди йæхæдæг — нæ йын уыди 
цæуæн. Æмæ ма йæм уæд фæстæмæ фездæхти мад. 
— Мах куы афæстиат уæм, æмæ та-иу бадыныл ма схæц, фæ- 
тæген нæм, цырагъы ма цы цъыртт æркодтон, æндæр дзаг у, æмæ 
ма цæй рухсмæ цы ми бакæндзыстæм! 
Цыма сæм æнæуи тынг рухс вæййы! Йæ авг æрдæгæй уæлæмæ 
саст уыд сæ цырагъæн, æмæ йæ цалынмæ не ссудзы Зазинæ, 
уалынмæ газеты гæппæлæй хæтæлгонд ацаразы æмæ авгыл уый 
æркæны. Йæхи уæлæ чи вæййы авгæн, уый аппары — ныббур 
æмæ ныхъхъæбæр вæййы уый. Уæддæр раст нæ фæцæуы йæ арт 
цырагъæн, æмæ уайтагъд мила кæнынмæ фæвæййы авджы фарс. 
Æмæ Зазинæ рæстæгæй-рæстæгмæ йæ уроктæ фæуадзы, фелва- 
сы авг æмæ йæ асæрфы, стъолы кæрон цы фæлмæн хæцъил дары, 
уымæй. 
Æнкъардæй фæкæсы цырагъмæ Гасбол, цыма йын тæригъæд 
фæкæны, уый хуызæн. Стæй та чиныгмæ аздахы йе ’ргом. Æмæ 
араст вæййынц дамгъæты рæгъыл йæ цæстытæ, фæллад галтæ 
даргъауæдз хуымы куыд араст уой гутоны разæй, афтæ. Фæцæ- 
уынц, фæцæуынц, стæй æрлæууынц, æмæ бамбары Гасбол — йæ 
сæрмæ ницы бахызт, цы бакасти, уымæй. 
Афонмæ æмбырд кæнын байдыдтой. Афонмæ цин кæнынц сæ 
зазбæласыл. Афонмæ ма йыл истытæ ауындзынц сæ къласы чыз- 
джытæ — уæдæ йæм афтæ кæсдзысты уыйæппæт чызг! 
Афонмæ Артамонæ дæр æрцыди. Уый æрæгмæ никуы фæцæуы. 
Уый раджы æрцæуы — скъоламæ дæр никуы байрæджы кæны. 
Æмæ сæ чи куыд цæуы, афтæ исты хæссы йемæ. Уæдæ куы ницы 
æрхæссой, уæд цы æрæвæрдзысты сæ фынгыл. Ног азы фынг 
иумæйаг у, æмæ чи цы æрхæссы, чи — цы. Кæмæн сæ ногахст 
цыхт авæрдзысты тасмачъи къусы, кæмæн дзуллаг сады къусы- 
дзаг атухдзысты хæцъилы, кæмæн фæдджийы дзаг картоф акæн- 
дзысты дзæкъулгонды. 
Фарон сæхи кълас куы арæзтой Ног азы изæр, уæд уыдон 
дæр афтæ хастой семæ истытæ-истытæ. Йæхæдæг та тахынæджы 
карст ахаста Гасбол. Тахынæг сын Дзабитæ æрæрвыстой. Ставд, 
сырхбын тахынæг, йæ нурыйы тæф калди. Уым кæмдæр дука- 
нимæ фездæхти Дзаби, йæ сугтæ куы ауæй сты, уæд, æмæ сыл 
уым бамбæлд. Дыууæ дзы балхæдта æмæ дзы иу уыдонæн æрæр- 
выстой — æрмæрины дæргъæн уыди раст, æмæ сулæфыди мад — 
хъуыды кодта, Гасболæн цы арвита йемæ, æмæ ницы йæ сæрæн 
зыдта. Ныр ын йæ тæккæ æрдæг æрлыг кодта, Зазинæ йын æй 
газеты атыхта. 
Ацы аз не скодта Ногазы изæр уыдоны кълас. Æмæ куыд 
6 Хуыгаты Сергей 

82 
ХУЫГАТЫ СЕРГЕЙ 
скодтаид, нырма Имонæйы фыды мардыл къуыри дæр куы нæма 
цæуы, уæд! Хæст фæци, уый ма уæддæр госпитæлы хуыссыд, 
Артъен, стæй йæ раластой, йемæ йын дохтыр дæр рарвыстой — 
иу бур-буридсæр чызг-ус, цыма йын йæ сæр сызгъæриндоны 
стылдтой, уыйау æрттывта. Ам дæр ма иу къуырийы бæрц фæци, 
стæй ацыд. Уый ма фæззæгæй гъенырмæ ахаста æмæ амард. Нырма 
Имонæ скъоламæ цæугæ дæр нæма кæны. 
Гасболæн хъыг нæ уыд, сæ кълас Ногазы изæр кæй нæ код- 
той, уый. Чи зоны ма йын æхсызгон дæр уыди. Уымæн æмæ йæ 
сæхи къласимæ афтæ тынг нæ фæндыд, уыдоны къласимæ йæ 
куыд тынг фæндыд. Фæлæ уыдоны къласмæ бахауынæн исты 
æфсон хъуыди, æмæ кæм уыди ахæм æфсон! 
Афонмæ йæхицæй цæдисон ацарæзта Богъионæн Артамонæ. 
Богъион йæ фыды мад уыди Азыбийæн. Рæвдаугæ ныхасгæнаг, 
тъæпæнцæсгом сылгоймаг. Афтæмæй йæ цæстыты æнкъард са- 
гъæс æфтыдта, кæй цуры æрлæууыдаид, ууыл. Сæ лæппу хæс- 
тæй не ’рцыди, Азыбийы фыд. Хæцгæ фæцыди суанг Берлинмæ 
æмæ цъæррæмыхст дæр никуы фæци. Стæй, дам, Берлины мидæг 
фæмард. Уым, уынгты куы айстой сæ разæй фашистты, уæд. 
Цыма уый тыххæй фæцыди уыцы хæцгæ-хæцгæ, цæмæй уым 
æрхауа, Берлины уынджы. 
Уый бирæ хæттыты фехъуыста Гасбол. Богъионæн æй нæ хъæр 
кæнынц. Æмæ куыд нæ æхсайы мады зæрдæ! Алчи куы фæцыди, 
уæд ма уый зæрдæдарæн кæм и?! Æмæ та бинонты хъуагæй дæр 
æртæ чъирийы ракæны, йе ’вæрд арахъхъæй дæр та сисы иу ду- 
рын æмæ та сыхы лæгтæм арвиты, рацæут æмæ, дам, мын мæ 
бæлццонæн акувут, цæмæй, дам, мæм тагъддæр æрхæццæ уа. 
Лæгтæй чи цы ’фсон скæны, чи — цы. Кæй хæссы йæ зæрдæ, 
рабада фынгыл æмæ бакува, далæ æцæгæлон зæххы йе ’мбæлттæ 
тугхъулæттæй кæй баныгæдтой, уыцы Арчил рæхджы бон æгас 
хæдзар куыд ссара! Æрмæст сæ дæле, куыройдоны хидыхъус чи 
цæры, уый ссæуы, Елекъре, йæ даргъ лæдзæг йæ фæдыл ласгæ, 
æмæ, Нариманимæ кæрæдзийы цæстытæм нæ бакæсынц, афтæ- 
мæй бакувынц дыууæйæ. Стæй сæхимæ куы ныццæуы, уæд сæ 
къулрæбын дурыл сбады æмæ йæ къухтæй куы сæ иуæй сæвналы 
йæ цæстытæм, куы сæ иннæмæй — цæстысыг фæбады цæстыты, 
æмæ сæ цалынмæ асхъауы, уæдмæ сæ ницыуал фæуыны. 
Уыдæттæ хорз зоны Гасбол — ардыгæй ардæм куыд нæ зоны 
уыдæттæ! 
Æмæ бадзурдзæн йæ зыланггæнаг хъæлæсæй Богъионмæ Ар- 
тамонæ: 
— Мæнæ дын, Богъион, дæ фых картофтæ астигъон? 
Æмæ йæм уый дæр радзурдзæн тавицгæнгæ: 
— Гъо-гъо, астигъ мын сæ, мæ чызг, æмæ мын сæ æххæст 
æууæрдгæ дæр акæн. 
Æмæ февналдзæн йæ рæуæг æвнæлдæй Артамонæ. Йæ ном 
дæр йæхимæ гæсгæ рауади. Æнæуи стыргомау ном у, фæлæ ууыл 

ЗÆРДÆХУДТ 
83 
нæ зыны, стыр кæй у, уый. Ууыл фидауы. Æндæр искæуыл афтæ 
не сфидауид. Цыма дзы арв ныннæрынмæ хъавы мидæгæй кæм- 
дæр. Æмæ та йæ дыууæ тымбылбыд, цыбыргомау дзыккуйы се 
змæлынæй нал æнцайдзысты йæ нарæг фæсонтыл. 
Цымæ уый та цы ’рхаста йемæ? Æвæццæгæн — æнгузтæ. Уыдо- 
нæн сæ кæрты стыр æнгуз бæлас и. Æнгузтæ сæм бирæ вæййы. 
Скъоламæ дæр дзы æрхæссы. 
Авджы фарс милайæ миладæр кæны. Гасбол æм бакæсы æмæ 
йæ сæр батилы — цыфæнды куы ныссау уа, уæддæр æй нæ ныс- 
сæрфдзæн. Æмæ йæ куыд хъуамæ ныссæрфа?! Куыд æй хъуамæ 
сиса уыцы тæвдæй? Нариманы цырагъы хуызæн куы уаид, уæд 
— бæргæ! Йæ къах ын фæзил, æмæ уæлæмæ сгæпп кæны йæ авг. 
Бынтондæр æндæргъуызон цырагъ у Нариманы цырагъ. Тымбыл 
æмæ дæргъæццон. Стæй — стыр. Уыдоны цырагъæй бирæ стыр- 
дæр. Йæ авг дæр — тымбыл æмæ дæргъæццон. Уæлæмæ йын 
хæтæл нæй, уыдоны цырагъæн куыд уыди, Гасболты цырагъæн, 
афтæ. Æдде йыл тæлыгæндтæ, тел тæлыгæндтæ, истæуыл æй 
куы бакъуырай, уæд куыд нæ базгъæлæнтæ уа авг, афтæ. Нари- 
ман æй цырагъ нæ хоны, фанар æй хоны Нариман. Æвæццæгæн 
ыл хæцæн кæй и æмæ йын хæссæи кæй и, уый тыххæй йæ хоны 
фонар. Хæцæн ын и, бедрайæн куыд и хæцæн, афтæ. Сис æй йæ 
хæцæнæй æмæ йæ хæсс, кæдæм дæ фæнды, уырдæм. Æмæ йæ 
ахæссы Нариман. Скъоламæ йæ ахæссы уартæ. Уым сугсæттæ- 
гæй кусы, æмæ, куы баталынг вæййы, уæд æй уым, сугсæттæны 
.чстæу цы цæджыидз и, ууыл æрцауындзы. Æмæ сугсæттæн къуы- 
дыр уыцы дзæбæх барухс вæййы. Гасбол бирæ хæттыты федта, 
цырагъ ауыгъдæй куыд фæсудзы æмæ къуыдыр куыд фæрухс 
кæны, уый. Азыбиимæ бацæуы скъолайы сугсæттæнмæ æмæ йæ 
феиы. 
Стæй сугсаст куы фæвæййы Нариман, уæд цырагъы рухсмæ, 
скъолайы цал иецы и — алы къласы нæ уыди пец, дыгай кълæс- 
тæй сыи уыд иугай пецтæ — уал æмыйас дихы ныккæны сугтæ, 
цæмæй æфснайæг устытæй — арт дæр уыдон фæкæнынц кълæсты 
- фылдæр дæр мачи ахæсса сугтæй æмæ къаддæр дæр. 
Гасболты къласы нæ уыди пец. Пец иннæ къласы уыд, Азыби- 
ты къласы, Гасболтæн иу сæ къласы къул, пец кæуылты ахаста, 
ууылты æрбадардта хъарм, æмæ-иу урокæй урочы ’хсæн ныт- 
тымбыл сты уыцы къулы хъармыл. Чи-иу ыл йæ уадул авæрдта, 
чи-иу æм йæ фæсонтæ бауагъта, чи та-иу æм иннæты уæхсчыты 
Ссс-рты йæ тъæнæн арм бахаста. 
Ныр зазбæласы сæрмæ ауыгъдæй лæууы стыр цырагъ æмæ 
рухс кæны хатæн кæрæй ;;æронмæ. Знон изæр æй æрцауыгъта 
йæхæдæг Нариман. Куыддæр схъил кодтой бæлас æмæ йæ астæр- 
ды фæйнæджытæм ныффидар кодтой, афтæ йæ æрцауыгъта. На- 
риман йæ зонгуытыл лæууыд Оæласæн йæ быны, уыдон та йæ 
фæйнæ фарс дзуццæджы бадтысты Нариманæн, æмæ-иу æй исты 

84 
ХУЫГАТЫ СЕРГЕЙ 
куы бахъуыд — дзæбуг уыдаид йе аркъау, йе зæгæл — уайтагъд- 
иу æм æй авæрдтой. Стæй сыстади Нариман, йæ алыварс æрзыл- 
ди бæласæн æмæ загъта хъæрæй: 
— Хъæбæртæ хорз уын рауади! 
Æмæ æцæг хорз уыди. Уыцы раст лæууыди хæдзары астæу, 
куыд уæлæмæ цъупп ахаста, цыма барæй афтæ æрзади, цæмæй 
йыл уæлæмæ истытæ ауындзгæ ацæуой. 
Фæлæ уый цæмæн акодта Азыби уалæ Хуссары фæсрагъмæ, 
Гасболы, сæхи къласы лæппутæй цæмæннæ акодта искæй? Хъуы- 
ды-иу кодта Гасбол, хъуыды-иу кодта æмæ-иу æрлæууыди иу 
зондыл: æвæццæгæн, ома ай мæ сыхаг у æмæ ма дæрдтыл цы 
зилон? Ай акæнон æмæ уа! Уæддæр æй, ома махмæ хæссын хъæу- 
дзæн æмæ ардыгæй ардæм, ома. Æмæ йæ акодта. Æндæр дзы 
ницы и. Æмæ дзы цы хъуамæ уа, æниу, æндæр! Гасболæн æхсыз- 
гон уыд, куы сæм бацыди æмæ йын куы загъта, афтæ-афтæ сæ 
кълас Ногазы изæр аразы, æмæ йемæ куы ацæуид зазбæлас хæс- 
сынмæ, уæд ын афтæ æхсызгон уыд, æмæ тæрсгæ дæр фæкодта 
— куы рахата Азыби, æхсызгон ын уыди, уый æмæ куы бадис 
кæна: цымæ йын æхсызгон цæмæн уыди? 
Бады Гасбол. Чиныгмæ нал кæсы — уæддæр дзы йæ сæрмæ 
ницы хизы æмæ йæм цы кæса! Ноджы цырагъы авг бынтондæр 
сæхгæдта милæй. Рæнхъытæ йæм зынгæ дæр нал кæнынц, æмæ 
ма йæм афтæмæй фæнды кæс, фæнды — ма! 
Афонмæ æрæмбырд сты. Бæласыл æмбырдтæ кæнынц. Чыз- 
джытæй ма йыл чидæртæ цыдæртæ ауындзы — чи урс бæмбæ- 
джы фæскъау, чи сырх гæххæтты уадздзаг, чи — фæткъуы, æмæ 
рæсугъдæй рæсугъддæр кæны бæлас. Æрттивы фæйнæрдæм. 
Фæлæ йæм афтæ æрæгмæ цæмæн цæуы Азыби? Кæд, ома, 
иууылдæр нæма æрæмбырд сты, æмæ уал, ома, æрæмбырд уой 
иууылдæр. Стæй, ома, куы æрæмбырд уой иууылдæр, уæд æм 
бацæудзынæн, ома, ардыгæй ардæм цас цæуинаг у! Бацæудзы- 
нæн æм, ома æмæ йæ æрбакæндзынæн, ома. Стæй йæ куы бакæ- 
на, уæд дзы æппæлынтæ райдайдзæн — уыцы рæсугъд бæлас 
иумæ куыд фæхастой, уый уæхскæй та-иу æй йæхи уæхскмæ 
куыд байста Гасбол æмæ та-иу куыд алæгæрста уыцы арф миты. 
Ам дæр æй цалынмæ сæвæрдтой, уæдмæ куыд нæ ацыди сæхимæ. 
Æмæ цы нæ дзурдзæн! Æмæ йæм уый дæр хъусдзæн, Артамонæ 
дæр, æмæ хъæлдзæг змæлд кæндзысты йæ цæстытæ Азыбийы 
ныхæстæм. 
Фæлæ уæдмæ сæ бинонтæ куы æрыздæхой уалæ хъæуысæ- 
рæй, уæд та?! Мад уайтагъддæр ахуыссын кæндзæн цырагъ, æмæ 
ма стæй талынджы куыд баддзæн?! Æмæ бадид талынджы дæр, 
уæддæр сæ цырагъ мæнæ-мæнæ рухс куынæ кæны! Фæлæ йæ 
афтæ ничи бафæрсдзæн мад æмæ фыдæй: цы бадт фидыс, уæртæ 
лæппу? Уæд цы хъуамæ зæгъа! Нæ, куы ’рцæуой, уæд бадæн нал 
и. Æмæ ма уыйфæстæ уатæй куыд сыстдзæн, куы йæм æрбацæуа 
Азыби, уæд?! Стæй сæ рухс куынæуал цæуа, уæд ма сæм хойгæ 

ЗÆРДÆХУДТ 
85 
дæр куыд æрбакæндзæн?! Фæстæмæ аздæхдзæн уæд, нæ сæм 
æрбахойдзæн, афтæмæй. Æмæ иугæр фæстæмæ куы аздæха Азы- 
6и, уæд ма сæм кæд бацæудзæн, куыд ма сæм бацæудзæн уæд? 
Æмæ уыдон уым хъаздзысты æнæхъæн къласæй уыцы рæсугъд 
зазбæласы бын, уыцы стыр цырагъы рухсмæ, уый та ам хуысгæ 
кæндзæн сæ талынг хæдзары — нæ йæ хуыссæг ахсдзæн, нæ ’ндæр! 
Æмæ йæм йæ уатмæ зына-нæзына хъуысдзæн сæ хъазтызмæлд. 
Æмæ йæ тынг фæнды, исты уынæр æм куы ’рбайхъуысид æдде, 
цыфæнды уынæр дæр фæуæд, æмæ йæ размæ куы ауаид. Афтæ 
тынг æй æрфæндыд, æмæ йæм цыма æцæг æрбайхъуыст — чидæр 
сын сæ тыргъы дуарыл куыд тынг æрбахæцыд. Афтæ тынг ыл 
æрбахæцыд, ’мæ йæ къæс-къæс ссыди дуарæн. Æмæ бадис кодта 
Гасбол: хæцгæ цæмæ ’рбакодта дуарыл, чи у, уый, хойгæ йæ 
цæмæннæ ’рбакодта? Фестад æмæ тыргъы балæууыд. Уым дуа- 
ры ’рдæм ахъæр кодта: 
— Чи дæ?! 
Фæлæ йæм чи хъуамæ сдзырдтаид, куы.ничи дзы уыди, уæд?! 
Æмæ лæууыди уым талынг тыргъы. Лæууыди æмæ хъуыста, На- 
римантæй цы иугай уынæртæ хъуысти, уыдонмæ. Хæстæг сæм 
цардысты Наримантæ, се ’хсæн хæдзар нæ уыд. Æнæуи сæ цæ- 
рæнуат къул ахаста донырдæм æмæ, бæлас кæм сæвæрдтой, уыцы 
хатæн æппæты разæй уыди. Уæддæр-иу æм æрбайхъуыст исты 
уынæртæ: чидæр фæндыр аивæзтытæ кодта, афтæ хъазгæ ивæз- 
тытæ, кæйдæрты тæнæг æрмттæ кæрæдзийы æртъæпп-тъæпп код- 
той. Фæлæ уайтагъд фенцади фæндыр дæр, æрсабыр сты къухтæ 
дæр. 
Стæй баздæхт йæ бынатмæ Гасбол. Æрбадт. Иæ разы стъо- 
лыл — чиныг. Уый æдде — цырагъ. Цырагъы авгæн ма йæ иу 
фарсæй æнæбары зыны рухсы тæпп, иннæмæй ницуал зыны ми- 
лайæ. 
Уæд та йæ сисид æмæ йæ ныссæрфид? Фæлæ йæ куыд исгæ 
скæндзæн уыцы тæвдæй, куыд æй сæрфгæ ныккæндзæн уыцы 
талынджы?! Æмæ уыцы æвæрæз каст куыд кодта цырагъмæ, афтæ 
чидæр дуар куы ныххоид. Фесхъиудта йæ бынаты Гасбол, тыр- 
гъы дуармæ фæуайы — тагъддæр æй бакæна! Æмæ фæрсы уыцы 
тагъд-тагъд цæугæ-цæуын: 
— Чи дæ?! 
Æниу ма фæрсгæ та цæмæн кæны, хорз æй куы зоны — уый у! 
Азыби у. Нырмæ дæр æм хъуамæ ’рбацыдаид, фæлæ йæм не ’рба- 
цыд нырмæ æмæ йæм ныр æрбацыд. Ныр ацæудзæн æмæ хъаз- 
дзæн уый дæр, уыдон куыд хъазой, афтæ. Уæдæ ныр иннæ къла- 
сæй у, уыдоны къласæй нæу, уый тыххæй хъуамæ ма хъаза семæ? 
Кафгæ дæр акæндзæн. Чи зоны, Артамонæимæ дæр акафа. 
Дуар байтыгъта æмæ та гом дуарæй дæр адзырдта, хъæрæй 
адзырдта, цыма, чи у, уый нæ зыдта, уый хуызæн: 
— Чи дæ?! 
— Æз дæн, — йæ тæккæ цæсгомыл ын раулæфыд уыцы дыууæ 

86 
ХУЫГАТЫ СЕРГЕЙ 
цыбыр дзырды Алæг, уыдоны ’мкъласон Алæг, фæсномыгæй 
«Фæлхат» кæй хонынц, уыцы Алæг. Уый йæм æрбарвыста. Йæхи, 
æвæццæгæн, не ’вдæлд æмæ йæм уый рарвыста. Йæхæдæг æм 
куы ’рбацыдаид, уæд хуыздæр уыдаид, фæлæ йæм иугæр Алæ- 
джы ’рбарвыста, уæд ацæудзæн Алæгимæ дæр. Цæмæннæ хъуа- 
мæ ацæуа Алæгимæ дæр! 
Уæдмæ Алæг бахызт тыргъмæ æмæ, цыма, бирæ кæй фæахуыр 
кодта, уыцы æмдзæвгæ дзырдта, уыйау æнæрхæцгæйæ ракъæр- 
къæр кодта: 
— Нариман афтæ, мæ фæрæт, дам, скъолайы ныууагътон æмæ, 
дам, нын фæрæт авæрут. Æндæра, дам, суг цæмæй æрсæттон, 
уый нæй, æмæ, дам, нæ арт ныххорз уыдзæн. 
Гасболæн йæ уæнгтæ æрызгъæлдысты æмæ йæ ком ахус и, 
стæй йæ сæры фæмидæг: ныр ацы Фæлхаты афтæ ариуыгъ фæс- 
тæмæ, уартæ уынджы куыд фæуæлгом уа, йæ къæхтæ хъилæй 
куыд аззайой! Уæдæ афтæ нæ зæгъы: цом, Азыби мæ дæумæ 
рарвыста. Æрæмбырд сты иууылдæр æмæ, дам, Гасболмæ бауай 
ныр, фæлæ, дам, Нариман, дам, æмæ, дам, фæрæт скъолайы, 
дам! 
Гасбол дзурын ницы сфæрæзта, лæууыд æмæ Алæгмæ касти. 
Æдде, уынджы цы мит уыди, уый рухсмæ йын гæзæмæ æвзæрста 
йæ цæсгом æмæ йæм касти. 
Куы ницы йæм дзырдта Гасбол, уæд та йæхæдæг райдыдта 
Алæг: 
— Нариман афтæ, мæ фæрæт, дам, скъолайы ныууагътон... 
Гасболы уæнгтæ барызтысты — кæндзæн та уыцы æмдзæв- 
гæйы хуызæн ныхас кæрæй-кæронмæ! «Фæлхат» ыл дзæгъæлы 
нæ сæвæрдтой сæ кълас. Иу хатт цы ныхас зæгъа, уый цалынмæ 
сфæлхат кæна, уæдмæ нæ ныллæудзæн, бæстæ куы рафæлдæха, 
уæддæр. 
— Фæлæуу-ма! — йæ риуыл ын йæ тъæпæн арм авæрдта Гасбол. 
— Суг, дам, цæмæй æрсæттон, уый, дам, нæй æмæ... 
— Фæлæуу-ма, — ногæй та загъта Гасбол дæр. 
— Фæрæт, дам, ныууагътон, æмæ, дам, нæ арт ныххорз уыдзæн. 
— Цы, дам, кæндзæни нæ арт? 
— Ныххорз, дам, уыдзæни. 
— Куыд, дам, ныххорз уыдзæни? 
— Суг, дам, цæмæй æрсæттон, уый, дам... 
— Чи загъта? 
— Нариман. 
— Нариман? 
— Гъо. Мæ фæрæт, дам, скъолайы, дам... 
— Æмæ Азыби сæхимæ нæй? 
’ — Сæхимæ и, уæдæ кæм и? Гъа-гъа-гъа, кæйас бæлас æрхаста 
уалæ Хуссары фæсрагъæй! Гъæ, бындары Азыби фæуай, кæд æй 
куыд æрфæрæзтай! Хъуамæ æртæйæ ацыдаиккам. Хъуамæ æз æмæ 
Доппи дæр ацыдаиккам. Уый мах фæуагъта æмæ иунæгæй афар- 

ЗÆРДÆХУДТ 
87 
дæг. Мах фæуагъта ’мæ иунæгæй. Куыд æй æрфæрæзта — дисæй 
йыл амарди æнæхъæн кълас. Æдде йæм чи бакæса, уый зæгъдзæн 
— ам тыхы мур куынæ и! Афтæмæй куыд тыхджын разынд! Хæс- 
наг кæнын, куыд уыцы бæлас æвдæмты лæппутæй нæ, фæлæ æстæм- 
ты лæппутæй дæр ничи æрфæраздзæн Хуссары фæсрагъæй. 
— Хæснаг, нæ? 
— Хæснаг, хæснаг! Æвæццæгæн-иу йæ иу уæхск куы фæрыст, 
уæд-иу бæласы сæр зæхмæ æруагъта æмæ-иу афтæ аулæфыд, 
стæй та-иу æм йе ’ннæ уæхск бадардта æмæ та-иу æй раккой 
кодта йе ’ннæ уæхскыл. 
— Йе ’ннæ уæхскыл, нæ? 
— Йе ’ннæ уæхскыл, йе ’ннæ, уæдæ! Стæй-иу æй хаста ’мæ 
хаста. Æмæ хъуамæ мах дæр ацыдаиккам Доппимæ. Фæлæ стæй 
иунæгæй ацыд. 
— Иунæгæй, нæ? 
— Уæдæ, уæдæ! 
— Йæхæдæг загъта? 
— Цы загъта йæхæдæг? 
— Ома, дам, иунæгæй, дам, ома? 
— Загъта, уæдæ нæ загъта! Фарстой ’мæ загъта. Æрхъула йыл 
сты — дис сæм касти. Уæдæ уырдыгæй ардæм уыйас бæлас иунæ- 
гæй фæхæсс! Æмæ сын цæмæннæ загътаид, цы йæ æмбæхстаид 
йе ’мбæлттæй?! Æмæ йыл дисæй мардысты. Чидæр ма йæм чыз- 
джытæй афтæ дæр бадзырдта, — кæд ма исты зонын, уæд Арта- 
монæ уыди — хæрзаг, дам, дæ уæхсчытæ сцъæхтæ сты. 
— Æмæ куыд загъта уæд та, сцъæхтæ, дам, сты мæ уæхсчытæ? 
— Ницы, дам, мын сцъæхтæ сты. 
— Æмæ уый цæмæннæ рарвыста Нариман, дæу цæмæн рарвы- 
ста? 
— Азыби мидæгæй уыди. Æз йæ разы фæдæн, æмæ мæн рар- 
выста. 
— Æмæ цы ми кæны мидæгæй Азыби? 
— Хъазы. 
— Куыд хъазы? 
— Куыд хъазы, куы — дзæбæх. 
— Цæмæй хъазы? 
— Чъылдымгуыппытæй хъазынц. Уым нымбырд сты чызгæй- 
лæппуйæ æмæ хъазынц. 
Гасболы æрфæндыд, тынг æй æрфæндыд — ныр уыдонимæ 
фест æмæ чъылдымгуыппæй хъаз ды дæр! Дæ цæсгом искæй уæр- 
джытæм ныххæсс, дæ арм уæлгоммæ фæлдæхтæй дæ чъылды- 
мыл сæвæр. Стæй дын чи ныцъцъыкк кæна дæ арм, уый базон. 
Куынæ йæ базонай, уæд та фæстæмæ бацъынд кæн æмæ та дæ 
цæсгом искæй уæрджытæм ныххæсс. Фæлæ йæ Гасбол базонид. 
Иу цъыккæн æй базонид. Алкæй, чи зоны, нæ базонид иу цъык- 
кæн. Артамонæйы базонид. Йæ хъарм къух, йæ гыццыл къух... 
Артамонæйы къух... 

88 
ХУЫГАТЫ СЕРГЕЙ 
— Кæм и уæ фæрæт? — хъæрæй фæрсы Алæг. — Кæм и уæ 
фæрæт?! 
— Нæ фæрæт? 
— Гъо, гъо, уæ фæрæт, уæ фæрæт? 
— Нæ зонын, кæм и. Дæлæ кæд агъуысты бын и. 
— Цом, фенæм æй. Цом. 
— Цом, фæлæ... 
— Фæлæ... цы! 
— Ницы. 
Цыди Гасбол æмæ хъуыды кодта — куынæ ссариккой фæрæт! 
Фыд æй, хъæуысæрмæ куы нæма ацыдысты, уæд искуы иу дзæ- 
бæх ран куы бафснайдтаид, уыдон æй кæм не ссарой, ахæм ран. 
Фæлæ йæ бынаты разынд фæрæт — сугсæттæн къодахыл хъилæй 
лæууыд. Алæг æй систа ’мæ йæ йæ уæхскыл сæвæрдта, хосдзау 
йæ уис куы ахæссы, æмæ ног уис хæссынмæ куы раздæхы, уæд 
уый куыд сæвæры йæ цæвæг йе уæхскыл, афтæ. Æмæ йæ ахаста. 
Гасбол уым лæугæйæ баззад. Йæ фæдыл дæр нæ рацыд Алæ- 
гæн, æмæ уый тыргъы дуар куы ’рбагуыпп кодта, уæд уым суг- 
сæттæн къодахыл æрбадти. Уазал ын уыд, куыд нæ йын уыд уазал 
афтид хæдоны! Фæлæ йæ уый мæт нæ уыд. Хъуыды кодта: цымæ 
йæм цæмæннæ æрбацыд Азыби æмæ йæ цæмæннæ акодта?! Стæй 
зазбæлас дыууæйæ кæй æрхастой, уый цæуылнæ загъта? Афтæ 
цæмæн загъта, æмæ йæ иунæгæй æрхаста? Дыууæйæ йæ куы æрха- 
стой! Фыццаг-иу æй сæ иу куы ахаста, стæй та — се ’ннæ! Асайдта 
сæ æнæхъæн къласæй. Æмæ сæ цæмæн асайдта, цымæ? 
Афтæ рахъуыды-бахъуыды куыд кодта, афтæ йæ зæрдыл æрба- 
лæууыд, а фæззæджы йын йæ фæткъуы куыд аскъæфта, уый. 
Рæсугъд фæткъуы уыд, æнахуыр рæсугъд — йæ иу фарс сырх- 
сырхид уыд, йе ’ннæ фарс — сæнтурс. Се стыр бæласыл ма уыцы 
иу фæткъуы баззади. Æнæуи дæр ыл бирæ нæ зади, зæронд бæ- 
лас уыди ’мæ. Иугæйттæ ма йыл зади æрмæст. Фыццаг æй æрæп- 
парынмæ хъавыд, фæлæ уыцы рæсугъд уыд, æмæ йæ цæст нæ 
бауарзта æрæппарын. Æмæ сбырыд бæласмæ. Фæткъуы цы къа- 
лиуыл уыд, ууыл хæцгæ кодта. Йæ быны цы къалиу уыд, ууыл — 
лæугæ. Афтæмæй æввахсæй æввахсдæр кодта фæткъуымæ. Уæдмæ, 
лæугæ цы къалиуыл кодта, уый къæс-къæс кæнын байдыдта. Гас- 
бол æрлæууыд æмæ æнкъардæй касти фæткъуымæ. Стæй фæт- 
къуы нал ауыдта, фæлæ — Артамонæйы худгæ цæсгом. Цы тым- 
был уыд, уымæй ноджы фæтымбылдæр и, фæткъуыйы хуызæн 
тымбыл. Уæд уæллаг къалиуыл йæхи ацауындзæг кодта йæ иу 
къухæй, иннæ къухæй авнæлдта, авнæлдта æмæ бахæццæ и йæ 
къух фæткъуымæ. Бирæ йыл фæцин кодта, куы-иу ын йæ сырх 
фарсмæ æркаст, куы йæ урс фарсмæ. Уыцы изæр æй равдыста 
Азыбимæ. Уый дæр ыл бацин кодта, стæй йæ хæрынкъа фелвæста: 
— Куыд æй алыг кæнай, уый зоныс? Йæ сырх фарсæй дæр 
нæм æрдджытæ куыд æрхауа æмæ йæ урс фарсæй дæр, афтæ йæ 
алыг кæн, гъе. 

ЗÆРДÆХУДТ 
89 
Гасбол фæстæдæр фæлæууыди. 
— Нæ, лыг æй нæ кæнын. 
— Цæмæннæ йæ кæныс лыг? 
Гасбол иудзæвгар дзуапп нæ радта. Æрæджиау загьта: 
— Дæтгæ йæ кæнын кæмæндæр. 
— Кæмæн æй дæттыс? 
Гасбол та иудзæвгар ницы сдзырдта, стæй та загъта — ныр 
ноджы сабырдæр: 
— Артамонæйæн. 
— Цæмæн? 
— Цæмæн, цæ, афтæ. 
Фæткъуы йæ хæлафы дзыппæй къуыпп дардта, æмæ йæ тъæ- 
пæн арм æвæрдæй хаста йæ дзыппыл, йæ къуыпп æддæмæ куыд 
нæ зына, афтæ. 
Дыууæ боны фæхъавыд, куыд радта фæткъуы Артамонæйæн. 
Нæй, нæ йын бантыст. Уыцы изæр урокты фæстæ турникыл ным- 
бырд сты лæппутæ. Турник дæр турничы хуызæн куы уыдаид! 
Скъолайы фæзы цы бæлæстæ уыд — рагон стыр сусхъæд бæ- 
лæстæ — уыдонæн се ’ввахсдæртæй дыууæйыл цыдæр æфсæйнаг 
лæдзæггонд ныххуыдта сæ физкультурæйы ахуыргæнæг, æмæ дын 
уый — турник! Турничы бын — дуне лæппутæ. Кæддæра, дам, 
йæхи чи цал исты скæна. Гасболы рад куы ’рхаудта, уæд, куыд- 
дæр сгæпп кодта турникмæ, афтæ йын Азыби йæ къух фæцавта 
йæ дзыппы æмæ фелвæста фæткъуы. Расхъиудта турникæй Гас- 
бол, йæхи бауагъта Азыбийыл, фæлæ уæдмæ уый йæ дæндæгтæ 
фæсагъта фæткъуыйы фарсы. Гасбол скуыдта, афтæмæй сырдта 
Азыбийы. Æниу ма йæ сургæ дæр цæмæн кодта! Фæлæ йæ маст 
нал урæдта. Æмæ йæ дзæбæх басура æмæ йæ рацахса, уый йæ 
бон нал уыди — мæстæй йын ницыуал æнтысти. Ноджы цыдæргъуы- 
зон къæдзтæ-мæдзтæ дугъ кодта Азыби, æмæ-иу куы иуæрдæм 
фæци йæ фæрсты Гасбол, куы — иннæрдæм. Уый та куыд лыгъ- 
ди, афтæ ахъаззаджы рустæ кодта фæткъуыйæ. Хæрд куы фæци 
фæткъуы, уæд æрлæууыд, йæ дæндæгтæ бастыгъта, афтæмæй 
худти. Гасбол ыл йæхи ныццавта, йæ тæрттæм ын фæлæбурдта. 
Фæлæ сыл лæппутæ атымбыл сты æмæ аиуварс кодтой Гасболы. 
Фæткъуы йеддæмæ ма исты уыд! — уайдзæф дæр ма йын бакодта 
хистæр кълæсты лæппутæй чидæр. Уый цæмæй зыдта, афтæ кæй 
аскъæфай æмæ, афтæ ралидз-балидзгæнгæ кæй ахæрай, ахæм 
фæткъуы нæ уыд. Уый æндæр фæткъуы уыд, фæткъуы йеддæмæ 
ма цыдæр кæй уыди, стыр цыдæр, фæткъуыйæн йæхицæй стыр- 
дæр чи уыди, бирæ стырдæр, ахæм цыдæр. 
Бадти агъуысты бын сугсæттæн къуыдырыл æмæ, уазалы куыд 
рызти, уый дзæбæх æмбæрста. Уæд сыстад æмæ мидæмæ ацыд. 
Уым фæсдуар зæгæлыл ауыгъд уыд йæ къандзол. Къандзол ын, 
фыд хæстæй цы цинел æрхаста, уымæй бахуыдта мад. Йæ уæлæ 
цы цинел уыд, уымæй нæ, фæлæ йе ’фсæддон дзæкъулы тым- 
былтыхтæй кæй æрхаста, уымæй. Нæуæг нæ уыди цинел, адаргæ 

90 
ХУЫГАТЫ СЕРГЕЙ 
уыд. Кæцæйдæр æм æрбахауд, æмæ йæ йæ цæст аппарын нæ 
бауарзта. Ныр æй а фæззæджы мад зæххыл айтыгъта, исдуг æй 
бирæ фæрабар-бабар кодта, стæй йæм се стыр фысæлвынæн хæс- 
гард рахаста æмæ дзы дыууæ къандзолы скарста: иу — уымæн, 
иу та — Зазинæйæн. Уыйфæстæ сын сæ судзинæй фæхуыдта. 
Цинел стыр уыд, æмæ уый æрцардта мады — суанг сæ бацæвит- 
тæм æххæстысты сæ дыууæйæн дæр сæ къандзæлттæ. Ныр сæ 
куы ’рбакæнынц, уæд бацин кæны мад: 
— Акæс ма, дæ мæрдтыстæн, цы дзæбæх къандзæлттæ рацы- 
ди уыцы цинелæй мæ сывæллæттæн! Уый куынæ уыдаид, уæд 
мын цæй мидæг цыдаиккой скъоламæ! 
Скодта йæ къандзол Гасбол, цырагъы авгыл изæры Зазинæ 
цы гæххæтты хæтæл æрсагъта, уым æрфу кодта æмæ фæцъынд и 
цырагъ, æнæуи дæр ницуал рухс кодта. Йæ авг бынтондæр ми- 
лайы бын фæци. Æдде дæр уыди талынг æмæ Гасболæн æхсыз- 
гон уыди, æдде дæр талынг кæй уыди, уый. Цыди, сæхицæй 
Нариманты ’хсæн уынггæрон цы рагон сис уыди, уый рæбынты. 
Нариманты хæдзармæ куы бахæццæ, уæд йæ рæзты дæлæмæ ныз- 
зылд хæдзарæн. Рудзынгæй рухс калди, уыцы стыр цырагъы рухс, 
æмæ сæ хъуысти хъазты хъæр. Чидæр фæндыр цагъта, æцæг хъаз- 
ты куыд фæцæгъдынц, афтæ, чидæр хус каухалæнæй бандон хо- 
ста — афтæ сæртæг хъæр бандоныл каухалæн фæкæны. Æвæццæ- 
гæн, кафгæ дæр кодтаиккой — уæдæ уый хуызæн фæндырдзагъд 
æмæ æмдзæгъдмæ куыд нæ кодтаиккой кафгæ дæр! Гасболы фæн- 
дыд рудзгуыты бын алæууын, хъазты хъæрмæ байхъусын. Фæлæ 
йæ исчи уым лæугæ куы раййафа, уымæй тарст æмæ, æмбондæй 
куыройдоны ’хсæн цы фæндаг уыд, ууыл ацыди дæлæмæ. Хи- 
дыхъус æрлæууыд. Уæртæ Елекъреты хæдзар, уæртæ сæ къул- 
рæбын, Елекъре цы дурыл фæбады, уый. Гасбол афæнд кодта — 
бацæуа дурмæ æмæ йыл гыццыл абада. Фæлæ йæм нæ бацыд. 
Разылд æмæ йæ фæд-йæ фæд раздæхт. 
Рудзгуытæй хъазты хъæр нал цыд. Æвæццæгæн, кафт фесты, 
кафгæ чи кодта, уыдон. Æмæ уал, фæндырæй чи цагъта, уый дæр 
æрлæууыд. Цымæ сын фæндырæй та чи цæгъды? Сæхи чызджы- 
тæй цæгъддзæн исчи. Уæдæ сæм чи æрцыд фæндырæй цæгъдынмæ! 
Артамонæ нæ уыдзæн. Фæндырцæгъдгæ никуы федта Артамо- 
нæйы. Кафгæ йæ федта. Кафгæ хорз кæны Артамонæ. Æниу, чи 
зоны, цæгъдын дæр зоны. Ацы чызджытæй æддæмæ цы зыны, 
мидæгæй сæ дæс ахæмы æмбæхст ис. Кулдуары рæзты куы сцæй- 
хызт, уæд йæ хъустыл æрцыд Нариманы хъæрæй ныхас: 
— Дæ зæрдæ-мæ зæрдæйы уый дæр ам и, уымæн та йæ кой 
дæр нæй ам! 
Æмæ йын чидæр чъызгæ дзырдта йæ ныхасмæ — цыма Дуду- 
ли уыд, афтæ зынди Гасболмæ, далæ хъæуыбинаг Сирхацаты 
Дудули. 
— Уый мах къласæй нæу, уый «а» къласæй у. 
— «А» къласæй у, «б» къласæй у — мæн уыдæттæ не ’нда- 

ЗÆРДÆХУДТ 91 
вынц. Уе ’мбал у, уе ’мгар æмæ хъуамæ уемæ уаид. Æз афтæ 
федтон! — æгæр хъæрæй дзырдта Нариман. Кæд та йын Богъион 
йæ бæлццонæн акувын кодта, айхуызæн бæрæгæхсæв у ’мæ. 
— Алы кълас дæр йæхæдæг фæкæны Ногазы изæр æмæ... 
— Гæр, æмæ ма фыстимæ дæр куы баирвæзы хæццæ! Уый 
уемæ абадтаид, уемæ ахъазыдаид, уымæй уæ искæмæн йæ хай 
ахордтаид?! — Уым фæлæууыд Нариман йæ ныхасæй, æмæ Гас- 
болмæ афтæ фæзынд: æндæр ницыуал зæгъдзæн Нариман, фæци 
йæ ныхас. Фæлæ та уайтагъд райхъуыст йæ хъуыр-хъуыр: — Æмæ 
афонмæ схуыссыд, æндæра йæм мæхæдæг уæддæр бацæуин. Ба- 
цæуин æм æмæ йæ æрбакæнин. Фæлæ схуыссыд афонмæ, æмæ 
ма йæм куыд бацæуон! Æмæ кæй аххостæ сты иууылдæр, уый 
мæм æнхъæлмæ кæсæд, уыцы гуымыдза лæппу! Ахсæв мын аир- 
вæзæд сымах хатырæй, фæлæ дын уый райсом а лæппу куы- 
дзыкъахæй куыд фæнæма! Бауадз мæ! «А» къласæй! Бæлас куы 
’нтъыхта уалæ Хуссары фæсрагъæй, уæд уын нæ уыди «а» къла- 
сæй, фæлæ уын ныр сси «а» къласæй, нæ?! 
— Æмæ Гасболимæ æрхаста Азыби бæлас? — афарстой Нари- 
маны цалдæрæй иумæ. 
— Цы ’рхаста, зæгъут, Гасболимæ? — æвæццæгæн, йæ мæс- 
тæй нæ бамбæрста лæппуты ныхас Нариман. 
— Бæлас, бæлас, уæртæ зазбæлас? 
— Гасболимæ йæ æрхаста, уæдæ йæ мæ хæйрæджытимæ æрха- 
ста! 
Æмæ ’ма уæд чидæр бахъуыр-хъуыр кодта лæппутæй: 
— Уæдæ æрдæбонсарæй йæхæдæг афтæ куы дзуры... 
Æмæ кæуын æрцыд Гасболмæ. Фæтарсти, куынæ баурома йæ 
кæуын, ам Нариманты раз хъæрæй куы ныккæуа, æмæ атагъд 
кодта. Рудзгуытæй цы рухс калд, уый бынты бахызт æмæ фисы- 
ныл сæхирдæм фæзылди. 
Ноябръ, 2009 

ÆНДÆРГЬУЫЗОН БОН 
Радзырд 
Оонтæ иууылдæр иугъуызæттæ сты, уæлдайдæр, горæты куы 
цæрай — куынæ уалдзæджы хуыммæ рацыд базонай, куынæ сæр- 
ды цæгъдæнты хъæр фехъусай, уæд. Райсом сыст æмæ дæ куыст- 
мæ ацу, уым бон-изæрмæ фæхъена-боцъо кæн, стæй изæры фæс- 
тæмæ раздæх. Мæнæ дын цыма джиппы рауагътой дæ царды бонтæ 
æмæ дæм дзы алы бон дæр иу рардæуы, цæмæй йæ демæ ахæс- 
сай, фæндаггаджы æхцайау, бахардз æй кæнай, изæры дзы демæ 
мацыуал æрхæссай æнæхъæн бонæй. 
Æмæ цæуынц уыцы иугъуызон бонтæ, иу барæнæй барст æмæ 
иу кæрдæнæй карст бонтау кæрæдзийы фæдыл. Уæддæр кæс- 
кæс æмæ фæзыны се ’хсæн æндæргъуызон бонтæ дæр, бынтон- 
дæр æндæргъуызон, афтæ æндæргъуызон вæййынц, æмæ бæрæг 
фæдарынц. 
Афтæ у цард æмæ йын никæй бон ницы у. 
Сахбад куыстмæ тагъд кодта ’мæ нæ уарзта куыстмæ æрæ- 
джы кæнын. Уæдæ куывд нæу, куыст у, æмæ йæм кæдæм æрæ- 
джъх кæныс! Æниу, куывдмæ æрæджы кæнын дæр кады хос нæу. 
Æмæ иу хъуыды æрцыди Сахбадмæ, худæджы хъуыды, æмæ йыл 
йæхæдæг дæр бахуды: ныр сын сæ хъустæ куы ивазид директор, 
уартæ хæхбæсты уыдонæн куыд ивæзта сæ хъустæ сæ ахуыргæ- 
нæг, афтæ. Йæ иу къах хуыскъ уыди Саусеуайæн, дæлæрмттæм 
кæй сбыцæу кæнынц, ахæм лæдзджыты ’нцой цыди. Йæ къухтæ 
снадтой уыцы лæдзджыты æрæнцайæнтыл, уæзæг сæвæрдтой. 
Æмæ-иу уыцы хъæбæр къухæй цы хъус сивæзта, уый-иу бон- 
изæрмæ йæ дудынæй нал банцад. Фыццаг урок-иу йæ тыхы куы 
бацыд, уæд-иу фескъуыдта урок Саусеуа, дуармæ-иу агæпп-гæпп 
кодта лæдзджытæн сæ иуы ’нцой, уым-иу лæдзæг йæ дæларммæ 
фæцарæзта æмæ-иу байтыгъта дуар, стæй, къæсæрæй чи куыд 
хызти, афтæ йæ хъус дардта Саусеуамæ, цыма хъус бадарын дæр 
урокмæ хауди, уый хуызæн. Æмæ ивæзта Саусеуа иу хъус ин- 
нæйы фæдыл. Æмæ ныр Зæридан дæр афтæ куы кæнид, афтæ-иу 
куы балæууид йæ лæдзæгимæ иуафон дуаргæрон, афтæ-иу куы 
байтындзид дуар. Худæг уаид тынг. Уым худæг нæ уыди уæд. Ам 
худæг уаид, тынг худæг уаид ам. Æниу ныр æрæджыгæнджытæ 
фæкъаддæр сты, зынгæ фæкъаддæр сты. Бирæ-иу раздæр уыды- 
сты. Байрæджы-иу кодтаиккой æмæ цыма æппындæр никуы ’мæ 
ницы ’рцыд, уый ралæуу-балæуу æмæ-иу рахуд-бахуд систаик- 

ÆНДÆРГЬУЫЗОН БОН 
93 
кой. Сахбад та-иу сæм мæсты кодта. Йæ цæстытæ дæр-иу сыл 
арахæсс-бахæсс кодта. Дзургæ сæ никуы никæмæ скодта. Цы 
сæм дзырдтаид! Уый нæ, фæлæ ма-иу сæ кæмæдæрты худгæ дæр 
бакодта. Æмæ-иу æм уыдон дæр бахудтысты. Уæд уый цы хуы- 
зæн рахуд-бахуд у! 
Суанг фыццаг уæладзыгмæ рæуæг-рæуæг æруади асинтыл 
Сахбад. Уым къæсæрыл лæууыд Къæмбинат. Лæууыди, куыд 
фæлæууы, афтæ — цыма йын йæ ныв бачындæуыди дуары фæл- 
гæты, сæрæй къæхтыбынмæ ист кæм у, ’ахæм ныв, уый хуызæн 
зынди. Тамако дымдта, уый нæ зынд Сахбадмæ — йе ’ргом æд- 
дæмæ здæхт уыди Къæмбинатæн, кæртмæ, фæлæ æнæуи зыдта 
Сахбад: райсомæй афтæ куы фæлæууы Къæмбинат дуары фæл- 
гæты мидæг, уæд тамако фæдымы. Райсом дæр тамако фæдымы 
æмæ изæр дæр. Райсом æм цалынмæ уыцы гыццыл бур машинæ 
’рбацæуы, уæдмæ, изæры та, цæугæ куы ’рбакæны уыцы бур 
машинæйыл, уæд. Хъуамæ, машинæйæ куы рахиза, уæд уæззау- 
уæззау бацæуа къæсæрмæ, уым æрзила, йе ’ргом æддæмæ куыд 
фæуа, афтæ. Стæй йæ иу дзыппæй тамако сиса, йе ’ннæ дзыппæй 
спичкæйы къопп. Райсом та сæ йæ фæйнæ къухы рахæссы — йæ 
иу къухы тамако рахæссы, йе ’ннæ къухы — спичкæты къопп. 
Æвæццæгæн æм мидæгæй æрцæуы дымын, æмæ, ома, куыддæр 
æрлæууон дуары фæлгæты, афтæ сдымон. Æмæ фæлæууыди Сах- 
бад, уæдæ цы ми бакодтаид! Йæ фæрсты ахизæн нæ уыди Къæм- 
бинатæн — иуæрдыгæй дæр æй бирæ нал хъуыди тарвазмæ æмæ 
иннæрдыгæй дæр: дзæбæх хæцыди фæйнæрдæм. Уæдæ йæм афтæ 
бадзурай: иуварс-ма фæлæуу гыццыл æмæ мæ æддæмæ ауадз, 
уымæн стыр ныфс хъуыди, æмæ алкæмæ кæцæй цæуы ахæм стыр 
иыфс! Æмæ лæууыди Сахбад. Къæмбинат дæр лæууыд — цæмæй 
зыдта, æмæ кæмдæр йæ фæстæ чидæр лæууы æмæ йæ куыстмæ 
тагъд кæны! Цæмæй йæ зыдта, йæ къæбутыл цæстытæ куынæ 
уыди! 
Иуафон уахъæз базмæлыди, йæ уылæн дуарыл æрбафæйлыд- 
та. Къæмбинаты тамакойы фæздæг фæфæскъæуттæ æмæ йæ уыцы 
фæскъæуттæй йæ разæй фæмидæг кодта уахъæз. Комкоммæ Сах- 
бады цæсгомыл сæмбæлд, æмæ схуыфыд Сахбад — тамако нæ 
дымдта æмæ йын йæ фæздæгæн æппындæр нæ фæрæзта. Къæм- 
бинат фæстæмæ ракаст, æмæ йæхи фæфидар кодта Сахбад. 
— Дæ райсом хорз, Къæмбинат! 
— Кæй райсом у, уый хорзæх дæ уа, Сахбад! — Къæмбинат йæ 
тамако спъæртт ласта æмæ тамакойы фæздæг дыууæ цыхцырæ- 
гæй ныллæууыд йæ гуыбыр фындзы бынæй. — Уæдæмæ ныл 
пъæззы ныббадт æмæ нæ дзæбæх сулæфæн нал и. Уыййеддæмæ 
иу тыгуыры бын цæрай æмæ мæйгæйттæ кæрæдзийы ма уынай! — 
Уым цæхгæр фæзылдта йæ ныхас: — Æвæццæгæн, куыстмæ ра- 
раст дæ? Рацу уæдæ, рацу! — Къæмбинат азылд, азылд æмæ 
Сахбад Къæмбинаты чъылдымæй тарвазы ’хсæнты федде и. Сах- 
бад цыди æмæ хъуыды кодта Къæмбинаты ныхæстыл, кæрæдзийы, 

94 
ХУЫГАТЫ СЕРГЕЙ 
дам, нæ уынæм. Æцæг у уый. Чи ма кæй уыны! Алчи йæ хъузджы 
бабырыд, тутайы калмау, æмæ уым хыбар-хыбур кæны. Къæмби- 
нат дæр афтæ, йæхæдæг дæр афтæ, иннæтæ дæр афтæ. Кусгæ 
кæм кодта Къæмбинат, уый дæр нæ зыдта Сахбад. Стæй йæ иннæ 
сыхæгтæй дæр ничи зыдта, æвæццæгæн. Цы куыст кодта — уый 
дæр. Райсом æм иуафон æрбацæуы уыцы бур машинæ. Æдæппæ- 
тæй дзы дыууæ бынаты ис, иннæ — иууылдæр гуыффæ. Æхгæд 
гуыффæ, æмæ дзы, æппындæр куы ницы вæййы, уæддæр афтæ 
зыны, цыма йæ тæккæ дзаг у — хæрдмæ къуыппæй лæууы æмæ 
уæдæ цыхуызæн хъуамæ зына! Æрбацæуы йæм уыцы машинæ, 
Къæмбинат йæ тамако дымд куы фæвæййы, уæд, æмæ дзы баба- 
ды Къæмбинат. Стæй ацæуы. Кæдæм ацæуы, уый дæр нæ зоны 
Сахбад. 
Куыддæр уынгмæ ахызти, афтæ йæ цæстытæ стыр уынгмæ 
фæцарæзта — ацафон уынгæн йæ фаллаг фарсмæ баирвæзын мæнæ- 
мæнæ æнцон хъуыддаг нæу. Æмæ уæле, стæй дæле цы машинæты 
лæсæнтæ базмæлы, уыдонæй афтæ тас нæу. Тас, уыцы стыр 
уынгмæ иуæрдыгæй дæр æмæ иннæрдыгæй дæр цы нарæгдæр 
уынгтæ æрбаиу, уыдоны машинæтæй у. Мæнæ цыма халæнхос 
ласынц, æмæ, куыддæр нæ баирвæзой уынгмæ, афтæ æнæ ныг- 
гуыпп нæй уыцы халæнхосæн, уый уаст æмæ уый ниуд ныккæн- 
дзысты, æмæ лæг зæгъдзæн: мæнæ бæстысæфт æрцыд, æндæр 
иу дæр нæ æмæ иннæ дæр. 
Уæдмæ Сахбады цæстытæ æрхæцыдысты автобусыл. Уыцы 
уæззау-уæззау æрцæйцыд, цыма афтæ зæгъын йæ зæрды уыд — 
дæлæ ма уын уыцы æрлæууæнмæ ныццæудзынæн, стæй мæм 
уымæй дæлдæр цæуынæй мауал бахатут! 
Сахбад фестъæлфыд — ауыл куынæ абада, уæд иннæ кæд 
уыдзæни! Æмæ йæм æнхъæлмæ кæсы Зæридан. Министрмæ цæуи- 
наг сты. Базгъордта æмæ уынджы был алæууыд, ивылд доны 
был куыд алæууай, афтæ. Уæд сырх рухс сæ фæндаг ахгæдта, 
дæле чи цыди, уыдонæн дæр æмæ, уæле чи цыди, уыдонæн дæр. 
Ныр ныууасдзысты, ныййеудодой кæндзысты, уыцы цæхгæрмæ 
уынгты цы машинæтæ ныттымбыл вæййы, уыдон, фæдис сис- 
дзысты, лæгæн йæ зонд кæмæй хæццæ кæны, ахæм фæдис. 
Æнæуи, уагæвæрд куыд амоны, афтæмæй уал хъуамæ уыдон фæ- 
лæууиккой, машинæтæ, æмæ уал адæм бахизиккой уынгыл, фæлæ 
ма уагæвæрдтæ-йедтæм чи кæсы! Алкæмæн дæр куыд хуыздæр 
уыдзæн, уый — йæ уагæвæрд. Æмæ айтæ-уыйтæ нал фæкодта 
Сахбад — фехста йæхи, згъоры уыцы фæтæн уынджы. Мæнæ 
фаллаг был, уæлæмæ сгæпп кодта, адæм кæм фæлæууынц, уыр- 
дæм. Йæ риуыдзаг нæма сулæфыд, афтæмæй йе ’ргом фæндагмæ 
фездæхта, æмæ — диссаг! Цæхгæрмæ уынгты цы машинæтæ лæу- 
уыд, уыдонæй иу дæр не ’рбацыд стыр уынгмæ. Лæууыдысты 
æмæ æнхъæлмæ кастысты, адæм кæд фæуыдзысты цыд, уымæ, 
æмæ цыдысты ’мæ цыдысты адæм, ничидæр сæ дугъ кодта, ничи- 
дæр сæ тарст фæкæс-фæкæс кодта фæйнæрдæм. Уартæ уынджы 

ÆНДÆРГЬУЫЗОН БОН 
95 
астæу æрбацæуы иу æрыгон сылгоймаг, йæ дыууæ къухæй хæцы 
дыууæ æмхуызон чызджы къухтыл. Уыцы дзæбæх æрбацæуынц, 
гъе! Æмæ йæ цæстытæ машинæтæм фæцарæзта Сахбад — цы сыл 
æрцыд абон?! Уæртæ иу даргъ урс-урсид машинæ æрлæууыд 
тæккæ стыр уынгмæ æрбахизæны, шофыр кæсы, мад æмæ дыууæ 
сывæллоны куыд цæуынц, уымæ æмæ æхсызгон худт кæны йæ 
мидбылты. Стæй та автобусыл æрхæцыдысты йæ ц;æстытæ: уæлæ 
æрцæуы уыйæппæт лыстæг машинæты лæсæны. Йе ’рлæууæнмæ 
æххæст нæма æрхæццæ, афтæ, цыма йæ фу суагъта, уыйау йæ 
чыффытт фæцыд æмæ йæ дуæрттæ фегом сты. Æмæ схызти Сах- 
бад автобусы асиныл, ничидæр æй схойгæ акодта, нæдæр æй кæ- 
рæдзимæ балхъывтой. Схызти. Ныр мæ алыварс акæсон, куыд 
загъта, афтæ, йæ фарсмæ цы бадæн уыд, уырдыгæй фестад иу 
æрыгон сылгоймаг æмæ йæм бадзырдта уыцы дзæбæх уайсадгæ 
хъæлæсæй: 
— Сбад, дæ хорзæхæй. 
Сахбад æм кæсгæйæ баззад. Сылгоймагæн йæ сау сæрыхил 
уыд дыууæ дихы йæ бæрзонд ныхы сæрмæ, æмæ уыцы дыууæ 
дихæй фæстæмæ — лæгъз фаст. Хорз фидыдта, йæ сæрыхил афтæ 
раст дих кæй уыди ныхы сæрмæ æмæ афтæ лæгъз фаст кæй уыди, 
уымæй. 
— Сбад, — бадзырдта та йæм сылгоймаг. 
Сахбад дзурын ницуал сфæрæзта, йæ сæрæй акуывта сылгой- 
магæн æмæ йæхи æруагъта бадæныл. 
Бæргæ ма йæ фæндыд сылгоймагмæ бакæсын — уыцы сау дзык- 
куты лæгъз фастыл ма иу хатт куы ’рхастаид йæ цæстытæ, фæлæ 
йæ цæсгом нал бахъæцыд æмæ уæд, йæ фарсмæ кæмæн æрбадт, 
уыцы лæгмæ бакасти. 
Уый уыди ацæргæ лæг, йæ тæнæггомау былтæ æнгом бадтыс- 
ты кæрæдзийыл æмæ суцца зынди лæг, мæстыгæргъуыз. Йæ къух- 
ты уыд «Ирон фæндыр», кæсгæ дзы нæ кодта, æнæуи йын йæ 
сыфтæ рафæлдах-бафæлдах кодта. Стæй бафæлдæхта чиныг, йæ 
уæрагмæ йæ æруагъта æмæ йыл йæ æрмттæ æрæвæрдта, цыма 
дзы ард хордта, уый хуызæн, æмæ фæиртæстысты йæ былтæ 
кæрæдзийæ. 
— Нæу уый фыст, дзуарыбынæй мæ худ рахæсдзынæн — нæу! 
Лæджы ныхас, цыма йæ цалдæр хатты кæмæн загъта, фæлæ 
уæддæр кæмæ нæ хъары, уымæ арæзт уыд, афтæ зынди Сах- 
бадмæ, æмæ йæм комкоммæ бакаст. Уый дæр æм иу мæсты дза- 
гъул фæкодта. 
— Ирон нæ дæ? 
— Ирон дæн. 
— Цæрæнбонты ахуыргæнæгæй фæкуыстон æмæ йæ скъола- 
дзаутæн бакæсон, уый мæ цæст никуы бауарзта: нæу Къостайы 
фыст, нæ дзы хъуысы Къостайы удыхъæр. Мæнæ мæ Хуыцау 
федта ацы адæмимæ! 
— Кæцы æмдзæвгæйæ зæгъыс? 

96 
ХУЫГАТЫ СЕРГЕЙ 
— «Салам»-æй, æндæр кæцыйæ! Нæй дзы Къостайы улæфт! 
Лæг афтæ зæрдæбынæй дзырдта, æмæ йæм, сæ алыварс чи 
бадт, уыдон ныккастысты. 
— Æмæ, дам, йæ урс къухфыстыты уыди! — хъæрæй та загъта 
лæг æмæ раздæхт Сахбадмæ. — Ды цы куыст кæныс? 
— Музейы кусын. 
— Цы кусыс музейы? 
— Къухфыстыты хайады кусын. 
— Уæдæ, ахуыргæндтæ урс къухфыст цы хонынц, уый зон- 
дзынæ. 
— Зонын æй. 
— Дæ хъуыддаг раст! Æмæ, дам, иугæр йæ урс къухфысты ис, 
уæд уый фыст у. Гуырысхо дæр никæмæ фæзынд нæ ахуыргæнд- 
тæй. Чидæртæ сæ ахæм хъуыдыйыл дæр ныххæцыдысты — Пуш- 
кинмæ арæзт, дам, у йæ ныхас. Уæд куыд у Пушкинмæ арæзт?! 
Уæд дзы йæ мыггаг бафыссын нал зыдта Пушкинæн! Науæд æй 
кæд Пушкинæн фыста, уæд æй иронау цы монцмæ хъуамæ ныф- 
фыстаид?! Кæуыл ма ныффыста уырысы сгуыхт лæгтæй иро- 
нау?! Лермонтовыл ныффыста дыууæ æмдзæвгæйы — дыууæ дæр 
уырыссагау. Грибоедовыл ныффыста — уырыссагау, Чайковскийыл 
— уырыссагау. Æмæ ма уæд Пушкины цæмæн хъуамæ равзæрста- 
ид æмæ цæй тыххæй ныффæнд кодтаид: цæй æмæ ауыл та иро- 
нау ныффыссон, а Пушкиныл! Иннæтæй алкæмæн йæ мыггаг куы 
бахахх кодта: Лермонтовы номарынæн, Плешеевы номарынæн, 
Островскийы номарынæн, уæд дзы Пушкины мыггаг рох фæци?! 
— Лæг йæ армытъæпæнтæй фыццаг иуæй асæрфта чиныджы цъар, 
стæй — иннæмæй. — Уæдæ мæнмæ та куыд кæсы, уый зоныс? 
Афтæ мæм кæсы, ’мæ йын æй йæхиуыл ныффыстой Къостайæн, 
уæды фыссынхъом ирон лæгтæ — ныффыстой йыл æй æмæ йæм 
æй барвыстой. Стæй фæстæдæр рынчын Къоста йæхи æмдзæв- 
гæтæ куы фыста сыгъдæг тетрадмæ, урс къухфыст кæй хонынц, 
уымæ, уæд уый дæр рафыста. Æндæр дзы нæдæр Пушкины кой 
и, нæдæр æндæр искæй кой. 
Автобусæй æрхызти Сахбад. Ацы æрлæууæны æрхизы æмæ 
ныр дæр уым æрхызти. Æмæ куыддæр æрхызти, афтæ лæугæйæ 
баззад: цæмæннæ бафарста лæджы, чи у æмæ кæм цæры, уымæй? 
Гъеныр æй иу æвдæлон рæстæджы нæ бацагуырдтаид æмæ дзæ- 
бæх нæ фæныхас кодтаид йемæ! Куыд зæрдæбын ныхас кодта! 
Æмæ ма кæм и зæрдæбын ныхас! Йæ кой дæр нал и! 
Раст уæд иу ацæргæ сылгоймаг, йæ къухты дыууæ дзæкъулы, 
афтæмæй рахызт, æрлæууæны ныхмæ цы дукани и, уырдыгæй. 
Дзæкъултæй стырдæр чи уыд, уый зæхмæ æруагъта, иннæуыл 
йæ къухæй хæцыд æмæ далæ, автобус кæцæй æрбазыны, уыцыр- 
дæм сарæзта йæ цæстæнгас. 
Сахбад йæ иувæрсты куыд фæцæйхызт, афтæ дуканийы къæ- 
сæрæй рагæпп кодта иу чызг, йæ уæлæ — урс халат, йæ сæрыл — 
урсгопп худ, æмæ йæм кæсгæйæ баззади Сахбад. Сылгоймаджы 

ÆНДÆРГЬУЫЗОН БОН 
97 
куы ауыдта, уæд йæ цæсгом ныррухс и, афтæмæй йæм йæхи бап- 
пæрста. 
— Хорз ус, — дзуры усмæ. — Æхца дын раст нæ радтон. 
Сылгоймаг йæ сæр батылдта, йæ былтæ табугæнæджы змæлд 
бакодтой. 
— Абоныстæн, кæсгæ дæр сæм не ’ркодтон, афтæмæй сæ æртъы- 
стон мæнæ ме ’хцадоны, фен сæ мæнæ æмæ мæм уæлдай цы раир- 
вæзт, уый айс, — сылгоймаг йæ хызыны комыл ахæцыд. — Ныр 
хорз у, æмæ автобус нæ фæци, æмæ нæ ацыдтæн. Уыййеддæмæ 
сæ куы ахастаин, уæд мæ худинаг нæ ныхъхъæр уыдаид! 
Чызг бахудти сылгоймаджы ныхæстæм æмæ йæм Сахбад кæс- 
гæйæ аззад: афтæ рæсугъд ыл фидыдта уыцы бахудт, афтæ — йæ 
былтæ фæтынг сты, цыдæр æфсæрмдзæстыг тынг фесты йæ 
былтæ æмæ йæ урс-урсид дæндæгты рæгъ гомæй аззади сæ астæу. 
— Уæлдай дæм нæ раирвæзти, нæ, мæ мадыхай, цы дæм æмбæл-1 
ди, уый дын æххæстæй нæ радтон. Æртæ туманы бæсты дæм 
дыууæ туманы йеддæмæ нæ радтон. Ныр хорз уыди, æмæ нæ 
ацыдтæ, уыййеддæмæ ма цы ми бакодтаин?! 
Сахбад æмбæрста — нæ йæ æвдæлы — Зæридан уымæ кæсы! 
Фæлæ уыцы ус æмæ уыцы чызгæй йæ цæстытæ ратона, уый йæ 
бон нал уыди. 
— Мæнæ Хуыцауы диссæгтæ! — загъта хъæрæй сылгоймаг. — 
Æз та афтæ фенхъæлдтон — уæлдай мæм раирвæзти, — стæй чыз- 
джы уæхскыл йæ арм æрæвæрдта. — Æз уыцы туманæй \уæлдай 
хъæздыгдæр нæ фæуыдзынæн, фæлæ дæуæн дæ лæджыгъæд ■<- 
хуыздæр! Акæсæд-ма исчи! Мæ фæстæ мын æй куыд раскъæфта! 
— Хатыр мын фæуæд, нæ? — бахудти та чызг, æмæ та йæ 
былтæ дæр фæтынг сты, стæй, йæ къухы цы ’хца уыд, уый сыл- 
гоймаджы къухы фæсагъта æмæ дуканийы гом дуарыл фæмидæг 
и. Уынг цыма афтидæй аззади, афтæ фæкасти Сахбадмæ, æмæ 
йæм уыцы тæккæ рæстæджы фæзынди иу хуымæтæг хъуыды: 
ныр дæ ма ’вдæлæд, Зæридан дæм ма кæсæд, æмæ бацу дука- 
нимæ, кæддæра уым та куыд фидауы уыцы чызг йæ урсгопп 
худы, кæддæра уым дæр бахуды æлхæнджытæм æмæ уым дæр 
афтæ дзæбæх фæтынг вæййынц йæ хъæлæрдзыгъуыз былтæ, стæй 
афтæ аззайынц гомæй йæ урс-урсид дæндæгтæ! Фæлæ тагъд кæны. 
Зæридан уымæ кæсы, æмæ ма йæм цы цæсгом равдисдзæн! Знон 
æм куысты кæрон æрбадзырдтой æмæ йæм куыддæр æрбадзырд- 
той, афтæ уый та уымæ фæци, Сахбадмæ: 
— Райсом нæм дзурынц. Хъуыддаг базмæлыд,! æвæццæгæн. 
Куысты райдианы хъуамæ уым уæм. 
Цыма æрмæст уымæ нæ дзырдтой, директормæ, фæлæ уымæ 
дæр дзырдтой, къухфыстыты хайады хицаумæ. 
Афтæ йæм бадзуры алыхатт дæр. Æмæ канд куысты фæдыл 
нæ — искуыдæй-искуыдмæ йæ хонæг куы фæвæййы, у&ддæр йæ 
къах дзуарæвæрд акæна æнæ Сахбад! I 
— Сахбад! — йæ хъустыл æрцыд уыцы рæстæджы æмæ ныз- 
7 Хуыгаты Сергей 

98 
ХУЫГАТЫ СЕРГЕЙ 
зылд йæ мидбынат Сахбад. Уалæ комкоммæ æрлæгæрды адæмы 
’хсæнты Зæридан. Йæ лæдзæг уыцы фидар быцæу фæкæны зæхмæ 
æмæ уыцы фидар къахдзæф ракæны йæ фæрсты. 
— Дæ хæрзæггурæггаг — мæн! — дзуры йæм хъæрæй æмæ йæм 
бырсы размæ. 
Сахбад цыдæргъуызон фæтыхсти. 
— Æмæ æз дæумæ куы тагъд кодтон! 
— Уыдон мæм фæразæй сты. Машинæ мæм барвыстой. Гæх- 
хæттытæ бафыстой æмæ сæ аразджытæм алæвæрдтой. Ракал- 
дзысты уыцы хъармгæнæнтæ хæтæлæй-æндæрæй, сæ бæсты сын 
нæуджытæ авæрдзысты. Кæрты дæргъæй-дæргъмæ æфснайæн 
бынæттæ аскъæрдзысты. Бафснайдзыстæм нæ бынтæ, ныссыгъ- 
дæг кæнд^ыстæм нæ бынæттæ, стæй куы райдайæм кусынтæ! 
Сахбад дæр цин кодта — кæдæй нырмæ рахау-бахау кæны! Ныр 
’цалдæр зымæджы, хъарм цы у, уый нæ федтой. Бынтондæр хицæн 
уыдысты иумæйаг хъармгæнæнтæй музейы агъуыстытæ. Æмæ-иу 
бынæй байдзаг сты донæй. Йæ кæрц ничи ласта, йæ худ ничи иста, 
афтæмæй бадтысты сæ бынæтты æгас музейы кусджытæ. 
Афицер уыди Зæридан, Афганистаны йæ бамидæг кодтой. 
Уырдыгæй дыууæ лæдзæгимæ ссыди. Иу куы аппæрста лæдз- 
джытæй, уæд куыст агурын æрымысыд. Фæдзырдтой йæм. Му- 
зейы кой йын скодтой. 
— Уæртæ музейы хицау нæй, сæфтмæ æрцыди музей — сæ- 
фынц н$е фыдæлты хæзнатæ! 
'\ Уый йæ цæнгтæ фæйнæрдæм фæхаста. 
— Цы ми уын кæндзынæн уæ дзывыры зæрæдтæ æмæ уæ 
донхæссæн къуыстилтимæ?! Æз хæстон лæг дæн. 
-V Хæст дын кæцæй æрхæссæм! Ныр ды хæстон лæг дæ, уый 
тыххæй йскæмæн хæст расидæм? — бабустæ йыл кодта министр. 
Æмæ йæм уæд та йæ хæдивæг бадзырдта министрæн: 
— Кæд хæстон лæг дæ, уæд, цард хæст кæй у, уый цæмæннæ 
зоныс? Цард ахæм хæст у, æмæ дзы цы бон фæцæф уыдзынæ 
æмæ дзы цыхуызæн цæф фæуыдызнæ, уый зонгæ дæр нæ бакæн- 
дзынæ. — Уыйфæстæ та йын зæрдæтæ æвæрынмæ фæци хæдивæг: 
— Цы цин дын и? 
— Дæлбулкъон. 
— Мах дын инæлары цин ратдзыстæм, — бахудти хæдивæг. 
— Куыд’ мын ратдзыстут инæлары цин? — бахудти Зæридан дæр. 
— Нæ музейтæн дæ генералон директорæй куы сæвæрæм, уæд 
инæлар нæ уыдзынæ!? Уæдæ уым, дзывыртæ-йедтимæ чи ар- 
хайа, ахæмтæ бирæ ис. Уыдонæн фадæттæ саразын хъæуы, ахæм 
фадæттæ сын саразын хъæуы, æмæ сæ куыстмæ чи аздаха, йæ 
хуылфмæ сæ чи ныккæсын кæна куыстæн. Музейтæн се ’вæ- 
рæнтæ чц разынын кæна адæммæ. Уыдон не стыр хæзна сты. 
Æмæ уый| хъуамæ æмбарой музейæн йæ наукон кусджытæ нæ, 
фæлæ йæ уынгмæрзджытæ дæр. Уæдæ йæм цæугæ чи кæна ми- 
дæмæ, уыдон та, пысылмон дингæнджытæ далæ Меккæмæ цы 

ÆНДÆРГЬУЫЗОН БОН 
99 
зæрдæйыуагимæ цæуынц, уыцы зæрдæйыуагимæ цæуой хъуамæ — 
табу, музейы бардуаг, дæхицæн! 
Æмæ йæ хъус никæмæн сивæзта Зæридан, Сахбады ахуыргæ- 
нæг куыд ивæзта хъустæ, афтæ, фæлæ музейы кусджытæ сæ- 
химæ æркастысты. Иæ ныхасы уæз разынди Зæриданæн. Йæ 
лæдзæг дæр цыма уæлдай хатт никуы æруагъта зæхмæ. 
— Æмæ ам цы гæнæг дæ? — Йæ лæдзæгæй зæхх æркъуырдта 
Зæридан. 
— Мæнæ ацы дуканимæ бакæсинаг уыдтæн, — цыма йæхицæн 
дзырдта, уыйау багуым-гуым кодта Сахбад. 
— Бауай, уæдæ, ’мæ фездæх. Уалæ уым æмбырд и æмæ сæм 
байхъусæм. 
— Уæд нал цæуын дуканимæ, цом æмбырдмæ уæд. 
Æмбырд уыди Ногдзауты галуаны. Хъазтизæртæ-иу кæм уыд 
ногдзаутæн, уыцы стыр залы къух бакæнæн нал уыди. Сахбад 
иуæрдæм йæ сынæгæй хæцыд, иннæрдæм — йе уæхскæй, афтæ- 
мæй размæ алæсæгау кодта адæмы ’хсæнты. Сценæйы уыд сырх 
æмбæрзæнæй æмбæрзт стъол. Йæ фæстæ бадти цалдæр лæджы — 
хицæуттæй дæр дзы уыди чидæртæ, стыр хицæуттæй нæ, фæлæ 
иннæтæй. Сценæйы былыл лæууыд урссæр æмæ сауæрфыг лæг, 
бæрзонд æмæ бæзæрхыг. Йæ ныхас нæрыд — уыцы бæрзонд цар, 
æмæ-иу дæргъæй-дæргъмæ къултыл йæхи хойгæ ахаста, цыма исты 
æфсæйнаджы гуылфæн уыди, уый хуызæн. 
— Цæдис куы рафæлдæхтой, уæд ыл сæхи ныццавтой, балби- 
рæгътæ цæф сагыл куыд ныццæвой сæхи, афтæ. Бæстæйы хъай- 
магъæй цыдæриддæр и — нефтгуырæнæй, зæгъай, газуадзæнæй, 
зæгъай, алмазгуырæнæй, зæгъай — æрбадтысты сыл, лæг йæ фыды 
бынтыл куыд æрбада, афтæ, æмæ сæ иу бафæрсæг нæ фæци: — 
Цы ми кæнут?! — Æмæ сын чи зæгъа, сæ номыл сын нæ хицауад 
кувæндæтты мысайнæгтæ куы æвæры, фиддонтæ, дам, афоныл 
фидынц. Диссаг уæм нæ кæсы, стыр диссаг?! Мæнæ дын дæ 
дуцгæ хъуг исчи йæ кæвдæсыл куы æрбæтта, стæй-иу дын искуы- 
дæй-искуыдмæ сылыйы хуыпп куы авæрид! Ахæм диссаджы пад- 
дзахад нын сарæзтой, æмæ дзы цас фылдæр адавай, уыйас дзы 
лæг у нымаддæр. 
Сахбад хъуыста æмæ йæ хъустыл не ’ууæндыд. Уæдæ ма ис- 
куы уый æрцыд, æмæ хицауады лæгты раз сыстай æмæ сын сæ 
паддзахадæй афтæтæ дзурай уыйæппæт адæмы ’хсæн?! 
— Æмæ, дам, Уæрæсе ацы фæндаг равзæрста — уыдон, бæс- 
тæйы хицау чи сси, уый ныхæстæ сты, — хъуысти Сахбадмæ 
лæджы фидар ныхас. — Уæд кæцы æмбырды сдардтой Уæрæ- 
сейы адæм сæ къухтæ æмæ кæцы æмбырды загътой: — Мæнæ 
ацы фæндаг æвзарæм?! — Æмæ сæ рустæ куы тонынц, æмæ сæ 
уæрджытæ куы хойынц Уæрæсейы адæм, цы рухс фæндагыл цы- 
дысты, уый сын кæй байстой, уый тыххæй. Уæд æнæхъæн бæс- 
тыдзаг адæмы сайынмæ йæ гæрзтæ чи рабæтта, уый цы хорзы 
хъуамæ бацæуа уыцы адæмæн! 

100 
ХУЫГАТЫ СЕРГЕЙ 
Стæй нал хъуысти Сахбадмæ лæджы ныхас, æмæ батыхсти 
Сахбад — уæдæ уый хуызæн дзæбæх дзырдта — хъус æм æмæ 
йæм хъус! Æмæ ахъавыд — искæуылты æввахсдæр куы балæу- 
уид! Фæлæ йæ фæйнæрдыгæй чи балхъывта, уыдоны ’хсæнты 
размæ балæууæнтæ-йедтæ уыди! Уæд йæ къубал сивæзта ’мæ, 
уартæ сценæмæ цы ныллæг асин уыд, ууыл æрнæм-æрнæмгæнгæ 
фæхизы Къæмбинат, далæ сæ дуарыл чи слæууы алы райсом 
æмæ алы изæр æмæ дзы тамако чи фæдымы, уыцы Къæмбинат. 
Æмæ йæм кæсгæйæ баззади Сахбад — кæд уый нæу, кæд æндæр 
исчи у æмæ йæм уый хуызæн фæкаст! Æндæр Къæмбинат ам цы 
ми кæны? Науæд кæдæм фæхизы уыцы уæззау-уæззау, кæд Къæм- 
бинат у, уæд?! 
— Табуафси, — дзуры Къæмбинатмæ, стъолы фæстæ цы лæгтæ 
бадти, уыдоны астæу лæугæ чи кодта, уыцы дастсæр æмæ кæ- 
сæнцæстджын лæг. — Стæй аздæхт адæммæ: — Ныхасы бар — 
Микелаты Къæмбинатæн. 
— Бузныг, — загъта Къæмбинат, йæ къухыл схæцыд, йæ фындз 
æрысгæрста, цыма, цæмæй, йæ фындз куыд гуыбыр у, уый рав- 
диса, уый тыххæй схызти сценæмæ: — Дзуринæгтæ бирæ и, бæстæ 
йедзаг у дзуринагæй, дзуринаджы йеддæмæ ницуал баззади не 
стыр бæстæйы. Æмæ сæ лæг кæцыйæ райдайа, уый дæр нал зоны. 
Ай диссаг нæу — уыйас стыр паддзахад уай, æмæ дæ уал æмæ уал 
азы халыны змæлды йеддæмæ аразыны змæлд макуыцæй райхъуы- 
са! Æрмæст — халгæ! Колхозтæ ’мæ совхозтæ халгæ, заводтæ 
’мæ фабриктæ — халгæ, æфсады уагæвæрдтæ — халгæ, скъолаты 
ахуыры фæткæвæрд — халгæ. Халгæ ’мæ халгæ. Цымæ ма Хуы- 
цау искуы ахæм æнамонды хицауад æруагъта зæхмæ! Коллекти- 
вон хæдзарад, дам, нæ бæззы. Мæнæ, дам, фермерон хæдзарад у 
хорз. Æмæ райхæлдтой уыцы мыдыкъусы хуызæн колхозтæ æмæ 
совхозтæ, æмæ сæ ныххæлæттаг кодтой. Ныр йæ цæхæрадоны 
кæрон дыууæ насы кæмæн батымбыл вæййы, уый, дам, фермер, 
йæ дзæргъы фæдыл цалдæр мæллæг хъыбылы кæмæн хъыс-хъыс 
кæны, уый дæр — фермер. Фермер мондагæй сæ былыцъæрттæ 
бахсыдтой нæ хицауад. Æмæ фермертæ — бирæ, нæ быдыртыл та 
гæдыйыдымæг ахъазыд. Нæхæдæг уартæ арвыкæронæй ласæм 
алы хæдмæл æмæ сымæр хæринæгтæ æмæ сæ хæрæм, æмæ ныл 
иу низ иннæйы фæдыл æфты. Худинаг та сæм куыд ницы кæсы — 
Уæрæсейы хуызæн тыгъд быдыртæ æмæ æгæндæг хъæдтæ кæ: 
мæн уа, уый хъуамæ авд хохы фæсте ласа искæй уæлдæйттæ?! 
Уыйфæлтау сыдæй куы аскъуыиккам, уæд хуыздæр нæу?! Фæлæ 
худинаг бамбарынæн дæр лæг хъæуы, лæг, лæгау лæг. Алы хы- 
лычъы лæгмæ худинаг нæ хъары. 
Стæй Сахбады раз иу стыр лæг æрбалæууыд — кæцæйдæр æй 
æрбассывтой иннæтæ — æмæ Сахбад нал уыдта Къæмбинаты, йæ 
ныхас дæр æм нал хъуыст, æмæ, иуæрдæм ивæзта йæхи, иннæр- 
дæм ивæзта йæхи. Иуафон лæг йæ цонгыл схæцыд — йе ныхасы 
бар куырдта, йе йæ сæр ныхынмæ хъавыд, уымæн ницы базыдта 

ÆНДÆРГЬУЫЗОН БОН 
101 
Сахбад, фæлæ йæ сæр лæджы дæларм фæцавта æмæ уæд ауыдта 
Къæмбинаты, йæ ныхас дæр та йæм райхъуысти: 
— Æмæ далæ тайгайы тархъæды, ныххатыр кæнут, искæмæн 
йæ мидæггаг хæлаф куы аскъуыйы, уæд æй фынддæс хатты нæ 
радиойы радзурынц, ссæдз хатты — нæ телеуынæны. 
Чидæртæ бахудти, чидæртæ æмдзæгъд дæр æркодта. 
Стæй та сылгоймаг фæзынд сценæйыл. Йæ сæрыл уыд сæр- 
бæттæн баст, афтæ æнæвдæлон баст, йæхæдæг дæр æнæвдæлон- 
гъуыз зынди, æмæ Сахбадмæ афтæ фæкаст — ам кæмдæр æввахс 
кусы æмæ йæ куыст фæуагъта. Ныр, куыддæр йæ ныхас фæуа, 
афтæ фæстæмæ адугъ кæндзæни йæ куыстмæ. 
— Уыдон хурхортæ сты æмæ рухсхортæ! — йæ мæсты хъæлæс 
райхъуыст сылгоймагæн уæдмæ. — Кæцæйдæриддæр рухсы цъыртт 
цыди — фæзылдысты сыл æмæ сæ фехгæдтой, къæрмæджытæ сæ 
фæтъыстой. Рухс сын сæ цæстытæ къахы, æвæццæгæн, мæнæ, 
зæххы бын цы уырытæ цæры, уыдонæн куыд къахы рухс сæ 
цæстытæ, афтæ. Æндæр ма искуы афтæ ’рцыди! Мæнæ-иу ацы 
галуанмæ цас дзæбæх чызг æмæ лæппу нымбырд! Сæ урс хæ- 
дæттæ æмæ-иу сæ сырх галстуччыты куы ралæууыдысты уыцы 
рæгъæй æмæ-иу куыд дæле нымайгæ куы рацыдысты, Ленин æмæ, 
дам, Сталины хъуыддагыл тохмæ цæттæ ут, æмæ-иу сæ цæнгтæ 
се ’рфгуыты сæр куы авæрдтой — уæд ма уымæй дзæбæхдæр лæг 
цæмæ бакастаид! Ныр налдæр — урс хæдон, налдæр сырх гал- 
стук. Ницыуал. Ницы фестой, махæн ацы митæ чи бакодта, уыдо- 
ны сæртæ! Кæд афтæ æнхъæлынц — батайдзæн сын уыцы сывæл- 
лæтты тæригъæд? Æнхъæлмæ кæсæд! Тæригъæд тагъд нæ кæны. 
Бауадз сæ, уыдонæн дын мæ цæстыдзаг куыд фенон, афтæ исты 
амонд мæ куы уаид! — Уым мæсты æвнæлд фæкодта сылгоймаг 
йæ сæрбæттæны кæрæттæм æмæ йе ’лхынцъ аивæзта сæрбæттæ- 
нæн. — Иннæ ахæм уыцы телеуынæн! Уым цы æнæуаг митæ æвди- 
сынц — уæ, змæлæг уæ ма баззайа! Æмæ хъæды сырдтæ хъæды 
арфы куынæ кæнынц кæрæдзийы цур ахæм митæ, æмæ мах та 
нырма адæм куы хуыйнæм! Æмæ мæ уды лæбырдтытæ куы фæ- 
цæуы, телевизормæ куы фæкæсын, уæд, мыййаг та кæрæдзийы 
былтæм куы фæлæбурой, стæй та кæрæдзийы бæгънæг кæнынмæ 
куы фæуой, æмæ сæм сывæллæттæ искуыцæй куы бакæсой! Уæд 
нын цæмæ ’вдисынц уыдæттæ, цы монцмæ нын сæ ’вдисынц?! 
Æмæ сæ иу бафæрсæг цæуылнæ и — ай нæ цæмæ кæсын кæнут, 
саугуырм уæ бакæной нæ хæхты рухс дзуæрттæ?! Æви фæрсгæ 
ничиуал никæй кæны ацы бæстæйы?! 
Адæм базмæлыдысты æмæ Сахбад нал ауыдта сылгоймаджы. 
Сценæмæ исчи схызт-не схызт, уый дæр нæ базыдта, фæлæ йæм 
уæдмæ æрыхъуысти сценæйæ: 
— Мæнæ музейы зынаргъ æвæрæнтæм фæрæты цæгат куыд 
аздахай, афтæ аздæхтой паддзахадмæ æмæ дзы дур дурыл нал 
ныууагътой, хъæд — хъæдыл, ныддæрæхсæн æй кодтой, цыма 
кæцæйдæр иу тар хъæдæй хъæддаг адæмы знæм æрбабырста. 

102 
ХУЫГАТЫ СЕРГЕЙ 
Музейы коймæ Сахбад базмæлыд. Зæриданыл йæ цæст куы 
’рхæцид, уый йæ æрфæндыд. Фæлæ Зæридан никуыцæй зынд, 
æмæ та йæм æрыхъуыст уыцы лæджы ныхас: 
— Дæ кæрчытæм куыд фæдзу-дзу кæнай, цæмæй æрбамбырд 
уой æмæ сын цъæмæлтæ акалай, афтæ цæмæн дзу-дзу кæны уалæ 
уæлæмæ?! Уыцы кæфтæй-кæсæгмæ горæты лæг нал баззад, æви 
сыл гуыбынниз сыстад æмæ æддæмæ ракæсынхъом нал сты?! 
Уæдæ йæм сæ афтæ куыд ничи бадзуры: — Цæмæ нæм ласыс ацы 
адæмы, мæнæ лæг, йæхиуыл къухтæ æмæ къæхтæ нæй? — Ничи 
йæм дзуры. Тæрсгæ дзы кæной, æмæ йæм, тæрсгæ дзы цæмæй 
фæкæной, ахæмæй ницы и, аргъуыц дзы кæной, æмæ дзы цæй 
тыххæй хъуамæ кæной аргъуыц дæр! 
Сахбад фæйнæрдæм ракæс-бакæсæн бахъуыд — ай кæдæм 
æрбахауд?! Ахæм æмбырд ма уа, æмæ иууылдæр хицауады ныхмæ 
кæм дзурой! Æмæ кæд алыран дæр афтæ у, уæд ма йæ уд цæуыл 
хæцы ацы хицауадæн? Куыд æнаскъуыйгæ фæвæййы йæ уд?! 
Уæдмæ та уыцы лæг ралæууыд сценæйы былгæрон, дзургæ 
кæй æрбаййæфтой Зæриданимæ, уый — йæ урс хъæбæрхъис сæ- 
рыхил бæрзонд лæууыд. Йæ сау æрфгуытæ сау дардтой йæ фæ- 
тæн ныхы бынмæ. Æмæ лæджы цыдæр ныфс уагъта йæ уынд. 
Сахбадмæ йæ сæр дзæбæх зынд æмæ цин кодта Сахбад, лæгæн 
æм йæ сæр дзæбæх кæй зынди, ууыл. 
— Ныр Паддзахадон Думæйы фæзынди хъæппæрисджын 
æмбæлтты къорд, хъузонтæ сын разынид иннæ бæрнон куыст- 
уæтты дæр, — дзуры лæг, æмæ та йæ хъæлæс нæргæ рацæуы уым 
дæлæмæ. — Рæхджы хъуамæ бацæуой хицауадмæ æмæ бахæссой 
сæ уынаффæтæ æмæ сæ фæндæттæ. Адæмы фæллой сæхи чи 
бакодта, уыдон хъуамæ фарст æрцæуой, советон закъонтæ куыд- 
дæриддæр амонынц, афтæ — æрмæстдæр советон закъонтæ! — 
лæг йæ къух атымбыл кодта æмæ йæ ахъаззаджы тылд ныккодта. 
— Хицауад йæ гæндзæхтæ цæгъды, бæстæ, дам, ныддæлæ-уæлæ 
уыдзæн, цыма, куы фæфæлдæхтой уыцы бæстæ, уæд æнæ дæлæ- 
уæлæйæ баззад! Дæлæ-уæлæ! Дæлæ-уæлæ дæр хъæугæ кæны, 
куы хъæуа, уæд. 
Сахбад касти лæджы къухмæ — куыд дзæбæх æй атымбыл код- 
та æмæ йæ куыд дзæбæх ныттылдта! Æмæ йæ æрфæндыд, тынг 
æй æрфæндыди — ноджыдæр ма куы атымбыл кæнид йæ къух 
æмæ ма йæ куы ныттилид ноджыдæр. Æмæ уым йæ зæрдыл æрба- 
лæууыд, сæ историйы чиныджы цы ныв уыди, уый. Уым дæр, 
уыцы нывы дæр, афтæ тылдта йæ тымбылкъух иу кусæг лæг, æмæ 
афтæ, йæ къух тилгæ, æрвыста судзгæ æртхъирæнтæ паддзахмæ. 
Уыдон та йæ быны фыст уыдысты, æртхъирæнтæ, нывæн. Сах- 
бадмæ хорз кастысты уыцы æртхъирæнтæ, йæ зæрдыл сæ бадард- 
та> æмæ-иу сæ арæх дзырдта йæхицæн: «Бæрзонд фæцæудзæн ми- 
луангай фæллойгæнæг адæмы нуарджын къух, æмæ уæ деспотиз- 
мы æфсондз, ныр салдæтты джебогътæ афтæ дырысæй кæй хъаг- 
гæнынц, уый лыстæг схъистæй фæтæхдзæни фæйнæрдæм». 

ÆНДÆРГЬУЫЗОН БОН 
103 
Стæй адæм базмæлыдысты æмæ уыцы фæтæн дуарыл семæ 
рахастой Сахбады. 
Æдде къордтæ-къордтæй лæууыдысты адæм. 
— Бæстæ ныддæлæ-уæлæ уыдзæн, уый мæт сæ нæй, нæ, — 
хъуыст Сахбадмæ, цы къорды цур лæуд фæци, уый астæуæй. — 
Сæхæдæг куы ныддæлæ-уæлæ уой, уымæй тæрсынц. Уымæн æмæ, 
уырысмæ цæйау акæнынц, сæхæдæг дæр пакъуыбыл сты. Иу дæр 
сæ уый бакодта, уыцы пакъуыбыл. Стæй бадгæ дæр афтæ ракод- 
той — чи пакъуыбылдæр уа, уый — уæлдæр. Мæнæ адæмы кой 
кæй ракæнынц, ома, дам, адæмы хорзыл кусæм, уыдон лопъо 
гæдыныхæстæ сты. Капитализмæн йæ ном йæ уæлæ ис — капита- 
лыл тох, уый афтæ цъиры адæймаджы, æмæ дзы адæм нæ, фæлæ 
йæхи бинонтæ дæр рох кæнынц. 
— Омæ сын капитализм дæр куынæ у, — райхъуыст æндæр 
кæйдæр ныхас къорды астæуæй. — Ахуыргæндтæ куыд зæгъынц, 
афтæмæй сын бюрократон-олигархон цардарæзт у æмæ, дам, ахæм 
цардарæзт нырма иу бæстæйы дæр никуы уыди. 
Сахбад хъуыста лæгтæм, афтæмæй йæ цæстытæ æрхæцыдыс- 
ты — уæртæ Зæридан цыдæр хъæлдзæг ныхасы бацыд Къæмби- 
натимæ. Сахбад сæм бараст и. Фæлæ йæ цуры иу къæсхуыр лæг 
йæ даргъ кæттаг къандзолы тæрттæ тылдта, афтæмæй хъæрæй 
дзырдта, цыма, галуаны кæрты цыдæриддæр адæм уыди, уыдонмæ 
йæ зæрдæ уæзхъусæй æхсайдта, уый хуызæн: 
— Советон хицауад йæ къæхтыл куы нæма слæууыд, афтæ- 
мæй аразын куы байдыдта — горæттæ куы арæзта, заводтæ куы 
арæзта, ГЭС-тæ куы арæзта, уæд адон цæуылнæ аразынц исты?! 
Куысты бынæттыл мæрдтæм куы цæуынц, уæд, куыст кæм нæй, 
уым куысты бынат нæй, уый куыд нæ ахсынц сæ кортотæ?! Ара- 
зын хъæуы, цæмæй куысты бынат уа, уый тыххæй, аразын, Гукк! 
Цалынмæ Зæриданмæ хæццæ кодта Сахбад, уæдмæ Къæмби- 
нат уым нал уыд, æмæ бафарста Сахбад Зæриданы: 
— Къæмбинаты зоныс? 
Зæридан йæ лæдзæгæй зæхх æркъуырдта. 
— Куыд нæ йæ зонын! Нæ тæккæ сыхæгтæ уыдысты хъæуы. 
Æмæ йæ ды та цæмæй зоныс? 
— Махæн та ам сты нæ тæккæ сыхæгтæ, — бахудти Сахбад. — 
Иу хæдзары цæрæм. 
Æмæ ма йын цыдæр зæгъынмæ хъавыд Зæридан, фæлæ сæ 
фарсмæ иу тымбыл лæг уыцы хъæрæй æмæ разæнгардæй дзырд- 
та, æмæ уымæ хъусыныл фесты. 
— Скæсæд-ма сæм исчи, кæддæра куыд дзæбæх фидауынц, 
цыма къулы хуылфæй сæхи тыхтъыст ракодтой! 
Лæгтæ иугай-дыгай истой сæ тъæпæн къухтæ се ’рфгуыты 
сæрмæ æмæ кастысты къухаууонæй уæлæмæ. Сахбады уæнгтæ 
барызтысты, æхсызгон рызт бакодтой йæ уæнгтæ, уыйæппæт 
лæгтæ афтæ æнувыдæй кæй кастысты уæлæмæ, уымæй. 
Æмæ уый дæр схæцыд йæ къухыл. Æмæ кастысты галуаны 

104 
ХУЫГАТЫ СЕРГЕЙ 
стыр кæртыдзаг лæгтæ уыцы дзырдтæм. Æмæ сæ былтæ уыцы аив 
змæлд кодтой — æвæццæгæн, сæхицæн кастысты уыцы дыууæ дзыр- 
ды — «Ногдзауты галуан». Æмæ сæ афтæ алчи йæхицæн кæй касти, 
уымæй цыма ноджы уæнгтæ фидардæр кодтой, афтæ зынди. 
— Æмæ сæ халынмæ хъавыдысты, сæ фæд дæр куыннæуал 
баззадаид къулыл, фæлæ сын сæ бон ницы баци, — дзырдта уыцы 
тымбыл лæг. 
— Гæр, æмæ сæ цы хъыг дарынц? — бафарста йæ чидæр. 
— Советон дуджы ад сын кæнынц, æмæ нæ уарзынц советон 
дуджы ад. 
— Уæдæ кæцы дуджы ад уарзынц? Ацы дугæн ад дæр куынæ 
и æмæ йын хуыз дæр куынæ и — æппындæр ын куы ницы и! 
Æмæ бавнæлдта Сахбады дысмæ Зæридан. 
— Æмæ дын куыд сыхаг у Къæмбинат? 
— Хорз, — бахудти Сахбад. 
— Уæдæ Къæмбинат цæмæн хуыйны, уый-ма зæгъ, кæд дын 
хорз сыхаг у, уæд. 
— Гъей-гъа! Уый дын нæ зæгъдзынæн. 
— Æз дын æй зæгъон? 
— Зæгъ. 
— Уæдæ дзæбæх хъус. Уæд нæ хъæуы кæрон къæмбинат арæз- 
той, къуымбилы куыстгæнæн къæмбинат, советон хицауад куы 
ныллæууыди, уæд. Дунейы адæм дзы куыста, сæ хъæлдзæг змæлд 
арвмæ хъуысти. Гъемæ куы бавдæлид æмæ раст уæд куы райгуы- 
рид а Къæмбинат. Къæмбинат лæджы ном нæу, уый чи нæ зоны! 
Фæлæ уыцы дзырд афтæ адджын уыди адæмæн, уыйбæрц æхсыз- 
гон сын хаста, æмæ бавдæлдысты æмæ йæ лæппуйыл сæвæрдтой. 
— Стæй? 
— Стæй дын Хуыцау хорз ракæна, байрæзти Къæмбинат, аху- 
ыр кæнынмæ фæцыд Уæрæсемæ, куыддæр æрыздæхт, афтæ бæстæ 
ныггыбар-гыбур кодта æмæ йæ къæмбинатæн хицауæй сæвæрдтой. 
— Къæмбинаты къæмбинаты хицауæй сæвæрдтой! — бахудти 
Сахбад. 
— Кусынтæ байдыдта Къæмбинат уыцы дзæбæх къæмбинаты. 
Се ’нтыстытæ сæ сæрты акалдысты. Æмæ æппæлыдысты Къæм- 
бинатæй, афтæ хорз разамынд кæй лæвæрдта къæмбинаты куыс- 
тæн, уый тыххæй. Æмæ-иу сæм цы бæрæгбонтæ уыди, се ’нтыс- 
тытыл-иу цас цин кодтой! 
Сахбад гыццыл лæппуйау йæ дзыхмæ каст Зæриданæн. * 
— Стæй? 
— Стæй Цæдис фехæлд æмæ къæмбинат дæр фехæлд. 
— Куыд фехæлд? 
— Фехæлд. Цы куыстуæттимæ баст уыди бæстæйы мидæг, 
уыдонимæ йæ бæстытæ атыдтытæ кодтой, æмæ, йæ къæхтæ кæ- 
мæн бабæттынц, уыцы кусæрттагау йæ тъæпп зæххыл фæцыди. 
Къæмбинат-иу уæддæр æрцыди, дуаргæсимæ-иу бадти, йæ тама- 
котæй-иу ын адым-адым кодта æмæ фæцалх тамако дымыныл. 

ÆНДÆРГЬУЫЗОН БОН 
105 
Стæй лæууыдысты. Сахбад касти галуаны стыр дуармæ æмæ 
йæ цæстытыл уади Къæмбинат. Куыд дзæбæх фæцæйхызти уыцы 
асиныл! Фæлæ цыбыр уыди асин, æгæр цыбыр. Даргъдæр куы 
уыдаид! Уадз æмæ йыл хиза ’мæ хиза Къæмбинат — æмæ, дам, 
далæ, дам... Тайгайы хъæды, дам, æвæццæгæн, бæстæйы ног ха- 
барæй кæй ницы и, уымæн ракодта уыцы кæйдæр мидæггаг хæла- 
фы кой. Стæй та фæцæйхызти асиныл уæлæмæ нæуæгæй Къæм- 
бинат. Æмæ бамбæрста Сахбад: кæд æм нæ цыди Къæмбинаты 
уынын! Бад йемæ æмæ йæ истæмæйты фæрс! Бафæрс æй, æмæ 
дын дзуапп куы радта, уæд та йæ ноджыдæр бафæрс! Стæй та йæ 
уыйфæстæ дæр бафæрс. Æмæ ныр афтæ куы бакæнид æмæ сæм 
куы бацæуид, сæ дуар сын куы бахоид æмæ сæм куы бацæуид. 
Сæхимæ дæр куы нæма ссæуид, афтæмæй сæм куы бацæуид. 
Цымæ, уæд куыд уаид, куыд уаид уæд, цымæ? 
— Хоны нæ, — загъта уæдмæ Зæридан. 
— Чи?! — ныр та Сахбад бавнæлдта Зæриданы дысмæ. 
— Къæмбинат, æндæр чи! 
— Сæхимæ нæ хоны? 
— Сæхимæ нæ хоны, уæдæ нæ сæ сыхæгтæм хоны! 
Раст сыл уæд фыццаг йæ тамакойы тæф æрбауылæн кодта, 
стæй йæхæдæг дæр æрбалæууыд сæ уæлхъус Къæмбинат. 
— Мæнæн мæ машинæ ахæм у, æмæ иуæй нæдæр фылдæр 
ласы, нæдæр къаддæр, — загъта Къæмбинат æмæ бахудти. Афтæ 
дзæбæх бахудти, æмæ йæм кæсгæйæ баззади Сахбад, ома мæнæ 
куыд дзæбæх худы Къæмбинат, æмæ дзуры Сахбадмæ: — Иу 
машинæ фæуром æмæ мæ раййафут. Æз разæй цæуон, хæрзæггу- 
рæггаг фæуон нæ бинонтæм. Хорз ныхас уыд æмæ афтæ ныууа- 
дзынæн æвгъау у. — Уым йæ амонæн æнгуылдзыл схæцыд Къæм- 
бинат. — Ныхасмæ сымах афтæ ма кæсут, лæппутæ, ныхас у 
алцæмæн дæр йæ райдиан. Ацы ныхас та хорз ныхас уыди, стыр 
хорз ныхас уыди. 
Стæй ацыди Къæмбинат. Йæ цыбыр бур машинæйы бабадти 
æмæ ацыди. Сахбад æмæ Зæридан стыр уынгмæ рахызтысты. 
/Емæ хъуыды кодта Сахбад: æцæг уыди хорз ныхас, æцæг, зæх- 
хыл уæз кодта, ахæм ныхас уыди. Æмæ ахæм ныхас афтæ баз- 
зайа, йæ фæдыл мацы расайа, уый гæнæн и?! Уый хуызæн ны- 
хас!.. — Стæй арвыл йæ цæст ахаста Сахбад. Бонæй дæр хорз бон 
уыди абоны бон. Иннæ бонты хуызæн нæ уыди. Бынтондæр 
æндæргъуызон уыди. 
Окпгябрь, 2016 

СУАДÆГГЫХЪÆУЫ 
Уацау 
...Уыцы нарæг уынджы куыд æрцæйцыдтæн, 
афтæ йæ мæхæдæг дæр нæ оазыдтон, лæугæйæ 
куыд аззадтæну уый. Кауы мидæгæй хъуысти сыл- 
гоймаджы хъæлæс — йе ’рвылбоны тыхстытæй цыма 
фæскъæуттæ ныцци. 
Зæлыди зарæг. Йæ ныхæстæ уыдысты æнахуыр 
хуымæтæг, фырхуымæтæгæй лæгмæ æрмыдул чи 
зынди. Фæлæ сæм æз, кауыл банцой кодтон, афтæ- 
мæй хъуыстон æмæ хъуыстон: 
Саугъæди муркъитæ — 
Хор сæмæ нæ кæсуй... 
Æз лæууыдтæн æмæ кауыл хæцыдтæн. Зарæ- 
джы ныхæстæ æмæ мын йæ азæлд æнæнхъæлæджы 
дард кæцæйдæр раздæхтой мæ ивгъуыд бонтæ. 
Мугъуты Хадзы-Мурат. «Зарæг» 
1 
Уæд уыди, уæд, уыцы изæр уыди, уæд фехъуыста фыццаг 
хатт уыцы зарæг. Уыцы фæззыгон изæр уыди уый. Се стуртæ 
æддæ баззадысты, æмæ райсомæй скъоламæ куы цыди, уæд æм 
мад йæхи бакъултæ кодта: 
— Не стуртæ, дæ нывонд мæ Хуыцау фæкæна. Ахсæв ма æнæ- 
дыгъдæй куы баззайа нæ хъуг, уæд йæ фæздон фехæлдзæн, æмæ 
дзы хъуг пайда нал и. 
Æмæ йæм фæссихор цы дыууæ урочы уыд, уыдон куыддæр 
скодта, афтæ сæ — чиныгæй-тетрадæй — уым фæуагъта, скъолайы, 
æмæ Хуссармæ атагъд кодта. Донæй бахызт, хæрды фæцагайдта 
æмæ та-иу хурмæ кæсыныл фæци: цыбыр у фæззыгон бон, скаст 
æмæ ныккасты йеддæмæ нæу. Ноджы исты агурыс, уæд, кæуыл- 
ты агæпп кæна, ууыл свæййы. Цыма барæй фæтагъд кæны — æрта- 
лынг уа æмæ, чи цы агуры, уый ма ссара. Цыма, дунейы æнæ 
ссардæй фылдæр истытæ куы баззайа, уæд хуыздæр у! 
Фæззыгон зайæгхал бачъырццæ вæййы, лæугæ ма цы фæкæ- 
ны, уыййеддæмæ дзы удæртау нал баззайы, æфсисæн мæнæ-мæнæ 
ахъаз нал вæййы. Æмæ æрталынг уыдзæн, уæддæр ма стуртæ 
хъуамæ фæйнæрдæм лæбурой — рæмудзой уыцы æнцон рæму- 
дзæн кæрдæг æмæ футтытæ кæной, цыма нырма ныртæккæ баир- 
вæзтысты хизынмæ, уый хуызæн. 

СУАДÆТТЫХЪÆУЫ 
107 
Сосаби йæ развæндаг дзæбæх нал æвзæрста, фæллайын дæр 
байдыдта, фæлæ йæ агурын ныууадза, уыцы хъуыды йæхимæ 
æввахс дæр никуыцæй уагъта: цы цæсгомæй хъуамæ балæууа мады 
раз, се стуртæ куынæ ныскъæра, уæд?! Иу æрхы йæхи ауагъта 
дæлæмæ, уым иу суангыл цæхгæрмæ фæхæрд кодта, куыддæр йе 
рагъмæ схæццæ и суангæн æмæ уым раст алæууыд, афтæ йæ 
цæстытæ æрхæцыдысты — бынæй, суангæн йæ рæбыны — ду- 
нейы стур. Æвæццæгæн, хъæумæ чи нæ ацыд, уыцы стуртæ 6а- 
тымбыл сты æмæ иумæ хизынц. Стуртæ сты, уый дзæбæх нæ 
иртæстой цæстытæ, фæлæ уæдæ цы хъуамæ уой! Хуссары æрсытæ 
кæм æрæмбырд уыдаиккой иу ранмæ! Стæй, цæй арс и Хуссары! 
Сосаби сæм дæлæмæ йæхи ауагъта. Уым, Хуссары цы даргъ 
хъил систа кæмдæр, уымæй сæм бавзыстытæ кодта. Стуртæ баз- 
мæлыдысты, уырдыгмæ ахæцыдысты сæхиуыл, адзортт-дзортт 
кодтой, æмæ сæ дзаг гуыбынтæн сæ лыхъ-лыхъ гъæйттæй хъуыст. 
Сæ фæдыл тагъд кодта йæхæдæг дæр æмæ уайгæ-уайын бамбæр- 
ста — стонджы йын уыди, тынг стонджы. Сихорыл æй, сæхимæ 
бауайа, уымæ нæ равдæлд, æмæ, аходæнæн цы ахордта, уый 
æвджид баззади. Цыди æмæ хъуыды кодта — куыддæр схæццæ 
уа сæхимæ, афтæ йæ къухтæ æнæбары æхсæдтытæ акæндзæн 
æмæ — хæргæ. Нæдæр йæ гæрстæ раивдзæн, нæдæр æндæр. Уый 
кæд уыдзæн, æмæ ма уæдмæ кæй бон бауыдзæн æххормагæй. 
Атагъайæ хъæумæ цы лæзгъæр ссæуæн уыд, ууыл куы фæуæ- 
ле сты, уæд стурты сæхи бар ауагъта — ныр сæхæдæг цæудзыс- 
ты. Йæхæдæг дæр цыди, уыцы даргъ хъил йæ къухы, афтæмæй. 
Куыддæр, скъолайы фæзы цы сусхъæд бæлæсты дыууæ рæгъы 
уыд, уыдоны ’хсæнмæ бахæццæ, афтæ йыл уæле кæцæйдæр уд- 
дзæф æрбаулæфыд, йæ алыварс æрзылди, йæ хъусты йын цыдæр 
æнахуыр зæлтæ бацагъта æмæ йæ лæугæ фæуагъта. Лæууыд æмæ 
йæ цæстытæ тыбар-тыбур кодтой. Уый цы уыдаид, уымæй йæхи 
бафæрсынмæ хъавыд, фæлæ нал арæхст йæхи бафæрсынмæ. Фез 
мæлын нал уæндыд — мыййаг та куы базмæлой уыцы зæлтæ, куы 
сыл бамбæла æмæ куы базгъæлæнтæ уой. 
Лæууыди уыцы даргъ хъилы æнцой, æмæ дзы, кæм лæууыд, 
уый дæр байрох и, цæмæ лæууы, уый дæр. Стæй, куы ’рсабыр 
сты йæ цæстытæ сæ тыбар-тыбурæй, уæд æм афтæ фæзынд — 
уæле, уæлæ афтечы ’рдыгæй раулæфыд уыцы уддзæф. Уыцы 
æнахуыр зæлтæ йемæ чи рахаста, уыцы уддзæф, гъе! Фæлæ аф- 
течы ’рдыгæй дæр цы агуырдтаиккой уыцы зæлтæ?! Æмæ йæм 
афтæ зынын байдыдта уæд та — кæд, арвæй зæххы ’хсæн цы 
бирæ алыгъæд мыртæ ис — æмызмæлд дзы куы кæнынц — уыдо- 
нæн сæ фæлмæндæртæ æмæ сæ зæллангхъомдæртæй иу-цалдæр 
кæрæдзийыл баныдзæвыд, æмæ, уыдоны баныдзæвдæй цы азæлд 
рауад, уый фæхæццæ ис уымæ хицæн зæлтæ-зæлтæй. Ноджы йæ 
ацы сусхъæд бæлæсты фæлмæн къалиутæ бацырен кодтаиккой. 
Афтæ уыдаид, æндæр дзы иу афтечы кой дæр нæй. Цæй афтек 

108 
ХУЫГАТЫ СЕРГЕЙ 
æмæ цæй цыдæр! Æмæ та бавзæрста — тынг стонджы йын уыд. 
Нырма йын цыма афтæ стонджы никуыма уыд. Фырыстонгæй йæ 
уæнгтæ згьæлдысты йæ мидæг, æмæ йæ сæхимæ цæуын кæй хъуыд, 
ууыл баджитæнтæ кодта — чи ма йын фæцæудзæн ардыгæй уыр- 
дæм?! Фæлæ йын æнæ цæугæ цы хос уыд, æмæ йæ хъилыл 
æнцайгæ-æнцайгæ араст и. 
Мад уыцы райгондæй рауади тыргъмæ йæ размæ. Тыргъы рухс 
нæ уыд, фæлæ мады цæсгом фырцинæй куыд ныррухс æмæ куыд 
худти, уый дзæбæх æвзæрста Сосаби. 
— Уый æгъгъæл нал уыдтæн, æмæ ма ме стуртæ мæ къухы 
бафтдзысты. Нæ хъуг йе ’хсыр тæдзгæ-тæдзгæ фæхаста уым 
уæлæмæ. Æлгъитгæ дæр æй фæкодтон. Уæдæ ай хъуг дæ, бон- 
изæрмæ фæхызтæ æмæ изæры та дæ хæдзармæ рацу, бирæгътæ 
дæ бахæрой! 
Сосабийæн хæринаг авæрдта, æмæ æрбадти хæрыныл Сосаби. 
Куыддæр æрæвнæлдта фынгмæ, афтæ уыцы фæлмæн-фæлмæн 
æрзылдысты йæ алыварс уыцы æнахуыр зæлтæ, æмæ сæм хъусы- 
ныл фæци. Йæ комдзаг куыд аныхъуырдтаид, уымæ дæр нал 
арæхст. Æнæмæнг — кæмдæр чидæр зарыд, æввахс кæмдæр нæ — 
зарæг кæцæй хъуыса, афтæ ’ввахс нæ, уымæй дарддæр, бирæ дард- 
дæр уымæй, æмæ, цыма йæхæдæг нæ хъуысти зарæг, цыма йæ 
азæлд цыди кæцæйдæр, æмæ, хæтæнхуаг лæг йæ уæзæгмæ фæндаг 
куыднæуал ара, æмæ йæм куынæуал ссара фæндаг, уый адæргæй 
зарын куыд райдайа, афтæ зындис уыцы азæлд Сосабимæ. 
Æмæ йæхиуыл схæцыд. Сыстад. Мад артдзæсты æхсыр фæр- 
сыгъта. Лæппумæ кæсгæйæ баззад. 
— Цы ми кæныс, цы, уæртæ лæппу? — дзуры йæм. 
— Ныртæккæ фездæхдзынæн. 
— Гæр, æмæ дæ мадуд куы сцæйхауди стонгæй! 
— Ныртæккæ фездæхдзынæн, — ногæй та загъта Сосаби æмæ 
дуарыл ахæцыд. Æддæмæ ахызт æмæ джихæй баззад — бæстыл 
уыйбæрц талынг ныббадт, æмæ йæ кæцырдæм цæуын хъæуы, 
уый дæр нал ахста йæ зонд. Уæд кæцæй æрцыд уыйбæрц та- 
лынг?! Аргъæутты дæр куы никуы фехъуыста уыйбæрц талын- 
джы кой, æмæ ма кæд аргъæутты нæй талынджы кой дæр æмæ 
рухсы кой дæр, уæд кæм и! 
Тыхсти талынгæй. Æмæ талынгæй чи нæ батыхсдзæн! Талынг 
рухс нæу, мыййаг. Æмæ ма рухсæй дæр куы батыхсы лæг. 
Исдуг æм, искуыдæм ма цæуа, уый дæр нал цыди. Фæлæ 
йæм, мидæмæ ма баздæха, уый дæр нал цыди — уыйæппæт та- 
лынг ныууадз ам æдде, дæхæдæг мидæмæ ацу æмæ къуымы фæ- 
тæгены цырагъы рухсмæ сбад! Æмæ араст и сæ зæронд сисы 
рæбынты, райсом скъоламæ кæуылты фæцæйцæуы, ууылты. 
Уырдæм уал бацæуа, уыцы бæлæсты бынмæ, стæй бæрæг уы- 
дзæн: æцæг зары исчи æви уыцы дзæгъæлдзу мырты змæлд ауади 
йæ хъустыл. Æнæуи бæргæ хорз уаид: слæуу уыцы рагон сус- 
хъæд бæлæсты бын ацы саудалынджы æмæ дæ улæфт дæр ныу- 

СУАДÆТТЫХЪÆУЫ 
109 
уром, афтæмæй хъус æмæ хъус, кæмдæр чидæр куыд зары, æмæ 
йæ зарæджы зæлтæ куыд азæлынц, уымæ. Уымæй хуыздæр ацы 
дунейы цæмæ бабæлла адæймаг, ахæмæй ницы и. Фæлæ дзы кæд 
ницы уыди, — иу зарæджы зæл дæр дзы нæ уыди кæд æмæ иннæ 
дæр. Кæд æнæуи ауади исты йæ хъустыл! Фæллад уыди æмæ 
æххормаг, æмæ афтæмæй цы хъæуы, хъустыл исты ауайдзæн, 
уымæн! 
Цыди уыцы талынджы æрмифицаугæ цæуæджы хуызæн æмæ 
хъуыды кодта — куы ничи йыл амбæлид. Исчи йыл куы амбæла 
æмæ йæ рафæрс-бафæрс куы сиса — æмæ кæдæм цæуыс, æмæ 
цæмæ цæуыс, æмæ райсоммæ нал лæууыдтæ? Уæд ын цыхуызæн 
дзуаппытæ хъуамæ дæтта! Æниу йæ хъуыдытæ уыйонгты нал 
хæццæ кодтой, уыййеддæмæ йыл чи хъуамæ амбæлдаид уыцы 
талынджы, кæд къуыргæ искæй скодтаид, æндæр! Æмæ та-иу йæ 
цæсгом куы иуæрдæм адардта, куы иннæрдæм, фæлæ никуыцæй 
ницы хъуыст. Стæй бахæццæ и бæлæсты бынмæ, æмæ, куыддæр 
бахæццæ и, афтæ йыл цыма фыццаг уалдзæджы зæгъ æрцыд, 
уыйау ныссæх-сæх кодтой уыцы фæлмæн æмæ хъарм зæлтæ. 
Афтæ йыл ныссæх-сæх кодтой, æмæ гуыбырæй баззади сæ быны, 
æмæ цин кодта, кæмдæр ацы дунейы уый хуызæн хъарм æмæ 
фæлмæн зæлтæ кæй ис, ууыл. Хъуыста сæм, цин кодта æмæ йæм 
уалынмæ зынын дæр ма райдайой уыцы ’мбисонды зæлтæ! Цыма 
йæ алыварс змæлыдысты урс-урсид стъæлфæнтæй: иутæ-иу сæ 
уæлæмæ сцæйцыдысты уыцы стъæлфæнтæй, иннæтæ та-иу дæл- 
дæр æрцæйхастой сæхи. Цæмæй нæдæр иуæрдæм фæуæзгæ уыда- 
ид се ’рдзон баст, нæдæр иннæрдæм, афтæ. Хъуыста сæм, касти 
сæм æмæ йæхæдæг дæр бахауди уыцы æмызмæлд зилдухы, æмæ 
йыл ахæцыди уыцы зилдух. Афтечы агъуыстмæ куыд схæццæ и, 
уый нæ рахатыдта, фæлæ уым йæхи æрæмбæрста. Æмæ йæм афтæ 
зынд, цыма, афтек куынæ уыдаид, уæд афтæ цыдаид æмæ цыда- 
ид. Фæлæ афтекмæ хостæм цæуынц, фæндæгтæ йæм нæмынц 
хосхæссæн фæндæгтæ хъæуыдзаг адæм. Æмæ уым чи нæ ’рымба- 
ра йæхи, уымæн хосгæнæг хос нал скæндзæн, æвæццæгæн. 
Дохтыры куыст дæр кодта Потапыч. Афарстаид дæ — цы дæ 
риссы, куыд дын риссы — æмæ дын раттаид хос. Цæргæ дæр уым 
кодта. Агьуысты цы дыууæ хатæны уыд, уыдонæй раззаджы аф- 
тек уыд, фæстаджы та цæргæ кодта. Иу къахы йеддæмæ йын нæ 
уыд, иннæ къах ын хæсты ахауди. Æмæ-иу ыл йæхи къахы бæс- 
ты куы цыдæр фæйнæджы лыггагæй тъæпæн къахгонд уыди, æмæ- 
иу уæд йæ къухы та лæдзæг дардта, къадзони лæдзæг, куы та-иу, 
дæлæрмттæм кæй сбыцæу кæнынц, ахæм дыууæ саджилгонд лæдз- 
джытыл рацæйцыди гæппытæгæнгæ. Цæугæ та алыранмæ дæр 
кодта Потапыч. Хъæуы цин уыдаид, зиан уыдаид, ахгæдтаид-иу 
афтек æмæ йæм æдде чи лæууыд, уыцы лæгтимæ баиу уыдаид. 
Сосаби лæууыд. Зарын уырдыгæй цыд, афтекæй, æмæ йæм 
дис фæкаст — чи дзы хъуамæ зара? Йæхæдæг нæу Потапыч, ай- 
гъайдæр. Потапычæн ахæм хъæлæс и?! Стæй уый заргæ никуы 

110 
ХУЫГАТЫ СЕРГЕЙ 
фæкæны. Кæд æм уазджытæ и? Æмæ йæм уазджытæ цæуаг дæр 
нæу. Уæдæ чи хъуамæ уа? Лæууыди, хъуыста æмæ цæмæйдæр 
тæрсын байдыдта — зарæгæн йæхицæй дæр байдыдта тæрсын 
æмæ, чи зарыд, уымæй дæр. Фæлæ, чи зара, уыцы дзæбæх чи 
зара — уыцы цымыдис фæфылдæр и тасæй, æмæ, уынгæ ницы 
фæкæндзæн — цы хъуамæ фена уыцы талынджы! Уæддæр бакæ- 
са, уæртæ цæхæрадонæй бакæса тыргъмæ. Бакæса, кæддæра куыд 
уаид! Талынг уыди тыргъ дæр — цырагъы цъыртт никуы зынди 
агъуысты мидæгæй, фæлæ дзы цыди зарын, æмæ, тыргъæй кæй 
цыди зарын, уый гуырысхойаг нал уыди. Стæй иу исчи кæй нæ 
зарыди, дыууæйæ кæй зарыдысты, уый дæр нæ уыди гуырыс- 
хойаг. Ноджы, кæд нæ уыдысты, чи зарыд, уыдон, сылгоймæгтæ! 
Фæлæ чи уыдаиккой, кæцæй æрцыдаиккой, цæмæ æрцыдаиккой? 
Ацы зарæг æрхæссыны тыххæй æрцыдаиккой ацы талынг æхсæв, 
ацы æнахуыр зарæг æрхæссыны тыххæй?! 
Тахти зарæг тыргъы талынгæй, кæрты талынгыл æмбæлди æмæ 
йыл стъæлфæнтæ калдта. Сосаби цин кодта, талынг кæй уыди, 
ууыл — талынг куынæ уыдаид, уæд рухсы стъæлфæнтæ куыд 
калдтаид зарæг! Науæд рухсы афтæ хъуыстаид! Стæй, æвæццæ- 
гæн, зарынæн талынг æнæуи дæр хуыздæр у. Чи зоны, гуыргæ 
дæр талынг ран ракодта. Талынгдæр цы бæстæйы уыди, уым 
фæзындис зарæг, чи зоны. Æмæ зарæгæй хуыздæр ницы и та- 
лынг ран. Фидаугæ дæр дзы афтæ хорз уымæн кæны. 
Ныр æм иу бæллиц уыди Сосабимæ — тагъд куынæ банцаид 
ацы зарын, фылдæр куы ахæссид! Фæлæ кæд æрцыд уый, æмæ 
адæймаджы стырдæр бæллиц кæд сæххæст?! Никуы. Цыфæнды 
ма феста лæг, уæддæр йæ хуыздæр бæллиц æнæ сæххæстæй баз- 
зайы. Æмæ æрсабыр и зарæг. Стæй йæ бæсты цыдæр ныхæстæ 
райхъуысти тыргъæй. Æмæ æппындæр не сфидыдтой уыцы ны- 
хæстæ. Æмæ куыд хъуамæ скодтаиккой фидаугæ дæр — уыдонæй 
хуыздæр ныхæстæ ма уæд, уæддæр дын куыд хъуамæ сфидауой 
зарæджы фæстæ?! 
Стæй дуары хъæр фæцыд. Æвæццæгæн, мидæмæ бацыдысты. 
Сосаби ма уæддæр лæууыд — зарæг йæхæдæг банцад, фæлæ йæ 
азæлд нæ банцад: уыцы фæлмæн æмæ хъарм зæлтæй зылди йæ 
алыварс, æмæ куыд ацыдаид! 
2 
Мады гуырысхотæн сæ къуди нал скъуыд: диссагæн дзуринаг 
не сты ацы лæппуйы хъуыддæгтæ! Уæдæ-иу скъолайæ феуæгъд 
уыдаид, æндæр — дугъ-дугъ æмæ хæдзармæ, æмæ-иу суанг стыр 
фæсахсæвæртæм йæ рухс нал бацъынд. Йе стъолыл — чингуытæ 
æмæ тетрæдты рæдзæгъдтæ, æмæ йæ уыдонæй къæбæр ахæрыны 
сахатмæ дæр куынæ ’вдæлди. Бадтаид æмæ-иу бадтаид, йæ рухс- 
иу уартæ кæд æмæ кæдмæ калдаид дуары зыхъхъырæй. Ныр 
куыддæр æрталынг уа, афтæ хъуамæ йæхиуыл дуары ’рдæм ахæц- 

СУАДÆТТЫХЪÆУЫ 
111 
ахæц райдайа! Æмæ, иуæй, цин кæны мад: Хуыцау зæгъæд, æмæ 
искæй чызгмæ куыд фехсайа йæ зæрдæ! Æмæ-иу уымæ цы тагъд 
кæна! Фæлæ йæм уый хуызæн талынг æхсæв куыд хъуамæ кæса 
искæй чызг, кæм æм хъуамæ кæса! Уæд, мæнæ мæйрухсытæ рай- 
дайдзысты, æмæ уæд уыйас дæр цу! Ныр та уал, ацы талынгты 
кæйдæр чызджы дæр иу ран æруадз, дæхæдæг дæр æрбад иу ран. 
Æмæ йын бæргæ куы зæгъид уыдæттæ, фæлæ йын сæ куыд зæгъа! 
Æмæ тыхсти мад. 
Иуизæр та йæ уатæй куы рауади, уæд тыргъы йæ размæ фæци. 
Йæхи йæм бакъултæ кодта, истæмæй йæм куы фæхаты, уæд æм 
куыд бакъултæ кæны йæхи, афтæ. 
— Дæ нывонд мæ фæкæна Хуыцау, æгæр талынг у, акæс-ма, 
гъа! Æмæ дæм мæ зæрдæ фехсайы. Фесхъиу-фесхъиуæн бахъæ- 
уын, цалынмæ ’рбаздæхыс, уæдмæ. Мæнæ рæхджы мæйрухсытæ 
райдайдзысты æмæ уæд уыйас дæр цу. 
— Уый, рухсæй куы кæсай, уæд зыны талынг, уыййеддæмæ, 
æддæмæ куы ахизай, уæд афтæ талынг нæу. — Мады раз лæу- 
гæйæ аззади Сосаби. Бахудти, мады кæй сайдта, уый йæм раст 
нæ фæкаст æмæ ма йæ ныхасмæ бафтыдта: — Стæй нæхи талынг 
нæу? 
— Нæхи талынг та куыд нæу, уæдæ кæй талынг у, — бацырд- 
дæр и мад. — Фæлæ нæхи талынджы дæр лæг фæкæлын зоны, 
исты ныццæвын зоны. Де знаг ныццæвæд исты! 
— Алæ-ма, гыцци, стæй мæ сывæллон ацараз. Уæдæ кæдæм 
кæлдзынæн æмæ кæдæм цæвдзынæн исты! 
Æмæ-иу атагъд кодта — уырдæм баирвæза, уыцы гыццыл кау- 
дуарыл бахиза! Фæмидæг уа — уым æндæр дуне и! Уый ныр 
зарæг нал уыди Сосабийæн, уый æндæр цыдæр уыди, зарæгæй 
стырдæр чи у, ахæм цыдæр. Цыма йæ цард афтид бонтæ æмæ 
афтид æхсæвтæй арæзт уыд æмæ йын цыфæнды сахат дæр исчер- 
дæм куы фæкъул уа, уымæй тас уыди. Ныр уыцы бонтæ æмæ 
æхсæвтæ дзагæй-дзагдæр кæнынц цыдæр æнахуыр зæлланггæнаг 
рухсæй, æмæ ма фæкъул уа исчердæм йæ цард, уымæй йын тас 
нал у. Цыма фæдисы хъæр у æмæ, адæммæ куынæ байхъуыса, 
уымæй тæрсы — куынæ сæм байхъуыса, уæд сæм цы фыдбылыз 
кæсы, уый нæ базондзысты æмæ дзы сæхи нæ бахиздзысты. 
Рагон кæй у, уый бæрæг у, фæлæ йæ уæд йе хъусгæ куыд 
никуы фæкодта, йе йыл чингуыты куыд никуы бамбæлд? Фæлæ 
иу æмæ дыууæ зарæджы куынæ фесты фæцу ’мæ ма ’рцуйы фæн- 
дагыл цыд. Уæд та уыдонмæ куы бакæсид — чи сты, цы сты? 
Мæнæ цыма тæхгæ æркодтой кæцæйдæр, зæдтæ-иу куыд æртах- 
тысты аргъæутты мидæг зæхмæ, афтæ. Æмæ сын уыцы зарæг 
бафæдзæхстæуыд — фæхæссут æ** зæхмæ, адæмыл æй бафтаут, 
куыд нæ фесæфа. 
Æмæ фæфæнд кæны: Ногийы бафæрса — цы фæци Потапыч? 
Йæ хæдзары йын уыцы зараг чызджыты чи ’рцæрын кодта? Цæмæ 
сæ æрцæрын кодта?! Фæлæ уæд цыма цæмæйдæр комдзог цыди 

112 
ХУЫГАТЫ СЕРГЕЙ 
зарæгæн йæхиуыл дæр, чи йæ зары, уыцы чызджытыл дæр. Стæй 
уыцы сусæг цыдтытæ куы рахъæр уой, уымæй дæр фæтæрсы 
æмæ та нал бафæрсы Ногийы. Ноги се скъолайы ахуыры хайы 
хицау уыди. Уымæн дæр иу къах йеддæмæ нæ уыд. Хæсты ахау- 
ди йе ’ннæ къах уымæн дæр. Уый дæр лæдзджытимæ цыди, иу 
саджил лæдзæг йæ дæларммæ арæзт уыди, иннæ цыбыр къадзони 
лæдзæг та йæ къухы хаста. Потапычимæ зæрдыйæ уыдысты кæ- 
рæдзийыл. Исты хабар-иу кæм уыд, уырдæм дæр фылдæр иумæ 
цыдысты. Фæцæй-иу цыдаиккой иумæ, æмæ-иу уынг ныссабыр. 
Æгуыппæг-иу бафтыд уынгыл. Æндæр-иу дзы змæлæг нал уыд. 
Уыдон-иу фæцæйцыдаиккой, цыма сæ хъуыддаг никуы ницы уыд, 
цыма афтæ æнæуи цыдысты, лæдзджытимæ цæуын куыд зын у, 
уый æвдисынмæ цыдысты цыма. Æмæ-иу цыдысты, фылдæр — 
фæрсæй-фæрстæм, фæлæ-иу кæрæдзи фæстæ дæр цыдысты. 
Иухатт та сæ кæугæ федта Сосаби. Иу изæрмилты. Афтечы 
гыццыл кæрты бадтысты иу гыццыл фынджы фæйнæ фарс, сæ 
фарсмæ зæххыл адаргъ сты сæ фæйнæ дыууæ лæдзæджы. Фын- 
гыл арахъхъы авг æмæ цыдæр судзагхæлттæ. Фæлæ нæдæр хæргæ 
кодтой, нæдæр — нуазгæ. Бадтысты æмæ куыдтой. Цыма гыццыл 
лæппутæ уыдысты æмæ кæрдзыныл куыдтой. Сосаби сæ афтечы 
тыргъæй ауыдта — афтекмæ бауад, сæ сыхæгты зæронд лæгæн 
цыдæр хостæ алхæдтаид хъуамæ. Куы сæ ауыдта, уæд лæугæйæ 
аззад, стæй разылди æнæхъæр-æнæхъистæй æмæ раздæхт. Аси- 
нæй куы ’рхызт, уæд бафиппайдта, йæ цæстыты сыг кæй бадт. 
Æрлæууыд æмæ ныссæрфта йæ цæстытæ. 
Уæддæр иуизæр йæхи баласта Ногимæ. 
— Рынчын у, цы уыдзæн, куыд уыдзæн — Хуыцау æй зоны, — 
йæ уæззау æрмттæ фæуæлгом-фæдæлгом кодта, афтæмæй дзырдта 
Ноги, стæй комкоммæ бакаст Сосабимæ. — Йæ зæрдæйы бын 
кæмдæр нæмыг нæ баззади — бавналæн æм нæ уыди дохтыртæн 
æмæ уал æй афтæ ныууагътой. Уæдæй нырмæ йæ алыварс хордта 
— нæмыг нæмыг у, цыкурайы фæрдыг нæу. Ныр æй систой, йæ 
рондз ын фæсыгъдæг кодтой. Хорз уыдзæн, æмæ тугмæ никуы- 
цæй баирвæздзæн. 
— Бабæрæг æй кодтай? 
— Бабæрæг æй кодтон, куыд нæ йæ бабæрæг кодтон! Æнæуи 
йын ницы у, фæлæ йæ цæстыты иу æрхуым бады, æмæ дзы мæ 
зæрдæ йæ хъеллауæй нал банцади. 
— Куы дæ базыдтаин, уæд æз дæр ацыдаин демæ, — арф ныу- 
улæфыд Сосаби. 
— Бæргæ ацыдаис æмæ — гъа! 
Чызджыты тыххæй дæр æй хъавыди афæрсынмæ, уыцы зараг 
чызджыты тыххæй — чи сты, цы сты? Фæлæ йæ нæ афарста, 
куЬщ æй афарстаид! 
Алы изæр нæ зарыдысты, æмæ хъуыды кодта Сосаби — цымæ, 
заргæ куынæ фæкæнынц, уæд цы ми фæкæнынц? Æвæццæгæн, 
фæбадынц сæ фæтæгены цырагъы рухсмæ æмæ чингуыты фæкæ- 

СУАДÆТТЫХЪÆУЫ 
Ш 
сынц. Чингуыты кæсдзысты, куыд нæ кæсдзысты чингуыты! Æмæ 
цæмæй æвзæр у — цырагъ стъолыл æрæвæр, стæй йæм фæйнæр- 
дыгæй æрбабад æд чингуытæ æмæ кæс! Йæхæдæг дæр афтæ фæ- 
кæсы Сосаби. Æцæг йæхæдæг иуæрдыгæй æрбабады. Иннæрды- 
гæй афтид вæййы стъол. Уыдон та дыууæйæ фæбадынц стъолы 
фæйнæ фарс. Æмæ, æниу, кæд заргæ фæкæнынц мидæгæй дæр, 
уæд та! Афтæ, сындæг куы зарой сæхицæн, уæд цы кæны! Æмæ, 
кæд фæзарынц сæхицæн, уæд, цымæ, бадгæйæ фæзарынц æви 
лæугæйæ? Æмæ бадгæйæ куыд хъуамæ зарой? Зарæгæй аргъуыц 
кæнын нæ хъæуы!? Фæлæ сын уæдæй уæдмæ лæугæ дæр чи 
кæны! Æмæ, куынæ фæзарынц, уæддæр Сосаби йæ лæуды хай 
фæкæны. Цыма йын хæсгонд у æмæ йæ хæс феххæст кæны. Æмæ 
йæм уæддæр фæхъуысы сæ зарын. Йæхæдæг нæ фæхъуысы за- 
рæг — йæ азæлд фæхъуысы. Æмæ азæлд цæмæй æвзæр у, зарæ- 
джы азæлд?! Йæхийау æргом нæ фæхъуысы зарæгæн, фæлæ уæд- 
дæр фæхъуысы. Дзæбæх фæхъуысы уæддæр. Зарæг дын халам- 
балам нæу, нæ. Кæм æй базарай, уым йæ удæртауæй мацы баз- 
зайа, уый гæнæн нæй, æмæ стæй зæлын байдайы уыйфæстæ дæр. 
Ныр хъуамæ тыргъы уой. Хъуамæ зарой ныр. Уæдæ дысон 
дæр нæ уыдысты æдде æмæ та ахсæв дæр ма уой! Нæ, уый гæ- 
нæн нæй. Фæлæ ныр æхсæвтæ рухсдæр кæнын байдыдтой, æвæц- 
цæгæн, мæйрухсытæ æрбаввахс кæнынц. Æмæ афтæмæй лæгыл 
сæ цæст куы схæца! Тыргъы уæлвонгæй цæхæрадонмæ цас схæ- 
цинаг у цæст! 
Цыди æмæ уыцы адджын хъуыдытыл рахæц-бахæц кодта. 
Уæдмæ бахæццæ и каудуармæ. Æрæвнæлдта йæм, хионы æвнæлд 
æм æркодта, бахæцыд ыл. Цæхæрадонмæ ауылты фæцæуы По- 
тапыч йæхæдæг дæр. Ауылты уымæн фæцæуы, æмæ йæ кусæн- 
гæрзтæ ам сты, мæнæ сын къулрæбын цы тахагонд сарæзта, уый 
бын. Къæвда сыл куыд нæ уара, афтæ. Æрбахизы каудуарæй, цы 
кусæнгарз æй фæхъæуы, уый айсы æмæ ацæуы цæхæрадонмæ. 
Æмæ фæкусы. Рувгæ дæр фæкæны, хъæдурыхъилтæ дæр фæса- 
дзы. Фыццаг ын йæ бынат мæцъисæй æрхуынкъ кæны, стæй дзы 
хъил нытътъыссы, ахъаззаджы æнцад ыл ныккæны. Уæд йæ тъæ- 
пæн къах вæййы йæ уæлæ. 
Хъæдуртæ ’мæ настыл йæхи хафгæ бацыди Сосаби, йæ лæу- 
уæн бынатмæ куыд бахæццæ и, афтæ арв ферттывта, æнахуыр 
тæркæрттывд фæкодта. Дуне цасдæр рухсæй аззад, æмæ ауыдта 
уыцы рухсмæ Сосаби: тыргъы чъил кæй хонынц, ууыл бадтысты 
цæджындзы фæйнæ фарс дыууæйæ. Сæ фæйнæ цонджы цæ- 
джындзы уæлæ тыхт, цыма сæ се ’ннæ цæнгтæй скъæфынмæ 
хъавынц æмæ, куыд нæ акомой скъæфын, афтæ. 
Сосаби сæм кæсгæйæ аззад. Уæдæ уыдон фæзарынц, уыдон, 
— цин кодта æмæ дзырдта йæхицæн. — Уæдæ уыдон цæрынц, 
уыдон ам, Потапычы бынаты. Æмæ сæ иу Потапычы бæсты кусы, 
иннæ та йæ хо у, æвæццæгæн, æмæ йемæ рацыд: уæдæ æнцон у 
уый карæн чызгæн æцæгæлон хъæуы иунæгæй! — дзырдта йæхи- 
^ Хуыгаты Сергей 

114 
ХУЫГАТЫ СЕРГЕЙ 
цæн æмæ цин кодта, уыцы ныхæстæ кæй кæны йæхицæн, ууыл. 
Ныр та зарынтæ байдайдзысты — уыцы æнæрцæугæ зарæг та 
сисдзысты æмæ та сæм хъусдзæн æмæ хъусдзæн, æмæ та цин йæ 
хъуыры абад-абад кæндзæн. Ныр æм иннæ зарджытæ тыхарæзт 
кастысты. Йæхæдæг чи нæ райгуырд, фæлæ хъуыды кæй æркод- 
той æмæ аразгæ кæй скодтой, мæнæ халагъудтæ куыд саразынц, 
афтæ. Уый та йæхæдæг райгуырд, кæмдæр иу дард æрдузы рав- 
зæрд хуры хъарммæ æмæ йæ ацы дунейы сагъæс равзæрын код- 
та, стæй йæ мидæг бабадт уыцы сагъæс! 
Саугъæди муркъитæ — 
Хор сæмæ нæ кæсуй... 
Æндæр дзы нæма базыдта. Хъусыныл фæвæййы æмæ фæй- 
нæрдæм апæррæстытæ кæнынц ныхæстæ. Дыгургоймаг зарæг у, 
æмæ зындæр бахъуыдыгæнæн сты йæ ныхæстæ. Æмæ фæдзуры 
уыцы ныхæстæ йæхицæн — кæд хуыздæр æрбадиккой йæ комы, 
кæд сыл хуыздæр æрсæттид йе ’взаг. 
Хъуыста зарæгмæ æмæ йæм иу хъуыды æрцыди: арвæрттыв- 
димæ куы баиу уыдаид зарæг, уæд рухс фылдæр ахастаид, æмæ 
чызджыты хуыздæр федтаид, стæй зарæгæй дæр исты ныхæстæ 
æрцахстаид, фæлæ фæразæй и арвæрттывд — кæй бон ын цы у! 
Уæдмæ та арв нæуæгæй ныццæхæртæ калдта, стæй ныннæ- 
рыд — уыцы сонт къæр-къæр ратахти хæхты сæрæй æмæ хъæуы 
сæрты алæгæрста дæлæмæ, цыма æртхъирæнтæ бакодта хъæумæ, 
уый хуызæн! Арвы нæрын нæма фæсабыр, афтæ ныссæх-сæх код- 
та, ахæм сæх-сæх ныккодта, æмæ дунейы сæх-сæх йеддæмæ ни- 
цуал аззад. Цæхæрадон та бынтондæр фæци сæх-сæхы бын. 
Сосаби лæугæйæ баззад. Æмæ йын цы гæнæн уыди! Кæдæм 
фæцыдаид, кæм балæууыдаид! Стæй йæм дзы цыдæр хорз дæр 
касти — цыма цæмæйдæр зарæгимæ баст сты арвы ферттывд дæр, 
арвы ныннæрд дæр æмæ ацы сæх-сæх дæр. 
Хъæу уыцы сæх-сæхы æмбуйæ йедзагæй йедзагдæр кодта. 
Лæууыди, хъуыста уыцы сæх-сæхмæ æмæ йæм иу хъуыды æрцы- 
ди: æмæ ацафон ахæм тæрккъæвдатæ куынæуал фæкæны, уæд 
ныр, цымæ, цы ’рцыди арвыл?! Цæмæн афтæ сонт сæх-сæх нык- 
кодта ныр? Ноджы уыцы арвы къæр-къæр! Нæ, фæззыгон арвмæ 
ахæм сонт митæ нал вæййы. 
3 
Æмæ йæ йæхæдæг не ’рхъуыды кодта, уыцы дыууæ рæнхъы 
иронау куыд рацарæзта, уый. Æмæ сæ ныр куы дыгуронау дзырдта 
й^ехицæн, куы — иронау. Æнæуи ирон æвзаджы ахуыргæнæг уыди 
æмæ æмбæрста дыгурон дзырды ад. Дыгурон дзырдыл йæ хæд- 
бындур хуыздæр кæй баззад ирон æвзагæй, уый дæр æмбæрста. 
Мæнæ, тъæпæн Ир кæй, хонынц, уым сыхаг адæмты тæваг ку’ыд 
фæзынд не ’взагыл, алы хъихъгæнаг æмæ хъыррыстгæнаг мыр- 

СУАДÆТТЬОСЬÆУЫ 
115 
тæй куыд байдзаг, уым афтæ нæу. Æмæ цин фæкæны Сосаби, 
уым афтæ кæй нæу, ууыл. Мæнæ цыма, йæ сабибонтæ кæм æрвы- 
ста, уырдæм æрыздæхы дард кæцæйдæр. Æмæ, цыма, уыцы изæр 
нæ уыди йæ царды, уалæ Хуссарæй стурты куы æрцæйскъæрдта, 
уыцы изæр, уæд йæ цардæн йæ иу фарс гомæй баззадаид æмæ йæ 
цæрæнбонты дæр афтæ гомæй фæхастаид, афтæ йæм зынди. 
Ныр мæйрухсытæ байдыдта æмæ ныр зындæр у — цæхæра- 
донмæ бацæуын дæр зындæр у, уым лæууын дæр. Уæдæ хъу- 
сын дæр зындæр цы у, уыййеддæмæ æнцондæр нæу. Æмæ, дам, 
саухъæды мыртгæтæ æмæ, дам, сæм хур нæ кæсы. Уыдон мырт- 
гæтæ бæргæ не сты. Уыдон мыртгæтæ куы уаиккой, уæд афтæ 
нæ агаид зæрдæ зарæг. Стæй чи скодтаид мыртгæтыл зарæг, 
цæмæн сыл кодтаид?! Нæ, удгоймæгтæ сты уыцы мыртгæтæ, 
сылзæнг æмæ сылдзонг удгоймæгтæ. Æмæ мыртгæтæм куыд нæ 
кæсы сау хъæды тарфмæ хур, уыдонмæ та царды тарфмæ нæ 
кæсы афтæ. 
Цыди уыцы хъуыдыгæнгæ Сосаби. Цыди æмæ, цыма, мæй- 
рухсæй тыхсти. Уæдæ цавæр рухс у! Уыцы стыр мæй стулдзæн 
уыцы сыгъдæг арвыл. Уыцы æмдымбыл урс-урсид мæй, æмæ дуне 
рухсы лæсæнты бын фæвæййы. Æмæ фæтæрсы Сосаби — исчи 
йыл куы амбæла æмæ йæ рафæрс-бафæрсыл куы схæца! Æмæ 
кæдæм цæуыс? Æмæ дзы цæмæ цæуыс? Æмæ нырмæ кæм уыдтæ? 
Æмæ цæмæй нæ бафæрсдзысты лæджы! Æмæ ма-иу уæд талынг 
уыд æмæ, кæд искæуыл хæрхæмбæлд фæуай, æндæр дæ чи уыны! 
Фæлæ ныр фæзæн йæ иу кæронæй йе ’ннæ кæронмæ зыны лæг, 
æмæ дыл кæй цæст схæцдзæн — ацу ’мæ йæ базон! Далæ йæ сæхи 
Джергали кæцæй кæдæм суыдта æндæрæхсæвы размæ æхсæв! 
Раст æм уалæ фæзы уæллаг кæронæй фæтылдта йæ къух — фæ- 
лæуу-ма! Стæй йæм æрнæм-æрнæмгæнгæ æрцæйлæгæрста фæзы 
астæуты, йе стыр къухтæ гъæйтт-мардзæйы тылд кодта размæ- 
фæстæмæ. Бæрæг уыди йæ цыдтытыл — кæмдæр анызта. Куы 
йæм æрхæццæ и, уæд æм къухаууонæй бакасти, цыма йæ æнæуи 
æвзæр уыдта. 
— Ай Сосаби нæ дæ, нæ? 
Сосаби йæм ницы сдзырдта, цы йæм сдзырдтаид! Æмæ та йæ- 
хæдæг загъта уæд Джергали: 
— Гæр, æмæ ай цæхæрнуæрдынафонæй куы ахызт, уæд ма дæ 
кæдæм дæ хæйрæджытæ хæссынц?! 
Сосаби та йæм уæддæр ницы сдзырдта. Æмæ уæд Джергали 
йæ къух фæхъил кодта, цыдæр æнахуыр хъил фæкодта уыцы 
стыр къух, æмæ Сосаби фæстæмæ лæууынмæ фæци — фæтарсти 
Джергалийы къухæй. 
— Æз та дын афтæ зæгъын, æмæ иу усы къуыдырæн исты хос 
скæн æмæ адæмы фæскъулты мауал рахау-бахау кæнай. 
Сосабийы зæрдæ ’хсайдта, уырдæм æхсайдта, цæхæрадонмæ. 
Ныр уым балæуу! Афонмæ та кæд уыцы уырыссаг настæ æмæ 
хъилхъæдуртыл хъарм зæгъы къæвдайау уарынц уыцы зарæджы 

116 
ХУЫГАТЫ СЕРГЕЙ 
зæлтæ! Фæлæ, мæнæ фезмæлыд, уæд æй цыма йе ’фцæгготæй 
рацахсдзæн Джергали, æмæ лæууыд. 
— Багъæц-ма, багъæц, — йе стыр къух æрбадаргъ кодта Джер- 
гали æмæ йæ Сосабийы уæхскыл æрæвæрдта. — Уæлæ мæ Пиц- 
хелатæ фездæхтой, æмæ сæм чызг федтон, чызг, æмæ цæсты- 
тигътæ иста — уыцы дзæбæх саулагъз! Æмæ сылгоймагæн йæ 
саулагъз бæззы, уæдæ куыд æнхъæлдтай?! Мæнæ урсцъæрттæ- 
йедтæ чи вæййы, ууыл макуы баууæнд. Уайтагъд æрызгъæлдзæн 
йæ урс цъар æмæ къæдзæхы хæйрæгæй агæпп ласдзæн. Фæлæ а 
саулагъз чи уа, уый — гъей, лæппу! — Джергали йæ къух Соса- 
бийы уæхскæй айста æмæ йæ йæ фарсыл æрæппæрста. — Дæ 
хъус-ма йæм æрдар. Уæд дын Джергали амæлæд, ды йæм дæ хъус 
куынæ ’рдарай. — Уым цæхгæр ныззылдта йæ ныхас Джергали: 
— Гъæуым, дам, уæ æхсæвгæс куы хъæуы скъолайы, уæд дын 
уый ран нæ дæн, æмæ мæм уыцы хабар фæхæццæ кæнай! 
— Æмæ дзы далæ Доккыри куы кусы æхсæвгæсæй, — кæдæй- 
уæдæй сфæрæзта дзурын Сосаби. 
— Гъеныр ацу æмæ хъус ай ныхæстæм! — Иуварс ныззылди 
Джергали. — Гæр, уæдæ Доккыри уартæ фыццаг уалдзæджы куы 
ныууагъта йæ куыст, æмæ ма дзы уый фæстæ уартæ Гæбæлаты 
Чъех дæр куы акуыста æмæ та уый дæр куы ацыди, уæд ды 
æндæр скъолайы кусыс æмæ æндæр хъæуы цæрыс! — Джергали 
фæйнæрдæм аракæс-бакæс кодта, цыма, цæуыл æрбада, ахæм исты 
агуырдта, уый хуызæн. Стæй хæстæгдæр балæууыд Сосабимæ. 
— Уæдæмæ-ма дæ хъус æрдар æмæ дзы кæд ничима ныллæууыд, 
уæд дзы æз ныллæууон. Кæннод хæдзармæ капекк никуыцæй 
хауы, æмæ йе згъæр ысзынд афтæмæй хæдзарæн. 
Ныр ыл ничи амбæлд æмæ æрцарди Сосаби. Иу хатт ма акæс- 
тытæ кодта фæйнæрдæм æмæ бахæцыд каудуарыл. Цæхæрадон 
уыди сабыр. Сосаби йæ иу къах йе ’ннæ къахы сæрты иста ’мæ 
цыди хъæдурыхъилтæ æмæ насты ’хсæнты. Цæхæрадонæй кæрты 
’хсæн цы ’мбонд уыд, уымæ куы бахæццæ и, уæд фегом и цæрæны 
дуар, æмæ чызджытæ тыргъы алæууыдысты сæ урс-урсид уæлæ- 
дарæсы. Цæуылдæр кæл-кæлæй худтысты, æмæ Сосабимæ афтæ 
фæкаст, — худын сæм кæй æрцыди, уымæн рауадысты тыргъмæ, 
æндæр уæдæ мидæгæй куыд схæцыдаиккой худыныл. 
Сосаби хорз зыдта уыцы тыргъ: æрдæгæй дæлæмæ æхгæд 
уыди уæле дæлæмæ хуыд фæйнæджы уадздзæгтæй, æрдæгæй 
уæлæмæ — гом. Æмæ фæйнæджы уадздзæгтæ кæдæм æххæссы- 
дысты, уым сæ сæрмæ дæргъæй-дæргъмæ фæйнæг уагъд — хуыс- 
сæнтæ хурмæ аппарынæн, доны бедра æрæвæрынæн, дидинджытæ 
чи дардта, уый та-иу йæ дидинджыты къоппытæ авæрдта рæгъ- 
рæгъы уыцы фæйнæгыл. Уæд хæдзæрттæн иууылдæр ахæм 
тыргътæ уыди, искуы-иу хæдзар ма фестæд, уыййеддæмæ. 
Чызджытæн сæ худын нæма банцади, афтæмæй абадтысты 
уыцы фæйнæгыл фæрсæй-фæрстæм, се ’ргæмттæ сæ кæрæдзимæ 
здæхт. Уым дæр ма арахуд-бахуд кодтой, стæй æнæнхъæлæджы 

СУАДÆТТЫХЪÆУЫ 
117 
куы ратæхид сæ зарын. Сосаби фæуыргъуыйау, раст слæууын 
нал фæрæзта æмæ афтæ гуыбырæй лæууыд. Улæфыд-нæ улæ- 
фыд, уый дæр нæ хатыдта. Æмæ йæм афтæмæй бахъарыд — кæд 
нæ кодта зарæг зæлланг. Æмæ йыл дис бафтыд: нырмæ куы ни- 
куы райхъуыст йæ зæлланг, уæд æм ныр кæцæй æрцыди уыцы 
зæлланг?! Дардыл хъуыды кæнын нæ фæрæзта — уыдæттæм æй 
æвдæлди зарæгæй! — фæлæ уæддæр иу зондыл фæхæст и: мæй- 
рухс! Мæйрухсыл æмбæлы æмæ уымæн зæлланг кæны. Уый та- 
лынджы нæ зæлланг кодта. Æмæ куыд зæлланг кодтаид талын- 
джы. Цæуыл дзы зæлланг кодтаид! Зæлланг нæ — хъуысгæ дæр 
куыд кодта уыцы талынджы! Фæлæ, рухсыл куы. амбæла зарæг, 
уæлдайдæр мæйы рухсыл, уæд куыд нæ хъуамæ фæцæуа йæ зæл- 
ланг! 
Сосаби лæууыди, хъуыста æмæ йæ æндæр ницы хъуыди ацы 
дунейы. Йæ иу армытъæпæн, йæ фарсмæ цы урс-урсид нас æрзæ- 
бул и, уый лæгъз фарсыл сæвæрдта, иннæ арм йæ уадулыл ба- 
фæлдæхта. Уыдæттæ хорз бадардта йæ зæрдыл, фæлæ ма уыцы 
къаннæг каудуарыл куыд ахæцыд æмæ кæртмæ куыд ахызт, уый 
æппындæр нæ бахъуыды кодта. 
Стæй фескъуыди зарæг, цыма йæ аргъæутты сызгъæрин хæс- 
гардæй фæлыгчындæуыд, афтæ. Сосаби фæцудыдта. Æмæ уæд 
ратахти уæлæ тыргъæй: 
— Чи дæ?! 
Хъæрмæ Сосаби йе ’муд æрцыд. Раст слæууыд, йæ цæнгтæ 
æруагъта. Мæнæ тæрхоны раз кæй æрлæууын кæнынц, уый хуы- 
зæн лæууыди. 
— Чи дæ?! — ногæй та фæцыди уыцы тарст хъæр, æмæ Соса- 
бийы цæстытæ ацахстой — чызджытæ сæ бадæнæй æргæппытæ 
кодтой, размæ рагуыбыр сты, кæуыл бадтысты, уыцы фæйнæ- 
джы сæрты, æмæ йæм сæ цæстытæ ныццавтой. 
Сосаби дзурын ницы сфæрæзта. Æмæ цы хъуамæ сфæрæзта- 
ид дзурын! Æцæг æй куынæ фарстой, чи у, уымæй. Æнæуи ра- 
хъæр кодтой. Фæтарстысты ’мæ рахъæр кодтой. Фæлæ цыма йæ 
зæлланг нæ фæцыди хъæрæн. Æмæ, цымæ, цæмæннæ фæцыди 
йæ зæлланг? Æвæццæгæн, æрмæст зарæг кæны зæлланг, мæйы 
рухсыл куы сæмбæлы, уæд. Æнæуи ныхас нæ зæлланг кæны. 
Уæдæ æнæуи ныхас куы зæлланг кæна, уæд дуне зæллангæй нæ 
байдзаг уыдзæн! 
— Афтек æхсæвыгон нæ кусы, уый нæ зоныс? Стæй, кæд 
цыдтæ, уæд рæзты æрбацыдаис, адæм куыд цæуынц, афтæ, фæ- 
стæты цы ’рбабырстай?! 
— Æз хосмæ не ’рбацыдтæн, — загъта Сосаби. — Æз æнæуи 
’рбацыдтæн. 
— Уый та дын цыхуызæн ныхас у? Куыд æрбацыдтæ æнæуи? 
— Афтæ бынтон æнæуи нæ зæгъын. Зарыдыстут, æмæ уымæн, 
байхъусон уæм. 
— Чи зарыди? 

118 
ХУЫГАТЫ СЕРГЕЙ 
— Сымах. 
— Чи дын загъта? 
— Ничи мын загьта, чи мын хъуамæ загътаид! 
— Æмæ кæд æндæр исчи зарыди, уæд та? 
— Æндæр исчи нæ зарыди. Сымах зарыдыстут. Æз уæм хъуы- 
стон. 
— Кæцæй нæм хъуыстай? 
— Мæнæ цæхæрадонæй. 
— Æмæ дын чи загъта, æмæ кæйдæр цæхæрадоныл балæгæрдай? 
— Зарыдыстут æмæ... 
— Æмæ дæ цы хъуыддаг и, заргæ кæнæм, кæугæ кæнæм, уымæ? 
— Ис мæ хъуыддаг. 
— Цы хъуыддаг дæ и, цæй-ма? 
— Цы, цы, заргæ чи кæна, уымæ хъуамæ хъусгæ бакæна лæг, 
кæугæ чи кæна — уымæн та йæ фарсмæ балæууа хъуамæ. 
— Кæс-ма, дæ хорзæхæй, цы ирон æгъдæуттыл хæст у, афтæ- 
мæй æнафоны искæй дуæрттæ æрбатон! 
Сосаби й& мидбынат аралæуу-балæуу кодта. 
— Ницы ’рбатыдтон. Стæй, кæртмæ ’рбахизон, уыцы фæндæн 
мæм йæ кой дæр нæ уыди. Уæ зарынмæ фæхæццæ дæн. Цы ми 
кодтон, уый нал зыдтон. Æндæр, куынæ ’рбахызтаин, уæд бирæ 
хуыздæр уыдаид. 
— Цæмæй уыдаид уæд бирæ хуыздæр? 
— Иуæй, уайдзæфы хай нæ фæуыдаин, иннæмæй та уæ зарын 
нæ ныууагътаиккат, æмæ йæм хъуыстаин. 
Чызджытæ, цыма афтæ кæд зæгъдзæн Сосаби, уымæ кастыс- 
ты — уыйау фыццаг сæ иу æруади, тыргъæй кæртмæ цы хъæдын 
асин уыди, ууыл, стæй та иннæ, æмæ уым асины рæбын æрлæу- 
уыдысты фæрсæй фæрстæм, цыма, дыууæ кæй сты, уый æвди- 
сынмæ хъавыдысты. 
Сосаби сæм каст æмæ та-иу йæ хъуыдыйы фæзынди — цымæ 
сæ иу дзырдта йемæ æви сæ дыууæ дæр дзырдтой? Æмæ кæд сæ 
дыууæ дæр дзырдтой, уæд сын афтæ æмхуызон хъæлæстæ цæ- 
мæн и? Кæд æрмæст сæ иу дзырдта, уæд иннæ цæмæннæ дзырд- 
та, цымæ, исты? 
Афтæ лæууыдысты — чызджытæ ацырдыгæй, лæппу уыцыр- 
дыгæй æмæ кæрæдзимæ кастысты. 
Уæд чызджытæй иу базмæлыд — асиныл раздæр чи æруади, 
уый хъуамæ уыдаид — æмæ куы базмæлыд, уæд, цыма йæ уæлæ 
мæйрухс нæ фæбадт, фæлæ йыл мит фæуарыд, уыйау йæ рухс баз- 
гъæлæнтæ йæ уæлæ æмæ урс-урсид æртхутджытæй згъæлди ’мæ 
згъæлди йæ алыварс. Стæй йын йæ цæстытæ ауыдта Сосаби — тынг 
сау цæстытæ, тынг — æмæ йæм афтæ фæкаст, цыма ныртæккæ 
уыцы цæстыты сауæй арт схæцдзæни уыйæппæт мæйрухсыл. 
— Ды ахуыргæнæгæй нæ кусыс? — уый бафарста, æвæццæ- 
гæн, чи базмæлыди, уый. 

СУАДÆТТЫХЪÆУЫ 
119 
— Кусын, — загъта Сосаби æмæ сулæфыд. Тынг æй æрфæн- 
дыд, афтæ йæ истæмæйты куы фæрсиккой. Æнцондзурæн истæ- 
мæйты æмæ сын уый дæр афтæ æнцондзурæн истæмæйты куы 
дæттид дзуаппытæ сæ фæрстытæн. 
— Æз дæ фенын. Уалæ дæ рудзынгæй фенын. Дæ чингуытæ 
дæ дæларм нæ фæцæуынц, æз дын, куы дын ахауой, уымæй фæ- 
тæрсын. 
— Гъойы, — загъта Сосаби æмæ фæфæсмон кодта, афтæ кæй 
загъта, ууыл. Æндæр исты куы загътаид, уæд ма йын ноджыдæр 
уыдаид истытæ зæгъæн. Фæлæ ма ныр цы хъуамæ зæгъа! 
— Æз дæ нырма ныр æрхъуыды кодтон. Ацы мæйрухс афтæ 
ныррухсдзаст кæны адæймаджы, æмæ ма, йæ къах кæуылты айса, 
уый дæр нал фæуыны. Æмæ ды дæр æрцæуæг дæ æви ам цæрут 
сымах? 
— Нæ, æрцæуæг нæ дæн. Ам цæрæм мах. Уæртæ клубы рæзты 
куы бауайай æмæ доныл куы бахизай, уæд мах уынгмæ бахиз- 
дзынæ. Нæ дуармæ стыр акъаци бæлас зайы. 
— Æз акъаци бæлас хъулон уарзт кæнын. Мæ мады цæгат 
быдыры хъæуы цæрынц, уым суг маргъы ’хсырæй уæлдай нæу. 
Уыдон сæ цæхæрадоны кæрæтты акъаци бæлæстæ дардтой. Фæз- 
зæджы-иу сын се стыртæй иу акалдтой, ныллыгтæ-иу æй кодтой, 
йæ хырхæйфадæнтæ дæр-иу ын бафснайдтой æмæ-иу зымæг-зы- 
мæджыдæргъы суг нæ балхæдтой, афтæ фæстауæрц кодтой сæ 
сугтыл. Æвæццæгæн, сæ сугтыл афтæ фæстауæрц кæй кодтой, 
уымæн бирæ бауарзтон акъаци бæлас. Æнæуи дæр цыхуызæн 
хъæбæрхъæд у æмæ йыл цы хæмпус дидинджытæ зайы! 
— Гъойы, — загъта та Сосаби. 
— Дзæбæх ран ис уæ хъæу. Айдагъ уæ хуссар дæр дунеты 
аргъ у. Ныр дæр æм лæг не ’фсæды кæсынæй, уæд уагæры уал- 
дзæджы цыхуызæн вæййы? Иннæ ахæм, уæ суадæттæ! 
Сосаби баразæнгард и уыцы ныхæстæй, æрфæндыди йæ — 
уый дæр зæгъа истытæ, сæ хъæу куыд хорз хъæу у, уый тыххæй 
йæ сæр разыйы ’нкъуыст бакодта, гыццыл раздæр балæууыд, 
фæлæ раст уæд куы бахудид чызг. Афтæ цæхгæр бахудти, æмæ 
дзурын ницыуал сфæрæзта Сосаби. 
— Фæлæ уе ’хсæвтæ цыдæр æгæнои сты — куы уын æгæр 
талынг вæййынц, куы æгæр рухс, куы æгæр даргъ, куы — æгæр 
цыбыр. Дæ фын кæронмæ куынæ фенай, афтæмæй дæм хур куы 
багудзицц кæна! 
Æмæ уыцырдæм фæци Сосаби дæр. Уый дæр бахудæгау кодта. 
— Мæхи зæрдæ дæр сæм фехсайдта, цыма а фæстаг бонты 
цыдæр фæлдурæджджын митæ акæнынц. Мæнæ-иу амæй размæ 
ахæм талынг æхсæвтæ уыд, цыма исчи арвы цæст скъахта. 
— Арвы цæст скъахынæй Хуыцау бахизæд! — бахудти та чызг, 
æмæ Сосабийæн æхсызгон уыди, кæй та бахудти, уый. 

120 
ХУЫГАТЫ СЕРГЕЙ 
4 
Мад тыхсти — уый уыдта. Дзургæ мæнæ-мæнæ ницы кодта. 
Фæлæ фæлтау дзургæ куы кодтаид, æмæ афтæ куынæ тыхстаид. 
Æмæ-иу цæуынхъус куы сси Сосаби, уæд-иу мад цыма гыццыл- 
дæр фæци, афтæ-иу æм зынди. Æмæ-иу загъта йæхицæн Сосаби: 
ацы хатт ма. Стæй, йæ уд куы хауа уыцы чызджытæм байхъусы- 
ны мондагæй, уæддæр йæ къах нал авæрдзæн. Фæлæ та-иу изæр- 
милтæ зæхмæ сæхи куыд æрцæйуагътой, афтæ джитæнтыл баф- 
тыд, стæй-иу, цыма йæхиимæ фидаугæ бакодта, уыйау алыг: ацы 
хатт ма! 
Мадимæ аныхас кæнын хъуыд, уый æмбæрста: æрсабыр уа 
йæ зæрдæ. Никуы ницы ’рцыд, стæй никуыдæр ницы ’рцæуинаг 
у. Фæлæ, йæ ныхас, нæ, цæмæй, райдыдтаид, уый зыдта, нæ, 
цæуыл фæуыдаид, уый, æмæ зади бонæй бонмæ. Бæргæ, цæхæ- 
радоны куыстыты тыххæй куы хъуыдаид дзурын, кæнæ се стур- 
тæн зымæгмæ холлаг æрцæттæ кæныны тыххæй. Уым, уыцы ны- 
хасы, кæрæдзи бамбариккой уайтагъд, фæлæ ам ныхасагæй ницы 
и. Цы раныхас кæна, цы йæм бадзура? Кæйдæр чызджытæ фæ- 
зарынц, æмæ сæм уый та хъусгæ фæкæны, сусæгæй сæм фæхъу- 
сы йын зæгъа? Æмæ йæм йæ зæрдæ, йæ зонд кæй фæхæццæ, 
уымæй нæ фехсайдзæн?! 
— Æз тагъд æрбаздæхдзынæн, — афтæ фæзæгъы, йæ пинджак 
куы скæны, уæд. Мад йæ иу армæй йе ’ннæ армыл ныххæцы. 
Стæй афтæмæй йæ раздарæныл æрбавæры йæ æрмттæ æмæ пецы 
раз фæлæууы. Æмæ ма йæм уæд ноджыдæр иу хатт бадзурын 
байдайы Сосаби: — Æз тагъд æрбацæудзынæн. 
Стæй фæраст вæййы æмæ, Арсены нывы хистмæ цы Малхаз 
фæцæйцæуы, уый хуызæн фæзыны йæхимæ, уымæн æмæ йæ цыд 
цæмæйдæр уыцы Малхазы цыды хуызæн рауайы. Æцæг æм лæ- 
дзæг нæ вæййы. 
Ныр æй чызджытæ зыдтой, зыдтой йæ — фæхъусы сæм. Фæлæ 
сæм алы ’хсæв афтæ феппары йæхи, уый хæйрæг цæмæй уыдысты! 
Уыцы æхсæвы фæстæ-иу сæм рахызти, цæхæрадонæй-иу 
кæртмæ рахызти, æмæ-иу æм хыл нал скодтой. Æцæг ыл цин дæр 
мæнæ-мæнæ никуы бакодтой. Æмæ-иу сæм рахизид, уадз æмæ 
йыл ма бацин кæнæнт! Фæлæ уæд заргæ нал фæкæнынц — куыд 
зарой кæйдæр æнæзонгæ лæппуйы цур! Æмæ æнæуи аныхæстæ 
кæнын дæр хорз у — уыцы дзæбæх æфснайд кæрты слæуу уыцы 
урс-урсид чызджытимæ æмæ ныхæстæ кæн! Фæлæ уый ныхæстæ 
кæнынмæ нæ бацæуы, уый хъусынмæ бацæуы. Уæддæр нæгъ- 
нæгъ, æмæ та йыл анцайын байдайынц цыдæр фыдбылызтæ. Æмæ 
та ахæцы каудуарыл. 
, Иухатт та сæм куы бахызт æмæ та сæ зарын куы фæуагътой, 
æмæ та кæртмæ куы ’руадысты уыцы хъæдын асиныл, уæд сæ иу 
афтæ зæгъы чызджытæн — хыл æм нæ кодта, фæлæ хъазгæйæ 
дæр нæ дзырдта: 

СУАДÆТТЫХЪÆУЫ 
121 
— Гъеныр ма искуы куы ’рбацæуай ууылты, уæд уæлæ дуа- 
рæй уынгмæ ныхъхъæр кæндзынæн: фæдис, мæнæ чидæр Пота- 
пычы хъæдур фæтыдта! 
— Æмæ йын йæ настæ фæхаста! Уый та ма йæм æз бафтаудзы- 
нæн, — загъта иннæ чызг дæр. Стæй фæйнæ-фæйнæ цыбыр худ- 
ты бакодтой æмæ та ныхасыл йæхимæ ахæцыд фыццаг чызг: 
— Стæй дыл куы ныттымбыл уой уæ хъæубæстæ усæй-лæгæй 
æмæ дæ схуыстытæгæнгæ куы айсой сæ разæй! — Æмæ та бахуд- 
тысты, æмæ сæ бахудтыл зынди — хъыг сын нæ уыди, семæ кæй 
лæууыд, уый. 
Æнæуи сын тæригъæд кодта: дзæнæты цъиутау бон-изæрмæ 
дæр дыууæйæ, æхсæв-бонмæ дæр дыууæйæ. Афтекмæ сæм кæд 
исчи æрбауайы, уæд искæй фенынц. Фæлæ хосмæ чи ’рбауайа, 
уый цас хъуамæ афæстиат уа! Афтæмæй исты хъуæгтæ дæр куыд 
нæ æййафдзысты! Æмæ цæрæнбонты ам чи цæры, уыдон куынæ 
фæразынц æнæ кæрæдзийы цæрын, уæд уыдонæн æнцон у! Ма- 
кæмæ уайгæ бакæ, макæмæй мацы кургæ ракæ! Æмæ-иу уæд та 
уымæн куы зæгъиккой, Сосабийæн, истæуыл куы батыхсынц, 
уæд. Фæлæ сæрхызт сты, тынг сæрхызт сты. 
Уæддæр-иу хъуыдытæ кодта: ныр сын, иуизæр куы уа, уæд 
исты бадæтт, куыд кæниккой, цымæ? Зæгъæм, иу цыхт истæм 
батух, картæфтæ истæй мидæг æркæн, кæрдотæ... Фæлæ сæ куыд 
мадæй ракурдзæн, куыд сæ уыдонмæ бадардзæн! Æмæ та-иу уæд 
йæхимидæг хъуыр-хъуыр систа сæ ахуыргæнæг сылгоймæгтыл — 
уæдæ сæ иу афтæ куыд нæ зæгъы — алæ-ма! Иннæ устыты цы 
фæзмынц! Иннæ устытæй сæ бирæтæ зонгæ дæр нæ кæнынц. 
Фæлæ сæ уыдон дæр нæ зонынц ардыгæй ардæм?! Афтек æмæ 
скъола фæрсæй-фæрстæм куы сты! 
Уыцы изæр дæр та сæм бахызти кæртмæ. Алæууыдысты кæр- 
ты астæу, аныхæстæ кодтой æмæ сæм уæд куы бадзурид Сосаби: 
— Ныр уæ кæд исты фæхъæуы æмæ уæ ныфс нæ бахæссут 
искæй дуар бахойынмæ? 
— Мах ныфсджын стæм, — загъта чызджытæй иу, æвæццæ- 
гæн, афтечы чи куыста, уый уыдаид — афтæ фæкасти Сосабимæ. 
— Мах тыхджын стæм, — загъта иннæ чызг дæр. — Мах цы 
сфæнд кæнæм, уый нын сырæзы. 
Æмæ цæхгæр ныззылди чызгмæ Сосаби — æмæ уыдон зарæ- 
джы ныхæстæ куы сты! Уартæ Уанаты Къанауы зарæджы ны- 
хæстæ. Уæдæ фæкæнынц уыцы зарæг дæр, фæкæнынц! Стæй ма 
æндæр зарджытæ дæр фæкæнынц, ныр сæ уый никуы фехъуыс- 
та, уый тыххæй нæ фæкæнынц æндæр зарджытæ! 
Фæлæ уыдæтты кой не скодта. 
— Ныр уын, цымæ, лæг истытæ куы ’рбадавид, афтæ, хæс- 
сынмæ рог чи уа, ахæм истытæ, уæд куыд уаид? 
— Хæссынмæ рог чи уа, хæрынмæ адджын, ахæм хæринæгтæ- 
иу, дард фæндагыл чи цыд, уыдонæн кодтой. Фæлæ мах къæсæ- 
рæй æддæмæ нæ хизæм æмæ цы фæкæндзыстæм уыцы хæри- 

122 
ХУЫГАТЫ СЕРГЕЙ 
нæгтæ? — бахудти чызджытæй иу. Фæлæ иннæ цыма цыдæр ра- 
нымай-банымай кодта, уыйау алæууыд, алæууыд, стæй бахудти 
уый дæр. 
— Дзæбæх истытæ куы ’рбадæттид, цы лæгæй зæгъыс, уый, 
уæд æвзæр нæ уаид. 
Уый æрæджы уыди, уыцы изæр, хæрз æрæджы. Дзæбæх хъæл- 
дзæгæй фæхицæн сты, æмæ фæндтæ кодта Сосаби. Фыццаг уал 
сын кæрдотæ бадавдзæн. Сæ зымæгон кæрдойыл схиздзæн æмæ 
йын йе стæвдтæй æртондзæн. Мад æй зонгæ дæр нæ бакæндзæн. 
Стæй та æндæр истытæ — картæфтæ, цыхт. Нымад куынæ сты 
йæ цыхтытæ мадæн! Сæ нæмттæ дæр сын базондзæн, кæрæдзи- 
йæ хицæн кæнын дæр сæ райдайдзæн. Кæннæуæд сæ макæй ном 
зонгæ кæн, ма сын сæ иуы се ’ннæмæй хицæн кæн, афтæмæй 
æнцон у семæ лæууын æмæ семæ ныхас кæнын? Стæй фæуæн- 
дондæр уыдзысты кæрæдзимæ — уый чызджытæм, чызджытæ 
уымæ, уæд сæм бахатæн дæр уыдзæн. Афтæ сæм бахатдзæн 
иуизæр, æмæ йын куыд азарой, уыцы зарæг ын куыд акæной, 
уымæн æй куыд акæной æрмæст! Æмæ-иу йæ зæрдæ цины гыбар- 
гыбур ныккодта йæ риуы. Æмæ уал сын уыцы æнцойбон кæр- 
дотæ бахастаид хъуамæ. Бонрæфты сæ æртыдтаид æмæ сæ, уын- 
гæй цæхæрадоны ’хсæн цы сис и, ууыл сæвæрдтаид, стæй сæ 
изæры райстаид. 
Фæлæ нал æрцыд уыцы изæр. Уыцы дзæбæх изæр. Нал æрцы- 
ди... 
Арабимæ æфсадмæ æрсидтысты, скъолайы хæдзарады хицау- 
мæ, æцæг æрсидт нæ уыди, мæнæ, раздæр ма чи вæййы æфсады, 
уыдонмæ ма куы фæдзырдтытæ кæнынц уыйфæстæ: кæд сæ исты 
ферох и, уæд сын æй сæ зæрдыл æрлæууын кæной. Стæй нæуæг 
хæцæнгарз дæр куыд нæ фæзыны, æмæ сын уыдон дæр ацамыд- 
тытæ кæной. Хъуамæ дзы дыууæ мæйы фæуыдаид. Афтæмæй скъо- 
лайы сугтæ — нырма хъæды. Ныр сæ хъуамæ Араби искæй бæрны 
бакодтаид, æмæ Сосабийы хал схауди. Хъуамæ ацыдаиккой хъæдмæ, 
сугты цæгъдтытæ цал уыдысты, уый дæр банымадтаиккой, кæцы 
рæтты сты, уый дæр федтаиккой. Стæй сын колхоз уæрдæттæ куы 
раттаид, уæд, кæмыты сты, уый куыд зоной æмæ сæ æнæракæ- 
бакæйæ куыд ласой. Æмæ ацыдысты. Колхоз сын бæхуæрдон æрбар- 
выста æмæ ацыдысты. Директор дæр ацыди, Араби дæр, Сосаби 
дæр. Иннæ ахуыргæнджытæй дæр ма абадти чидæртæ уæрдоны. 
Хуыцаубон уыди ’мæ сæм сæхи аирхæфсыны зæрдæ æрцыди. Ацы- 
дысты. Æмæ-иу кæй уынджы базылди сæ уæрдон, уыдон-иу базмæ- 
лыдысты — ахуыргæнджытæ хъæдмæ фæцæуынц! Чи сын сæ размæ 
цы давта, чи — цы. Нуæзт дæр дзы разынди, хæрд дæр дзы бам- 
бырд и. Цыхтæй, нартхоры кæрдзынæй, цæхджынтæй. Директор 
чи у, Гала, уый та кæд нæ рахаста хом картæфтæ, цæхæры, дам, сæ 
бакалдзыстæм. Цæхæрыфых картофæй хуыздæр, дам, цы и! 
Цалынмæ сугтыл зылдысты, цалынмæ сæ ранымай-банымай 
кодтой, уæдмæ хур дзæвгар акъул и. Иу дзæбæх æрдузы арт 

СУАДÆТТЫХЪÆУЫ 123 
скодтой. Рабадтысты дзы. Сосаби дæр æрбадти. Аназа, уый йæ 
фæсонæрхæджы дæр нæ уыди. Стæй æнæуи дæр йæхи хизаг уыди 
нуæзтæй. Нартхоры кæрдзыны къæбæр æмæ йæм иу цыхты 
къæртт бафтыд æмæ уыдон æхсыдта. Иуафон, географийы ахуыр- 
гæнæг чи у, Буби, уый ма ныззара: «Урсдоны былыл сау фæр- 
дыг, бирæ дзы уымæн банызтон». Уый та нуæзты хъæстæ фæ- 
уæд, уыййеддæмæ ма базара, афтæмæй нæ ныллæудзæн. Заргæ 
та — иууыл уыцы зарæг. Нырма йæ, æндæр зарæг бакæна, афтæ- 
мæй никуы федта Сосаби. «Урсцонг дæ, чызгай...» — зарыди 
Ьуби æмæ кæцæйдæр, иу фахсæй, здæхти фæстæмæ йæ азæлд. 
Æмæ уæд уыцы азæлд йемæ куы ’рбахæссид, Саухъæды мидæг 
хур кæмæ нæ кæсы, уыцы мыртгæты зарæг! Ныппæр-пæр кодта 
уыйæппæт бæлæсты сыфтæртыл, ныззылди сæ алыварс. Сосаби 
кæсгæйæ аззади Бубимæ — кæд уый ныккодта уыцы зарæг? Æмæ 
йæ куыд хъуамæ ныккæна, цæмæй йæ зоны?! Æмæ джихтæ кæ- 
нын байдыдта Сосаби. Фыццаг сыкъа куыд банызта, уый нæ 6а- 
хъуыды кодта, фæлæ-иу æм стæй Гæбыцо — сæ бæхтæрæг — йæхи 
уырдыглæууæг акодта — сыкъа нæма ’рбадардта, афтæ-иу æм 
бадаргъ кодта йæ цонг Сосаби. Ахуыргæнджытæ-иу æм гуырыс- 
хогæнæджы кæстытæ бакодтой. Куыстамоныны ахуыргæнæг чи 
у, Быдзитта, уый ма йæм хъазгæмхасæнты æппаргæ дæр бакодта: 
— Хъæуы нуæзтæй дæм хъæды нуæзт мыдджындæр ма фæкæ- 
сæд, о Сосаби! 
Сосаби йæ хъус не ’рдардта Быдзиттайы ныхасмæ. Стæй æнæуи 
дæр ницæмæ дардта йæ хъус. Уый хъуыста уыцы сæууон-рæууон 
хъæлæстæм æмæ цин кодта, уырдæм дæр æм кæй æрхæццæ сты, 
ууыл. Æмæ йæм уæд æрцыди иу хъуыды: цымæ, ацы хъæды нæ 
уаид мыртгæтæ? Æмæ фæфæнд кодта — феста æмæ азила, кæд 
искуы фæхæст уа мыртгæйы къутæрыл, уæд дзы иу ахъаззаджы 
гсуырис æртона æмæ йæ изæры бадæтта чызджытæн. Фæлæ уæд 
Гæбыцо йæ хæдоны фæдджийыдзаг картæфтæ æркалдта лæгты 
раз, сæ цъæрттæ сау æвзалыйы хуызæн сау адардтой, æмæ дзы 
байрох и, кæдæмдæр цæуынмæ кæй хъавыди, уый. Гæбыцомæ 
дæр дзы лæугæ-лæууын антысти, йæ дурын ныууагъта æмæ йæ 
цыдæр хæйрæджытæ арт кæныныл бафтыдтой. Дæлармыдзаг 
иыхсытæ-иу æрбаласта, артыл-иу сæ иу калд бакодта æмæ-иу 
арты гуылф уæлæмæ куы фæцыд, уæд-иу гыццыл лæппуйау ху- 
дæгæй бакъæцæл и, лæууын-иу нал фæрæзта æмæ-иу дзуццæджы 
æрбадт. Афтæ-иу бадти, цалынмæ-иу худт фæци, уæдмæ. Стæй- 
иу сыстад æмæ та-иу фæхуд-фæхудгæнгæ фæцæйцыд пыхсытæ 
часынмæ. Сывæллон фестади, хæрз сывæллон. 
Æхсæвæрафонмæ бирæ нал уыдаид, куы базмæлыдысты, уæд. 
Сæ фынг цы газеттыл уыд, уыдон стымбыл кодтой æмæ сæ арты 
^аппæрстой. Стæй бавнæлдтой арт хуыссын кæнынмæ. Уæдмæ 
'’Д Гæбыцо йæ дæлармыдзаг пыхсытæ æрбатеу-теу кодта. Схæ- 
Цыд сыл æмæ сæ ныр артыл бафæлдаха, афтæ йыл йæ цæнгтæ 
<тылдта Быдзитта: 

124 ХУЫГАТЫ СЕРГЕЙ 
— Цы ми кæныс, галиудзавд фæуай, нæ уыныс, арт хуыссын 
кæнæм?! 
— Адон ма йыл баппарон, адон, кæддæра кæйонг сгуылф кæ- 
нид йæ арт! 
— Куыд ма йыл сæ æппарыс, кæдæм ма йыл сæ æппарыс?! 
Уæддæр нæ састи Гæбыцо. Уæдæ, дам, мæ фыдæбон дзæгъæ- 
лы фæуа! Цыма сæ куы баппæрстаид артыл æмæ куы сгуылф 
кодтаид арт, уæд дзæгьæлы нæ фæуыдаид йæ фыдæбон. 
Сосаби касти Гæбыцомæ æмæ-иу бахудти. Куы йын бауагъта- 
иккой йæ пыхсытæ артыл æппарын, уый йæ фæндыди. Уадз æмæ 
сгуыпп кæной, пыхсытæ сты ’мæ, хус пыхсытæ сты ’мæ. 
Хъæдæй куы рахызтысты æмæ уæрдон быдыры над фæнда- 
гыл куы бацырд и, уæд иу фæнд фæзынди Сосабимæ: цæй æмæ 
уæрдонæй агæпп кæна æмæ фистæгæй ацæуа! Афтæ асæррæтт 
кæна цæугæ-цæуын, адонмæ йæ къух фæтила — гъæй кæнут, гъæй, 
сымах, уый мæт уæ ма уæд! Фæлæ та-иу нæ асæррæтт кодта 
цæугæ-цæуын уæрдонæй. Бадти та-иу, æмæ, Буби Урсдоны бы- 
лыл сау фæрдыджы зарæг куыд кодта æмæ йын иннæтæй чи- 
дæртæ куыд хъырныдта, уымæ хъуыста. 
Хъæумæ куы рахæццæ сты, уæд ма кæмæн рухс дардта йæ 
рудзынг, кæмæн — нал. Ахуыргæнджытæй чи куыд хæццæ кодта 
йæ сыхмæ, афтæ хызти уæрдонæй. Фæстагмæ ма уæрдоны дыу- 
уæйæ баззадысты — Сосаби æмæ Гæбыцо йæхæдæг. Æмæ уæззау 
улæфтытæ ныккодта Гæбыцо, дыууæйæ куы баззадысты, уæд. 
— Уыцы пыхсытæ мын куыднæуал бауагъта артыл æппарын! 
Фæлæууæд мын дзы, æз дæр æй кæд искуы æрæййафин! 
Сосаби йæм ницы сдзырдта, цы йæм хъуамæ сдзырдтаид! Уый 
тыхсти — сæхимæ цæуын æй нæ фæндыд æмæ тыхсти. Æрæ- 
джиау сфæнд кодта: цæй æмæ уал мæнæ Гæбыцоимæ скъолайы 
кæртмæ ныццæуа, уым сугтæ кæмыты-кæмыты самайдзысты, 
уыцы бынæттæ сбæрæг кæна, стæй ма йæм уæддæр кæд нæ цæуа 
сæхимæ цæуын, уæд уал Гæбыцоимæ колхозы кæртмæ дæр ацæу- 
дзæн. 
Афтечы фæрсты куы фæцæйцыдысты, уæд æнæнхъæлæджы 
Гæбыцойы цонгыл фæхæцыд: 
— Ам-ма фæуром! 
— Цæмæ? — бафарста Гæбыцо. 
— Фæуром-ма, фæуром! 
Гæбыцо баурæдта. Сосаби ахызти уæрдонæй æмæ аздæхт Гæ- 
быцомæ. 
— Рахиз-ма! 
— Цæмæ? 
— Рахиз-ма, рахиз! 
• Гæбыцо бозитæ уæрдоны фарсы къæбæлыл æртыхта æмæ 
æрхызти. 
— Цом-ма мемæ! 
— Кæдæм? 

СУАДÆТТЫХЪÆУЫ 
125 
— Цома-ма, цом! 
Сосаби хъазуаты цыдæй цыди, æмæ Гæбыцо бацыбæл и — 
кæдæм лæгæрда! Ахæм лæгæрстытæ-йедтæм æмхиц куынæ у, йæ 
алы къахдзæф дæр баргæ куы кæны. Уалынмæ каудуар бакодта, 
бахызти мидæмæ æмæ фæстæмæ фæкаст Гæбыцомæ — Гæбыцо 
цæмæй зоны, ам каудуар и, цы дзы и, уыдæттæн! Цæмæй зоны, 
æмæ Сосаби уыцы каудуарыл кæй бахизы — мæйдар уа, мæйрухс 
уа — æмæ уартæ афтечы тыргъæй уыцы урс чызджытæ дунейæн 
диссаджы зарæг кæй фæкæнынц, æмæ сæм уый кæй фæхъусы! 
Уыдæттæн мур дæр ницы зоны Гæбыцо. Стæй æнæуи дæр цы 
:юны Гæбыцо! 
Уæдмæ бахæццæ и Сосаби, кæм фæлæууы, уырдæм, æмæ 
æрлæууыд. Йæ фарсмæ æрлæууыд Гæбыцо дæр. Куы æрлæу- 
уыд, уæд иугыццыл асым-сым кодта, стæй бафарста: 
— Ай афтек нæу? 
— Гъо, — загъта ныллæг хъæлæсæй Сосаби, йæхæдæг йæ цæс- 
тытæ ныццавта тыргъмæ — кæм уой æмæ цæмæннæ зарой! Æмæ 
ныр куынæ рахизой тыргъмæ æмæ куынæ разарой, уæд афтæмæй 
куыд аздæхдзæн фæстæмæ? Ноджы ай дæр æрбакодта йемæ, а 
Гæбыцо у, цы у, æмæ уый та цы зæгъдзæн! Æмæ тыхсын райдыд- 
та. Æмæ-иу тыхсгæ алыхатт дæр кодта, ам-иу куы ’рлæууыд, 
уæд. Фæлæ ныр цыдæр æнæрхъæц тыхстæй тыхсти. Æмæ куынæ 
рацæуой, уæд сæм хойгæ бакæндзæн — рацæут æмæ азарут?! 
Куыд сæм бахойдзæн, афтæ хойæнтæ сæм и?! Æмæ уæдæ куыд 
аздæхдзæн афтæмæй? Стæй а Гæбыцо афтæ нæ зæгъдзæн?!. 
— Исты хос дæ хъæуы? — фæрсы йæ ноджыдæр Гæбыцо. 
Сосаби тыргъмæ ныдздзицц и. Гæбыцойы ныхæстæ йæм нæ 
бахъарыдысты æмæ та йæ нæуæгæй бафарста Гæбыцо: 
— Исты хос дæ хъæуы, зæгъын? 
Æмæ йæм фæкъæпп кодта Сосаби. 
— Цæй хос мæ хъæуы! Цæмæ мæ хъæуы хос?! 
— Уæдæ? 
— Цы, уæдæ? 
— Цæмæ ’рбацыдтæ уæдæ? 
Æмæ тыргъæй йæ цæстытæ нæ фæиртæста, афтæмæй загъта: 
— Дыууæ чызджы цæры ам. Сæ иу Потапычы бæсты кусы. 
Иннæ та йæ хо у. 
— Æмæ? 
— Цы, æмæ? 
— Цы, цы, мах дæр дыууæ куыд уæм, афтæ нæ зæгъыс? 
— Цæмæн зæгъын афтæ — цæмæ хъуамæ уæм мах дæр дыууæ? 
— Уыдон дыууæ сты, æмæ мах дæр хъуамæ дыууæ ма уæм? 
Сосабийы къух хъилæй аззад, æвæццæгæн æй ныры хуызæн 
иикуыма æрфæндыд искæй уадул ныкъкъæрцц кæнын, тынг ныкъ- 
къæрцц кæнын, тынг, йæ къæрцц далæ бæлæсты бынмæ куыд 
фæцæуа, афтæ. Æмæ ма йæ къух хъил уыд, афтæмæй бадзырдта 
1 æбыцомæ: 

126 
ХУЫГАТЫ СЕРГЕЙ 
— Гъей, лæппу, ахæм æнæхафт ныхæстæ дæ куыд нæ хауа, 
афтæ бакæн. Уый дын дыууæ æмæ æртæ. 
Гæбыцо уый æнхъæл нæ уыд, æмæ йæм ацы сабыр Сосаби 
ахæм дзыхæй сдзурдзæн. Бакаст æм, йæхи йæм фæгæмæл кодта. 
— Фæлæуу-ма, фæлæуу, уæдæ мæ дæ сыдзыл цæмæ ’рбалас 
тай сыфцæй ласæгау?! 
— Уый дын сыфцæй ласæгау æмæ уæрдæхæй ласæгау! Уыдон 
заргæ кæнынц, заргæ! Уыдон афтæ зарынц, æмæ... — Уым, цыма 
йе ’взагыл фæхæцыд, уый лæуд фæкодта йæ ныхасæй — цæмæн 
ын загъта, заргæ кæнынц, уый? Цæмæн ын загъта, дыууæ сты, 
уый?! Цæмæ йæ æрбакодта, йæхæдæг дæр æнæсхъæрæй кæдæм 
æрбацæуы, уырдæм?! Цæмæн ын скодта, йæхицæн дæр сусæг 
кæй кæны, уыцы зарæджы кой?! Ныр ма цы ми бакæна? Акæна 
йæ, йæ цонгыл ын ныххæца æмæ, йæ кой-йæ хъæр куыд никуы- 
уал уа ам, афтæ йын бакæна! 
Раст уыцы тæккæ минут фегом и, цæргæ кæм кодтой чыз- 
джытæ, уыцы хатæны дуар, æмæ уыцы урс-урсидæй фæд-фæ- 
дыл тыргъы балæууыдысты сæ дыууæ дæр. Сосаби сæ куы ауыд- 
та, уæд йæ зæрдæ ныггуыпп-гуыпп кодта, афтæ ныггуыпп-гуыпп 
кодта æмæ, зæрдæ афтæ тынг гуыпп-гуыпп кæны, уый йæ ни- 
куы бауырныдтаид. Тыхсти — йæ зæрдæ афтæ куы гуыпп-гуыпп 
кæна, уæд æй хъусын нæ бауадздзæн. Йæ къухтыл уæлæмæ 
схæцыд, цыма кæмдæр йæ сæрмæ бæласы къалиу уыд æмæ 
уый ацахсынмæ хъавыд, уый хуызæн. Уæд æрцыди йæ хъус- 
тыл уыцы зонгæ тарст хъæлæс — тыргъæй ратахтысты уыцы 
дыууæ дзырды: 
— Чи дæ?! 
Æмæ йæм афтæ фæзынд, цыма сæ ацы хатт æрмæст хъусгæ 
нæ фæкодта, фæлæ сæ уынгæ дæр акодта — цыма судзгæ рацæй- 
тахтысты дыууæ джиго цъиуау, сæ судзгæ базыртæ æнæхъуа- 
джы тылд кодтой, афтæмæй. Уæддæр йæхиуыл фæхæцыд Соса- 
6и, дзæбæх сæм бадзырдта хъæрæй: 
— Ма тæрсут, хиуæттæ стæм! 
— Æмæ хиуæттæн фæстæты цæуын æмбæлы афтекмæ?! 
— Æмæ афтекмæ не ’рбацыдыстæм мах. 
— Уæдæ цæмæ ’рбацыдыстуту? 
— Мах уартæ хъæды уыдыстæм. Æмæ мæнмæ уырдæм дæр 
хъуысти уæ зарæг. Арты фарсмæ бадтыстæм, уыцы дынджыр 
арты фарсмæ, æмæ мæм уырдæм хъуысти. Æмæ уый тыххæй, 
æзын, кæд та зариккат æмæ та уæм, æзын, кæд байхъусин, ам 
дæр. Æмæ уæд Гæбыцойы дæр ракодтон — æзын, уый дæр уын 
куы байхъусид уæ зарæгмæ. 
Уæд Сосабийы цонгмæ бавнæлдта Гæбыцо. 
— Зарынтæ-йедтæ-ма ныууадз, фæлæ афтечы спъиртт вæййы 
æмæ нын дзы фæйнæ куы адариккой. 
Сосаби мæсты каст фæкодта Гæбыцомæ. 
— Куыд нын хъуамæ адарой фæйнæ?! 

СУАДÆТТЫХЪÆУЫ 
127 
— Куыд, куы, донимæ хæццæйæ. Йе ’рдæг — спъиртт, йе ’рдæг 
та дон. Афтæмæй, гъе! 
— Ацу, спъиртдарæг мауал уæд дæ хæдзарæй! 
— Дæуæн та арахъдарæг мауал уæд дæ хæдзарæй, кæд æнцон 
у, уæд! — æнæмæтæй загъта хъæрæй Гæбыцо æмæ уæлæмæ 
гыргъмæ сарæзта йæ цæстытæ. 
Æмæ та схæцыд йæ сæрыл Сосаби. 
— Иннæтæй алчи йæ дуармæ ахызт. Мах ауылты æрцæйцы- 
дыстæм æмæ... 
Чызджытæ йæ базыдтой, куыд нæ йæ базыдтой! Уый у, уыцы 
ахуыргæнæг у. Сæ зарынмæ сын чи фæхъусы. Фæлæ цытæ дзу- 
ры? Цæй хъæды кой кæны! Йæ хъæлæсæй йæхи хуызæнæй куы 
иицыуал и. 
Æмæ та райхъуысти тыргъæй: 
— Æмæ уæм исчи бахатыди — хъæдæй куы ’рцæйцæуат æмæ 
иннæтæй алчи йæ дуармæ куы ахиза, уæд-иу сымах дыууæйæ уæ 
уæрдон нæ дуармæ фæуромут æмæ-иу нæм фездæхут?! 
Сосаби фæчъыдзых и, цы ма загътаид, уый нал зыдта. Стæй 
ма дзы исты зæгъын хъуыди æви дзы ницыуал хъуыди зæгъын, 
уый дæр нал ахста йæ зонд. Иу фæнд æм фæзынд: йæ цонгыл 
фæхæца Гæбыцойæн æмæ федде уой. Фæлæ уый бæсты йæ разы 
уыцы каудуарыл куы ахæцид æмæ кæртмæ куы бахизид. Уай- 
тагъд йæ фæдыл бахызт кæртмæ Гæбыцо дæр æмæ йæ фарсмæ 
æрлæууыд. 
Сосаби уæлæмæ касти чызджытæм. Исты сæм куы сдзырдта- 
ид, уый йæ фæндыди, сæ бацыд цæмæй сраст кæна, ахæм исты. 
Хизгæ дæр уымæн бакодта кæртмæ, æвæццæгæн, æндæр цæмæ 
хызти! Фæлæ кæм уыди ахæм исты! Æмæ лæууыди. Гæбыцо ма 
йæм иу каст бакодта, стæй йыл фæстæмæ рахæцыд æмæ уæлæмæ 
дзуры чызджытæм: 
— Æмæ ныл цы бустæ кæнут?! Цыма нæ уæ хуымы кæрон 
баййæфтат, уый цъах-цъах цы систат? 
Сосаби йын йæ цонгмæ бавнæлдта, æрриуыгъта йын йæ цонг. 
Æмæ ныр та уымæ ныззылд Гæбыцо: 
— Мæхи бар мæ уадз! Фæлæуу-ма, фæлæуу, кæд дзырд нæ 
уыдтæ семæ, уæд мæ кæдæм ластай?! Дыууæ, дам, сты, æмæ 
мæхицæн загътон: дыууæ сты æмæ сæм иунæгæй уымæн нæ цæуы. 
Иунæгæй дыууæ чызгмæ чи цæуы! Ай та! 
— Чи дын загъта — дыууæ сты? 
— Ды, ’ндæр чи! 
— Æмæ дын æз уымæн загътон, дыууæ сты?! 
— Æмæ йын æз цы зонын, цæмæ мын загътай, уымæн! 
Æмæ та аздæхти тыргъы ’рдæм Сосаби. 
— Ма йæм хъусут, уæ хорзæхæй. Уым хъæды анызта æмæ 
йыл æртæфсти. 
Æмæ йæм цæхгæр ныззылди Гæбыцо. 
— Уыдон та дын цыхуызæн диттой ныхæстæ сты?! Дæ ны- 

128 
ХУЫГАТЫ СЕРГЕЙ 
хæстæ æууилгæ кæн. Кæннæуæд дын, ахуыргæнæг дæ, уымæ нæ 
фæкæсдзынæн. Ахæм мыхъхъытæ дæ скæндзынæнæ! 
— Гæбыцо! — йæ тæрттæм ын фæлæбурдта Сосаби. 
— Дæ къухтæ дæхимæ дар, уый дын Гæбыцо æмæ Бибыцо! 
Кæдæм мæ ластай дæ сыдзыл, ам дæ куыдзы хъуыдыгæнæг куынæ 
и, уæд! — загъта хъæрæй Гæбыцо æмæ гом каудуарыл цæхæрадо- 
ны бамидæг. 
Сосаби гуыбырæй баззад. 
5 
Боныгон уæды йеддæмæ никуы уыд Потапычы цæхæрадоны 
Сосаби. Изæрыгæтты дзы бирæ хæттыты уыди. Фæлæ-иу куы 
æгæр рухс уыди, куы — æгæр талынг, æмæ-иу æм цæхæрадон 
куы стырдæр касти, куы — гыццылдæр. Ныр æй федта ’мæ гыц- 
цыл уыди, уæдæ цы уыди. Уыдоны цæхæрадонæн кæд йæ цып- 
пæрæм хайы йас уыдаид, уæд хорз. Йæ дуæрттæ дæр гыццылтæ 
уыдысты, гыццыл каудуæрттæ. Æнæуи каудуар уисæй быд вæййы, 
фæлæ уыдон уисæй быд нæ уыдысты, фæйнæджы гæппæлтæй 
конд уыдысты уыдон. Потапыч сæ йæхæдæг скодта. Сæ иу кæртмæ 
арæзт уыд, иннæ та — уынгмæ. Ныр дæр ууылты æрбацыдысты 
Ногиимæ, уынгмæ арæзт чи уыди агъуысты къулрæбын, ууылты. 
Знон сæм æмбырд уыд скъолайы — Октябры бæрæгбон æрбав- 
вахс, хъуамæ йыл цæттæйæ сæмбæлой. Æмæ куы фæци æмбырд, 
уæд æм, йæ саджил лæдзæг йæ дæларммæ арæзт, афтæмæй йæхи 
æрбайста Ноги. Мидæгæй куы вæййы, уæд уыцы лæдзæджы ’нцæйт- 
ты фæцæуы, иннæ чи у, цыбыр къадзони лæдзæг, уый уартæ йе 
стъолы рæбын къулыл бахъил кæны, æмæ уым фæлæууы хъилæй. 
— Райсом дæ иу-дыууæ сахаты нæ равдæлдзæн? — дзуры Со- 
сабимæ. 
Сосаби бадгæ кодта, йæ къухты цы газет уыд, ууыл ахæцыд 
фæйнæрдæм æмæ дзы цыдæр касти. 
— Цы кæны? 
— Кæнгæ та цы кæны, фæлæ дæ кæд æвдæлы, уæд дæлæ 
Потапычы хъæдур ратониккам, кæннæуæд схус и, æмæ йыл аф- 
тæмæй къæвда куы ’рцæуа, уæд доны къусы сæфт фæкæндзæн 
мæгуыр лæджы фыдæбон. 
Сосабийæн йæ зæрдæ базмæлыд Потапычы хъæдурты коймæ, 
цыдæр риссаг змæлд бакодта йæ зæрдæ. Сыстын æй хъуыд, уый 
æмбæрста — уæдæ Ноги лæугæ кæна йæ уæлхъус, æмæ уый та 
бадгæ кæна æмæ йæм бадгæйæ дзура уæлæмæ! Фæлæ, куынæ 
сфæраза стын, уымæй фæтарст æмæ не схæцыд йæхиуыл. Но- 
гимæ, æвæццæгæн, афтæ фæкаст — йæ ныхас ын нæ бамбæрста, 
æмæ йæм багуыбыр, афтæмæй дзуры: 
— Уый хуызæн хус кæрддзæмыл иунæг æртах сæмбæлæд, 
æндæр æй нæ хъæуы, фегом уыдзæн æмæ йæ мидæг цалдæрид- 
дæр гагайы хъæстæ ис — зæххы балæудзысты. 

СУАДÆТТЬССЬÆУЫ 
129 
— Равдæлдзæн мæ, куыд нæ мæ равдæлдзæн, — дзуры Сосаби 
цыдæр хъæццицц хъæлæсæй, æмæ йæ хъуыры фæцæйбадти йæ 
иыхас: гæр, æмæ ма цы цæсгомæй бацæудзæн уыцы цæхæра- 
донмæ, цы цæсгомæй ма дзы æрлæудзæн?! Æмæ йæ стæй исчи 
куы фена чызджытæй, уæд зæхх нæ аскъуыйдзæн, æмæ уыцы 
скъуыды нæ аирвæздзæн! 
— Нæ, Сосаби, тыхбегара дын нæ кæнын, кæд дæ не ’вдæлы, 
уæд æндæр искæмæн зæгъдзынæн. Æнæуи дæумæ хорз цæстæй 
кæсы, æмæ йын йæ хъæдур иумæ æртыдтам, уый куы базона, 
уæд ьш æхсызгон уыдзæн. 
Сосабийæн йæ зæрдæ æрбауынгæг уыцы ныхæстæй — æцæг 
æхсызгон уыдзæн Потапычæн. Зæрдийæ йыл у. Йæхиуыл схæ- 
цыд Сосаби. 
— Нæгъы, æвдæлы мæ, куыд нæ мæ ’вдæлы! 
— Уæдæ-иу райсом ардæм рацу, стæй ардыгæй иумæ ацæу- 
дзыстæм. 
Ныр тыдтой хъæдур. Ноги та ам дæр иу лæдзæджы ’нцой 
архайдта. Йе ’ннæ лæдзæг уартæ дуарбахизæны бахъил кодта 
æмбондыл, иннæ лæдзæг чи у, саджил, уый йæ дæларммæ сбы- 
цæу кодта æмæ цыма дыууæ къахыл лæууыд, уый æвнæлд кодта 
хъæдуртæм йæ дыууæ къухæй. Æмæ та-иу Сосаби уый бедра дæр 
систа æмæ-иу сæ йæхи бедраимæ рог-рог фæцæйдавта уалæ тыр- 
гъы кæронмæ. Потапыч сæ йæхæдæг дæр уым фæкæны, тыргъы 
дæллаг кæрон. Æмæ, бæргæ, куы ничи ракæсид чызджытæй, фæлæ 
сæ исчи куы рахæца дуарыл, уæд хæрхæмбæлд нæ фæуыдзысты 
æмæ йæ цæсгом нæ ныггуыпп кæндзæн йæ уæлæ! Уæдæ ма исчи 
афтæтæ бакæндзæн йæхицæн! Дæхæдæг дæр цæуын кæдæм нæ 
уæндай, уырдæм искæй æнæхсæсты баласай дæ фæдыл! Науæд 
кæдæм тъыста йæхи уыцы сугты хъуыддаджы, æндæр дзы ничи 
уыд?! Фæлæ, æфсæрмæй сæфт у кæмæй фæзæгъынц, уый у, гъе, 
Сосаби! Уæд куынæ сразы уыдаид æмæ уыцы бæрн йæхимæ куынæ 
райстаид, уæд ыл ныр афтæ сыгъд æмæ уырыдæй цæуиккой ацы 
бонтæ! Нуæзтыл та йæ цы хæйрæджытæ бафтыдтой! Зонгæ дæр- 
иу æй куы нæуал бакодта, йæ цонг сыкъамæ куыд бадаргъ и, 
уый. Æмæ йын уый аххостæ уыдысты! Зарæджы аххостæ. Хъæ- 
ды тарфмæ йæм кæй бахæццæ, уый аххостæ, гъе! Уыйæппæт 
бæлæсты къалиутыл куы æрзылди æмдзæгъдгæнгæ! Йæ зæрдæ 
цыма фæлдæхгæ фæкодта иннæрдæм. Æмæ йæм кæй зæрдæ фæ- 
лæудзæн! 
Ныр-иу дуаргæронæй куы раирвæзти æмæ-иу, сæхæдæг цы 
хъæдын асиныл æруадысты кæрæдзи фæдыл уыцы урс-урсид 
зæнгтæй, ууыл куы æрцæйуади, уæд-иу сулæфыд. Стæй ма-иу 
кæртæй дæр иу каст фæкодта фæстæмæ æмæ-иу цæхæрадоны 
^мидæг. 
— Цин та кæндзæни, куы сæ згъала, уæд, — дзуры, цыма 
йæхицæн дзуры, афтæ Ноги, йæхæдæг йæ дыууæ стыр къухæй 
ратоны уыцы даргъ хъæдуры кæрддзæмтæ, бедрамæ сæ ныппа- 
9 Хуыгаты Сергей 

130 
ХУЫГАТЫ СЕРГЕЙ 
ры, æмæ сæ хус дзæгъ-дзæгъ ссæуы. — Баддзæни та изæрыгæтты 
тыргъы æмæ та сæ згъалдзæни. Цæст нал уындзæн, уæддæр ма 
згъалдзæн. Æмæ куыд фæзæгъы, уый зоныс? Дæ зæрдæйы да- 
дзинтæ, дам, базмæлыдысты, дунейы мидæг, дам, сын хъæдуртæ 
згъалынæй хуыздæр хос нæй. Æмæ афтæ у. Уыцы иугæндзон 
сабыр æвнæлд, уыцы хус кæрддзæмты хыбар-хыбур, цыма дын 
сусæгæй истытæ дзурынц, стæй куы фегом уа кæрддзæм æмæ 
дзы уыцы сыгъдæг гагатæ куы рагæппытæ кæной — уыцы æхсыз- 
гон куыд нæ уа хъуамæ хос зæрдæйæн! Ныр æз дæр æрбадын 
байдайын не ’фсины фарсмæ, æмæ мæм æнæууæнкгæнæджы кæс- 
тытæ байдайы, ома ай та цы кодта! Æмæ мын бирæ фенцондæр 
вæййы. 
Хъуыста Сосаби Ногийы ныхæстæм æмæ йæм æрцыди, тынг 
æм æрцыди: ныр искуы иу хибар ран бабад иу стыр хъæдурты 
рæдзæгъдыл æмæ згъалынтæ байдай, байдай, æмæ цалынмæ згъæлд 
фæуа рæдзæгъд, уæдмæ змæлгæ дæр ма фæкæ дæ бынатæй. Уæд, 
чи зоны, фæсæттид уымæн дæр йæ зæрдæйы дадзинты дудын. 
Кæд уыдонæн фæсæтты — Потапычæн фæсæтты, Ногийæн фæ- 
сæтты, уæд уымæн цæмæннæ фæсæттид? 
— Акæс-ма, гъа, кæддæра сæндон нæу! — дзуры хъæрæй Ноги, 
хъæрæй уымæн дзуры, æмæ цин кæны. — Фæзил-ма, мæ гæды- 
ныхасы тыххæй, æгас хъæуы цæхæрадæттыл, кæддæра ма искуы 
ахæм хъæдуры æрзад фенис! — Уым аздæхти Сосабимæ Ноги. — 
Уæле ма цъæхтæ и хъилтыл, æмæ уал уыдон уадз. Уыдон йæхæ- 
дæг æртондзæн. Чи зоны, æмæ сæ афтæмæй дæр æртона, цъæ- 
хæй. Уый уыцы цъæхтæй иу хæринаг скæны, — уæ, дæ артыбын- 
дар макуы фæуай, Потапыч! Афтæ сæ æд цъар бауæларт кæны, 
стæй, ныр фыцынхъус сты, уæд сыл нас скæрды — настæн дæр 
сæ цъæхтæй. Стæй йыл хъацæнтæ ныккæны, æмæ хъацæнтæ чи 
нæ ныккæны йæ хæринагыл, фæлæ ууыл иу фидыд скæнынц, 
иу—дæ уырзтæ йемæ куы ахæрай, уымæй стæрсдзынæ. 
Иу-цалдæр бедрайы куы сдавта тыргъмæ Сосаби, уæд дыууæ 
чызгæй иу æруади асиныл, йæ къухы — къаннæг тасмачъи бедра. 
Сосаби йæ куы ауыдта æмæ, уыдонмæ цæуы, уый куы базыдта, 
уæд йæ бынаты сæрзилæджджын фысы зылд æркодта. Ногимæ 
бакаст. Йæ сæры смидæг: исты ’фсон акæна æмæ федде уа цæхæ- 
радонæй, фæлæ куыд федде уыдзынæ! Æмæ сагъдауæй баззад. 
Уæдмæ чызг каудуарыл рахæцыд, бахызт цæхæрдонмæ. Хæстæг 
сæм балæууыд. 
— Мæ зæрды уæм фæкæсын и, кæд уын фæндон уыдзæни, 
уæд, — загъта чызг. 
— Хуыцауы зæрдыл дзæбæхæй лæуу, — дзуры йæм хъæрæй 
Ноги. — Фæлæ дæ кæд не ’вдæлы, афтæмæй тыхсын кæныс дæхи. 
— Æвдæлы мæ, — загъта чызг. Æндæр ницы загъта. Йæ бедра 
йæ разы æрæвæрдта æмæ йæ урс къухтæй сæвнæлдта хъæдуртæм. 
Сосаби ницæмæуал арæхсти. Хъæдуртæ йæ къухтæй хаудыс 
ты, сæ фæстæ-иу ныггуыбыр кодта æмæ-иу гуыбырæй баззади — 

СУАДÆТТЫХЪÆУЫ 
131 
йæ къухтæ-иу сыл нал хæст кодтой, стæй-иу æй, слæууа ма, уый 
дæр нал фæндыд. Кæдæм цыди, кæдæм мæрдтыхай кодта, йæ 
фæсонæрхæджы дæр куынæ уыди, фездæха сæм, уый?! Иннæ 
ахæм — уый, Гæбыцо у, цы мæрдты уæнгæл у! Кæдæм сæм æй 
ласта, цæмæ сæм æй ласта! Æмæ, дам, лæг йæхи амардта! Гъеныр 
топп ныццæв дæ ныхыл, уæд хорз нæ уаид?! 
— Уæдæ, мæ гыццыл хо, дæхи ма бафæллайын кæн! Дæ бедра 
куы байдзаг уа, уæд-иу æй мæнæ Сосабийы бар бакæ, уый-иу æй 
сдавдзæн тыргъмæ. 
— Мæхицæн дæр ницы уыдзæн, сдавдзынæн-иу æй мæхæдæг, — 
загьта чызг, æмæ Сосабийы сæры базмæлыд: цымæ, сæ кæцы у? 
Афтечы сæ чи куысы, уый нæ уыдзæн. Уый куыд хъуамæ уа! 
Куыд хъуамæ ныууадза йæ куыст æмæ ам, Потапычы цæхæрадо- 
ны, хъæдур тоныныл куыд хъуамæ схæца?! Стæй, уæд та исчи 
хосмæ ’рбацыди, уæд æй кæм агурдзæн? Æмæ уæд иннæ у, йæ 
хо, афтечы чи кусы, уымæн. Уый дæр халат фæдары. Цæргæ 
кæм кæнынц, уыцы хатæнæй афтекмæ æнæ бауайгæ нæ вæййы, 
æмæ йыл хъуамæ урс халат уа ууыл дæр. Уæдæ æнæуи дарæсы 
куыд хъуамæ балæууа уыйæппæт хосты ’хсæн! Фæлæ дзы, цымæ, 
ардæм та цæмæн рацыд йæ халаты? Рыг нæ фæкæлдзæн уыцы 
урс-урсид халатыл?! Куыд нæ йыл фæкæлдзæн! Хъæдурты рыг, 
йæ бон у, æмæ йæ хъуыры дæр нызгъæла, ’мæ йæ урс хъуыры 
куы нызгъæла хъæдурты рыг! 
Уыцы ницы-мацы хъуыдытæ йæм цыдысты кæцæйдæр иу ин- 
нæйы фæдыл, фæлæ сæ фæлмæцгæ нæ кодта — æхсызгон дæр ма 
йын цыма уыд, кæй йæм цыдысты, уый. Йæхи сыл цыма ирхæф- 
ста. Намæ гæнæн и ’мæ уый дæр зона хостæ дæттын. Цас диссаг 
у, уый хуызæн чызг хостæ дæттын базондзæн, уый?! Ноджы 
йын йæ хо куыд нæ хъуамæ бацамона истытæ! Æмæ уæд хъуамæ 
ууыл дæр халат уа. Уæдæ цы хъуамæ уа ууыл дæр æндæр! 
Фæндыди йæ, тынг æй фæндыди, чызгмæ куы бакæсид, фæлæ 
йæ ныфс нæ хаста — уæд та йæм уый дæр æрбакаст æмæ фем- 
дзаст сты, уæд ма стæй цы ми хъуамæ бакæна! Æмæ йыл уыцы 
сахат, сусæны тæвды улæфын чи нал фæраза, ууыл уддзæф куыд 
æрбаулæфа, афтæ куы ’рбаулæфид: «Саугъæди муркъитæ». Со- 
саби лæугæйæ баззад, йæ цæстытæ æрцъынд сты; цымæ, кæм и 
уыцы саухъæд, мыртгæтæм хур кæм нæ кæсы?! Уым равзæрда- 
ид, уым, уыцы саухъæды, ацы зарæг. Уыцы мыртгæты тæригъæ- 
дæй, уыцы мыртгæты къутæрты бын, адæймаджы æрмдзæф ыл 
нæй. Æмæ гуыргæ та уыцы мыртгæты тæригъæдæй ракодта, хур 
сæм кæй нæ касти, уыцы тæригъæдæй. Æмæ, цыма цæрæг нал и, 
хур мыртгæтæм кæм нæ каст, уыцы дунейы æмæ цыма хъæргæ- 
пæг рацыди уыцы дунейæ, цæрæг дзы кæй нал и, уый тыххæй 
хъæргæнæг. 
Æмæ фелвæста чызг йедзаг бедра йæ къæхты бынæй æмæ йæ 
уартæ кæрты астæуты фескъæфы рог-рог, æмæ йæ урс халат йæ 
астæуы нарæгыл фездыхсы — иуæрдæм дæр фездыхсы æмæ ин- 

132 
ХУЫГАТЫ СЕРГЕЙ 
нæрдæм дæр. Æмæ бакасти Ноги Сосабимæ — цæмæн бауагъта 
чызджы бедра хæссын? Цæмæннæ йын æй фелвæста йæ разæй, 
куы байдзаг и, уæд? Науæд ын æй йæ къухтæй цæмæннæ акъах- 
та, куы йæ систа, уæд?! Æви цыдæр кæны ацы лæппу ацы бон? 
Фæрсгæ дæр æй акæнид, цы кæны, уымæй, цы афæрсын æй хъуыд! 
Фæлæ йæ кæйдæр чызджы цур куыд афæрса! Цæмæй зыдта Ноги, 
æмæ ацы чызг йæ урс-урсид хоимæ уалæ уыцы тыргъы ралæу- 
уынц æмæ иу зарæг бакæнынц, иу! Уый та сæм ардыгæй фæхъу- 
сы, Сосаби та, мæнæ ам фæлæууы, афтæмæй. Ноги нæ зоны 
уыдæттæ. Æмæ сæ, æниу, æрмæст Ноги у æнæзонгæ? Иу дæр сæ 
нæ зоны æнæхъæн хъæуы мидæг, иу. Фæлæуу, æмæ сæ, цымæ, 
куыд нæ базоны исчи! Ау, Кæфтæй Кæсæгмæ куы у сæ хъæу, 
уæд сæ иуизæр иу куыд нæ æрбауайы афтечы фæрсты? Æмæ 
кæд æрбауайы, уæд куыд нæ фехъусы уыцы зарæг? Уæдæ уымæ 
далæ сусхъæд бæлæсты бынмæ куы ныхъхъуыст! Æви йæ нывы- 
конд афтæ у уыцы зарæгæн, æмæ йæ хъуамæ æндæр мачи фехъу- 
са ацы хъæуы мидæг? Æмæ, цымæ, ныр уыцы изæр стуртæ куынæ 
’рцæйскъæрдтаид уалæ Хуссарæй, уæд уымæ дæр нæ байхъуыс- 
таид? Диссаг сты адæймаджы хъуыддæгтæ, стыр диссаг! Иуæр- 
дæм акъахдзæф кæндзæн æмæ иу ран бамидæг уыдзæн, иннæр- 
дæм акъахдзæф кæндзæн æмæ бынтон æндæр ран балæудзæн. 
Уæд цас сахады уыцы иунæг къахдзæф! 
Нæ, се стурты фæстæ æппын куы никуы акастаид, уæддæр 
уымæ фехъуыстаид. Ма йæм фехъуыстаид, уый гæнæн нæй. Куыд 
нæ йæм хъуамæ фехъуыстаид? Уый гæнæн куыд уыди! 
Ноги æвналы уыцы стыр къухтæй, ратоны армыдзаг уыцы дæр- 
гъæй-дæргъмæ кæрддзæмтæ, бедрамæ сæ баппары æмæ сæ фæстæ 
бакæсы, кæддæра бедрайы хуылфы абадтысты иууылдæр. 
Ныр цы багуыбыр и æмæ цы авнæлдта! Лидзгæ йын кæнынц 
искуыдæм Потапычы хъæдуртæ? Цæмæннæ аныхæстæ кæны чыз- 
гимæ? Цæмæннæ йæ афæрстытæ кæны истæмæйты? Гæр, уæдæ 
æрцæуæг чызджытæ сты, æндæр хъæуккаг, æндæр коймаг, æмæ 
йæ истæмæйты афæрстытæ кæн! Ды хистæр дæ æмæ хистæр уымæн 
вæййы, æмæ афæрстытæ кæна кæстæры. Фæлæ, кæд, ома нæлгой- 
маг нæу, сылгоймаг у, ома æвзонг сылгоймаг æмæ, ома... Æмæ ныр 
сылгоймаг у, уый тыххæй йын афæрстытæ гæнæн нæй? Æмæ та 
бакæсы Сосаби Ногимæ. Æмæ йын цыма йæ хъуыдытæ кæсгæ 
бакодта йæ цæсгомыл Ноги, уыйау аздæхти чызгмæ: 
— Ныр дæ цæмæй афæрсон: Потапычы бæсты чи кусы, уый 
дæ хо у, æвæццæгæн? 
— Мæ хо у, — загъта чызг. 
— Æмæ кæм ахуыр кодта? 
— Ереваны. 
. — Уартæ Ереваны? 
— Гъо. 
— Ахуыр æрæджы фæуыдаид, нæ? 
— Гъо. 

СУАДÆТТЫХЪÆУЫ 
133 
— Æмæ ма искуы акуыста амæй размæ? 
— Гъо. 
— Кæм? 
— Районы, стыр афтечы. 
— Æмæ ма уæд ардæм куыд фæраст и? 
— Рарвыстой йæ. Афтечы кусæг, дам, фæрынчын æмæ уал, 
дам, йæ бæсты акус. 
— Уæдæ хорз, — загъта ма Ноги æмæ бæрæг уыд — фæци йæ 
фæрстытæ. Æмæ йæм бакасти Сосаби: уæдæ уыцы дзæбæх фæр- 
стытæ кæныс æмæ ма йæ ноджыдæр афæрс истæмæйты! Бæстæ 
дыл нæ баруад! 
Æнæуи сæ хъæлæстæ — хъæлæс цы у, уый. Уæдæ заргæ куы 
фæкæнынц, уæд сын сæ хъæлæстæ ивгæ бачындæуы? Æви сыл 
æндæр хъæлæстæ æрзайы, зарæн хъæлæстæ, куы фæзарынц, уæд? 
Кæнæ, заргæ чи фæкæны, уыдонæн сæ дзурæн хъæлæстæ æндæр 
вæййынц, сæ зарæн хъæлæстæ та — бынтон æндæр? 
Æнæуи æмхуызæттæ сты, бынтон æмхуызæттæ, хотæ сты. 
Æмæ уæдæ цы хъуамæ уой! Стæй, чи зоны, фаззæттæ дæр сты? 
Æмæ фаззæттæ æмхуызæттæ вæййынц, уæдæ алыгъуызæттæ 
вæййынц! Æниу, чи зоны, афтæ æмхуызæттæ не сты. Чи зоны, 
мæйрухсмæ фæзынынц афтæ æмхуызæттæ! Æмæ уый гæнæн куыд 
и, æмæ æнæуи æмхуызæттæ ма уой, æмæ сæ мæйрухс сæмхуы- 
зæттæ кæна? Нæ, уый гæнæн нæй. Дунейыл уымæй мæйрухсдæр 
ма уæд, уæддæр, æмхуызæттæ чи нæ уа, уыдоны ницы хуызы 
сæмхуызæттæ кæндзæн. 
Иуафон йæ къух, хъæдуртæм куыд сæвнæлдта, афтæ хъилæй 
аззад: фæлæуу-фæлæуу, æмæ, уæдæ, Потапыч куы сдзæбæх уа 
æмæ куы ’рбаздæха, уæд адон цæугæ акæндзысты ардыгæй? Æмæ 
куыд хъуамæ ацæуой адон ардыгæй? Фæлæ Потапыч куы ’рбаз- 
дæха, куы адзæбæх уа ’мæ, уæд сын æнæцæугæ цы хос и? Иумæ 
кæм кусдзысты Потапычимæ иу афтечы?! Æмæ куы ацæуой, уæд 
та пъæззы нæ ныббаддзæн а хъæуы изæртыл æмæ та нæ багоби 
уыдзысты а хъæуы изæртæ?! 
Сосаби Ногимæ бакасти, æмæ загъта Ноги: 
— Цы баци афонмæ, бецау! Абæрæг ма мын æй хъуыди æмæ- 
гъа! Райсом мын кæд Сауерди йæ бидаркæ авæра, уæд мын æм 
æнæ ацæугæ нæй. Кæд дæ фæнды, уæд ды дæр цом мемæ. 
— Ацæудзынæн, — загъта Сосаби. 
— Йæ хъæдур ын æртыдтам, уый куы базона, уæд цас фæцин 
кæндзæн, уый мæ цæстыл уайы. Уæд дæр мæ фæрстытæ кодта, 
йæ зæрдæ æхсайдта йæ цæхæрадоны муртæм. 
— Æмæ æнæуи куыд уыди? — бафарста Сосаби. Уымæн нæ 
бафарста, æмæ йæ нæ зыдта, куыд уыди Потапыч, уый. Зыдта 
йæ. Иу æмæ йæ дыууæ хатты нæ дзырдта Ноги. Æнæуи йæ ба- 
фарста, афтæ йæ бафарста. 
— Лæмæгъ ма уыди, дзурын дæр дзæбæх нæ фæрæзта. Æмæ 
уый афтæ хъуамæ уыдаид — уæдæ уый хуызæн операцийы фæстæ 

134 
ХУЫГАТЫ СЕРГЕЙ 
йед кæм фестадаид! Фæлæ дохтырæн йæ зæрдæ уымæ æхсайдта 
æмæ, дам, кæд, кæм ферхæм и нæмыг, уырдыгæй тугмæ исты 
баирвæзт. Уымæй йын тарсти. Хуыцау æй бахизæд уымæй. Уый 
æвзæр у. Операци дæр ын уымæн æрæгмæ кодтой, гье! Йæ туджы 
бæрæггæнæнтæ сæ зæрдæмæ нæ цыдысты. Стæй æвзæр ран уыди 
нæмыг дæр. Далæ йæм Мæскуыйæ ’ркодтой дохтыр. Ам æм нæ- 
хиуæттæй йæ ныфс ничи бахаста. 
Уыцы рæстæджы уынгæй кæйдæр къæхтыхъæр æрбайхъуыст. 
Къæхтыхъæр æмбондмæ ’рбахæццæ æмæ æрсабыр. Стæй йæ сæр- 
тæг къæрцц-къæрцц ссыди æмбондæн, хъилæй йæ æрхостæуыд, 
æмæ æрбайхъуыст йæ хæдуæлвæд: 
— Ам нæ дæ, нæ, Ноги? 
Ноги лæугæйæ баззад. Фыццаг чызгмæ бакаст, стæй — Соса- 
бимæ, æмæ, кæсгæ Сосабимæ кодта, афтæмæй адзырдта хъæрæй: 
— Мæнæ дæн, кæцы дæ?! 
— Æз дæн. 
Сосаби йæ базыдта йæ хъæлæсæй. Чъуле уыди, хъæусоветы 
дуаргæс. 
— Чъуле дæ? — базыдта йæ Ноги дæр. 
— Гъо. 
— Æмæ цы кæныс? 
— Дзурынц дæм. 
— Чи мæм дзуры? 
— Уартæ Сауердиитæ. 
— Кæм сты? 
— Уым сты, къæнцылары. 
— Æмæ мæ цы кæнынц? 
— Дзурынц дæм. 
Сосаби бамбæрста — фæтыхсти Ноги, фæтарсти цæмæйдæр, афтæ 
рафæрс-бафæрсыл уымæн схæцыди. Фæлæ цæмæй фæтарстаид? 
— Æмæ ма дзы исчи ис? 
— Ис ма дзы чидæртæ. Рацу, дам, хъæуыс, дам, нæ. 
Ноги йæ къухтæ ацагъта, æркасти йæ къухтæм æмæ загъта, 
Чъулемæ нал дзырдта, æнæуи загъта: 
— Цæмæн сæ бахъуыдтæн? Стæй цы ми кæнынц къæнцыла- 
ры, абон æнцойбон куы у! Уыцы лæг мацы кæна, туг ма ныууара! 
— Стæй та йæ сæрыл схæцыд æмæ уæлæты адзырдта хъæрæй: 
— Потапычы тыххæй мæм ма дзурой? 
— Гъо. 
— Цы, дам? 
— Амарди, дам. 
— Амарди, а? — æндæр дзурын ницуал сфæрæзта. Раст лæу- 
уыд, æмæ, йæ цæстытæй дыууæ тымбыл цæссыджы куыд ратыл- 
ди æмæ йæ рустыл куыд æрцæйтылдысты, уый уыдта Сосаби. 
Стæй йæ зæрдыл æрбалæууыд, уыцы изæр уæртæ уым, аси- 
ны размæ æрхизæны, иу гыццыл фынджы фæйнæ фарс куы бад- 
тысты æмæ куы куыдтой, уый. Бадтысты æмæ куыдтой, цыма 

СУАДÆТТЫХЪÆУЫ 
135 
гыццыл лæппутæ уыдысты æмæ кæрдзыныл куыдтой. Уæд дæр 
афтæ тылдысты сæ рустыл сæ цæстысыгтæ. Уæд дыууæ уыдыс- 
ты, дыууæйæ куыдтой. Цæуыл куыдтой, уый нæ зыдта. Ныр 
иунæгæй кæуы Ноги. Ныр цæуыл кæуы, уый зоны Сосаби. 
Йæ дæлармæй йæ лæдзæг æрбайста уæдмæ Ноги, йæ разы йæ 
сæвæрдта, йæ дæларммæ цы ранæй арæзт вæййы, уырдæм йæ сæр 
æрхаста æмæ æдзæмæй лæууыд. Сосаби йæхиуыл Ногийы ’рдæм 
бахæцыд, æмæ йæм уырдæм фехъуысти, чызг куыд схæкъуырцц 
кодта, уый, стæй та йæм йæ сонт хъæлæс фехъуысти чызгæн: 
— Мæгуыры бонтæ! 
Æмæ йæм цыдæр фæзынди чызджы ныхасы, ахæм цыдæр, 
цыма ныр хъуыддæгтæ бирæ зындæр аразæн уыдзысты, иугæр 
Потапыч нал и, уæд сын, чи зоны, аразæн æппындæр нал уа... 
Æмæ Сосаби сфæнд кодта — хъуамæ йæм иу каст фæкæна, цы уа, 
уый уæд, кæддæра цы кæны уый та?! Фæлæ та уыцы рæстæджы 
пыууынæргъыдта Ноги: 
— Абæрæг ма дæ кæнон, уый дæр мын уымæн нал æнтыст, уымæн 
æмæ мæлæты ахасты уыдтæ! — уыйфæстæ йæ къадзони лæдзæг 
кæм хъил уыди æмбондыл, уырдæм бараст и Сосабийы фæрсты. 
Лæдзæг куы райста, уæд разылд Сосабиитæм, фæйнæ касты сæм 
бакодта, æмæ Сосаби федта: йæ цæстытæ цæссыгæй уыдысты æмыд- 
заг, æмæ бадис кодта — уæдæ уыцы дыууæ гагайы куыд тагъд 
фесты тулынмæ йæ рустыл! Ныр уыйæппæт цæссыг куыд нæ фæкъ- 
ул вæййы æмæ куыд нæ рауылæн кæны йæ рустыл дæлæмæ! 
— Демæ ацæуон? — бадзырдта йæм Сосаби. 
Ноги йæ уæнтыл схæцыд, чызгмæ ма иу каст бакодта æмæ загъта: 
— Рацу. 
Æмæ араст и Сосаби. Каудуармæ куы бавнæлдта, уæд фæс- 
тæмæ фæкасти. Фæстæмæ фæкæса, уый йæ хъуыдыйы кæрон 
дæр нæ уыд, стæй йæм куы уыдаид фæстæмæ фæкæсыны хъуы- 
ды, уæддæр йæ цæсгом афтæтæ хъæцыд! Фæлæ фæкаст, куыд 
фæкаст — ницы йын базыдта, цыма йæм исчи фæдзырдта фæсте, 
уый каст фæкодта. Чызг цыдæр гуыбыр æмæ æвæрæз лæуд код- 
та. Йæ цæсгом уыди йæ тъæпæн æрмттæй æмбæрзт, æмæ йæ 
уæхсчытæ фестъæлф-фестъæлф кодтой. Кæугæ кодта, уый бæ- 
рæг уыд, фæлæ цæуыл куыдта, уымæн ницы бамбæрста Сосаби. 
Ау, Потапычы хабар æм афтæ бахъарыдаид?! 
6 
Хъæу афтæ базмæлдзæн, уый æнхъæл нæ уыди Сосаби. Æвæц- 
Цæгæн, йæ иунæджы тыххæй базмæлыди афтæ, йæ мæгуыры тых- 
хæй. Стæй йæхæдæг дæр цæуаг уыди Потапыч. Далæ-иу хъæуы- 
бын дæр балæууыд, уалæ-иу хъæуы сæрмæ дæр схæццæ. 
Аходæнафонæй бирæ нæ рауад, æмæ лæгтæ къордтæ-къордтæй 
Цæуын байдыдтой. Уайтагъд уыцы нарæг уынджы азмæлæн нал 

136 
ХУЫГАТЫ СЕРГЕЙ 
уыд. Хорз уыд, æмæ фæзмæ хæццæ кодта уынг, хъæуы астæу цы 
фæз уыди, уымæ. Æмæ-иу, тæфæрфæс чи ракодта, уыдон-иу 
фæзмæ рахæцыдысты сæхиуыл. Уым батымбылтæ сты, фæзы иу- 
цалдæр раны, æмæ, гæны хуымы гæны куыристæ куыд бахъил 
кæнай иурæтты-иурæтты, уый хуызæн зындысты æдде бакæсгæйæ. 
Ласгæ йæ знон æрбакодтой, фæлæ йæ афтекмæ нал бахастой, 
куыд æй бахастаиккой? Стæй уыцы чызджытæ цы фæуыдаик- 
кой! Æмæ йæ уæд клубы æрæвæрдтой чырын. Уырдæм дæр бам- 
бырд сты. Клубæй цалдæр бандоны рахастой æмæ уыдоныл æрбад- 
тысты клубы дуармæ. Фæндтæ кодтой — цы бакæной, куыд ба- 
кæной? Ныр æрцæуæг лæг у, уый тыххæй йын бирæ нæ, фæлæ 
иу фынджыдзаг скæнын дæр нæ хъæуы! 
Уæз фылдæр Ногимæ хауд. Дзургæ дæр уымæ кодтой. Фæрсгæ 
дæр уый кодтой. Æмæ-иу уый дæр куы кæм балæууыд, куы-иу 
кæцæй разынд. 
Ныр æй абон æрбахастой фæсаходæнты. Сосаби дæр семæ уыд. 
Иу-цалдæр ивды йæ ракодтой. Дард хæссын æй нæ хъуыди — клу- 
бæй афтекмæ цас и! Фæлæ сæ алкæй дæр схæцын фæндыди, алчи- 
дæр сæ йе уæхск куы бадардтаид чырынмæ, афтæ сæ фæндыди. 
Мидæмæ йæ нал бахастой, цæмæ ма йæ хастаиккой мидæмæ! 
Æмæ йæ уынджы æрæвæрдтой афтечы раз. Чырыстон æвæрд æй 
æркодтой — йæ цæсгом хурыскæсæны ’рдæм. Иæ галиу фарс ын 
йæ сæр æрæвæрдтой чырынæн, йæ рахиз фарс та — уæртæ Го- 
гитъаты даргъ бандон рахастой, æмæ — уый. Уæдæ йæ фарсмæ 
куы ничи æрбада сылгоймæгты хистæртæй, уæд куыд сфидау- 
дзæн уынджы астæу афтид чырын! 
Зæрæдтæн, Чеботы раз цы хырхы хъæд уыд, уый æрбатылд- 
той мæцъистæй лæппутæ, æмæ ууыл æрбадтысты. Сæ лæдзджы- 
ты фындзтæ сæ къæхтыбын зæххыл рауадз-бауадз кодтой, цыма 
зæххыл бæрджытæ кодтой, уый хуызæн. 
Кæрт æмызмæлд сси, уыцы гыццыл кæрт. æмæ, цыма тæри- 
гъæд уыд уыцы æмызмæлдæн, афтæ зынд. Йæ бæстастæу суан- 
цъæтыл æвæрдæй лæууыди дыууæ сау аджы — стырдæр аг æмæ 
гыццылдæр аг, æмæ сын артгæнæг лæппутæ сæ быны дæргъæй- 
дæргъмæ хъилтæ æндзæрстой. Стырдæр аджы фыдызгъæл æфтыд 
уыд: колхозæй иу стур рафыстой Ногиитæ. Къаддæр аг чи уыд, 
уым та хъæдур фыхтой. Ноги бавдæлд, æмæ хъæдуртæн дæр сæ 
цъæхтæй æртонын кодта, æмæ настæн дæр, æмæ сыл сылгоймæг- 
ты бафтыдта: хъуамæ-иу йæхæдæг цыхуызæн хъæдур сфыхта 
Потапыч, ахæм хъæдур сфыцой æмæ йæ фынгтыл равæрой, ных- 
хæлар æй кæной Потапычæн. 
Уынджы хистæр устытæ уайтагъд бамбырд сты чырыныл. Ба- 
цæуæн дæр æм нал уыди. Бадгæ чи кодта, уыдоныл цы бæрн æвæрд 
,уыд, уый зыдтой, æмæ-иу сæ куы иу бахъарæг кодта, куы — иннæ. 
Уæдмæ хъæубыны устытæ æрбадаргъ сты уыйæппæтæй уартæ 
фæзы астæуты. Сæ разæй — Самон, хъæрæй дзураг æмæ хъæрæй 
кæуаг ус. Хъарæггæнгæ цыди, æмæ фæззыгон сабыр арв тæгæлтæ 

СУАДÆТТЫХЪÆУЫ 
137 
хауд йæ хъарæджы хъæрæй. Йæ къæхтæ, йæ хъарæг куыд амыдта, 
афтæ иста, кафгæ чи фæкæны, уый фæндырдзагъдмæ гæсгæ куыд 
фæисы йæ къæхтæ, афтæ. Æмæ бадти йæ хъарæг йæ цыдыл: 
— Уæ, куыд æнæнхъæлæджы фæраст дæ, уæ, саумæры бæлц- 
цон! Ныр дыл хион-хæстæгæй иу «Уæ, Потапыч!» зæгъæг куынæ 
фæуа, иу дыл иу хъарм цæстысыг куынæ ’рæппара, уæд хæццæ 
та кæдæм фæуыдзынæ афтæмæй?! Ды нын æнæхъæн хъæуыдза- 
гæй куы хос кодтай, уæд дын мах хъæуыдзагæй иу хос куыд 
никуы ссардтам?! 
Самон-иу куы фæлæууыд йæ кæуынæй, уæд-иу иннæтæ 
æмдзыхæй «ныййе-йе» кодтой, Самон-иу йæхæдæг та йæ тъæпæн 
æрмттæй йæ уæраджы къоппатæм нывнæлдта æмæ-иу сыл тъæпп- 
тъæппæй ралæууыд. 
— Гъæ, уæд афтæ хъæдхъиутæ цы знаджы къухæй фæдæ, 
уымæй сыджытыл ызмæлæг ма баззайа! Ды нын нæ хъæуы уынг- 
ты цы хъæдын къахвæдтæ фæкодтай, уо Потапыч, уыдон сыл 
цæргæ-цæрæнбонты мыхуырæвæрдау баззайдзысты, цыма сыл дæ 
ном æмæ дæ мыггаг фæфыстай, уый хуызæн! 
Уæд ма Сосаби дæр æдде уыди, бандæттæн хъæдтæ тылдтой 
алырæттæй, фынгтæн фæйнæджытæ хастой. Стæй йæм Ноги 
фæдзырдта, иуварс ыл ахæцыд. 
— Исчитæ капеччытæ дæтдзысты, æмæ сæ дæхæдæг куы афыссис. 
Сосаби комкоммæ бакаст Ногимæ. 
— Æмæ фынгыл нæ разилынц, уыцы капеччытæ куы фæфыс- 
сынц, уæд! 
— Фынгыл разилынц, уый æз дæр зонын, фæлæ нын уæд, 
æхца кæмæ нæ уа, уыдон куынæ ’рбадой фынгыл. 
— Æмæ нын уæд æрбаддзысты, æхца чи нæ ныффысса, уыдон? 
— Кæд æрбадиккой. Адзурдзыстæм сæм. Афтæ сæм адзур- 
дзыстæм: уæ нæ дзæбæх хъæубæстæ, кæмæн уæ йæ къух цы 
амыдта, ууыл фæстæмæ ницæмæй фæхæцыди, — нæдæр æхцайы 
муртæй, нæдæр хойраджы фæлхасæй. Уæдæ фынг уæхи фынг у, 
æрбадут ыл æмæ уæ фæллой ныххæлар кæнут уыцы мæгуыр 
лæгæн. Афтæ сын куы зæгъæм, уæд куыд нæ æрбаддзысты! 
Фынгыл нал разилдзыстæм, уый бамбардзысты æмæ æрбаддзыс- 
ты. Æмæ цынæ хæссынц! — Ноги йæ цыбыр лæдзæг иннæ къухмæ 
айста æмæ йæ афтид къухæй бацамыдта кæрты æддаг къуыммæ, 
сылгоймæгтæ сæ тæккæ змæлыныл кæм уыдысты, уырдæм, — 
фых кæрдзынæй, цæхджынæй, ссывд къæбæрæй. 
Стæй йын иу къаннæг стъол æрæвæрдтой цæхæрадонмæ ахи- 
зæн дуары раз. Йæ фарсмæ — бандон, уый дæр — ныллæг, уæдæ 
къаннæг стъолы фарсмæ стыр бандон куыд æрæвæрдтаиккой! 
Стъол уайтагъд базыдта Сосаби — уый уыди, уыцы стъол, Ноги- 
имæ йæ фæйнæ фарс кæмæн бадтысты, уыцы стъол. Уый сæ 
уæле, тыргъæй куы æруыдта, æмæ сæм йæхи куы нал равдыста. 
Йæхи ма сæм равдиса, уый йæ бон куы нал баци. Æмæ йæ йæ 
зæрдæ нæ хаста — куыд ма æрбада уыцы стъолы фарсмæ! Æмæ- 

138 
ХУЫГАТЫ СЕРГЕЙ 
иу фыццаг лæугæйæ афыста, сабæттаг-иу чи лæвæрдта, уыдоны. 
Стæй йын Пиха бауайдзæф кодта, уартæ Бурдзалаты Пиха: 
— Æмæ бадгæ цæмæннæ æркæныс, лæппу! Иу, дам, фыййау 
цæуын йæ сæрмæ хаста, фæлæ, йæ фыййауы мызд райса, уый нæ 
хаста йæ сæрмæ. Уый æмбисонд дыл ма ’рцæуæд. 
Уæд сбадти. Æнæуи, фыййау чи уыд, фæлæ йæ мызд чи нæ 
иста, уый æмбисонд уымæ нæ хауд — кæм уыцы фыййау æмæ 
кæм Сосаби? Æниу æм, чи зоны, хаугæ дæр кодта. Уæдæ йæ 
уыцы æнæкъæрццæй куыд срæцыгьта Пиха! 
Бандоныл н’ арæхсти бадынмæ, уæддæр ыл бадти. Бандон 
дæр уыцы бандæттæй уыдзæн, уæд цы бандæттыл бадтысты Но- 
гиимæ, уыдонæй. Уæдæ æндæр бандон кæцæй æрцыди Потапычмæ! 
Æмæ бады Сосаби. Фыссын æй цас бирæ хъуыдаид! Æмæ 
бар-æнæбары дæр йæ цæстытæ, кæрты чи змæлыд, уыдоны фæ- 
дыл рахæсс-бахæсс кодта. 
Æмæ уæддæр цæуыл куыдтаиккой? Кæд сæ хæсты уынгæ- 
джы бонтæй æрлæууыд сæ зæрдыл истытæ? Кæнæ сын фæйнæ 
къахы йеддæмæ кæй нал уыди, æмæ сæ нырæй фæстæмæ иугай 
къæхтыл лæууын æмæ цæуын кæй хъуыди, ууыл куыдтой! Æниу, 
гæнæн и, æмæ мæнæ ацы боныл дæр куыдтаиккой. Чи зоны, сæ 
фæсонæрхæджы уыди — æрцæудзæн ацы бон. Йæ фæсонæрхæ- 
джы бирæ цыдæртæ и лæгæн, фæлæ сæм йæ хъус нæ дары. Стæй, 
чи зоны, æнæуи дæр куыдтой. Æнæуи нæ фæкæуы лæг? Куыд 
нæ фæкæуы æнæуи дæр! Фæлæ ныр, цымæ, уæддæр Ногийы 
бафæрс, уæд нæ зæгъид, цæуыл куыдтой, уый? Чи зоны йæ зæгъид, 
фæлæ йæ, чи зоны, нæ зæгъид. Чи зоны, æмæ йæ зонгæ дæр нæ 
кæны, цæуыл куыдтой, уый. Афтæ куыдтой. Ницæуыл. Ницæ- 
уыл нæй кæуæн? Куыд нæ и? Кæд истæуыл и кæуæн, уæд ницæ- 
уыл куыд нæ и? Æмæ ницæуыл ноджы тынгдæр куы и кæуæн! 
Чидæр æм йе уæхсчы сæрты æрбагуыбыр и, йæ улæфг ыл 
сæмбæлд. Бакаст æм. Нæ йæ фæндыд, бакæса йæм, уый, фæлæ 
йæм цы уыди æнæ бакæсгæ! Макар Мироны фырт — хахкæнын 
æмæ нывкæныны ахуыргæнæг. Скъоладзаутæ йæ Макарон хуыд- 
той, ноджы лыстæг уыди æмæ даргъ, æмæ ма цы хъуыди скъо- 
ладзауты æндæр! Йæхæдæг дæр æй зыдта, афтæ йæ хонынц, 
уый, фæлæ йæ хъуыды дæр нæ кодта. Нырма лæппу уыди Ма- 
кар. Фæхуд-фæхудгæнгæ-иу рацу-бацу кодтаид ахуыргæнджыты 
уаты, кæй æвдæлы, ахæм-иу агуырдта — йемæ исты худæг ны- 
хæстæ акæна, ахуда истæуыл йемæ. 
Размæ авнæлдта, стъолыл туман æрæвæрдта. 
— Мæн дæр афысс æмæ дæ номхыгъд гыццыл фæдаргъдæр 
уа, кæннæуæд дын нæ физикæйы ахуыргæнæг Илакъайы кæрцæй 
цыбырдæр у, — фыццаг бахудти, стæй цæхгæр фæзылдта йæ ны- 
хас: — Ды дæр нæ зоныс Потапычæн йæ ном æмæ йæ мыггаг? Йæ 
цыртыл ын цы ныффыссон? 
Сосаби йæм кæсгæйæ баззад: æмæ Потапычæн ном æмæ мыг- 
гаг уыдаид, ууыл хъуыды дæр куы никуы акодта! Фыды ном ыл 

СУАДÆТТЫХЪÆУЫ 
139 
афтæ бадти, æмæ дзы цыма ном дæр ницæмæнуал хъуыди æмæ 
мыггаг дæр. Кæмæн ма хъуамæ æрæфтыдаид йæ зæрды, æмæ 
Потапычы йæ номæй бафæрса кæнæ йæ мыггагæй! Æвæццæгæн, 
Суадæттыхъæумæ куы нæма ’рæфтыд, уæд, кæм царди, уым дæр 
æй афтæ хуыдтой — Потапыч. Æмæ йемæ баиу и — йæ буаримæ, 
йæ удæртауимæ. 
— Æмæ Ноги кæм и? 
— Ноги уæлмæрдмæ ацыд, фæлæ исты зона Ноги дæр? 
Æмæ зæхмæ ныккасти Сосаби. Ныр Ноги дæр куы ницы зона 
уымæй уæлдай, уæд ын цы хъуамæ ныффыссой йæ цыртыл? Намæ 
цырт дæр цыфæнды фæуæд, — лæг айбæрц фæцæра демæ æмæ 
йын йæ ном ма базонай! Æмæ йæ фæстæ ма баззайа йæ ном?! Нæ 
’мæ йын Ноги ма зона йæ ном æмæ йæ мыггаг, уый гæнæн нæй. 
Куыд нæ йын сæ зондзæни? Уæд бæстысæфт æрцыд! 
— Фæлæуу-ма, Макар, æмæ йын, цымæ, паспорт нæ уыди? 
— Цæй паспорт ын уыдаид, кæд хæсты размæ дæр искуы 
хъæуы царди, уæд ын чи лæвæрдта паспорт?! Ие ’фсæддон билет 
ын фæцагуырдтам — нæй, æвæццæгæн æй йемæ ахаста рынчын- 
донмæ æмæ уым кæмдæр баззад. Йæ хæрзиуджытæ ам сты, кæ- 
цæйдæр рахаудтой — дыууæ ордены æмæ фондз майданы. 
— Фондз майданы? — бадис кодта Сосаби. 
— Фондз, уымæй дæр сæ ахъаззагдæртæй. 
— Æмæ дыууæ ордены? 
— Сырх-сырхид ордентæ, цæхæртæ калынц, ахæм ордентæ сты. 
— Æмæ сæ уæд йæ уæлæ куыд никуы бакодта! Уæд та сæ-иу 
Уæлахизы Бон куыд фæци æнæ бакæнгæ?! 
Макар æм ницыуал сдзырдта æмæ йæхæдæг дæр ницыуал загъ- 
та Сосаби. Бадти ’мæ йæ цæстытыл уади: фæцæуы Потапыч, йæ 
фæйнæджы гæппæлæй къахыл æрлæуу-æрлæуу кæны, æмæ, куыд 
æрлæуу-æрлæуу кæны, афтæ йæ ордентæ ферттив-ферттив кæ- 
нынц йæ риуыл, йæ майдантæ та — ахъеллау-ахъеллау. Æмæ йæм 
кæцæйдæр цыдæр æнахуыр хъуыды фæзынд — цыма йæ къах хъæ- 
дын къахыл кæй баивта, уый уæлæвæрæн сты уыцы ордентæ æмæ 
уыцы майдантæ! Йæ зæрдæ барызт, æмæ йæ сæр фæйнæрдæм 
ныттылдта. Куыд хорз уыди, æвæдза, æмæ сæ кæй никуы бакодта 
йæ уæлæ, æмæ афтæмæй кæй никуы фæцæйцыди уынгты! 
— Уæдæ цы ми бакæнон? Къуымтæ рафæлдахын кодтон чыз- 
джытæн, кæд, зæгъын, искуы иу хъуыддаджы гæххæтт уæддæр 
разынид, йæ ном æмæ йæ мыггаг кæм уой, ахæм гæххæтт — мара- 
зæгъай! Раст цыма барæй бакодта: мачи йын мацы базона. 
Макар ма дзырдта ноджыдæр цыдæртæ, фæлæ йæм Сосаби 
нал хъуыста. Сосабийæн йæ цæстыл уади: фæцæуы Потапыч, йæ 
фæйнæджы гæппæлæй къах куыддæр иувæрсты æрбайсы æмæ 
дзы зæхх ахъаззаг æрæлхъивы. Цыма йæ афтæ фæнды, цæмæй 
йæ фæд мыхуырæвæрдау баззайа. Æмæ йæ зæрдыл æрбалæууыд 
Самоны хъарæг. Самон дæр афтæтæ куы дзырдта йæ хъарæджы, 
дæ хъæдын къахвæдтæ, дам, баззайдзысты нæ хъæуы уынгты, 

140 
ХУЫГАТЫ СЕРГЕЙ 
цыма, дам, сыл дæ ном æмæ дæ мыггаг ныффыстай, уый хуызæн. 
Диссаг нæу ацы Самон дæр! Куыд æрхъуыды кæны уыцы ны- 
хæстæ, цыма йын сæ исчи йе ’взаджы уæлæ карстæй авæры. 
Æмæ уым баззайдзысты фыстæй хъæуы уынгты йæ ном æмæ йæ 
мыггаг. Фæлæ йын мæнæ Макар та цы ныффысса йæ цырты 
уæлæ? Æмæ ма йын æниу йæ цыртыл цæмæн хъæуы фыссын йæ 
ном æмæ йæ мыггаг, иугæр уынгты фыст æрцыдысты, уæд?!. 
Æмæ фæцæуы Потапыч. Дардæй дарддæр кæны, ныртæккæ 
уынг фæуыдзæн, ахиздзæн уынгæй æмæ уæд кæуылты цæудзæн, 
уынгæй куы ахиза, уæд? Цæмæйдæр фæтарст æмæ йæ цæстытæ 
ирдæй аззадысты. Æмæ ауади йæ цæстытыл: уартæ уынджы кæ- 
рон баиу ис арвы кæронимæ, æмæ Потапыч уынджы кæронæй 
бахызт арвы кæронмæ æмæ йыл фæхæрд кодта... 
— Афысс нын нæ фæйнæ дыууæ капеччы, — дзуры чидæр. 
— Кæд фынæй аци, — дзуры ноджыдæр чидæр. — Æнцон нæу, 
нæ, ныр æртæ боны марды ’гъдæуттæ кæнын. 
Æмæ фестъæлфыд Сосаби, февнæлдта йæ кърандасмæ, скас- 
ти, лæгтæй разæй чи лæууыди, уымæ. 
— Фылдæр бæргæ хъæуы, — дзургæ-дзурын стъолыл фондз 
сомы æрæвæрдта лæг. — Фæлæ къухы ницы и ’мæ цы дæ бон у! 
Сосаби йæ къух йæ къæмисæнмæ схаста, балхъывта йæ къæ- 
мисæн — чидæр куы уыди... ахæм чидæр куы уыди! 
— Нал мæ хъуыды кæныс! — фæрсы лæг æмæ цыдæр гуырыс- 
хогæнæджы каст кæны Сосабимæ. 
— Кæнын, — дзуры хъæрæй Сосаби, кърандасы фындз ныхха- 
ста тетрадмæ. Иу каст ма куы скæнид лæгмæ, фæлæ ма йæм куыд 
скæса! Æмæ уыцы цæстыфæныкъуылд ауад йæ цæстытыл: бады 
фынгыл, уыдоны сæрдыгон хæдзары ацы æнæдаст лæг — уæд 
дæр афтæ æнæдаст уыд — сæхи Джергалиимæ. Арахъхъ нуазынц, 
нартхоры кæрдзын æмæ пецы фых картæфтæ хæрынц, æмæ хъæ- 
рæй кувы Джергали: «Амæй та мын дæ цæрæнбон бирæ уæд, 
Дадотта!» Уæдæ Дадотта хуыйны, Дадотта! Йæ лæппу та уартæ 
æстæм «а» къласы куы ахуыр кæны, хорз куы ахуыр кæны йæ 
лæппу æмæ йæ мыггаг Газантелатæй куы у. Æмæ фыссынмæ фæци 
Сосаби. Дадоттайы дæр ныффыста, иннæты дæр ныффыста, æмæ 
ацыдысты лæгтæ. Æмæ та кæртмæ сарæзта йæ цæстытæ. Æгæр 
бирæ адæм дзы змæлыди æмæ дзы н’ арæхстысты. Гыццыл кæрт 
уыди, æмæ дзы куыд арæхстаиккой! Уæд дзы уыдон хорз арæх- 
стысты. Æртæ уыдысты ’мæ. Уыдон уартæ уым лæууыдысты. 
Дыууæйæ — асины æрхизæны, уый та мæнæ ам — цæхæрадоны 
’рбахизæны иунæгæй. Исдуг цыдæр æвидауц уыди сæ лæуд уыдо- 
нæн дæр, цыма кæрæдзимæ бадзурын дæр нæ уæндыдысты æмæ 
æввахсдæр балæууын дæр. Стæй сын бацайдагъ и ныхас, кæрæ- 
дзийыл æууæндын чи байдайы, уыдонæн куыд бацайдагъ уа ны- 
хас, афтæ. Сæ иу фæхъазуатондæр и, æмæ йын уый æхсызгон 
уыди. Ныр уый афтæ хъазуатондæр куы ахæсса, уæд иннæ дæр 
ма базмæла! Стæй йæхæдæг дæр ма суæндондæр уа. 

СУАДÆТТЫХЪÆУЫ 
141 
— Афысс! — хъуысы кæйдæр ныхас, цыма йæм нырма ахæм 
иыхас не ’рбайхъуыст. Бынтондæр æндæр ныхас. Æхсызгон ны- 
хас, æмæ йæ уæнгтыл лыстæг ризæг бафтыд. — Афысс! — хъуы- 
сы та ногæй, æмæ ауыдта йæ цæстыкæронæй Сосаби, стъолæн 
йæ фæстæ нæ, фæлæ йæ фарсмæ дыууæ рæхснæг зæнджы, сæ 
урс цъындатæ сыл æмыдынг бадынц, æмæ фидауынц зæнгтæ, 
афтæ фидауынц, афтæ! — Мугъуты Зурмæхан. Дыууæ туманы. — 
Æхцатæ стъолыл аззадысты. Дыууæ гæххæтты. Нырма къæдз чи 
нæ ’рцыди, ахæм гæххæттытæ, фæрсæй-фæрстæм ныддæлгом сты 
стъолыл. Зурмæхан, æвæццæгæн, йæ хо у. О, йæ хо уыдзæн. 
Уый кусы Потапычы бæсты, æмæ хъуамæ уый номыл фыст уа 
сабæттаг. Æниу, чи зоны, сæ иу дæр нæу Зурмæхан æмæ се ’ннæ 
дæр. Ныр ма уый хуызæн даргъ æмæ уæззау ном чи ’вæры йæ 
чызгыл! Чи зоны, сæ мад у Зурмæхан. Чи зоны сын фыд нæй 
æмæ сæ мады номыл фыссынц сæ сабæттаджы æхца. Сæхæдæг 
нырма чызджытæ сты, хæрз чызджытæ, уыдоны номыл фидаугæ 
дæр не скæндзæн сабæттаг фыссын. 
Иуафон ауыдта: устытæй кæйдæр къухæй бедратæ райста æмæ 
æддæмæ ахызт... Æмæ хъыг уыди Сосабийæн. Уæдæ сæхи хъæуы 
чызг нал и? Кæйдæр чызджы къухты цы фæсагътой сæ бедратæ! 
Науæд ахæм бон лæппутæ дæр фæхæссынц дон æмæ уыдон та 
кæм сты! Ныр тæригъæд нæу — далæ кæм æмæ кæм и суадон! 
Æмæ йæ зæрдыл æрбалæууыд: уыцы фæссихор Джергалитæм 
ныууад, далæ сæхи Джергалитæм, цыдæр курдиат ын фыссын кодта 
районы хицауадмæ. Куыддæр тыргъмæ схызти — Джергалитæн сæ 
хæдзар къул ран арæзт уыд æмæ йын бæрзонд тыргъ уыди — афтæ 
йæ цæстытæ æрхæцыдысты: дæлæ афтечы чызджытæй иу дон 
схæссы дыууæ бедрайы. Суадæтты хæрд кæй хонынц, ууыл куы 
суади, уæд йæ бедратæ йæ фæйнæ фæрсты авæрдта зæххыл, йæ- 
хæдæг йæ æрмттæ йæ дæлæрмтты акодта — æвæццæгæн, фæрыс- 
тысты йæ къухтæ бедраты лыстæг хæцæнтыл æмæ, ома, кæд дæ- 
лæрмтты хъармы фæлæууид сæ рыст. Сосаби тыргъы чъилыл йæхи 
рауагъта æмæ касти чызгмæ. Йæ дыууæ раст зæнджы дыууæ цы- 
рагъау раст лæууыдысты дыууæ бедрайы астæу. Æмæ иу хъуыды 
æрцыд Сосабимæ: æгæр хорз æм нæ зынынц чызгæн йæ зæнгтæ 
дæр æмæ йæ бедратæ дæр? Æмæ хорз у, афтæ хорз æм кæй зы- 
мынц, уый, уæдæ цы у! — æмæ йæ сæр батылдта Сосаби. — Арды- 
гæй уырдæм — далæ кæм и суадоны фæндаг. Æмæ цыма йæ дыууæ 
цæсты раз и, афтæ дзæбæх æм зыны. Далæ бедратæн сæ мидæг 
къустæ дæлгоммæ фæлдæхт. Æвæццæгæн, ома дон ма цæллахъ 
кæна бедраты мидæг æмæ ма кæла сæ былтæй бедратæн. Æмæ та 
бадис кæны Сосаби: куыд дзæбæх сæ уыны! 
Æмæ йæ æрфæндыд: ныр ныддугъ кæн, йæ бедратæ йын фел- 
вас, аскъæф ын сæ æмæ йын сæ уалæ сæ асины тæккæ схизæны 
авæр! Æмæ касти чызгмæ Джергалиты бæрзонд тыргъæй. Уалын- 
Мæ, колхозы быдыргæс чи у, Аламар, уый уæлбæхæй йæ разы 
куы балæууид! Йæ бæх сонт урæд фæкодта чызджы раз æмæ 

142 
ХУЫГАТЫ СЕРГЕЙ 
йæм цыдæртæ дзурыныл схæцыд. Чызг йæ къухтæ йæ дæлæрмт- 
тæй фелвæста, фæгуыбыр кодта, йæ бедратæй иуæй къус фелвæ- 
ста, фæстæмæ йæ фæтъыста бедрайы æмæ йæ слæвæрдта Ала- 
мармæ. Æмæ рамæсты Сосаби. Уæдæ мæлгæ нæ кæныс дойныйæ, 
кæдæм басхъæл дæ кæйдæр чызгмæ?! Чи зоны, æмæ йæ хъæугæ 
дæр нæ кодта дон, фæлæ, чызг у, æрцæуæг чызг у, ’мæ, ома 
исты æфсæнтты аныхæстæ кæна йемæ... 
Касти æхцатæм, сиса сæ æмæ сæ иннæ æхцатимæ нывæра йæ 
дзыппы, уый йæ нæ фæндыд. Касти сæм æмæ йæм иу хъуыды 
æрцыди кæцæйдæр æнæнхъæлæджы æмæ дзы йæ зæрдæ цыдæр 
ныфсы тæпп-тæпп бакодта: ныр Потапыч куы сдзæбæх уыдаид, 
уæд афтечы йæхæдæг куыстаид. Йæхи бынат уыд æмæ дзы куыс- 
таид йæхæдæг. Фæлæ ныр Потапыч нал и, æмæ уæд йæ бон у, 
æмæ, ныр Потапычы бæсты чи кусы, уый бынтондæр бауромой 
ацы афтечы. Цæмæннæ йæ хъуамæ бауромой! Æмæ уæд ам баззай- 
дзысты, йæхæдæг дæр ам баззайдзæн æмæ йæ хо дæр. Æмæ ам 
куы баззайой, уæд сæм иуизæр бацæудзæн. Бацæудзæн сæм æмæ 
сæ хатыр ракурдзæн. Æмæ йын ныххатыр кæндзысты. Ма йын 
ныххатыр кæной, уый гæнæн нæй, уый хуызæн урс чызджытæ, 
уый хуызæн зараг чызджытæ! Æмæ йын стæй куы ныххатыр кæ- 
ной, уæд та-иу сæм бауайдзæн, истытæ дæр-иу сын бадавдзæн. 
Æрцæуæг чызджытæ сты, æмæ сын истытæ бадавдзæн, уым дис- 
сагæй цы и?! Æмæ сын иугæр куы бадава истытæ, уæд-иу лæугæ 
дæр акæндзæн семæ, ныхæстæ дæр-иу акæндзæн семæ. Стæй йын 
иуизæр «мидæмæ рахиз» дæр, чи зоны, зæгъой. Зæгъдзысты йын, 
цæмæннæ йын зæгъдзысты! Гъеныр иу чызг куы уаид, уæд ын нæ 
зæгъид. Иу уаид æмæ йын куыд зæгъид, фæлæ дыууæ чызджы 
сты æмæ йын зæгъдзысты. Æмæ мидæмæ куы бацæуой, уæд лæугæ 
кæм кæндзысты! Мидæгæй лæугæ чи кæны?! Сбаддзысты. Фыц- 
паг уал уый сбадын кæндзысты, стæй сæхæдæг дæр сбаддзысты. 
Йæ ныхмæ сбаддзысты фæрсæй фæрстæм, сæ урс дарæс — сæ 
уæлæ. Æмæ ныхæстæ кæндзысты — уыдон дæр дзурдзысты ис- 
тытæ, уый дæр дзурдзæни истытæ æмæ-иу сæм уыцы ран кæсгæ 
дæр бакæндзæн. Сæ иумæ дæр иу бакæсдзæн æмæ се ’ннæмæ дæр. 
Чи сæ кæцы у, уый дæр раиртасдзæн. Æмæ сæм бацæудзæн, æнæ 
бацæугæ сæм нæ фæуыдзæн. Æмæ йын уæд, чи зоны, заргæ дæр 
акæной. Ехх, æмæ йын куы азариккой! Уымæ афтæ хæстæгæй- 
хæстæгмæ байхъус, уыцы зарæгмæ! Æргомæй йæм байхъус, сусæ- 
гæй нæ фæлæ. Дæ цæстыдзаг дæр куыд кæсай æмæ дæ риуыдзаг 
дæр куыд улæфай. Уæд æй иууылдæр базонид, йæ ныхæстæ йын 
базонид, ома. Æмæ-иу æй дзурид йæхицæн. Цымæ ма дзы цытæ 
и? Уым диссæгтæ уыдзæн. Иæ райдианы уыцы диссæгтæ кæмæн 
и, уымæн йæ мидæг цытæ уыдзæн уагæры! 
Сосаби æхсызгон улæфт ныккодта. Бадын нал бафæрæзта, 
сыстад æмæ гом дуарæй уынгмæ ахызт. Уым адæм адаргъ сты. 
Сæ ных у^артæ хъæуы кæронмæ арæзт. Уартæ æппæты разæй — 
Гæбыцо. Йæ дыууæ къухæй иу урс фæйнæджы лыггагыл хæцы, 

СУАДÆТТЫХЪÆУЫ 
143 
нарæг фæйнæджы лыггагыл. Уый цырт у. Уый уал ныссадздзыс- 
ты Потапычæн йæ дæлфæдтæм. Стæй йын æндæр цырт куы æвæ- 
рой, уæд уый аппардзысты. Фæлæ йæ уымæ чи радта, Гæбы- 
цомæ? Æндæр æй кæмæ раттаиккой æнæхъæн хъæуы, уый дзы 
нал уыди?! Æмæ атагъд кодта мæрддзыгойы фæрсты — райса йæ 
Гæбыцойæ æмæ йæ йæхæдæг ахæсса! Фæлæ куы бахæццæ и, 
Гæбыцо кæм лæууыд, уырдæм, æмæ, цыртмæ бавнала куыд загъ- 
та, афтæ сагъдауæй баззад: цыртыл фыст уыди уыцы иунæг дзырд: 
«Потапыч». Æндæр æппындæр ницы. Мыхуыры хъæрнывтæй йыл 
цæхгæрмæ фыстæй лæууыд. Уæдæ йын уæд Ноги дæр нæ зыдта 
йæ ном æмæ йæ мыггаг. Æмæ йын сæ, цымæ, Ноги та куыд æнæ 
базонгæ фæци?! Сæ лæуд дæр иу куы уыди æмæ сæ бадт дæр! 
Касти цыртмæ æмæ дзы йæ зæрдæ уынгæг кодта. Иуварс куы 
ахызтаид Гæбыцойы цурæй, афтæ йæ фæндыди, фæлæ ахиза, 
уый йын не ’нтысти. Æмæ та-иу цыртæй йæ цæстытæ Гæбыцомæ 
ахызтысты. Уæртæ йæ бæзджын былтæ кæрæдзимæ балхъывта, 
цыма сæ исты ’нахъæл ныхас куы сирвæза, уымæй тæрсы. Уæд- 
дæр сæ афтæ æлхъывд куы дардтаид æмæ, зæрæдты загъдау, 
куынæ ныббæлæгъ кодтаид йæ дзых, уæд ныр афтæ тыхст уаид 
Сосаби!? Æниу, æвæццæгæн, уымæн дæр йæхи аххос нæ уыди. 
Антысти йæм дзы, уым дæр цы хъæццицц митæ кæнын райдыдта, 
хъæды дæр! Цæйас пыхсытæ-иу æрбахæр-хæр кодта æмæ-иу цы- 
хуызæн æнæсæрфат худтытæ систа! 
Гæбыцойы фæстæ лæууыд цалдæр скъоладзау чызджы. Сæ 
уæлæ — урс раздарæнтæ, сæ хъуыртыл — сырх галстуччытæ. Сæ 
гъæпæн æрмттæ размæ дардтой, цыма кæмæдæр зынггур цыдыс- 
ты. Зынг армытъæпæны хæссæн нæй — уый куыннæ зыдта Соса- 
би, фæлæ йæм цæмæйдæр зынггурты хуызæн кастысты. Стæй 
федта — чызджытæй кæмæн йæ армытъæпæны орден уыди, кæ- 
мæн та — майдан. Тъæпæнæвæрдæй лæууыдысты сæ гыццыл 
æрмттыл. Уый дæр та Ногийы æрхъуыды уыдзæн, уæдæ æндæр 
кæй зонды æрæфтыдаид, Потапычæн йæ хæрзиуджытæ йæ ра- 
зæй ахæссой уæлмæрдмæ, уый! 
7 
Æнахуыр зæрдæйыуаг бафтыди Сосабийыл. Райсом æй скъо- 
ламæ нæ хаста йæ къах, изæры та йæ хæдзармæ цæуын нæ фæн- 
Дыд. Уроктæм дæр-иу джитæнтæгæнгæ фæцæйцыд, стæй та-иу, 
Урок куы фæуа, уымæй байдыдта тæрсын. Æмæ-иу æдде, сусхъæ- 
Ды цонгыл цы машинæйы цалхы къуыдыр ауыгъд уыд, уый куы 
иыххостой, уæд-иу мард-дзуар нал ныууагъта, чи йæ ныххоста, 
уымæн. Хъæрæй — нæ, афтæ, йæхинымæры. Хъæрæй куыд хъуа- 
мæ схæцыдаид искæй ралгъит-балгъитыл! Уроктæ дæр æрмифи- 
Даугæйæ кодта, стæй æнæуи дæр æрмифицаугæйæ цыди йæ цард. 
Уыцы бон урокæй рацыди, йæ уæнгтæ кæрæдзимæ æлхъыв- 

144 
ХУЫГАТЫ СЕРГЕЙ 
дæй рахаста. Уазал у кълæсты. Арт сæ нæма вæййы. Ауæрдынц 
сугтыл. Афтæмæй цас суг æрластой! Кæрты бацæуæн нал и уыцы 
дæргъæй-дæргъмæ рæдзæгъдтæй. Сыгъд сыл ссæуæд, сау сыгъд! 
Уыдоны тыххæй ахауд уыцы бон хъæдмæ. Æндæр дзы цы ми 
кодта! Науæд уый æккой цы скодтой се скъолайы сугтæ?! Уый 
йеддæмæ дзы ничи уыд? Фæлæ, æвæццæгæн, ома ай сабыр лæп- 
пу у, ницы йæм хинæй и, ницы — хæлæфæй, æмæ сугтæм никæй 
къух фæхæццæ уыдзæн. Уæддæр арт нæ кæнынц нырма. Æдде 
гыццыл хъармдæр у, фæлæ уæддæр дуне æнæарт хæдзары хуы- 
зæн каст Сосабимæ. 
Ахуыргæнджыты хатæны дуарыл бахæцыд, дуар базыхъхъыр, 
æмæ йæ фæстæмæ рахгæдта. Уæд та уал ам алæууа. Æмæ лæууы- 
ди дуарбахизæны æмæ, уартæ бæласы цонгыл цы цалхы къуы- 
дыр ауыгъд уыд, уымæ касти. Стæй та йæм ахæм фæнд æрцыди, 
ацæуа уырдæм, ацæуа æмæ уым лæууа бæласы бын. Фæлæ, йæ 
бон у, æмæ йæм уырдæм исчи бацæуа æмæ йæ фарсмæ æрлæууа, 
æмæ йæ нæ фæндыд, исчи йæ фарсмæ æрлæууа, уый. Уæд æрзылд 
йæ бынаты æмæ бахæцыд дуарыл. Мидæгæй Ногийы фарсмæ, 
мæнæ цыма фынгыл бадтысты, уыйау бадти иу æнæзонгæ лæг. 
Уымæн дæр йæ чъылдым къулмæ здæхт уыди Ногийау, йæ иу 
къах йе ’ннæ къахыл бæрзонд æвæрд уыд, æмæ, йæ хæцъил дза- 
бырыл æдде цы цыргъфындз къалос уыдис, уый бырынкъ хъи- 
лæй баззад. Лæгæн уыд къæсхуыр цæсгом æмæ сабыр, фæлмæн 
цæстытæ. Цыдæр дзырдта Ногийæн, æмæ афтæ зынд, цыма тæрсгæ 
кодта, исчи йæм ныхас куы баппара æмæ йын йæ ныхас куы 
бакъуылымпы кæна, уымæй. Сосаби йæм дуарбахизæнæй каст. 
Дæ бон хорз бадзурын æм хъуыд, фæлæ йын йæ ныхас баурома, 
уый йæ нæ фæндыд, стæй йæм дзурын дæр нæ цыд. 
— Дæхæдæг тæрхонгæнæг фæу, — дзырдта лæг. — Иу хъæуæй 
расхъиу, горæты сæрты раппар дæхи æмæ иннæ хъæуы бамидæг 
у. Табу дæ фарнæн, фæлæ дæ ма дæ бинойнагыл бацин кæныны 
бон фæуæд, ма дæ сывæллоны барæвдауыны бон — æмæ та фæс- 
тæмæ ныззил! Сабаты изæрæй радугъ кæн æмæ хуыцаубоны изæ- 
рæй фездæх. Ныр кæд нæ бын æрхъарм кæниккам ацы дзæбæх 
хъæуы. Хуыцау сарæзта уыцы чызджы æмæ ардыгæй цæуыныл 
фæци! 
Лæг фæлæууыд йæ ныхасæй, æмæ Ноги радзырдта Сосабимæ: 
— Хæстæгдæр рацу, Сосаби, мæнæ нæ нæуæг ахуыргæнæгимæ 
базонгæ у. 
Лæг уыцы рог фестад йæ бынатæй, æмæ йæм Сосаби дæр, йæ 
дæларм — къласы журнал æмæ дæлармыдзаг тетрæдтæ, афтæмæй 
атагъд кодта. Кæрæдзимæ сæ къухтæ радтой. 
— Тынг æхсызгон мын у, — загъта лæг. 
1 — Мæнæн дæр, — загъта Сосаби дæр. 
— Æрситы лæппу — Армела. 
— Саусатиты Сосаби, — загъта Сосабийы бæсты Ноги, æмæ 
дзы тынг фæбузныг и Сосаби. 

СУАДÆТТЫХЪÆУЫ 
145 
— Æмæ ныр уый цы фæци, ам чи куыста, уыцы чызг? Æниу, 
иу нæ уыди, дыууæ уыдысты. 
— Уый дын нæ зæгъдзынæн. Æнæуи дзæбæх чызджытæ — 
кæмдæр, хæрз дзæбæх — цы йæхæдæг, цы йæ хо. Не ’фсин æндæр 
кой не скодта. Ахæм къуымтæ, дам, ныууагътой, æмæ, дам, сæ 
лæг йæхи уыны. Æмæ сылгоймаг йæ сыгъдæгæй фидауы. 
— Уогъ, дзæбæх чызджыты каст кодтой, — загъта Ноги дæр. — 
Æмæ уæдæ ацыдысты, нæ? 
— Ацыдысты, уæдæ цы кодтой. 
Æмæ Сосаби хæстæг балæууыд лæгмæ. 
— Куыд ацыдысты?! 
— Уымæн ницы базыдтон, мæхи æфсымæр. Æз ам нæ уыд- 
тæн, куы цыдысты, уæд. Æфсин ам уыди, æз — нæ. Ацыдаиккой. 
Хæссинагæй сæм уа диссаг цы уыдаид! 
— Кæд ацыдысты? 
— Кæд ацыдысты, куы зæгъай, уæд, знон нæ, фæлæ æндæрæбон. 
— Æндæрæбон, нæ? 
Æвæццæгæн, лæджы зæрдæмæ йæ фæрстытæ нæ фæцыдысты 
Сосабийæн. Йæ сабыр цæстытæй йæм сабыр бакасти æмæ йæм 
цыдæр арæхстгай бадзырдта: 
— Æндæрæбон. 
Сосабийæн фыццаг тетрæдтæ æркалдысты йæ дæлармæй, стæй 
æрхауди журнал дæр сæ уæлæ. Сосаби сабыр æрдзуццæг кодта, 
стæй фыццаг журнал систа йæ хъæбысмæ, уыйфæстæ йын тет- 
рæдтæ йæ уæлæ самадта. Ныр, сыста, куыд загъта, афтæ йæм 
кæцæйдæр æрбайхъуыст: 
Саугъæди муркъитæ — 
Хор сæмæ нæ кæсуй, 
Хор сæмæ нæ кæсуй, гъей! 
Сосаби йæ зонгуытыл æрлæууыд, афтæ йæм æнцондæр фæ- 
каст, сыста, уымæй. Æмæ йæм афтæ фæзынд, Ноги æмæ сæ нæ- 
уæг ахуыргæнæг зарынц — йæ ном дæр цыдæр куы схуыдта. 
Æмæ зарæджы кæрон чи у, уый цыма цыдæр æнæмæт ивæзт 
акæны. Æмæ хъыг уыди Сосабийæн — уæдæ зарæг у, йед дын 
нæу æмæ йæ кæдæм æнауæрдон ивæзтытæ кæныс?! Йæ зæрды 
йæм скæсын уыди, афтæ тигъмæ скæсын, фæлæ йæм, йæ сæрыл 
схæца, уый нæ цыди. 
Декабръ, 2012 
Ю Хуыгаты Сергей 

НОГ АЗЫ КЪÆСÆРТÆ 
Радзырд 
1 емырдзи нывмæ касти. Йæ бон уымæй райдайы, нывмæ кæ- 
сынæй. Куыддæр райхъал вæййы, афтæ фыццаг уымæ бакæсы. 
Талынг ма вæййы, куы райхъал вæййы, уæд фылдæр, фæлæ йæ 
талынджы дæр суыны, æмæ йæ иугæр куы суыны, уæд æм кæс- 
гæйæ баззайы. 
Абон Ног азы бон у. Дысон бахызт Ног азы къæсæрыл Те- 
мырдзи. Фынæйæ йыл бахызт. Ныр ыл фынæйæ бахизы иууыл- 
дæр — уæдæ иунæгæй бада æмæ иунæгæй æнхъæлмæ кæса, Ног 
аз кæд æрбахæццæ уыдзæн, уымæ! Уæд-иу дыууæйæ бадтысты, 
æмæ дыууæйæ бадын цы хъæуы! Ноджы-иу зыдта Темырдзи — 
райсом куыддæр райхъал уа Бонифатæ, афтæ йын йæ урс цонг йе 
’фцæгыл æрбатухдзæн æмæ йын йæ хъусы бадзурдзæн: «Ног азы 
хорзæх дæ уæд, Тем!». Стæй йыл йæ дыууæ судзаг къуыппы арт 
бафтаудзысты, æнæсхæцгæ кæмæй нæй, ахæм арт. 
Йæхæдæг дæр-иу æм касти Бонифатæ нывæй. Йæ цæстытæ- 
иу æм цыдæр схъиуд хъоппæгæй аззадысты, йе стыр сау цæс- 
тытæ, йе ’рфгуытæ та-иу, йæ бæзджын сау æрфгуытæ, тъæбæртт 
фæкодтой, цæргæсы тъыфыл базыртæ куыд фæтъæбæртт кæной 
иу хъоппæгджын æрдузы, афтæ. Æмæ уыцы цæстыты схъиуд 
фæкаст, уыцы æрфгуыты сонт фæтъæбæртт чи федтаид, уый 
æнæ бафиппайгæ нæ фæуыдаид — дис уыди уыцы нывы, æнæр- 
хъæцгæ дис æмæ ноджы рис, адæймаджы улæфын тыххæй чи 
уадзы, ахæм рис. Æмæ диссаг уыд — куыд бацыдысты уыцы дис 
æмæ уыцы рис уыцы фæкасты! Æвæццæгæн, æндæр никæй фæ- 
касты бацыдаиккой. Бонифатæйы фæкасты бацыдысты. 
Стæй рабадти Темырдзи йæ сынтæгыл. Йæ къæхтæ, йæ разы 
цы гауызы гæппæл уыд, уымæ æруагъта æмæ ныдздзынæзта: 
— Уæ мæ бонивайæн æмæ мæ изæрдалынг Бонифатæ! — 
æддæмæ æндæр ницы загъта, фæлæ мидæгæй дзырдта, цыма Бо- 
нифатæйæн йæхицæн дзырдта, афтæ: «Гъæ, тæхуды, ныр дæ цуры 
чи фесты æмæ дын дæ бæгънæг зæнгтæ йæ хъæбысы чи акæны! 
Гъæ, цы мæгуыр у, иурайсом уыцы зæнгты хъармæй йæ риуы 
дзаг чи нал сулæфдзæн!» 
. Стæй ныссабыр, цыма йæм æндæр дзурыны бар нæ хауд, уый 
хуызæн. Æмæ уæд, уыцы сабыр куы бадти, уæд ауыдта: йæ бæр- 
зонд гом зæнгтыл йæ даргъ халаты фæдджитæ тыхсынц, афтæ- 
мæй фæуайы сæ уæрæх тыргъы Бонифатæ. Йæ зæнгты рог ист 

НОГ АЗЫ КЪÆС/ЕРТÆ 
147 
зæрдæ йæхимæ скъæфы. Афтæ-иу фæцæйцыди, Ног азы-иу сæм 
сæ зонгæтæ æмæ сæ хæлæрттæ куы æртымбыл сты æмæ-иу тыр- 
гьы алырæтты къордтæй куы лæууыдысты, уæд — иутæй иннæ- 
тæм уадаид — уыдоныл дæр ацин кæна. Алæууа уыдонимæ дæр. 
/Емæ уыцы сахат йæ зæрдыл æрбалæууыд Темырдзийæн: уаз- 
джытæ йæм куы уыдзæн абон! Бирæйæ бирæ нæ уыдзысты — йæ 
адджындæр хæлæрттæ, йæ цæрынæй йæ хæрынмæ се ’хсæн зул- 
дзыхы ныхас кæимæ никуы ’рцыд, уыдон иу-цалдæрæй. Бирæ 
уазджытæ-иу сæм уæд уыди. Бадты размæ-иу уыцы хъæлдзæгæй 
уыцы уæрæх тыргъы æвдæлон ралæуу-балæуу кодтой. Куы-иу 
сæ иутæн рауылæн кодта сæ парахат ныхас, куы — сæ иннæтæн. 
Уæд дуг дæр æндæр уыди, цард йæхæдæг куыд уыди æндæр, 
афтæ. Иу ныв-иу куы ауæй кодтаид, уæд дæ кæд фæнды, æмæ 
афæдзæй-афæдзмæ кæн куывдтæ, иу куывд нæ фæлæ. Ног азы 
размæ-иу ацыдысты дыууæйæ, машинæ-иу баххуырстой æмæ-иу 
сæ цыдæриддæр хъуыд, уыдон-иу иу ласт æрбакодтой. Стæй-иу 
райсом, сæ Ног азы цинтæ конд нæма фесты кæрæдзийыл, афтæ 
райдыдтой фынджы кой кæнын. Бадты райдианмæ ма-иу бирæ 
уыд, æмæ-иу фынг фидауын райдыдта. 
Ныр ресторанмæ адзуры Темырдзи. Рестораны кусджытæ 
æрбаласынц, цы сын фæзæгъы, уый. Фынгтæ дæр сæхæдæг æрба- 
ласынц, бандæттæ дæр. Афтæ зынаргъдæр у. Дыууæ сомыйаргъ 
цы уа, уый дыууæ туманы слæууы. Фæлæ Темырдзийæн хуыз- 
дæр гæнæн нæй. Уæдæ иунæг удæй уанцон дуканитæ ’мæ базæрт- 
тыл рахау-бахау нæу, кæнæ фынгтæ равæр-бавæр! Уыдон та 
фынгтæ дæр сæхæдæг сæвæрынц, цас фынгтæ вæййынц, фæлæ 
сæ уæддæр дзæбæх саразынц. Цæсты фæахадынц. Стæй баны- 
майынц сæ хæрдзтæ дæр, сæ лæггæдтæ дæр, се ’хца айсынц æмæ 
ацæуынц. Се стъолтæ ’мæ ма сæ бандæттæм дыккаг бон цыдæр 
лæппуты ’рбарвитынц — æнæхæдзар лæппуты хуызæн фæкæсынц 
Темырдзимæ — æмæ сæ уым дæлæмæ асинтыл хойгæ аскъæфынц. 
Нæ, æмæ æвзæр фынг нæ саразынц адон дæр, а рестораны кус- 
джытæ. Фæфидауы. Фæлæ уæддæр цыма цыдæр хъуаг вæййы. 
Темырдзи ма йе ’мбæлттæм дæр йæ цæстытæ базил-базил бай- 
дайы, цымæ, уыдон нæ хатынц, фынг ма цыдæр хъуаг у, уый? 
Уый йæ йæхинымæр, Бонифатæимæ-иу цы фынг сарæзтой, 
ууыл фæбары, æмæ йæм уымæн фæкæсы цыдæр хъуаг. Бонифа- 
тæйы æрмдзæф æм кæй нæ фæхæццæ кæны, уый хъуаг вæййы, 
æмæ дзы цыма уазал фембæлы йæ удыл кæцæйдæр. Уазджытæ, 
æвæццæгæн, уыдæттæ нæ бамбарынц. Æниу æй куыд нæ бамба- 
рынц уазджытæ дæр! Дæрддаг уазджытæ куынæ вæййынц, мыййаг! 
Фæлæ сæхи афтæ фæдарынц, цыма ницы хатынц ахæмæй. 
Уый-иу куыд цин кодта уазджытыл, афтæ никуы ’рцыд, æвæц- 
цæгæн. Æмæ-иу ын уазджытæ дæр сæ мидбылхудт сæ былалгъыл 
дардтой йæ алы сныхасмæ дæр. 
Ныр нал сты уыцы бонтæ. Аивгъуыдтой. Семæ ахастой уыцы 
амондджын цард. Ныр йæ боитæ дæр æндæргъуызæттæ сты Те- 

148 
ХУЫГАТЫ СЕРГЕЙ 
мырдзийæн æмæ йе ’хсæвтæ дæр. Боны рухс дæр æм нал хъары. 
Йе ’рмадзмæ дæр ма цæугæ акæны, уартæ йын нывгæнджыты 
хæдзары цы æрмадз и, уырдæм, фæлæ йыл ралæуу-балæуу æмæ 
рабад-бабадæй баизæр вæййы. Зæрдæ ницæмæ райы. Ныв кæ- 
нынмæ дæр. Зæрдæ цы куыстмæ нæ райа, уый æнæрайы куыст у. 
Æмæ æнæрайы куыстæн йæ ном йæ уæлæ ис. Æнæуи дæр ма кæй 
хъæуынц нывтæ-йедтæ! Адæмæн сæ сæр сæ кой куы сси. Уæд- 
дæр йæхи хъуæгтыл дæр ныхъхъæцы. Æмæ фæстæмæ хæцын рай- 
дайы йе ’хцайы муртыл. Раст уартæ Кæхцгæнæны райдайы фæс- 
тауæрц кæнын. Кæхцгæнæн сæ дзуарыбон у, сæ мыггаджы дзуа- 
рыбон, æмæ, куыддæр уый ахицæн вæййы, афтæ байдайы, куыд 
фæзæгъынц, сомыл сом æвæрын. Уæдæ уый хуызæн дзæбæх адæм 
бадой æмæ сæ разы дегуыла-дыгуыла кæной сæ афтид тæбæгътæ! 
Æмæ дзæбæх фынг æрæвæрын кæны. Ницæуыл бацауæрды. 
Æнæуи дæр æм афтæ зыны, цыма сын уыцы бон иумæйагæй баз- 
зади Бонифатæимæ. Ног азы фыццаг бон. Æмæ ныхкъуырд куыд 
ницæмæй уа Бонифатæйы раз, афтæ йæ фæфæнды. 
Уæртæ сын иннæ уаты æрæвæрын кæны фынг, уый чысыл уæрæх- 
дæр у, æмæ ма сын фынджы фарсмæ фезмæлæн дæр куыд уа. 
Уым сыл баизæр вæййы сæ сабыр, сæ дзæбæх фынгыл. Аба- 
дынц, абадынц æмæ та стгæ дæр скæнынц. Ныхæстæ дæр акæ- 
нынц. Быцæуы ныхæстæ дæр сæм рауайы. Æмæ цæуылнæ хъуа- 
мæ рауайа быцæуы ныхæстæ дæр уый хуызæн æмæ уый хуызæн 
нывгæнджытæм! 
Уыцы ран йæ сæры фæмидæг иу хъуыды æмæ йæ батыхсын 
кодта уыцы хъуыды — æхца хъуаг ма фæуа?! Диссагæн хæссинаг 
нæ уыдысты дысон уыцы сывæллæтты митæ! Хостой æмæ хос- 
той! Иутæ-иу ацыдысты æмæ-иу иннæтæ ныххостой. Æмæ та-иу 
сæ тай-тайæ бæстæ сæ сæрыл систой. Фыццаг сын лыстæджытæ 
лæвæрдта, стæй йæ лыстæджытæ фесты æмæ фæндзгай туман- 
тæм бавнæлдта. Æмæ уæд хойын дæр кæд нæ байдыдтой арæх- 
дæр. Бирæ хæттыты-иу йæ бандонмæ хæццæ æрбаци, фæлæ-иу 
ыл æрбада, уый бон-иу æй нал фæци — ныххостой та-иу. Æмæ та- 
иу сæм атагъд кодта. Цæугæ-цæуын-иу скъаппы гом лагъзы æхцаты 
къоппы йæ къух фæтъыста. 
Бирæ ’хца йæм нæ уыд, уый зыдта, куыд нæ йæ зыдта! Уæдæ 
йæ райсом æхсызгон хъæудзæн æхца, уый дæр куыд нæ зыдта! 
Фæлæ афтидкъухæй куыд балæууыдаид уыцы тайтайгæнæг сы- 
вæллæтты раз! Уæдæ сын йæ фæндзгай тумантæ лыстæг кæны- 
ныл дæр куыд схæцыдаид? Искуы ма уый дæр æрцыд, æмæ дæ 
беркъагæнджытæн сæхицæн лыстæг кæнын кæнай де ’хцатæ! 
Ныр нывы раз бадти, афтæмæй йе ’хцатæм ахсайдта йæ зæрдæ 
— куы нал сфаг уой! Уыцы рестораны кусджытæ та куы сныма- 
йЬй алцы-ницы! Æмæ æрхъуыды кодта: Гæлæбамæ бадзура, уый 
æвæрдджын лæг у, йæ рагондæр хæлар, æмæ уый рахæсса йемæ 
æхца. Стæй йын сæ бафиддзæн. Темырдзи, йæ уæлæ исты чи 
ныууадза, ахæм лæг нæу, уый иууылдæр зонынц, æмæ нæ бази- 

НОГ АЗЫ КЪÆСÆРТÆ 
149 
вæг кæндзæн æхца рахæссынмæ Гæлæба. Мæнæ йæм ныр бадзур- 
дзæн. Цалынмæ иннæтæ æмбырд кæной, уæдмæ куыд ацæуой 
рестораны кусджытæ, се ’хца дæр куыд ахæссой. 
Темырдзи сыстад, хæстæг балæууыд нывмæ. Йæ уырзтæ йын 
фыццаг йæ иу уадулыл æрхаста, стæй-йе ’ннæ уадулыл. Авджы 
уазал бахызти йæ уырзтæм. Æмæ бадзырдта нывмæ: 
— Ног аз дын ног хæрзтæ æрхæссæд, Бонифатæ! Иумæ цы 
бонтæ ацардыстæм, уыдон дын мæнау адджын мысинаг макуы 
фæуæд. Разæй дын ахæм рухс бонтæ уæд, æмæ дæм уыдоны 
рухсмæ зынгæ дæр куыд нæ кæной! 
Йæ ныв ын бирæ хæттыты скодта Бонифатæйæн. Равдысты 
дæр-иу сæ сæвæрдта. Адæм-иу æмбырдтæ кодтой, кæрæдзийæн- 
иу æппæлыдысты. Фæлæ дзы йæхимæ æцæг ныв ацы ныв зыны 
Темырдзийæн. Цыма иннæ нывтæ уый тыххæй фæкодта, цæмæй 
фæцахуыр уа Бонифатæйы нывтæ кæнын æмæ ацы ныв кæнын 
базона. Æмæ уæд райдыдта кæнын ацы ныв, йæ зæрдæ сæм куы 
фехсайдта, уæд. Зæрдæ Хуыцау æхсайынæн скодта, æндæр ни- 
цæмæн, æппын æхсаинагæй кæм ницы уа, уырдæм ноджы кæд нæ 
ахсайы тынгдæр. 
Æмæ йыл бирæ рæстæг бахъуыд, йе стыр нывтæй уыйбæрц 
рæстæг никæуыл бахъуыд. Агуырдта æмæ, цы агуырдта, уый дæр 
дзæбæх нæ зыдта æмæ афтæмæй агурын æнцон у! 
Бонифатæ ницы зыдта уыдæттæн. Мæнæ-ма афтæ алæуу кæнæ 
афтæ абад дæр ын никуы загъта. Æнæуи йæм касти, фылдæр 
аивæй, æргомæй кæсын æм æфсæрмы кæнын байдыдта, цыма 
кæмæйдæр цыдæр давта, афтæ йæм зынд. Фæлæ йæм æнæ кæсгæ 
дæр нæ фæрæзта. Æмæ йæм касти. Стæй йын федта йæ цæстыты 
уыцы дис æмæ уыцы рис. 
Уыцы хурныгуылæнты лæууыдысты сæ тыргъы. Иумæ нæ — 
фæйнæ раны, æмæ æддæмæ кастысты. Æмæ федтой — уый сæм 
æрбацæйцыд. Фыццаг хатт сæм æрбацæйцыд иунæгæй. Уæд ферт- 
гывтой уыцы хъоппæг цæстыты уыцы дис æмæ уыцы рис. Ферт- 
тывтой, афтæмæй фæдардта йæ цæстытæ Темырдзимæ, цыма йын 
æвдисгæ дæр кодта уыцы дис æмæ рис, стæй йын хъаст дæр 
кодта, йæ цæстыты кæй абадтысты, уый. Æмæ сæ федта Темыр- 
дзи. Æмæ бамбæрста, цы сты уыцы дис æмæ уыцы рис, уый. 
Стæй ныддихтæ кодта уыцы фæкаст хицæн хæйттыл — йæ иу 
цæст, йе ’ннæ цæст, йе ’рфгуытæ, йæ дæллагхъуыр, æмæ сæ 
хицæнтæй арæзта — йемæ сæ хаста йæ гæххæтхæссæны, æмæ-иу 
ын фадат кæм фæци, — искуы уынджы хъæбæрыл дæр уæд, ис- 
куы хицауы тыргъы рады лæугæйæ дæр уæд — систаид-иу уыцы 
нывтæй иу, йæ гæххæтхæссæныл-иу æй æрæвæрдтаид æмæ-иу 
æм нывнал-нывнал байдыдтаид цыргъ кърандасы фындзæй. Уымæй 
Ивановы фæзмыдта. Номдзыд Иванов «Чырысти адæммæ куыд 
рацыд» уыцы ныв куы кодта, уæд æй уый дæр афтæ ныххи- 
цæнтæ-хицæнтæ кодта. Кæй хицæнæй ныв кодта, Чырыстийы 
рацыдмæ чи æнхъæлмæ каст, уыцы адæмæй, кæй — цалдæрæй 

150 ХУЫГАТЫ СЕРГЕЙ 
иумæ, кæмæн æрмæст йæ сæр арæзта, кæмæн æрмæст йæ гуыр. 
Афтæ сæ йемæ рахæсс-бахæсс кодта иу-ссæдз азы бæрц — æмæ 
кæцы бæсты нæ балæууыдысты — æмæ сæм кæм нæ фæхæццæ и 
йæ къух! 
Тагъд кодта Темырдзи. Тагъддæр фæуа йæ ныв æмæ тагъддæр 
ацæуа! 
Рæсугъд лæппу уыди Абаци. Бæрзонд, саухил. Æмæ, цыма 
æфсæрмы кодта, рæсугъд кæй уыди, уымæй, уыйау-иу лæугæйæ 
баззад, кæдæм-иу бацыд, уым. Темырдзи йæ фыццаг хатт куы 
бакодта сæхимæ, уæд та цыма рухсдзаст фæци, уыйау, нал, 
æрлæууа, уымæ арæхст, нал — акъахдзæф кæна, уымæ. Бони- 
фатæ йын хъоппæгдзаст æмæ мидбылхудгæ касти йæ митæм. 
Æфсæрмыдзæстыг кæй уыди, йæхи радав-бадав кæнын кæй 
нæ уарзта, уымæй балхæдта йæ зæрдæ Темырдзийæн. Стæй йæм 
курдиаты стъæлфæнтæ дæр уыди — ирд стъæлфæнтæ. Фæлæ æгæр 
алырдæмыты хæцыдысты уыцы стъæлфæнтæ. Иу донмарæнмæ 
арæзт нæ уыдысты, æмæ уый зынди йæ нывтыл — цæмæн фæ- 
зынди ныв, цы йæ самидин кодта ныв ыскæныныл, йæ удæнцой 
йын йæхи цы бакодта нывæй, уый алыхатт нæ равзæрстаид лæг. 
Æмæ та-иу æй фæцæйкодта сæхимæ Темырдзи. Æмæ-иу бад- 
тысты фæсминас сæ парахат тыргъы, æмæ-иу ныхæстæ кодтой. 
Æмæ-иу ууыл дзырдта Темырдзи — нывы иу уд и, иунæг уд, æмæ 
нывгæнæг хъуамæ йе ’гас тыхтæ дæр уымæ сараза, цæмæй уыцы 
уд равдисын бафæраза, разынын æй кæна адæммæ. 
Бонифатæ дæр-иу дзырдта — куыд нæ-иу дзырдта! Уый му- 
зейы куыста, аивæдты музейы, æмæ-иу рагон нывты кой кодта 
фылдæр, чи сæ кæцы скъоламæ хауы, цæмæ гæсгæ хауы уыцы 
скъоламæ, уыдæтты тыххæй-иу дзырдта Бонифатæ. Дзургæ та 
афтæ кодта, цыма йæ ныхмæлæуджыты æрыхъусын кæнынмæ 
хъавыд йæхимæ. 
Абаци-иу хъуыста, цыма гыццыл лæппу уыд, æмæ йын, Нар- 
ты Æхсар æмæ Æхсæртæг Донбеттырты чызджы тугвæдыл куыд 
араст сты фæцу ’мæ ма ’рцуйы фæндагыл, уыцы кадæг кодтой. 
Стæй-иу сæ Бонифатæ бадгæ фæуагъта æмæ-иу сын уырдæм сæ 
размæ се ’ртыкъахыг фынг æрдавта, йæ уæлæ-иу ын цай кæнæ 
къофи авæрдта. Темырдзийæн дæр-иу йедзаг къус авæрдтаид йæ 
разы æмæ Абацийæн дæр. Йæхæдæг-иу сæ ныхмæ æрбадтаид, 
йæхицæн дæр-иу æрыдзаг кодтаид къус, æцæг-иу æй цымгæ нæ 
бакодта йæхæдæг. Афтæ-иу æй йæ разы дардта. Рæстæгæй-рæс- 
тæгмæ-иу æм бавнæлдта, арæхдæр дзургæ-дзурын, йæ мидбынат- 
иу æрзил-æрзил кодта къус. Уыдон-иу ын йæ къухмæ кастысты, 
йæ даргъ æнгуылдзтæ-иу къусыл куыд æрбатыхстысты, стæй-иу 
æй куыд суагътой, уымæ-иу кастысты. 
Тынг фидыдтой иумæ Бонифатæ æмæ Абаци. Темырдзимæ ахæм 
хъуыды дæр æрцыд — цæй æмæ сын сæ ныв скæна, иумæ куыд 
уой нывы, афтæ. Дыууæйæ куыд уой, афтæ. Бирæ йыл фæхъуы- 
ды кодта — хорз куы рауаид, уый йæ фæндыди, æмæ йæм зынын 

НОГ АЗЫ КЪÆСÆРТÆ 
151 
байдыдта ныв: лæууынц кæмдæр иу обауыл, хур сæм кæцæйдæр 
иуварсæй кæсы, сæ фæйнæ фарсмæ сын рухс дары, æмæ ныр- 
рухс сты сæ фæйнæ фарсы хуры рухсæй. Афтæмæй æдде кæм- 
дæр та зилгæ дымгæ сыстад, йæ улæфт сæм æрбахæццæ и. Бони- 
фатæйæн йæ къабайы фæдджитыл фæхæцыд хæрдмæ æмæ сæ 
иуварс айвæзта — тынг фæндыд Темырдзийы, Бонифатæйæн куыд 
рæсугьд зæнгтæ и, уый равдисын. Абацийæн та йæ тегла худ 
фелвæста йæ сæрæй уыцы зилгæ дымгæ. Кæсы йæ худы фæстæ 
æмæ цыдæр тас бацыд йæ цæстыты. 
Уæд æй зæгъынмæ хъавыди Бонифатæйæн, ома уын мæ зæр- 
ды уæ ныв скæнын и, рæсугъд ныв уыдзæни, ома тынг рæсугъд 
иыв. Нæй, нæ йæ загъта, æмæ æнæ загъдæй баззад уый хуызæн 
ахсджиаг зæгъинаг. Ныв та — æнæкондæй, уыцы дзæбæх ныв. 
Йæ зæрдæ сæм фехсайдта æмæ нал байради йæ зæрдæ, сæ ныв 
сын скæна, уымæ. 
Æхсайгæ сæм æнæнхъæлæджы фæкодта йæ зæрдæ. Хæрз 
æнæнхъæлæджы. Ницыдæр сæм зæрдæхсаинагæй уыд, ницы — 
æндæрæй. Сæхимæ фæцæйцыди. Автобусы лæууæны æрхызти, 
иннæ адæм куыд хызтысты, афтæ. Ныр сæхирдæм фездæха, куыд 
загъта, афтæ лæугæйæ куы аззаид æмæ куы баризид йæхи ми- 
дæг. Исдуг ницуал ауыдта, стæй йæ тæккæ раз февзæрди уыцы 
ныв: бады сæ тыргъы Бонифатæ къæлæтджыны, йæ даргъ зæнгтæ 
æрдаргъ сты гауызмæ. Уый та йæ зонгуытыл лæууы йæ разы, 
Лбаци. Лæууы йæ зонгуытыл йæ разы æмæ йын йæ зæнгтæ 
æрбахъæбыс кодта, æрбатыхта сыл йæ цæнгтæ, стæй йæ сæр 
æрхаста ’мæ йæ йæ тымбыл уæрджытыл æрæвæрдта Бонифатæ- 
йæн. Уæд Бонифатæйæн та йæ тъæпæн арм Абацийы сæрыл æвæр- 
дæй куы аззаид! Æмæ нæма базмæлыд йæ бынатæй, афтæ йæ 
хъуыдыйы фæзынд: гъе, уый дын, гъе, ныв! 
Æрмæст ма йыл ахорæнтæ æруæгъдтытæ кæн, æндæр æй ни- 
цыуал хъæуы. 
Лæугæйæ баззади автобусы æрлæууæны Темырдзи. 
Йæхæдæг дæр уымæй фылдæр ницы уарзта — Бонифатæйы 
зæнгтæ æрбахъæбыс кæн, уыцы дæргъæлвæс зæнгтæ, дæ цæнгтæ 
сыл æрбатух æмæ афтæ сæ разы дæ зонгуытыл лæуу! Фæлæ 
цыма Бонифатæ йæ тъæпæн армыл никуы схæцыд æмæ йын æй 
йæ сæрыл никуы æрæвæрдта. Уæд æй, цымæ, ныр Абацийы сæ- 
рыл цæмæн æрæвæрдта?! 
Стæй тæрсын байдыдта уыцы нывæй. Æмæ дзы цас тынгдæр 
тарсти, уыйас арæхæй-арæхдæр уади йæ цæстытыл. Дзæбæх-иу 
фæцæйцыд, адæм куыд фæцæуынц, афтæ, стæй-иу, æвиппайды, 
цыма уæларвæй æрхауд, афтæ йæ разы февзæрди уыцы ныв, 
иыма йын æй кæттагыл кондæй авæрдæуыд йæ разы, уый хуы- 
зæн, æмæ-иу æй йæ къах айсæн нал уыди — ныв гæрæнлæуд 
кодта йæ разы æмæ ма куыд айстаид йæ къах?! Æмæ йæ уд æнцой 
куы нал зыдта уыцы нывæй, уæд райдыдта кæнын ацы ныв. 
Бонифатæ йæ никуы федта ацы ныв кæнгæ. Йæ кой дæр ын 

152 
ХУЫГАТЫ СЕРГЕЙ 
никуы фехъуыста. Ис-нæй ахæм ныв дунейыл, уымæн дæр ницы 
зыдта. Иннæ нывтæй ахæм нæ уыд, уый амидингæнæг кæй кæ- 
нынмæ нæ басгуыхти. Цалынмæ-иу кæттаджы раз нæма æрлæу- 
уыди Темырдзи, уæдмæ, бирæ кæуыл нæ фæныхас кодтой, иуæр- 
дæм дæр кæй нæ абарстой æмæ иннæрдæм дæр, ахæм дзы нæ 
уыд. Æмæ-иу сæм стæй Ног аз уазджытæ куы уыд, æмæ-иу иу 
фынгæвæрдæй иннæ фынгæвæрды ’хсæн уæлæмæ куы схызтыс- 
ты йæ нывтæм Темырдзийæн, уым-иу куы бакъордтæ-къордтæ 
сты нывты рæзты æмæ-иу фæйнæ-фæйнæ ныхасы куы кодтой, 
уæд-иу уымæ бакæс, Бонифатæмæ! Иу къорды астæу-иу сæ фæ- 
мидæг уыдаид, цы нывы раз лæууыдаиккой, уыцы нывы тыххæй 
сын дзурынтæ райдыдтаид, мæнæ цыма уазджытæ не сты, фæлæ 
сæ цыма, цæмæй Темырдзийы нывтæ феной, уый тыххæй æрба- 
кодтой кæцæйдæр сæрмагондæй, æмæ уый та нывты хабаргæнæ- 
гæй кусы, — фыццаг куыд фæзынди ныв кæныны хъуыды, кæд 
фæзынд, сæ дыууæйæ кæмæ фæзынд. Дзургæ та афтæ разæнгар- 
дæй кодта, æмæ-иу базмæлыдысты удæй дæр æмæ тугæй дæр 
уазджытæ. Арты цæст куыд басхъауай, æмæ уый куыд сулæфа, 
афтæ-иу сулæфыдысты, стæй-иу сæ уыцы хъæлдзæг змæлдгæнгæ 
фæуагъта, уырдыгæй-иу иннæ къорды ’хсæн балæууыд. Æмæ-иу 
æм кастысты, худтысты-иу æм фæйнæрдыгæй, цыдæр адæрсгæ 
кастæй йæм кастысты æмæ йæм цыдæр худгæ худтæй худтысты, 
цыма, йæ даргъ дæллагхъуыр куы фæтаса йæ дзыккуты уæзæй, 
уымæй йын тарстысты. 
Хæлæг-иу кодтой Темырдзимæ, хионы хæлæг, Темырдзи сæ 
æмбæрста æмæ йын æхсызгон нæ уыд, кæй йæм хæлæг кодтой, 
уый — хæлæг хæлæг у, цыфæнды куы феста, уæддæр, æмæ хæ- 
лæджы бын хæлмаг бады. Æнæуи-иу сæ дзургæ никæмæ ницы 
скодта, хæлæг æм кæй кодтой, уый тыххæй. Кæмæ сæ сдзырдта- 
ид. Цы йæм сдзырдтаид! 
Иурæстæджы базмæлыд — афон у, бадзура Гæлæбамæ, уыимæ 
куынæ банымайа, цы ’рбаласын хъæуы, уый дæр, цас æрбаласын 
хъæуы, уый дæр, уæд йæхæдæг — ницы. Гæлæба ахæм хъуыд- 
дæгты агургæ æмæ æнæссаргæ лæг у. Раст уæд фæцыди дуары 
дзæнгæрæджы зæлланг. Темырдзийы, йе ’хсæвдарæн гæрстæ ра- 
ива, уый бон дæр нал фæци. Фестад æмæ атагъд кодта дуармæ. 
Дуары æдде фæрсæй-фæрстæм лæууыдысты сыхæгты лæппутæ. 
Сæ иу Бесæ хуынди, иннæ — Себæ. Бесæтæ йæ сæрмæ цардысты 
Темырдзийæн, Себæтæ — йæ бынмæ. Æмыйас æмæ æмхуызон 
саусæр лæппутæ. Иумæ-иу куы фæцæйцыдысты, уæд-иу сæ чи 
кæцы уыд, уый дæр нал базыдта Темырдзи, афтæмæй-иу сыл цин 
кодта. Ныр сæ дуаргæрон фæрсæй-фæрстæм куы федта, уæд йæ 
мидбылхудт йæ цæсгомыл ахъазыд. Уыдон та сæ сæртæ сæ риу- 
тыл æруагътой. 
— Дæ бон хорз! — загъта Бесæ, йæ сæрыл не схæцыд, афтæмæй. 
— Уæ, кæй бон у, уый хорзæх уæ уа, мæ дыууæ къобор сы- 
хаджы, æмæ уын Ног аз уыйбæрц хæрзтæ æрхæсса, æмæ афтæ 

НОГАЗЫКЪÆСÆРТÆ 
153 
куыд зæгъат: ныр цы фæкæнæм айæппæт хæрзтæ?! — цыма ис- 
кæй фыдæнæн дзырдта, уыйау хъæрæй загъта Темырдзи. 
Лæппутæ кæрæдзимæ фæйнæ æнкъард касты бакодтой. Стæй 
та сæ цæстытæ зæхмæ æруагътой. 
— Мах дын де ’хца æрбахастам, — загъта Бесæ æрæджиау. 
— Ме ’хца?! — бадис кодта Темырдзи. 
Æмæ уæд та Себæ загъта: 
— Гъо. 
— Цæй æхца? — йæ иу къухæй тарвазыл æрхæцыд, йе ’ннæ 
къухæй дуарыл, афтæмæй йæхи размæ ауагъта Темырдзи. 
— Дысон нын цы ’хца фæлæвæрдтай, уыдон. 
— Цæй æхца уын фæлæвæрдтон, алæ-ма, дысон?! 
Лæппутæ та кæрæдзимæ бакастысты, дзурын та сæ ничи сфæ- 
рæзта. 
— Дысон, зæгъут, мæнæ ацы дысон? Æмæ уын цæй æхца фæ- 
лæвæрдтон? 
— Хæдзаронтæ-хæдзаронтæ нæ кодтам дысон, — йæ къæхты 
бынмæ каст, афтæмæй райдыдта Бесæ, æмæ йын йæ ныхас айста 
Темырдзи: 
— Æмæ цы?! Ног аз хæдзаронтæ-хæдзаронтæ кæнынæй фи- 
дауы. Мæнæн дæр-иу ныххостой мæ дуар уыцы дзæбæх чыз- 
джытæ æмæ лæппутæ, æмæ та-иу æз дæр алæгæрстон сæ размæ. 
— Темырдзи æмбæрста, лæппутæ цæуылдæр тыхсынц, æмæ, ома 
кæд фæиртæсиккой сæ уавæрæй, уымæн ахæм парахат ныхасыл 
схæцыд семæ. 
— Уый мах уыдыстæм, — загъта Бесæ. 
— Фæлæуу-ма, фæлæуу, куыд сымах уыдыстут! — лæппутыл 
йæ цæстытæ аразгæ зылдтытæ æркодта Темырдзи. 
— Мæнæ æз æмæ Себæ. 
— Куыд мæнæ ды æмæ Себæ! Æмæ-иу дуне куы уыдысты, 
асинтæ-иу куы байдзаг сты. 
— Уыдон нæннæ! Фæстагмæ-иу дын дыууæйæ куы ’рбахостой 
дæ дуар, уыдон уыдыстæм, гъе, мах, мæнæ æз æмæ Себæ. 
Темырдзи хъуыдытыл фæци. Æцæг ын фæстагмæ дыууæйæ 
цалдæр хатты ’рбахостой йæ дуар. Дысон дæр ма йыл куы бадис 
кодта — дыгæйттæй хойын ын цæмæн байдыдтой, цымæ, йæ дуар? 
— Мах ахорæнтæн æхца æмбырд кæнæм, — загъта та Бесæ. 
— Мах нывгæнджыты скъоламæ цæуæм, — загъта та Себæ дæр. 
— Гъæ-гъа уæдæ! — йæ хъæлдзæг хъæр фæцыди Темырдзи- 
йæн. — Уый дын хъуыддаг æмæ ’рдæг! Уæдæ нывгæнæг нывгæ- 
нæджы дардмæ дæр хъуамæ ма базона?! Æз та ницы базыдтон. 
Худинаг мын уæд! 
— Мах дыл дысон хинæй цыдыстæм, — скæуынмæ бирæ нал 
хъуыди Бесæйы, — фæндзгай тумантæ дæттын куы райдыдтай, 
уæд мах иннæтæй фæхицæн стæм æмæ дын дыууæйæ хойын рай- 
дыдтам дæ дуар, æдде-иу алæууыдыстæм æмæ та-иу æрбаздæх- 
тыстæм, — дзургæ-дзурын йæ дзыпмæ нывнæлдта Бесæ æмæ дзы, 

154 
ХУЫГАТЫ СЕРГЕЙ 
сæ астæуыл дыдагъ чи уыд, ахæм æхцатæ систа йæ армыдзаг. 
Æхцатæ рызтысты лæппуйы армыл, æмæ рызти лæппуйы арм 
йæхæдæг дæр, цыма æхцатæ нæ урæдта, уый хуызæн. 
Темырдзи-иу куы лæппутæм бакодта фæйнæ касты, куы та-иу 
æхцатæм базылдта йæ цæстытæ. Хъуыды кодта: кæсæд-ма сæм 
исчи! Нырма, цæсгом цы у, уый зонгæ нæ кæнынц, æмæ йын 
афтæмæй куы фæчъизи уа, уымæй тæрсынц. Гъеуый дын лæг- 
гæгтæ! Стæй раст слæууыд лæппуты раз. 
— Ацы æхцатæ æз сымахæн нæ радтон, нæ, мæ дзæбæх сы- 
хæгтæ, ацы æхцатæ æз радтон, Ног аз æрцæуы, уый тыххæй мæм 
хæрзæггурæггаг чи фæци, уыцы лæппутæ ’мæ чызджытæн, «хæ- 
дзаронтæ-хæдзаронтæ» хъæргæнгæ-иу чи ’рбалæууыд мæ дуармæ 
æмæ-иу мæ ахизæны чи скафыд, уыдонæн, гъе! Чи уыдысты уыцы 
лæппутæ ’мæ чызджытæ, уый та хъуамæ зонгæ дæр мачи кæна. 
Кæрцытæ-йедтæ дæр уый тыххæй куы скæнынц, боцъотæ ’мæ ри- 
хитæ дæр уымæн куы бакæнынц, цæмæй сæ ма базоной, кæй дуар 
бахойынц, уыдон. Стæй сын хæрзæггурæггаг чи цы ратты, уый дæр 
хъуамæ мачи базона. Бамбæрстат? — хъæрæй бафарста Темырдзи. 
— Бамбæрстам! — æмдзыхæй загътой Бесæ æмæ Себæ. 
Темырдзийæн æхсызгон уыд, æмдзыхæй кæй загътой уыцы 
ныхас, уый. Йæ мидбылты дæр та бахудт. 
Уæд Бесæ фыццаг йæ сæр аныхта, стæй загъта: 
— Æмæ-иу нын уæдæ бирæтæ сæ дуар кæнгæ дæр куынæ 6а- 
кодтой, ома афтæ фенхъæлæм — ам сæ ничи и. 
— Мæнæ диссæгтæ! — йæ цæнгтæ фæйнæрдæм фæхаста Те- 
мырдзи. - Йæ дуар чи нæ бакодта, уымæ Ног аз не ’рцæудзæн — 
кæуылты йæм æрцæуа! Æмæ-иу стæй схæрæд. 
Стæй та Себæ дæр загъта: 
— Чи та-иу йæ дуар кæнгæ нæ бакодта, фæлæ-иу æй гыццыл 
базыхъхъыр кодта æмæ-иу нын уыцы зыхъхъырæй рапæрста лы- 
стæг æхцатæ æмæ та-иу ахгæдта йæ дуар. 
— Уыдонæн та Ног аз сæ чындзæн тыр нæ райгуырдзæн, æмæ- 
иу гæпп кæнæд. Афтæтæ, гъе, мæхи Бесæгъуыр æмæ Себæгъуыр! 
Гъеныр афтæ бакæнæм, æмæ уе ’хцатæ нывæрут. Стæй ахорæнтæ 
æлхæнынмæ куы цæуат, уæд-иу мæн дæр акæнут уемæ æмæ дзæ- 
бæх ахорæнтæ равзардзыстæм иумæ. Ныр та, дам, æз уæ къа- 
мандир уыдаин, сымах та мæ салдæттæ æмæ, дам, мæ къаман- 
дымæ хъуыстаиккат — Уæ бынæтты — зылд! Уæ галиу къæхтæй — 
размæ! Иу-дыууæ-æртæ! 
Лæппутæ сæ дыууæ дæр Бесæтæм фæхæрд кодтой асинтыл. 
Æвæццæгæн сæ Темырдзийы ныхæсты фæстæ, уа тагъд фæхи- 
цæн уыдаиккой кæрæдзийæ, уый нæ фæндыд, сæ къах сæ нæ 
хаста. Кæнæ та сæ уадзгæ нæ кодтой кæрæдзийæ хицæн кæнын 
уыцы ныхæстæ, цыма сын се ’хцатау иумæйаг уыдысты. 
Темырдзийæн йæ мидбылхудт нæма байсыст йæ цæсгомыл, 
афтæмæй баздæхт нывмæ. Йæ разы æрлæууыд, æмæ уым æрхуыс- 
сыд йæ мидбылхудт. 

НОГ АЗЫ КЪÆСÆРТÆ 
155 
— Ноджы та ныл иу Ног аз æрцыди хицæнтæй, Бонифатæ. 
Цыр цал Ног азы æрцыд, иумæ куы нал стæм, уæдæй! Бирæ, 
тынг бирæ. Цæуынц æмæ цæуынц, цыма мæ фыдæнæн цæуынц, 
уыйау. Æниу, кæд дæ зæрдæйы рухсæн æрцыд, цы ’рцыди, уый, 
уæд афтæ хуыздæр у. Дæ зæрдæ рухс уæд — уый мæнæн дæр фаг 
у. Æндæр ницы хъæуы мæн. Фæлæ иу хъуыддагыл фæсагъæс 
кæнын, Бонифатæ. Æз дæуæй цас хистæр дæн, уый та уыйбæрц 
кæстæр куы у дæуæй, уæд уыцы згъуыды сæрты куыд рахиз- 
оахиз кæндзыстут кæрæдзийы зæрдæтæм?! Стæй æмцæг-æмцыд 
куынæ кæнат, ды фæсте куы зайай, æмæ дæм искæд бон фæс- 
тæмæ тарæрфыгæй куы ракæса, уæд куыд ды ныффæраздзынæ 
уыцы ракастæн, куыд — æз?! 
Æмæ йæм ахсайы йæ зæрдæ Темырдзийæн, æмæ куы ахсайы 
йæ зæрдæ, уæд æм агурæг ацæуы. Цафонфæнды уæд, ацæуы 
иæм агурæг. Хуыссæнуатæй дæр æм ацæуы — хуыссæнуатæй но- 
джы арæхдæр. Æмæ йыл уайтагъд бамбæлы. Æмæ та йын ныхас 
бацайдагъ вæййы йемæ, афгæ йын бацайдагъ вæййы, æмæ куыд 
фæвæййы сæ ныхас, уый зонгæ дæр нал бакæны. Тилифонæй 
дæр æм бадзуры. Куыддæр æм бадзуры, афтæ сисы хæтæл. Æмæ 
кæрæдзийы рафæрс-бафæрс сисынц. Сæ фæрстытæ дæр — фæл- 
мæн, сабыр æмæ — сæ дзуаппытæ дæр. Ныр дæр та йæм йæхæ- 
дæг ницыма сдзырдта Темырдзи, æмæ та йæ афарста: 
— Ды дæ, Тем? 
Æмæ йæм уайтагъд сдзырдта Темырдзи дæр: 
— Æз дæн, Бони. 
— Ног азы хорзæх дæ уæд! 
— Дæу дæр уæд Ног азы хорзæх. Бирæ æхсызгон хæрзтæ дын 
æрхæсæд Ног аз. 
— Бузныг, Тем. Æмæ цы ми кæныс? 
— Мæнæ дын дæ нывмæ бирæ фæкастæн, йемæ фæныхæстæ 
кодтон, æмæ дын ныр та дæхиимæ аныхæстæ кæнон. 
— Æмæ дæ нывтæ ам куы сты, уæд цæй нывмæ кастæ? 
— Нæ. Иууыл уым не сты мæ нывтæ. Ам дæр дзы ис иу ныв. 
— Цыхуызæн ныв у? 
— Дæ ныв у. 
— Мæ ныв?! 
— Гъо! Ды йæ никуы федтай. 
— Æмæ йæ, цымæ, куыд æнæфенгæ фæдæн? Ам æй не скодтай? 
— Уым æй скодтон, уæдæ йæ кæм скодтон! 
— Æмæ йæ уæд куыд нæ федтон?! 
— Нæ дын æй схъæр кодтон. 
— Цы мын не схъæр кодтай? 
— Дæ ныв дын кодтои, уый. 
— Цæмæннæ? 
— Мæхицæн æй кодтон, æмæ уымæн. Хъуамæ йæ мæхи йед- 
лаемæ мачи федтаид. 
— Æппындæр? 

156 
ХУЫГАТЫ СЕРГЕЙ 
— Æппындæр. 
— Æз дæр? 
— Ды дæр. 
— Ахæм карз тæрхон мын бауарздзæн дæ цæст, уый æнхъæл 
нæ уыдтæн. 
— Уыцы ныв мæхицæн скодтон æмæ йæм хъуамæ æндæр ма- 
кæй цæст бахæццæ уыдаид. Ног аз ме ’мбæлтты куы ’рбамбырд 
кæнын, уæд æй уыдонæй дæр æмбæхсгæ бакæнын. 
— Æмæ мæн де ’мбæлттыл барыс? 
— Ме ’мбæлттыл дæ нæ барын, фæлæ йæ ды хъуамæ бынтон 
ма фенай. Ды йæ куы фенай, уæд дзы, æз цæмæ бакæсон, ахæ- 
мæй ницуал баззайдзæн. Мæнæ къамисæны цы ныв сисай, уымæ 
дын рухс куыд баирвæза. Ныр дæм цæмæн дзурын, уый зоныс? 
— Зонын. 
— Уæдæ-ма йæ зæгъ. 
— Ног азы хуынд кæныс де ’мбæлтты æмæ мæн дæр фæхонын 
и дæ зæрды. 
— Цæмæй йæ базыдтай, Бони? 
— Базыдтон æй. 
— Æмæ ныр уæды бæрц уазджытæ нал фæхонын, ныр цъус- 
дæр фæхонын. Æмæ сымах никæй фæхонут? 
— Нæ. 
— Цæмæннæ? 
— Цы дын зæгъон. 
— Æхца уæм нæй? 
— Æхца дæр нæм нæй. 
— Æмæ уæм цæмæннæ и ’хца? Уыцы нывтæ æз уымæн ныу- 
уагътон, цæмæй сæ уæй кæнай — цы исынц, ууыл сæ дæтт æмæ 
æхцайыл ма тыхсай. 
— Нывтæ уæй кæнын мæ цæст нæ уарзы. 
Ууыл фæци сæ ныхас, æнæнхъæлæджы фæци, фыны куыд 
фæвæййы ныхас, афтæ. Хорз уыди, æмæ та раздæхтысты сæ 
ныхасмæ. Æрæгмæ йæм здæхтысты, зынтæй йæм здæхтысты, 
уæддæр æм раздæхтысты. Æмæ йæм нал раздæхтаиккой, æвæц- 
цæгæн, фæлæ йыл цыма Бонифатæйы ныхæстæй цыдæр æнкъард 
æмбæлы. Цыдæр цъар сæ баззади йæ зæрдæйы. Æмæ йæм ахсайд- 
та йæ зæрдæ. — Фæлæуу-ма, Бонифатæ, æмæ кусгæ нал кæны? 
— Кæмæй зæгъыс? 
— Уымæй, Абацийæ. 
— Нæ зонын. 
— Куыд нæ зоныс? 
Уым цыдæргъуызон фæтыхсти Бонифатæ, стæй æрæджиау загъта: 
— Ам нал вæййы. 
. — Куыд нал вæййы уым? Уæдæ кæм вæййы?! 
— Нæ зонын. Ардыгæй ацыди. 
— Куыд ацыди? 
— Акодтой йæ. 

НОГАЗЫКЪÆСÆРТÆ 
157 
— Чи йæ акодта? 
— Дыууæ лæджы ’мæ иу ус. 
— Кæдæм æй акодтой? 
— Нæ зонын. 
— Фæлæуу-ма, Бонифатæ, æмæ сын куымдта, куы йæ кодтой, 
уæд? 
— Куымдта. 
— Æмæ дын ницы загъта, куы йæ кодтой, уæд? 
— Нæгъ. 
— Афтæмæй ацыди? 
— Гъо. 
— Кæд æй акодтой? 
— Лæгтыдзуары æрвитæн æхсæв. 
— Ау, уæдæй нырмæ иунæг дæ?! 
— Гъо. 
— Æмæ тæрсгæ нæ кæныс иунæгæй? 
— Фыццаг тарстæн æмæ-иу уæлæмæ схызтæн, нывтæ кæм сты, 
уырдæм, æмæ-иу уым, Астаногъыл æмæ Хъарабогъыл Тандет-Тун- 
деты чызг рæсугъд Тамары агурынмæ кæм фæцæуынц, уыцы нывы 
цур сбадтæн æмæ ма цæмæй тарстаин Астаногъыл æмæ Хъара- 
богъылы цур?! Уым-иу бадтæн, фынæй дæр-иу уым бадæн. 
— Уæдæ хорз. Æмæ дæ нæ фæнды ардæм? 
— Нæ зонын. 
— Цы зонын дзы хъæуы? 
— Бирæ цыдæртæ. Нæ хæлæрттæй мæм чи цы цæстæй акæс- 
дзæн! Сæхи мыл куы къуырдтытæ кæной. Дæхи дæр дын куы 
сисой рафæрс-бафæрс кæнын мæнæй. Цы сын хъуамæ зæгъай! 
— Ницы. 
— Ницыйæ дзуапп нæй. 
— Ис дзы. Хатт ницы зæгъын фылдæр амоны бирæ фæдзурынæй. 
Стæй йæм афтæ фæзыны, цыма æцæг фæныхас кодта Бони- 
фатæимæ. Æмæ хъуыдытæ байдайы — кæд искуы, кæм цы хъуыд, 
уый нæ загъта, кæнæ ма йæ истæмæйты афæрсын хъуыд ноджы- 
дæр æмæ йæ нæ афарста. 
Æмæ тилифоны ныхас цы?! Цæугæ дæр цыма æцæг акæны 
æмæ цыма æцæг фæрацу-бацу кæнынц иумæ. Цæлгæнæны дæр 
æцæг фæбадынц цыма. Стæй, уыйфæстæ, куы ’рсабыр вæййы, 
уæд йæ уазалгæнæны къуымты, æхсæвæр цæмæй скæна, ахæм 
исты агурынæн бахъæуы. Фæсахсæвæр та Æхсинты лæгæты дæр 
балæууынц. Арæх-иу цыдысты Æхсинты лæгæтмæ. Къордтæй-иу 
«Щыдысты æхсæвæддæ, арт-иу бандзæрстой, физонджытæ-иу код- 
той, зарыдысты-иу. Фæлæ ныр дыууæйы йеддæмæ нæ вæййынц, 
æмæ сæ хъæугæ дæр ничи фæкæны. Арт бакæны Темырдзи — 
уæдæ æнæ артæй фидаугæ дæр нæ кæны Æхсинты лæгæт. Стæй 
<*бадынц арты фарсмæ. Темырдзи йæ сæр Бонифатæйы уæрджы- 
тыл æрæвæры, æмæ сын ныхас бацайдагъ вæййы. Афтæмæй сыл 
<*бон вæййы. 

158 
ХУЫГАТЫ СЕРГЕЙ 
Фæлæ диссаг нæу — куыд акодтаиккой Абацийы? Цæмæн æй 
акодтаиккой? Чи йæ акодтаид хъуамæ? Æвæццæгæн, йæхиуæттæ 
уыдаиккой. Дыууæ лæгæй иу йæ фыд уыдаид, иннæ — йæ фыды 
’фсымæр. Ус та уый ус уыдаид, фыды ’фсымæры ус. Ома уый 
хистæр у, Бонифатæ. Æмæ, ома цæмæн хъуамæ уа йæ ус йæхи- 
цæй хистæр нæ рæсугъд нывгæнæг лæппуйæн?! Уымæн, ома цот 
дæр нал рацæудзæн æмæ, ома... Æмæ йæ акодтой. 
Ацы дуне хæйрæджыты дуне у. Адæм æм хæццæйæ æрбаир- 
вæзтысты, дæ фыстæ искæй сæгътимæ хæццæйæ куыд баирвæ- 
зой искæй кæртмæ, афтæ. Уæдæ фыццаг йæ цæстытыл цæмæн 
ауад, стæй та йæ уынгæ цæмæн фæкодта, куыддæриддæр ауад 
йæ цæстытыл, афтæ?! Мисхалы бæрц уæд та куы хицæн кодта- 
иккой, йæ цæстытыл куыд ауад, æмæ йæ уынгæ куыд фæкодта, 
уый, кæрæдзийæ! Намæ ма йæ цæстытыл цæмæн уади, кæдæм ма 
уади йæ цæстытыл, æнæуи йын æй уæддæр уынын куы хъуыди, 
уæд?! Йæ цæстытыл куыддæриддæр ауад, уынгæ дæр æй афтæ 
куы фæкодта! Уæд æй уынгæ кæй фæкодта, уый йын æгъгъæд 
нæ уыд, йæ цæстытыл та ма кæдæм уади! 
Уыцы изæр фæлгæтæгтæ сласта — фæйнæджы нарæг уадз- 
дзæгтæ — гуыффæджын машинæйы. Сæ фылдæр сын æрмадзы 
акалдта, иннæты ардæм сласта — йæ нывтæй иу-цалдæрæн йæ 
зæрдæмæ нæ цыдысты сæ фæлгæттæ, æмæ сæ, ома раивон. Кæр- 
ты дуарыл нæ бацыд — фæстæты базилын кодта машинæ, гуыф- 
фæйæ сæ мæнгагъуыстмæ куыд баппæрстаид комкоммæ, афтæ. 
Схызт уæлæмæ, гуыффæйы фарсыл бæхбадт акодта, ныр ныг- 
гæпп кæна гуыффæмæ, афтæ йæм цыдæр хæйрæджытæ фæлæ- 
бурдтой, йæ цæстытæ йын тыргъы авгæхгæд къулмæ фæцарæз- 
той, рудзынгæмбæрзæнтæ фæйнæрдæм — ахъаззаг ссывд. Чи сæ 
ассывта, кæд сæ ассывта, цæмæн сæ ассывта?! Æмæ ацахстой йæ 
цæстытæ — уартæ рæбынæй цы дыууæ къæлæтджыны ис, уыдо- 
нæй иу — афтид, хæрз афтид, иннæйы бады Бонифатæ. Уый та 
йæ зонгуытыл лæууы йæ разы, Абаци. Лæууы йæ разы йæ зонгуы- 
тыл æмæ йын йæ дыууæ цонджы æрбатыхта йæ зæнгтыл, æрба- 
хъæбыс ын кодта йæ зæнгтæ, йæ сæр та æрхаста æмæ йæ йæ 
уæрджытыл æрæвæрдта Бонифатæйæн. Бонифатæ бандзыг и, æна- 
хуыр æндзыг баци, йæ тъæпæн арм йæ сæрыл кæй уыди Абаци- 
йæн, уый дæр нал хатыдта. 
Куыддæриддæр уыцы изæр ауад йæ цæстытыл автобусы æрлæу- 
уæны, афтæ сиу сты Темырдзийы цæстыты раз, йæ цæстытыл цы 
ауад æмæ уынгæ цы фæкодта, уыдон, дыууæ æмхуызон нывы иу 
фæлгæты куыд бакæнай, афтæ. 
Нал ракалдта йæ фæлгæтæгтæ — цæй фæлгæтæг æмæ ма цæй 
цыдæр! Гуыффæйы фаллаг фæрсты йæхи раппæрста æмæ бабад- 
,ти кабинæйы. Шофыр ацæргæ лæг уыди, сабыр бадти йæ бына- 
ты. Фæрсгæ дæр æй сабыр бакодта: 
— Фæдæ? 
Æмæ йын уый дæр сабыр загъта: 

НОГ АЗЫ КЪÆСÆРТÆ 
159 
— Фæдæн. 
— Куыд тагъд? — афтæ сабыр та йæ бафарста шофыр. Темыр- 
дзи йæм ницуал сдзырдта. 
Уыцы изæр сыздæхти Темырдзи — нал рухс уыди, нæма бын- 
тон баталынг, афтæ. Хæдзары рухс нæ сыгъд. Æмырæй лæууыди 
уыцы талынгмилты. Цыма йæ æндæр ранмæ ахæссынмæ хъавы- 
дысты æмæ йæ кæд ахæсдзысты, уымæ ’нхъæлмæ каст. Æвæц- 
цæгæн, искуыдæм ацыдысты. Искуыдæм æй акодта, æвæццæ- 
гæн, Абаци. Æниу, чи зоны, уым дæр уыдысты. Чи зоны, уартæ 
Бонифатæйы уаты дуæрттæ сæхгæдтой сæхиуыл. Афтæ уыдаид. 
Уæдæ уыцы зæнгтыл тыхстыты фæстæ искуыдæмыты цæуын 
æнцон у! Уырдæм бацыдысты, рухс ссудзыны сæр сæ ницæмæн 
хъуыд. Æмæ не ссыгътой рухс — Бонифатæйы урс дæллагхъуыр- 
гы рухс фаг уыди Абацийæн. Йæхимæ та йæ зæрдæйæ цыдаид 
рухс Бонифатæйæн. 
Ныв кæм и, уырдæм бацыд комкоммæ, хорз уыд, æмæ йæ 
уыйразмæ батыхта гæххæтты. Ныр æй йæ дæларм бакодта æмæ 
йæ рахаста. Уынгмæ куы рахызт, уæд ахъуыды кодта — чи зоны, 
исты афыссын хъуыд Бонифатæмæ? Фæлæ — цы? Цы йæм хъуа- 
мæ ныффыстаид! Стæй йæм куыд ныффыстаид уыцы талынджы?! 
Рухс ссыгътаид, æмæ йæ уæд та федтой, стæй сæ уæд та йæхæ- 
дæг дæр федта! Нæ, рухс судзæн нæ уыд. Æмæ рацыди. 
Гæлæба йын феххуыс кодта ацы фатер æлхæнынмæ. Гæлæба 
куынæ уыдаид, уæд нырма дæр адæмы къуымты рахау-ахау кæнид. 
Бадзурын хъæуы Гæлæбамæ, ныр афон у. Рагацау рацæуа, 
æхца дæр рахæсса. Ресторанæй цы ’рбаласын хъæуы, цас æрба- 
ласын хъæуы, уыдæттæ дæр афоныл банымайой. Æмæ сыстади 
Темырдзи, йæ фæлмæн дзабырты фæлмæн къахдзæфтæгæнгæ, 
бараст и тилифонмæ. Тилифонмæ цыд, афтæмæй хъуыды кодта, 
Бонифатæимæ цы ныхас фæкодта тилифоны, ууыл. Хорз ныхас 
уыд. Æмæ сын алыхатт дæр хорз ныхас вæййы. Æмæ цæугæ- 
цæуын дзырдта, цыма йæ фæрсты цыд Бонифатæ æмæ уымæн 
дзырдта, уый хуызæн. 
— Æмæ тилифон ам куы и мæнæ, уæд, цымæ, уым куыд дзырд- 
гон тилифоны? Афтæ гæнæн куыд и, æмæ тилифон ам уа, æмæ 
дзы уым та дзургæ кæнон? Нæ, уый гæнæн нæй — æмæ уæдæ 
куыд дзырдтаин, цымæ? — Æмæ æрлæууыди хатæны астæу. Кæд 
та дзæгъæл адæн? Адзæгъæл та дæн, æвæццæгæн. Охх, Бони- 
фатæ, Бонифатæ... 

(Аргъау-биргъау) 
Хъæды фæндæгтæ хъæумæ цæуынц. 
Адæмы ныхасæй. 
1 
* аджыма-раджы, царди уыг. Йæ ном хуынди Сеуа. Царди 
Сеуа иу хъæддаг паддзахады. Уыцы паддзахады уыди бирæ уæл- 
вæзтæ ’мæ бирæ дæлвæзтæ, стæй ноджы бирæ тыгъд быдыртæ. 
Уæлвæзтæн сæ кæрон бæрзонд фæцыди къæдзæхдурамад хох. 
Хохæн йæ цъуппыл та уыди цъити — дæргъæй-дæргъмæ урс-ур- 
сид цъити. Уымæ гæсгæ хох хуыдтой Урсхох, паддзахад та — 
Урсхохы паддзахад. 
Царди Сеуа, уыг куыд фæцæры, афтæ — арæхстгай. Йæ ах- 
стон цы тæгæры мæрайы уыд, уый саджил цонгмæ-иу арæхстгай 
рахызт æмæ-иу ыл арæхстгай сбадт, æмæ-иу афтæ бадт. Бадти-иу 
уыцы саджил цонгыл йе ’нæнкъуыса бадтæй, йæ цæстытæ-иу сæ 
арф къуырфытæй иу ранмæ ныццарæзта. Сырдтæй-иу йæ бынты 
чи фæцæйцыд, кæнæ-иу мæргътæй йæ сæрты чи фæцæйтахт, 
уыдон-иу афтæ ’нхъæлдтой, фынæй у уыг. Фæлæ-иу фынæй нæ 
уыди уыг. Æнæуи бонрухсæй йæ цæстытыл урс хæрв бадт æмæ 
йæ дзæбæх кæсæн нæ уыди уыцы хæрвæй. Фæлæ-иу хур Урсхо- 
хы сæрты куы фæцæйтылд, æмæ-иу йæ уæззау цалхы бын цъити 
сырхбын цæхæртæ куы акалдта, уæд-иу уыцы цæхæртæм æрхау- 
ди сæ урс хæрв йæ цæстытæн. Уæд-иу афтæ дзæбæх суыдта Сеуа, 
æмæ-иу бынæй, зæххыл, дыууæ хъæндилы куы фæцæйлæсти, сæ 
иу — сыкъаджын, иннæ — сикъо, уæд сæ, чи кæцы у, уый дзæбæх 
иртæста. 
Æнæуи иппæрд уыди сырдтæй дæр æмæ мæргътæй дæр. Сæ 
иутæ йæм æгæр стыртæ зындысты, сæ иннæтæ — æгæр гыццылтæ. 
Сæ иутæ æгæр ныхджынтæ уыдысты, сæ иннæтæ — æгæр дæн- 
даджджынтæ. Æмæ йын арвæй зæххы ’хсæн уыди иунæг æмбал 
— уартæ Дзедырджын уæлвæзы чи царди, уыцы пухкъæдзил ру- 
вас Бурдым. Уый тæгæры бынты фæцæйуадаид æмæ ма фæлæу- 
уыдаид, афтæмæй ницæй тыххæй ацыдаид. Æмæ-иу, хур Урсохы 
цъитийыл кæд атулдзæн, уымæ куыд æнхъæлмæ касти Сеуа, афтæ- 
иу æнхъæлмæ касти, Бурдым йæ бынты кæд æрбацæйуайдзæн, 
уымæ дæр. 
Уыцы изæрырдæм дæр афтæ бадти йæ тæгæры саджил цон- 
гыл Сеуа, афтæ æнхъæлмæ каст — хур цъитийы цъуппыл кæд 

УЫГ 
161 
батулдзæн, цъити сырхбын цæхæртæ кæд акалдзæн, æмæ йæ цæ- 
етыты урс хæрв кæд æрхаудзæн. Уалынмæ йæ цæстытæ сæ арф 
къуырфытæй ацахстой: уæртæ мугæйы къутæры рæбынты йæ 
гасгæ-уасгæ уадæй æрбауайы Бурдым. Сеуайæн æхсызгон уыди, 
[Зурдым афтæ тасгæ-уасгæ кæй æрбацæйуади, уый. Гыццыл 
:змæлгæ дæр бакодта йæ мидбынаты. Куыддæр йæ бынмæ æрба- 
хæццæ Бурдым, афтæ йæ фæстаг къæхтыл алæууыд, йæ даргъ 
къæдзилæй фыццаг йæ иу фарс сцъыллинг ласта хæрдмæ, стæй 
ие ’ннæ фарс, æмæ йæм дзуры уæлæмæ Сеуамæ: 
— Ницы дзæбæх хабæрттæ дæм ис, уо Сеуа? 
Сеуа йæм фыццаг йæ иу цæстæй ныккасти, стæй — йе ’ннæ 
цæстæй. Уыйфæстæ йæм ныдздзырдта: 
— Кæм и хабар! Нæй. Дæхимæ фен. 
— Гъæй, мæ уд акæнай, гъе! Сомы мæ нæ кæнын кæныс, фæлæ 
ма кæд изæры нæ бинонтæм мæ цæсгом фæхъæцы æнæ хабарæй 
бацæуын, уæд мыл æрлæбырæд мæ цæсгом. Гæр, уæдæ, айас 
иаддзахады цæрай, æмæ бирæ нæ, фæлæ иу хабар макуыцæй 
фехъусай бон-изæрмæ. Цыдæр æнамонд нæм кæсы, абоныстæн. 
Пыггуыбыр æмæ ныуукъума стæм. «Дæ бон хорз» кæмæ бадзу- 
рай, уый дæр дын «бузныг» нæ зæгъдзæн. 
— Уый хорз нæу, хабар кæй нæй, уый. Иугæр хабар нæй, уæд 
цард не змæлы. Цоппай кæны уæд цард æмæ, цард цоппай куы 
кæна, уымæй æвзæрдæр æппындæр ницы и. 
— Гъæ, мæ фыдзæрдæйы паддзахады байдайа цард цоппай 
кæнын! 
— Уæд цард хъуына кæны, — ныхасыл фæстæмæ йæхирдæм 
ахæцыд Сеуа. Уымæн ыл ахæцыд фæстæмæ йæхирдæм, æмæ нырма 
йæ уæзгæ хай фæсте уыди йæ зæгъинагæн. — Мæнæ, дон ми- 
дæмæ дæр кæдæм нал цæуа æмæ æддæмæ дæр кæцæй нал цæуа, 
уыцы цад куыд хъуына кæна, афтæ, гъе. 
— Мæнæ йæ цы дзæбæх загътай, мæнæ! — йæ дыууæ раззаг 
къахы кæрæдзийыл авæрдта Бурдым æмæ йæхиуыл бæрзонддæр 
схæцыд. — Ды афтæ дзæбæхтæ фæдзурыс, Сеуа цæра, æмæ мæм 
кæд ахæм зæрдæ не ’рцæуы — фæрдгуытау дын схал кæ дæ ны- 
хæстæ, дæ хъуырыл сæ бакæ æмæ сæ афтæ дæ хъуырыл рахæсс- 
бахæсс кæ! 
Гыццыл ма алæууыдысты, аныхæстæ ма кодтой гыццыл æмæ 
Бурдым фæцæуæг. 
— Кæд исты хабар уа, уæд дæм æй хъусын кæндзынæн. 
— Хуыцау дæ куы саразид! — йæ ныхас кæронмæ дæр нал 
фæци загъд Сеуа, афтæ, уартæ тæгæры фале цы сапп уыди, уый 
хæрæгдымы лæгъзыл фæцæйсенк кодта йæ даргъ къæдзил Бур- 
Дымæн. 
Дыккаг бон куыддæр сыстади Сеуа æмæ бæласы саджил цонгмæ 
рахызт, афтæ уæртæ æрбауайы Бурдым. Тæгæры бынмæ куы 
’рбахæццæ, уæд йæ фæстаг къæхтыл алæууыд, йæ раззаг къæх- 
’æй цыма дымст мисындзæгæй хъазыд æмæ йæ цыма уымæ сæп- 
1 Хуыгаты Сергей 

162 
ХУЫГАТЫ СЕРГЕЙ 
парынмæ хъавыд, Сеуамæ, уыцы дымст мисындзæг, уый схуыст 
скодта йæ дыууæ гыццыл дзæмбыйы. 
— Диссаджы хабар, стыр диссаджы хабар, Сеуа цæра! 
Сеуа йе ’нæнкъуысгæ бадтæй нæ базмæлыди, йæ цæстытæ 
дæр æндзыгæй лæууыдысты, афтæмæй æрдзырдта Бурдыммæ: 
— Хабæрттæ удгай вæййынц — чи сæ йæ хорзæй диссаг вæййы, 
чи — йе ’взæрæй. 
— Ацы хабар æгæр диссаг у, æмæ йе ’гæр диссагæй нæдæр йæ 
хорз зыны нырма, нæдæр — йе ’взæр. 
— Уанцон нæу! 
Бурдым фæстæрдæм аракæс-бакæс кодта, стæй йæ дзæмбыйæ 
дæр æрæмбæрзта йæ былтæ æмæ йæ къæдзилы кæронæй дæр. 
— Борыхъо чи у, нæ паддзах Борыхъо, уый ныффæнд кодта, 
хъуамæ йæ паддзахы бынат ныууадза. 
Сеуа йæ къæхтæ гыццыл базмæлын кодта сæ бынæтты, стæй йæ 
цæстытæ æрцъынд кодта æмæ афтæ цъындцæстæй фæхъæр кодта: 
— Алæ?! 
Æмæ йæм Бурдым фæцырд и: 
— Уый дын алæ ’мæ булæ! 
— Чи загъта? 
— Æз — дæуæн, ды та — æндæр искæмæн. 
— Хъазгæ ма кæн, уо Бурдым, уый хъазæн хъуыддаг нæу. 
— Æз — де ’рдæм, ды — хæйрæджыты ’рдæм, — йæ раззаг 
къæхтæй йæ тæрттæ æрцъыкк кодта Бурдым. 
— Æз цы Борыхъойы зонын, уый йæ паддзахы бынатæй сыста! 
— Багъæц. Æз сæм изæры бауайон. Иу цъарыдзаг сын дзе- 
дыртæ ратондзынæн. Йæ бинойнаг чи у а Борыхъойæн, Цапата, 
уый сыл мæрдтæм цæуы дзедыртыл, афтæ сæ уарзы, гъе. Æмæ 
дын стæй кæддæра «пуй, налат» нæ зæгъон. 
Сеуа ма цыдæр зæгъынмæ хъавыд, фæлæ уæдмæ йæ кой дæр 
нал уыди тæгæры бын Бурдымæн. 
2 
Барæй цыд ын нæ уыди Борыхъойæн: фæцудыдта. Æмæ æнæуи 
куы фæцудыдтаид, уæд уымæн ницы у, фæлæ уый йе ’гадæй 
фæцудыдта. Æмæ æгадæй цы паддзах фæцуда, уый паддзæхты 
нал аййафдзæн, уымæн йæ бынатæй сыстынæй хуыздæр хос нæ 
загъта Хуыцау. 
Æмæ йыл азтæ афтæ бирæ куы цæуид, уæд цынæ вæййы! Иу 
æмæ дыууæ арсы куынæ базæронд и! Фæлæ йыл азтæ афтæ бирæ 
нæ цæуы. Уæд уартæ Парса æмæ Пора нырма кæрæдзийы сæрты 
гæппытæ кæнынæй хъазынц: сæ иу цæхгæрмæ слæууы фæзы ас- 
тæу, иннæ сыдз-мыдзы ацæуы, ацæуы, стæй дугъ рауадзы æмæ 
йæ сæрты асæррæтт ласы иннæмæн. Стæй та уый æрлæууы фæзы 
астæу цæхгæрмæ, дугъ чи рауагъта, уый, æмæ уæд та иннæ рай- 
дайы сыдз-мыдзы цæуын. Æмæ иуазыккæттæ сты Парса æмæ 

УЫГ 
163 
Цора Борыхъоимæ. Афтæмæй Борыхъо, гæпп нæ, фæлæ, дзæбæх 
ацæуа, уымæн дæр нал у. 
Æмæ йын æй йæхи аххос кæнынц, афтæ кæй фæцудыдта, уый, 
[Зорыхъойæн. 
Цæвиттон, уартæ, Мыртгæджын уæлвæз чи у, уый дæлвæд- 
джи иу фыдбылызы суар и. Зæххы бынæй абузы — сбыллахъ- 
мыллухъ кæны, стæй галы цæстыйас цæппузыртæ сæппары, æмæ, 
йæ абузæны цы цад и суарæн, уый уæлцъарыл абадынц. Уым 
фæкъæртт вæййынц уыцы цæппузыртæ, цады уæлцъарыл, æмæ 
сæ хъыггаг тæф скæлы. Карз суар у, тынг карз суар. Мæргътæ 
йæ сæрты тæхын нæ уæндынц. Кæд сæ исчи бадзæгъæл вæййы 
йæ сæрмæ суарæн, уæд æрхауы. Уæдæ а лыстæг сырдтæй дæр 
исчи бафтæд цады былмæ, æндæр æй йæ сæр куы иуæрдæм фæ- 
цæйхæссы, куы — иннæрдæм. Афтæмæй сæ иутыл худæг бахæцы 
лыстæг сырдтæн, се ’ннæтæ та кæуыныл схæцынц. 
Гъемæ уын Хуыцау хорз ракæна, уыцы суармæ куы фæца- 
хуыр уаид Борыхъо. Цалдæр залмысыфы-иу дзы ныффæрсыгъ- 
таид фæд-фæдыл, стæй-иу адæргъ уыдаид йæ былыл цадæн æмæ 
- фынæй. Æмæ йын уымæй, чи зоны, уыйас ницы уыдаид, куы- 
иу райхъал, уæддæр та-иу дзы куынæ нылвæстаид, уæд. Фæлæ 
йæ сафгæ уый кодта — фæсфынæй дæр дзы кæй нуæзта, уый. 
Уыцы хъуыдыйыл дæр æй уый бафтыдта; фæсфынæй дæр-иу 
дзы кæй ныххуыппытæ кодта, уый: дыууæрдæм ма цухмухгæнгæ 
цы рахау-бахау кæны! Уыйбæсты ам æрцаразын кæна йæхицæн 
халагъуд æмæ дзы райсом дæр нуаза, æмæ дзы сихорыл дæр 
нуаза, æмæ дзы изæры дæр нуаза! Æмæ æрцарди, уым ын суадо- 
ны был цы халагъуд ацарæзтой, уым. Уый дын базоной, æмæ 
иаддзахадон къуыпп æнæхицау фæци, — фæлæбурдтой, ныххæп- 
нытæ æмæ ныкъкъæппытæ кодтой. Ахæм хæппытæ æмæ къæп- 
иытæ ныккодтой, æмæ Урсхохы паддзахад хæпп æмæ къæппæй 
байдзаг и. Æфснайæнтæ æмæ æфтауцтæн сæ къулты рухс акасти. 
Дымгæ сæ зæрдæхалæн къуыс-къуыс систа, æмæ ныхъхъуыста 
уыцы къуыс-къуысмæ Урсхохы паддзахад. 
Раст уыцы рæстæджы Бурхохы паддзах Доминка Борыхъойы 
хонын куы æрымысид. Сыхаг паддзахæдтæ уыдысты Бурхохы пад- 
дзахад æмæ Урсхохы паддзахад, æмæ сæ паддзæхтæ кæрæдзийы 
феной. Ныхас дæр акæной, фынгыл дæр абадой. Ноджы уыцы аз 
сабæлут тугыл аскъуыд Бурхохы паддзахады, фæсал та дзы дзаг 
æрзади, æмæ, ома кæд сабæлутæй фæсал баивын йæ къухы бафтид. 
Æнæуи Бурхох хъармдæр бæстæ уыди Урсхохæй, фæлæ уæддæр 
фæсал куыд нæ хъæуы! Сырдтæ дзы хъарм лыстæнтæ фæкæндзыс- 
ты сæхицæн. Мæргътæ дзы ног ахстæттæ фæцараздзысты, æмæ 
уыдзæн! Хæдзардзин арс уыди Доминка тынг, æмæ йыл тайгæ ’мæ 
руайгæ кодтой æгас паддзахад сырдæй-маргъæй. 
Борыхъо рамбырд кодта йæ дæлдæрты уæйынгæсдæртæй1 иу- 
’Уæйынгæс — цæсты ахадгæ. 

164 
ХУЫГАТЫ СЕРГЕЙ 
дзæвгар æмæ араст сты. Йæхæдæг — сæ разæй, паддзахæн куыд 
æмбæлы, афтæ. Йæ фæстæ адаргъ сты иннæтæ куыд ыстырæй. 
Æмæ фидыдтой. Сырдтæ сæ къæдзилтæ тæлытыхт скодтой, аф- 
тæмæй сæ сæ синты сæр сæвæрдтой. Сæ хæмхуттæ размæ сарæз- 
той, уæзбын къахдзæф кæнынц. Чи сæм æрбакæса, уый уайтагъд- 
дæр куыд базона — адон цæуынц растæндæр паддзахы хуынды. 
Уæдæ мæргътæ дæр дзыхъхъылæуд кæм уыдаиккой! Сæ къуди- 
ты хъулон-мулон систæ уæлæмæ ныхъхъил кодтой, къоппа сæ 
кæмæн уыд, уый йæ уаг æмæ æгъдауæй æрфæлдæхта йæ сæры 
фахсыл, стæй сæ сæртæ, куыд цыдысты, афтæ размæ-фæстæмæ 
кодтой æмæ дунейы хуыз истой. 
Хъæлдзæг уыдысты се ’ппæт дæр — сырдæй-маргъæй, цыдыс- 
ты сæ тавицы цыдæй, лæгæрстой размæ. Сæ цæстытыл уади — 
рæхджы Бурхохы паддзах Доминка йæ дæлдæртимæ сæ размæ 
рацæудзæн, цинтæ-хъæбыстæн кæрон нал уыдзæн, стæй сæ уыцы 
фæтæн фынгтæм акæндзысты, æмæ ма дæ къæхтыл дæр гуы- 
бынтæ куы уаид. 
Афтæмæй дын, Хуыцау хорз ракæна, æрдæгвæндагмæ куы 
бахæццæ сты, уæд сæ къæхты бынмæ куы ’ркæсиккой! Æркасты- 
сты сæ къæхты бынмæ æмæ сæ уæнгтæ æркалдысты сырдæй- 
маргъæй, æмæ сæ сæртæ æруагътой сæ риутыл. Сæ тавицы цы- 
дæн йæ кой дæр нал аззад. Цæвиттон, Борыхъо куыд цыди, афтæ 
йæ фæстæ рыг фæндагыл кæд нæ уагъта, гыццыл къæдз-мæдзы 
чи дардта, ахæм хуылыдз фæд. Мæнæ йын цыма чидæр сæ разæй 
хуынкъ куысыфтæджы дон хаста æмæ куысыфтæгæн йæ хуынкъ 
комкоммæ Борыхъойы бынмæ арæзт уыд. 
Æмæ сæ сæртыл схæцынхъом нал уыдысты сырдæй-маргъæй — 
цы цæсгомæй ма сыл уыдаиккой схæцынхъом?! Уæддæр ма сæ 
иуæй-иутæн цыдæр ныфсы цъыртт тæпп-тæпп кодта сæ зæрдæ- 
ты: мæнæ аскъуыйдзæн уыцы бындарæйзаинаг къæдз-мæдзы фæд, 
Бурхохы паддзахады зæхмæ нæ бахæццæ уыдзæн — хуынкъ нæ 
фæци Борыхъо, цæрдхуынкъ! Æмæ Доминка ницы базондзæн, 
Борыхъо фæд уагъта йæ фæстæ, уымæн. Фæлæ дзæгъæлы ныф- 
сытæ æвæрдтой сæхицæн: сæхæдæг куыд цыдысты, афтæ цыди 
фæд дæр æмæ цыди. 
Доминка сæ размæ рацыд, йæ дæлдæртæ йæ фæстæ алæууы- 
дысты. Уæд Борыхъо дæр йе ’мбæлттæй фæхицæн. Æмæ кæрæ- 
дзимæ фæцæуынц уæртæ дыууæ паддзахы. Ныртæккæ кæрæ- 
дзийы ныхъхъæбыс кæндзысты сæ фидар дзæмбытæй. Фæлæ уæд 
Доминкайы цыдæр хæйрæджытæ, Борыхъойы бын цы хуылыдз 
фæд зади, ууыл куы ацардауиккой. Касти фæдмæ Доминка æмæ 
йе ’рфгуытæ пыхцылæй пыхцылдæр кодтой. Фæстагмæ йын бын- 
тондæр ныппыхцыл сты. Уæд азылд æмæ, цы рæсугъд фæлыст 
къутæрты ’хсæнты рацыд, уыдоны ’хсæнты фæстæмæ алæгæр- 
ста. Борыхъо ма йын йæ къудийы къæдз ауыдта. Æмæ иууылдæр 
бамбæрстой хъуыддаг — Доминка-паддзах, уыцы даргъ хуылыдз 
фæд чи фæуагъта йæ фæстæ Урсхохы паддзахадæй Бурхохы пад- 

УЫГ 
165 
дзахадмæ, уыимæ иу фынгыл æрбада, йемæ ныхæстыл схæца, 
уьш йæ сæрмæ не ’рхаста. 
Кадджын æмæ радджын паддзах уыди Доминка, æгъдау æм 
æгъдау уыди, уаг - уаг! 
Тынг фæхудинаг и уæд Доминкайы цæсты Борыхъо. Стæй 
дзыхæй-дзыхмæ ацыд уыцы худинаг, кæддæр Къобалайы сæгъты 
аргьау куыд ацыди дзыхæй-дзыхмæ, афтæ, бахæццæ и Саухохы 
иаддзахы зæхмæ дæр, Кæрдæггъуыз цъæх чи уыд, уыцы паддза- 
хы зæхмæ дæр, æмæ йыл ерры фæкодтой сырдæй-маргъæй Бо- 
рыхъойыл. Хæфс чи у, уый та нырма дæр нæ банцади йæ 
«гъæууи», «гъæууи»-йæ. 
3 
Ныр бадти Борыхъо паддзахы къуыппыл. Æнкъард хъуыдытæ 
йыл нымбырд сты, бирæгътæ холыйыл куыд нымбырд вæййынц, 
афтæ, æмæ йæ хордтой. Йæ цæсты къуырфытæ-иу цæстысыгæй 
æрыдзаг сты. Уæд-иу йæ сæр бауыгъта Борыхъо æмæ-иу цæсты- 
сыгтæ ставд гагатæй ныггæр-гæр кодтой зæхмæ. Йæ зæрдæ уын- 
гæг кодта — æнцон нæу, нæ, паддзахы къуыппæй ацæуын. Фæлæ 
йын йæ гæнæнтæ хуыздæр ницы амыдтой. Гæнæнтæ та нæдæр 
хатыр зонынц, нæдæр тæригъæд кæнынц. Бирæгъы куыдзы бын 
чи атулын кæны, уыдонмæ цы хорзмæ кæсæн и! 
Ныр паддзахбадæн къуыппыл хъуамæ ахæм æрбадтаид, æмæ, 
паддзахады къæбицтæ цæмæн сафтид сты, уый тыххæй сыбыртт 
дæр чи не скодтаид, чи сæ сафтид кодта, уыдонмæ дæр дзырд чи 
не ’руагътаид, уымæн æмæ, уыдонмæ цы ныхас æрхаудаид, уый 
комкоммæ ууыл дæр æмбæлди. Стæй, уартæ Бурхохы паддзахадмæ 
куы фæцæйцыдысты, уæд йæ фæстæ рыгвæндагыл цы къæдз-мæ- 
дзы фæд зади, уый кой кæнын дæр чи никæмæн бауагътаид. 
Æмæ бадти Борыхъо паддзахы къуыппыл æмæ фæйнæрдæм 
касти, йæ цæстыты къуырфыты цæстысыг бадти, æмæ йæ дзæ- 
бæх кæсæн нæ уыди. Уæддæр касти. Касти Борыхъо паддзахы 
къуыппæй æмæ хъуыды кодта — кæуыл бафтауа йе ’ууæнк? Чи 
разындзæни ахæм, æмæ чи нæ бакæндзæн афтæ æмæ афтæ. 
Йæ зæрдæ Мирманыл дардта, сыкъафындзыл, æмæ — ницы. 
Бæргæ дзæбæх уыдаид — сабыр сырды мыггаг у сыкъафындз. 
Æнæхъуаджы уæлдай змæлд ма скæна. Афтæмæй кæмдæр — тых- 
джын. Æмæ тых дæр куыд нæ хъæуы паддзахы! Уæдæмæ йæ 
зонд уыйбæрц нæ хъæуы, тых æй цæйбæрц хъæуы. Ноджы уыцы 
фындз! Уый дын — паддзахы фындз! 
Æмæ йæм бахъав-бахъав кодта Борыхъо — йемæ аныхас кæна, 
цы зонд æм и, цы хъуыдыйыл хæст у, уый бамбара. Уыййед- 
дæмæ, æддаг бакаст иу у, зæрдæйыуаг — иннæ. Ныр дысон кæсы 
Борыхъо, æмæ, дæлæ йæхæдæг йæхи къахæй схæрд кодта пад- 
Дзахы къуыппыл Мирман, схæрд кодта æмæ ссæуы. 

166 
ХУЫГАТЫ СЕРГЕЙ 
Борыхъо йыл бацин кодта. Цыдæр гыццыл хъуыддаг уыд Мир- 
маны, уый йын ацарæзта. Стæй йæ комкоммæ ма бафæрса Бо- 
рыхъо: 
— Ныр паддзах куы фестис, мæнæ дæ ацы къуыппыл куы 
сбадын кæниккой, уæд, дæ дзæбæх фыдыстæн, ды мын раст 
куынæ зæгъай — цæмæй райдаис кусын, æппæты ахсджиагдæрыл 
цы хъуыддаг банымаис? 
Мирман уый æнхъæл кæцæй уыд, æмæ йæ Борыхъо афтæ 
бафæрсдзæн! Исдуг æдзæмæй абадт, стæй йæ цæстытæ дæр сырх 
кæнынмæ фесты ’мæ йæ сыкъа дæр, афтæ фесты сырх кæнынмæ, 
æмæ дыууæ сау цæстыфæныкъуылдмæ сырх-сырхид афæлдæх- 
тысты, цы — цæстытæ, цы — сыкъа. 
— Куыд цæмæй?! — йе стыр дæндæгтæ кæрæдзийы æккæйтты 
абадтысты Мирманæн. 
— Ома иннæ хъуыддæгтæ уал фæлæудзысты, фæлæ ацы хъуыд- 
дагæн фæстæдæрмæ æргъæвæн нал и. Уый цы хъуыддагæй зæ- 
гъис? — фæбæлвырддæр кодта йæ ныхас Борыхъо. 
Æмæ уæд йæ сæр ныттылдта Мирман. 
— Уыцы хъуыддаг загъд у, мæ зæгъын æй нал хъæуы! Акæс- 
ма, кæддæра паддзахады фæллойæ сæхи куыд сфæллойджын код- 
той иуæй-иутæ! Уыдонæн сæ бæрзæйтыл ныххæц, цы аныхъуырд- 
той, уый тугимæ куыд сæппарой. — Мирманæн йæ хыр-хыр ссы- 
ди, хъуырнизы тæваг æм хæццæ кодта ’мæ-иу куы смæсты, уæд- 
иу йæ ныхас нал сыхъуыст — йæ хыр-хыры бын-иу фæци йæ 
ныхас. — Уыдон дзуаркъахджытæ сты, уыдон сæ мады дзидзитыл 
дæр нæ бацауæрддзысты, уыдон ауындзинаг сты! — йæ улæфæнтæ 
иу куы феуæгъд сты, уæд та-иу йæ хъæр фæцыд Мирмаиæн. 
Æмæ дзы йæ бон базыдта Борыхъо. 
Ныр касти дæлæмæ паддзахы бæрзонд къуыппæй. Далæ бы- 
нæй рахил-бахил кодтой дыууæрдæм сырдтæ, сæ сæртæ æруагъ- 
той. Мæргътæй дæр тæхгæ бирæ нал кодта, чи ма сæ тахти, уый 
дæр-иу йæ базыртæ удисæджы ратил-батил систаид хъуамæ — 
кæддæры сабыр ленкгæнгæ тахт ма кæм уыди! Сæ иннæтæ сæ 
лыстæг къæхтæй рацу-бацу кодтой æмæ æрхæндæг æфтыдтой — 
уæдæ, маргъ уай æмæ къахæй рацу-бацу кæнай, тæхгæ ма кæнай 
базыртæй, фæлæ! Æмæ Хуыцау маргъæн базыртæ уымæн куы 
сфæлдыста, цæмæй тæхгæ кæна! 
Æмæ бар-æнæбары йæ зæрдæмæ ныхъхъуыста Борыхъо. 
Афтæмæй дын кæсы ’мæ дын далæ æрдузы цæхгæрмæ æрба- 
уайы Богъара, далæ Кæрдоджын æрхы чи цæры, уыцы цъæх арс. 
Ныр æрбауайы, æрбауайы ’мæ æрдуз æгасæй сфидыдта, афтæ дзæ- 
бæх æрбацæйуади Богъара, гъе! Иæ лæгъзхъуын уыцы æнгом бадти 
,йæ уæлæ, æмæ афтæ зынд, цыма йыл згъæргуыр уыди, мæнæ рагон 
аргъæутты цы хæстон лæгты кой и, уыдон цы згъæргуыртæ дард- 
той, фат кæм нæ хызти æмæ кард кæй нæ карста, ахæм згъæргуыр. 
Борыхъо размæ агуыбыр, йæ хæмхуттыл цы иугай ставд хъуын- 

УЫГ 
167 
,аз уыд, уыдон сæхиуыл схæцыдысты, фæйнæрдæм ныппака сты 
хмх сындæг рызтæй рызтысты. Æрæджиау йæ раззаг дзæмбытæ 
æртъæпп кодта кæрæдзийыл Борыхъо æмæ йæ богъ фæцыд: 
— Гъæйда, Богъара! 
Уæдмæ иу гуыбыр назбæласмæ бахæццæ и Богъара, йæ фæс- 
гаг къæхтыл алæууыд, фыццаг къæхтæй сæвнæлдта бæласы зæнг- 
мæ, йе скъуыдæй йын чъиу ракъахта бæласæн, йæ дзыхы йæ 
афсæрста æмæ йæ ахъаззаджы æууылд æркодта. 
— Уый дын — Богъара! 
Уалынмæ, æрдузы астæу цы кæлдым уыд, ууыл æрбадти арс, йæ 
фæстаг къæхтæй иу иннæуыл баппæрста æмæ гъæйттæй æууилы чъиу. 
Кæсы йæм Борыхъо паддзахы къуыппæй æмæ хъуыды кæны: 
уым афтæ чи фидауы кæлдымыл, уый ам куыд нæ сфидаудзæн, 
паддзахбадæн къуыппыл?! Афтæ дзы сфидаудзæн, афтæ!.. 
Дыккаг бон æй йæ дæллаг фарс æрбадын кодта Богъарайы 
Борыхъо. Ныр ма йын йæ зæрдæмæ ныккæстытæ кæна — цымæ, 
цы и амæн та йæ зæрдæйы — стæй йæ йæ бынаты æрбадын кæн- 
дзæн æмæ дын комæйкургæ паддзах! 
Фæлæ хъуыддæгтæ Хуыцау аразы — табу йын уа! Сырдтæ 
æнæуи æдзæлгъæды хъеллау кæнынц, уæдæ, мæргътæ не сты, 
æмæ уыдон дæр æнæуи ратæх-батæх кæнынц йæ бынты — аразгæ 
сæ мисхалы бæрц дæр ничи ницы кæны. Абабау! 
Иубон куы уыди, уæд дын Богъарайы уыцы фыдбылызы суар- 
мæ куы акæнид йемæ Борыхъо. Æрбадтысты суары был. Ныр куы 
сбыллахъ-мыллухъ кæны суар æмæ уыцы галы цæстыйас цæппу- 
зыртæ куы сæппары! Фæйнæ залмысыфы æртыдтой, йæ былыл 
фæрсæй-фæрстæм æрбадтысты æмæ нуазынтæ райдыдтой. Афтæ- 
мæй дын, Хуыцау хорз ракæна, иуафон бынтон æнæнхъæлæджы 
ма ныффуттытæ кæна Богъара! Паддзахады исбон, дам, чи фæха- 
ста, уыдоны хурхытыл, дам, ныххæцын хъæуы. Сæ фындзыхуын- 
чъытæй, дам, сын сæ сласын хъæуы! Хатыр, дам, сын нæ уыдзæн. 
Æвæццæгæн, йæ сæры смидæг и уыцы карз суар. Уыййед- 
дæмæ исчи афтæтæ кæны! 
Борыхъойы цæстытæ судзгæ цæхæртæ акалдтой. Уыйфæстæ 
та йе ссырты къæрцц фæцыди, афтæ тынг фæцыди йе ссырты 
къæрцц, æмæ дзы йæхæдæг дæр фæтарсти уыцы къæрццæй. Нæй, 
уæддæр не ссыди йæ маст æмæ иу даргъ мæсты хъуыргъындæг 
рауагъта йæ хъæлæсæй. 
Куыддæр æрбаздæхтысты суарæй паддзахбадæн къуыпмæ 
æмæ Богъара йæхи æрцæйуагъта йæ фæлмæн бадæнмæ, ома пад- 
дзахы хæдивæг дæн æмæ, ома æрбадон мæ бынаты æмæ мæ пад- 
Дзахы хæдивæджы куыстытæ кæнон, афтæ йæ сриуыгъта Бо- 
рыхъо. Ныр риуыгъдтытæ куыд никуы ’рцыди паддзахбадæн 
къуыппыл, уæдæ ма кæм æрцыди риуыгъдтытæ! Фæлæ — ахæм 
риуыгъд!.. Уæ, змæлæг дæ ма баззайа сыджытыл, Борыхъо! 
Фыццаг кæд сæрбихъуырой нæ фæци Богъара, стæй тулынмæ 
фездæхт. Ныр иу тылд кодта, ’мæ йæ чи федтаид афтæ тулгæ, 

168 
ХУЫГАТЫ СЕРГЕЙ 
уый загътаид: уартæ чидæр йæ дæрæнвæллад хосы тула ратылд- 
та. Æндæр ма дзы арс бæрæг уыди! Йæ амондæн дæле, доныбыл, 
сагтæ ривæд кодтой. Мæнæ уыдон нæ фестадысты æмæ йæм уыдон 
нæ ныццарæзтой сæ пæлæхсар сыкъатæ — доны йын æнæ смидæг 
Хуыцау хос нæ загъта, уыцы фыдбын доны. 
4 
Уыцы æхсæв хуыссæджы цъыртт нæ федта Борыхъо. Цæмæн 
фæтагъд кодта, цæмæннæ базыдта, цы Богъара у, уый? Цæмæн 
æй ласта афтæмæй паддзахы къуыпмæ?! Ныр хорз уыди, æмæ 
йæ суармæ акодта, ’мæ фегом и йæ зæрдæ, уыййеддæмæ йын 
æхгæдæй куы баззадаид, уæд бæстæ нæ ныддæлæ-уæлæ уыдаид! 
Уым æрбадти йæ хуыссæны Борыхъо, йæ раззаг дзæмбытæй 
сæвнæлдта ’мæ йæ фæсхъустæ ныхта. Иуцасдæр сæ куы фæных- 
та, уæд йæ зæрдыл æрбалæууыд Бурдым, уартæ суарысæр Дзе- 
дырджынуæлвæзы чи цæры, уыцы бурадзагъд рувас. Æмæ бацин 
кодта, йæ зæрдыл кæй æрбалæууыди Бурдым, ууыл. 
Дидинджыты хуым дардта, уым, кæм царди, уыцы уæлвæзы, 
æнæхъæн хуым. Æмæ-иу ныр сæ порпосатæ райхæлынхъус сты, 
уæд-иу сæ æркарста, куыристæ-иу сæ фæбаста æмæ-иу сæ Уане- 
лы армукъайы бамидæг кодта. Уым сыл кæрæдзийы тыдтой Бур- 
дымы дидинджытыл. Æмæ-иу дзы уыдонæн дæр ма ’рбадавтаид! 
Æмæ-иу сырæзти цинæй Цапата, йæ бинойнаг Борыхъойæн. 
Нæ, сæрæн æмæ фæрæзджын рувас у Бурдым. 
Райсом куыддæр йæ кусæн къуыппыл æрбадт Борыхъо, афтæ 
арвыста Бурдыммæ. Афæрстытæ йæ кæна, цæуæг рувас у, æмæ 
йын, чи зоны, уæд та цы ’ххуыс фæци! 
Уайтагъд фæхæрд кодта паддзахы къуыппыл Бурдым. 
Схæц-ныххæцгæнгæ фæкодта йæ хабæрттæ, йæ хъæстытæ 
Борыхъо Бурдымæн. 
Гъе, æцæг уартæ, Бурхохы паддзах Доминкайы хуындмæ куы 
фæцæйцыд, уæд йæ фæстæ, гыццыл къæдз-мæдзы чи дардта, 
ахæм хуылыдз фæд кæй уагъта, уый йын не схъæр кодта. 
Бурдым лæууыд, йæ фæстæ нæууыл йæ даргъ къæдзилы 6ы- 
рынкъ фæкъæдз-фæраст кодта: æвиппайды зæгъа Сеуайы тых- 
хæй Борыхъойæн, æви йын æвиппайды ма зæгъа? 
— Ды сырдты ’хсæн вæййыс, мæргътæм дæр æнæ бафтгæ нæ 
дæ æмæ дæм куыд дæ зæрдæ дзуры — чи сарæхсид ацы бæрзонд 
къуыппыл? 
Бурдым лæууыди, куы-иу иуырдæм азылди, куы — иннæрдæм: 
гъæтт, æмæ йæ фæнд куы рауаид, уæд æгас Урсхохы паддзахад 
йæ къухы нæ уаид! Цы бадзурид Сеуамæ æмæ цы нæ бакæнид 
Сеуа! Иæ фæндон куы сцæттæ и, уæд йæ тæнæг былтæ асдæрдта. 
— Дæттæй, цымæ, арв йæ къабæзтæ кæм ауагъта, уым Сеуайæ 
хуыздæр паддзахаг мады гуыбынæй рацыди, кæнæ айчы хъузгæй 
ралæсти! 

УЫГ 
169 
Борыхъо зæхмæ бирæ фæкасти, стæй схæцыд йæ сæрыл æмæ 
уæд та Бурдыммæ фæкасти бирæ. 
— Сеуа, зæгъыс, Сеуа? — Борыхъо йæ раззаг къахы ныхмæ 
æркаст, стæй йæ йæ хъусы атъыста, йæ хъус дзы акъахта æмæ та 
бафарста: — Уартæ тæгæр бæласы саджил цонгыл цы уыг фæба- 
ды, уымæй мын зæгъыс, уыцы Сеуайæ? 
— Уымæй, Борыхъо цæра, уымæй. 
— Гæр, æмæ дæ хъазын ардæм æрхастай?! 
— Сеуа зонды къуыбар æмæ æгъдауы бындар у! Саджил цон- 
гыл фæбады, уымæ йын ма кæс! 
Борыхъо йæ дыууæ дзæмбыйы йæ дыууæ русмæ схаста, цыма 
тонынмæ хъавыд йæ рустæ, уый хуызæн, æмæ иыууынæргъыдта: 
— Уоу, хъази-хъазт æмæ уари-кафт фæкæнай, Бурдым, уый 
дын Сеуа ’мæ Сибистор. 
Сибистор уæрцц уыди, далæ хъæзы царди. Æрдзæй дзамбас 
рахаста. Цæуын нæ фæрæзта æмæ никуыдæм цыд. Уым, хъæзы, 
тыдта йæ мæгуыры бонтæ. 
— Уæдæ Сеуа куы никуы мæргъты ’хсæн разыны, куы никуы 
сырдты ’хсæн, уæд мын æй куыд паддзах кæнын кæныс? 
— Уымæ йын ма кæс, никуы разыны, уымæ! Уый зæххы Ник- 
кола у, уый арвы Уацилла у! 
— Мæнæ мæ Хуыцау федта демæ! — йæ къæдзил фæхъил код- 
та Борыхъо. — Гъæуым бæласы цонгæй стонг уыджы каст фæкæ- 
ны, уæд куыд Никкола у ’мæ куыд Уацилла у уæд?! 
— Æмæ цæмæн фæбады бæласы цонгыл, уый нæ зоныс? Уый 
кæсгæ кæны уырдыгæй, кæсгæ! 
— Кæдæм кæсы? 
— Цардмæ, ’ндæр кæдæм! Урсхохы паддзахад куыд цæры, 
уымæ кæсы, кæсгæ дæр уымæ кæны æмæ — хъусгæ дæр. Стæй, 
цыдæриддæр уыны ’мæ хъусы, уыдои йæ зæрдæйы бын æвæры. 
— Куыд сæ æвæры йæ зæрдæйы бын? — дзæбæх не ’мбæрста 
Борыхъо Бурдымы ныхæстæ, фæлæ бафарста уæддæр. 
— Сæртæ-сæртæ сæ кæны, æмæ афтæмæй, мæнæ скъудатæ 
куыд тонай æмæ уыдон куыд сæртæ-сæртæ кæнай, стæй сæ къæс- 
сайы куыд æвæрай уыцы сæртæ-сæртæй, афтæ, гъе! 
— Сæртæ-сæртæй, нæ? 
— Уæдæ — сæртæ-сæртæй. Цыдæриддæр хъусгæ дæр кæны, уынгæ 
дæр кæны — уыцы сæртæ-сæртæй сæ æвæры йæ зæрдæйы бын! 
Борыхъо йæ дзæмбытыл дæр схæцыд æмæ йе ’рфгуытыл дæр 
æмæ джихæй баззад. Афтæ зынди — кæдæмдæр йæ зæрдæ ахсайд- 
та, дард кæдæмдæр. Æрæджиау та бафарста: 
— Æмæ сæ кæдмæ æвæрынмæ хъавы ныр, цымæ, уыцы сæртæ- 
сæртæй? 
— Ахæрæты бонмæ. Уæдæ! Æмæ, стæй куы ралæууа ахæрæты 
бон, уæд нæ алкæмæн дæр йæ разы равæрдзæни, йæ царды хор- 
зæй цы сарæзта, уый дæр æмæ дзы æвзæрæй цы сарæзта, уый 

170 
ХУЫГАТЫ СЕРГЕЙ 
дæр. Ды йын, бæласы цонгыл фæбады, уымæ ма кæс. Уый бын- 
дары Сеуа у. 
Борыхъойæн йæ цæстытæ цъынд æристы, йæ дзых та зыхъ- 
хъыр баци, тынг зыхъхъыр нæ — афтæ, лæмбынæг бакæсгæйæ 
кæй рахатæн уыдаид, ахæм зыхъхъыр.— Æмæ ныр зыгъуынтæ 
кæмæн разына йæ царды, уымæн цы йæ бон у? Дзæмбы уымæн 
нæй ’мæ ’ндæр! Паддзахы йæ дзæмбы батилыны сæр дæр бахъæуы, 
æмæ-иу ай та цы батилдзæн, а Сеуа?! Дзæмбы нæ, фæлæ йыл 
базырау базыр дæр куынæ и. 
— Саубонтæ! Цы, дам, батилдзæн! Æмæ уый ахæм паддзах нæ 
уыдзæн, нæ, æмæ истытæ тилын кæй хъæуа. Уый кæсгæ кæн- 
дзæн, кæсгæ, æмæ йæ каст æндæр у уымæн. Уый йæ цæстытæ 
кæмæ ныджджыгъгъытт кæна, уымæн йæ гуыбыны цал тъанджы 
и, уый дæр базондзæн. — Дзургæ-дзурын Бурдым хæстæгдæр ба- 
лæууыд Борыхъомæ. — Ды уый зоныс, Борыхъо цæра, æмæ Сеуа 
æхсæв ноджы хуыздæр кæй уыны, бон куыд уыны, уымæй? 
— Æхсæв, йа? 
— Æхсæв, æхсæв. 
— Фæлæуу, æмæ, цымæ, цы хуызы уыны æхсæв та? 
— Цы хуызы? Цы хуызы, цы, Хуыцауæй йын лæвæрд у. Уæдæ 
æз цæуылнæ уынын, кæнæ ды. Искæмæн нæ исчи йæ цæсты йæ 
дзæмбыйы ных куы фæтъысса, уæд æй куынæ фендзæн. Фæлæ 
Сеуа уыны. Цæмæй, иннæтæ цы нæ уыной, уый дæр уына, цæ- 
мæй, иннæтæ цы нæ зоной, уый дæр зона! 
Борыхъо касти Бурдыммæ æмæ йæ цæстыты уæлтъыфæлттæ 
æртъæпп-æртъæпп кодта — цæуылдæрты æууæндын райдыдта 
Бурдымы ныхæстæй, цæуылдæрты та дзы нырма гуырысхо код- 
та. Стæй æнæнхъæлæджы куы афæрсид: 
— Уасынмæ та куыд у Сеуа? 
Бурдым æхсызгон худт бакодта. 
— Гъæй, мæ уд акæнай, Борыхъо, — мæнæ цыма уайсадæг 
чындз у, уый хуызæн дæм фæлмæн-фæлмæн бауасдзæн, æмæ дæ 
зæрдæ хурварс абаддзæн. 
— Хъуысгæ йын дард кæны? 
— Цы, ома — йæ уаст? 
— Йæ уаст, йæ уаст. Уæдæ цы! 
Бурдым йæ цæстытæ сæхимидæг сзылдта, стæй бахудти йæ 
цæстытæй Борыхъомæ: 
— Ардыгæй дæумæ. 
Уыцы ’хсæв Борыхъо фыны федта Сеуайы. Цыма паддзахба- 
дæн къуыппы сæрты æрбацæйтахт. Къуыпмæ куы ’рбахæццæ, 
уæд йæ базыртæ айтыгъта фæйнæрдæм æмæ, размæ — нал, фæлæ, 
къуыпп куыд амыдта, афтæ тымбыл тæхын райдыдта. Ныр тæхы 
уйщы тымбыл тахтæй æмæ, куыд тæхы, афтæ кæд нæ тухы пад- 
дзахбадæн къуыппыл, арвыроны хуызæн цалдæр алыгъуызон 
тæлмы кæм уыд, ахæм тын. Æмæ тæмæнтæ калынц уыцы тæл- 
мытæ. Кæсы Борыхъо Сеуайы митæм æмæ йæ зæрдыл æрбалæу- 

УЫГ 
171 
уыди: Цапата чи у, йæ бинойнаг Цапата, уымæн йæ сæр куы 
фæриссы, уæд ма уый дæр йæ сæрыл хъæндæлыйы цъар афтæ 
тухын райдайы. Фæтухы йыл æй, фæтухы йыл æй, æмæ фæсæт- 
ты йæ сæры рыст. Кæсы Борыхъо Сеуайы митæм æмæ дис кæны 
— цы уа ай? Къуыппыл тын нывæндай, паддзахбадæн къуыппы 
алыварс! — Уæдæ уыг уай, хуымæтæг уыг йеддæмæ мацы уай, 
æмæ ахæм тæхтытæ кæнай. 
Райхъал Борыхъо. Фын уыди, уый базыдта, фæлæ ма уæд- 
дæр йæ цæстытыл уади, уыцы арвыроны хуызæн цалдæр тæлмы 
кæм уыди, уыцы тын. Æмæ ныууынæргъыдта: 
— Сеуа, уæд - Сеуа! 
5 
Уымæн йæ дыккаг бон, фæсаходæн, сырдтæй чи йæ дуармæ 
стæг æхсыдта, чи æнæуи хуыссыди — стæг ын нæ уыди ’мæ цы 
’хсыдтаид! Мæргътæй ма къуыртт чи рауагъта, — æниу ма кæм и 
къуыртт, чи ма дыууæ цъиуы рауагъта, чи — æртæ: тавс нал уыд 
сæ буары æмæ фæмæнг сты сæ æйчытæ, — уый сæ ракæ-бакæ 
кодта къутæрты рæбынты, дуне куыд стыр у æмæ дзы куыд 
бирæ фæндæгтæ ис, уыдæттæ сын амыдта. 
Уæд ратахти Сидахъ — паддзахы фидиуæг Сидахъ. Ратахти, 
ратахти æмæ йæ цъæхснаг хъæлæс цъæхснаг тæгæлтæ хауди фæй- 
нæрдæм: 
— Уо Урсхохы паддзахады цæрджытæ! Байхъусут æмæ базо- 
нут: абоны бон Урсхохы паддзах Борыхъо ныууагъта паддзахы 
бынат. Абоны бон Урсхохы паддзахы бынаты æрбадти уыг Сеуа. 
Уæлахиз уæд Сеуа! 
Æмæ базмæлыдысты Урсхохы цæрджытæ, иу æппæрст лæгуын- 
мæ бамбырд сты сырдæй-маргъæй. Се ’пиæт дæр фыдхъуын æмæ 
пыхцыл уыдысты æмæ, цы мæсты уыдысты, уымæй ноджы мæс- 
тыдæр зындысты. 
Лæгуынæн йæ бæрæгастæу лæууыди хъæддаг гал Доме. Йæ раз- 
заг тъæпæн сæфтæджытæй-иу куы сæ иуæй ныххоста зæхх, куы се 
’ннæмæй, йе стыр сæр-иу куы иуæрдæм ныттылдта, куы иннæрдæм 
æмæ-иу йæ пака фындзæй фæйнæрдæм ныффуттытæ кодта. 
— Уæд ын махæй афæрсыны ран ничи уыд Борыхъойæн?! Æви 
йын йæ гуыбыр фыд Дауитайæ баззад уыцы къуыпп?! Æви афтæ 
’нхъæлы, ’мæ мах куырмытæ ’мæ къуырматæ стæм, æмæ дзы уыцы 
æнæрæгъыдзыд Сеуайы цæмæн сбадын кодта, уый нæ бамбардзы- 
стæм?! Æмæ йæ куыд нæ бамбардзыстæм?! Де ’дде йын цы зæгъа, 
уый кæндзæн, йæ чъизи фæдтыл ын фæнык зæрдзæн — гъæуы- 
мæн, гъе! Фæлæ махæн та цы сараздзæн, махæн?! 
Домейæн йæ сыкъатæ даргъ уыдысты, уыцы схъæлæй фæцы- 
дысты уæлæмæ, æмæ йæ сæр куы ратил-батил кодта, уæд афтæ 
зынд, цыма уалæ арвы цæрджытæй кæмæдæр мæсты уыд æмæ 
уымæ æвзыста. 

172 
ХУЫГАТЫ СЕРГЕЙ 
— Æмæ йæхицæн куы ницы зоны Сеуа, уæд цы дзуапп хъуа- 
мæ радта ацы стыр паддзахадæн?! 
Чабæ уызын уыди. Зæронд уызын. Мæлдзыджыты губаччы сæр 
лæууыди йæ фæстаг къæхтыл, йæ раззаг къæхтæй иу йæ былтыл 
сæвæрдта, иннæ та йæ дæларм бакодта. Мæлдзгуытæ йæ быны ра- 
уай-бауай кодтой, сæ урс дæргъæццон æйчытæ дыууæрдæм рас- 
къæф-баскъæфыл схæцыдысты, фæлæ Чабæйы уыдæтты мæт нæ 
уыди. Уæдæ ма искæй паддзахад уыгмæ æрхауди, уыдоны паддза- 
хады йеддæмæ, æмæ ма искæй паддзахады уыг спаддзах и! Домемæ 
дæр мæсты кодта. Уæдæ уыцы галæй ам цы хойыс дæ тъæпæн 
сæфтæджытæ?! Ацу, уартæ паддзахбадæн къуыппы рæбын слæуу 
æмæ сæ уым хой. Богъ-богъ дæр уым кæ, кæд ахæм гал дæ, уæд. 
Хъаплан йæ базыртæ зæхмæ æруагъта. Ронбæгъды хуызæн 
зынд — цыма йæ рон райхæлдта æд хъама, æд ливор, йе йæ цухъ- 
хъа нæма раласта, афтæмæй цыма æрхуыссынвæнд кодта æмæ, 
уат ын кæд бакæндзысты, уымæ каст. Домейы ныхæстæ йæм 
цыма хъуысгæ дæр никуыцæй кодтой, афтæ зынд. Фæлæ иуафон 
йæ хъихъхъ ма фæцæуа цæргæсæн: 
— Уо, мæ хуыцауыхай дæм хъазахъ фæцæуа, Сеуа! 
Æмæ иууылдæр базыдтой уыцы хъихъхъæй — тынг мæсты 
уыди Хъаплан. Йæ базыртæ дæр фырмæстæй æрхаудысты. Æмæ 
йæм кастысты — истытæ ма хъуамæ зæгъа, уæдæ уыцы иунæг 
хъихъхъыл ныллæудзæн. Фæлæ ницуал загъта Хъаплан. 
Сопойæн йæ тæнæг былтæй иу фæлвых сыфтæры ’рдæг зынд, 
цыма сæм æй барæй дардта: ай мæнæн — сыфтæр! Уадз æмæ йæм 
хæлæг кæной иннæтæ. Йæхæдæг та йæм тыххæй лæууыд æххор- 
маг сæгуыт. Фæлæ æфсæрмы кодта — куыд схæцыдаид æрдзæм- 
æрдзæм кæныныл уыйæппæт сырд æмæ мæргъты ’хсæн! Аппара 
йæ, уый та йæ цæст нæ уарзта. Ныр нал фæлæууыди Хъапланы 
ныхасмæ æмæ йæ сæр иу рог тылд бакодта. 
— Гъей, дотъына, дотъына! 
Куыддæр йæ былтæ базмæлыдысты, афтæ сыфтæр æрхауди 
йæ размæ. Уæд йæ ныхас фæуагъта, йæ тæнæг арæхстджын был- 
тæй фæстæмæ фелвæста сыфтæр, иу цыбыр мехъхъ ма фæкодта, 
æмæ сыфтæр йæ дзыхы амбæхст. 
Æмæ та ныххоста зæхх йæ тъæпæн сæфтæджытæй Доме. 
— Никуы хæрнæджы разынд, никуы куывды æмæ, дам — пад- 
дзах! Уырнгæ дæр мæ дзæбæх нæма кæны, Хуыцауыстæн. 
Къохта бæрæзейы къутæры бын хуыссыд. Мидæмæ бæргæ са- 
быр улæфыд, фæлæ-иу æддæмæ куы рахæцыд уæлдæфыл, уæд-иу 
йæ дыууæхстон фындз бæстæ байдзаг кодта йæ хор-хорæй. До- 
мейы ныхасмæ рабадти, йе рагъы барц хъил сыстад, йæ бинаг 
ссыртæ къæдз æмæ цыргъæй уæллаг æфсæрæн йæ дыууæ фæрсты 
с^ивгъуыдтой хæрдмæ, дзидза ауындзæн къæндзыты хуызæн, æмæ 
уыцы ракæнонхуыз зынди Къохта, гъе! Исдуг йæхи ныууыгъта, 
стæй хъæрæй загъта, цыма йæхицæн дзырдта, уый хуызæн: 
— Уырнгæ дæр æй дзæбæх нæма кæны! — Стæй аздæхти До- 

УЫГ 
173 
мемæ: — Кæд ма дæ бауырндзæн, дæ даргъ сыкъатыл дын куы 
абада æмæ дын дæ тæккæ тылыл иу-цалдæр багайы куы æрæппа- 
ра, уæд?! 
Домейæн хъыг уыдысты, тынг хъыг ын уыдысты уыцы ны- 
хæстæ. Иуæрдæм дæр иу футт ныккодта йæ пака фындзæй, ин- 
нæрдæм дæр, йæ сыкъатæ дæр ныттылдта. 
— Мæ тылыл йæ багатæ ничи æрæппардзæн, стæй мæ сыкъа- 
тыл дæр ничи абаддзæн, ма тæрс, фæлæ дæ ныхас æууилгæ кæн, 
уо Къохта! Æниу, ды дæ хæринаг куынæ æууилыс, уæд ма дæ 
ныхас баууилдзынæ! 
— Уæдæ нæ хъусыс Сидахъы цъах-цъахмæ, æви дæ хъустæ 
хизынмæ сты?! 
Уæд Чабæ йæ раззаг къæхтæй иу йæ сины сæр авæрдта, иннæ, 
ныронг йæ былтыл æвæрд кæй дардта, уый Домемæ батылдта. 
— Уæдæ ма уыцы сыкъатæ мæ сæрыл æрзадаиккой, дæ сæрыл 
куыд æрзадысты дедде, афтæ, кæддæра йын сæ а чызг йæ артæнтæм 
нæ бахæссид Борыхъойæн. Фæлæ уæ бирæты дзых йеддæмæ ницы и. 
Доме та йæ къах систа, хъуамæ та йæ сæфтæг æртъæпп кодта- 
ид, фæлæ йæ нал æртъæпп кодта. 
6 
Цы уыди, куыд уыди, уыдæттæ ма афтæ бæстæтты чи хъуы- 
ды кæны, фæлæ сбадти паддзахы бадæны Сеуа. Бадти дзы, фæлæ 
йын уæгъд уыди бадæн, æгæр уæгъд ын уыди. Спыхцыл — йæ 
къоппа дæр спыхцыл, йæ базыртæ дæр спыхцыл сты. Йæ гыц- 
цыл ныхыл та стыр хиды æртæхтæ сбадти. Бурдым æм касти 
æмæ йæ зæрдыл æрбалæууыд, иухатт иу стыр æмбырды зæронд 
домбай Папукъа кæй загъта, уыцы ныхæстæ: 
— Паддзахæн паддзахы бынат уæгъд куы уа, уымæй æвзæр- 
дæр æппындæр ницы и, фæлæ йæ зонут. Паддзахæн хъуамæ йæ 
уырындыхъхъ уа, куыддæриддæр ын хъæуы, афтæ. Кæннæуæд 
бандон стыр куы уа, паддзах — гыццыл, — Хуыцау ма æруадзæд 
ахæм фыдбылыз зæхмæ. 
Раджы ракодта уыцы ныхас Папукъа. Уæд Борыхъо дæр нæма 
уыд паддзах. Уæд, уартæ Дурджын комы цы бур домбай царди, 
Джанаспи, уый уыди паддзах. Хорз паддзах уыди Джанаспи, пад- 
дзахы бынат ын куыддæриддæр хъуыд, афтæ йын уыд. Фæлæ 
уæд, цымæ, Папукъа цæмæ ракодта уыцы ныхас? Цæй хынцмæ 
йæ ракодта? Кæд фæдзæхсты хуызы уыд йæ ныхас? Ома уæхи 
хизут, паддзахы бынат уæгъд кæмæн уа, ахæм паддзахæй. Чи зоны. 
Бурдым фехъуыста уыцы ныхас. Уыд æмбырды æмæ йæ фе- 
хъуыста. Фæлæ йæ Сеуа нæ фехъуыста. Нæ уыд æмбырды æмæ 
йæ куыд фехъуыстаид! Стæй-иу Сеуа уыцы стыр æмбырдты ни- 
куы уыд — чи йæ уагъта! Уый йæ ныр Борыхъо ракодта размæ 
æмæ йæ хорз зыдта Сеуа, уыйæппæт ставд сырд æмæ маргъы 
’хсæн уый цæмæ ’рбакодта, уый. 

174 
ХУЫГАТЫ СЕРГЕЙ 
7 
Кæддæр-кæддæр пæр-пæр кæнын байдыдта Сеуа. Пæр-пæр 
кæнын дæр байдыдта ’мæ уасын дæр. Ратахт-иу паддзахы къуып- 
пæй, иу бæласæй-иу рауасыди, уыцы бæласæй-иу æххæст нæма 
фæци уаст æмæ-иу уартæ иннæ бæласмæ фæцæйтахти. Куы-иу 
ныфсытæ æвæрдта, куы-иу сæм, цæмæй фидар лæууой маргъæй 
дæр æмæ сырдæй дæр, уымæ сидти, куы-иу сын цавæрдæр барты 
кой кодта. Афтæ-иу райдыдта барты кой кæнын, æмæ-иу нал 
æнцад, куы бацъæх уа, уымæй-иу ын старстысты. 
— Сымах ныртæккæ æппæты ахсджиагдæр цы хъæуы, уый — 
бартæ. Æмбисондæн баззади, барджын — цардджын. Ныронг 
æмбæхст уыдысты уæ бартæ, ныр мах адæмы размæ рахæсдзыс- 
тæм уыцы æмбæхсæн бынæттæ æмæ уæ алчидæр уæлдайджын- 
тæй райсдзæни йæ бартæ. Сымахæй амондджындæр цæрæг-змæ- 
лæг нал уыдзæни а зæххыл. 
Сырдтæ-иу сæ бырынчъытæ зæхмæ æруагътой, мæргътæн-иу сæ 
базыртæ сæ уæлæфтæуттау ныххаудтой сæ уæлæ, афтæмæй-иу 
хъуыстой Сеуайы дзæнгæдамæ. Кæрæдзийæн-иу хъæстытæ кодтой: 
— Цытæ лæхуры ацы цъиусæр Сеуа?! Чи нын бамбæхста нæ 
бартæ, кæд нын сæ бамбæхста? Уартæ нын нæ паддзахады фæл- 
лой чи фæхаста, уыдонæй сæ фæстæмæ куы æрдомид, гъеуæд 
нын уаид бартæ, гъе! Мах хæрыны æмæ цæрыны бартæ хъæуы. 
Æмæ йæм уæд фæцыдысты паддзахбадæн къуыпмæ иу-цал- 
дæрæй — сырдтæй дæр ацыд чидæртæ, мæргътæй дæр. Къуыппы 
алыварс æрлæууыдысты æмæ уæд сыкъафындз загъта се ’ппæты 
номæй: 
— Цæрæнбонты æнæхъæн паддзахады дзагæй цы фæллой 
фæтымбыл кодтам, уый иуцалдæр сырды сæхи бакодтой. Æмæ 
сыл иу куыдз срæйæг куынæ и, уæд афтæ вæййы?! Фæстæмæ сæ 
цæуылнæ байсæм?! 
— Байсæм — уый тыхми у. Мах хъуамæ тыхми мауал æруа- 
дзæм нæ паддзахады. 
— Мæнæ нæ Хуыцау ралгъыста иу паддзахимæ, — йæ хыр-хыр 
ссыди сыкъафындзæн, йæ сыкъа дæр та сырх кæнын байдыдта. 
— Гæр, уæдæ нæхион æрцагурдзыстæм, уый цæмæй тыхми у?! 
— Уымæй, æмæ йæ кæмæй агурæм, уымæн тых кæнæм. 
— Æмæ уый цæмæн бакодта тых, нæ фæллой нын йæхи цæ- 
мæн бакодта?! 
— Цы ’рцыд, уый æрцыд, уымæн раздахæн нал и. Ныр размæ 
кæсут! — йæхæдæг-иу йæ цæстытæ ныджджыгъгъытт кодта сæ 
арф къуырфытæй, цыма сын, размæ куыд кæсын хъæуы, уый 
амыдта. 
, Уæд низ сыстади Урсхохы паддзахады. Æмæ низ куыд нæ 
сысты! Фæлæ ахæм фыдбылызы низ Хуыцау зæхмæ мауал æр- 
уадзæд. Цæвиттон, Урсхохы паддзахад йæ къабæзтæ кæуылты 
ауагъта, уым нæлыстæг æмæ сылыстæг кæрæдзийы æмгæрæтты 

УЫГ 
175 
нал цыдысты. Гъеныр-иу кæрæдзийыл амбæлдаиккой, фæлæ, ома 
кæрæдзимæ бакæсой — абабау! Сæ сæртæ-иу зæхмæ æруагьтой, 
афтæмæй-иу кæрæдзийы фæрсты ахызтысты, цыма сын сæ гуырдз 
сæ хуылфæй фелвæстæуыд, цыма удтæ дæр нал уыдысты, æрмæст 
ма се ’ндæргтæ уыдысты цыма удтæн. 
Æмæ та уæд фæцыдысты, цæуынхъом ма чи уыди сырдтæй 
дæр æмæ мæргътæй дæр, уыдон иу къордæй. Æрлæууыдысты та 
паддзахбадæн къуыппы алыварс. Ацы хатт та цæргæс Хъаплан 
загъта се ’ппæты номæй: 
— Дæ сæр нæ бахъуыд, уо нæ паддзах! Нæ нæлыстæг æмæ нæ 
сылыстæг кæрæдзийы нал агурынц — уый сæфты нысан у. Бы- 
ныдзæрæг кæнæм æмæ нæ мæгуыр зæхх уаринагæй баззайдзæн 
нæ алыварс цæрæг паддзæхты ’хсæн. 
Сеуа зыдта, куыд нæ зыдта, сырдæн дæр æмæ маргъæн дæр 
йæ хъуыры куы ницы цæуа, уæд ма йæ туг æнæбары тæпп-тæпп 
цы кæны, æндæр сыххуытт нал кæны дадзинты. Æмæ туг сых- 
хуытт куынæ кæна, уæд — дæ фæрсты сыл цæуы, нæл цæуы, 
сыла-нæла цæуы — уыдæттæ никæйуал фендавынц. Фæлæ 
уыдæттæ дзурыныл кæм схæцыдаид Сеуа! Æмæ сæм радзырдта 
уæле дæлæмæ: 
— Уый нын ивгъуыд дуджы фыд у. Мæнæ нын æппындæр 
бартæ куынæ уыд, æнæбары цардæй куы тыдтам нæ бонтæ, уæдæй 
баззади уыцы æнамонды низ нæ мидæг. Фæлæ тæрсгæ ма кæнут, 
мæнæ, ацы фæлдзæуæн рæстæг чи у — уыцы æнæбар дугæй бар- 
джын дугмæ рахизæн рæстæг — уый куыддæр фæуа, афтæ кæ- 
рæдзийы æруарздзысты нæ нæлыстæг æмæ нæ сылыстæг! 
— Гъомæ кæд фæуыдзæн, уыцы фæлдзæуæн рæстæг у, куыр- 
мæдзæуæн рæстæг у, уый?! 
Ахæм заманты-иу Бурдым дæр нал фæлæууыд æмæ-иу уый 
дæр рарæйдта къуыппæй: 
— Уа рæхджы куы фæкæуид нæ ницæмæ бæллæг, ца рæхджы 
фæуа ацы фæлдзæуæн рæстæг. Æмæ та уæд иу къутæрбын — 
уарзон ныхæстæ, иннæ къутæры бын — хъарм хъæбыстæ, аннæ 
къутæры бын — фæлмæн лыстæн. Æмæ фæлмæн лыстæнæй хуыз- 
дæр цы и! 
Сырдтæ ’мæ мæргътæй кæй уырныдтой уыцы ныхæстæ, кæй 
— нæ, æмæ загъта-багътайæ байдзаг и Урсхохы паддзахад. 
8 
Уæд растади Бæтæхъо, уартæ Хъоппæгджын уæлвæзы цы 
сæрджын саг царди, уый. Растади, йæ сæр ныууыгъта ’мæ йæ 
пыхс сыкъаты къæс-къæс ссыди. Стæй фæйнæрдæм афæлгæсыд 
æмæ араст и уартæ Сырхлæбырдтытæм. Уым, Сырхлæбырдты- 
ты, иу кæфойы хуызæн дæлвæзы урс дзæнхъа лæгæты царди 
зæронд домбай Папукъа. Ома кæддæра уый та цы зæгъы ацы 
фыдбылызы низы тыххæй. 

176 
ХУЫГАТЫ СЕРГЕЙ 
Цæуынтæ байдыдта, цæуынтæ байдыдта æмæ иубон, хур дзæ- 
бæх акъул и, афтæ фæхæццæ Сырхлæбырдтытæм. 
Папукъа тынг базæронд. 
Кæддæр йе ставд бæрзæй æмæ йæ фæтæн риуыгуыдырыл цы 
хъæбæрхъис барц уыд, уый азгъæлд, ныллæгуын и, æмæ дом- 
байы хуызæн дæр нал уыд. Йæ лæгæты дуармæ хуыссыд хуры 
хъарммæ, хуыссæг æй ахста, æмæ йын æхсызгон уыд, хуыссæг 
æй кæй ахста, уый. Бæтæхъо йæ дæлфæдтæм æрлæууыд æмæ 
йын бамбарын кодта йæ цыды сæр. 
Уæд ныууынæргъыдта зæронд Папукъа æмæ йæ цæссыгтæ 
ныггæр-гæр кодтой йæ размæ. Стæй йæ сæрыл схæцыд, йæ раз- 
заг дзæмбытæ сбыцæу кодта йæ сæрмæ æмæ ныссабыр, цыма 
зæхмæ ныхъхъуыста, афтæ, стæй йæ рахиз дзæмбыйæ йæ цæс- 
тытæ асхъаудта æмæ ныррыхыд: 
— Уо Хуыцау, ай нын цы фыдтæ ’взарын кæныс! Уæдæ сылы- 
стæг æмæ нæлыстæг кæрæдзийы кæм нал агурынц, уым ма цы 
боныхорзмæ кæсæм, и?! Уым цæрæг æмæ хæрæг нал уыдзæн, 
уым кæстæр æмæ хистæр нал уыдзæн. Уым ницыуал уыдзæн 
æппындæр, уым бæстысæфт ралæудзæн, æмæ ныл нæ алыварс 
цæрджытæ сæ къах не ’ркъуырдзысты?! 
— Æмæ нæ алыварс чи цæры, уыдонæй та кæмæн цы кæнæм? 
— Гъе, гъе, — йæ дзæмбыйыл схæцыд зæронд Папукъа. Йæ 
ныхтæ радаргъ сты æмæ бакъæдз сты мидæмæ, фæсалгæрдæн 
æхсырфыты хуызæн уыдысты раст йæ ныхтæ. — Кæй никæмæн 
сæ ницы кæнæм, уый тыххæй, гъе. Афтæ дæр вæййы. Чи никæмæн 
ницы фæкæны, уымæн йæхицæн фæкæнынц истытæ, кæддæра, 
ома хæпп кæны æви сæпп кæны. Уый сæ, тас дæр кæмæн нæ 
вæййы йæ паддзахæй æмæ æфсарм дæр, уыцы паддзахадæн фæ- 
кæнынц афтæтæ. Уый æнамонды хабар у, стыр æнамонды хабар у 
уый — дæ паддзахы куынæдæр тас уа, куынæдæр æфсарм, уый. — 
Папукъа йæ раззаг дзæмбытæ кæрæдзийы уæлæ дзуарса æвæрд 
æркодта æмæ сыл йæ сæр уæззау æруагъта. — Уæд Борыхъойæн 
мах тæригъæд йеддæмæ бахæринаг мацы уæд! — йæ ныхас ныхасы 
хуызæн нал уыди, хъарæджы хуызæн уыди ныр бынтондæр йæ 
ныхас, уæззау хъарæджы хуызæн Папукъайæн. — Кусæрттаг куыд 
февзарынц, афтæ сæ февзæрста, сæ бæрзæйтæ сын фесгæрста, — 
уæдæ йын сæ чи хуыздæр фембæрздзæн йæ фæдтæ, йæ чъизи 
фæдтæ, æмæ ауыл фæцыди йæ тъæпп, а Сеуайыл. Æндæр дын 
паддзахады мæт кодта! Уæдæ, марди паддзахады мæтæй! Æмæ ма 
Борыхъо — гъо! — йæ сæрыл схæцыд Папукъа. — Уый иу дæр нал 
æмбæрста ’мæ иннæ дæр, фæлæ йæхæдæг куыд сразы и а Сеуа, 
йæхæдæг?! Рох дзы фæци, уыг кæй у, æндæр кæй ницы у уыджы 
йеддæмæ, уый?! Ууыл куыд нæ ахъуыды кодта, ’мæ алы маргъ 
æмæ алы сырд паддзахæн нæ бæззынц?! Паддзахы хъуамæ ас дæр 
уа, паддзахы хъуамæ хуыз дæр уа, паддзахы хъуамæ уæз дæр уа! 
— Æмæ нын уæддæр цы амоныс? Кæд нын цæрынау цæрынæн 
ницыуал хос и, уæд та нын мæлынау мæлынæн бацамон исты хос. 

УЫГ 
177 
Папукъа йæхиуыл рахæцыд, йæ даргъ къæдзил йæ быны æрба- 
кодта æмæ сбадт йæ фæстæгтыл. 
— Мæнæ ацы лæбырды сæрмæ цы арф ком и, уый зоныс? 
— Зонын. 
— Уыцы арф комы фале цы бæрзонд хох ис, уый дæр зоныс? 
— Зонын. 
— Уыцы хохы цъуппыл цы сырх къæдзæх ис, уый дæр зо- 
ныс? 
— Зонын уый дæр. Уалæ Сырх дзуары сæрмæ нæй? 
— Йæ хорзæх дæ уæд Сырх дзуарæн. Уырдæм-иу нæ рагфы- 
дæлтæ æхсæвæддæйыл цыдысты кувынмæ. Фæззæджысæр Аты- 
нæг йæ кувæн бон уыди уыцы Сырх дзуарæн, — домбай уæззау 
ныуулæфыд æмæ йæ уæззау хъуыргъуындæг ссыд йæ риуы ар- 
фæй. — Уырдæм ссæут иу-цалдæрæй — йæ бирæ нæ бæззы ахæм 
хъуыддаджы. Уым Сырх дзуарыл уæхи бафæдзæхсут, уыйфæстæ 
хъуамæ Сырх къæдзæхæй дур рафтауат. Æнцон нæ уыдзæн уыцы 
къæдзæхæй дур рафтауын. Тынг зын уыдзæн, фæлæ уæззау 
хъуыддаг æнцон аразæн кæд уыди?! 
Уыцы ныхæстæм Бæтæхъо йæ раззаг къахæй зæхх æртъæпп 
кодта, æмæ йæ сæфтæг цæхæртæ акалдта. 
— Стæй? 
— Стæй фехсут уыцы дур. 
— Кæдæм? 
— Паддзахбадæн къуыпмæ. 
— Кæцæй йæ хъуамæ фехсæм? 
— Уырдыгæй. Сырх къæдзæхы сæрæй. 
— Куыд æй хъуамæ фехсæм? 
— Куыд, куы, къамбецдзармæй сурдун1 саразут æмæ уымæй. 
— Æмæ бахаудзæн уырдыгæй уырдæм? 
— Бахаудзæн. Æнæ бахаугæ йын нæй. 
— Стæй куынæ сæмбæла паддзахы къуыппыл, уæд та? 
— Сæмбæлдзæн ыл. Сырх къæдзæхы дур нæ ивгъуыйы. 
Уыцы майрæмбон араст сты Бæтæхъо æмæ йе ’мбæлттæ Сырх 
къæдзæхмæ. Бæтæхъо йæхæдæг разæй цыд, йæ фæстæ адаргъ 
сты арс Цымыхъо, бирæгъ Мистъала, стай Гъентъор, цæргæс Гæ- 
рæби, хъæрццыгъа Дебола æмæ дзæбидыр Амбакъо. 
Цыди Бæтæхъо æмæ йæ цæстытыл уади: мæнæ фехстой Сырх 
къæдзæхы сæрæй дур, æмæ йæ гуыпп фæцыди паддзахы къуып- 
пыл, уайтагъд Сеуайы пакъуы сыстад рыгимæ æмæ къуыппæн йæ 
кой дæр нал зынди. Стæй уддзæф раулæфыд æмæ сæ — рыгæй 
дæр, пакъуыйæ дæр — ахаста йæ разæй, æмæ къуыпп уыцы сыгъ- 
дæгæй разынд. 
Æмæ-иу цæугæ-цæуын йæ сæр бауыгъта Бæтæхъо æмæ-иу йæ 
сыкъаты къæс-къæс ссыди. 
1 С у р д у н — дурæхсæн. 
12 Хуыгаты Сергей 

^Дæрæнби размæ агуыбыр, афтæмæй фæцæуы, йæ къалостæ 
йæ фæдыл ласы, йæ дыууæ стыр къалосы. «Æлхæнгæ сæ нæ 
бакодтаид, — хъуыды кæны Арсаг. — Уæд, йæхи аккаг чи у, 
ахæмтæ балхæдтаид. Адонæй та иуы дæр бацæудзысты йæ дыууæ 
къахы. Æнæуи сыл кæмдæр фæхæст и, æвæццæгæн». 
Арсаг рудзынгæй уыдта — уырдæм фæцæуы Дæрæнби, далæ 
хæрисы бынмæ. Æмæ йæ цæстыл ауад: ныртæккæ бæласы лыс- 
тæг къалиутыл фæйнæрдæм ахæцдзæн, гыццыл æдзæмæй алæу- 
дзæн, стæй разилдзæн æмæ йæ фæд-йæ фæд фæстæмæ ралас- 
дзæн йæ къалостæ йæ фæдыл. Уæдæ ацафон хæрисы бын чи 
хъуамæ уа! Хур, уæртæ сæ хæдзары тигъмæ йæ ных цы хæдзар 
бахаста Арсагтæн, уый чъылдыммæ цалынмæ ныххиза, уæдмæ чи 
цы агуры хæрисы бын! Уæд райдайынц æмбырд кæнын лæгтæ. 
Се ’ппæт нæ — кусгæ чи нал кæны, кæнæ ма йæ пенсийы æдде 
кæмдæр цыдæр капеччытыл чи хыбыр-хыбыр кæны æмæ алыбон 
кæй нæ хъæуы куыстмæ цæуын, уыдон. 
Уæдмæ Дæрæнби ахæцыд къалиутыл, гыццыл алæууыди, стæй 
се ’хсæн йæ мæллæг уæхсчытæ фæцавта къалиутæн. 
Æмæ уыцы тæккæ уысм йæ хъуыдыйы фæмидæг и Арсагæн — 
алæ-ма, уый дæр бакæса хæрисы бынмæ, кæддæра дзы чи и æмæ 
цы ми кæнынц! Æнæуи дæр гыццыл аулæфа. Ныр кæдæй нырмæ 
бады æнæсыстгæйæ уартæ! 
Дуар рахгæдта ’мæ асинтыл фæуырдыг кодта. Цас фæуыр- 
дыггæнинаг уыди дыккаг уæладзыгæй! 
Донхæрис уыди мæнгагъуысты дæллаг тигъæй иу-æртæ къах- 
дзæфы мидæгдæр. Кæддæр дзы чидæр къалиу æртъыста, мæн- 
гагъуыстæн йæ кой дæр нæма уыди уæд. Уайтагъд рæзынмæ фæци 
къалиу. Йæ цæнгтæ уæлиау систа, стæй сын сæ лыстæг къалиу- 
тæ, хæрзфаст дзыккутау, йæ алыварс зæхмæ æруагъта. Ныр йæ 
бынмæ чи фæцæйцæуа кæнæ йæ бынæй чи рацæйхиза, уый хъуа- 
мæ уыцы лыстæг къалиутыл фæйнæрдæм ахæца, дуарæмбæрзæн- 
тыл куыд ахæцынц, афтæ. 
Арсаг арæх нæ вæййы хæрисы бын — цы ми дзы кæны! Нырма 
ахуыр кæны, студент у нырма. Фæлæ ныр сæрд у æмæ йæхи 
фæндæй тæрхондоны фæбады — развæлгъау истытæ базона тæр- 
хондоны куыстæй. Уыцы дæсныйадыл ахуыр кæны. 
Æнæуи зыдта — уым, мидæгæй, бæласы зæнгмæ йæ ных баха- 

ХУРХÆТÆНТÆ 
179 
ста къаннæг дæргъæццон фынг, йæ фæйнæ фæрстæм та — даргь, 
фынгæн йæхицæй бирæ даргъдæр чи у, ахæм фæхс бандæттæ. 
Сæ къæхтæ — зæххы къуырд. Сæрдыгон гыццыл абадт куы вæййы 
кæрты — кæнæ хуын куы ’рбацæуы искуыцæй, кæнæ сыхæгты 
лæгтæй исчи искуы куы вæййы æмæ йын йемæ исты куы авæ- 
рынц, уæд уыдоны номыл мæнгагъуысты стыр дуæрттæ цы рай- 
гом-байгом кæной! Æмæ уым абадынц лæгтæ, хæрисы бын. Нæ 
æддæмæ зынынц, нæ — æндæр. Æцæг, бирæ нæ уыдысты. 
Рæбынæй, фынгæн йæ галиу фарс, йæ иугæндзон бынаты бадти 
сыхы хистæр Сысырби. Мæнæ, кæлдымы хуызæн кæмæй фæ- 
зæгъынц, ахæм — хæрдхуыз æмæ хæрзхуыз лæг. Йæ лæдзæг 
фынджы фæрсты зæхмæ ныццарæзта æмæ йын йæ къадзонийы 
уæлæ йæ пух къухтæ кæрæдзийы æккæйтты сæвæрдта. Уымæй 
гыццыл дæлдæр бады Мукки, мæнгагъуысты дæгъæлтæ кæмæ 
вæййынц, уыцы тæнджытæ арæзт лæг. Йæ роныл ауыгъдæй дары 
дæгъæлтæ æмæ, хъæуа-нæхъæуа, уæддæр сæм хъуамæ æрæвнал- 
æрæвнал кæна. Йæ дæндæгтæ раджы азгъæлдысты Муккийæн, 
æмæ йæ исты дзурыны сæр куы бахъæуы, уæд йе ’взаг фæлмæн 
сыффыттытæ сисы афтид мылытыл æмæ йæ ныхас уыцы лæгъ- 
зæй федде вæййы йæ тæнæг былтæй. Æнæуи йын кæнгæ дæн- 
дæгтæ ис, фæлæ йын сæ æрæджы сарæзтой æмæ сыл нал ахуыр 
кæны. Æниу сыл куыд ысуа ахуыр дæр! Хæдзары йын сæ бакæ- 
нын кæнынц, стæй, куыддæр зæхмæ æрхизы, афтæ сæ фелвасы 
æмæ сæ йæ риуы дзыппы атъыссы. 
Муккийы дæллаг фарс — Дзыбылон. Идæдз раджы баззад, йæ 
иунæг чызг Авари уæд гыццыл уыди, хæрз гыццыл, ныр йæ чындз- 
дзон карæй фæиппæрд. Сылгоймæгтимæ йæ нæдæр æрлæугæ фен- 
дзынæ Дзыбылоны, нæдæр — æрбадгæ. Иууыл — лæгтимæ. Уый 
цæмæйдæр хардзау зыны Аваримæ, йæ загъд-заманайæ нал фен- 
цайы. А уалдзæджы сыхы лæгтæ кæцæйдæр зианæй æрбаздæхты- 
сты. Сæ дуары размæ куы ’рбахæццæ Дзыбылон, уæд фæхицæн 
лæгтæй, йе ’ргом сæм аздæхта æмæ сæм бадзырдта: 
— Цинтæй фæцæут абонæй фæстæмæ. 
— Зæрдырай у æмæ дыл хæрзаудæн фæкæнæд Бибискъа, — 
лæгтæн ын се ’ппæты бæсты арфæ ракодта Сысырби. Дзыбылон 
бацыд, фыццаг сæ рудзгуытæм скаст — уыдон дæр Арсагтау дык- 
каг уæладзыджы цардысты, — стæй, сæ бахизæны цы цыбыр 
бадæн арæзт и, ууыл æрбадти. Уалынмæ йæм уырдæм æруади 
Лвари. Йæ разы æрлæууыд, багуыбыр æм. 
— Нæ сыхы устытæй зианы ничи уыди, Æцци? 
Дзыбылон зыдта, цæмæн æй фæрсы, уый, æмæ ницы дзырдта 
чызгмæ. Æмæ йæм уæд ноджы тынгдæр багуыбыр Авари: 
— Уыдон нæлгоймæгтæ сты, Æцци, ды та сылгоймаг дæ, сы- 
лыстæг дæ ды, мæнæ мæ Хуыцау федта демæ! 
Дзыбылон уæддæр ницы дзырдта. Гуыбырæй бадт æмæ, йæ 
галиу къухы астæуккаг æнгуылдзыл цы тъæпæн урс къухдарæн 
уыд, ууыл йæ рахиз къухы хистæр æнгуылдзы зæрдæ æрхæсс- 

180 
ХУЫГАТЫ СЕРГЕЙ 
æрхæсс кодта. Æрæджиау йæ сæрыл схæцыд æмæ бартхъирæн 
кодта Аваримæ — йе ’ртхъирæн дæр цыдæр æнахуыр уыди: 
— Ма кæ, æндæра, æз быны чызгæй баззайон, сомы куынæ 
ракæнон æмæ ма мæ къах æддæмæ куы равæрон. Стæй дæм уæд 
митæ уыдзæн. — Афтæ алыхатт дæр — уайдзæфтæ, фæлæ сæтгæ 
дæр нæ кæны Дзыбылон, йе ’ртхъирæнтæй дæр ницы зыны. Дзы- 
былоны ныхмæ фынджы иннæ фарс бады Уардан. Йæ сæрыл — 
бæрзонд ныхджын худ, йæ къеп размæ рахаста йæхи уыцы рас- 
тæй. Йæ былтыл хъæбæр тæлыгонд ис худæн, æмæ йæ куы сисы, 
уæд йæ фæд тæлыйы хуызæн уыгардæй баззайы худæн лæджы 
сæрыл. 
Дæле, бандоны кæрон, хибарæй бадти Уокена. Йæхæдæг дæр 
къаннæг лæг уыди, фæлæ йын уæддæр цыма йæ гæлифе æмæ йæ 
цырыхъхъытæ къаннæгад кодтой, афтæ зынди. Цыма йæ дзæбæх 
слæууын дæр нæ уыд æмæ дзæбæх ацæуын дæр, цыдæр æнахуыр 
тынгæй лæууыдысты йæ гæлифейы питыртæ. Афтæмæй йын цыма 
йæ ном егъауад кодта — уый та Арсагмæ касти афтæ. Уæдæ къан- 
нæг лæг, къаннæг гæлифейы, къаннæг цырыхъхъыты æмæ — Уоке- 
на! Цыма йæ сæрты нæргæ фæцæйцæуы йæ ном. Йæхæдæг — 
хъæрæйдзураг æмæ стыр ныхасгæнаг. 
Дæрæнби ма лæугæ кодта, Арсаг бæласы бынмæ куы бахыз- 
ти, уæд. Æмæ йæм Сысырби радзырдта Дæрæнбимæ: 
— Æрбад-ма, Дæрæнби, æмæ исты ног хабæрттæ ракæн, иу- 
дзырдæй. — Сысырби «р» цыдæр фидарæй дзырдта, нæргæ-иу 
рацæйцыди иннæ мырты ’хсæн. 
— Кæм и хабар? Нæй, — загъта Дæрæнби æмæ Уокенайы уæле 
æрбадти. 
— Æмæ уым кæмдæр хицауады къæсæрыл куы бадыс, уæд иу 
хабар ды та искуыцæй давгæ ракодтаис. 
— Сæ хабæрттæ кæрæдзийæ æмбæхсгæ куы кæнынц нæ хица- 
уад, уæд сæ мæнæн мæ разы уадзынц! — Дæрæнби йæ бæгънæг 
къæхтæ систа йæ къалостæй æмæ сын сæ сæ уæлæ æрæвæрдта. 
Лæгтæ фæсабыр сты, æмæ Дзыбылон йæ даргъ мæллæг цон- 
гæй авнæлдта, фынгыл цы иугай хæрисы сыфтæртæ уыд, уыдон 
рауыгъта æмæ сæ йæ разы æрæвæрдта. 
— Дысон куысты уыдтæ? — Дæрæнбимæ бакасти Сысырби. 
— Кæм уыдтæн уæдæ, — йæ ныхас цыдæр бустæйы хуызæн 
уыди Дæрæнбийæн. 
— Æмæ уæд æгъуыссæг нæ дæ, бецау. 
— Куыннæ дæн æгъуыссæг, куы! Уæд æнæнцой фæуæд не 
’фсин! Мæхи æруагътон, уым нын хæринаггæнæны цы диваны 
хæррæгъ и, ууыл. Мæ цæстытæ кæрæдзийыл авæрдтон, афтæ йе 
’хсыр скалди, йæ суых-суых ссыди судзгæ пецыл. Æмæ фехъал 
дæн. Уæд æхсыр у, бауæларт æй кодтай æмæ йæ цуры фæлæуу. 
Ай хъуамæ æндæр куыстытыл ныццæва йæхи. Æмæ та уый дæр 
скæлы, уæдæ цы!.. 
— У-у-у! — йæ къубал Дæрæнбийы ’рдæм баивæзта Дзыбы- 

ХУРХÆТÆНТÆ 
181 
лон, куыддæр уый йæ ныхасæй фæлæууыд, афтæ. — Уæд уымæй 
æхсыр пайда нал и ’мæ уый зæгъай! Йæ сойы ’ртау скæлдзæн 
æмæ ма йæ сылы аззайдзæн. Бирæ уыди, цымæ? 
— Æхсырæй зæгъыс? 
— Æхсырæй зæгъын, уæдæ цæмæй зæгъын. 
— Æртæ литруат мигæнæны дзаг балхæны æмæ уый уыдаид. 
— Бæстыдзаг æхсыр! 
— Иннæ ахæм ацы хурхæтæнтæ! — Дæрæнбимæ æхсыры кой 
кæнын нал цыд, афтæмæй æдас нæ уыд Дзыбылонæй — куы ма 
йæ дзы афæрса истæмæй. — Алы аз мын мæ уд гæркъайы хуын- 
чъы аласынц. Дæ фæсонæрхæджы дæр цы нæ уа, уый дæр дын 
бафтаудзысты дæ дыууæ цæстыл. 
— Уогъ, фынтæ уынаг у лæг хурхæтæны, йæ бадæны раздæр 
рахæцыд йæхиуыл Сысырби. — Стæй æнæуи дæр æндæргъуы- 
зæттæ вæййынц сæ фынтæ а хурхæтæнтæн. 
— Æмæ фын алчидæр уыны. Фæлæ мæныл цы æнæджелбетт 
фынтæ бафты! Кæд ма сæ мæ бон у, уæд мын Хуыцау мæ бонтæ 
сцыбыр кæнæд! 
— Тобæ, Дæрæнби! Æмæ уыцы карз сомытæ ныууадз! 
— Куыд сæ ныууадзон! Уæдæ ма исчи президент свæййы алы 
’хсæв мæн йеддæмæ?! 
Йæ ныхас ын, æвæццæгæн, нæ бамбæрстой исдуг — цыдæр 
къуырма каст æм кодтой, стæй сындæггай базмæлыдысты. 
— Президент, зæгъыс, президент? — йæ худы раст ныхы бын- 
ты комкоммæ бакаст Дæрæнбимæ Уардан. 
— Цы зæгъын уæдæ! 
Æмæ Уокена, йæ быны дон кæмæн ацæуа, уый куыд феста, 
афтæ сонт стад фæкодта. 
— Президент?! Гъеуи дын, гъе! 
Сысырби, цыма йæ къухы сыкъа уыд, уый хæст скодта йæ 
къухыл. 
— Гæр, æмæ куыд президент, чердæм президент, гæр, уæдæ! 
Дзыбылон, æвæццæгæн, президент цы у, уый нæ зыдта æмæ- 
иу куы кæмæ бакасти лæгтæй, куы — кæмæ. 
Уæдмæ Уокенайæн йæ пыррыкк фæцыди. 
— Бон — дуаргæс, æхсæв — президент! Уый дын — митæ! 
Дæрæнби иу æвæрæз каст бакодта Уокенамæ æмæ зæхмæ аз- 
дæхта йæ цæстытæ. 
Мукки дæр цыдæр сдзурынмæ хъавыди, йæ былтæ дæр баз- 
мæлыдысты, фæлæ уæдмæ, йæ къухы цы тъæпæн сигарет уыд, 
уый схаста йæ былтæм æмæ æрсабыр сты йæ былтæ. 
Уокена Муккийы ’рдæм азылд æмæ хъæрæй бафарста: 
— Æмæ ныр, цымæ, президент чи свæййы, уымæн та цæмæ 
рацæуы йæ фын? 
Мукки йæ тамако йе ’взагæй йæ былты кæрон авæрдта — лæг 
загътаид: ныр ын афтæмæй нал аирвæздзæн Уокена, фæлæ та 
Уокена йæ разæй фæци: 

182 
ХУЫГАТЫ СЕРГЕЙ 
— Кæд хæлаф, лæгæн йæ сыфтæр кæд атæхдзæн, уымæн исты 
зоны, уæд фын дæр зоны исты. 
Уокенайы фæстаг ныхас бынтон нæ фæцыд Муккийы зæр- 
дæмæ. Иуæрдæм ныззылди, иннæрдæм ныззылди, æвæццæгæн, 
исты уæз чи кæны, ахæм ныхасыл куы фæхæст уыдаид æмæ йæ 
æнæ уæлдай рабар-бабарæй куы баскъæрдтаид Уокенайыл, афтæ 
йæ фæндыд, фæлæ уæдмæ Сысырби базмæлыди йæ ахадгæ змæл- 
дæй. 
— Фæлæуут-ма! Фæлæуу-ма, Уокена, ды дæр, уый дын хæ- 
лаф æмæ хæлынгæрц! Æмæ уæ алчи йæ ныхас æууилгæ кæнæд, 
æнæууылдæй-иу æй ма сæппарæд фæлæ. — Стæй аздæхти Дæ- 
рæнбимæ. 
Дæрæнби бадт, уырдыгмæ каст йæ афтид къалостæм æмæ 
дзырдта, цыма йæ хъаст йæ къалостæн кодта, уый хуызæн: 
— Æмæ мæ уды лæбырдтытæ фæцæуы, хурхæтæнтæ куы ’рбав- 
вахс вæййынц, уæд, — фыдфынтыл та мæ ’фтаудзысты! Мæнæ 
ма, ома хуыссынафон æрцыди æмæ æнæмæтæй æрхуыссон — куыд 
нæ мын амæлдзынæ! — Дæрæнби йæ ныхасæй æрлæууыд, йæ 
тъæпæн арм схаста æмæ йæ йæ цæстытыл бафæлдæхта. Арсагмæ 
афтæ фæзынди — скæуынмæ хъавы, Сысырбимæ дæр, æвæццæ- 
гæн, афтæ фæзынд — йæ лæдзæгыл схæцыд йæ дыууæ къухæй, 
зæхх дзы æрриуыгъта æмæ хъæрæй радзырдта дæлæмæ: 
— Дæрæнби, уæ Дæрæнби! 
Дæрæнби йæ къух æриста йæ цæстытæй æмæ иу арф улæфт 
ныккодта. 
— Фæлæуу, æмæ дæ ныхасмæ гæсгæ иу хатт не спрезидент дæ, 
ууыл нæ баззадтæ, нæ? 
— Цæй иу хатт æмæ цæй цыдæр! — æнæнхъæлæджы хъæрæй 
загъта Дæрæнби. — Алы мæгуыр æхсæв дæр, искуы иу æхсæв ма 
уæд, уыййеддæмæ. 
Æмæ та Уокена базмæлыд. 
— Гъомæ цæмæй фæтарстæ президентæй?! Уый нæ зоныс, æмæ, 
цас уæлдæр уай, уыйас æнцондæр у кусын? Дæ дæлдæртыл рахъæр 
кæн, куыстыл сæ бафтау, дæхæдæг бабад дæ фæлмæн маши- 
нæйы æмæ, уартæ физонджытæ сæртæг цъыс-цъыс кæм кæнынц, 
чызджытæ — цъæхснаг кæл-кæл, иу ахæм ранмæ асхой. Иннæтæ 
афтæ нæ кæнынц!.. 
Уокенайы ныхасмæ йæ сæр бирæ фæтылдта фæйнæрдæм Дæ- 
рæнби. 
— Рахъæр кæнын дæр зонын хъæуы, мæ хур акæнай, Уокена, 
хъуамæ афтæ рахъæр кæнай, æмæ дæм фæстæмæ куыд ничи ба- 
хъæр кæна. Уымæй уый зæгъынмæ хъавын, æмæ, лæг, цы куыст 
зона, уыцы куысты хъуамæ куса, афтæ у а царды ’гъдау. Фæлæ 
ма ныр царды æгъдаумæ чи кæсы! Дæ гуыбыны цъарыл бабыр, 
дæ дæндагæй бахсын, дæ сæрæй басæтт — æрмæст баирвæз уыцы 
сыгъдоны къæлæтджынмæ. Æрцахс æй æрмæст. Сфидаудзынæ 

ХУРХÆТÆНТÆ 
183 
дзы, сбаддзынæ дзы — уыдæтты мæт дзы нал и æмæ ныххылы- 
мылы и нæ цард. 
Арсаг касти Дæрæнбимæ. Куыд æм зынди, афтæмæй цыма 
бацыбæл и дзурынмæ гыццылгай, æмæ бадис кодта лæппу йæхи- 
нымæр: «Цымæ йæ цы бацыбæл кодта?!» 
Уым та йæхирдæм ахæцыд ныхасыл Уокена: 
— Бирæ хицауы къæлæтджыны къуыртт нывæр — кæд пайда- 
дæр нæ уаид, уæд мæ Хуыцау фесафæд. 
— Каркæн? — афарста Дзыбылон. 
— Каркæн уа, гогызæн уа — цъиутæ рауадзид æмæ цыфæнды 
уæд. 
— Цъиу хорз у! Гъæй, дæ бонæй уай! — йæ цæсгом барухс и 
Дзыбылонæн. — Уынг цъиутæй куыд сфидауа, афтæ æппындæр 
ницæмæй сфидаудзæни Хуыцауы бын. 
— Иу дзы нæ фæмæнг уаид уыцы хъарм къæлæтджыны, иу! — 
ноджы хъæрдæрæй загъта Уокена. 
— Кæмæй нæ фæмæнг уаид, ома æйчытæй зæгъыс? — афарста 
Дзыбылон. 
— Æйчытæй зæгъын, æйчытæй. Уæдæ хицæуттæ æнæуи дæр 
мæнг сты, — йæ къух та ауыгъта Уокена. 
— Лæджы-ма дзурын бауадзут, иудзырдæй, йæ разæй-иу ма 
фæут, фæлæ, — йæ ныхас нæргæ рацыд Сысырбийæн фынджы 
сæрты, æмæ хæрисы фæлмæн дзыккутæ базмæлыдысты сæ фæл- 
мæн змæлдæй, цыма цин бакодтой Сысырбийы ныхасыл, уый 
хуызæн. Стæй фæсабыр сты хæрисы даргъ дзыккутæ, æмæ Мук- 
ки мынæг хъæлæсæй бадзырдта Дæрæнбимæ: 
— Уалæ хидыхъусы нал кусыс? 
— Кæм кусын уæдæ! 
— Райкомы, нæ? 
Дæрæнби йæм иу æнкъард каст бакодта æмæ арф ныуулæфыд. 
Æмæ уæд Уардан аздæхт Муккимæ. 
— Хатыр бакæн, Мукки, фæлæ Уæрæсейы нæ цæрыс? 
— Уый та дын цыхуызæн ныхас у! — фестъæлфыд Мукки. — 
Уæдæ Америчы цæрын! 
— Гъомæ, уæдæ, кæд Уæрæсейы цæрыс, уæд ма кæм и райком 
Уæрæсейы?! 
— Райком уыди уыцы уæладзыг хæдзары! Æз-иу йæ рæзты 
цыдтæн æмæ-иу куы фæцæйцыдтæн, уæд та-иу бакастæн, йæ ду- 
ары сæрмæ цы ставд фыст уыди, уый: — Райком! 
Хъæуы зæхгæсæй куыста Мукки. Колхозы хуымтæ хъаггæд- 
та дзæгъæлцæуæг фосæй. Ардæм куы сæфтыдысты, горæтмæ, 
уæд æй чидæр сæхиуæттæй иу æфтауцмæ баппæрста, уартæ Тер- 
чы тæккæ был иу стыр æфтауцмæ, иу стыр хæдзары бын уыди 
æфтауц æмæ хæдзарæн йæхицæй ноджы стырдæр уыди. Æмæ 
дзы цынæ уыд уыцы æфтауцы! Æмæ уым фæкуыста, цалынмæ 
кусынхъом уыди, уæдмæ. Райсом-иу ссыди æмæ-иу изæрмæ не 
’рынцад йе змæлынæй. Сихор дæр-иу уым бахордта. Уым-иу сыл- 

184 
ХУЫГАТЫ СЕРГЕЙ 
гоймæгтæй исчи йæхи февдæлон кодта æмæ-иу хæринаг акодта. 
Лæг зæгъа, æмæ дзы нæ уыди! Æмæ-иу ын иу æфсæйнаг къусы 
дзаг æркодтой хæринаг æмæ-иу æй хæрзхæрд бакодта Мукки. 
— Уæд уыдысты райкомтæ, ныр нал сты. 
— Куыд нал сты ныр? 
— Фехæлдтой сæ. 
— Цæмæн сæ фехæлдтой? 
— Цæмæн, цæ, Дарвин афтæ куы расидти, адæм, дам, майму- 
литæй равзæрдысты, уæд рæдийгæ кодта. — Адæм маймулитæй 
нæ равзæрдысты, фæлæ адæмæн сæхицæй маймулитæ æвзæрын 
райдыдта. Гъемæ уыцы маймулитæ куы бабирæ сты, уæд бами- 
дæг сты, æмæ цард сфæлдæхтой. Афтæ йæ сфæлдæхтой, æмæ йæ 
сæр бынмæ фæци, йæ къæхтæ — хæрдмæ. Райком дæр дзы нал 
ныууагътой æмæ обком дæр. Уымæн æмæ маймулиты райкомтæ 
æмæ обкомтæ ницæмæн хъæуы. Маймулийы хъæуы хъæд, сæ 
фæстæгтæ гомæй кæм хæссой, ахæм хъæд. Æндæр ницы хъæуы 
маймулиты. 
— Гæр, уæдæ райком нал и? 
— Кæм ма и? Райком дæр нал и, обком дæр нал и, ЦК дæр нал и. 
— Куыд нал и?! 
— Нал и. 
— Уæдæ ма цы и? 
— Ницы. 
Арсаг йæ цæсты тигъæй касти Дæрæнбимæ æмæ йын тæри- 
гъæд кодта. Уый хуызæн никæуыл фæзындысты ацы цардивæнтæ. 
Æмæ дис кодта — цæмæн ыл афтæ тынг фæзындаиккой? Кусгæ 
райкомы кодта, инструкторæй дзы куыста кæцыдæр хайады, æмæ 
йæм бакæс! Йæ дарæс — нывыл, йæ акъахдзæф — фидар, йæ 
цæстæнгас — рухс. Уæдæ-иу кæрты исты змæлд уыдаид æмæ-иу 
Дæрæнби бынаты разынд — сулæфыдысты-иу лæгтæ. Æмæ цынæ 
куыст зыдта нæ ирон змæлдтыты, цæмæ дзы н’ арæхсти! Стæй 
цæхгæр æрхауди. Мæнæ цыма аргъауы уæйыг уыди, æмæ йæ уд, 
йæ тых æмæ йæ ныфсы бæлæттæ уым искуы æмбæхст уыдысты 
райкомы. Стæй йын сæ цыма ссардтой, райком чи хæлдта, уыдон, 
æмæ ма йын æрмæст йæ уды бæлон ныууагътой удæгасæй, иннæ 
бæлæттæн сæ къубæлттæ сыскъуыдтой. 
— Мæнæй æндæр дзы ницæй тыххæй баззадаид, — тынг æн- 
къардæй загъта Дæрæнби, — фæлæ пенси — кадавар, куыст — 
маргъы ’хсырæй стæмдæр! Ацу ’мæ дæ сæр къултыл хой. 
— Куыст! — загъта Уардан, цыма искæмæн «цæр!» загъта, уый 
хуызæн. 
— Куыст! — загъта Уокена дæр æмæ фæлæууыд, цыма истæ- 
уыл фæхæцыд йæ ныхас, уыйау. Чысыл алæууыд афтæ, фæй- 
н&рдæм мæсты дзагъултæ акодта. — Кæм и куыст?! Дыккаг хатт 
райгуырын æнцондæр у ныры дуджы куыст ссарынæй. Уалæ мын 
Ирыхъæуы иу æрдхорд ис æмæ афæдз цæуы, æнæхъæн афæдз 
йæ мады ’фсымæрмæ. Уый министры хæдивæг у, йæ мады ’фсы- 

ХУРХÆТÆНТÆ 
185 
мæр, æмæ йын абон-асом кæны. Ныр а ме ’рдхорд чи у, уый 
сихсыди, хæстыл зилы. Æз дæр æм фæкæсын, фæлæ уыйбæрц 
кæм амоны мæ къух мæнæн дæр. 
— Æмæ дзы цы куыст агуры а де ’рдхорд йæ мады ’фсымæ- 
рæй? — бафарста Уардан. 
— Бынтон куыст дæр дзы нæ агуры. Плаугæнæг у ме ’рдхорд. 
Далæ таджиктæм ссæдз азæй фылдæр фæцард. Ныр плау кæны, 
плау, æмæ йын дæ къухы æлгътæ йемæ ахæрдзынæ. Æмæ, дам, 
мæ иу базары кæрон иу къуым куы уаид, уæд, дам, дзы плау 
кæнин æмæ, дам, адæмæн дæр — хорз, мæхицæн дæр, дам, мæ 
армы капекк заид. 
— Плау хорз хæринаг у — гъæй, дæ бонæй уай! Плау бырц 
æмæ хъæдындзæй æххæст куы уа, уæд уымæй хуыздæр лæг йæ 
дзыхы цы акæндзæн! — дзурынæй банцад, уæддæр ма йæ сæр 
лæгъстæгæнæджы тылд кодта фæйнæрдæм Дзыбылон. 
— Куыст! — загъта Дæрæнби дæр, Дзыбылон куы фæци йæ 
ныхас, уæд. — Кæм ма и куыст æмæ ма кæм и мызд, æмæ ма кæм 
и æхца?! Кæм сын фæйнæджы гæппæлтæй фидынц сæ мызд, кæм 
агуыридуртæй, кæм цъындатæ ’мæ майкæтæй. Дæлæ сын фæн- 
дыргæнæн фабричы хицау Джабраил та фæндыртæй бафыста се 
’хсæз мæйы мызд йæ кусджытæн. Кæмæ сæ авд фæндыры æр- 
хауд, кæмæ — фараст. 
— Хæрзаг хъихъыридон фесты сæ хæдзæрттæ! — бахудти Уокена. 
— Хъихъыридон нæ паддзахад фæци, — æнкъардæй загъта 
Дæрæнби. — Дурынвидар паддзахад уыд æмæ йæ фехæлдтой, 
уæддæр, дам, хæлгæ кодта, базæронд, дам, и. Цыма цухъхъа уыди 
кæнæ уæйлаг нымæт. Паддзахад базæронд уа, уый никуы фе- 
хъуыстон. 
— Алæ, уæд зæрондмæ ма фæцæрæд сæ ахсджиæгтæ, уый кæй 
дзыхæй схауди, уыдонæн! — цыма йын рагæй цæттæ уыд уыцы 
æлгъыст, уыйау æй æнæкъæрццæй загъта Дзыбылон. 
— Ныр, дам, ног паддзахад аразæм æмæ сæ цыдæр хæйрæ- 
джытæ æвзæрстытыл бафтыдтой. 
— Уæдæ, уæдæ! — æнæнхъæлæджы хъæрæй загъта Уокена, 
иннæтæ йæм кæсыныл фесты. — Æмæ кæй æвзарынц?! Кæрæ- 
дзийы æвзарынц, нæ паддзахад нын чи сфæлдæхта, уыдон — сæ 
иуты иу ранмæ, се ’ннæты — иннæ ранмæ. Æмæ уыдон халын дæр 
дзæбæх куынæ зонынц, уæд аразгæ цы хъуамæ скæной! 
— Æмæ ды хурхæтæны кой кодтай æрдæбон, — баздæхти Дæ- 
рæнбимæ Уардан, — фæлæ æз цардхæтæнтæй тæрсын байдыд- 
тон, кæд ныл цардхæтæнтæ ралæууыдысты. Уæдæ ма искуы ахæм 
фыдæбон æмæ тæфæбоны рæстæг скодта! Лæг ма райсом йæ уатæй 
рабада, уымæ йæ йæ къах над фæхæссы — цы фыдбылызы хабар 
та йæм æрбадзурдзысты! Кæм та цы срæмыгъдæуыд дысон? Кæй 
та кæм афæлдæхта уыцы æххуырсгæ лæгмар? Уый та нын æх- 
хуырсгæ лæгмар, нæ бонæй уæм! Æххуырсгæ мæсыгамайæг фе- 
хъуыстон, æххуырсгæ куыройаразæг федтон, æххуырсгæ фыййау 

186 
ХУЫГАТЫ СЕРГЕЙ 
вæййы, фæлæ æххуырсгæ лæгмары кой никуы фехъуыстон, ай- 
бæрц фæцардтæн æмæ. Ныр бæз-бæз кæнынц. Ацы демократтæ 
чи сты — уанæ демократи фæуæд сæ хæдзæрттæ! — уыдон кæ- 
дæм баирвæзынц, уым байдзаг вæййы лæгмарæй. 
Дæрæнби арф ныуулæфыд, йæ фæсонтæ уæлæмæ ссыдысты 
’мæ уайтагъд фæстæмæ здæхынмæ фесты. 
— Мидæмæ чи цæуа, уый, кæй агуры, уымæй афæрс. Кæм 
бады, уый йын ацамон. Æддæмæ чи цæуа, уый ауадз æмæ цæуа! 
Фæлæ ацы фыдгæнджытæ сарæх сты. Исчи сæ исты хæлæнхос 
куы бахæсса йемæ, искуы йæ куы фæуадза, стæй куы схæца 
хæлæнхос, куы ныггуыпп кæна æмæ агъуысты къултæ фæйнæр- 
дæм куы фæхæсса, уæд туг нæ уары мæгуыр лæджы хæдзарыл?! 
Æмæ сæ къухты куы хæссиккой уыцы хæлæнхос, уæд бæргæ! 
Фæлæ йæ сæ астæутыл бæттынц, сæ дæлæрмтты йæ тъыссынц, 
сæ тæртты йæ æмбæхсынц. Æмæ йæ иууыл нæлгоймæгтæ куы 
хæссиккой, фæлæ сылыстæг сарæх и се ’хсæн. Æмæ искæй сыл- 
гоймаджы куыд бауромдзынæ дуаргæрон æмæ йын дæ къухтæ йæ 
тæртты куыд атъысдзынæ кæнæ йæ дæлæрмтты. — Йæ фæстаг 
ныхæстæ тагъд-тагъд адзырдта Дæрæнби æмæ йæ хуыссæгхъæл- 
дзæг цæстытæ лæгтыл æрзылдта, стæй сæ Дзыбылонмæ фездæх- 
та. — Ды бахатыр кæн, Дзыбылон. 
Фæлæ уæдмæ Сысырби алыг кодта: 
— Цæй къух тъыссæн и искæй сылгоймаджы тæртты! Æрра дæ! 
— Ацæргæ сылгоймаг куы уа, мæнæ мæ карæн, уæд ма йын, чи 
зоны, уыйас ницы у, фæлæ чызг-ус куы уа, уæд ын кæм и йæ 
тæрттæм æвналæн, кæ, мæ уд?! 
Арсаг лæууыд. Йæ лæуд æм хорз нæ касти. Фæлæ куы ’рбацы- 
ди, уæд не ’рбадти æмæ ма ныр куыд бараст уа бандонмæ æмæ 
куыд æрбада! Куы ’рбахызт, уæд куы ’рбадтаид. Уæртæ Уоке- 
найы дæле дунейы бынат, уым куы ’рбадтаид. Фæлæ дзы не ’рбадти 
’мæ... Æнæуи йæм цыдæргъуызон зынди сæ бадт дæр, сæ ныхас 
дæр. Цыма цыдæр сусæгвæнд кæнынмæ хъавыдысты æмæ йæ сæ 
кæрæдзийæн дæр дзæбæх нæма хъæр кодтой. Уый худæг уыд, 
фæлæ йæ уый разæнгард кодта лæууынмæ дæр, хъусынмæ дæр. 
Уæд базмæлыд Сысырби. 
— Иу хъæу, дам, ис кæмдæр æмæ, дам, сæм уазæг куы ’рхауы, 
уæд, дам, æй цалынмæ кæрдойæ нæ бафсадой, уæдмæ, дам, ын йæ 
размæ хæринаг нæ хæссынц. Уыйау дын мах дæ фынтæм æнхъæлмæ 
кæсæм, Дæрæнби, ды нæ æндæр ныхæстыл дарыс, иудзырдæй. 
Æмæ та арф ныуулæфыд Дæрæнби. 
— Бадын æмæ рафæнд-бафæнд кæнын. Уый, фыццаг хатт куы 
фестадтæн президент, уæд уыди, афтæ галы богъау иу хъæр рацы- 
ди мæ сæрты. Ахæм хъæр уыд, æмæ йæ фырсуццайæ судзгæ æмæ 
уыраугæ кодта. Ныр мæм зонгæ хъæры хуызæн дæр кæсы, зонгæ 
хъæры хуызæн дæр мæм нæ кæсы. Уæддæр æм хъусын æмæ мæ 
йæ фæдыл сайы, сайы мæ йæ фæдыл æмæ мæ нæхимæ балæууын 
кодта — далæ Мæнтæгджыны. Уым ма мын æй цы зонын хъуыд — 

ХУРХÆТÆНТÆ 
187 
нæ хъомгæсы хъæр. Хæсты фæстæ нæм æрæфтыд кæцæйдæр. 
Цунæг уыд, зыбыты иунæг æмæ хъомгæс ныллæууыд хъæуы хъо- 
мæн. Æнахуыр лæг уыди — хъæргæнаг æмæ æлгъитаг. Бакастæй — 
мæстыгъуыз. Æнæуи — стыр æмæ цæсты ахадыдта уыцы мæс- 
тыгъуызæй. Изæры-иу стурты фæдыл куы æрцæйцыд хъæуы уынг- 
ты, уæд, цыма хæстæй æрыздæхт, уый хуызæн-иу зынд. Стур- 
тæй-иу исчи кæнæ иуварс фæзылд, кæнæ-иу йе ’мбалы басхуыста 
— йæ хъæр æмæ-иу йæ загъдæй нал æнцади Армандо. 
— Сабыр ацу, бирæгъты холы дæ Хуыцау фæкæна!.. — Æмæ- 
иу æм уырдыгæй уырдæм бавзыстытæ кодта, йæ къухы цы даргъ 
лæдзæг хаста, уымæй. Кæд-иу æм хæстæг фæци стур, уæд-иу ыл 
уадзгæ дæр æркодта йæ лæдзæг. 
Устытæ-иу хæдзæртты къултæм лæууыдысты æмæ-иу æм уыр- 
дыгæй кастысты. Исчи сæ йæ истæмæй афæрса, уымæ йæм нæ 
уæндыдысты. Сывæллæтты дзы тæрсын кодтой. 
Ныр дæр лæууыди Армандо хъомаздæхæн лæзгъæры сæр, 
æрвылрайсом дæр-иу кæм лæууыди, уым. Йæ даргъ лæдзæг мæм 
тылдта æмæ мыл хъæр кодта. Хъомтæм-иу куыд тылдта йæ лæ- 
дзæг æмæ-иу уыдоныл куыд хъæр кодта, афтæ: 
— Иу ран æрбад, мауал рафт-бафт кæн æмæ æркус, сыгъд дыл 
ссæуа! Иннæтæй дæр йæ бикъ йæ риуы фæйнæгыл никæмæн 
æрзайы, алкæмæн дæр йæ ронбастыл æрзайы йæ бикъ! 
Хъæр мæ уæнгты ахызт æмæ дзы кæрæдзийыл фæхæцыдыс- 
ты мæ уæнгтæ. Мæ зæрдæйы дæр мын цыдæр ныфс бауагъта. 
— Ныр ды дæр фыййау дæ, — хъæр мæм кæны, — фæлæ йæ 
зон, æмæ, дæ ис-бисæн йæхи хизын дæр дæумæ кæсы æмæ йæ 
хиз хизын дæр. 
Уардан бадти. Йæ разы йæ худыл цы цалдæр æгъуыз сыфтæры 
æрхауд хæрисæй, уыдонмæ æнкъардæй каст. Æрæджиау базмæлы- 
дысты йæ былтæ, цыма сæхигъæдæй базмæлыдысты, уый хуызæн. 
— Æнæ бахизгæ йын фæуой йæ хиз, афтæ дзы куы чъеппытæ 
кæной фæйнæрдыгæй, уæд! — Нæ хиз кадавармæ цæуы, нæ ис-бис 
— куынæгмæ. Уо Хуыцау, уымæ нæ куыд нæ ’вдæлы не ’рвылбо- 
ны загъта-багътайæ! — Уым йæ цæстыты уæлтъыфæлттæ хъилæй 
аззадысты Уарданæн. — Фæдис куыд нæ ныхъхъæр кæнæм æмæ 
нæ кæрæдзийы дуæрттæ куыд нæ ныххойæм! Уæдæ хæдзар ара- 
зын дæр хъæуы, куыд нæ хъæуы! Хуым кæнын дæр хъæуы, фæлæ 
хæдзары цæрæг куынæуал уа, хуымы — хилхæрæг, ууыл куыд нæ 
ахъуыды кæнæм, ууыл? Ай дæ цæстыты раз дæ адæм тайой æмæ 
руайой, æмæ афтæ ма зæгъай — алæ-ма! Чъылдымыздæхтæй бадай 
дæ адæммæ æмæ дæхицæн хъарм кæрдзынтæ хæрай! 
Дзыбылонæн йæ цъæх цæстытæ айтынг сты, афтæмæй касти 
Уарданмæ æмæ, куыддæр фæлæууыд Уардан, афтæ йæ сæр ара- 
къул-бакъул кодта йæ уæхсчытыл, цыма марды уæлхъус бадти 
æмæ бахъарæг кæнын уый рад æрцыди, уый хуызæн, стæй даргъ 
ауагъта йæ ныхас: 
— Гъæ, иуæй иумæ фæцæуой, мæ иунæджы мын судзгæ 

188 
ХУЫГАТЫ СЕРГЕЙ 
æлгъыст кæй цæст бауарзы, уый бинонтæ! Уæдæ-иу хæхбæсты 
уынгтæ лæзгъæры хуырау седзаг куы уыдысты сывæллæттæй, 
уæд ныл ам цы дудгæ бон ныккодта, цы?! Ай мацы сахъат уай, 
мацы хъуаг уай, афтæмæй чындзы ацæуай, адæм дыл фæаллай- 
аллай кæной æмæ сæм иу тæригъæддаг равдисай — иунæг тæри- 
гъæддаг у, уæдæ циу! — стæй дæхицæн сбадай! Уыйæппæт адæмæй 
дæр ма фефсæрмы кæнай æмæ сын сæ цин фæлгъуыды фæкæнай! 
Уым Мукки дæр базмæлыд йæ сабыр змæлдæй. 
— Дыууæйæ — иу, иннæ дыууæйæ дæр — иу. Уый далæ дæл- 
лагхъæуккаг картофкъахæджы хабары хуызæн куы у. Уый дæр 
картоф къахта æмæ-иу æй чи афарста, куыд æрзад дæ картоф, 
Дамыцци, уымæ-иу радзырдта кауы сæрты: ницы йын у, астæук- 
каг картоф у. Дыууæ голладжы кæм ныссагътон, уым иу голлаг 
скъахын, — загъта Мукки æмæ бахудти йæ ныхасыл. 
— Уый худын нæу, нæ, — аздæхт Муккимæ Дзыбылон, — уый 
кæуинаг æмæ æрдиаггаг у. Дæ сылыстæг цæуæт мауал кæна! Уый 
мыггагыскъуыд хуыйны, æндæр ницы хуыйны уый. 
Æмæ ’рсабыр сты лæгтæ, цыма, Дзыбылон уыцы ныхас кæд 
зæгъдзæн, уымæ æнхъæлмæ кастысты. 
— Стæй уæддæр цы бадæ? — аздæхти та Дæрæнбимæ Сысырби. 
— Цы бадæн! Бадтæн, бадтæн æмæ фæндтæ кæнын байдыд- 
тон — цыдæр ныфс мæ бацыди нæ хъомгæсы хъæрæй. Æмæ уым, 
уыцы къæлæтджыны, бадтæн, афтæмæй алыг кодтон: къазнайæ 
райдайон! Æддагон къухтæй бахизон къазна. Авд дуары йыл сæх- 
гæндзынæн æмæ йын авд гуыдыры сæвæрдзынæн йæ авд дуарыл, 
— дзурын мæхицæн. — Авд джебогъджын салдаты йын слæууын 
кæндзынæн йæ разы, стæй ма йæм кæд уæддæр исчи фæныхила 
искæуылты, уæд ын йæ былтæ бакъуырдзынæн, афтæ йын сæ 
бакъуырдзынæн, æмæ сæ сырх куыд æркæла йæ былтæн. Ныр 
йæ былты сырх никæмæнуал калынц, афтæмæй арæх фæхъæуы, 
тынг арæх фæхъæуы былты сырх æркалын. 
— Æмæ, дам, фын нæ цæуы, — бацин кодта Мукки, — ком- 
коммæ ацы ныхасмæ æвзæр куы рацыди Дæрæнбийы фын. 
Æццæй, Дæрæнби, ацы ныхасмæ нæ рацыди дæ фын! 
— Рацыди, цæмæннæ рацыди. 
— Æз ахуыргæнæг уыдтæн, æндæр ницы уыдтæн, æмæ йæ æз 
куы æмбарын — абоны бонæй цæрæн нæй. Абон физонæг бахæр- 
дзыстæм æви картоф, уый ныл сомбон афтæ нæ зындзæн, æмæ 
ныл сомбон тынг цы зындзæн, абон нæ уый кой кæнын хъæуы. 
Уый бакæнын куынæ сарæхсæм, уæд сæфт дæр — сæфт æмæ мах 
дæр — сæфт. Абон нæ тых саразын хъæуы уымæ, цæмæй нæм 
бирæ кæстæртæ гуыра æмæ нывыл хъомыл цæуой. Уый у, нæ 
разы цы хæстæ лæууы, уыдонæн сæ тæккæ ахъаззагдæр. 
• — Хъæбæртæ рæстытæ дзурыс! — йæ бынатæй фестади Уоке- 
на æмæ йе ’ргом Уарданмæ фездæхта. — Дæуæй куы уаин, уæд 
ссæуин уалæ хицауадмæ æмæ сын сæ афтæтæ фæдзурин. Чи зоны 
ма дын «бузныг» дæр зæгъой. 

ХУРХÆТÆНТÆ 
189 
Раст уыцы рæстæджы Авари куы рахъæр кæнид сæ рудзынгæй: 
— Æцци, кæм дæ?! 
Дзыбылон йæ цæстытæ Арсагмæ фæцарæзта — цыдæр тæгæл 
цъæх уыдысты йæ цæстытæ, сæ цъæх иннæрдæм агæпп кодта 
Арсаджы. 
— Акæс-ма, кæддæра мæ цы кæны. 
Арсаг йæ сæр къалиуты ’хсæнты адардта, къалиутæ дзыкку- 
тау æрæнцадысты йæ уæхсчытыл. 
— Цы, дам, мæ кæныс? 
— Мæнæ, зæгъ, дæм чидæр тилифоны дзуры. 
— Фæстæдæр-иу мæм æрбадзурæд. Мæнæ мæ къах бахуыс- 
сыд æмæ счепсчепгæнгæ куыд ацæуон?! 
Арсаг Аваримæ Дзыбылоны ныхæстæ куы сдзырдта, уæд дæр 
ма иуцасдæр аззади Авари, рудзынджы дæлвæйнæгыл æнцойгæн- 
гæйæ, стæй раст слæууыд æмæ йæ рудзынгæмбæрзæнтæ сæ фæстæ 
амбæхстой. 
Уым фæлæууыди сæ ныхас, цыма сын фæугæ фæкодта, уый 
хуызæн. Æмæ, хæрисы лыстæг къалиутæ сындæг сыбар-сыбур 
куыд кодтой, уый дзæбæх райхъуыст. Арсагмæ афтæ фæзынд, 
цыма цин кодтой къалиутæ, лæгтæм ахæм ныхас кæй рауад, ууыл, 
цыма сæ разæнгард кодтой — дзурут, ноджыдæр дзурут, йæ рай- 
дианы дзырд вæййы алцæмæн дæр, стæй, кæд афтæ нæу... 
Арсаг та-иу бакасти Уарданмæ. Ахуыргæнæгæй куыста Уар- 
дан, уый зыдта. Фæлæ алы ахуыргæнæг афтæ цæхгæр чъеппытæ 
кæны! Касти йæм æмæ йæм афтæ зынын байдыдта, цыма ам нæ 
бады Уардан! Мæнæ сæ донхæрисы бын, цыма тæрхондоны ис 
Уардан æмæ уым кæны уыцы ныхæстæ, цыма æвдисæн у нæ 
царды уавæртæн æмæ сæ сæрыл дзуры. Æмæ цыма йæхæдæг дæр 
уым и, тæрхондоны Арсаг, иннæ бонты дзы куыд вæййы, афтæ. 
Стæй цыма иннæтæ дæр уым сты, уырдæм æрæмбырд сты, тæр- 
хондонмæ. Дæрæнби йæ къалостæ йæ фæдыл уырдæм баласта. 
Иннæтæ дæр уырдæм æрæмбырд сты. Уæдæ хæрисы бын ацафон 
цъиуызмæлæг куынæ вæййы! 
— Фæлæуут-ма, уæ мæрдтыстæн! — бабустæ кодта Сысырби. 
— Уæдæ лæг дзурын байдайы æмæ та йæ разæй фæвæййынц. — 
Куы сыл бабустæ кодта, уæд Дæрæнбимæ аздæхт. — Æмæ ныр 
президент куы вæййыс, уæд иу ран фæбадыс, иу ран, æви алы 
æмæ алырæтты фæбадыс? 
— Иу ран, кæд ма исты зонын, уæд. Иу дардыл хатæны фæба- 
дын. Мæ ныхмæ — царæй зæхмæ чи аххæссы, ахæм сахат, йæ 
фæрстæ тæмæнтæ фæкалынц, афтæ лæгъз æмæ æрттиваг вæй- 
йынц. Йæ раззаг фарс — авг, æмæ, йæ мидæг уыцы дæргъæй- 
дæргъмæ дзедзыро дыууæрдæм куыд рацу-бацу кæны, уый дзæ- 
бæх фæуынын. Ацæуы иуæрдæм, йæ уæздан къæрцц фæцæуы 
æмæ та раздæхы. Æндæр дзы ницы вæййы æмæ йæм комкоммæ 
фæкæсын. Фьщцаг хатт æй куы федтон, уæд дзы æфсæрмы код- 
тон, кæд, æгæр стыр кæй уыд æмæ йæ даргъ дзедзро æнæнцой 

190 
ХУЫГАТЫ СЕРГЕЙ 
рацу-бацу кæй кодта, уымæй дзы æфсæрмы кодтон — нæ зонын. 
Фæлæ дын мæм уалынмæ, йæ дзедзро чи у, уый нæ горæты хи- 
цауы хуызæн зынын ма райдайа! 
— Дзедзройæ зæгъыс, дзедзройæ? — хъæрæй йæ бафарста 
Уокена. 
— Дзедзройæ зæгъын, уæдæ цæмæй зæгъын. 
— Гъомæ дзедзро дзедзро у, горæты хицау горæты хицау у. 
Иугъуызонæй сæм цы и? 
— Цæмæйзон! Æнæуи уый дæр афтæ арæхстгай цæуы, а горæ- 
ты хицау, цалынмæ уый базона, æмæ, цы къах айста, уый зæх- 
хыл дзæбæх æрæвæрдта, уæдмæ йыл туг куы ныууара, уæддæр 
йæ иннæ къах ницæй тыххæй фæхицæн кæндзæн зæххæй. Нæ йæ 
уарзын, мæ цæст ыл куы схæцы, уæд, цыма сындз фæныхсы мæ 
цæсты, афтæ фæвæййын. Нал хъуыды кæнут, президент куы 
’взæрстам, уæл ололи куыд фестади! Иуæрдæм уасыд, иннæр- 
дæм уасыд — гъæтт, ма ’рбауадзæм, чи ’рбацæуы, уый, гъæтт, 
ауыл та схъæлæс кæнæм нæуæгæй. Мæнæ уый æрбаирвæзти — 
туджы зæй ацæудзæн нæ мæгуыр уæзæгыл. Стæй, куы ’рбаир- 
вæзти, куы йæ равзæрстой, уæд йæ роны абырыд. 
— Амидæг и йæ роны, иудзырдæй, и?! — хъæрæй загъта Сысыр- 
би. — Гæр, æмæ ма йæ куыд бауагъта йæ роны бырын а нæуæг? 
— Акуырм æй кодта, æвæццæгæн, — искæй гом дуарыл куыд 
фæмидæг уай, афтæ фæмидæг и ныхасы Дзыбылон. — Цыдæр 
æрттиваг ын фæдардта йæ цæстытæм, æмæ ницыуал ауыдта, стæй 
уæд фæцырд и æмæ амидæг и йæ роны. — Дзыбылон йæ коф- 
тæйы тæрттæм æркасти, йæ цæппузыртыл ын йæ къух æрхаста 
кофтæйæн, цыма, æхгæд куынæ уой, æмæ уый тары дæр исчи 
куы амидæг уа, уымæй тарсти. 
Уокена йæ армытъæпæнмæ æркасти, йе ’нгуылдзтыл æрбахæ- 
стытæ кодта. 
— Уымæн йе ’фцæгготыл фæхæц æмæ йæ ныззил, дуарыл йæ 
тъæпп куыд фæцæуа! 
— Æмæ йын нæ хъæуы! — хъæрæй загъта Дзыбылон. — Уæдæ 
ма куыд йæ бон баци æмæ ма уыцы ныхæсты фæстæ куыд абы- 
рыд нæуæг президенты роны, цы цæсгомæй ма дзы абырыди?! 
— Гъомæ уый цыфæнды фæуæд, а горæты хицау! Фæлæ ма 
йæ нæ нæуæг президент куыд æруагъта йæхæдæг уыдæтты фæстæ? 
Адджын къæбæртæ ма куыд хæры уым йемæ?! 
Æмæ та уæд Уокена дæр загъта: 
— Уыдонæн адджын къæбæртæ уæд, уыййеддæмæ захъайаг 
хæрæг дæр уæд се ’мхæрæг. 
— Бадын уыцы ран, уыцы сахаты ныхмæ, уæд дуар ма фегом 
уа æмæ дзы дынджыр нас ма фæмидæг кæной дыууæ лæджы сæ 
мæцъистæй. 
— Нас йа? — йæ къух уæлæмæ фесхъиуæгау кодта Сысырбийæн. 
— Нас, нас! — йæ сæр разыйы ’нкъуыст бакодта Дæрæнби. 
— Хæрыны нас, хæрыны?! — йæ бадæны базмæлыди Дзыбылон. 

ХУРХÆТÆНТÆ 
191 
— Ныр настæ куыд нæ федтон, — Дзыбылоны фарстмæ йæ 
хъус не ’рдардта Дæрæнби. — фæлæ уыйас нас! Уыцы стыр ха- 
тæн — æмæ дзы къух бакæнæн нал уыди, бацахста йæ иууыл. 
Уалынмæ йæ дыууæ фарсмæ дыууæ лæджы куы ’рбалæууид на- 
сæн — æнахуыр дæндаджджын лæгтæ. Сæ былтæ сын се ’рдджы- 
тæм дæр не ’ххæссыдысты сæ дæндæгтæн — нæдæр уæллæгтæн, 
нæдæр дæллæгтæн. Хъæдын цурчы хуызæн урс æмæ цыргъ дæн- 
дæгтæ. Ныр лæгтæ куы дыууæ вæййынц, куы аиу вæййынц æмæ 
сæ иу лæг рауайы, иу дæндаджджын лæг. 
— Цымæ, цыхуызæн нас уыд? — ногæй та базмæлыди йæ ба- 
дæны Дзыбылон. — Æммыст уырыссаг нас уыдаид. Уырыссаг 
нас фыдджын у æмæ ахадæн у. Армытъæпæны йас дзы куы ных- 
хафай насхафæнæй, уæд дзы бинонты фаг насджынтæ рацæу- 
дзæн, афтæ ахадæн у уырыссаг нас, гъе! 
Дæрæнби æнкъардæй каст Дзыбылонмæ æмæ, куыддæр бан- 
цад Дзыбылон, афтæ та аздæхти йæ ныхасмæ: 
— Насджын уарзыс, фехъуыстам, — æмдзыхæй дзурынц дыууæ 
лæджы, насæн йæ дыууæ кæроны лæууынц, сæ мæцъистæ сæ 
къухты раст дарынц, цыма сын æрцытæ уыдысты. Æмæ мæм 
исдуг сахы дуаргæсты хуызæттæ фæзындысты уыцы дæндадж- 
джын æмæ мæцъисджын лæгтæ. — Æмæ-иу насджынтæ скæнын 
кæн де ’фсинæн. Æцæг æй джеджджын ма байрох уæд. Абабау! 
Æнæ джеджджын нас куыдзы гуыбыны куынæ тайы! — дзурынц 
дыууæ лæджы, æмдзырд кæнынц уыцы разæнгардæй, æмæ та сæ 
дæндæгты къæрцц фæцæуы, иу лæджы дæндæгты къæрцц куыд 
фæцæуа, афтæ. 
Æз мæсты кæнын байдыдтон лæгтæм. Уæдæ мын æй кæдæм 
æрбантъæрдтой мæ тæккæ фындзы бынмæ! Ныр иу дзæбæх ми- 
лицион æмæ сæ ахæстоны баппарын кæн! 
— Ныр дæ цæмæй афæрсон, иудзырдæй, — Сысырби йе ’фсæ- 
ры къæдзмæ сæвнæлдта, аныхта йе ’фсæры къæдз. — Кæд афтæ 
стыр уыди — насæй дын зæгъын — уæд æй уыцы нарæг асинтыл 
куыд фæтылдтой уым уæлæмæ, цыхуызы йæ фæтылдтой? 
Уокена бахудти, стыр гыццылы ныхасыл куыд бахуда, афтæ. 
— Омæ уый фын уыди, фын! Фыны æгъдау та афтæ у, ’мæ 
дын æй дæ цæстыл ауайын кæндзæн æмæ фæци, æндæр, куыд 
уыди, кæцæй уыди, цæмæн уыди — уыдæттæ дзы ма агур. Фын 
дын чиныг нæу. 
— Уæдæ цы! — Сразы и Уокенаимæ Дæрæнби. — Ноджы ацы 
хурхæтæны дæлæ-уæлæ фынтæ! — Ныр та аиу сты дыууæ лæджы 
æмæ сæ иу лæг куы рауади, уæд æм æз дæр куы фæцырд уаин: 
— Чи дæ ды? 
— Хъæухæдзы министр, — дзуры лæг, йæхæдæг йæ арм фæ- 
рæты хъил фæкодта ’мæ дзы иннæ армы бæстастæу цалдæр 
къуырды куы ’ркæнид фæд-фæдыл. — Мæнæ афтæ. 
— Уый та цы хоныс — мæнæ афтæ? 
— Фыдджинаг афтæ кæрдын хъæуы. Фæрæтæй. 

192 
ХУЫГАТЫ СЕРГЕЙ 
— Фыдджинаг... — цыдæр ма сцæйдзырдтон æз дæр фыдджи- 
наджы тыххæй. Фыдджинаг æцæг фæрæтæй кæрдын хъæуы. 
Мæнæ дзидзалыггæнæны кæй рауадзынц, кæй ныйивæзтытæ ’мæ 
ныскъуыдтæ кæнынц, уымæй цы фыдджын скæнай, уый хæры- 
нæн нал бæззы. Уый раст у, — хъуыды кæнын æз, фæлæ ай 
насджынæй фыдджинагмæ кæдæм агæпп кодта?! Комкоммæ йæм 
бакастæн. Æмæ йæм куыддæр бакастæн комкоммæ, афтæ мæм 
æрбадзырдта: 
— Хъæбызаты Мæбыза. 
— Хъæбыза, уый мæнæ, картофы ногдзыд сыфтæ чи бахсыны 
йæ æлгъаг зæйцимæ, уыцы хъæндил у, фæлæ ма дзы Мæбыза та 
цы у? 
— Хъæбыза, Мæбыза, Дæбыза! 
— Æмæ дын чи загъта, Хъæбыза, æмæ æз насджын уарзын? 
Æз насджын мæ дзыхмæ дæр куынæ хæссын. 
— Кабачкиджын дæр нæ хæссыс дæ дзыхмæ? 
— Кабачкиджын дæр нæ хæссын, — загътон та æз. 
— Къабускаджын та? 
— Къабускаджын дæр. 
— Уæцъæфджын та? 
— Уæцъæфджын та циу?! — æцæг бадис кодтон, уымæн æмæ 
уæцъæфджыны кой хъусгæ дæр никуы фæкодтон. 
— Гæр, æмæ кæд, уæцъæфджын циу, уый нæ зоныс, уæд куыд 
спрезидент дæ?! Цы ’гъдауæй спрезидент дæ уæд?! — Æмæ мæм 
йæ мæцъис ма фæхъил кæна. Æмæ мæм куыддæр фæхъил кодта 
йæ мæцъис, афтæ та фæстæмæ дыууæ фестадысты. Уым сæ мæ- 
цъистæ зæхмæ æруагътой æмæ тамако сдымдтой. Уалынмæ сæ 
дыууæйæн дæр сæ тамакотæ цырæгътæ фестадысты, нæзы цы- 
рæгътæ, æмæ уыцы дзæбæх судзынц цырæгътæ, æмæ сыл уыцы 
фидар хæцынц се стыр дæндæгтæй. 
Æз-иу куы сæ иумæ бакастæн лæгтæн, куы се ’ннæмæ. 
— Цы ма дын афæдзæхсæм — йæ æппытæ! Сылыстæг мыстæй 
уæлдай нæу насы æппытæ æхсынынмæ. Æмæ ай нæхимæйы на- 
сты мыггагæй нæу. Ай далæ Индырбийы бæстаг нас у. Зоныс, 
Индырбийы бæстæ кæм и, уый? — фæрсынц мæ дыууæ лæджы 
иу лæджы хуызæн. 
— Зонын, — загътон æз, афтæмæй хъусгæ дæр никуы фæкод- 
тон Индырбийы бæсты кой. 
— Хуыздæр фæу, — загътой мын лæгтæ. — Омæ йын йæ æппы- 
тæй цы сылыстæг ахсыны, уый тымбыл кæнынмæ фæвæййы. 
Тымбыл сылыстæг та тулаг у, — сæ сæртæ мæм тилынц лæгтæ. — 
Тынг тулаг у тымбыл сылыстæг. Кæцырдæм фæуыдзæн тулы- 
ныл, уый йæхæдæг дæр нæ зоны. 
• Æз сæм фæмæсты дæн, мæ цæнгтæ сыл сцагътон. 
— Адде кæнут уæ нас дæр æмæ уæхæдæг дæр адде ут арды- 
гæй, уый уын тымбыл сылыстæг æмæ тъæпæн сылыстæг! 
Лæгтæн мæ хъæрмæ сæ цырæгътæ æрхаудтой æмæ астæрды 

ХУРХÆТÆНТÆ 
193 
фæйнæджытæ сгуыпп кодтой, стæй сахатмæ дæр бахæццæ и арт 
æмæ йын йæ лæгъз фæрстыл фæхæрд кодтой уыцы сырх-сырхид 
арты ’взæгтæ. Æз фæтарстæн сахатæн. Уæдæ сахат куы басудза, 
уæд ма кæд хуысгæ кæндзыстæм, кæд ма стгæ кæндзыстæм. Стæй 
- хæргæ та?! Сихор ма куыд хæрдзыстæм кæнæ æхсæвæр?! Уым 
фестадтæн, мæхи баппæрстон сахатмæ, нæма йæм бахæццæ дæн, 
афтæ мыл йæхи андзæрста арт. Мæ пысултæ сгуыпп кодтой, æмæ 
фехъал дæн. Уæд уый фыны номыл цы фыны бардуаг рауагъта, 
уымæн æвзæртæ ма загъдæуа! 
Иууылдæр ныссабыр сты. Уæззау улæфыдысты æмæ Дæрæн- 
Сшмæ кастысты. Дæрæнби йæхæдæг та зæхмæ касти, æмæ Ар- 
сагмæ афтæ зынд — йæ цæстæнгас ын сæ куы ничи баурома, 
уымæн никæмæ кæсы иннæтæй Дæрæнби. Æмæ зæхмæ уымæн 
кæсы. Зæхх фидар у. 
— Де ’дде, æвæццæгæн, нæ цардыхæлдыл сагъæсгæнгæ бафы- 
нæй вæййыс, уæдæ дын æндæр цы дæ тæригъæд бахордтой фы- 
иæй дæр æмæ æндæрæй дæр! — тынг æнкъард хъæлæсæй загъта 
Дзыбылон. 
— Гæр, æмæ мæн йеддæмæ ничи сагъæс кæны нæ царды хæл- 
дыл! Æмæ уый тыххæй алчи президент фесты?! Науæд, сагъæс 
кæнын, уый тыххæй сын президенты куыстыл фæкæуын мæ са- 
гъæстæн! 
Æмæ та йæ сæр батылдта фæйнæрдæм Дзыбылон, йæ цъæх 
цæстытæ дæр та ферттывтой. 
— Æммыст ай иу дзæбæх фынрайхалæгæн радзур, кæддæра 
цы расайынмæ хъавы йæ фæдыл. 
Уокена Муккимæ бакасти æмæ йæм бирæ фæкасти, дзургæ йæм 
иицы бакодта. Уыцы рæстæджы хæрисы къалиутыл фæйнæрдæм 
ахæстæуыд æмæ мидæмæ æрбахызт Хилман, Дæрæнбиты сæрмæ 
дыккаг уæладзыджы чи цæры, уыцы мадзура лæг. Хилман Мук- 
кийы фарсмæ æрбадти æмæ, куыддæр æрбадти, афтæ йæ зæрдыл 
æрбалæууыдысты Арсагæн, иухатт сын уырдыг куы лæууыд, уæртæ 
мæнгагъуысты, уæд Мукки куыд бадзырдта Хилманмæ, стæй Уокена 
Муккийæн йæхицæн кæй загъта, уыцы ныхæстæ. 
Уæд рихитæ уагъта Хилман æмæ йын æрæгмæ разындысты 
æддæмæ — иуæй, тæнгъуын лæг у Хилман, иннæмæй та, нæ сау- 
хил у, нæ — æххæст бурхил. Мукки йын бирæ фæкасти йæ фын- 
дзы бынмæ, стæй йæм бахудти, йæ мылытæ дæр разындысты. 
— Хетæджыстæн, ам дыууæ рихийы фаг хил нæй, фæлæ бами- 
фег у æмæ сæ иуæрдæм аздух — иу рихи сæ дзæбæх рауаид. — 
Иæ зæрды хъазын цæмæн æрæфтыд Муккийæн, уый хæйрæг ба- 
зонæд! Æвæццæгæн, цы цалдæр сыкъайы анызта, уыдон æй бара- 
•*æнгард кодтой. Уæдæ æнæуи ахæм ныхæстæгæнаг нæ уыди Мук- 
ки. Уокена йæ уæллаг фарс бадти Хилманæн. Куыддæр уыцы 
иыхас фехъуыста, афтæ, йæ къухы цы уæливыхы карст уыди, 
уый фынгыл æртъæпп кодта, Муккимæ ракаст Хилманы рæзты. 
— Уæдæ ма мæнмæ сфæрæзтаис уыцы ныхæстæ, кæддæра дын 
• 3 Хуыгаты Сергей 

194 ХУЫГАТЫ СЕРГЕЙ 
дæ уадулы хъæбæрæн ахæм нæ авæрдтаин, æмæ ма къуыримæ 
дæр дæ хъус йæ зылангæй банцадаид. Æз, мæ хур, ирон лæг дæн, 
æмæ ирон лæгæн йæ мады ралгъит, уæддæр ын йæ рихийы кой ма 
скæн! Уый дын иу рихи ’мæ дыууæ рихийы. 
— Фалæ куы уыдтæ, æппын дзы ницы ног хабæрттæ æрхас- 
тай? — бафарста Сысырби Хилманы. 
Хилман йæ уæхсчытыл хæрдмæ схæцыд æмæ сæ фæстæмæ 
æруагъта. 
— Ницы. 
— Цæугæ дзæбæх æркодтай? 
— Дзæбæх. 
— Уæдæ уый дæр хорз. 
Æмæ уæд та Уардан бафарста Хилманы: 
— Уыцы фыдбоны арæнгæстæ ма афтæ хурхæй марынц бæлц- 
цæтты? 
Хилман бахудти. Ахæм худт бакодта, æмæ лæг загътаид: ныр- 
тæккæ фæлæудзæн йæ худынæй æмæ, куыддæр фæлæууа, афтæ 
йæ хъæлæсыдзаг нырдиаг кæндзæн, æнæ нырдиаггæнгæ ницæй 
тыххæй ныллæудзæн. Уый уал худгæ æнæуи бакодта, уыцы æрдиа- 
джы тас уал æй бахудын кодта. 
Уæд Уокена йæ цонгмæ бавнæлдта Хилманæн. 
— Æнхъæл дæн, ме ’рдхорд, иу хъæуы куыйтау дыл амбырд 
сты æмæ дын дæ бумбули ацагътой. 
Хилман йæ сæр банкъуыста фæсте размæ. 
— Базыдтай йæ. 
— Æмæ, дам, цы фæхæсджын дæ нæ разы? 
— Фæткъуытæ ласыны бар, дам, нæй. 
— Стæй дæ куы астыгътой, уæд фæзынди ахæм бар? 
— Æвæццæгæн. 
— Дыууæ мæйы дзы чи бакусы, уый дæргъæй-дæргъмæ ма- 
шинæ батæры йæ дуармæ, æмæ сын афтæ зæгъæг нæй — цы ми 
кæнут, хъамылы хуытæ?! — загъта хъæрæй Уокена. — Науæд, 
æддæмæ чи ласы, уый дæ хъуыры аирвæзæд æд тъанг-æд тъунг, 
фæлæ мидæмæ чи ласы, уый рауадз — æгайтма нæм исты ласы, 
æмæ нæм исты уыдзæн! Адон сæм къæсæрылбаст куыйтау сæ 
бæттæнтæ рæдувынц æмæ аргæвстой адæмы, æнæтуг æргæвст сæ 
акодтой. Бирæтæ сæ уым сфæлдахынц сæ машинæтæ æмæ фæс- 
тæмæ аздæхынц — ницуал пайда сын сæ вæййы æмæ ма сæ цæ- 
мæн ласой! 
— Мæ уд удыл нал хæцы, — æнæнхъæлæджы райдыдта Дæ- 
рæнби, æмæ Арсаг бамбæрста, ныхæстæм нæ хъуыста Дæрæнби, 
уыдæттæм æй не ’вдæлди. — Уæдæ нæ къуымтæй кæм нæ батылд- 
тæн, ахæм дзы нал баззад, — нæй! Мæ цæстытæ кæрæдзийыл 
авæрон, уыййеддæмæ та уыцы сыгъдоны ран ма бамидæг уон! 
Нырма йыл къуыри дæр нæ цæуы, афтæ та бадын æмæ та кæсын, 
уыцы сахаты дзедзро дыууæрдæм арæхстгай къæрццытæгæнгæ 
куыд рацу-бацу кæны, уымæ. Уалынмæ дын мæ хъустыл, тулгæ 

ХУРХÆТÆНТÆ 
195 
кæй чынди, ахæм боцкъайы къæс-къæс куы ’рцæуид. Боцкъайы 
къæс-къæс нæма ’рсабыр, афтæ дын дуарæй фæмидæг иу хæрза- 
рæзт лæппу. Йæ фæстæ бамидæг и боцкъа дæр. Ныр йæ удуа- 
дзæн хуынкъæй æрмæрины дæргъæн къæбæл ныхъхъил и, æмæ 
дисыл фæдæн — куыд æй уагъта тулын уыцы къæбæл? Лæппу 
боцкъайы фарсмæ алæууыд, йæ сæр фелвæста, цыма йæ худ фел- 
вæста, уый хуызæн, æмæ дзуры сæр лæппуйы къухтæй: 
— Нæ акционерон æхсæнад «Дзамбас» дын арфæ кæны, æмæ 
дын — нæ нуазæн нæхи конд нуæзт «Нæртон ронг»-æй. — Афтæ 
загъта лæппу æмæ йæ цонг æрбадаргъ кодта. — Æри-ма дæ кæхц. 
— Цæй кæхц? — кæсынтыл фæдæн лæппумæ. 
— Бæгæнынуазæн кæхц. 
— Æмæ мæм цы агуры бæгæнынуазæн кæхц?! 
— Ау, бæгæнынуазæн кæхц дæм нæй? Гъеныр ай судзгæ мар- 
дæрцыд нæу! Президент суай, æмæ дæм бæгæнынуазæн кæхц ма 
уæд! Къус дæр дæм нæй? 
— Нæй мæм къус дæр. 
— Къалостæ дæр дыл нæй? 
— Нæй, цæй къалос мыл и? Æмæ дæ цæмæн бахъуыд къа- 
лостæ та? 
— Къалосæй дын дзы адардтаин. Уæдæ дыл нæй къалостæ, нæ? 
— Нæй мыл, гъа, цæй къалостæ мыл и! — мæ къæхтæ стъолы 
бынæй фелвæстон æмæ сæ стъолы уæлæ авæрдтон. 
Уый мын тæригъæдгæнæджы цæстытæй æрбакаст мæ къæхтæм. 
— Уæд та дзы мæнæ мæ сæрæй аназ иу. — Æмæ мæм æрбавды- 
ста йæ сæр. Сæр уыди афтид. Æрмæст йæ астæуæй хъусты ’рдæм 
цыди дыууæ лыстæг тугдадзины — сырхбын телы хуызæттæ. Мæ 
зæрдæ бавзæр и афтид сæры уындæй. Ныззылдтæн лæппумæ, 
хъуамæ йыл схъæртæ кодтаин, фæлæ йын фæтæригъæд кодтон: 
уæдæ, йæ сæр афтид кæй у, уый йын æгъгъæд нæу! Æнæуи йæ 
бафарстон: 
— Цымæ, дæ сæр æгæр афтид нæу? 
— Нæу, — цæхгæр загъта лæппу, йæ сæр йæ уæлæ æркодта 
æмæ йæ батылдта. Сæрæн йæ афтид гуыв-гуыв ссыди. 
— Куыд нæ у! Уыцы дыууæ тугдадзины йеддæмæ дзы куы 
ницы и. 
— Æндæр дзы ницы хъæуы. 
— Куыд ницы дзы хъæуы æндæр? — йæ хирвæссон ныхас мын 
хъыг уыди. Уæдæ сæр уа æмæ дзы дыууæ тугдадзииы йеддæмæ 
мацы уа! Уымæй дæр цыдæр æнæуд телты хуызæттæ! 
— Уый-иу раздæр уыдысты сæртæ седзаг алы хъылмайæ æмæ- 
иу уæхсчытыл уæз кодтой. — Зонд амоныныл мын ма схæца лæп- 
иу. — Ныр, ома ацы дуджы, ахуыргæндтæ кусынц дыууæ ахъаз- 
заджы хъуыддагыл. Иу: цæмæй хæдзарон мæргътæн стырдæр 
риуыгуыдыртæ уа. Уым урссæгтæ и, риуыгуыдыры урс дзидзайы, 
уыдон та, цæмæй адæймаг бирæ цæра, уый хос сты. Иннæ: адæ- 
мæн сæ сæртæ рогдæр куыд уой. Бæрæг у наукæйы — йæ сæр 

196 
ХУЫГАТЫ СЕРГЕЙ 
кæмæн куыд рогдæр æмæ афтиддæр у, афтæ фылдæр цæры. Гъа, 
ныхæстыл мæ ныддардтай. Уæдæ дзы нæ аназдзынæ иу мæ сæрæй? 
— Куыд дзы аназон? Кæд ма федтай сæрæй нуазгæ?! 
— Уæу, бæргæ федтон. Уый раздæр нæ нуæзтой сæрæй, уый- 
йеддæмæ дзы ныр æгæр дæр нуазынц. Ныр бирæтæ ис, æмæ, 
сæрæй цы аназой, уый ад сын æппындæр ницы кæны. Уæд та 
афтæ бакæнæм, — дзуры лæппу, — ды дæ дзых схæлиу кæ, æрмæст 
æй тынг схæлиу кæ, æз йæ къæбæл фелвасдзынæн боцкъайæн, 
хуынкъæй саха ныццæвдзæни, æз дын дæ дзыхмæ сараздзынæн 
саха. Æрмæст-иу тагъд-тагъд хъуыртт-хъуыртт кæн, раст цыма 
дæ мады дзидзи дæйыс, афтæ, кæннæуæд дæ мæнг хъæлæсмæ 
бахаудзæн нуæзт æмæ де знаг йæ гæндзæхтæ бацæгъддзæн. 
Лæппу, æз цы зæгъдзынæн, уымæ дæр нал фæкаст, фелвæста 
къæбæл æмæ арвæрдынау схъæл цыхцырæг ныццавта боцкъайы 
хуылфæй. Мæ цæсгоммæ йæхи фæцарæзта уыцы фидар цыхцы- 
рæг, æмæ фехъал дæн. 
Æмæ та ныссабыр и хæрисы бын, фæлæ ацы хатт лæгтæ дæр 
æмæ Дзыбылон дæр кастысты зæхмæ, Дæрæнбимæ сæ ничи кас- 
ти, æвæццæгæн ын тæригъæд кодтой æмæ йæм уымæн нæ касты- 
сты, афтæ зынди Арсагмæ. 
— Фæлæуу, дæ хорзæхæй, ныр, нæ Цæдис ма йæ тыхы куы 
уыди, уæд дæр уыдтай ахæм фынтæ, уæд дæр искуы сдæ прези- 
дент? — кæсгæ раздæрау зæхмæ кодта, афтæмæй бафарста Уокена. 
— Фынтæ-иу уыдтон, куыд нæ-иу уыдтон, фæлæ президент 
куыд ысуыдаин, президентæн нæм йæ кой дæр куы никуы уыди, 
уæд! Æмæ, фыиау фын ауындзынæ, уæд цынæ вæййы! Фæлæ 
мæнæн куыд ныддаргъ вæййынц уыцы æнахъинонæй, уæ, Дунес- 
кæнæг, ды лæгæн мацы кæн! Уый дæргъæн фынтæ! Æххæсгæ та 
сыл куыд акæны мæ фын! Гъеныр уæртæ кæд афынæй кодтаин 
иу-фондз минуты, мæ фын та — æнæхъæн боны дæргъæн. 
— Гъеныр та федтай, гъеныр фын? — цыдæр тæригъæддаг 
хъæлæсæй бафарста Дзыбылон. 
— Мæнæ не ’фсинæн йе ’хсыр куы скалди, уæд фехъал дæн, 
æндæра йæ нырмæ дæр уынин, æвæццæгæн. 
— Æмæ та президент уыдтæ уæддæр? — гуырысхогæнæджы 
каст бакодта Дæрæнбимæ Уокена. 
— Цы уыдтæн уæдæ! Бадтæн уыцы дæргъæй-дæргъмæ хатæ- 
ны. Кæсын, сахаты дзедзро куыд рацу-бацу кæны, уымæ. 
Уалынмæ дын дуар куы байгом уаид æмæ дзы гал куы ’рбахизид 
мидæмæ. 
— Мæнæ царциаты диссæгтæ, мæнæ! — цыма дзыназгæ нык- 
кодта, афтæ рауади йæ ныхас Дзыбылонæн, æмæ йæм лæгтæ 
кæсынтыл фесты. — Гæр, уæдæ цавæр гал у?! Афтæмæй уæд та 
лæджы цæвгæ скодта. Цъысс! 
Дæрæнби йæ къалостæм каст æмæ дзырдта: 
— Ныр галæн — стыр къæдз сыкъатæ æмæ стыр пæлæхсар 
хæмхуттæ, куы раулæфы, уæд йæ хъарм комытæф рагуылф кæны 

ХУРХÆТÆНТÆ 
197 
йæ тымбыл фындзыхуынчъытæй. Уæдмæ базмæлыдысты йæ хæм- 
хуттæ æмæ дын лæджы хъæлæсæй ма сдзура! 
— Куыдзæппарæн æрхы Рэкетæй дын — æфсымæрон салам! — 
афтæ загъта гал æмæ мæм хæстæгдæр æрбагæпп кодта, цыма кауы 
сæрты цæхæрадонмæ гæпп кодта, уый хуызæн. Æз æм кæсгæйæ 
баззадтæн. Цыма йæ цæмæйдæр зыдтон. Æмæ йæ цæмæй хъуамæ 
зыдтаин — ай гал куы у, æз та лæг куы дæн! Фаелæ йын йæ 
фезмæлдтытæй кæйдæр цинтæ истон, æмæ хъуыдытыл фæдæн: 
кæд, мыййаг, раздæр лæг уыди. Стæй ацы фæлдурæджджын цард 
куы ралæууыд, уæд дзы гал рауади? Чи ма баззади лæгæй, ис- 
куы иу амондджын ма уæд, æндæр! Кæмæй гал рауади, кæмæй — 
хæрæг, кæмæй — маймули. Уымæй дæр, æвæццæгæн, гал рауади, 
уыцы мæ зонгæ лæгæй. 
Æмæ та базмæлыдысты галы стыр хæмхуттæ, цыма сынæр 
цагъта, уый хуызæн. 
— Гъа, изæр нын кæны, фæдзур де ’ргæвдджытæм. 
— Цæй æргæвдджыты кой кæныс, ацы дзæбæх гал. Куы ницы 
дын æмбарын, — дзурын æм æз æмæ дзы ме уæны цыдæр мигъ 
бадын байдыдта. 
— Æргæвдджытæ дын нæма и? — йæ хæмхуттæ мæм ныкком- 
коммæ кодта, йæ парахат фындзыхуынчъытæ мæм дыууæхстоны 
дыууæ дзыхау сарæзта. Æмæ загътон мæхинымæр: ныр иу дзæ- 
бæх хъил æмæ йын дзы йе рагъæн иу ныуудай! 
— Цæй æргæвдджытæ мын и! Цæмæн мæ бахъуыд æргæвд- 
джытæ?! 
— Уыдон та дын цыхуызæн ныхæстæ сты? Куыд нæ дæ хъæуы 
æргæвдджытæ?! Уæдæ ма дæ цы хъæуы, кæд дæ æргæвдджытæ 
нæ хъæуы, уæд?! Æмæ алчи фыццаг æргæвдджыты кой куы ба- 
кæны, уæд дæуæн дæ сæрыл хъустæ нæй?! Æвæццæгæн, Рэкет 
цы у, уый дæр нæ зоныс. 
— Цæмæннæ йæ зонын! — мæ маст сыхсысти. Уæдæ гал дæ 
’мæ ацу, ’мæ искуы фæхиз дæхицæн. Цы хъуыддаг дæ ис, æргæвд- 
джытæ мын ис, нæй мын! Рэкет циу, уый зонын-нæ зонын! 
— Ма кæ, ма, нæ йæ зоныс. Куы йæ зонис, уæд ахæм ны- 
хæстæ нæ кæнис. Рэкет загъта, уæд лыг у. Афтæ лыг у, ’мæ 
рæбыныл, — йæ дынджыр сæфтæгæй зæхх æртъæпп кодта гал. 
— Цæмæй лыг у? — уымæй та ма йæ цæмæн фарстон! Фæлæ 
фын уыди, ’мæ фыны та лæг, цы зæгъдзæн кæнæ чердæм фæзил- 
дзæн, уымæн цы зоны! 
— Сæрдасæнæй, æндæр цæмæй, — дзуры гал æмæ, цыма сы- 
нæр цæгъды, уыйау æрдзæм-æрдзæм кæны. — Сæрдасæнæй лыг 
ныхæсгæ нал кæны, уый зон. Æмæ Рэкет сæрдасæнæй лыг кæны. 
— Уым йæ сæр ныттылдтытæ кодта гал æмæ цæхгæр ныззылдта 
йæ ныхас. — Гуыбын циу, уый зоныс? 
— Зонын æй, æмæ цы? 
— Нæ йæ зоныс. 
— Зонын æй. 

198 
ХУЫГАТЫ СЕРГЕЙ 
— Уæдæ цы у, зæгъ-ма йæ. 
— Скъæт у, æндæр цы у гуыбын. 
— Нæ, рæдийыс, ме ’мбал. Гуыбын скъæт нæу. Уый кæддæр 
уыди скъæт. Ныр цæсгом у гуыбын. 
— Куыд у ныр цæсгом гуыбын? 
— Афтæ. Ныр лæгæн йæ гуыбынмæ кæсынц, — кæд ын дзæ- 
бæх гуыбын уа, уæд дын уый — лæг. Уæдæ рæдийгæ ма кæн — 
гуыбын скъæт рагæй нал у. Цæсгом у ныр гуыбын. «Цæсгом- 
джын лæг» дзургæ дæр куы ничиуал кæны ныр. Ныр дзурынц: 
гуыбынджын лæг! — Уым та йæ сæр батылдта гал. Æмæ та цæх- 
гæр фездæхта йæ ныхас: — Гъа, фæдзур искæмæты. Туггæрзтæ 
рахæссæд. 
— Цæй туггæрзтæ дын æрхæссон! — фесхъиудтон та æз æмæ 
мæ алыварс ракæс-бакæсыл фæдæн — æммыст иу дзæбæх лæп- 
пуйыл мæ цæст æрхæцид æмæ йын ацы æнахуыр галы æддæмæ 
атæрын кæнин. Фæлæ цы агуырдта уым лæппу? Мæхи йеддæмæ 
дзы цъиуызмæлæг куынæ уыди. 
— Туггæрзтæ дæр дæм нæй?! Уæ, гæныстон фæуа дæ хæдзар, 
кæд цыхуызæн президент дæ! Ацу, фæдзур искæмæты, мауал мæ 
мæсты кæн амæй уæлдай. Рацæуæд, туггæрзтæ рахæссæд æмæ 
рацæуæд! 
Æз хъусын галмæ æмæ мæм кæд йæ ныхас кæсын нæ байдыд- 
та чысайнаг ныхасыздæхты хуызæн. 
— Мæнæ дæ уый базыдта Рэкет, æмæ афтæ райвæз-байвæз 
кæныс — дæ сæр дын сдасдзысты, — йæ сæр та ныттылдта гал. — 
Рэкетмæ хыртт-мыртт нæй. Сæр куыд дасы Рэкет, уый зоныс? 
Æз æм ницы сдзырдтон — цы йæм сдзырдтаин, æмæ та уæд 
йæхæдæг загъта: 
— Хæрдмæ. Къæбутæй дæр — хæрдмæ, ныхæй — дæр. Æмæ 
риссаг у, тынг риссаг у, дæ сæр дын хæрдмæ куы дасой, уæд. — 
Уыцы ныхæстæ куыддæр загъта, афтæ йæм джихæй баззадтæн: 
æмæ ай Долæтмырзæ куы у, Чихъмараты Долæтмырзæ. Уартæ 
стыр армукъайы илцы-хай æмбырдгæнæгæй чи куыста раздæр, 
уыцы Долæтмырзæ! Рэкетимæ дæр уым сбаста йæхи, æвæццæ- 
гæн, армукъайы. Æмæ Рэкет адæмæй дæр куынæ сты. Стигъ- 
джытæ ’мæ абырджыты йеддæмæ куы ницы сты, уæд мын сæ цы 
радавта! Намæ йæхи кæдæм æргæвдын кæны. Афтæ сæрылхаст 
цы фæци Рэкетæн! Æмæ йæм хъæрæй ма сдзурон æз дæр уым. 
— Æз дын хъуыды дæр нæ кæнын дæ Рэкеты. Куыдзы хъуы- 
ды дæр дын æй нæ кæнын. Æмæ стæй ды гал дæр куынæ дæ, ды 
Долæтмырзæ куы дæ, Чихъмараты Долæтмырзæ æмæ уартæ ар- 
мукъайы илцы-хай æмбырдгæнæг куы уыдтæ. Афтæ ’нхъæл дæ — 
ничиуал дæ зоны! 
, Гал дын уый фехъуыста, цы! Йæ иу сыкъа мæм ныццарæзта, 
загътон, ныртæккæ мæ сриуыгъдзæн æмæ мæ тъæнгтæ зæххы 
абаддзысты. Дзуры мæм уыцы мæстыйæ: 
— Чи у Долæтмырзæ? 

ХУРХÆТÆНТÆ 
199 
— Ды, æндæр чи! 
— Куыд дæн Долæтмырзæ? 
— Куыд, куы — дзæбæх! 
— Куыд дæн Долæтмырзæ?! — ныббогъ кодта гал æмæ ма 
сабуха! Астæрд, уыцы æрттиваг астæрд, фæркгай тахти йæ къæх- 
ты бынæй. Иу фарк дзы сахатыл сæмбæлди æмæ йæ даргъ дзедз- 
ро дзыхълæуд фæкодта йе ’нæмæт рацу-бацуйæ. Æмæ куыддæр 
уый фæлæууыд, сахаты дзедзро, афтæ не ’хсыр дæр скалди. 
фехъал дæн æмæ мын кæд нæ уыди хъыг, кæй фехъал дæн, уый, 
ирезидент кæй нал уыдтæн, уый. Ахæм диссаг никуы федтон. 
/Евæццæгæн, уый сæ удыконды и адæмæн — хицауы бынатмæ 
тырнын — сæтгæ йыл нæ кæнынц, фæлæ тырнгæ кæнынц. Хи- 
цауы бынаты сын сæкæр ныччынди. 
Сысырби бадти æмæ йæ сæр банкъус-банкъус кодта. 
Уокена базмæлыд, йæ цырыхъхъыты хъустæй иу дæр сивæз- 
та, иннæ дæр. 
— Уыцы лæджы ныхæстæ мæ иннæрдæм ахызтысты, уæ хъом- 
гæсы ныхæстæ. Уæ, йæ арты бындар фæуа! Йæ бикъ, дам, йæ 
риуы фæйнæгыл никæмæн æрзад, йæ бикъ, дам, алкæмæн дæр 
йæ ронбастыл æрзайы. Ома адæмæй уæлбикъонтæ æмæ дæлби- 
къонтæ нæй, æмæ цы и уымæй растдæр! 
Уокена куыддæр фæлæууыд йæ ныхасæй, афтæ Мукки йæ 
тамако фелвæста йæ дзыхæй. 
— Хетæджыстæн æз нырма ай хуызæн дзæбæх фын никуы 
федтон. Кæнæ хъуамæ тамако дымон фыны, кæнæ хъуамæ ма- 
шинæ скъæрон. Æмæ машинæ скъæрын дæр æвзæр у. Уый но- 
джы æвзæрдæр у тамако дымынæй. 
Уыйфæстæ фæсабыр и хæрисы бын, æмæ та йæм афтæ зынын 
байдыдта Арсагмæ, цыма цыдæр стыр хъуыддаг лыг кæнынмæ 
æрæмбырд сты сæ сыхбæстæ æвзæрстæй, дарддæр афтæ уадзæн 
кæмæн нал уыди, ахæм хъуыддаг лыг кæнынмæ. Стæй сæ, цыма, 
алчи йæхи фæндæй нæ рацыди, фæлæ сæ цыма цыдæр бархъо- 
мыс рамбырд кодта. Уæдæ æнæуи ацафон цъиуызмæлæг куынæ 
вæййы нырма ам! Æмæ искуыдæй-искуыдмæ уадымс ма ’рбаулæ- 
фæд æмæ йын уый ма базмæлын кæнæд йæ даргъ дзыккутæ, 
æндæр йæ фырсабыр æмæ фырæдзæмæй зæхмæ куы ныхъхъусы 
донхæрис. 
Æмæ йын ныр та æхсызгон уыди: æгайтма федта сæ рудзын- 
гæй, Дæрæнби йе стыр къалостæ йæ фæдыл ласгæ куыд рацæй- 
цыди, уый. Æмæ стæй æгайтма йæхæдæг дæр рацыди йæ фæдыл 
Дæрæнбийæн. Иуафон базмæлыди Дæрæнби, стæй размæ агуы- 
быр кодта, къалостæ къæхтæ атъыссынæввонг фæрсæй-фæрстæм 
æрæвæрдта. 
— А уалдзæджы уым æфснайдтой агъуыст нæ сылыстæг æмæ 
адон кæцæйдæр рахаудтой, ацы къалостæ. Æвæццæгæн сæ раз- 
дæры кусджытæй чидæр искуы къуыммæ баппæрста æмæ уым 
баззадысты. Æз сыл ранцадтæн æмæ сæ рахастон. Стыртæ мын 

200 
ХУЫГАТЫ СЕРГЕЙ 
сты, фæлæ сæ уый тыххæй куыд аппарон — дзыхъхъыннæуæг 
къалостæ. 
— Куыд сæ ’ппарыс, æрра дæ?! — загъта Сысырби, æмæ «р»- 
тæ нæргæ рацыдысты йæ бæзджын былтыл. Стæй ныссабыр и 
хæрисы бын, тæрхондоны, тæрхон цæуыл ахицæн и, уый куы 
фехъусын кæнынц, уæд уым куыд ныссабыр вæййы, афтæ. Æмæ 
æрæджиау, цыма, кæй ныссабыр и, ууыл нырма ныр баууæндыд, 
уый хуызæн базмæлыд Сысырби æмæ радзырдта Арсагмæ: 
— Цу-ма, Черыхъойы фырт, уæлæ махмæ суай. Уым афонмæ 
æртæ чъирийы скодтой æмæ сæ æрдав. Абон нæ гыццыл лæгæн 
йæ райгуырæн бон у, æмæ йын мах стыр Хуыцаумæ бакувæм, 
иудзырдæй. 
Арсагæн æхсызгон уыди, кæй йæм радзырдта Сысырби, уый. 
Кæннæуæд, хæрисы бынæй рацæуа, уымæ нал арæхст. Разила 
æмæ рацæуа, уый йæм раст нæ зынд — сывæллон нал уыд, куы 
дæ бафæнда, уæд фæмидæг у, куы дæ бафæнда, уæд фездæх. 
Исты сæм бадзырдтаид, æмæ сæм цы бадзырдтаид! Кæцæй æрха- 
стаид ахæм дзырдтæ, æмæ Дæрæнбийы фынты фæстæ чи сфи- 
дыдтаид. Ныр Сысырбийы чындз Борæтиимæ иумæ æрхæсдзыс- 
ты сæ кувинæгтæ — уым ма æртæ чъирийы йеддæмæ истытæ 
уыдзæн æмæ сæ иунæгæй куыд æрхæсдзæн! Стæй сын уырдыг 
балæудзæн æмæ, бадт куы фæуой, уæд сын сæ афтид мигæнæнтæ 
схæсдзæн Сысырбитæн. 
Куыддæр хæрисы бынæй рахызти, афтæ уыцы хъуыдытæ 
иуварс аззадысты ’мæ цæхгæр Дæрæнбийы фынтæм фездæхти 
Арсаг. Уымæй ма диссагдæр исты уа! Уæдæ иу хатт фест прези- 
дент, дыууæ хатты дæр фест, гъа, гæнæн нал и, уæд — æртæ 
хатты дæр. Фæлæ алы ’хсæв! Схуысс æмæ та президентæй агæпп 
кæн! Æниу, чи зоны, алы ’хсæв нæ фесты — уый сæ, æвæццæ- 
гæн, сфæлмæцыд йæ фынтæй æмæ йын схæццæ-мæццæ сты, æмæ 
йæм афтæ кæсын байдыдта, цыма алы ’хсæв дæр свæййы прези- 
дент. Гъомæ, алы ’хсæв ма уæд, уæддæр цæмæн свæййы прези- 
дент?! Иннæтæй ничи свæййы — Сысырби не свæййы, Уардан не 
свæййы, Уокена не свæййы, уый свæййы — Дæрæнби. Æмæ цы 
уæлдай свæййы Дæрæнби? Кæд, райкомы кæй куыста, уым хи- 
цæутты кæй уыдта, уый тыххæй афтæ у? Кæнæ та йыл тынгдæр 
сабухтой ацы цардивæнтæ? Чи зоны та бынтон æндæр истæй 
тыххæй дæр у! Чи цы бамбардзæн фыны хъуыддæгтæн! Фæлæ, 
цымæ, уый æцæг у, æмæ хурхæтæны лæг фылдæр фынтæ уыны? 
Стæй йын цыма æнæуи дæр змæстдæр вæййынц йæ фынтæ хур- 
хæтæны?.. 
Январь, 2005 

- УДЫФÆЗИЛÆНТÆ 
Радзырд 
Уыдон ацыдысты. Залдузы йæ хъæбысмæ систа, Дзамбола- 
тæн йæ къухыл ахæцыд æмæ ацыдысты. Алы райсом дæр афтæ 
ацæуынц æмæ ацы райсом дæр афтæ ацыдысты. 
Уый нæма ацыди. Уый куы цыдаид, уæд æй машинæйы бадын 
хъуыд уый дæр, Балсæджы машинæйы, æмæ уый тыххæй нæ 
ацыд. Нæ йæ фæндыд машинæйы бадын. Цæмæннæ йæ фæндыд, 
уый нæ зыдта, æмæ йæ зона, уый дæр æй нæ фæндыд. 
Нæ йæм цыди уыцы машинæйы бадын, уый зыдта æмæ йын 
уый æгъгъæд уыд. Тыхсгæ æндæр хъуыддагыл кодта — сывæл- 
лæттæ йæм фæстæмæ фæкæс-фæкæс цæмæн райдайынц?! Сæ 
цæстытæ йæм цæмæ ныццæвынц?! Дзамболат йæ хъæбысы вæййы 
Балсæгæн æмæ ма уый кæсæд! Фæлæ Залдуз цæугæ фæкæны 
æмæ йæ гыццыл къæхтæй амцæф-уымцæф цыдтытæ фæкæны, 
йæ размæ нæ фæкæсы ’мæ. 
Раздæр-иу æм бахатыд Балсæг: дæхи арæвдз кæ æмæ ды дæр 
цом махимæ. Æмæ ацыди уæд цалдæр хатты семæ. Стæй нал 
акуымдта. Æфсон ссардта: 
— Æз хæдзар афснайон. Нырма уæддæр раджы у мæнæн. 
Æмæ йæм никуыуал бахатыд Балсæг. 
Ныр иунæгæй баззайы. Æмæ, куыддæр баззайы иунæгæй, 
афтæ рудзынджы раз слæууы æмæ сæ фæстæ фæкæсы. Уыдон 
уайтагъд фæаууон вæййынц фæзилæны, æмæ уæд йæ цæстытыл 
ауайы уыцы машинæ, сырх машинæ. Æрбацæуы, æрбацæуы æмæ 
æрлæууы рудзынджы раз. Стæй йын ауыны йæхи дæр. Уый та 
машинæмæ ’рбацæйцæуы — машинæйæ нæ рахизы, фæлæ маши- 
нæмæ ’рбацæйцæуы. Йæ цыды цыдæр и — зæрдæ йæм фæкъæпп 
кæны. Цыма бырсгæ фæцæйкæны кæдæмдæр, лæбургæ цыма 
фæцæйкæны æмæ, кæдæм фæцæйлæбуры, уырдыгæй йæ раздæхт 
дыууæйыл у. Æмæ йæ сæрыл дæр схæцы бæрзонд, йæ цæнгтыл 
дæр, уыцы цæугæ-цæуын. Йæ акъахдзæф — фидар, цыма, йæ 
къах кæм æрæвæры, уым афтæ фæзæгъы — ай уал мæн! Йæ мо- 
рæбын дарæс хæрзбадт кæны йæ уæнгтыл. Йæ хæдон дæр — 
морæ, йæ галстук дæр. Йæ цæстытыл афтæмæй уайы. Цыма 
æдзухдæр уыцы иу дарæс дары. Æмæ уыцы иу дарæс куыд дары 
æдзух?! Алыхуызон дарæс дæр дары. Фæлæ йæ фыццаг хатт 

202 
ХУЫГАТЫ СЕРГЕЙ 
уыцы дарæсы федта, йæ зæрдæ йæм куы фæкъæпп кодта, уæд, 
æмæ афтæмæй баззади йæ цæстыты раз. 
Йæ машинæмæ бацæйцæуы. Йæ машинæ та сырх у. Æмæ йæ 
æниу æндæр никуыдæм никуы федта цæугæ?! Куыд нæ йæ фед- 
та! Фæлæ та йæ машинæмæ фæцæйцæуы, йæ фидар, йæ лæбу- 
рæджы цыдæй. 
Иууылдæр ын уыцы иу ран æвæрд вæййы, — тæккæдæр уый 
рудзынджы раз. Æмæ йæм уырдæм бацæйцæуы. Куы бахæццæ 
вæййы машинæмæ, уæд ма йæ сæрыхил дæр фæзыны, уæле, ру- 
дзынгæй кæсгæйæ. Лæгъз фаст никуы вæййы йæ сæр, æвæццæ- 
гæн, йæ сæрыхил лæгъзфастæй нæ лæууы. Кæрæдзийы уæлæ 
спыхцыл вæййынц, фæздæггæнаг пецы сæрмæ фæздæг куыд спых- 
цыл вæййы, афтæ. Стæй сбады машинæйы æмæ ацæуы. Ру- 
дзынгмæ не скæсы, цыма дзы рудзынг нæй, уый хуызæн. Æмæ 
афтидæй баззайы уым, рудзынджы раз, афтæ афтидæй баззайы, 
æмæ йæм йæ афтид зыланг хъуысын райдайы рудзынгæй мидæмæ. 
Æмæ уæд ацæуы Сидонæ. Тыхсгæ кæны уыцы афтид зылангæй, 
йæ зæрдæ дзы риссы. Стæй та райсом фæстæмæ ’рбацæуы ма- 
шинæ æмæ та уым æрлæууы. 
Куы йæ уым æрбаййафы Сидонæ, куы та уый цур æрбацæуы. 
Æмæ йын уæд бирæ æхсызгондæр вæййы, уый цур куы ’рба- 
цæуы, уæд. Иухатт Балсæджы шофыр дæр уырдæм баскъæрдта 
æмæ уым баурæдта. Уæд уым цæмæ урæдта уый та?! Дуар уартæ 
фалдæр куы и, мидæмæ бахизæн фæтæн дуар. Æмæ уым рахызт 
Сидонæ, сырх машинæйы тæккæ фарсмæ. Йæ къухæй йæм бавна- 
ла, уый дæр йæ бон уыди, фæлæ йæм нæ бавнæлдта. Æмæ уый- 
фæстæ фæсмон кодта — цæуылнæ йæм бавнæлдта!.. Бавнал æм, 
дæ къух ыл ауадз, цыма йыл æнæуи афтæ ауагътай дæ къух, уый 
хуызæн, æмæ уа! Уæдæй æввахсдæр æм никуы бацыди. 
Æмæ лæугæйæ баззайы сæ рудзынджы раз. Искуы ма куыст 
и æмæ йæ цæуын хъæуы куыстмæ — уыдæттæ æмбарынхъом нал 
вæййы. Стæй иуафон фестъæлфы æмæ уæд йæхи ныццæвы йæ 
фæндаггон хызыныл. Афтæ йæ фæфæнды, цæмæй уый раздæр 
бахæццæ уа æмæ, машинæ йæ сабыр цыдæй рудзынджы размæ 
куыд бацæудзæн, уый фена. Стæй куыд рахиза, машинæйы дуар 
куыд сæхгæна æмæ уартæ мидæмæбахизæн дуармæ куыд фæцæй- 
цæуа йæ фидар цыдæй, уый дæр фена. Иухатт иумæ бахæццæ 
сты уыцы дуармæ. Сидонæ фæтыхсти, фæстæдæр фæлæууыд, 
æмæ йæм уый иу цыбыр каст фæкодта, стæй рахæцыд дуарыл 
æмæ йæм бадзырдта: 
— Дæ хорзæхæй! 
Уыцы ныхас дзы фехъуыста. Æндæр дзы никуы ницы фехъуыс- 
та. Сидонæ йын йæ къухмæ каст — афтæ йæ фæндыд, — уый дæр 
куы бавналид дуары хæцæнмæ, цыма дуар бакæныны тыххæй 
бавнæлдта, афтæ. Фæлæ йæм нæ бавнæлдта. Йæ разæй бахызти 
дуарыл. Чи зоны йæм исты сдзурын хъуыд. Фæлæ — цы?! Æмæ 
йæ цæстытæ нæма фæхицæн сты йæ къухтæй, афтæ фестъæлфыд. 

УДЫ ФÆЗИЛÆНТÆ 
203 
Йæ хызынмæ фæлæбурдта — хорз у, æмæ дзы раздæр сæвæры, 
цы йæ хæссын фæхъæуы, уыдон — æмæ федде и. 
Машинæ йæ бынаты лæууыди, цыма уымæ æнхъæлмæ касти. 
Сидонæ цыди æмæ йæ цæстытæ нæ иста машинæйæ. Фæндыди 
йæ, куы æрлæууид æмæ гыццыл куы алæууид. Машинæмæ куы 
кæсид. Хæрз гыццыл. Стæй ацæуид. Фæлæ куыд æрлæууа? 
Бæргæ, искуыцæй йæм исчи куы фæдзурид. Уæд дзыхълæуд 
фæкæнид. Фæлæ йæм ничи фæдзырдта æмæ ахызти мидæмæ. 
Йæ бынаты куыддæр æрбадти, афтæ дуар базыхъхъыр æмæ 
дзы Фатиккæ йæ цыргъ цæсгом æрбадардта. 
— Дзуры дæм. 
Сидонæ йæ сæрыл схæцыд. Æппындæр æй нæ фæндыд, йæ 
еæрыл схæца, уый. Уæддæр ыл схæцыд. Адзырдта дуары зыхъ- 
хъырмæ. 
— Чи мæм дзуры? 
Æмæ та æрбазынди Фатиккæйы цыргъ цæсгом. Бахудти. 
— Чи дæм фæдзуры, уый нæ зоныс? — Стæй айсæфти дуары 
зыхъхъыр. Айсæфти уыцы бахудт дæр. Цыма йæ дуар цъист ба- 
кодта йæ тарвазмæ. Æмæ йæ сæры иу хъуыды фæзынди Сидо- 
нæйæн: ныр, цымæ, йæ цæсгом афтæ цыргъ куынæ уаид Фатик- 
кæйæн, уæддæр уымæй тынгдæр нæ гом кæнид дуар? Стæй та 
йæм мæсты раци Фатиккæмæ: уæдæ дуар у æмæ йыл æрбахиз 
мидæмæ æмæ афтæмæй зæгъ дæ зæгъинаг. Кæдæм æй дуары зыхъ- 
хъырæй дзурыс?! 
Сидонæ зыдта, чи йæм бадзуры, уый — куыд нæ йæ зыдта! 
Бадзуры йæм. Йæхæдæг дæр æм æрбауайы. Арæх — нæ. Фæдæ 
уæддæр æрбауайы. Дзургæ йæм арæхдæр бакæны. Æмæ фес- 
тъæлфы Сидонæ — йе ’ннæ тыхстытæ йын фаг не сты, ноджы ма 
йæ уый бахъуыди, уыцы радзур-бадзур! Иунæг у Сæхæм. Йæ 
афон куы уыд, уæд нæ фезмæлыд. Æвæццæгæн, Сидонæйы хуы- 
зæн агуырдта æмæ йыл нæ фембæлд. Нæ йыл фембæлд æмæ 
куыд фезмæлыдаид, цæмæ змæлыдаид?! Нæ фезмæлыд. Бадгæйæ 
баззад йæ къæлæтджыны. Сидонæ сæм куы ’рбахауд, уæд баз- 
мæлыд, кæмдæр мидæгæй базмæлыд, æддæмæ йын нæма разынд, 
кæй базмæлыд, уый, афтæмæй чындзы цæуынмæ куы фæуид чызг! 
Æмæ фæсонтгонд и Сæхæм. Фæйнæрдæм сонт кæстытæ байдыд- 
та. Уæдæ уанцоны чындзыцыд нæ уыд, нырма йæ быиат куы 
нæма ’рхъарм кодта! 
Уырдæм бацыди, университетмæ, Сæхæм. Ам бауынаффæ код- 
той директоримæ, улæфынмæ кæй афæндараст кодтой, уыдоны 
бынæттæм æрыгæттæ æрбакæной, университет чи фæуд кæны, 
уыдонæй. Æмæ ацыд Сæхæм — деканимæ аныхас кæна. Æмæ йæ 
декан фæлварæнты бамидæг кодта: дæхæдæг фен, дæхæдæг рав- 
зар! Æмæ равзæрста Сæхæм. Æртæ чызджы дзы равзæрста. Дыу- 
уæйы дзы корректортæй сæвæрдтой, уый та, Сидонæйы — редак- 
торæй. Æмæ бирæ фæхъæлдзæгдæр и Сæхæм. Цыма сæм ныронг 
талынг уыди, цырагъ сæм нæ сыгъди цыма, ныр сæм мæнæ фæ- 

204 
ХУЫГАТЫ СЕРГЕЙ 
зынди цырагь, уый рауай-бауай кодта. Йæ зæрдæ цæуылдæр дар- 
дта — йæхæдæг æй кæй равзæрста уыйæппæт чызджытæ ’мæ 
лæппуты ’хсæн, чи зоны, уымæй дæр буц уыд йæхицæй. Æмæ йæ 
куыд нæ равзæрстаид æвзаргæ та! Искуы ма цæстытæ ’мæ æрфгуы- 
ты тар афтæ сиугæнгæ ’рцыди! Æмæ-иу фæлварæнты дзуапп куы 
лæвæрдта, уæд-иу æм кæсгæйæ баззади. Аргъуыц дæр никæмæй 
кодта ’мæ ’ндæр дæр. Цæмæн аргъуыц кодтаид! Фæлварæнгæн- 
джытимæ бады æмæ фæлварæндæттæгмæ кæсы. Æмæ уæдæ кæ- 
дæм кастаид хъуамæ?! Ноджы-иу дзуапдæттынмæ куы ралæу- 
уыд, уæд æм йæ ныхас гыццыл къæйныхгомау каст, мæнæ афтæ: 
ома фæрсгæ кæнут, тыхсгæ ма кæнут, ам уын ахæм чызг нæй! 
Æмæ уый бынтон стырын кодта Сæхæмы. 
Стæй йæ уайтагъд чындзæхсæвмæ хонынмæ фæци. 
Уый та бадгæйæ баззад. Æмæ йæм барвиты Фатиккæйы, — 
æфсæнттæ бирæ. Йæхæдæг дæр æм бауайы. Гæнæн ын кæм фæ- 
вæййы, уым æм ахъаззаджы кæстытæ бакæны, доны сæрбын чи 
фæкæны, уый уæлдæф ахъаззаджы улæфт куыд ныккæны, доны 
бын ын фылдæры фаг куыд суа, афтæ, уый хуызæн. 
Æмæ та йæм фæцæйуайы Фатиккæ дæр фæхуд-фæхудгæнгæ. 
Сæ секретарь. Уым, директорæй уый, сæйраг редакторы ’хсæн 
цы нарæг хатæн ис, уым бады, сæ дыууæ дæр ын куыд цума 
кæной, стæй йæм исты амыхуыргæнинæгтæ куыд дæттой фæй- 
нæрдыгæй. Æмæ йæм сæ исчи куы авæры исты, уæд, йæ гыццыл 
стъолыл цы стыр зæронд машинкæ ис, уый уæззау къæрцц-къæрцц 
ссæуы. 
Сидонæ, йæ разы цы гæххæттытæ уыд, уыдоныл æддæдæр 
ахæцыд, сыстади, йæ цуры скъаппы фарсыл дæргъæй-дæргъмæ 
тымбылзылд кæсæн уыд, уым иу каст бакодта йæхимæ æмæ ацы- 
ди. Сæхæм сыстад æмæ лæугæйæ касти, куыд æрбацæйцыд, уымæ. 
— Сидонæ, мæ хур акæнай, афтæ куы баныхас кодтам, ацы 
цалдæр æмдзæвгæйы баивдзыстут чиныгаразæгимæ æндæртæй, 
æмæ сæм куынæ бавнæлдтат. Тутт сты, хуымæтæджы халбыд. 
Сабиты цæст дзы цæуыл фæхæца, ахæмæй сæ ницы и. Баивын 
сæ хъæуы. — Æмæ та комкоммæ бакаст Сидонæмæ. 
Сидонæ фæтыхст — иуæй, Сæхæм æм афтæ комкоммæ кæй 
æрбакаст, уымæй фæтыхст, иннæмæй — уыцы æмдзæвгæтæ! 
Цымæ, кæцытæ уыдысты?! Æмæ сыл, цымæ, кæд ныхас код- 
той?! Фæстаг хатт æм куы бадзырдта, уæд сæм къухфысты кой 
не ’рцыди. Уæд ын цыдæр уацы кой кодта, Мæскуыйы журнал- 
тæй кæцыдæры чи рацыд, ахæм уацы кой. Бакæс-ма, дам, æй, 
тынг пайда, дам, дын фæуыдзæн дæ куысты. Æндæр сæм уыцы 
къухфысты кой нæ уыди уæд. Кæд æм уый размæ куы фæдзырд- 
та, — уый уымæй къуыри раздæр уыдаид, — уæд ын кодта уыцы 
æнæхайыры æмдзæвгæты кой. Æмæ, цымæ, кæцытæ уыдысты? 
Сæхæм æм кæсы, йæ цæсгом æм тынг азылдта, йæ бæрзæй 
сыздыхт æмæ суанггæндтæ сбадтысты йæ бæрзæйы нуæрттæ. 
Сидонæ уымæ нæ кæсы. Сидонæ къухфыстмæ кæсы. Сæхæмы 

УДЫ ФÆЗИЛÆНТÆ 
205 
стъолыл дывæлдахæй чи лæууы, уымæ, уым хъæуы баивын 
æмдзæвгæтæй кæцыдæрты, фæлæ æмбары, хаты йе ’ппæт удæр- 
тауæй — кæсы йæм. Æмæ тыхсы, кæй йæм касти, уымæй. Æмæ 
фæфæнд кодта — асайа йæ! Æндæр гæнæн ын нал уыд. Сайгæ 
уый фæкæны, æндæр гæнæн кæмæн нал вæййы, уый. Уæдæ йæ 
хъалæй сайгæ чи кæны! Асайа йæ, æмæ йын йæ кастæй дæр фер- 
вæза. 
— Æрцæттæ сын кодтам сæ бынæттæм æндæр æмдзæвгæтæ, 
фæлæ мæ сæ аивын айрох и. Ныртæккæ сæ аивдзынæн, ахæсдзы- 
нæн къухфыст æмæ сæ аивдзынæн, уым мын стъолыл цæттæйæ 
лæууынц æмæ. 
Сæхæм йæ сæр иуырдæм æркъул кодта, иннæрдæм æй æркъул 
кодта, йæ рихийы кæрон аныхта. 
— Æнæуи истæуыл тыхсыс, мыййаг, Сидонæ? — æнæнхъæ- 
лæджы бафарста Сæхæм, æмæ Сидонæйæн йæ зæрдæ базмæлыд, 
ахæм æргом змæлд бакодта йæ зæрдæ, цыма уым, мидæгæй, лæу- 
уинаг нал уыд, цыма дзы нырмæ кæй фæлæууыд, ууыл дæр æм 
фæсмон æрцыд. Æмæ сцæйхъæрзыдта Сидонæ — фæлæ йæ 
уæлæмæ не суагъта. Йæ къух систа, йæ риуыл авæрынмæ хъавыд 
йæ армытъæпæн, чи зоны йын фенцондæр уыдаид, фæлæ йæ нæ 
авæрдта, куыд æй авæрдтаид! 
Æмæ загъта, цыма кæйдæр æнæзонгæ хъæлæсæй загъта, уый 
хуызæн: 
— Куынæ тыхсын, ницæуыл тыхсын, Сæхæм Сосейы фырт. — 
Афтæ загъта, стæй бахудти. Бæргæ, худгæ куынæ бакодтаид — 
цы тыхсти ’мæ цы нæ тыхсти, уый дæр разынди уыцы бахудты. 
Уый йæ йæхæдæг дæр куы бамбæрста, уæд æй Сæхæм куыд нæ 
бамбæрстаид! Æмæ уый куыд нæ зыдта намæ — лæгæн йæ бахуд- 
ты куыд разына йæ тыхст, афтæ йын иу ран дæр нæ разындзæн. 
Зыдта йæ, фæлæ ма уыдæттыл уыди! 
— Ахæсс æй, — загъта Сæхæм, къухфыст бафæлдæхта, гæх- 
хæтхæссæны бæттæнтæ биноныг бастæй бабаста æмæ йæм æй 
радта. — Абон сæ баив. Райсом æй арвитын хъæуы типографимæ. 
Сидонæ райста къухфыст. Йæ галиу дæларм æй бакодта, æмæ, 
цыма бынтондæр æнæмæт у, уыйау фæраст и Сæхæмы уатæй. 
Къæсæрыл дзæбæх ахызт, фæлæ тыргъы цудын байдыдта. Уæд 
йæ рахиз къухыл схæцыд æмæ, цыма уыцы стыр къулыл кæрæй- 
кæронмæ фæндыры амонæнтæ конд æрцыд, æмæ сыл цыдæр су- 
сæг зарæг ацæгъдын йæ зæрды уыд, уыйау та-иу йæ къухы зæр- 
дæтæ фæцарæзта къулмæ. Стæй бахæццæ и йæхи дуармæ, æна- 
хуыр тыгъд æй бакодта, уæддæр йæ уæхск тарвазыл бахафта, 
ныззылди, дуар дæгъæлæй ахгæдта, цыма йæ къах истæуыл 
скъуырдта, уыйау йæхи бахаста йе стъолмæ, фыццаг ыл гæххæт- 
хæссæн баппæрста, стæй йыл бахауди йæхæдæг дæр æмæ хъæ- 
рæй ныккуыдта. Куыдта, йæ уæнгтæ хæрдмæ схъиудтой æмæ йæ 
цæстытыл уади: рудзынджы æдде, уый рудзынджы — Сидонæйы, 
фæлæ сæ уынгæ Сæхæмы рудзынгæй кодта — машинæйы раз 

206 
ХУЫГАТЫ СЕРГЕЙ 
лæууыдысты дыууæйæ. Уый йæхæдæг æмæ иу хæрзуынд сыл- 
гоймаг — уый дæр уыдонимæ кусы, профцæдисты обкомы — уый 
зыдта. Лæууыдысты æмæ сæ дыууæ дæр уыцы худæнбылæй цы- 
дæр ныхæстæ æппæрстой кæрæдзимæ æмæ худтысты — иумæ нæ 
худтысты, фæлæ радыгай. Исты-иу чи загъта, уый-иу фæлæууы- 
ди, æмæ-иу иннæ бахудти. Æмæ йæм уый цыдæр зæрдæхсайгæ 
фæкаст, уыцы худт — радыгай кæй худтысты, уый, æмæ йæ зонд 
хæццæ кæнын байдыдта. Æрæджиау бабадтысты машинæйы фæй- 
нæрдыгæй, æмæ уыциу тахт акодта машинæ йæ бынатæй. Æмæ 
йæ бынат афтидæй аззад, æмæ йын йæ зæрдæ цыдæр — тас уыди 
æви рис уыди — афтæ ’рбалхъывта, æмæ ма, дзæбæх сулæфа, 
уый бон æй нал уыди. Уæд ын кодта, æвæццæгæн, уыцы æмдзæв- 
гæты кой Сæхæм! Уæд ын загъта, æвæццæгæн, баивын сæ хъæуы, 
уый тыххæй. Цымæ ма æмдзæвгæтыл уыд, ныууадзын дзы кæ- 
цыты хъæуы æмæ аивын кæцыты хъуыд, уыдæттыл! 
Иуафон бамбæрста — йæ фарс стъолы тигъмæ ныббыцæу æмæ 
дуды йæ фæрск. Уæддæр нæ фезмæлыд — уадз æмæ дуда! Æниу, 
йæ фæрск нæ, фæлæ иууылдæр куы дудид, цы у, уымæй! Уæд- 
дæр æй дудын хъæуы — уадз æмæ дуда! Æмæ нæ фезмæлыд. 
Уымæй чысыл фæстæдæр чидæр дуарыл æрбахæцыд. Уæд фез- 
мæлыд, йæ иувæрсты акаст дуармæ — дуар æнгом лæууыд йæ 
бынаты æмæ йыл дæгъæлтæ æвæндон хъеллау кодтой. Æмæ йæ 
хъуыдымæ кæуылдæрты æрæфтыд, лæг цæугæ иу ранмæ куыд 
кæна, æфтгæ та иннæ ранмæ куыд бакæна, афтæ — хорз уыди, 
æхгæд кæй уыди дуар, уый. Стæй та джитæнтæ бакодта — ныр 
байгом кæнын хъæуы дуар æмæ йæ куыд байгом кæна! Куынæ 
йæм, сыста, уый цæуы, куынæ — дуар байгом кæна, уый. Уыцы 
цæстыфæныкъуылд, стъолыл хауд уыд, афтæмæй йæ зæрдæйы 
кæрон абадт иу дыдзырухс, æмæ йæ цæстытæ байгом сты — рухс 
сыл схæцыд æмæ байгом сты. Азылд стъолы фæрсты æмæ йæ 
бынаты æрбадт. Бадти æмæ, дуарыл дæгъæлтæ куыд æрзæбул 
сты, уымæ каст, каст, фæлæ йæ уыцы дыдзырухс дзæбæх кæсын 
нæ уагъта. Уæд рахæцыд стъолы лагъзыл, лагъзы рæбынæй чи- 
ныг раласта йæ къухы уырзтæй, стæй чиныджы мидæгæй райста 
уыцы къам, армытъæпæны йас къам. Уыцы хæдзары кусы, чи йæ 
систа, уыцы лæппу, уæле, профцæдисты кæмдæр. Ахизæны асин- 
тыл лæууыдысты иу ахъаззаджы къордæй. Уый сæм æдде уын- 
джы хъæбæрæй æрбахъав-æрбахъав кодта йæ къамисæнæй. Куы- 
иу кæм алæууыд, куы — кæм. Сидонæ сæ фæрсты ахызти, асин- 
тыл фæуырдыг кодта, афтæмæй йæ йæ цонгæй рацахсæгау кодта, 
кæронæй цы лæппу лæууыд, уый. 
— Цалынмæ ды немæ слæууай, уæдмæ не сфидаудзæн нæ лæуд 
æмæ нын нæ туг бануаздзæн далæ уыцы джауыр, — худгæ-худын 
дзырдта уыцы лæппу-лæг æмæ йæ йæ фарсмæ алæууын кодта. 
Сидонæйы нæ фæндыд йæ къам исын, фæлæ йæхи тыхтынд акæ- 
на лæппуйы къухтæй æмæ афардæг уа, уый дæр æм нæ цыди. 
Æрлæууыди лæппуйы фарсмæ. Уæд æм февнæлдта лæппу, йæ 

УДЫ ФÆЗИЛÆНТÆ 
207 
рæмбынкъæдзтыл ын фæхæцыд æмæ йæ йæхи бынаты авæрдта, 
йæхæдæг та уый бынаты алæууыд кæронæй. 
— Æххæстæй куынæ рауайай, мыййаг, уæд йæ къам денушка 
сау капеччы аргъ дæр нæ уыдзæн, — йæ фæхуд-фæхуд не ’нцади 
лæппуйæн. 
Æмæ йæ уæд нæ федта Сидонæ, уый дæр уым лæууыд, уый нæ 
базыдта уæд. Уыйфæстæ йæм уыдоны сылгоймæгтæй æрдавта чи- 
дæр къам. Æркасти къаммæ, æмæ йыл йæ цæстытæ андæгъдысты, 
æмæ йæм ныхъхъоппæг сты йæ цæстытæ, афтæмæй касти. Фаллаг 
кæрон лæууыди кæд — уымæн æй нæ федта, куы сæ иста уыцы 
лæппу, уæд. Сæрæй къæхты бынмæ зынди. Йæ цæсгом ныхысæ- 
рыйас дæр нæ уыди, фæлæ йæ хорз уыдта Сидонйе — дæлæ йæ 
фындз, гыццыл фæгуыбыр и размæ. Йæ уæллаг был тæргайхуы- 
зæй аззад бинаг былы сæрмæ — цыма гыццыл разуæз фæци. 
Йæхæдæг дæр ис уыцы къамы, уый дзы ферох, стæй ма дзы 
ноджы чи уыд йæ зонгæтæй — иуы дæр сæ нæ федта. Уымæ 
фæкасти, цалынмæ йæ бон кæсын уыди, уæдмæ, стæй бафснайд- 
та къам. Куы йæ бафснайдта, уæд æм æрцыди уыцы хъуыды — 
ныр æй сисын кæн, уый сисын кæн иу дзæбæх къамисæгæн уыцы 
къамæй, егъау къам дзы саразын кæн. Фæлæ йæ кæмæн сисын 
кæна, куыд æй сисын кæна! Стæй-иу æй кæм æвæрдзæн?! Æмæ 
куыд æрцыди уыцы хъуыды, афтæ акодта цæугæ дæр — йæ фæд 
дæр никуы баззади. Æнæуый йæм кæсгæ арæх кодта. Истæуыл- 
иу куы стыхсти, уæд та-иу рацæйласта уыцы лагъз. Æмæ-иу цыма 
кæмдæр æдзæрæг сакъадахыл фестади, æрмæст уыдон дыууæйæ 
кæм сты, ахæм сакъадахыл, афтæ-иу æм фæкасти, цæмæн-иу æм 
фæкасти афтæ, уымæн йæхæдæг дæр ницы зыдта. Стæй йæм 
ууыл хъуыды кæнын дæр нæ цыди. Каст-иу къаммæ æмæ-иу цин 
кодта, кæй йæ уыдта, ууыл. Кæронæй кæй лæууыди, дзæбæх 
кæй зынди, ууыл. Стæй-иу æй исчи куы ’рбаййафа, уымæй куы 
старст æмæ-иу æй чиныджы мидæг куы бавæрдта, æмæ-иу чиныг 
стъолы лагъзы тæккæ рæбынмæ куы бассыдта, уæд-иу райдыд- 
той йæ хъизæмæрттæ — куыд цæрдзæни?! Уый зыдта — афтæ 
цæрæн нæй. Уый куыд раст у Хуыцауы бын, æмæ дæ зæрдæ 
иуимæ дзура, дæхæдæг царды фæндтæ иннæимæ кæнай! Дæ зæрдæ 
кæй уындæй къæпп кæны, уымæ нæ, фæлæ æндæр искæмæ худай 
дæ мидбылты! Кæдыккон у ацы цард, кæдыккон, æмæ йæ гаччы 
куыд нæма сбадти! Æмæ æниу сбаддзæн искуы йæ гаччы? Адæ- 
мæн сæ фылдæр раст нæ цæры. Сæ фылдæр нæ, фæлæ сæ бирæ 
фылдæр. Искуы иугæйттæ ма уæд се ’хсæн, уыййеддæмæ иууыл- 
дæр афтæ цæрынц. Цæрынц, чи кæимæ баиу и, уыимæ цæры. Чи 
кæмæн нывгонд у, уый не ссары, нæ йыл фæхæст вæййы а царды 
’мтъерыйы, æмæ æндæримæ баиу вæййы. Афтæмæй æнхъæлгæ та 
афтæ кæнынц, ууыл сæмбæлди, нывгонд ын чи уыди, ууыл. 
Уымæй ма æнæрастдæр цы уа! Уый ныббаринаг нæу — нæдæр 
адæмæн сæхицæн, нæдæр, цы æрдз сæ сфæлдыста, уымæн. 
Æмæ, адæм сæ царды цы хъизæмæрттæ æййафынц, сæ фæн- 

208 
ХУЫГАТЫ СЕРГЕЙ 
дæгтыл цы фыдæххæлтæм бафтынц, уый кæд уымæн афтæ у, 
уæд та?! Алчи сæ йæхи нывы карстыл кæй нæ сæмбæлд, уый 
аххос кæд у, уæд та?! Кæрæдзиимæ сæ баиу кæн, уæд бынтон- 
дæр кæимæ баиу уаиккой, æнæуи та, уыцы иуæн йæ дыууæ æрдæ- 
джы кæй нæ баиу сты, кæд уый аххос у, уæд та?! Æппындæр 
кæрæдзийæн чи ницы бавæййы — нæ дæргъæй, нæ уæрхæй, уыдон 
кæй баиу вæййынц, кæд уый аххос у, уæд та?! 
Æмæ уæд сæ байзæддаг дæр æндæрхуызон кæй уаид, ууыл 
дзырд дæр нæй. Уæд йæ туг сыгъдæг уаид. Æмæ йæ туг сыгъдæг 
куы уа лæгæн, уæд йæ зæрдæ дæр сыгъдæг у æмæ йæ цæсгом 
дæр. Æмæ уæд сыгъдæгдæр уаид дуне дæр. Æгъдау дзы уаид. 
Ныр та дзы нæ иу æгъдау и, нæ — иннæ. Адæм фæззыгон сыф- 
тæртæй уæлдай не сты. Царды дымгæ сыл чердæм ныффутт кæны, 
уыцырдæм сæ фæцæйскъæфы сæрбихъуырæйттæгæнгæ. Кæм 
фæлæудзæн царды дымгæ йæ футтытæй æмæ, кæм æрхаудзыс- 
ты, уый зонгæ дæр нæ кæнынц. 
Балсæгмæ афтæ нæ кæсы. Уымæ афтæ кæсы, цыма ссардта 
уыцы иунæджы. Фæлæ йæ не ссардта, уæд æй уый дæр хъуамæ 
ссардтаид, Сидонæ дæр. Æмæ йæ не ссардта. Чи зоны йæ йе стыр 
куыстæй не ’вдæлы уыдæттæм, фæлæ, уый куыстæй ахсджиаг- 
дæр кæй у, ууыл никуы ахъуыды кæны — нæ йæ ’вдæлы ууыл 
ахъуыды кæнынмæ. Уымæн æмæ йæ царды дымгæ йæ разæй ра- 
кодта æмæ йæ хæссы ’мæ хæссы. 
Уæд йæ дыууæ ’мбалимæ фæцæйцыдысты сæ куысты фæ- 
дыл. Уартæ, стыр армукъайы фæстæ тигъыл цы стыр хæдзар 
аразынвæнд кодтой, уымæн, дам, уыцы бынат къуындæг у, нæ, 
дам, дзы цæуы. Исты амал кæнын хъуыд. Сæ машинæ армукъа- 
йæн ацы фарс фæурæдтой, армукъайыл фистæгæй бауайой. Утæп- 
пæт адæм æмæ машинæты ’хсæн ныллæуу-ныллæугæнгæ цæуы- 
ны бæсты. 
Автобусты æрлæууæны — дуне адæм. Кæрæдзимæ — цыдæр 
тыхстыздæхтытæ. Уыцы хъæрæй дзурынц, гъе, цыма уæзхъус 
уыдысты се ’ппæт дæр, уый хуызæн. Ноджы сæ чи йæ сæр тилы- 
нæй нал æнцади, чи сæ йæ цæнгтæ арвмæ ныддардта æмæ сæ 
зæхмæ нал уагъта. Чи сæ йæ цæстытыл ныххæцыд æмæ йæ къухтæ 
нал иста йæ цæстытæй. 
— Цы хабар у? — фæрсы Балсæджы ’мбæлттæй иу. Уый дæр 
хъæрæй. 
Æмæ, дам, фыдбылыз æрцæйцыди мæнæ ам, стыр фыдбы- 
лыз, дам, æрцæйцыди. Мæнæ ацы ран. Иу зæронд ус — гуыбыр 
аци размæ, йе æнæуи къæдз уыди — ницы йын базыдта Балсæг, 
афтæмæй йæ гом цæнгтæ ныккомкоммæ кодта, автобус кæм 
æрлæууы, уыцы ранмæ. 
• — Мæнæ саубон куыд фæцæйкодта кæйдæр мæгуыр хæдза- 
рыл, мæнæ! — ныдздзынæзта хъæрæй, гуыбыр усы фарсмæ цы 
бæрзонд ус лæууыди, уый, æмæ фесхъиудта Балсæг. — Уас, сау 
бон акæна знаджы сау къоппайыл! — ус йæ тъæпæн армæй йæ 

УДЫ ФÆЗИЛÆНТÆ 
209 
ных батъæпп кодта. — Чи ма куывта, уый уыдонæн нæ куывта 
уæдæ! Уыцы мад æмæ уыцы дыууæ гыццылæн! 
Мад æмæ дыууæ гыццылы коймæ Балсæг цыма хъал раци. 
Æмæ уыцы тæккæ цæстыфæныкъуылд, йæ разы цы тъæпæн 
лæг лæууыд Балсæгæн, уый разылд Балсæджы ’рдæм, стæй йæ 
къухтæ фæпырх кодта æмæ сæ йæ хæдсæрмæ авæрдта — саджы 
сыкъаты бадт акодтой йæ къухтæ йæ сæрмæ лæгæн. 
— Ам æргæпп кодта, автобус куыддæр æрлæууыд, афтæ, йæ иу 
цонгыл дæр сывæллон бады, йе ’ннæ цонгыл дæр бады сывæллон. 
Æргæпп кодта ’мæ куыддæр æргæпп кодта, афтæ автобусы рæзты 
ма атæррæтт кæна фаллаг фарсмæ. Афтæмæй автобусæн йæ тæккæ 
чъылдымты иу машинæ раскъæрдта, раскъæрдта — æмæ, скъæргæ 
дæр куыд нæ ракæнынц, фæлæ уый, уынг цыдæриддæр уыд, йæ 
хъæлæсы йæ рахаста. Æмæ машинæ цы азымджын уыд — машинæ 
уыди æмæ раскъæрдта, уый цæмæй хæйрæг уыд, æмæ исчи йæ 
размæ æнæрхъуыды гæпп кæндзæни! Мæнæ ма иу къахдзæф раз- 
дæр фæци — цæй къахдзæфтæ-йедтæ кæнын æз дæр, цæ! — йæхи- 
имæ схыл и лæг. — Къахдзæф нæ, фæлæ иу вершок æмæ — дæ 
балгъитæг афтæ — пайда сæ нал уыди. Йæ разæй сæ ахастаид 
уыцы тæхгæ машинæ æмæ... — Лæг йæ сæр ныттылдта æмæ йæ 
цæнгтæ æвæрæз æппæрст æркодта йæ фæрстыл. 
— Уартæ и, уартæ, уыцы ус! Уартæ фæцæуы, уартæ фæхæс- 
сы йæ дыууæ сывæллоны дæр! — Иу бæрзонд лæппу-лæг йæ 
даргъ цонг адардта адæмы сæрты армукъайы ’рдæм. 
— Æмæ фæткуыл сывæллæттæ сты! — дзуры чидæр ноджы 
сылгоймæгтæй. — Цыкурайы фæрдгуыты хуызæттæ. Иннæ ахæм 
сæ мад! Уыцы саугага сауцæст æмæ сауæрфыг! Нывæндтæ хъуа- 
мæ ма скæнид уыдоны хицау æмæ куывдтæ ма фæкæнид, стыр 
куывдтæ! — Ус ма ноджыдæр дзырдта цыдæртæ, фæлæ йæм Бал- 
сæг нал хъуыста — Балсæг хъусынæн нал уыд. Лæууыд, фæлæ 
кæм лæууыд æмæ цæмæ лæууыд, уыдæттæ не ’мбæрста. Æрмæст 
уый хатыд — йæ сæрыхил цыдæрхуызон змæлыд æмæ йæм уыцы 
змæлдæй цыдæр нындæвта, æмæ йæ сыгъта, мæнæ цыма судзгæ 
скодтой йæ сæрыхъуынтæ. Æнæуи уыдта — уартæ уыцы фæрсты 
армукъайы ’рдæм йæ тагъд цыдæй фæуайы Сидонæ, йæ дыууæ 
цонгыл уыцырдæм фескъæфы Залдуз æмæ Дзамболаты. 
Йе ’мбæлттæм дæр ницуал сдзырдта — цы ма сæм сдзырдта- 
ид! Аппæрста йæхи адæмы ’хсæнты, кæй сæ йæ сынæгæй риуыгъ- 
та, кæимæ сæ риуæй-риумæ ’мбæлд, афтæмæй сæ баййæфта тæккæ 
дуарбахизæны. Сæ разы алæууыд, йæ цæнгтæ сыл æрбатыхта 
æртæйæ иумæ, бахудти сæм, фæлæ йæм уыдонæй ничи бахудти: 
йæ бахудт бахудты хуызæн нал уыди æмæ йæм куыд бахудтаик- 
кой! Сывæллæттæ сæ цæсгæмттæ мады дæллагхъуыр атъыстой. 
Мад æм йæ цæстыты тар ныццарæзта. Æмæ архайдта Балсæг, 
исты куы зæгъид, куы сæм сдзурид исты, фæлæ йæ былтæ ныхъ- 
хъæбæр сты, цыма сæлгæ ныккодтой, уый хуызæн, æмæ ма дзу- 
рынмæ арæхстысты афтæмæй! Æмæ сæ суагъта уæд, йæ былтæм 
14 Хуыгаты Сергей 

210 
ХУЫГАТЫ СЕРГЕЙ 
сæвнæлдта, сæууæрста сæ, æмæ йæм уæд фехъуысти йæ ныхас, 
цыма йæм искæй ныхас фехъуысти, уый хуызæн: 
— Цы ми кæныс ам, Сидонæ?! 
Æмæ йæ уæд та Сидонæ бафарста: 
— Ды цы ми кæныс ам?! 
Балсæг йæ сæр ныттылдта — афтæ æхсызгон ын уыд Сидо- 
нæйы ныхас хъусын, афтæ! Æмæ сындæггай йæхи æмбарын бай- 
дыдта. Бахудти та: 
— Кæдæм цæуыс? 
Сидонæ дæр бахудызмæл, афтæмæй йæ цæстытæй ацамыдта 
армукъамæ: 
— Мæнæ ардæм. 
— Цæмæ дзы цæуыс? 
— Хъуыддаг мæ дзы и. 
— Цы хъуыддаг дæ дзы и?! 
Æмæ фестъæлфыд Сидонæ: 
— Æгæр мæ нæ систай рафæрс-бафæрс?! Кæд милицæйы нæ 
кусыс, æмæ мæ уырдæм нæ бакодтой, милицæмæ! 
Æмæ бамбæрста Балсæг — æгæр æй рафæрс-бафæрс кæны 
адæмы ’хсæн. Фæлæ цы кæна?! Цы хæйрæджытæ йæ рахастой 
сæ хæдзарæй, цæмæ схæццæ и æд сывæллæттæ ардæм, цæмæн 
фæцæйхауди машинæйы бынмæ?! Цæмæн ын фæцæйуагъта дон 
йæ артыл?! 
— Уæдæ ам лæуу, цы дæ хъæуы, уый зæгъ, æз дын æй рахæс- 
дзынæн. 
— Нæгъ. Ды лæуу ам. Æз мæхæдæг рахæсдзынæн, цы мæ 
хъæуы, уый, — загъта Сидонæ æмæ йæм сывæллæтты авæрдта. 
Сæхимæ куы ’рцыдысты, уæд, цыма сæхимæ нæ, фæлæ æндæр 
кæдæмдæр æрцыдысты, уый ракæс-бакæс кодта Балсæг. Йæ да- 
рæс дæр нæ раивта, афтæмæй лæууыди хатæны астæу æмæ чызг 
æмæ лæппумæ касти. Уыдон диваныл бадтысты фæрсæй-фæр- 
стæм. Куы-иу сæ иу скуыдта, куы — се ’ннæ. Куы та сæ дыууæ 
дæр. Балсæг тыхсти, куы сæ басабыр кæнид, бæргæ! Фæлæ сæ 
куыд басабыр кæна, уый нæ зыдта. Исты сæм сдзура, уый нæ 
уыд йæ бон. Уæд сæ систа йæ хъæбысмæ æмæ сæ уыцы мадзу- 
райæ рахæсс-бахæсс систа хæдзары мидæг. Уæддæр нæ сабыр 
кодтой, æмæ сæ хæринаггæнæнмæ ахаста. Уым Сидонæ, йæ ми- 
дæгдарæн халат йæ уæлæ, афтæмæй, армукъайæ цы селайы хуы- 
зæн игæры карст æрбахаста, уый тæнæг цъар стыгъта. Куыд ар- 
хайдта, афтæ иу каст фæкодта Балсæгмæ. Йæ уæлæдарæс нæ 
раивта. Йæ зæрды йын зæгъын уыд — раив дæ дарæс, фæлæ йын 
нæ загъта. Ноджы тынгдæр багуыбыр игæры карстыл. Æмæ та 
йæм афтæмæй дæр иу каст скодта. Æмæ уæд йæхи растгæнæгау 
загъта Балсæг: 
— Сæ кæуынæй не ’нцайынц æмæ... 
Фæлæ цыма ницы загъта, уымæй уæлдай йæм йæ хъус не ’рдард- 
та Сидонæ. Æмæ та уæд загъта йæхæдæг: 

УДЫ ФÆЗИЛÆНТÆ 
211 
— Æвæццæгæн сыл сæ тарст æртæфсти. 
Æмæ та йæм скасти Сидонæ. 
— Цæй тарст? — нæ фарсты хуызæн уыди йæ ныхас, нæ дзу- 
яппы хуызæн. Уый йæхæдæг дæр бамбæрста. Æмæ æцæгæй — 
цæй тарст?! Машинæ сæ рæзты атахти, уымæй куыд хъуамæ 
фæтарстаиккой?! Фæцæй сæ цавта, бирæ нал бахъуыд, ныццæва 
гæ, уымæ, фæлæ уыдон уымæн цы зонынц?! Афæдз дæр кæуыл 
нæма цæуы, уыцы лæппу тасæн цы зоны! Уæдæ чызгæн дæр йе 
’ртæ азы нырма уартæ кæм и! Æцæг сæ шофыр фæсте куы ба- 
сырдта, цы автобусæй æрхызт, сывæллæттæ йæ хъæбысы, афтæ- 
мæй, уыцы автобусы шофыр, Дзамболат ын цы цонгыл бадт, 
ууыл ын куы фæхæцыд æмæ йыл хъæр кæнын куы райдыдта, йæ 
даргъ цæнгтæ йын йæ цæстыты раз куы ныттылдтытæ кодта, 
уæд скуыдтой. Фыццаг Залдуз скуыдта, стæй скуыдта Дзамбо- 
лат дæр. Афтæмæй æппындæр ницы хъуыддаг уыд шофыры Си- 
донæмæ. Уæдæ дæ автобусы ницы ракодта, цы ракодта, уый æдде 
ракодта, æмæ, æдде кæд йæхи мары, уæддæр дзы дæуыл цы 
цæуы! Æмæ йæм йæ зæрды сдзурын уыд, фæлæ сывæллæттæ 
куыдтой æмæ йæхиуыл размæ ахæцыди. Йæ фæстæ дæр ма тылдта 
йæ къухтæ шофыр. 
— Ау, куыд цæй тарст?! — цыма, цæуыл хъуыдытæ кодта 
Сидонæ, уый æмбæрста, уыйау загъта æрæджиау Балсæг. — Уыйæ- 
ннæт адæм се ’мбуйæ куы нал æнцадысты, уæд, сывæллæттæ 
фæтæрсой, уымæн бирæ хъæуы? 
Сидонæ бахудæгау кодта. Худын æм нæ цыди, уый бæрæг 
уыд. Æмæ, кæронмæ нæ райхæлд йæ бахудт, афтæмæй загъта: 
— Æмæ, куы фæтæрсой, уæд сын цы уыдзæн? Уадз æмæ гыц- 
цылтæй базоной, тас цы у, уый. Царды бирæ тæссаг фæзилæнтæ 
и æмæ сыл уадз æмæ развæлгъау сфæлтæрой. 
Балсæгæн хъыг уыди, афтæ кæй загъта Сидонæ, уый. Уæдæ 
тасыл куыд и сфæлтæрæн? Тас лæджы маргæ куы кæны, уæд ма 
йæ фæлтæргæ та куыд кæны! Æмæ нал баурæдта йæхи: 
— Гъомæ уый дæр хорз — уадз æмæ сфæлтæрой гыццылæй, 
фæлæ гъеныр уыцы игæры карсты тыххæй сæфтыстæм æнæхъæн 
хæдзарæй?! 
Сидонæ ницы сдзырдта, йæ куысты кой кодта. Æмæ та уæд 
загъта йæхæдæг Балсæг: 
— Уæд, мæ быны машинæ и, уый зоныс, алыбон армукъайы 
рæзты цæуын, уый дæр зоныс. Цы дæ хъæуы, уый мын зæгъ, 
æмæ дын æй æрбахæссон. Мæхæдæг дæ куы фæфæрсын, райсом 
куы фæцæуын, уæд — изæры цы ’рбахæссон! 
— Чи зоны мæ дæ хаст нæ хъуыди, чи зоны мæ мæхи хаст 
хъуыди. 
— Дыууæ сывæллоны аккой кæнай æмæ уартæ стыр арму- 
кьамæ араст уай иу игæры карстмæ?! — Зыдта йæ — æгæр дзуры, 
фæлæ йæхи нæ урæдта æнæ дзургæ Балсæг. — Уæд та цыдтæ 
æмæ дæхæдæг ацу, сывæллæтты искæмæ фæуадз сыхæгтæй. 

212 
ХУЫГАТЫ СЕРГЕЙ 
— Æмæ мæ кæд сывæллæттимæ цæуын фæндыди, уæд та?! 
Балсæг дзурын ницуал сфæрæзта. Сывæллæттæм фæйнæ кас- 
ты бакодта æмæ арф ныуулæфыд. Тамако куы адымид, тыргъмæ 
куы ахизид, фæлæ æд сывæллæттæ куыд ахиза тыргъмæ æмæ 
куыд сдыма æд сывæллæттæ! Æрæвæра сæ искуы, уый та йæ 
цæст нæ уарзта æмæ афтæ лæууыд къаннæг хæринаггæнæны бæс- 
тастæу. Стæй æрæджиау, цыма йæ хъаст йæхицæн кодта, уый 
хуызæн загъта: 
— Бынысæфт нæ кодтам ницæй тыххæй! Уæд автобусæй 
æрхызтæ æмæ гыццыл фæлæуу, æмæ уал автобус ацæуа. Кæдæм 
йæ рæзты гæпп кæныс?! 
Сидонæ ницы загъта, йæ игæры карстимæ архайдта. Æмæ йæ 
маст пихылæйттæ калдта уыцы игæры карстмæ Балсæгæн — афтæ 
йын æй йæ къухтæй сыскъуын æмæ йæ рудзынгæй ныддыввытт 
кæн! 
— Горæты уынгты куыд цæуын хъæуы, уый ма зонай! 
Æмæ та йæм уæд скасти уæлæмæ Сидонæ: 
— Дзæгъæлы дæм афтæ кæсы. 
— Цы?! 
— Горæты уынгты цæуын нæ зонын, уый. 
— Уæдæ кæдæм гæпп кодтай машинæйы хъæлæсмæ, кæд зо- 
ныс горæты уынгты цæуын, уæд?! 
— Кæд мæхи æппæрстон машинæйы бынмæ, уæд та?! 
Æмæ уæд бынтон нал бамбæрста йæхи Балсæг: 
— Дæхи кæд æппæрстай, уæд дæхи баппæрстаис, сывæллæт- 
ты та ма кæдæм раккой кодтай?! 
Æмæ уæд раст алæууыд Сидонæ, йæ къухы кард, афтæмæй. 
— Нæ уагътон мæ сывæллæтты мæ фæстæ. Царв æмæ мыд нæ 
хордтаиккой искæй къухæй! 
Æмæ ницуал сфæрæзта дзурын Балсæг. Дзурын нæ, фæлæ 
улæфын дæр нал фæрæзта. Кæмдæр-иу фæфидар йæ улæфт æмæ- 
иу цалынмæ хуыфæгау скодта, уалынмæ-иу уæлæмæ нал куымд- 
та улæфт. Æмæ йæм уæд иу хъуыды æрцыди: ацæуа, фæстæмæ 
ахæсса сывæллæтты, уым сæ диваныл æрæвæра, йæхæдæг ахиза 
тыргъмæ æмæ тамако сдыма. Æниу æй хорз зыдта — мæстыйæ 
тамако куы фæдымы, уæд хуыфгæ фæкæны. Хуыфдзæни та ныр 
дæр, фæлæ уадз æмæ хуыфа! 
Æмæ афтæ зынд Балсæгмæ, цыма йæхиуыл хæцын йæ бон у 
æмæ, цыма ничи базондзæн, йæ зæрдæйы цы маст и, уый — ничи- 
дæр йе ’мкусджытæй, ничидæр йе ’ннæ зонгæтæй. Фæразы йæ 
уды зынтæ æмбæхсын, нæ, хъуамæ йæм макæй зæрдæ мацæмæй 
фехсайа, афтæ йæ фæндыд æмæ архайгæ дæр ууыл кодта. Фæлæ 
маст кæй зæрдæмæ баирвæзы, уый, куыд æм кæсы æмæ йæм 
цæмæн афтæ кæсы, уыдæттæй нал фæфæрсы. Æмæ цыдæрхуы- 
зон фефсæрста йæхимидæг, фæуæззау, фæмæстæгхуыз. Æнæуи 
та йæм, кæнæ, зын ын кæй у, уый равдиса, кæнæ йæхи бабуц 
кæна Сидонæйы цæсты, кæд æм йæ зæрдæ фæфæлмæн уаид, 

УДЫ ФÆЗИЛÆНТÆ 
213 
ахæмтæй ницы уыд. Уыйразмæ куыд царди, ныр дæр афтæ. Рай- 
сом-иу Залдузæн йæ къухыл ахæцыди, Дзамболаты-иу йæ хъæ- 
бысмæ фелвæста, афтæмæй-иу рахызт дуарæй. Уый ма-иу уым 
баззад, Сидонæ. Уыдон-иу машинæйы бабадтысты æмæ — сы- 
вæллæтты цæхæрадоныл йæ куыстмæ. Изæры дæр афтæ — ар- 
мукъамæ-иу фездæхт. Хæринаг сæ бирæ ницы хъуыд, фæлæ уæд- 
дæр хæдзар хæдзар у. Уырдыгæй-иу сывæллæттыл ракодта йæ 
фæндаг. Кæд-иу искуы-иу хатт йæ бон нæ уыд сывæллæттæм 
фездæхын, уæд-иу развæлгъау бадзырдта Сидонæмæ. 
Æмæ-иу йæ фæйнæ фарс куы сбадын кодта чызг æмæ лæп- 
пуйы, йе стыр цæнгтæ-иу сын сæ гыццыл уæхсчытыл куы æрæ- 
вæрдта, фæйнæрдыгæй-иу сæ куы ’рбадæларм кодта, æнгом-иу 
сыл куы ’рбахæцыд йæхимæ, уæд-иу æхсызгон улæфт куыд нык- 
кодта йæ риуы дзаг, уый-иу зонгæ дæр нæ бакодта. Фæлæ-иу 
уыцы ныуулæфт кæронмæ куыд нæ ахæццæ, куыд-иу дзы фер- 
хæцыд, уый-иу бафиппайдта. Æмæ-иу йæ уæнгтæ æркалдысты. 
Куыд цæрдзысты афтæмæй, афтæ бонæй-бон дарддæр куы кæ- 
ной кæрæдзийæ, уæд?! Æмæ ныр дæр æгæр куы адард сты. Дыууæ 
удмæ сæ иумæйаг царды иумæйаг змæлд куынæуал хъуыса, сæ 
кæрæдзийы зæрдæйы гуыпп сæм куынæуал цæуа, йæ зæрдæйы 
гуыпп сæ кæмæн цæуыл у, уый куынæуал æмбарой, уæд арт ма 
сгуыпп кæна се ’хсæн, ахуыссынгæнæн кæмæн нал уа, ахæм арт! 
Æмæ та-иу уæд йæ цæстыты раз февзæрди уыцы мидбылхудт. 
Уый куыд фидыдта уыцы цæстытæ ’мæ æрфгуыты таримæ, афтæ 
сфидаугæ нæма ’рцыди, æвæццæгæн. Райсом-иу ын йæ рухс йемæ 
ахаста, мидбылхудты рухс, æмæ-иу ын цыма изæрмæ фæугæ 
фæкодта, уыйау-иу тындзыдта хæдзармæ. Фæлæ йæ алыхатт 
хæдзары не ’ййæфта. Куысты-иу афæстиат. Æмæ-иу æм æнхъæлмæ 
кастысты æртæйæ. Тыхсгæ дæр-иу кодта Балсæг æмæ цин дæр. 
Уæд уыди уый. Ныр ыл цалдæр мæйы цæуы. Цырагъ куы ахуыс- 
сын кодтой, уæд æм хæстæг бахæцыд йæхиуыл. Йе уæхскмæ 
йын бавнæлдта йæ армытъæпæнæй, фæлмæн ын æруагъта йæ ар- 
мытъæпæн йе уæхскыл. Стæй та йын 6а акодта йе уæхскæн. Æмæ 
йæм æнахуыр тæвд фæкасти йæ ба Сидонæмæ. Иннæ хæттыты- 
иу ын афтæ тæвд нæ уыди цыма йæ ба. Æмæ батыхсти Сидонæ. 
Иу арф улæфт схауди йæ риуæй. Стæй йæхиуыл æддæдæр ахæ- 
цыди сынтæджы. Исдуг стынвæнд дæр фæкодта — сыста ’мæ 
уартæ стыр уатмæ ацæуа, уым æрхуысса диваныл. Фæлæ йæм 
уырдæм дæр куы бацæуа, уæд та? Бацæудзæн æм. Уымæ зæрдæ 
нæй, Сидонæмæ, уымæ та ис зæрдæ. Уымæн æндæр кæимæдæр 
дзуры йæ зæрдæ, æмæ ма йæм уæд цæй зæрдæ хъуамæ уа! Уымæн 
та æрмæст уыимæ дзуры йæ зæрдæ, Сидонæимæ. Æмæ йæм уæд 
цæуылнæ хъуамæ бацæуа иннæ уатмæ дæр! Уымæн фылдæр сты 
йæ гæнæнтæ дæр æмæ йæ бартæ дæр. Æмæ йын йæ былтæ йæ 
лæллагхъуырмæ фæцæйхаста — ныртæккæ йын йæ дæллагхъуыр- 
мæ бахæсдзæн йæ былтæ. Æмæ уæд базмæлдзæн уый дæр. Фыц- 
Цаг йæхиуыл ахæцдзæн, араст уыдзæн, стæй йын йæ цонг йе 

214 
ХУЫГАТЫ СЕРГЕЙ 
’фцæгыл æрбатухдзæн. Раздæр-иу куыд кодта, афтæ. Æмæ йын 
дуне уæлгоммæ фестдзæни, уыцы рухс æмæ хъарм дуне. Цардæн 
æрмæстдæр йæ цинтæ кæм сæх-сæх кæнынц, уыцы дуне. Фæлæ 
— нæй, нæ бахæццæ сты йæ былтæ дæллагхъуырмæ. Йæ тъæпæн 
арм ын фæдардта йæ былтæм æмæ йæм бадзырдта цыдæр тыхст 
хъæлæсæй: 
— Аба-бау, мацæмæй мæм бахат. Мæ зæрдæ ницæуыл лæууы. 
Дыккаг хъуыдыйад ын æнæуи схауди кæцæйдæр. Афтæ зæ- 
гъынмæ нæ хъавыд. Æмæ йæ ныууагъта. Фæлæ æгъуыссæг фес- 
ты. Балсæгыл рафæлдæх-бафæлдæх æмæ разил-базил бафтыд, 
æмæ уæззау улæфыд. Уый æдзæмæй баззад, Сидонæ. Нæдæр 
змæлгæ кодта, нæдæр йæ улæфт хъуыст. Афтæ-иу рауад уый- 
фæстæ дæр. Иу хатт нæ, бирæ хæттыты. Стæй-иу райсом куы 
сыстадысты, уæд-иу къæмдзæстыг уыдысты, кæрæдзимæ ком- 
коммæ никуыуал бакастысты. Сæ ныхæстæ дæр — уазал, æнæуд, 
цыма сын тæлмацгонд вæййынц æндæр кæцондæр æвзагæй, йæ 
кой дæр кæмæн никуы фехъуыстой, ахæм æвзагæй. Стæй акæны 
сывæллæтты ’мæ ацæуы. Æмбары йæ — цыдæр æрцыд. Фæлæ 
дзургæ ницы кæны — цы ’рцыд, уый нæ зоны ’мæ цы дзура! 
Фæлæ сдзурдзæн. Сдзурдзæн, æмæ уæд ныддæлæ-уæлæ уыдзæ- 
ни хæдзар. Ныддымдзæни сыл уыцы уазал дымгæ æмæ сæ сæр- 
бихъуырæйттæгæнгæ скъæфдзæни фæйнæрдæм. Уд сæ удыл нал 
фæхæцдзæн. Æмæ йæ бынаты ныккука вæййы, йæ бандоны фæс- 
тæмæ анцайæныл нынныхæсы. Йæ цæстытæ тыбар-тыбур бай- 
дайынц, цыма исчи йæ къух фæхаста æмæ йын дзы ныртæккæ йæ 
уадул æнæ ныкъкъæрцгæнгæ нæ фæуыдзæн. Æмæ уæд уый ауайы 
йæ цæстытыл. Йæ игæрхуыз дарæс æнгом бады йæ уæнгтыл. 
Фæцæйцæуы уыцы фидар цыдæй. Лæугæйæ йæ нæ уыны. Иууыл- 
дæр æй цæугæйæ уыны. Йæ машинæмæ фæцæйцæуы. Уый та йæ 
зонгæ дæр нæ кæны. Зонгæ йæ афтæ нæ кæны, æмæ йын йæ 
зæрдæ нæ зоны, цы гæнæг у йæ зæрдæ, уый. Æнæуи йæ хуызæй 
зоны. Иу агъуысты кæимæ кусай, уый куыд нæ зондзынæ! Ам- 
бæлынц кæрæдзийыл. Фæлæ йæ дзургæ никуы федта, æрмæст 
дзы уыцы «дæ хорзæхæй» фехъуыста. Дуар куы бакодта ’мæ йæ 
разæй куы бауагъта, уæд. Æвæццæгæн, дзураг нæу. Уæд дæр 
куы ницы сдзырдта, иухатт æм куы схæццæ и, уæд дæр. Иæ 
машинæ уыцы ран лæууыди дæлæ. Ныр ын кæм лæууы, уым. 
Иууылдæр ын уым фæлæууы. Сидонæ та мидæгæй лæууыди, 
рудзыиджы раз йæ чъылдым йе стъолмæ сыздæхта æмæ касти 
’мæ касти машинæмæ. Йæ цæсгом ныссыгъдæг и, арв фæскъæвда 
куыд ныссыгъдæг вæййы, афтæ. Цыдæр рухсы тæмæнтæ-иу абадт 
йæ цæсгомыл, худгæ дæр-иу бакодта. Машинæмæ-иу бахудт. 
Уалынмæ дыууæ лæппуйы йæ уæлхъус алæууыд машинæйæн. 
Цыма сæхицæй искæй машинæ уыд дыууæйæ, уый лæуд æркод- 
той, барджын лæуд йæ разы. Стæй сæ иу йæ дзыппæй дæгъæлты 
баст систа. Æмæ уæд нал бафæрæзта лæууын, ныззылди, дуарæй 
куыд федде и, уый нæ бахъуыды кодта, фæлæ асинтыл куыд 

УДЫ ФÆЗИЛÆНТÆ 
215 
тахти, бырæнхъæдыл йæ къух разæй куыд скъæфта, уый бадард- 
га йæ зæрдыл. Йæ дуар ын хойгæ дæр нæ бакодта, райвæзта йæ. 
Куы йæ ауыдта йе стъолы фæстæ бадгæ, уæд исдуг куыддæр 
фæджих, стæй йæм уый дæр кæсы, уый куы ’рæмбæрста, уæд 
амцæф-уымцæфæй дзурынмæ фæци: 
— Далæ дын дæ машинæ... Дæ машинæ дын далæ!.. 
Уыйфæстæ зæхх куы аскъуыдаид æмæ уым куы ныххаудаид, 
æндæр æй ницыуал хъуыди. Уæдæ йæм кæдæм тахти?! Цыма 
гыццыл чызг уыди. Æмæ гыццыл чызг дæр уæд, æнæ стæхгæ 
дзы нæ уыди! Рудзынг ахой лæппутæм, дæхи дæр сæм ма равдис, 
афтæмæй, æмæ ацыдаиккой. Куыд нæ ацыдаиккой! Уæдæ искæй 
цæстыты раз машинæ давыныл схæцыдаиккой! Намæ адавæд ма- 
шинæ дæр, дæу дзы цы хъуыддаг и! Фæлæ лæг куы сæнамонд уа, 
уæд истæмæйты бæрæг кæны йе ’намонд! 
Хурх æй кодтой йæ хъуыдытæ, æрбадын нæ фæрæзта, æрлæу- 
уын нæ арæхст, рацу-бацу йæ бон нæ уыд. Афтæ бахауди йе стъо- 
лыл уæддæр æмæ йыл афтæ хаудæй баззади, цалынмæ хæдзармæ 
цæуыны афон æрцыди, уæдмæ. Стæй ацыд. Йæ фæндаг сывæллæт- 
тыл акодта, афтæмæй та йæ хорз зыдта: уыдон афонмæ хæдзары 
сты. Æндæр æм никуыдæм цыди цæуын — сæхимæ дæр æй нæ 
фæндыд. Фæлтау уым алæудзæн дуары раз, кæртмæ бакæсдзæн — 
уым вæййынц бон-изæрмæ йæ дыууæ зæрдæйы ауындзæны. Æмæ 
уырдæм бакæса. Æнцад-æнцойæ бакæса уырдæм. Кæртмæ дæр ба- 
кæса, къæсæртыл дæр æрхæсса йæ цæстытæ. Стæй ацæудаæн. Ацæу- 
дзæн сæхимæ. Лæппу ’мæ чызгыл фæцинтæ кæндзæн. Йæ фаг сыл 
нæ фæцинтæ кæндзæн, — хæдзары митæ йæ нæ бауадздзысты. Стæй, 
æнæуи дæр уый уым уыдзæни, Балсæг, æмæ йæм уый цур, йе ’ппæт 
цинтæ равдиса, уый нæ фæцæуы. Цæуылнæ йæм фæцæуы йе ’ппæт 
цинтæ равдисын, уый нæ зоны. Хъуыды йыл арæх фæкæны, фæлæ 
ницы хъуыдымæ ’рцæуы. Хъуыды та йыл, уый куы ацæуы сывæл- 
лæттимæ, уæд фæкæны. Æвæццæгæн, сывæллæттæ Сидонæимæ кæй 
нæ вæййынц, фæлæ уыимæ кæй вæййынц, Балсæгимæ, уый тых- 
хæй. Æмæ иунæгæй кæй баззайы, зыбыты иунæгæй, уый тыххæй. 
Йе ’хсызгон хъуыдытæ дæр уæд æрцæуынц лæгмæ, иунæг куы 
вæййы, уæд, æмæ йе ’нахъинон хъуыдытæ дæр. 
Балсæг ацæуы. Уый цыма хъуыды дæр никуы ницæуыл фæ- 
кæны. Хъуыды кæнынмæ дæр æй никуы равдæлы цыма. Кусынмæ 
дæр тагъд кæны, куыстæй дæр тагъд кæны. Тагъд кæнын хорз 
пæу. Тагъд тыхст адæймаг фæкæны, фæтыхсы æмæ йын æнæ 
тагъдгæнгæ нæй. Тыхсгæ чи нæ кæны, уый ницæуыл тагъд кæны. 
Фæлæ Балсæг тагъд кæны. Раздæр æй, уый цæстытæ ’мæ ’рфгуыты 
тарæй цы рухс цæуы, уый тагъд кæнын кодта. Куыстмæ дæр æй 
уый тагъд кæнын кодта æмæ куыстæй дæр. Ныр ын нал и уыцы 
рухс. Æмæ йæ ныр та, уыцы рухс ын кæй нал и, уый тагъд кæ- 
пын кæны. Уыцы рухсы бæсты йæм ныр тас зыны уыцы тарæй. 
Цыдæр æбæлвырд тас. Æбæлвырд кæй у, уый йæ бынтон тагъд 
кæнын кæны. 

216 
ХУЫГАТЫ СЕРГЕЙ 
Уæд сæм университетæй ныццыдысты институтмæ. Уыдоны 
институт «Хуызызгьæр» хуыдтой адæм цыбырæй. Уым литера- 
турон къорд дардтой университеты. Æмæ уырдыгæй ныццыдыс- 
ты. Лæппутæ цалдæр уыдысты, чызджытæ та дыууæ уыдысты 
æрмæст. Къордæн йæ разамонæг дæр — семæ. Йæ ном кæмæн 
хъуыстой, ахæм ацæргæ поэт. Æмæ батымбыл сты клубмæ — 
студентæй, ахуыргæнæгæй. Клуб байдзаг и. Изæр байгом кодта 
институты парторг æмæ ныхасы бар радта къорды разамонæгæн. 
Уый радзырдта цыбырæй къорды куысты тыххæй, цы зындгонд 
фысджытæ дзы рацыди, цы уаг, цы ’гъдауыл кусынц къорды 
уæнгтæ. Стæй райдыдтой кæсын се ’мдзæвгæтæ. Сæ разамонæг- 
иу кæмæй загъта, уый-иу рацыд. Иу-цалдæрæй куы бакастысты, 
уæд та ралæууыд сæ хицау сценæйы былыл æмæ загъта хъæрæй: 
— Ныр та байхъусут Сæумæтаты Сидонæмæ! 
Балсæг, цыма йæ хъустыл нæ баууæндыд, уыйау йæ сæр ба- 
уыгъта: никуыдæр ном фехъуыста ахæм, никуыдæр — мыггаг. 
Бынтон диссаг æм йæ мыггаг фæкасти: Сæумæтатæ! Сæумæта 
хуынди, æвæццæгæн, сæ фыдæл, кæнæ — Сæумæ. Цы хорз ном 
уыди. Сыгъдæг ирон ном. Цыди Сидонæ, цыма йæ нæ фæндыд, 
фæлæ йын цыма æнæ цæугæ нæ уыди, цыма йын цыдæр зæгъи- 
нæгтæ рарвыстой, кæцæй рацыди, уырдыгæй: ацу æмæ афтæ дæр 
зæгъ æмæ уфтæ дæр зæгъ. Æмæ йæ цыма нæ фæндыд уыцы 
зæгъинæгтæ зæгъын. Уæддæр цыди ’мæ цыди, ’мæ нал хæццæ 
кодта, иннæтæ-иу кæм æрлæууыдысты, уырдæм. Балсæгмæ афтæ 
дæр фæкасти — ныртæккæ æрлæудзæн, стæй фæстæмæ аздæх- 
дзæн. Аздæхдзæн, æмæ сценæ афтидæй баззайдзæн æмæ афтæ 
афтидæй лæудзæн æмæ афтæ кæсдзысты афтид сценæмæ. Æмæ 
цыдæрхуызæн батыхсæгау кодта Балсæг. Фæлæ уæдмæ æрлæу- 
уыди чызг, йæ къухыл схæцыд æмæ зæгъгæ ницыма кодта, афтæ 
йæ мидбылты бахудти. Æмæ йæ уæд дзæбæх ауыдта Балсæг. 
Æмæ йæм афтæ фæзынд — йæ мидбылхудтæй барухс йæ цæсгом. 
Уыцы рухсмæ йын федта йæ цæстытæ ’мæ йе ’рфгуыты тар. 
Æмæ йæм цæмæйдæр сæумæйы хуызæн фæкасти чызг. Сæумæ- 
райсомы хуызæн. Сау — цæстæй, æрфыгæй, æмæ сыл рухс бады. 
Сæумæ дзæбæх чи нæма ’рбарухс вæййы, уыцы обæуттыл хуры 
тын куыд абады... 
Уæдмæ касти чызг йе ’мдзæвгæ, гæххæтт æм нæ уыди, æнæуи 
касти, йæ цæстæнгас адæмы сæрты кæдæмдæр дард ранмæ са- 
рæзта, афтæмæй: 
Уо Ирыстон, хуссарæй цæгатмæ 
Æз дæуæн нывонд кæнын мæ сæр. 
Гъæ, тæхуды, армыдзаг дæ кадмæ 
Бафтау æмæ афтæмæй фæцæр! 
Уый йын бахъуыды кодта йе ’мдзæвгæйæ Балсæг, æндæр ын 
дзы ницы бахъуыды кодта. Æмæ ма дзы бахъуыды кодтаид но- 
джыдæр истытæ, фæлæ тæрсгæ кодта — иннæтæм дæр куы фев- 

УДЫ ФÆЗИЛÆНТÆ 
217 
нæлдтытæ кæна, æмæ йын адон дæр куы ныппапылой уой. Стæй 
йæ ноджы уыцы цæстыты æмæ æрфгуыты тар хъыгдардта, нæ 
йæ уагъта дзæбæх хъусын. 
Куы фесты каст, уæд дæлæмæ æрхызтысты, залмæ, æмæ сыл 
уым æртымбыл сты студентæй-ахуыргæнæгæй. Кæрæдзийæн дзыр- 
ды бар нæ лæвæрдтой, афтæ сæ фарстой æмæ фарстой. Сæ ахуыр- 
гæнæджы сын парторг йæ уатмæ ахуыдта, æвæццæгæн æй истæ- 
мæйты хынцта. Уый дæр фарстой, Сидонæйы дæр. Куыд нæ фар- 
стой уый дæр! Иу чызг — Балсæджы хæлар чызг, аразджыты 
факультеты ахуыр кодта уый дæр. Æмæ йæ афтæ бафарста: 
— Фыссын кæд байдыдтай? 
Уый фыццаг йæ уæхсчытыл схæцыд, стæй йæ Сæр батылдта. 
Йæ былтæ базмæлыдысты, бахудыны змæлд бакодтой йæ былтæ. 
— Нæма байдыдтон. 
Фæлæ уый дæр, уæлæнгай ныхæстæй кæй фездахай иннæр- 
дæм, ахæм чызг нæ уыди: 
— Куыд нæма райдыдтай? Уæдæ уыцы æмдзæвгæ давгæ ра- 
кодтай искæмæй?! 
— Уый, кæй нæма райдыдтон, уымæн æвдисæн у. 
— Æмæ кæд райдайдзынæ? 
— Бæрæг уыдзæн. Тыхмийæ ми нæй. 
Уыйфæстæ та йæ, йæ фарсмæ чи лæууыд, уыцы чызг бафар- 
ста, уартæ геологты факультетæй уыди уый та. 
— Поэттæй кæй фылдæр уарзыс? 
Æмæ йын æнæкъæрццæй авæрдта дзуапп: 
— Се ’ппæты дæр. 
— Нæннæ — фылдæр, фылдæр? 
Æмæ бахудти чызг, уыцы уæлæнгай худт бакодта, цыма афтæ 
зæгъынмæ хъавыди — мæ дзуапп дæр мæ бахудтау уæлæнгай уы- 
дзæн. 
— Хъулон митæ мæм нæй. 
Æмæ йæм уæд та Абысал радта цалдæр фарсты фæд-фæдыл, 
йæ хуыздæр æмбал Балсæгæн, цæргæ дæр иу уаты кæимæ кодта 
Балсæг, уый — йæ фарсмæ лæууыд Балсæгæн, афтæмæй. Æвæц- 
цæгæн æй сцыбæл кодта чызг йæ дзуаппытæй — йæхи хуызæн 
дзуаппытæ, æрхъæцмæ чи нæ хъæцы, ахæм дзуаппытæ, йæхи 
хуызæн тæлфгæ ’мæ змæлгæ дзуаппытæ. 
— Институт куы фæуай, уæд скъолайы кусдзынæ? 
Æмæ йæм йæ цæстытæ ’мæ йе ’рфгуыты тар фæцарæзта: 
— Скъолайы кусдзынæн, уæдæ ахæстоны кусдзынæн. 
— Бæрæг нæма у уыцы скъола? 
Чызг бахудти, æнæнхъæлæджы бахудти. Æмæ йыл тынг сфи- 
дыдта — æвæццæгæн, æнæнхъæлæджы худт кæй уыди, уый тых- 
хæй йыл афтæ сфидыдта. 
— Арæзт нæма у уыцы скъола. 
— Уæдæ дæ куы агурæм, уæд дæ кæм ссардзыстæм? 
— Тынг мæ чи агура, уый мæхæдæг ардзынæн. 

218 
ХУЫГАТЫ СЕРГЕЙ 
Балсæджы дæр фæндыди, исты фарст æм куы раттид уый 
дæр, фæлæ нывыл фарст равзæра йæ хъуыдыйы, уый йæ къухы 
не ’фтыд. Ноджы тæрсгæ кодта — цæмæй бафæрса, уый агуры- 
ныл куы схæца æмæ йæ цыппар рæнхъæй исчи исты куы фæуа. 
Æмæ йæ къухы нæ бафтыд, бафæрса, уый. Фæрсгæ нæ бакодта, 
фæлæ уыцы цыппар рæнхъы рахаста. Цыма, цы фарст нæ бафæ- 
рæзта раттын, уымæн æвдисæн уыдысты. Æмæ йæ цыма йæ цар- 
ды зынты фыдбылызæй хиздзысты, дæсныйы фыст чиныгау. 
Æмæ-иу сæ дзырдта йæхицæн, æмæ-иу уæд цыма йæ туг тынгдæр 
змæлын байдыдта йæ дадзинты. Йæхæдæг та йæ цæстыл уади 
уыцы сах-ракæнонхуызæи. Йæ цæстытæ ’мæ йæ йе ’рфгуыты тар 
цыдæр ракæнонхуыз кодта. 
Стæй йыл йæ бацагурыны æмæ йе ссарыны зонд тых кæнын 
байдыдта. Æмæ уæд иуцалдæр изæры ацыди агурынмæ. Се ’мдзæ- 
рæны дуармæ æддиæутты рацу-бацу кодта. Куыд ничи йæ бафип- 
пайдтаид, афтæ, агъуысты дуарæй йæ цæстытæ нæ иста, афтæ- 
мæй, кæд фегом уаид уыцы дуар, æмæ дзы йæ цæстытæ ’мæ йе 
’рфгуыты тар йæ разæй рахæссид, афтæмæй рацæйуаид. Фæлæ 
— нæй! Дуар бæргæ фегом-фегом кодта. Фæлæ дзы ахæм чызг 
рахизæг нæ разынд. 
Абысал æй æмбæрста. Кæдæм ацæуы, уый дæр хатыдта æмæ 
йæм иуизæр йæхи фергом кодта. 
— Балсæг, уо Балсæг, дæ цалхы фæрчытæ дын куы ацæгъда 
йæ саудзагъдæй, уымæй нæ тæрсыс? 
Æмæ басасти Балсæг. Бахудти. 
— Тæрсын, тæрсын. Фæлæ, цас фылдæр тæрсын, уыйас мæ 
йæ фенын дæр фылдæр фæнды, уыйас æнæнцойæ æнæнцойдæр 
кæнын. 
Æмæ уæд иуизæр йемæ ацыди Абысал. Бацыди æмдзæрæнмæ, 
бафарста: ахæм æмæ ахæм чызг кæцы уаты цæры? Æмæ, дам, 
ахæм æмæ ахæм чызг ацы æмдзæрæны нæдæр цæргæ кæны, нæ- 
дæр цæргæ кодта. 
Æмæ рацыдысты. Институты йæ агурын хъуыди, фæлæ — 
куыд? Уæд хъуамæ сæхæдæг лекцитæ ныууадзой, æмæ уый тынг 
зын уыд. Æмæ та-иу Абысал загъта хъазгæмхасæнты: 
— Кæд нæ йæхæдæг арид! Уæдæ нын мæнг ныфсытæ ’вæрдта?! 
Уæд æм йе ’фсымæр сæрвыста хъæуæй Балсæгмæ; галæргæв- 
дæн Хуыцаубоны рацæуæд, йе ’мбæлтты дæр ракæнæд. Фæсахо- 
дæн Абысалимæ вагзалы балæууыдысты. Тагъд нæ кодтой. Ку- 
сарт кондæй куыд ныййæфтаиккой, афтæ хъавыдысты. Физонæг 
уæларт куыд уа. 
Балсæг бахызт автобусмæ, Абысал дæр фæцæйхызт, фæлæ 
нал бахызт. Уыдон цы автобусы хъуамæ ацыдаиккой, уый фарсмæ 
иу автобус æрлæууыд æмæ, æххæст нæма æрлæууыд, афтæ йæ 
дуар фегом и, чидæр дзы рагæпп кодта ’мæ фезгъоры кæдæмдæр. 
Уый æнæуи бамбæрста Абысал, æндæр чъылдымырдæм лæууыди 
уыцы автобусмæ. Стæй ма бамбæрста — сылгоймаг уыди, чи фæ- 

УДЫ ФÆЗИЛÆНТÆ 
219 
цæйзгъордта, уый: йæ цыргъ зæвæтты знæт къæрцц-къæрцц цыди 
дурастæрдыл. Æмæ ноджы — æрыгон — йæ къахдзæфтæ уыцы 
ашæрхъæцæй кæрæдзийы куы æййафынц! Æмæ уæд æрзылди йæ 
бынаты Абысал. Раст уæд сонт лæуд фæкодта чызг, йæ мидбы- 
наты дæр афтæ сонт зылд ныккодта, стæй фæстæмæ згъорыныл 
фæци. Абысал æм кæсгæйæ баззад — æмæ уый куы у, уыцы 
чызг, уæд цы ратæх-батæх кæны ам дыууæрдæм! Фæстæмæ фез- 
дæхти автобусмæ Абысал: 
— Рауай-ма, Балсæг! 
Балсæг дæр рахызт, чызг дæр æрхæццæ. Сæ разы фæлæууыд: 
— Дохтыр уæ ничи у? 
— Дохтыр нæ ничи у. Цæмæн дæ бахъуыд дохтыр? — дзуры 
Абысал. Балсæг дзурынæн нал уыд. Мидæмæ сулæф-сулæф код- 
та, фæлæ фæстæмæ нал улæфыд. Йæ цæстытæ ирдæй баззадыс- 
ты, цыма йæ хъуыры исты фæбадт. 
Чызг йæхи автобусы ’рдæм байвæзта. 
— Цы кæныс, Сидонæ? И, Сидонæ-Мадоннæ? 
Чызг йæ ном куы фехъуыста, уæд цæхгæр фæлæууыд. Фæйнæ 
ахъаззаджы каст сæм бакодта, йæ цæстытæ дæр базмæлыдысты 
æмæ йе ’рфгуытæ дæр. Стæй йæ былтæ фæиртæстысты кæрæ- 
дзийæ: 
— Хуызызгъæр?!. 
— Хуызызгъæр. 
— Мæ мад цыдæр кæны! — йæ сæр ныттылдта чызг, йæ цæнг- 
тыл уæлæмæ фæхæцыд. — Мæнæ автобусы. 
— Цом-ма! — фездæхт автобусмæ Абысал. Иннæтæ — йæ фæ- 
дыл. 
Рынчын, цы дыууæ усы астæу бадт, уыдонæй иуыл бафæл- 
дæхæгау кодта. Йæ цæстытæ уыдысты цъынд æмæ тынг æнкъард 
зындысты афтæ цъындæй. Йæ ныхыл йæ сурхид лыстæг æртæ- 
хæй бадт. Сылгоймæгтæй иннæ — кæуыл бафæлдæхæгау кодта, 
уый лæппутæм йæ цæстытæ сзылдта: 
— Нæхицæй дзæбæхæй рацыдыстæм. Мæ хойы, дам, ^ынгæ 
дæр фæкæнон, истытæ дæр, дам, сын сдавон стырбонмæ. Иæ хо 
ам цæры, мæнæ чызг дæр уыдонмæ вæййы. Æмæ дын ай йæ митæ. 
Куыддæр Æрджынарæгмæ схæццæ стæм, афтæ йе знаг йæ гæн- 
дзæхтæ цæгъдын байдыдта. 
— Цæмæй хъæрзы? — бафарста Балсæг. 
— Йæ лыстæг артæнтæй, йæ лыстæг, — уый та, сæ уæлхъус чи 
лæууыд, уыдонæй загъта чидæр. 
Æмæ шофырмæ аздæхти Абысал. Уый — иу æнæдаст лæппу- 
лæг — æдде лæууыд, йæ иу къухæй кабинæйы дуарыл хæцыд, 
иннæмæй та — тамакойыл, æмæ йæ спъæртт-спъæртт кодта. 
— Дæ сæр нæ бахъуыд, ме ’фсымæр. 
Лæппу йæ тамако йæ дзыхы атъыста, спъæртт æй кодта, фел- 
вæста йæ. 
— Зæгъ æй. 

220 
ХУЫГАТЫ СЕРГЕЙ 
— Рынчындонмæ нæ бахæццæ кæ. 
Уый йæ сахатмæ ’ркаст. 
— Кæцы рынчындонмæ? 
— Уæртæ, тагъд æххуысы рынчындон кæй хонынц, уырдæм. 
— Уæд-гъа! Байрæджы мын уыдзæн фæндагмæ, фæлæ рынчы- 
ны дæр уæзæджы къæйыл куыд ныууадзон?! — йæхимæ схылгæ- 
нæг кодта йæхи æмæ йæ бынаты абадт. 
Сæ чындзæхсæвыл цалдæр боны куы рацыд, куы ’рбынæттон 
сты, ныр сæ сæ куыстытæм цæуын хъæуы, уæд иу бон горæты 
сæрмæ ацыдысты, уалæ «Цъæх театр» кæй хуыдтой, уый кæм 
уыди, уырдæм. Театры бынат йæ къуырфæй арвмæ дзынæзта. 
Иæ дзæнхъа дур бадæнтæ хæмпæлы бын фесты. Ранæй-рæтты 
дзы дзæгъæлдзу бæлæстæ дæр фæзынди, бадæнты зыхъхъырты 
’рзадысты, лæгæй фæбæрзонддæр сты, æмæ афтæ зынд, цыма 
далæ дæлæмæ, сценæ кæм уыд, уырдæм кастысты æмæ дис код- 
той — сæ ратас-батасыл зынди — кæй дзы ницы ’вдыстой, ууыл. 
Лæууыдысты, театрмæ бахизæны цы бæрзонд æфсæн-бетон тар- 
вазтæ ныхъхъил, уыдоны ’хсæн æмæ дæлæмæ кастысты. Æмæ 
сын цæмæйдæр се ’нгас рагон дунемæ здæхта театры бынат. Уæл- 
дæр, цады был, адæм æмызмæлд кодтой, цыма уыцы рагон ду- 
немæ фæндаг агуырдтой. 
Стæй уыдон дæр азылдысты цады былтыл уæлæмæ. Кæрæ- 
дзимæ бынтон дзырдуæндон нæма уыдысты, цыма хыл уыдысты 
’мæ нырма æрæджы бафидыдтой. Уæддæр-иу бадзырдтой кæ- 
рæдзимæ истытæ, худгæ дæр-иу бакодтой. 
— Мæ кувинаг барст фæуæд, Анычкæйы цы зæд-цы дуаг фæ- 
рынчын кодта, уыдонæн. 
Сидонæ йæм тигъмæ бакаст, йæ тьæпæн арм йæ уадулыл авæрдта. 
— Мæнæ нæ фæрынчын Анычкæ, уæд ма кæнæ федтаиккам 
кæрæдзийы, кæнæ — нал, — йæхи растгæнæгау адзырдта Балсæг, 
фæлæ, кæд бынтон не сраст кодта йæхи, уымæй цыма тæрсгæ 
фæкодта, уыйау ма бафтыдта йæ ныхасыл: — Хуыцау æй æнæниз 
уадзæд. 
Сидонæйæн йæ былтæ фæцъупп сты, стæй йæ сæр ныттылдта 
фæйнæрдæм æмæ ныууынæргъыдта: 
— Мгъу-гъу-гъу! Мæнæ ма гыццыл афæстиат стæм... Фæхи- 
цæн уыдаид уыцы æнæхайыры куырм тъанг. Куырмæй ноджы 
фыддæр, — дзырдта уыцы цыбыр хъуыдыйæдтæ Сидонæ, иуæй 
дзы иннæйы æхсæн æрлæуу-æрлæуу кодта, афтæмæй, цыма сын, 
сæ кæрæдзимæ куы баввахс уой, уымæй тарст. Стæй сæ куы 
ранымадта, уæд хъæрæй загъта: — Хъæугæ куы никæйуал кæны, 
уæд ма зайгæ цæмæн æркæны? Цæмæй адæмы тухæнæй мара, 
уый тыххæй?! Акæсæд-ма йæм исчи! 
• — Хъæуы, хъæуы, — уæддæр та загъта Балсæг. — Уый куынæ 
уыдаид, уæд нæ рагæпп кодтаис автобусæй, нæ фæтъæбæртт лас- 
таис дохтырагурæг. Махæй дæм чидæр дохтыры хуызæн нæ фæ- 
зындаид, æз æмæ Абысалæй. 

УДЫ ФÆЗИЛÆНТÆ 
221 
— Абысалы лæггæдтæ цæмæй бафиддзынæн! — йæ сæр æхсыз- 
гон тылд бакодта Сидонæ. 
— Æмæ сæ мæнæн бафыстай? — бахудти Балсæг. 
— Дæуæн дæр сæ нæ бафыстон, кæм сæ бафыстон дæуæн 
дæр! — цыдæр æмбæхст мидбылхудт бакодта Сидонæ, æмæ Бал- 
сæджы зæрдыл æрбалæууыд, — уæд, клубы æмдзæвгæ куы кас- 
ти, уæд дæр, цалынмæ кæсын нæ райдыдта, уæдмæ афтæ бахуд- 
ти. Æмæ цæхгæр фæлæууыди Балсæг: 
— Цæуыл дис кæнын, уый зоныс? 
Æмæ йæм Сидонæ дæр цæхгæр фездæхт: 
— Зæхх тымбыл кæй нæу, ууыл? 
— Зæхх тымбыл у, фæлæ... 
— Уæдæ хур нæу тымбыл? 
— Хур дæр тымбыл у. Дуне иууылдæр тымбыл у, гъо! 
— Уæдæ ма цы кæныс?! 
Ныхæй-ныхмæ лæууыдысты, афтæмæй дзырдтой кæрæдзимæ. 
Сæ фæрсты чи цыд, уыдон-иу сæм кæсынтыл фесты. Сæ лæуд 
хылгæнджыты лæуд уыд, афтæмæй сæ хылы хъæр нæ цыд. 
— Æмдзæвгæтæ нал фыссыс? 
Сидонæйæн йæ цæстытæ ’мæ йе ’рфгуытæ сызмæлыдысты, 
цыма сыл тымыгь сыстад, æнахуыр гыццыл æмæ карз тымыгъ, 
дæлæмæ рацыдысты йæ уылæнтæ, æмæ йæ былтæ дæр бахауды- 
сты уыцы карз тымыгъы: 
— Æмæ кæд фыстон?! 
— Куыд нæ фыстай?! — Гыццыл æм æввахсдæр балæууынмæ 
хъавыд, афтæмæй гыццыл дарддæр алæууыд Балсæг. 
— Нæ фыстон, — лæг йæ рæдыдыл куыд басæтта, афтæ загъта 
Сидонæ. Йæ цæсгом æрсабыр, кæмдæр уæлвæзы къæвда куыд 
рауара æмæ стæй уаргæ кæдæмдæр куыд ацæуа, уый хуызæн. 
— Уæдæ, мæнæ уый хæйрæджытæ ныффыстой, сауцæст æмæ 
сауæрфыг хæйрæджытæ?! 
Уо Ирыстон, хуссарæй цæгатмæ 
Æз дæуæн нывонд кæнын мæ сæр. 
Гъæ, тæхуды, армыдзаг дæ кадмæ 
Бафтау æмæ афтæмæй фæцæр! 
Æмæ та уыцы тымыгъ рахъазыд фæстæмæ йæ цæсгомыл Си- 
донæйæн, æмæ сау тæмæнтæ акалдта цæсгом. Йæ уæхсчытæ баз- 
мæлыдысты, хылгæнæджы змæлд бакодтой йæ уæхсчытæ. Æмæ 
йæ цæсгом Балсæгмæ фæцарæзта. 
— Фæлæуу-ма, фæлæуу, æмæ сæ æз скъуыдтæ куы ныккод- 
тон, уæд ма йæ ды кæм бакастæ?! Æви дын æй, цы хæйрæджыты 
кой кодтай, уыдон бацагътой дæ хъусы?! 
Æмæ йæм æввахсдæр балæууыди уæд Балсæг: 
— Ды мын æй бацагътай мæ хъусы, ды, дæхæдæг! Мæ хъусы 
мын æй бацагътай, æмæ мæ зæрдæмæ дзæнгæрæггæнгæ ацыд æмæ 

222 
ХУЫГАТЫ СЕРГЕЙ 
нал банцад йæ дзæнгæрæг кæнынæй. Нæ институты клубы йæ 
куы кастæ, уый дæ ферох и? 
— Диссаг! Диссаг, æмæ йæ хъуыды бакодтай? 
— Мæ зæрдæйы йæ дардтон æмæ йæ хъæрæй дзырдтон уынг- 
ты, æрра лæгау, кæд, зæгъын, фехъуысид йæ хицаумæ æмæ йæм 
фæзынид йæ хицау. 
— Диссаг, — ногæй та загъта Сидонæ. — Æз та афтæ ’нхъæлд- 
тон, æмæ дæ зæрдæйы хахнывты йеддæмæ ницæмæн и бынат. 
— Кæд, æз куы афынæй вæййын, уæд фестыс? Уыцы фыдбы- 
лызы уæлтæмæн, дам, æхсæвыгæтты агайы зæрдæтæ, — Сидо- 
нæйы ныхасмæ йæ хъус не ’рдардта Балсæг. 
— Иу фестад дæр — нал. Æмæ иу уæлтæмæн дæр. Мæ зæрдæ 
фесхъиудта, уо, куыд фесхъиудта мæ зæрдæ! 
Балсæг æм кæсгæйæ баззад. 
Сидонæ йæ къух систа, йæ дæллагхъуыр æй акодта, йæ тым- 
был роцъойæ йæ къухы уæларм æрæлхъывта. 
— Уыцы ныв мæ цæстыл куы ауайы, уæд мæ зæрдæ сцæйхауы 
мæ хъæлæсæй. 
— Цавæр ныв уыд, уагæры? 
Сидоиæ азылд æмæ, цыма цыдæр агуырдта, уыйау, зæхмæ 
кæсгæйæ, йæ сабыр къахдзæфтæй араст, сæ разы цы нарæг ас- 
тæрд фæндаг уыд, ууыл. Балсæг ма уæддæр лæууыд æмæ йæ 
фæстæ касти. 
— Чындзæхсæвы дыккаг бон, — дзырдта цæугæ-цæуын Си- 
донæ, — уым, уе стыр уаты, куы бадтысты уæхиуæттæ. Куы-иу 
фынг авæрдтой сæхицæн, куы-иу хъазт ацарæзтой. 
Балсæг батагъд кодта йæ фæстæ: 
— Цы-иу ацарæзтой, зæгъыс? 
— Хъазт. 
— Кæм «уым»? 
— Уæхимæ. Хъæуы. 
— Чи? 
— Уæхиуæттæ, æндæр чи. 
— Кæм ацарæзтой хъазт? 
— Уе стыр уаты, уым, — æнæбары худт бакодта Сидонæ. — 
Мæ ныхасы алыварс мæ куы ’рзилын кодтай! 
— Æмæ? 
— Уæд дын, де ’мхæрæфырт чи у, Афинæт, уый къухы иу 
тъæпæнтыхт газет, афтæмæй рауай-бауай кæны. Иуафон æм чи- 
дæр фæдзырдта тыргъæй. Уый йæ газет фынджы кæрон авæрд- 
та, йæхæдæг æддæмæ ауад. Æз æркастæн газетмæ. — «Рæстдзи- 
над». Цыдæр æхсызгон мын уыди, газет «Рæстдзинад» кæй уыди, 
уый — цыма дард кæдæмдæр ахаудтæн, хион-хæстæг мын кæм нæ 
уыди, ахæм ранмæ, æмæ мыл дзы мæнæ фæхæцæг разынд. Сис- 
тон æй, мæ зæрды йын райхалын уыд йæ тъæпæн тыхт, мæ зæр- 
ды дзы исты акæсын уыд, фæлæ йæ куыддæр иннæрдæм æрзылд- 
тон, афтæ ницуал ауыдтон — мæ цæстытæ куыд атартæ сты, уый 

УДЫ ФÆЗИЛÆНТÆ 
223 
ма базыдтон, æмæ мæ зæрдæ схаста. Хорз уыд, æмæ дыууæ боны 
дæргъы мæ хъуыры ницы ацыд, æндæра мын мæ худинаг нæ фæ- 
хастаиккой! — Сидонæйæн йæ былтæ атыппыр сты, стæй йæ сæр 
ныттылдта æмæ та ныууынæргъыдта: 
— Мбугъ-угъ-угъ! 
Уым иуцасдæр æнæдзургæ ацыд æмæ та райдыдта: 
— Газеты иннæ фарс уыд ме ’мдзæвгæ «Мæ рухс бæллиц», 
æмæ йæ тæккæ сæргондыл тъæпæнæй лæууыди дыууæ бындзы — 
сæ иу фыццаг дзырдыл, иннæ — æртыккаг. Астæуккаг дзырдыл 
куыд нæ нытътъæпæн и бындзы мард, уый стыр диссаг уыд. 
Цытътъæпæн сты, сæ базыртæ ныппака сты, сæ лыстæг къæхтæ 
радаргъ сты базырты бынæй. Уо ме сфæлдисæг! Уымæй ма æбу- 
алгъдæр ныв фендзæни адæймаг ацы дунейы?! Ме ’мдзæвгæйы 
сæргондыл, мæ царды сæргонд кæд хъуамæ райдыдтаид, уыцы 
бон! Газет мæ къухтæй куыд æрхауд, кæдæм æрхауд, уыдæттæн 
ницы базыдтон. Мæ цæстытæ бацъынд кодтон, афтæмæй куыв- 
тон, уыцы газет исчи куыд айса æмæ йæ куыд аппара. Фæлæ — 
марадз-зæгъай! Никуыдæм фехъуыст мæ куывд. Уæд мын цæ- 
мæннæ баххуыс кодта Хуыцау, мæ цæрæнбонты йæм уыцы иунæг 
хатт куы куывтон зæрдиагæй! Науæд мын æй цæмæ ныффыссын 
кодта?! Цæмæй мын дзы, мæ чындзæхсæвы бон, мæ цæсты раз 
бындзытæ марой, уый тыххæй?! Уый тыххæй мæ сыстын кодта 
мæ уатæй, уый тыххæй мын байста ме ’хсæв хуыссæг?! — Си- 
донæ фæлæууыд йæ дзурынæй дæр æмæ йæ цæуынæй дæр, цы- 
быр худт бакодта, иу улæфты дæргъæн худт. — Æмæ мæм 
æрхæццæ кодтой хуынимæ мæ тетрæдтæ. Æвæццæгæн, загътой — 
иу æхсæв дæр æнæ фысгæ ма фæуа! — Æмæ та ногæй бахудти. 
Ацы хатт ноджы цыбырдæр рауади йæ худт. — Æз дæр сæ рай- 
стон æмæ сæ ныскъуыдтæ кодтон. 
— Куыд сæ ныскъуыдтæ кодтай?!. — Йæ дыууæ армы дæр æм 
фæфæлдæхта Балсæг, йæ хистæр æнгуылдзтæ схъæлæй аззадысты. 
— Мæнæ афтæ. — Сидонæ фыдæнæнгæнæгау йæ иу арм ин- 
нæйы мидæг акодта æмæ сыздыхтытæ кодта йæ къухтæ. 
— Се скъуыдтæ цы фесты?! 
— Баныхасынмæ сæ ма хъавай, — бахудæгау та кодта Сидонæ. 
— Агуындæ Ацæмæзы уадындзы схъистæ куыд баныхæста, афтæ 
сæ ма хъавай баныхасынмæ? Æниу мын бахатыр кæнæд Ацæмæз 
— уымæн сызгъæрин уадындз уыди, мæнæн та хуымæтæджы хъу- 
лон-мулон гæххæтты сыфтæ уыдысты æрмæст. 
— Гъомæ уæддæр цы фесты се скъуыдтæ? 
— Уым æдде кæрты дыууæ лæппуйы иу сау аджы бын арт 
кодтой, ныггуыбыр сты дыууæйæ дæр æмæ фæйнæрдыгæй фу 
кодтой аджы бынмæ. Æвæццæгæн, нæ хæцыди сæ арт. Уæд æз 
дæр æргуыбыр кодтон æмæ сæ уыцы скъуыдтæ-пырхытæй арты 
цæсты атъыстон. Мæхæдæг лæууыдтæн æмæ, куыд сыгъдысты, 
сугтыл сæ арт куыд схъазыди, уымæ кастæн. Феххуыс уын сты 
ме ’мдзæвгæтæ — уæ арт уын схæцын кодтой. Æз лæугæйæ баз- 

224 ХУЫГАТЫ СЕРГЕЙ 
задтæн, мидæмæ мæ нал фæндыди. Лæппутæй-иу мæм куы сæ иу 
скасти, куы — се ’ннæ. Æвæццæгæн, дис кодтой, ома цы ’рцыд 
ацы ног чындзыл, нæ уæлхъус лæугæйæ цы баззади! 
Æмæ ницæмæйуал бафарста Балсæг. Лæууыд æмæ та-иу æм 
иу хъуыды фæзынд, йæ фæзынд-иу ын æхсызгон кæмæн нæ уыд, 
ахæм хъуыды: уыцы тетрæдтæн ахæм æнауæрдон митæ чи бакод- 
та, уый æнæуи дæр истæуыл бацауæрда! Æмæ, дам, ацы фыс- 
джытæн — цыфæнды фыссæд, зарджытæ фысса, хъарджытæ фыс- 
са — сæ зонд зæндтимæ нæу. Кæцырдæм фæуыдзысты, уый сæ- 
хæдæг дæр нæ зонынц. Зæрдæ, дам, у сæ хъуыддаггæнæг. Сæр, 
дам, сæм фарсты нæу. Æмæ сæр фарсты кæм нæ уа, уым хъуыд- 
дæгтæ рæстмæ ацæуой?! 
Сидонæ уыдта — Балсæг тыхсти. Тамако-иу сдымдта, схуы- 
фыд-иу æмæ-иу аппæрста тамако, фæлæ та-иу йæ къухтæ, цыма, 
сæхи цы фæкодтаиккой, уый нæ зыдтой, уыйау ног тамако сис- 
той дзыппæй æмæ та-иу æй сдымдта. Мæсты-иу куы уыди истæ- 
уыл, уæд тамакойæ хуыфгæ кодта — уый бафиппайдта Сидонæ. 
Æмæ йæм диссаг каст — афтæ никуы федта, стæй никуы фехъуы- 
ста. Æмæ тамако та, æрмæст, мæсты куы кодта, уæд дымдта, 
æмæ йын ууыл дæр дис кодта. 
Уый раджы уыд, уыцы бон. Уартæ кæд уыди! Уæд æм цы 
касти, уый цæмæй зыдта! Уый фæстæдæр æрцыди, бирæ фæстæ- 
дæр. Æмæ йыл цы ’рцыди, уыйразмæ ма исты уыди, уæвгæ?! 
Нæ, ницы уыди уыйразмæ, афтид уыд дуне, æмæ афтид дунейы 
цы хъуамæ æрцæуа! 
Уæд æгæр афæстиат и куысты. Иннæ изæрты, уый куы ацæуы, 
уæд ацæуы Сидонæ дæр, афтæ, фæтчыгъæдæн, гыццыл ма афæс- 
тиат уæд, æндæр уайтагъд цæуыныл фæвæййы. Ацы хатт нæ тагъд 
кодта. Ацы хатт сагъæстæ ’мæ хъуыдытæ æмхæццæ кодтой йæ 
зæрдæйы дæр æмæ йæ сæры дæр, æмæ уыдонимæ куыд ацыдаид, 
кæдæм ацыдаид! Уæддæр иуафон сыстад, йе стъолыл цы гæх- 
хæттытæ уыд, уыдон асæртæ кодта æмæ рацыди. Асинтыл куыд 
æрцæйуади, афтæ йæ зæрдыл æрбалæууыд уыцы изæр. Ныр ыл 
иу мæйы бæрц цæудзæни. Уæд дæр афтæ афæстиат и куысты. 
Кусгæ нæ кодта æмæ куыстыл нæ афæстиат и, фæлæ ма машинæ 
уым уыд, æмæ куыд ацыдаид! Йæхицæн исты ’фсæнттæ фæкæ- 
ны, цалынмæ машинæ уым вæййы, уæдмæ. Стæй, машинæ куы 
ацæуы, уæд æй æфсæнттæ кæныны сæр нал фæхъæуы. Йе стъол 
афснайы æмæ цæуыныл фæвæййы. Æмæ афтæ куы рацæйцыди 
тыргъы, уæд фæфæнд кодта — цæй æмæ, сывæллæттыл акæна 
йæ фæндаг! Уым нал уыдзысты, ууыл æппындæр гуырысхо нæ 
кодта, фæлæ — уæддæр. Дуарыл бахæцдзæн, дуар ма гом уы- 
дзæн, кæрты дуар, æмæ гом дуарæй бакæсдзæн мидæмæ, кæртмæ. 
•Уыйæппæт сывæллæттæ кæм фæрадугъ-бадугъ кæнынц, уырдæм. 
Йæхи хуртæ нырма афтæ радугъ-бадугъхъом нæма сты, фæлæ 
уыдон дæр уым вæййынц бон-изæрмæ æмæ йын, чи зоны, фен- 
цондæр уа. Æниу, цынæ вæййы! Чи зоны ма уым дæр сты. Чи 

УДЫ ФÆЗИЛÆНТÆ 
225 
зоны, афæстиат и йæ куысты. Чи зоны йæм уæлæмæ дæр фæ- 
дзырдтой, хицауадмæ. Æмæ цы хорз уаид нæ фæлæ, уым ма сæ 
куы баййафид, уæд! Йæ дыууæ цонгыл сæ сæвæрид æмæ сæ 
хæссид æмæ хæссид, æмæ сын истытæ дзурид æмæ дзурид! Фæлæ 
нæй — фескъуыд йæ хъуыды: уæд æрбадзырдтаид. Ахæм рæс- 
тæджы æнæ ’рбадзургæ никуы фæвæййы. Æмæ та уæд йæ зæр- 
дыл æрбалæууыди кæцæйдæр: уый цур сыл афтæ æхсызгонæй, 
куыд æй фæнды, афтæ цин кæнын никуы сфæразы, Балсæджы 
цур. Стæй йæ фæндгæ дæр нæ кæны. Нæ йæм цæуы, уый цур йæ 
зæрдæ раргом кæна сывæллæттæн, уый. Цыма сæ фыд уый нæу, 
цыма сæ фыд æндæр исчи у. Æмæ сæ ныр хæссид æмæ сыл цин 
кæнид, цас æй фæнды, уыйас. 
Сывæллæтты хæдзары уæле цы цæхгæрмæ уынг и, уырдæм 
куы ныххæццæ и, уæд ауыдта — куыд ауыдта, уый нæ бамбæр- 
ста, цыма цæугæ дæр гуыбырæй кодта, цыма кæсгæ дæр æрмæст 
йæ развæндагмæ кодта, æндæр цыма иуырдæм дæр нæ каст æмæ 
иннæрдæм дæр, уæд куыд ауыдта? Фæлæ ауыдта — мæнæ, фæн- 
дагæн рахизæрдыгæй цы стыр хæдзар и, уымæн йæ рудзгуытæй 
иу уыди хæрз тыгъд æмæ уыцы тыгъд, рудзынгæй зындысты 
дыууæйæ: нæлгоймаг æмæ сылгоймаг. Нæлгоймаг йæ риу æр- 
уагъта рудзынджы дæлвæйнæгмæ, сылгоймаг та куыддæр иу фар- 
сæй æрбауагъта йæхи æмæ йæ риу æрæнцади нæлгоймаджы фæ- 
сонтыл. Йæ цæстытæ сыл андæгъдысты, йæ развæндагмæ ма 
æркæса, уый йæ бон нал уыд, стæй йæ фæндгæ дæр нал кодта 
йæ развæндагмæ кæсын. Уымæн æмæ нæлгоймаг уыди уый. Адæм 
кæуылты фæцæйцæуынц, уымæй машинæты цæуæнмæ цы æрхи- 
зæн уыд, уый нæ федта — куыд ма йæ федтаид! Йæ къах æгæр 
куы аирвæзт бынмæ, уæд йæ уæраг фæтасыд, йæ фæстæ фæта- 
сыд иннæ уæраг дæр æмæ зæхмæ ахаста йæ уæраджы къоппатæ, 
стæй адæргъ и зæххыл бынтондæр. Куы ахауд, уæд ын исдуг 
цыма æхсызгон уыди, кæй ахауди, уый, фæлæ йæм уайтагъд 
бахъардта йæ уæрджыты дудгæ рыст. Ныцъцъæхахст кæна, уымæ 
йæ бирæ нал бахъуыд, йæ уæллаг дæндæгтæй йæ бинаг былыл 
иыххæцыд æмæ иу каст скодта рудзынгмæ. Уыдон сæ лæуды 
кой кодтой. Сылгоймаг цæуылдæр худти — йæ былтæ айтынг 
сты. Лæг нæ худти, æнæуи йæ сæр тылдта сылгоймаджы худтмæ. 
Æмæ уæд схæцыд йæхиуыл, слæууыд, æркасти йæхимæ. Йæ 
уæрджыты къоппатæн сæ царм астыгъдтытæ ис æмæ сыл сырх- 
сырхид туджы æртæхтæ фæрдгуытæй бадти. Æмæ нал баурæд- 
та йæ кæуын. Слæууыди кæйдæр уынджы астæу æмæ куыдта. 
Иæ цæстытæ ’мæ æрфгуыты тарæй йæ уадултыл æрфæд кодтой 
йæ цæссыгтæ, цыма æрхы тарфы фæрсæй-фæрстæм дыууæ суа- 
Доиы сабузта æмæ сæ разы цъæх æрдузыл акалдысты уыцы 
таучелæй. 
Лæууыд æмæ куыдта, афтæмæй йæ æрæййæфта Балсæг: сы- 
вæллæттæ ныллæууыдысты — Æдзийыл ацæуæм æмæ уый дæр 
саевæрæм машинæйы. 
15 Хуыгаты Сергей 

226 ХУЫГАТЫ СЕРГЕЙ 
— Æдзи афонмæ хæдзары и! — дзырдта сын Балсæг. — Афонмæ 
бады æмæ цай цымы. Æмæ ’нхъæлмæ кæсы махмæ. 
Нæй, сæ кæуын сæ былалгьмæ схæццæ — Æдзийыл ацæуæм. 
Уæд цæмæн ныллæууыдысты иннæ изæрты уæлдай?! Цæмæн 
фæфæнд кодта йæхæдæг дæр, сывæллæттыл ацæуа? Уым нал 
уыдзысты, уый хорз куы зыдта! 
Фæлæ, о, ацы æнæбамбаргæ дуне! 
Куыддæр ыл йæ цæстытæ схæцыдысты машинæйы хуылфæй, 
афтæ йæ базыдта Балсæг æмæ йыл дис бафтыд: ам цы ми кæны?! 
Машинæ фæуромын кодта — æрхъæцмæ нал хъæцыд — ныддугъ 
æм ласта. 
— Ам цы ми кæныс, Сидонæ? — йæ цæстытæ йыл æрхаста. 
Йæ урс уæрджытыл ын туджы æртæхтæ куы ауыдта, уæд йæ 
разы дзуццæджы æрбадти, йæ къухмæрзæн фелвæста, йæ уæр- 
джыты туг ын дзы æрсæрфта. Уæлæмæ йæм скасти. — Цы ми 
кæныс ам?! 
— Мæнæ лæууын, — йæ кæуын фæуагъта уый. 
— Лæууыс, уый æз дæр уынын. Фæлæ цæмæ лæууыс? Цæмæ 
ма цыдтæ?! Сывæллæтты æз акæндзынæн, уый нæ зыдтай?! — 
Йæ фæрстытæ æгæр гуымыдзадзæф уыдысты, уый æмбæрста, 
фæлæ йæхи нæ урæдта. Уæдæ йын уыдон цыхуызæн лæудтытæ 
сты кæйдæр уынджы астæу?! — Цом машинæмæ, — фестад Бал- 
сæг, — æмæ дохтырыл ауайæм. Уæд та дын исты хæрам бахаста 
уынджы рыг дæ тугмæ. Бон-изæрмæ йыл цыхуызæн машинæ нæ 
ацæуы æмæ йыл цыхуызæн къах не ’рлæууы! 
— Цом, — загъта Сидонæ дæр. — Нæхимæ цом, дохтыртæм мæ 
ницы хъуыддаг и. 
— Омæ дæм дохтыртæ фæкæсдзысты, уымæй цæмæй тæрсыс? 
— Ницæмæй. 
— Уæдæ цом. 
— Нæ цæуын. 
— Цæмæннæ? 
Сидонæ ницыуал сдзырдта, стæй йæм ницыуал сдзурдзæн, 
уый зыдта Балсæг. Бакасти йæм. Йæ зæнгты фæтасæнтæ размæ 
къæдзæй баззадысты, æвæццæгæн ын рыстысты æмæ йæ раст 
слæууæн нæ уыд. Æмæ йын уæд йæ цонг йæ астæуыл æрбатыхта 
æмæ йæ хæссæгау бакодта машинæмæ. Сывæллæттæ, мад йæхæ- 
дæг нæ цæуы, уый куы федтой, уæд ныцъцъæхахст кодтой, сæхи 
йæм раппæрстой. Уый сæ йæ хъæбысы æрбакодта, йæ цæнгтæ 
сыл æрбатыхта æмæ-иу куы сæ иуы хъусы бадзырдта цыдæртæ, 
куы се ’ннæйы хъусы, цыма сын канд шофыр æмæ Балсæгæй не 
’мбæхста, цы сын дзырдта, уый, фæлæ сæ кæрæдзийæ дæр. 
Хæдзары дæр не сиу и сæ ныхас. Сидонæ дыууæ сывæллоны 
æхсæн диваныл куы ’рбадти, уæд Балсæг загъта: 
— Цон, Зениткæмæ суайон, — сæ сæрмæ чи царди, уыдоны 
чызг рынчындоны куыста. — Уый дын уæддæр фæкæса дæ уæр- 
джытæм. 

УДЫ ФÆЗИЛÆНТÆ 
227 
— Кæд дæхи истæмæн хъæуы, уæд æм суай, мæн ницæмæн 
хъæуы. 
— Цæмæй дзы тæрсыс? 
— Ницæмæй. 
— Уый дын сæ дзæбæх бабæттид. 
— Мæхæдæг сæ бабæтдзынæн. 
— Омæ ды дохтыр дæ?! 
— Нæ дæн дохтыр æмæ цы! Адæм се ’ппæт дохтыртæ сты?! 
Балсæг арф ныуулæфыд, сыстад æмæ тасы дзаг хъарм дон 
æрбахаста, йæ цъындатæ ласынмæ йын феххуыс кодта. 
— Кæмдæр нæм йод уыди. 
— Уæртæ хинайæны. 
Балсæг рахаста йоды авг. Сидонæ айста авг. 
— Бузныг. Гъеныр мæ мæхи бар уадз. — Цыдæр уазал уыдыс- 
гы уыцы ныхæстæ æмæ хъыг уыдысты Балсæгæн. Лæууыди 
иуварс, йæ сæр йæ риуыл æруагъта æмæ æнкъардæй каст, Си- 
донæ йæ къабайы фæдджитыл йæ уæраджы сæртæм куыд схæ- 
цыд, йæ уæрджыты къоппатæ кæрæдзимæ куыд æрбангом кодта, 
хъарм дон æмæ сæ сапонæй куыд æхсадта, уымæ. Кæд-иу къа- 
байы лæгъз фæдджитæ æгæр фæуæлиау сты, уæд-иу сыл уыр- 
дыгмæ æрхæцыд. Æмæ-иу уый дæр хъыг уыди Балсæгæн — уымæй 
сæ æмбæхсы йæ зæнгтæ æмæ сæ цæмæ ’мбæхсы уымæй?! 
Сывæллæттæ йæ фæйнæ фарс бадтысты, сæ къубæлттæ ный- 
ивæзтой, сæ цæстытæ ныджджыгъгъытт сты мады къухтæм, цыма 
йæ цæф уæрджытимæ нæ архайдта, фæлæ исты диссаг равди- 
сынмæ хъавыди, æрмæст уыдон кæй хъуамæ федтаиккой дыу- 
уæйæ, ахæм диссаг. 
Стæй тас ахаста Балсæг. Фæстæмæ куы ’рбаздæхт, уæд та 
æрдзуццæг кодта йæ разы æмæ ныр та, бинты урс уадздзаг куыд 
таучелæй тыхта йæ уæрджытыл, уымæ касти. Касти, æмæ сыл 
цыма æгæр бирæ тыхта, афтæ йæм зынд æмæ, бинты кой не 
скодта, фæлæ дзы сирвæзт: 
— Гъомæ куыд фæкалдтæ?! 
Æмæ, цыма зонгæ кодта, афтæ йæ афæрсдзæн, æнæ афæрсгæ 
йæ нæ ныууадздзæн афтæ, æмæ развæлгъау сцæттæ кодта дзуапп, 
уыйау скъæрцц кодта: 
— Куыд фæкалдтæн, куы — дзæбæх. 
Цыма йын йæ мастыл цæхх айзæрста — дзæбæх, дам! Уæд, 
куыд дзæбæх, чердæм дзæбæх уæд?! Æмæ та нал баурæдта йæхи: 
— Кæдæм дзы калдтæ уыцы лæгъз уынджы?! 
Æмæ уыцы фарстæн фæлмæндæр разынди йæ дзуапп Сидо- 
нæйæн: 
— Мæ размæ нал æркастæн, æвæццæгæн, æмæ мæ развæндаг 
нал ауыдтон. 
— Уæдæ кæдæм кастæ?!. 
— Нæ зонын, кæдæм кастæн! — стæй цæхгæр фездæхта йæ 
ныхас: — Гъеныр, ахаудтæн, мæ уæрджытæ ныппырх кодтон, 

228 
ХУЫГАТЫ СЕРГЕЙ 
æмæ мын тæригъæд нæ кæны, фæлæ мын мæ хурхы хуынкъ скодта 
йæ рафæрс-бафæрсæй! Цыхуызæн лæг дæ, цы! 
— Тæригъæд дын кæнын æмæ дæ рафæрс-бафæрс дæр уымæн 
кæнын. Мæ зæрдæ дыл риссы! 
— Æз ахæм тæригъæд никуы федтон. Тæригъæд кæмæн фæ- 
кæнынц, уый сæ быны не скæнынц æмæ йын йæ уд не сласынц 
йæ хурхæй! — комкоммæ йæм хылкъахæджы каст бакодта Си- 
донæ. 
Ацы хатт та Балсæг ницыуал сдзырдта. Æмæ уæд цыдæр загъд- 
къахæджы хъæлæсæй загъта Сидонæ йæхæдæг: 
— Боныфæстагмæ, мæхи уæрджытæ сты. Чи зоны, куы сæ 
ныццавтаин, афтæ мæ фæндыд. Кæй цы хъæуы?! 
Балсæджы сæры фæзынд иу фæнд: цæй æмæ хъазынмæ азда- 
ха ацы æнæхайыр ныхас: бахуда æмæ худгæ-худын бадзура Си- 
донæмæ — нæннæ, уыдон иунæг дæу не сты, уыцы уæрджытæ, 
уыдон махæн иумæйаг уæрджытæ сты. Фæлæ, йæ фæндæй ницы 
рауайдзæн, уый бамбæрста. Иуæй, уый, æмæ худын не сфæраз- 
дзæн, стæй, зæгъæм, худын сфæрæзта, уæддæр æм уыцы ны- 
хæстæ зæгъыны хъару нæ разындаид. Æмæ сыстад æмæ йæхи- 
уыл дуары ’рдæм ахæцыд — ахиза æддæмæ, тамако адыма. 
Куысты цалдæр боны нæ уыди, æмæ куыд уыдаид, хæдзары 
мидæг дæр æнцæйтты куы цыди! Балсæг-иу æй райсом дæр йæ 
уаты ныууагъта, хæринаг дæр-иу ын йæ разы авæрдта, сывæл- 
лæтты дæр-иу йæхæдæг ацæттæ кодта. Сихорыл дæр-иу æм æнæ 
’рбауайгæ никуы фæци. 
Æмæ-иу хуыссыди йæ фæлмæн хуыссæны бон-изæрмæ. Исты 
газеттæ ’мæ-иу журналтæ рафæлдах-бафæлдах кодта. Кæсын йæ 
зæрдæ нæ агуырдта æмæ куыд бакастаид афтæмæй! Стæй-иу сæ, 
йæ разы цы гыццыл стъолæй райста, уырдæм баппæрста фæс- 
тæмæ, йæ цæстытæ-иу æхсызгон цъынд бакодта æмæ-иу уым ба- 
лæууыди, куысты. Фыццаг-иу ауыдта машинæ, стæй — йæхи. 
Рудзынгæмбæрзæны фарсмæ лæууы æмæ рудзынгæй кæсы, æмæ 
йæм хатт афтæ фæзыны, цыма йæм машинæ йæхæдæг дæр кæсы, 
æмæ йын уæд æхсызгон вæййы, афтæ йæм куы фæзыны, уæд. 
Худгæ дæр бакæны машинæмæ. Йæ фæстæ стъолыл йæ куыс- 
тытæ пырхытæй лæууынц, фæлæ сæм йæ къух нæ тасы. Куыд 
ныууадза уыцы машинæмæ кæсын, куыд азила æмæ скъолайы 
чиныджы фæлварæнтыл куыд ныггуыбыр уа! Ацы царды стыр 
фæлварæнтæй уыцы ницы-мацы фæлварæнтæм куыд аздæха?.. 
Уыдонмæ йæ ’вдæлы! Ницыуал ын æнтысы. Æмæ йæм бадзуры 
Сæхæм дæр. Иу къухфыст дæр афойнадыл нал арвыста типогра- 
фимæ, æмгъуыдæй ахизы. Æмæ йæм хыл нæ фæкæны Сæхæм, 
сбадын æй кæны æмæ сабыр фæныхас кæны йемæ. Йæхæдæг та 
йæм бакæсы, стæй та йæм ноджыдæр бакæсы. Æмæ уый та мæс- 
ты кæны, Сидонæ — уæдæ йын уыдон цы митæ сты! Аххосджын 
у — фæхыл æм кæн æмæ уа! 
Уæд та искуы иуырдæм куы ’рхауид. Куы ахицæн уаид. Фæлæ 

УДЫ ФÆЗИЛÆНТÆ 
229 
куыд ахицæн уыдзæн?! Стæй цы цæрдтытæ тондзæн иунæгæй 
дыууæ сывæллонимæ?! Науæд уый цы ми кæндзæн, Балсæг? Йæ 
зæрдæ йæ хаты — нал ацæудзæн сæ цард. Уæддæр ма цæуылдæр 
йæ зæрдæ дары. Дзургæ дæр æм уымæн ницы кæны. Ома, ма йæ 
знæт кæнон, уадз æмæ, ома, йæ тыфылтæ скала. Стæй кæд æрса- 
быр уаид. Æмæ та уæззау-уæззау бафæлдæхы йæ уаты. Лæгæй 
хорз лæг у, цы ма вæййы! Фæлæ хорз лæгтæ бирæ и, уый та 
иунæг хъуамæ уа, ацы дунейы зыбыты иунæг. Æмæ уыцы иунæг 
нæу. Дард у уыцы иунæгмæ, тынг дард æм у. Æниу æм йæхæдæг 
дæр хæстæгдæр нæу, йæхæдæг дæр æм афтæ дард у уыцы 
иунæгмæ, чи зоны йæм дарддæрдæр у ноджы. 
Уæд стыр хицæуттæй чидæр амард — кæцы сæ уыди, уый нал 
хъуыды кæны — фæдыл-фæдыл мардысты уыцы рæстæджы æмæ 
йæ нæ бахъуыды кодта. Æмæ-иу сæ уæд иууылдæр, уыцы стыр 
хæдзары чи куыста, уыдоны залмæ бамбырд кодтой, амы хица- 
уадæй-иу сæм исчитæ дæр бауад, саударæн æмбырд-иу акодтой. 
Афтæ алыхатт дæр. Бандæттæ се ’ппæты фаг кæм уыдаиккой, 
æмæ-иу сæ фылдæр лæугæ кодта. Уый дæр-иу алыхатт дæр лæугæ 
кодта, Сидонæ. Уыцы хатт дзы уæлдай бирæ адæм уыди. Лæу- 
джытæ кæрæдзийы балхъывтой. Уый дæр балхъывтой. Иуцалдæ- 
рæй раныхас кодтой, стæй сæхгæдтой æмбырд æмæ базмæлыды- 
сты. Уый дæр базмæлыд, Сидонæ дæр, æмæ уæд ауыдта — йæ 
фæстæ иуырдыгæй кæд нæ лæууыди уый! Йæ цонг йæ фæрсчы- 
тæм кæмæн балхъывтой Сидонæйæн, уый! Исдуг йæ цæсгом сырх 
кæнынмæ фæци, стæй цыма уæлгоммæ ахауд æмæ йæ къæбут 
дойнагдурмæ æрхаста, уыйау судзгæ цæхæртæ акалд йæ цæсты- 
тæй. Йæ бынатæй фезмæла, уый йæ бон нал уыд. Йæ алыварс чи 
лæууыд, уыдон ацыдысты. Уый дæр ацыди. Азылди ’мæ ацыди. 
Йæ цонг ын кæдæм æрбалхъывтой лæууæг адæм, уый цыдæр- 
хуызон хъармæй баззад, æмæ дзы цыдæр рухс стъæлфæнтæ тах- 
ти зæрдæмæ. Æмæ лæууыди. Куы-иу йæ иу къухыл схæцыд, куы 
— йе ’ннæ къухыл, цыма хонгæ кафт кодта. 
Куыд рацыд, уый нæ бахъуыды кодта. Фæлæ йæ бынаты куыд 
æрлæууыд æмæ йын, уый цонг кæдæм хæццæ кодта, уый йæ 
армы тъæпæнæй куыд æрысгар-æрысгар кодта, уый хъуыды кæны. 
Исдуг æм ахæм фæнд æрцыд — кофтæйы тары атъысса йæ арм 
æмæ йæ уыцы ран æрæвæра, кæдæм ын хæццæ кодта йæ цонг, 
уыцы тæккæ ран. Æмæ йыл афтæ хæца. Фæлæ йæхи ныуурæдта 
— уæд та исчи ’рбауади, уæд афтæ нæ зæгъдзæн: «Уыдон та дын 
цыхуызæн митæ сты?!» 
Æмæ сæм уыцы æхсæв æрцыди уыцы ныхас дæр. Æнæрцæ- 
угæ йын нæ уыди æмæ æрцыди. Æмæ йæ, иуæй, фæндгæ кодта — 
куы ’рцæуид! Иннæмæй та дзы тæрсгæ кодта. Уæддæр æм 
æрхъæцмæ нал хъæцыд. Уый йæхи уаты куыста, Балсæг, иу ар- 
хитекторимæ дыууæйæ цыдæр хæдзары нывæстыл куыстой. Æмæ- 
иу æхсæв кæд æмæ кæдмæ фæбадт! Хахнывтæ-иу арæзта, нымад- 
та-иу. Сидонæ-иу ын йæ мидвынæймæ ’мбæрста йе змæлд. Стæй- 

230 
ХУЫГАТЫ СЕРГЕЙ 
иу схуыссыд уым, йæхи уаты. Æвæццæгæн-иу Сидонæйæн тæ- 
ригъæд кодта — куы райхъал уа! 
Уыцы æхсæв дæр — афтæ. Балсæг куыста. Сидонæ дæр, сæ 
уаты цы гыццыл стъол уыд, уымæ рагуыбыр кодта сынтæгæй, 
йемæ цы чиныджы къухфыст æрхаста, уый рафæлдах-бафæлдах 
кодта. Кæм-иу дзы цæмæдæр бавнæлдта ручкæйы бырынкъæй, 
кæм — нæ. Йæ гæрстæ ласт уыдысты, афтид æхсæвхуыссæн хæ- 
доны, кæннод, хуыссæг æй бирæ нæ бауадздзæн, уый зыдта, 
ахсдзæни та йæ, æмæ йæ уæд йæ гæрстæ ласын куыд нал хъæуа. 
Куыддæр йæ рухс ахуыссын кодта æмæ йæхи уыцы æхсызго- 
нæй ауагъта сынтæджы, афтæ йæ фæлмæн дзабырты фæлмæн 
къахдзæфтæгæнгæ ’рбацыд Балсæг, йæхи сынтæгмæ бацыд, 
æрбадт сынтæджы кæрон. Æмæ сонт бадт ракодта Сидонæ, рухс 
асыгъта — уый дæр сонт сыгъд, бакаст Балсæгмæ — сонт каст 
уый дæр. Æмæ кæрæдзимæ кастысты: Балсæг — Сидонæмæ, Си- 
донæ — Балсæгмæ. Балсæг — йе ’нкъард, йæ фæлмæн цæстытæй, 
Сидонæ, йæ цæстыты тар æмæ йе ’рфгуыты тар æрмынæг сты, 
афтæмæй. 
— Сидонæ! — бадзырдта йæм Балсæг æмæ æрсабыр. 
Уый йæм дзургæ ницы скодта, йæ сæр уæззау æнкъуыст 6а- 
кодта æмæ æрлæууыд. 
— Цы кæныс, Сидонæ? 
— Кæнын цыдæр. Æмæ мæ ма фæрс, цы кæнын, уымæй, Уыйас 
дæ хорзæх мæ уæд. 
— Уæддæр? 
— Мæхæдæг дæр æй нæ зонын. Цы дын зæгъон, уый дæр нæ 
зонын. Мæхи фæндæй дзы ницы и. Æвæццæгæн мын Хуыцауы 
фæнд у афтæ. 
— Куыд? Куыд дын у Хуыцауы фæнд?! 
— Хуыцау мæ æнамонд фæндагыл бафтыдта, фыдвæндагыл 
мæ бафтыдта — зонын æй, фæлæ мын æдзæугæ нæй. Уый мæ 
фæндаг у, мæ царды фæндаг. Дзыназы мæм, хъуамæ йыл ацæ- 
уон. Кæннод мæм цæрæнбонты дзыназдзæн. Æмæ уый дзына- 
зынмæ цæрæн куыд и?! 
— Кæдæм цæуы уыцы фæндаг? 
— Нæ зонын. 
— Кæмæ дæ кæны уыцы фæндаг? 
— Никæмæ. Цъысыммæ. 
Балсæг йæ цæстытæ ’рцъынд кодта, уæззау улæфыд, афтæ- 
мæй бадти. Бадти Сидонæ дæр, куыд фестад, йæ хæдоны тарыл 
иуварс куыд ахæцыд æмæ йæ тымбыл риуы фарс ахъаззаг кæй 
каст хæдоны къæрттæй, уый нæ ахста йæ цæст. Бадт æмæ 
æнхъæлмæ каст, цы зæгъдзæн Балсæг. Цы сдзурдзæн, цы схау- 
дэæн йæ дзыхæй?! Хаттæй-хатт-иу æй ацахста Балсæджы тæ- 
ригъæд, банкъардта-иу уыцы тæригъæд йе ’ппæт уд æмæ йе ’ппæт 
буарæй дæр. Бамбæрста-иу, куыд тынг æй фæнды, уыимæ, Сидо- 
нæимæ фæрсæй-фæрстæм йæхи куы æруадзид, уый. Фæлæ ма 

УДЫ ФÆЗИЛÆНТÆ 
231 
уый гæнæн куыд и?! Иу дæ зæрдæйы лæууæд, иннæ та дæ тæккæ 
фарсмæ æруадза йæхи?! Æмæ йын адджын мондæгтæ æвзарын 
кæнай, дæхæдæг уыцы адджын мондæгтæн мацы æвзар, афтæ- 
мæй?! Дæхи кæимæ фæнда уыцы адджын мондæгтæ æвзарын, 
уый та дард кæмдæр уа?! Уымæй ма стырдæр фыдгæнд разын- 
дзæн ацы дунейы?! 
— Æмæ ма куыд адих уыдзыстæм мах, мах куы баиу стæм, нæ 
удтæ куы баиу сты, нæ фæндтæ куы баиу сты? Нæ дыууæ цар- 
дæй иу цард куы рауад, уæд ма йæ фæстæмæ куыд адих кæндзы- 
стæм дыууæ цардыл? Уый гæнæн ма куыд ис?! 
— Нæ зонын. 
— Стæй куыд цæрдзынæ ды? Куыд цæрдзын&н æз? Куыд 
цæрдзысты Залдуз æмæ Дзамболат? Æви уыдоны сидзæрдонмæ 
ратдзыстæм, нæхи удты монцтæн цагъайрæгтæй ныллæудзыстæм 
æмæ фæйнæ кæйдæры рæвдауынмæ сараздзыстæм нæ зæрдæтæ?! 
Æниу, уыдæттæ дзырддаг нал сты. Фæлæ дæ уый рох макуы уæд 
— æз дæ уарзгæ кæнын. Дæуыл хъæцы мæ зæрдæ мæнæн. Æмæ 
мын æндæр никæуылуал фæхъæцдзæн, æмæ куыд цæрдзынæн 
афтæмæй?! Æз дæр æй зонын — уарзт æмæ хъуыды кæрæдзийы 
никуы бамбæрстой, никуы дæр æмбаргæ бакæндзысты кæрæ- 
дзийы. Фæлæ уæддæр ахъуыды кæн, — уыцы ныхæсты фæстæ 
сыстад æмæ фæцæйцыд, — размæ агуыбыр уыцы стыр, æмæ йæм 
кæсгæйæ баззади Сидонæ. Нырмæ йæм афтæ стыр никуыма фæ- 
касти. Дуары хæцæнмæ куы бавнæлдта, уæд ма иу каст ракодта 
фæстæмæ. — Ахъуыды кæн. Цы уыдзысты Залдуз æмæ Дзамбо- 
лат? Нæ астæу мæнг бынат куы фæзына — фыдбын у уыцы мæнг 
бынат, ууылты рахиз-бахиз сæ куы бахъæуа дыууæрдæм... 
Æмæ ацыди. Йæ зæгъинаг кæронмæ нал загъта. Æмæ йæ хъæугæ 
дæр нал кодта зæгъын — афтæ фæкаст Сидонæмæ. 
Уый сæрды райдианы уыд уартæ. Уæд бон йæ тæккæ тынгыл 
уыд. Ныр та зымæг уыд йæ тынгыл, æмæ бонæй ницыуал баззад. 
Скаст æмæ ныккасты йеддæмæ ницыуал уыд бон. Йæ райдиан 
дæр ын ивæзта йæхирдæм æхсæв æмæ йæ кæрон дæр æмæ бо- 
нæй-бон кадавардæр кодта бон. 
Æдде афтæ зынд, цыма уадиссагæй ницы ’рцыди се ’хсæн. 
Цыма, Балсæг цы мæнджы кой кодта, се ’хсæн цы мæнгæн тарст 
фæзынынæй, уый нæ фæзынд. Райсом-иу цай куы иумæ ацымд- 
той, куы — хицæнтæй. Сидонæ-иу йæхиуыл фæхæцыд фæстæмæ. 
Стæй-иу Балсæг сывæллæтты акодта. Фæлæ-иу уыдон уыцы 
æнкъард, æвæрæз фæкæс-фæкæс куы райдыдтой фæстæмæ, уæд- 
иу ныббогъ кæна Балсæг, уымæ-иу æй бирæ нал хъуыди. Æнæуи 
дæр ыссуцца сты сывæллæттæ, гыццыл æфсон йеддæмæ сæ нæ 
хъуыд æмæ-иу сæ кæуынæй нал æнцадысты. Æмæ-иу æм æрцыди 
уыцы хъуыды, искуы-иу æм иухатт æрцыди — ныууадза сæ, ацæуа. 
Уартæ се ’мдзæрæны æрцæрдзæн искуы иу уаты, стæй исты уы- 
дзæн. Фæлæ-иу уæд йæ улæфæнты цыдæр смидæг æмæ-иу æй 
нывыл сулæфæн нал уыди: уæд-иу цы ми кæндзæн райсом, æмдзæ- 

232 
ХУЫГАТЫ СЕРГЕЙ 
рæнмæ куы ацæуа, уæд, Залдуз æмæ Дзамболаты сывæллæтты 
цæхæрадонмæ кæныны афон? Цы-иу фæуыдзæн изæр, куыстæй- 
иу куы рацæуа, уæд?! Стæй йыл, кæд йæхицæн дæр нæ саст, 
уæддæр йæ зæрдæ, уыцы цæстытæ ’мæ ’рфгуыты тарæй цы рухс 
цæуы, ууыл лæууыди ныр дæр. Æнæ уыцы рухс ыл дуне бата- 
лынг уыдаид, сау талынг ыл бауыдаид дуне, æмæ нал, кæуылты 
цыдаид, уый уыдтаид, нал — кæм æрбада, уый. Æмæ фæлтау 
афтæ цæрдзæн. Афтæ-иу искуыдæй-искуыдмæ бакæсдзæн Сидо- 
нæмæ, фæрсын æй цæмæй хъæуа, уымæй йæ фæрсдзæн. Æнæ 
зæгъгæ йын цы нæ уа, уый йын дзурдзæн. Уый цард нæу, уый 
æмбары — куыд нæ йæ ’мбары?! Фæлæ кæм и, цард чи у, уый?! 
Уымæн дæр æнцондæр нæу, Сидонæйæн. Уыны йæ, ’мбары 
йæ, уый æмбары, æмæ йын æнцон нæу, фæлæ йын, цæй тыххæй 
нæу æнцон, уый не ’мбары. Æмæ уый йæхæдæг дæр не ’мбары, 
æвæццæгæн, Сидонæ. Стæй йæ бамбара, ныссагъæс ыл кæна, 
уый йæ цыма фæндгæ дæр нæ кæны. Диссаг у сылгоймаджы дуне! 
Бынтондæр æндæрхуызон дуне у, нæлгоймаджы дунеимæ йын 
иумæйагæй ницы и. Æмæ йын базонæн нæй, мæнæ цы стыр ду- 
нейы къуымы рауай-бауай кæнынц адæм, уымæн куыд нæ ис ба- 
зонæн, афтæ. 
Ныр асинтыл æрхызт æмæ æрлæууыд: уæд та ууылты ацæуид, 
сывæллæтты цæхæрадоныл? Уым нал уыдзысты бæгуыдæр, нырмæ 
сæ уым уадзы! Æмæ ууыл дæр бахъуыр-хъуыр кодта йæхинымæр: 
уæдæ сæ алы изæр уыцы иу афон цы аскъæфы æмæ сæ цы бами- 
дæг кæны хæдзары! Ныр ууылты нæ ацæуид æмæ сæ йæхæдæг нæ 
акæнид! Ацæуид, кæм-иу дзы иуы сисид йæ хъæбысмæ, кæм — 
иннæйы, кæм та сæ дыууæйы дæр. Цæуиккой æмæ дзуриккой 
истытæ, ныхæстæ кæниккой. Ноджы Дзамболат дæр байдыдта дзу- 
рын. Фыццаг йæ былтæ ацъæм-цъæм кæны, стæй фæзæгъы. Æмæ, 
цы фæзæгъы, уый дæр куыннæ вæййы æхсызгон, фæлæ уыцы 
цъæм-цъæм, уыцы! Уый куыд адджын вæййы Сидонæйæн! Æмæ 
йын кæсгæйæ баззайы йæ былтæм, йæхи былтæ дæр базмæлынц — 
лæппуйы былтæ фæзмыныл фæвæййынц. 
Гыццыл ма алæууыд асинты рæбын, стæй азылд æмæ уартæ 
трамвайы лæууæны ’рдæм араст. Бæгуыдæр нал уыдзысты сы- 
вæллæттæ уым. Йæхæдæг æгæр бафæстиат и куысты — машинæ 
ма уым уыд æмæ куыд рацыдаид! Æвæццæгæн сын æмбырд исты 
уыди. Иуцалдæрæй иумæ рацыдысты. Цыдæр быцæу ныхас сæм 
уыд. Уый дæр дзырдта. Цыдæр карз ныхас кодта, лæугæ дæр-иу 
фæкодта — бæрæг уыд: цæуылдæр разы нæ уыд. Æмæ бадис 
кодта Сидонæ — цымæ, цæуыл нæ уыди разы? Æмæ йæ уый 
базонын æрфæндыд. Ныр уый ма базон! Фæлæ йын базонæн нæ 
уыд. Æмæ цыди. 
Трамвайты ’рлæууæн уыди афтид. Трамвай зынæг нæдæр æрцæ- 
уæны уыд, нæдæр ацæуæны. Исдуг фæтарсти — кæд трамвайтæ 
нæ цæуынц, кæд ныллæууыдысты сæ цæуынæй?! Фæлæ бирæ 
нæ ахаста йæ тарст — ма цæуæнт, кæд нæ цæуынц, уæд! Кæд сæ 

УДЫ ФÆЗИЛÆНТÆ 
233 
фæнды, бынтондæр мауал цæуæнт. Ныссабыр уæнт трамвайты 
фæндæгтæ. Ныссабыр уæд дунейы змæлд æгасæй дæр. Фæлæ 
йæхæдæг сабыр лæууын нæ бафæрæзта, — иуырдæм ацыд, ин- 
пæрдæм æрбацыд. Æмæ йæм уыцы афтид лæууæны кæцæйдæр 
æрбаулæфыди цыдæр, уддзæфы хуызæн цыдæр. Æмæ базмæлы- 
дысты йæ былтæ уыцы уддзæфы змæлдмæ æмæ сæ хъуыст цы- 
дæр тыхыскъуыды хуызæн рæнхъытæ: 
Мæнæ цард йæ цæуынæй ныллæууыд, 
Кæд йæ фæндаг нал зоны мæнау. 
Уад-тымыгъ куы сисы иугæр нау, 
Нал сæмбæлы уæд йæ наулæууæныл. 
Иу ран фæлæууыди, гыццыл алæууыд, хæрз гыццыл, стæй 
разылд æмæ раздæхт фæстæмæ. Æмæ та базмæлыд уыцы уд- 
дзæф дæр: 
Гъæ, тæхуды, аздæх ныр дæ фæд-фæд, 
Райгуырæн къонайы хъарммæ ’рбад... 
Æмæ йын ныр æхсызгон уыди, трамвайтæ кæй нæ цыдысты, 
уый. Уадз æмæ ма цæуой. Уый цæудзæн йæхæдæг. Афтæ рацу- 
бацу кæндзæн трамвайы афтид лæууæны. Æцæг афтæ афтид уæд 
лæууæн. Мауалдæр трамвай рацæуæд ауылты, мауалдæр адæмæй 
æрбацæуæд исчи. 
2007, октябрь 

/\м раздæр дукани никуы уыд, æмæ, æвæццæгæн, йæ рæзты 
хизгæ дæр акодтаид дуканийæн, мæнæ чызг нæ уыди, уæд. Фæлæ 
уыцы дзæбæх чызг уыцы дзæбæх лæууыди йæ сæрдыгон тæнæг 
дарæсы, æмæ йæм исдуг кæсынтыл фæци сылгоймаг. Стæй фæ- 
фæнд кодта — цæй æмæ афæрса чызджы, дзæбæх чызджы каст 
кæны, æмæ йæ афæрса. Æмæ йæм чъызгæ хъæлæсæй бадзырдта: 
— Цымæ, уæртæ дзæбæх чызг, уæ дуканийы халаттæ нæй, 
мæнæн чи сбæзза, ахæм халаттæ? 
Чызг æм дзургæ ницы скодта, æнæуи йын цыма йæ гом цон- 
гæй, дуарæн йе ’ннæ фарс къулрæбын цы цъæхахуырст бандон 
уыди, уымæ ацамыдта. 
— Ныхыдзуар фæхæсс, мæ хур, — загъта сылгоймаг æмæ йæхи 
æруагъта бандоныл. Æвæццæгæн мыл зыны, фæллад дæн, уый, 
ахъуыды кодта, куы ’рбадти, уæд. Фæлладæн дæр мастæй уæл- 
дай бамбæхсæн кæм и, кæ? Цъус абадти, хæрз цъус, æмæ фергом 
кодта йæ хъуыды: — Бафæллайын, уæдæ нæ бафæллайын. Иу 
æмæ дыууæ куысты куынæ и фæззыгон хъæууон хæдзары. Æмæ 
фæллад уæнгтæн хуры хуызæн æппындæр ницы и. Уый сын куыд 
фелваса сæ дудаг, афтæ — ницы. Æмæ абадон иугыццыл ацы 
хурварс. 
Хур дзæбæх касти, фæззыгон хъарм хур. Уый бадти, йæ 
къухтæ йæ уæрджытыл æрæвæрдта, æмæ ’рсабыр сты йæ уæр- 
джытыл йæ къухтæ. Æмæ йæм дзурын æрцыди сылгоймагмæ. 
Ноджы йæм афтæ зынди, цыма ацы дзæбæх чызг уыцы ран лæу- 
гæйæ уымæн аззад — хъусгæ йæм кæны, æмæ дзы худинаг у, 
æмæ йын йæ хабæрттæй истытæ ракæна — зæххыл куынæ цæ- 
уынц йæ уæззау хабæрттæ. Æмæ йæ сæр батылдта фæйнæрдæм 
сылгоймаг. 
— Гъæ, уæд сыл мæ хæдзары тæригъæдæй хур макуы ракæса 
æмæ сæ арт макуы батава! Гъæ, уæд Хъæнийы лæппутæ фестой, 
уыцы бомбæ уыцы базармæ чи бахаста, уыдон! Æз æгæр фидар 
дæр разындтæн, уый хуызæн дудгæбойнаджы цæф кæй хæдза- 
рыл сæмбæлд! Мæ къæхтыл ма куыд слæууын, зоныгдзавд куыд 
нæ фæвæййын! Уæ, мæ райсомы артгæнæг, уæ, мæ изæры уатгæ- 
нæг! — Уым фæлæууыд сылгоймаг йæ ныхасæй, йæ армытъæпæн 
йæ уадулыл авæрдта, йæ цæстытæ æрцъынд кодта æмæ афтæмæй 
басабыр. 

ХУРЫХЪАРММÆ 
235 
Уынджы дæлæмæ ’рцæйцыд иу бæрзонд уæйынгæс сылгой- 
маг, йæ уæхсчытыл тæнæг кæлмæрзæн — уæгъдæппæрст. Йæ къу- 
хы — урс-урсид лыстæг уистæй быд къаннæг къалати. Цыди сыл- 
гоймаг æмæ йæ зæрдæйы дзæбæхæн дардыл тылдта йæ къалати. 
Дуканийы раз сылгоймаджы афтæ бадгæ куы федта, уæд æм фез- 
дæхт, йæ разы æргуыбыр кодта. 
— Исты дæ риссы, мæ мадыхай? 
Уый ракаст æмæ кæсгæйæ баззад æнæзонгæ усмæ. 
— Мæнæй цы риссы, уый куы фæриссид де знагæй! Фæлæ ам 
мæ рыстæй не ’рбадтæн, мæ фæлладæй æрбадтæн. 
— Зæгъын, кæд дын исты феххуыс хъæуы. 
— Хуыцауы зæрдыл дзæбæхæй лæуу. Мæнæ мæ дуканимæ 
хъæуы æмæ уал ам æрбадтæн, хур дзæбæх касти ’мæ. 
Ус ацыд. Сылгоймаг чызгмæ бакаст. Афтæ йæм иу каст ба- 
кодта — бæстæтты кæсыныл куыд схæцыдаид кæйдæр куринаг 
чызгмæ! Фæлæ уæддæр бамбæрста — уымæ хъуыста чызг. Куыд 
лæууыд, уымæй дæр æй бамбæрста. Куыд ныссабыр, уымæй дæр. 
Æмæ та нал фæлæууыд æнæдзургæ сылгоймаг: 
— Райсомæй-иу мын мæ уатмæ цай æрдавтаид, йæ хъарм, йæ 
адджын тæф-иу йæ сæрмæ сбадт агуывзæйæн. Ды уал, дам, цай 
ацым, мах, дам, кæртмæ акæсæм. Цалдæр хатты сæм мæхи фæ- 
пыхс кодтон: зæронды бынаты мæ цы сæвæрдтат?! Æмæ æз ныр- 
ма хъуг дæр æвзæрдæр куы никæмæй æрдуцдзынæн, кæрт дæр 
æвзæрдæр куы никæмæй ныммæрздзынæн. Æмæ сымах уæ тæккæ 
æвзонгыл куы стут, æмæ æвзонг уд хуыссæгæй æппындæр куынæ 
’фсæды. Нæй. Къæсæрæй акæсын мæ нæ бауагътой. Æмæ лæппу 
дæр уымæ гæсгæ æруарзта уыцы куыстытæ. Уæдæ уымæй размæ 
нæ хæдзары нæ уыди нæ лæппу, æмæ уæд цæуылнæ бырста кæрт 
мæрзынмæ кæнæ фосмæ зилынмæ! Фосы кой-иу бакодтаиккой, 
кæрт-иу ныммарзтаиккой, стæй-иу æрбацыдаиккой мидæмæ, сæ 
худын-иу сæ былтыл æрхуыссын нæ куымдта, æвæццæгæн-иу 
æдде цæуылдæр худтысты æмæ-иу худт иæ фесты. Чындзæн-иу 
йæ уадултæ сырх адардтой. Уыцы хъæлдзæг, уыцы æмвæндæй- 
иу сæ куы федтон, уæд-иу загътон мæхицæн: цымæ ма дунейы 
мидæг мæнæй амондджындæр искуы исчи ис?! Мидæгæй-иу хæ- 
дзары митæм фездæхтаид чындз, æлхынцъытæ халæгау-иу сыл 
азылди, æмæ-иу дзуарбадæн фестади нæ хæдзар. Æз дæр-иу 
уæдмæ мæ цай бацымдтон æмæ-иу сыстадтæн, уæдæ цы кодтаин. 
Лæппу-иу къæбæр ахордта æмæ-иу йæ куыстмæ ацыд. Уæддæр 
хъæдгæсы куыст кодта — ууыл сахуыр кодта уартæ Алагиры, 
хъæдгæсы куыстыл. Æмæ мын æй, мæ зæрдæ цы зæгъы, уымæй, 
уый æрцардта. Мæнæ хъæдмæ не ’фтыди — уымæй лæппу пайда 
нал уыди мæнæн. Уас æм кувынмæ фæцыдæуа æмæ йæм куви- 
нæгтæ фæхастæуа! 
Сылгоймагмæ афтæ фæзынд, цыма чызг базмæлыд! Æмæ уæд, 
æвæццæгæн, хъæды кой кæй скодта, уымæн базмæлыд. Ома уан- 
цон нæу! 

236 
ХУЫГАТЫ СЕРГЕЙ 
Цы зоны горæтаг сонт чызг хъæды диссæгтæн! Уыцы тымбыл 
бæлæстæ сæ тымбыл зæнгтæ зæхмæ куыд фидар ныццарæзтой, 
уый чи фена, уый йæхæдæг дæр фидардæр æрлæудзæн зæххыл. 
Уæдæ куыд æнхъæл у ацы чызг! Æмæ сæ фидар цæнгтæй кæрæ- 
дзимæ уыцы арæхстгай бавнал-бавнал куы сисынц, уæд та! Нæ, 
уыцы стыр бæлæстæ уд цардмæ здахынц, цыфæнды фыдфæлва- 
рæнтæ ма баййафа уд, уæддæр. 
Æмæ та чызгмæ аздæхта йæ ныхас: 
— Йæ къæхтыл ма цы лæууы нæ лæппу, уый — хъæды руа- 
джы. Бирæ уарзы хъæд. Цалынмæ ныл уыцы дудгæбон нæ сæм- 
бæлд, уæдмæ-иу нын цас фæкодта хъæды хабæрттæ, изæры-иу 
куы ’рцыди йæ куыстæй, уæд. Мæнæ-иу цыма æндæр паддзаха- 
ды уыди æмæ уырдыгæй æрцыди, дард чи у махмæ, ахæм паддза- 
хады. Æмæ-иу йе ’рцыдмæ æнхъæлмæ кастыстæм æз дæр æмæ 
чындз дæр. Стæй ныл нæ хуыцау ныккалди, ’мæ иу дæр нал 
базыдтам æмæ иннæ дæр. — Сылгоймаг йæ кофтæйы дысæй къух- 
сæрфæн райста, фæйнæрдæм ыл ахæцыд æмæ йæ йæ дыууæ къу- 
хæй йæ цæстытæм схаста. Бафæлдæхта йæ йæ цæстытыл. Стæй 
ныууынæргъыдта уыцы талынг дуне, талынг кæй уыди, ууыл, 
зæххы уæлцъар стыдта æмæ йæ арвмæ фæхаста. Цалынмæ фæс- 
тæмæ зæхмæ здæхти, уæдмæ зæхх йæхи хуызæн нал уыд — ту- 
джы цæмтæ ахъазыд зæххыл. Адæм кæрæдзийыл ныккалдысты. 
Кæмæн сæ сæр нал уыди, кæмæн — къах! Дунейыл æмбуйы йед- 
дæмæ ницыуал уыд, адæмы æмбуйы йеддæмæ. Кæсгæйæ баззад 
уыцы талынг дунемæ сылгоймаг. Стæй дуканийæ рауади дыууæ 
сылгоймаджы — дыууæ уыдысты, уый дæр сæ сæ къахдзæфтæй 
базыдта æмæ, сылгоймæгтæ уыдысты — уый дæр. Сылгоймæгтæ 
хæстæгдæр фæцæуынц кæрæдзимæ, сæ къахдзæфтæ та æнæр- 
хъæцдæр сты æмæ тагъддæр. Уæдæ сын нæлгоймæгтау искуы- 
дæй искуыдмæ вæййы сæ акъахдзæф! Йæ разы сæ цыд фæсабыр- 
дæр, æвæццæгæн, æрлæууынмæ хъавыдысты, ома цы бадт фиды 
ацы ран ацы хъæуккаг сылгоймаг! Стæй, ома йæ цæстытæ цы- 
хуызæн нымбæрзта! Фæлæ не ’рлæууыдысты, æмæ йын æхсыз- 
гон уыди, кæй не ’рлæууыдысты, уый. Ацы дзæбæх чызджы 
йеддæмæ йæ ничи хъуыд ныртæккæ. Дзæбæх æм хъусы, сабыр. 
Иуæй-иу чызджытау рог фæрстытæ нæ кæны. Уæдæ йæм, мæнæ 
суфа митæ-йедтæ чи сты, уыдонæй дæр ницы и, мисхалы бæрц 
дæр æм сæ ницы и. 
Къухсæрфæн æриста, бакаст чызгмæ. Чызг лæууыди йæ иу- 
гъæдон лæудæй, æмæ йын фæтæригъæд кодта сылгоймаг — йе 
знаджы зæнгтæ ахаудзысты уыцы æнæзмæлгæ лæудæй кæйдæр 
чызгæн! Уый æфсæрмæй лæууы, уыййеддæмæ æнцон у афтæ лæу- 
уын! Уæд та йæм бахатид, чи зоны, фæуадзид йæ лæууын æмæ 
й&е цуры абадид иугыццыл. Фæлæ куыд акæнид бадгæ дæр, 6а- 
дынмæ йæ ’вдæлы! Уæд та йын бузныг зæгъид æмæ йæ ауадзид 
ныр? Фæлæ йæ тынг фæндыд йæ мæгуыры хабæрттæ кæнын ацы 
хуры хъарммæ, æмæ та аздæхти йæ хабæрттæм: 

ХУРЫХЪАРММÆ 
237 
— Æмæ, дам, фыдвæндагыл мыд ныччынди. Бындурзылд ма- 
куы фæуой фыццагæттæ — иу сын дзы исчердæм уæзгæ куыд нæ 
у сæ ныхæстæй, куы! Мæнæ сæ цыма æрмæринæй фæбарстой 
æмæ сæ хъамайы фындзæй фæбæрджытæ кодтой. Нæ йæ уагътам 
— лæппу ма йын мæ сусæгæй дæр ацамыдта — кой дæр æй ма 
скæн! Мæхæдæг арвмæ цыдтæн æмæ зæхмæ здæхтæн: нæ дæ 
уадзын. Æмæ, дам, халат балхæнон дæуæн, хæдзары, дам, кæй 
дарай, ахæм хъарм, фæлмæн халат. Коцорайæн та, дам — цы- 
рыхъхъытæ. Йæ цырыхъхъыты, дам, дон хъарын байдыдта. Уæд- 
дæр, йæ цыды сæр цы уыд, уый йæ цæсгом нæ хъæцыд схъæр 
кæнын. Мæ сæр амæла! Йæ къабатæ йын уынгæг кæнын байдыд- 
той æмæ уæгъддæр къаба æлхæнын уыд йæ зæрды. Уыйфæстæ 
йæ куы æрæмбæрстон, уæд æй раздæр цæмæннæ æмбæрстон, мæ 
зæрдæйыл хъустæ цæмæннæ уыди раздæр, аскъуыйа мæ зæрдæ! 
— сылгоймаг йæ дыууæ армы къуырф æвæрд акодта фæрсæй- 
фæрстæм, йæ цæсгом ныххаста уыцы къуырфмæ æмæ исдуг йæ 
сыбыртт нал сыхъуыст. Æрæджиау йе ’рмттæ цæсгомы уæлæ 
уæгъд змæлд кодтой, афтæмæй райдыдта йæхицæн дзурæгау. — 
Æмæ æнхъæлцауæй алы чындз дæр рæсугъддæр кæны, рæсугъд- 
дæр æмæ нывджындæр, фæлæ ууыл куыд фидыдта йе ’нхъæл- 
цау, мах чындзыл, афтæ — никæуыл! Бæрзонд, æлвæстзæнг, æл- 
вæстгуыр — куыд нæ йыл кодтаид фидаугæ дæр! Ноджы æфсæр- 
мы кодта, гуыбын ыл кæй фæзынд, уымæй, иууыл æй æмбæхсы- 
ныл архайдта. Фæлæ куыд и гуыбынæн бамбæхсæн! Æмæ та-иу 
йæ уадултæ сырх адардтой. 
Лæппу йæ куыстмæ куы ацыди, уæд та мæм нæуæгæй ма ных- 
хата! Тагъд, дам, фездæхдзынæн, сихорафонмæ, дам, ам уыдзы- 
нæн. Дæуæн, дам, халат алхæндзынæн, Коцорайæн — цырыхъ- 
хъытæ æмæ, дам, фæстæмæ фæзилдзынæн. Коцора — уый нæ 
лæппуйы хуыдта афтæ, йæ сæр къæбæлдзыг кæй уыди, уый тых- 
хæй. Ныр йæ фæд дæр нал баззад, йæ сæр къæбæлдзыг кæй уыд, 
уымæн — алæсти. Мастæн цы лæууы! 
Цы кæны ацы чындз? — мæхи-рафæрс-бафæрс кæнын. Мæ 
сæр амæла, мæ сæр æй куыд нæ ахста, цæмæ афтæ ныйиттæг и 
горæтмæ цæуыныл. Уæдæ уымæн «нæгъ» зæгъай æмæ ма фæс- 
тæмæ фæкæса! Нæй, ныллæууыд: ауадз мæ, æз, дам, дын мыд- 
джын къафеттæ ’рбахæсдзынæн, бирæ, дам, сæ куы уарзыс. 
Дзургæ-дзурын дзы йæ гуыбын æмбæхсын ферох и, æвæццæгæн, 
куынæ йæ ауадзон, уый тасæй. Ныр ын бакæсын йæ гуыбынмæ 
æмæ та мæ зæрдæ æхсызгон змæлд ныккæны мæ риуы — уыцы 
дзæбæх хæцыд æддæмæ йæ гуыбын. 
Чындз бамбæрста, кæдæм кæсын, уый. Йæ уæлæ цы бийгæ 
къандзолгонд уыд, уый фæдджитыл æрбахæцыд, æрбайвæзта сæ 
æмæ сыл æдде йæ къухтæ æрбавæрдта. Стæй йæ дыууæ уадулыл 
фæйнæ сырх тæппы абадт, æмæ афтæ сфидыдтой йæ уадултæ, 
афтæ! — Сылгоймаг та йæ ныхасæй фæлæууыд, йе ’нкъард цæс- 
тытæ фæйнæрдæм арадав-бадав кодта, фæлæ сæ уромын никуы 

238 
ХУЫГАТЫ СЕРГЕЙ 
бафæрæзта æмæ сæ уæд йæ размæ сарæзта, зæхмæ. Æрæджиау 
йæ дзабыртæ суыдта, цыма искæй дзабыртæ суыдта, афтæ, æмæ 
сæм нывнæлдта, сæ бæттæнтæ сын æрысгæрста — кæд сæ исчи 
райхæлынвæнд кæны, уæд æй райхала, ацы гуыбыр бадтæй йæ 
дзæбæх бабæтта. Бæттæнтæй сыхæлынвæнд никæмæ уыд, æмæ 
сæ ныууагъта. Стæй æнæнхъæлæджы ныллæг хъæлæсæй, цыма 
дзабыртæн сæхицæн дзырдта афтæ хæстæгæй-хæстæгмæ, уый 
хуызæн райдыдта: 
— Искуыдæм-иу куы цыдтæн — æниу, цæугæ та кæдæм код- 
тон, кæд-иу хъæубæсты зиан уыд, æндæр — уæд-иу мын мæ дза- 
быртæ уыцы сыгъдæгæй мæ разы авæрдтаид, йæхæдæг-иу мæ 
уæлхъус лæууыд, цалынмæ-иу мæ къæхтæ æртъыстон дзабырты, 
уæдмæ, стæй-иу фæгуыбыр кодта æмæ-иу мын сæ бæттæнтæ аба- 
ста мæ дзабыртæн, уыцы дзæбæх гæлæбубаст-иу сæ акодта, стæй- 
иу хъуамæ раст алæууыдаид мæ разы æмæ-иу мæм йæ мидбылты 
бахудтаид. Фырцинæй-иу мæ кæуын кæд мæ былалгъмæ не 
схæццæ! 
Уæдæй абоны онг горæтмæ никуыуал рацыдтæн. Куыд ма ра- 
цыдаин уыцы фæндагыл, куы! Æмæ ныр дæр нæ рацыдаин — кæм 
рацыдаин ныр дæр, фæлæ мыл уыцы хъуыды бафтыди æмæ мæ 
сулæфын нал уадзы, мауал сулæфон. Халат балхæнон хъуамæ, 
чындз мын цыхуызæн халат æлхæнынмæ хъавыди, ахæм, æмæ 
йæ уый номыл дарон. Афтæ йæ дарон, æвæрдæй йæ дарон чын- 
дзы номыл. Æмæ уый тыххæй фæцæуыныл дæн. Цыма мын æй 
йæхæдæг æрбахаста уыцы бон, афтæ. Райсдзынæн-иу æй, мæ 
цæнгтæ-иу дзы атъысдзынæн, фæцинтæ-иу ыл кæндзынæн, чын- 
дзимæ-иу фæныхæстæ кæндзынæн, стæй-иу æй раласдзынæн æмæ- 
иу æй йæ бынаты нывæрдзынæн. Хуыздæр ницы æрхъуыды код- 
тон æмæ цы кæнон. — Сылгоймаг базмæлыд, афтæ зынд — ныр- 
тæккæ сыстдзæн, фæлæ нæ сыстади, æнæуи йæ цæстытæ æрхас- 
та дуканийы рудзынгыл æмæ æрхæцыдысты йæ цæстытæ: гом 
рудзынджы мидæг сæ гом цæнгтæ дæлвæйнæгмæ æруагътой, аф- 
тæмæй æддæмæ касти дыууæ чызджы. Цыма æнкъард уыдысты 
чызджытæ, афтæ йæм фæзынди, æмæ бадис кодта — цымæ, цæ- 
уыл æнкъард уой уыдон та? Нырма сæ йæ амонд къахыр дæр 
куы никæмæн фæци, æмæ йæм кæмдæр сæ алкæмæ дæр æнæхъæ- 
нæй куы кæсы йæ амонд. Дзæбæхæй сыл сæмбæлæд. Уымæй 
хуыздæр ницы и — лæг йæ амондыл дзæбæхæй куы сæмбæла. 
Мæнæ йыл мах куыд сæмбæлдыстæм, афтæ. Æмæ махæн та тайгæ 
нæ бакодта, иу цæфæй дыууæ хуыцауы цæфы фестæм мах. Уæ, 
мæ гыццыл хъæбул, уынгæ дæ уæддæр куы фæкодтаин! Дæ ав- 
дæны хъæдмæ дын мæ сæр куы ’руагътаин æмæ стæй сыджытмæ 
куы ахастаин мæ сæр. 
• Сылгоймаджы æрфæндыд чызгмæ бакæсын — æгæр лæууы! 
Уæд та йæм бахата, исты арфæтæ дæр ын ракæна æмæ йæ арвита 
мидæмæ. Фæлæ уый дæр йæ цæст нæ уарзта — æгæр дзæбæх 
чызг уыд æмæ уый хуызæн дзæбæх чызгæй уынг куы сафтид уа, 

ХУРЫХЪАРММÆ 
239 
уæд ма цы баззайдзæн уынджы! Уæдæмæ уал æй уадза. Цалынмæ 
йæхæдæг бада, уæдмæ ма алæууæд уый дæр. Йæхæдæг дæр ныр 
сыстынхъус у — кæдмæ хъуамæ бада кæйдæр уынджы, кæйдæр 
дуканийы дуармæ, кæйдæр бандоныл?! Æмæ йæ йæхæдæг дæр 
нæ бафиппайдта, дзурын та куыд райдыдта, уый. 
— Авдæн хæдзары дзуар у, йæ сабыр дзуар. Агъæц, бавзар- 
дзынæ йæ. Дзæбæхæй йæ бавзар. Цы къонамæ бакувай, уымæй 
рæхджы авдæны хъæр куыд райхъуыса! Махæн уартæ кæдæй 
пырмæ нал райхъуыст нæ хæдзарæй авдæны хъæр! — Уым цæх- 
гæр фездæхта йæ ныхас: — Гъæ, туг сыл ныууара, сау туг сыл 
мыууара! Уæдæ ма дæ лæг маст бауадздзæн æмæ уымæн разнаг- 
гад кæндзынæ, уæд цынæ вæййы! Фæлæ йæ хорз дæр кæмæн нæ 
зонай æмæ йе ’взæр дæр, уыдонмæ бахæссай дæ сыгъдоны хæ- 
лæнхос æмæ йæ уыдоны астæу фехалай! Арв сæ куыд нæ ныццæ- 
вы æмæ сæ зæй куыд нæ фæласы! Мæ иунæг йæ зæрдæмæ хъу- 
сынтыл куыд фæци, афтæ сæ зæрдæтæм фæхъусой. Мæхи ныф- 
фидар кæнын, балæбурын æм, мæхиуыл куыд фæхудын, ахæм 
ныхæстæ дæр æм сфæразын. Нæй, нæдæр æм ныхас хъуысы, 
нæдæр æм уайдзæф хъары. Ныр ыл иу-цалдæр боны цæуы, æмæ 
йæ куыстмæ куыд араст и, афтæ йæ разы æрлæууыдтæн. 
— Махæй фыддæртæ дæр цалыл æрцæуы, уал амонды куы 
уаид мæ мæгуыр хæдзары мæнæ. Æмæ дзы цал систа йæ къух йæ 
цардыл! Иу дæр нæ. Æмæ уæдæ мах иннæ адæмы цæуылнæ фæз- 
мæм! Хъæуид, æмæ мæнæн дæр ныфсытæ ды авæрис! Лæг дæ 
ды, нæлгоймаг дæ! — Ныр ын уайдзæфтæ кæнын, фæлæ мæхæ- 
дæг мæ удыл дæндагæй ныххæцыдтæн: мæхи куынæ бауромон, 
куы ныххæкъуырцц кæнон йæ разы. Лæууы æмæ лæууы. Нæдæр 
иу дзуры, нæдæр — иннæ. Æмæ йыл уæд бынтон нал бацауæр- 
стон. — Иу та ма дзы æфсарм хонынц. Мах нырма ирон адæм 
стæм, æмæ ирон лæг кæугæ дæр куынæ кодта йæ бинойнагыл. 
Худинаг куы уыди! 
Уый лæууыди, лæууыди, стæй гуыбыр-гуыбыр иннæрдæм 
азылди. Æвæццæгæн, йæ цæссыгтæ æмбæхста. 
Далæ нын Бакуйы горæты æрвад цæры. Адоны фыдæлтимæ 
иу артæй байуæрстой, йæ кары чи бацыд, цардæн йе ’нцой дæр 
чи бавзæрста ’мæ йæ зын дæр, ахæм. Арвыстон æм. Дыууæ къуы- 
рийы бæрц ам фæци. Хъæдмæ йемæ цыд, уынджы йемæ лæууыд, 
хæдзары йемæ бадт — нæ дзы фæхицæн и, æмæ — хуыцауы дзæ- 
гъæлы. Мæнæн, дам, цард ад никæимæуал скæндзæн, искæимæ, 
дам, æнады цæрдтытæ кæнон, уымæн та, дам, мын мæ цæсгом 
бар нæ дæтты. Афтæ мын æй рафæзмыдта се ’рвад. Йæхæдæг 
мæм бахатыд, уадз, уал, дам, æй, рæстæг, дам, ын куы ницы схос 
кæна, уæд, дам, ын мах бон ницы у. 
Сылгоймаг та йæ цæстытæ рудзынгыл æрхаста, дыууæ чыз- 
джы дæр та ауыдта, стæй æртхъирæнгæнæджы хъæлæсæй загъта: 
— Цардхалджытæ равзæрди адæмы ’хсæн æмæ сын сæ дзæ- 
бæх цард фехæлдтой адæмæн, искæй дзуармæ куыд бацæуай æмæ 

240 
ХУЫГАТЫ СЕРГЕЙ 
йæ куыд фехалай, афтæ. Уыдонæй искæмæн йæ цæст скъах, йæ 
рахиз цæст æмæ йын афтæ зæгъ — уый та дзы дæу, гъеуæд ын 
хъæуы, гъе! Ныр, цæрæнбонты фæрсæй-фæрстæм чи фæцыд, 
уыдонæй иу къупецæй агæпп ласта, иннæ æнæхæлафæй аззади. 
Æмæ хъæздыг æмæ мæгуыр иу фынгыл куынæ фæразынц иумæ! 
Æмæ афтæмæй хæлæнхос дæр хæлы, хæдтæхджытæ дæр хауынц, 
поездтæ дæр фæлдæхынц. Æндæр, уыцы базар уым нæ уыди 
амæй размæ æмæ дзы кæд цы фехæлди?! Иу хатт дæр дзы никуы 
ницы фехæлд. 
Сылгоймаг йæ ныхасæй фæлæууыд, йæ цæнгтæ кæрæдзийы 
æмбуар æрбауагъта, стæй сæ йæ уæрджытæм æрхаста æмæ сыл 
æрæнцади. Æвæццæгæн, йæ астæу фæрыст уыцы раст бадтæй, 
æмæ, ома цалынмæ нæ сыстадтæн, уæдмæ айтынг кæнон мæ ас- 
тæуы нуæрттæ. Бадти æмæ фарсты нысаны хуызæн зынди, цыма, 
зæххыл цы бирæ фæрстытæ ис, уыдоны фæстæ йæ æрæвæрдта 
цард йæхæдæг. 
Æрæджиау йæ сæрыл куы схæцыд, уæд чызг уым нал уыди. 
Ацыди. Æмæ йын хъыг нæ уыди, кæй ацыди, уый — æгæр хорз 
дæр фæлæууыд уыцы ’нæзмæлгæ лæудæй æмæ йæм æгæр хорз 
дæр фæхъуыста. Уый де ’дде, хæдзарвæндаджы чызг чи у, ахæм 
у, уыйеддæмæ дæм æндæр иу ныхасмæ дæр не ’рлæууыдаид, 
цыма дын нæ хъусы дæ ныхас, йæхи афтæ равдыстаид æмæ дæ 
рæзты асыффытт кодтаид. Уый та уæдæй уæдмæ фæлæууыд, 
æмæ йе ’рфыг дæр нæ базмæлыд. Фæлæ йын йæ хъæлæс куы 
фехъуыстаид! Нæ йæ федта мидæмæ цæугæ, æндæр æм исты 
сдзырдтаид, уый та йын арфæ ракодтаид. Æмæ йæм уæд мацы 
сдзырдтаид, уый гæнæн куыд и! Уый хуызæн æгъдауджын чызг 
æмæ мацы сдзура! 
Уыцы хъуыдытæ куыд кодта, афтæ йæ цæстытæ сзылдта ду- 
канийы рудзынгмæ æмæ йæм кæсгæйæ аззад. Дыууæ чызджы-иу 
фæрсæй-фæрстæм цы рудзынгæй кастысты, уырдыгæй ныр та, 
чызджытæй дзæвгар хистæр чи уыдаид, фæлæ нырма æрдæгкармæ 
дæр чи нæ бахæццæ, ахæм хæрзхуыз сылгоймаг касти. Йæ цæс- 
гом æддæмæ арæзт уыд рудзынгæй, афтæмæй кæсгæ та йæ размæ 
кодта, рудзынджы дæлвæйнæгмæ, цыма дзы исты фыстытæ уыд 
уым, рудзынджы дæлвæйнæгыл æмæ уыдон касти цыма, уыцы 
фыстытæ. Стæй раст слæууыд æмæ йæ уæхсчы сæрты адзырдта 
фæстæмæ: 
— Мидæмæ йæ ахæссут, фæсмон æм куыд нæ ’рцæуа йæ ны- 
хæстыл. Чызг уыди, куыд æнхъæла. 
Йæ ныхæстæ йæм хъуысгæ фæкодтой сылгоймагмæ — дуар 
кæрæй-кæронмæ тыгъд уыди — фæлæ сын æмбаргæ ницы бакод- 
та. Æнæуи йæ хъуыдыйы æрæфтыд — уый сæ хистæр уыдзæни 
чызджытæн, уæртæ бахизæны чи лæууыд, уымæн дæр, уæлæ, 
рудзынгæй чи касти, уыдонæн дæр. 
Æмæ схæцыд йæхиуыл — адон уал афæрса. Адонмæ куынæ 
разына, уæд æндæр искуы рацагура. Куыд нæ ссардзæн иу дзæ- 

ХУРЫХЪАРММÆ 
241 
бæх халат, уæдæ аллай-аллай æрцыди! Хъæуы æндæр дзырд куы- 
нæ и, горæт, дам, дуканийæ байдзаг! 
Куыддæр, фезмæлон, загъта, афтæ уæртæ дуканийы гом дуа- 
рæй рахызт, æрдæбон рудзынгæй чи каст, уыцы хæрзхуыз сы- 
дыстæг, комкоммæ йæм бацыд, йæ разы æрлæууыд. 
— Цом мидæмæ, мæ мадыхай, нæ чызджытæ дын халат рав- 
зæрстой æмæ дын кæддæра бæззы, — стæй йын йæ рæмбын- 
къæдзмæ бавнæлдта æмæ сæ фæлмæн къахдзæфтæй бараст сты 
дуканийы гом дуармæ. 
Уæдæ йæ уымæн фæуагъта иунæгæй, уымæн, — хъуыды код- 
та сылгоймаг цæугæ-цæуын. Дзургæ дæр æм уымæн ницы скодта, 
ома бацæуон мидæмæ æмæ ме ’мбæлттæн зæгъон, æмæ уал ын, 
ома равзарæм халат. Уый уал ам абадæд, ома, цалынмæ мах халат 
æвзарæм, уæдмæ. 
Рудзынгæй йæм цы дыууæ чызджы касти æрдæбон, уыдонæй 
иу хæцыди тар морæхуыз халаты уæхсчытыл. Халат уыцы æрба- 
кæнынæввонг уыди чызджы къухты. Иннæ чызг йæ фарсмæ лæу- 
уыди, халатыл чи хæцыди, уымæн. Уый семæ нæ уыд, æдде чи 
лæууыди йæ тæнæг дарæсы, йæ зæрдæисгæ лæудæй, йæ мæгуыр 
бинонты хабæрттæ кæмæн фæкодта, уыцы чызг, æмæ бадис код- 
та сылгоймаг — уым йемæ куы фæлæууыди, иу боны бонцау, 
уынджы, уæд æм ам, мидæгæй куыд фæци æнæ ракæсгæ! 
— Ацы бæзджын кофтæ раласæм, — загъта уæдмæ, мидæмæ 
йæ чи бакодта, уыцы сылыстæг — ныр, уый сæ хицау кæй уыд 
чызджытæн, ууыл æм гуырысхо нал уыди сылгоймагмæ. Стæй 
февнæлдта кофтæмæ, йæ æгънæджытæ йын иугай фелвæста сæ 
бынæттæй æмæ арæхстгай ахæцыд кофтæйы уæхсчытыл. Ралас- 
та кофтæ æмæ йæ чызгмæ радта, халатыл чи хæцыд, уымæ нæ, 
фæлæ иннæмæ. Уæд, халат кæмæ уыд, уый æрбакодта халат сыл- 
гоймагыл. Æмæ йыл дуканийы хицау йæ рон æрбабаста халатæн. 
Уыйфæстæ æртæйæ дæр йæ алыварс æрзылдысты сылгоймагæн. 
— Дæ тæккæ аккаг у, раст дын æй цыма дæ уæлæ скарстой, — 
загъта, хицау чи уыд, уый, æмæ йæ къухтæ, кувгæ чи фæкæны, 
уыйау разæнгарды дард скодта уæлæмæ. 
— Мæ аккаг та куыд нæ у, куыд нæ, акæс-ма, гъа! — йæхимæ 
æркæс-æркæсæй нал æнцад сылгоймаг, — фæлæ ацы хуыз уарзын, 
уый та цæмæй базыдтат — стыр Хуыцау, ды лæгæн мацы кæн! 
— Мах дæр хъуамæ зонæм истытæ, уæдæ ам цы ми кæнæм! 
Фæлæ дæ гъеныр мах дæр иу хæрзиуæг курæм æмæ нын æй 
хъуамæ дæ цæст бауарза: афтæ йæ банымайæм, цыма дын ацы 
халат дæ чындз йæхæдæг балхæдта, уæд дын æй балхæдта цыма, 
горæтмæ йæ куынæ уагътат æмæ уæддæр куы рацыди, уæд. Ам 
Дын æй балхæдта цыма мах дуканийы, фæлæ дын æй, мæгуыр йæ 
дзæбæх удыбонтæ фæуой, хæсгæ нæ акодта. Ахæсса дын æй, 
уьщы бон æй нал фæци. Æмæ дын æй цыма йæхæдæг ныууагъта 
ам æлхæдæй, уыйфæстæ йæм дæхæдæг куыд æрбацæуай æмæ йæ 
дæхæдæг куыд ахæссай, афтæ. 
• 6 Хуыгаты Сергей 

242 
ХУЫГАТЫ СЕРГЕЙ 
Дуканигæсы ныхæстæм æрæнкъард и сылгоймаг. Æниу сæ 
æмбаргæ дзæбæх нæ бакодта, фæлæ æнкъардæй коцта йæ ны- 
хæстæ дуканийы хицау æмæ йæм уый бахъардта. Йæхæдæг та 
чызгыл хъуыды кодта, æдде чи лæууыди, уыцы чызгыл — уыцы 
бæстæтты йын кæуылты ракодта йæ хабæрттæ йе ’мбæлттæн! 
— Æмæ йæ ныр ахæсдзынæ, — сылгоймаджы уæхскыл йæ арм 
æруагъта дуканигæсты хистæр. 
— Ахæсдзынæн æй, ахæсдзынæн... Куыд нæ йæ ахæсдзынæн! 
— дзургæ-дзурын сылгоймаг халаты уæллаг æгънæг рафтыдта, 
йæ къух йæ тары атъыста. 
Дуканигæс ын æрхæцыд йæ къухыл. 
— Афтæ дын куы загътон — цыма дын æй дæ чындз балхæдта, 
дæ дзæбæх чындз, ам дын æй цыма балхæдта, мах дуканийы, 
æмæ йын цыма æлхæдæй баззади ам. 
— Гъæ, мæ мæгуыр уд ын дыуæ судзгæ цырагъы феста! Цæ- 
мæн æнæрхъуыды разындтæн, цæ, цæмæннæ рацыдтæн æмæ йын 
иу нæ, фæлæ цалдæр уæгъд къабайы дæр цæмæннæ балхæдтон! 
— Æмæ йын ныр æхца фидын нал хъæуы. 
— Куыд нал ын хъæуы, ома, æхца фидын та? 
— Уæд ын бафыста цыма чындз, дæ чындз йæхæдæг. 
— Абабау! — фестъæлфыд сылгоймаг. — Æмæ нæ цы хæсджын 
стут?! Мæнæ мын æнæуи кæй лæггад кæнут, уый мын æгъгъæд 
нæу?! Æмæ хæдзар куы хуыйнæм нырма, æмæ нæ фæздæг куы 
цæуы, уæд афтæтæ гæнæн и?! 
— Нæннæ, — сылгоймаджы уæхскыл та йæ арм æрæвæрдта 
дуканигæсты хистæр. — Цыма дын æй дæ чындз балхæдта, æмæ 
фефсæрмы у дæ дзæбæх чындзæй. Стæй халат дæр æрмыдул 
кæны рахæц-бахæцæй. Æмæ йæ мауал дзырддаг кæн. Гъеныр нæм 
цырыхъхъытæ куы уаид, уæд уын уæ лæппуйæн та цырыхъхъытæ 
арвитиккам. Цыма уыдон дæр чындз йæхæдæг балхæдта йæ Ко- 
цора сæрыхицауæн. Фæлæ цырыхъхъытæ нæй мах дуканийы. 
Лæппуйæн та афтæ зæгъ — мах номæй йын зæгъ мæнæ: кæмдæр 
иу чызг и — дард ран нæй, стæй бынтон хæстæг ран дæр нæй. 
Чызгæй та ахæм чызг у, æмæ, зæххыл куы фæзилай — дыккаг 
ахæм не ссардзынæ! Æмæ уымæ кæсы, сымах лæппумæ. Фæлæ 
сæркъулæй цæуы, а сымах лæппу чи у, уый, æмæ йæ нæ уыны. 
Кæй уыны, сæркъулæй чи цæуа, уый, йæхи куынæ уыны! 
Сылгоймагæн йæ къух йæ тары тъыстæй баззад: кæм уа уыцы 
дзæбæх чызг æмæ йæ, цымæ, цæмæй зоны ацы хуыцауысконд 
дуканигæс! 
Февраль, 2005 

Лæ„„ута„ с* „упе„дзо„ бьшат „ах дæл«азь,р уыд. Кьæвда 
дæр сæ нæ урæдта. Къул-къул-иу ралæууыдаиккой, сæ фæсонтæ- 
иу къулыл баныхæстаиккой æмæ лæууыдаиккой. Тæдзынджытæ 
г-т тæккæ раз æмбæлдысты, се стъæлфæнтæ схъиудтой сæ гом 
уæрджытæм æмæ сыл уаллæтты хуызæн къæдз-мæдзы фæдтæ 
уагътой. Æнæуи та-иу, бинаг хъæдты бынæй цы дуртæ зынди, 
уыдоныл рабадтысты æмæ-иу афтæ бадтысты. 
Уыцы бон хур дæр нæ уыд æмæ къæвда дæр. Урс фæлмæн 
мигътæ æнæмæт хъеллау кодтой арвыл. Хуры цæст нæ зынд, 
фæлæ цы ран уыд, уый зын базонæн нæ уыд — йæ быны цы 
мигътæ уыд, уыдон уæлдай урсдæр зындысты. Мах донбылæй 
ссыдыстæм æмæ къулы рæбын фæрсæй-фæрстæм рабадтыстæм. 
Уалынмæ Гæба дæр фæзынд и сзынæнæй. Гæбайы йæхи найын 
нæ уагътой — йæ зæнгтæ рыстысты. Цæугæ дæр узгæ-узгæ код- 
та. Æнæуи дæр уæзбын арæзт уыди Гæба. Стæй ма йæм иу æгъдау 
уыди: сæрдыгон мидæгæй ницæй тыххæй бахордтаид. Кæс æмæ 
га иу æд кæрдзын уынджы балæууыди. Сæ бинонтæ йæ нæ уагъ- 
той, асайдзысты, дам, дын дæ кæрдзын, фæлæ Гæба нæ саст. 
Пыр дæр та йæ нартхоры кæрдзыны фарк йæ дæлармæй зынди. 
Махмæ куы ’рбахæццæ и, уæд фæфæстæ кодта æмæ дæлдæр 
хицæнæй æрбадт. Йæ кæрдзынмæ иуæрдыгæй æркасти, иннæр- 
дыгæй йæм æркасти, стæй дзы нынныгъус кодта æмæ æууилын 
райдыдта. 
Гæбайæн йæ фыдыфыд сæрдарæй куыста, нæ дæле рæбыны 
цы хъæу уыди, уыдоны колхозы, йæ мад æмæ йæ фыд та Дзала- 
беты куыстой. Фыд хъæдкалæг уыд, мад дæр цæмæйдæр куыста, 
æмæ уыдон хуыздæр цардысты. Хорхъуаг дæр мæнæ-мæнæ ни- 
куы кодтой. 
Лæппутæ къулбæрзæйæ кастысты Гæбамæ. Стæй йæм Гоги 
æмæ Итъал сæхи ныйистой. Итъал йæ разы æрдзуццæг кодта. 
Гоги йæ фарсмæ æрбадт. 
— Æццæй, Гæба, уæ Къудайæн цал къæбылайы ис? — йæхи 
сфæрсæг кодта Гоги. Иæхæдæг йæ сæр æртхъирæнгæнæджы тылд 
кæны. Итъал Гогимæ нæ хъуыста. Комкоммæ касти, Гæба куыд 
хордта уымæ, æмæ-иу Гæба кæрдзын йæ дзыхмæ куы схаста, 
уæд та-иу уый дæр схæлиу кодта йæ дзых. Стæй нал баурæдта 
йæхи. 

244 
ХУЫГАТЫ СЕРГЕЙ 
— Авæр-ма мын дæ кæрдзынæй. 
Гæба йæм ницы сдзырдта, æууылдта æмæ æууылдта, æрмæст 
йе ’рфгуытæ базмæлыдысты. 
— Æгонгæй, Гæба! — фесхъиудта Гоги. — Уартæ сæхицæй ра- 
хæссæд кæрдзын, кæд æй хъæуы, уæд. 
— Махмæ кæрдзын нæй, — загъта Итъал. — Махмæ кас и, 
тæнæг кас. 
— Æмæ уæ касæй бахæр! 
— Æз кас нæ уарзын. Мæ зæрдыл бады кас. 
— Гъо, бады! — йæхи схъæргæнæг кодта Гоги, стæй та фез- 
дæхти Гæбамæ: — Æццæй, уæ Къудайæн æртæ къæбылайы нæй? 
— Цыппар ын уыдысты æмæ йын дзы иу амард. Гъеныр ма 
йын æртæ и, — загъта Гæба æмæ Итъалмæ бакаст. — Дзæрна дæр 
бады дæ зæрдыл? 
— Æмæ нæм дзæрна нæй. 
Гæба йæ кæрдзынмæ æркаст. 
— Авæрин дын дзы, фæлæ та Фари куы хъæр кæна. 
Фари йæ фыды ’фсымæры ус уыди Гæбайæн. Лæг ын нал 
уыд. Цъерийы бын балæууыд кæмдæр иу æрцæвæны æмæ йыл 
рафæлдæхти цъери. 
— Æгонгæй, ма йын дзы ратт, уартæ сæ касæй бахæрæд, — 
срæуæг и Гоги, — фæлæ дзы мæнæн гыццыл авæр. Стыр нæннæ, 
гыццыл, цæйас, уый зоныс?.. 
Гæба йе ’ууилын ныууагъта, æнкъардæй касти йæ кæрдзынмæ. 
— Гæба! Уæ Гæба! — сæ фæхæрдгæгæны комкоммæ суади Фари. — 
Кæм та балæууыдтæ, кæ, рауай ардæм, æз дын цыхт ратдзынæн 
æмæ цыхтимæ бахæр. 
— Мæн цыхт нæ хъæуы. 
— Уæдæ дæ цы хъæуы? 
— Мæн галы цыхт хъæуы. 
— Рацу, æмæ дын радтон галы цыхт. 
Ацы хатт Фари хыл нæ кодта Гæбамæ. Гæба фæуæндон: 
— Мæнæ Итъалæн стонджы у, æмæ йын авæрон мæ кæрдзынæй? 
— Авæр ын дзы æмæ рацу. 
— Гогийæн дæр дзы авæрон? 
— Фæлæуу, уæдæ. 
Фари тагъд-тагъд суад, Гæбайы кæрдзын йæ астæуыл фæсас- 
та, къæбæртæй иу йæ дæларм атъыста, иннæ дыууæ дихы фæ- 
кодта, иу дзы Итъалмæ авæрдта, иннæ Гогимæ æмæ Гæбайы къу- 
хыл ахæцыд. 
Хæст куы райдыдта, уæдæй фæстæмæ бонæй-бон æнкъард- 
дæр кодта нæ хъæу. Мах-иу хæсты кой кæнын райдыдтам æмæ- 
иу кæрдзыны коймæ рахызтыстæм. Стæй-иу нæ уый размæ, чи 
цы дзæбæх хæринаг бахордта, уый ’рымысыд æмæ-иу æй дзырд- 
та ’мæ дзырдта, æмæ-иу æй иннæтæй ничи джиздардта — хъуыс- 
той-иу æм æмæ-иу æм хъуыстой. Итъал никуы ракодта, кæд цы 
бахордта, уый кой. Иннæтæм-иу хъуыста æмæ та-иу йæ былтæ 

ХОХАГХЪÆУЫ 
245 
асдæрдта. Итъалæн фыд нæ уыд, раджы амард йæ фыд. Æз æй 
хъуыды кодтон — зымæгон бон уыди, хур бон. Мит цæсты тигътæ 
иста. Лæгтæ уым сæ дуармæ миты уæлæ хæрис хъæдæй дзуарæ- 
вæрд цырт арæзтой. 
Æз тæригъæд кодтон Итъалæн, æмæ-иу Дзыцца искуыдæй- 
искуыдмæ цæхæраджынтæ куы скодта, уæд-иу мæ хайæ бамбæх- 
гтон æмæ-иу æй уыйфæстæ Итъалæн радтон. Цæхæраджын тынг 
бирæ уарзта Итъал. 
Ныр йæ кæрдзыныл йæ даргъ æнгуылдзтæ æрбатыхта æмæ 
сæхимæ араст и. Фыццаг цыди чъызгæ, цыбыр къахдзæфтæй, 
сæхимæ йæ бирæ куынæуал хъуыд, уæд бадугъ кодта, тыргъы 
фæмидæг æмæ дуар рахгæдта. 
Гоги иу стыр комдзаг ныккодта йæ кæрдзынæй, иннæ йæ дзып- 
пы атъыста, æууилгæ æрбацыд нæ цурмæ. Мах æм бадгæйæ 
уæлæмæ кастыстæм. 
— Дæ хæдзар фехæлæд, аныхъуыр æй, чъиу дын нæу, стæй йæ 
æууил æмæ æууил! — бахъуыр-хъуыр ыл кодта Быдзег, фæлæ Гоги 
нæ тагъд кодта йæ комдзаг ныхъуырыныл, æвæццæгæн ын æхсыз- 
гон уыд уазал нартхоры кæрдзын æууилын æмæ йæ æууылдта. 
— Ацы Итъалы аххос уыди, уыййеддæмæ дзы мæнæн стыр- 
дæр раттаид. Æз ын дзы расайдтаин стырдæр. — Гоги, кæрдзын 
цы дзыппы уыд, уым йæ къух æртъыста. 
— Куыд ын дзы расайдтаис стырдæр? — бафарстон æз. Æцæг 
мæм диссаг каст: куыд ис искæй кæрдзынæй расайæн? Стæй йын 
дзы куы расайа стыр, уæд тæригъæд нæу? 
— Куыд ын дзы расайдтаин, куы — дзæбæх! Æз Гæбайы са- 
йын хорз зонын. Æз ын дзы ныр цалдæр хатты расайдтон.. 
Мæнæн Гогийы ныхæстæ мæ зæрдæмæ нæ цыдысты. Уæдæ 
цы ’ппæлы, Гæбайы кæрдзын асайы, уымæй?! Стæй йын æй цæ- 
мæн асайы? Исты хорз у искæй кæрдзын сайын?! Фæндыди мæ, 
исты йæм куы бадзырдтаин, уый, фæлæ уæдмæ йæхæдæг загъта: 
— Цомут, уартæ Куыройы комы сæнчытæ фæхæрæм! 
— Æмæ та йын йæ хин бамбæрстон: Куыройы комы сæнчытæ 
куы хæрæм, уæд сæнчытимæ ахæрдзæн йæ кæрдзын дæр. Ам æй 
хæра иннæты ’хсæн æмæ йæм кæсой иннæтæ, уый йæ нæ фæндыд. 
Сæнчыты коймæ базмæлыдыстæм. Чи нæ дзæкъул раскъæф- 
та хæдзарæй, чи къæсса — немæ дæр дзы рахæссæм сæнчытæ! 
Фæлæ нын нæ бантыст, Куыройы коммæ ацæуæм, уый. Гæба- 
ты Къуда æмбонды сæрты йæхи рахста æмæ бацъæх и фыррæй- 
дæй. Йæ къæбылатæ æмбонды онг йæ фæдыл рабырыдысты æмæ 
хъист-хъист кодтой. Мах æмбонды сæрты кастыстæм къæбыла- 
тæм. Сæ сæртæ — стыртæ, сæ къудитæ — хæрдмæ хъил. Уыцы 
дзæбæх уыдысты, фæлæ цыма уынгæ дзæбæх нæ кодтой. Сæ 
цыд цыдæр æрмифицаугæ цыды хуызæн уыд. 
Уæдмæ хъæуы куыйтæ иууылдæр ныффæдис сты Къудайы 
рæйдмæ. Дæле, Гæбаты кау йæхиуыл фæндаджы ’рдæм кæм ра- 
хæцыд, ууылты сцæйцыд иу æнахуыр лæг. Йæ уæлæ, стыр ын чи 

246 
ХУЫГАТЫ СЕРГЕЙ 
уыд, ахæм гæлифе хæлаф æмæ — нæхимæ бийгæ цъында хæдон. 
Иæ сæрыл — нымæтхуд. Цæугæ кодта счепп-счепгæнгæ, цыма йæ 
дзабыр æххæстконднæ уыд йæ къахыл æмæ йын ахауынæй тар- 
сти, уый хуызæн. Йæ къухы уыди мигæнæн æмæ йæ лæдзæджы 
хаст кодта, йæ дзых уæлæмæ, афтæмæй. Зæхмæ дæр-иу æй æр- 
уагъта, куы-иу фæцудыдта, уæд. Фæллад уыд, æвæццæгæн, æмæ 
цудгæ уымæн кодта. 
Куыйтæм фыццаг йæ хъус ницы уыйас дардта, фæлæ уыдон 
æгæр куы силлæг сты йæ алыварс, уæд та-иу йæ цæуынæй фæ- 
лæууыд æмæ-иу сæм мигæнæнæй бавзыста, цыма сæм йæ лæдзæ- 
гæй æвзыста, уый хуызæн. Къуда фæстæты йæхи баскъæрдта 
æмæ йын йæ хæлафы къахмæ фæхæпп кодта. Лæг фæцудыдта, 
стæй куыдзыл йæхи бауагъта. Куыдз лидзыныл фæци. Лæг æй 
нал баййафдзæн, уый куы базыдта, уæд æм мигæнæн фæцарæзта 
æмæ — дæнг! Куыйтæ хъыллистытæгæнгæ фæйнæрдæм сæхи ап- 
пæрстой, сæ къæдзилтæ сæ сагæхты фæцавтой, афтæмæй. Къуда 
нæ фæцæф — нæмыг Бедзеты скъæты бинаг хъæды афардæг. 
Уыйфæстæ-иу æмбырдтæ кодтам æмæ-иу кастыстæм, нæмыг кæм 
сæмбæлд, уыцы ранмæ, цыма дзы исчи зæгæл бакъуырдта, стæй 
йæ фæстæмæ рафтыдта, уый хуызæн зынди, нæмыг кæм афар- 
дæг, уыцы бынат. Уæд та ууыл нал уыдыстæм. Хæдзæрттæй 
ракалдысты устытæ, æмæ хъæу схæрхæцъа: чи æлгъитгæ кодта, 
чи — хыл, чи та йæ сывæллоны агуырдта. Уыцы иунæг гæрах 
сызмæлын кодта æгас хъæу. Фæлæ лæг уæлдай каст дæр ни- 
кæмæ фæкодта, ссыди уæзæгмæ — гæрахы фæстæ йæ къахдзæф 
бæрæг фæфидардæр, æвæццæгæн ын йæхи дæр базмæлын кодта 
уыцы гæрах. Уым æрхуыссыд, стæй мигæнæн йæ хъæбысы æрба- 
кодта, йæ къухтæ æмæ йыл йæ къæхтæ æрбатыхта æмæ уайтагъд 
афынæй. Устытæ йыл æртымбыл сты æмæ йæм уырдыгмæ кас- 
тысты, цыма, чи уыд, уый йæ уæлæ фыст уыди æмæ уый касты- 
сты. Стæй Гогийы мад Буриан загъта: 
— Цомут-ма, уартæ Самсойы ракæнæм, уый йæ базондзæн, чи 
у ’мæ цы гæнæг у, уый. 
Устытæм хорз фæкаст Бурианы фæнд. Базмæлыдысты, сæ 
сæртæ батылдтой æмæ араст сты Бурианы фæдыл. 
Самсо Германы хæстæй æнæ къахæй æрыздæхт, уартæ фыц- 
цаг хæстæй. Æмæ цыма исты фесгуыхт, йæ къах кæй ахауд, уымæй, 
афтæ-иу бæрзæндты кæсгæ рацæйцыд, йæ дыууæ саджил лæ- 
дзæджы йæ дæлæрмттæм ныццарæзта, афтæмæй. Йе стыр цъæх 
цæстытæ-иу куы чердæм фæцарæзта, куы — чердæм! Гæнæн ын 
фæци, уæд-иу йæхицæй æппæлыныл дæр нæ фæфæстиат и. 
Хæстæй йемæ æрхаста биноклтæ, æмæ æнæхъæн хъæуы лæп- 
путæ уыдоны мæтæй хуыссын нæ фæрæзтой. Йæхæдæг дæр, хъуы- 
ди^нæ хъуыди, уæддæр сæ кой кодта. Иухатт æм мæхæдæг хъуы- 
стон. Дано æмæ Пъырысы цур бадти Даноты раз къодахыл æмæ 
дзырдта: 
— Абон мæ биноклтæй кастæн нæ тыргъæй æмæ уалæ Лæзгъæ- 

ХОХАГ ХЪÆУЫ 
247 
ры бын, Цъуйджын æрдуз чи у, уым æртæ лæджы федтон, лыгъд 
чи у хæстæй, ахæмтæ, дизентиртæ. Мæнæ сымахмæ куыд кæсын, 
афтæ сæм кастæн. Арты фарсмæ бадтысты. Ехх, зæгъын, бирæ 
иæ, фæлæ гъеныр иу сæрæн бæхы хицау ма фест! Уыдоны уæл- 
хъус ма балæуу æмæ сæ афтæ ма бафæрс: ам цы ми кæнут, агъæ- 
ца? Стæй сыл дæ разæй рахъæр кæн æмæ сæ, далæ кæм æмбæ- 
лы, уым бамидæг кæн! 
Хъæуы лæппутæ дыууæ дихы фесты: иутæ — Самсойы бино- 
клтæй чи акаст, уыдон, иннæтæ та — чи сæ нæма акаст, уыдон. 
Биноклтæй чи акаст, уыдон иннæтимæ нал хæццæ кодтой, æмæ- 
иу кæрæдзийы дзыхæй дзырд истой, афтæмæй-иу нал æнцадыс- 
ты, биноклтæй куы акастысты, уæд цы федтой, уыцы диссæгтæ 
дзурынæй. 
Лæгæй та ахæм лæг нæ уыд Самсо, æмæ гыццыл истæй тых- 
хæй чи авæрдтаид йæ биноклтæ. Уыцы сæрд сæ æрмæст дыууæ 
хатты рахаста лæппутæм: колхозы швицаг богъ сын сæ фæскъу- 
лæй сæ цъери куы атылдта, уæд — далæ лæнчы бамидæг и цъери 
— æмæ, сæ сæгъ æддæ куы ныззади, уæд. Сепе æмæ йæ Къоли 
бон-изæрмæ куы фæцагуырдтой, стæй йæ хуыссынафон кæцæй- 
дæр куы æрыскъæрдтой æд сæныкк. Сероитæ иу-цалдæрæй уыцы 
хæрды холлаг æргъомæй куы фентъыхтой... 
Цæргæ хъæуысæр кодта Самсо. Йæ хæдзар — нæ хъæуы фыл- 
дæр куыд арæзтой, афтæ — дыууæуæладзыг. Бинаг — сисамад, 
йæ фæстаг къул зæххы мидæг, уæллаг — хъæдынкъул, æлхынцъ- 
фисын. Самсо, раст йæхæдæг куыд уæлæты кæсын уарзта, афтæ 
сæ хæдзар дæр бæрзондæй касти хъæуы ’рдæм. 
Сылгоймæгтæ йæм куы фæфæдис сты, уæд йæ биноклтæ 
тыргъмæ рахæссын кодта æмæ уырдыгæй бирæ фæкасти æна- 
хуыр лæгмæ, стæй биноклтæ йе ’фцæгыл æрцауыгъта сæ бæттæ- 
иæй æмæ уæззаугай, даргъ гæппытæгæнгæ æрцыди, лæг кæм хуыс- 
сыди, уырдæм. Йæ алыварс иу-цалдæр зылды æркодта. Сылгой- 
мæгтæ æнæсыбырттæй зылдысты йæ фæдыл. 
— Уыдонæй у, — йæ сæр батылдта æрæджиау Самсо, — дизен- 
тир! — Сылгоймæгтæн иуварс ацамыдта, йæхæдæг дæр ацыд семæ. 
— Хæдзармæ йæ мачи бауадза! Зекъуци ныл æрбаддзысты, æмæ 
алкæмæн йæхицæн куы ницы и, уæд уыдонæн кæцæй цы æрхæс- 
дзыстæм! 
Сылгоймæгтæ Гогиты дуармæ æртымбыл сты, Самсойы ’рдæм 
фæкæс-фæкæс кодтой, афтæмæй цыдæртæ дзырдтой. Самсойæн 
Данойыл йæ цæст æрхæцыд — уый сæ дуармæ тынг ныггуыбыр 
æмæ дзоныгъхъусы æфсæр амадта. Самсо йæм бараст. Куы йæм 
бахæццæ и, уæд сæ дыууæ дæр къуыдырыл æрбадтысты. Сыл- 
гоймæгтæ ма иуцъус аралæуу-балæуу кодтой æмæ сæм сæхи бай- 
стой. Мах — сæ фæдыл. Бурианы дзургæ баййæфтам: 
— Омæ ныр, кæд хæстæй нæ ралыгъди, кæд йед нæу?.. Цы 
йæ схуыдтат æрдæбон? 
— Дизентир! — хъæрæй загъта Самсо. 

248 
ХУЫГАТЫ СЕРГЕЙ 
— Гъо-гъо, кæд дизентир нæу, уæд ма нæ йæ тæригъæд цæрын 
ныууадздзæн ацы уæзæгыл?! 
— Сыбыртт дæ нæ хъæуы, куыд дæумæ кæсын, афтæ йæ зо- 
нын — дизентир! Æндæр ницы, фæлæ дизентир дæр нал зонын. 
Уæдæ йед фестади! 
Дано гуыбырæй бадт, йæ æрмтты дзыхъхъытæ йæ уæрджыты 
къоппатыл æрфæлдæхта, афтæмæй зæхмæ кæсгæйæ загъта: 
— Самсо, мæ хур акæнай, кæд дизентир нæ, фæлæ абырæг у, 
уæддæр махмæ æрæфтыд, æмæ йын хъуамæ «мидæмæ» зæгъæм. 
Афтæ у не ’гъдау, нæ фыдæлты æгъдау. 
— Æмæ йæм хонæг арвыстам! — фæхъæр кодта сылгоймæгты 
æхсæнæй Фари. — Стæй нæм зекъуци куы æрцæуой, уæд та? Нæ 
куыдзы дæр ма нын фæцæймардта. Йæ зæрдæйы ацæуа уыцы 
нæмыг! — Фаримæ фæйнæрдыгæй амыдтой, банцай, ома лæгтæй 
худинаг у, фæлæ уый нал сабыр кодта. — Гъы, систа мын гæ- 
рæхтæ кæнын! Уымæн йæ мигæнæн йæ къухтæй стон æмæ йын 
дзы йæ мæджиттæн иу ныддау! 
Хур фæцæйныгуылд, æмæ, рагъыл цы бæлæстæ уыд, уыдон 
сæрвасæны дæндæгты хуызæн зындысты. 
Сылгоймæгтæ фæсабыр сты. Мах лæгтæм хæстæгдæр байстам 
нæхи. Биноклтæ нæм Самсойы фæдджийæ кастысты сæ дыууæ 
сау тымбыл цæстæй. 
— Гъей, быццеутæ, — арæх-иу нæм дзырдта афтæ Самсо. — 
Суадонæй уæ иу дурыны дзаг чи тагъддæр сдавдзæн? Тынг сдой- 
ны дæн. 
Мах æддæг-мидæг фестæм. Алкæй дæр фæндыди суадонмæ 
азгъорын — кæд æцæг сдойны Самсо, уæд, цынæ вæййы, чи зоны, 
йæ биноклтæ авæра дон хæссæггаг. 
— Æз дын сдавон? 
— Æз! 
— Алæ, æмæ ды кæд схæццæ уыдзынæ, уæдмæ хъуамæ Самсо 
ам дойныйæ мæла! 
Самсо биноклтыл йæ арм æрæвæрдта æмæ хъал худт кодта. 
Разæй ма йæ уæллаг æфсæрыл цы дыууæ стыр дæндаджы уыди, 
уыдон-иу бынтондæр бинаг былы æдде фесты. 
Уыцы рæстæджы байгом и Тадиозты дуар æмæ дзы Зæлда 
рахызти — мæнæ ног чындз дыккаг бон уынгмæ куыд æфсæрмы- 
гæнгæ рахизы, афтæ. Йæ даргъ æрфгуытæ уыдысты къæлæтгонд 
таст, афтæмæй, цы уыдысты, уымæй цыма ноджы даргъдæр фес- 
ты. Зæлда касти йæ къæхты бынмæ, цыди арæхстгай, цыма, ис- 
куы, æнæраны-ран куы фæтъысса йæ къах, уымæй тарсти. Йæ 
сау дзыккуты ставд быд æрзынди, йæ сæр æмæ йæ фæсонтыл цы 
тæнæг кæлмæрзæн æрбауæлæфтау кодта, уый бынæй. 
- Зæлда комкоммæ бацыд лæгмæ, йæ уæлхъус уырдыг алæу- 
уыд æмæ йæм цыдæр сдзырдта. Уый йæ мидбынат хæрдмæ фæ- 
хауд, йæ мигæнæнмæ фæлæбурдта, стæй сындæггай йæ къæхтæ 
адаргъ кодта, йæ уæнгтæ айвæзта. 

ХОХАГХЪÆУЫ 
249 
Зæлда та йæм цыдæр сдзырдта. Лæг рабадти, æмæ араст сты 
— разæй Зæлда цыди чъызгæ-чъызгæ, цыма йыл адæмы цæстæн- 
гасæй зынг сирвæзти, судзы йæхи мидæг — сусæг сыгъд — фæлæ 
ма мæнæ иу къахдзæф-дыууæ — уæд ныггуыпп кæндзæн æмæ, цы 
у, уымæй арты тъыфыл фестдзæни. Зæлда сæ дуар бакодта, ис- 
дуг фæлæууыд, æвæццæгæн, лæджы разæй бауадзынмæ хъавыд, 
фæлæ — нæй, нал бафæрæзта адæмы цæстæнгас — æмæ разæй 
фæмидæг йæхæдæг. 
Уæзæгыл чидæриддæр уыди, иууылдæр цавддуртау фесты. 
Тадиозты дуармæ кæсгæйæ баззадысты, тас æмæ маст нындзыг 
сты сæ цæсгæмттыл. Æрæджиау Дано йæ къух хæрдмæ систа 
æмæ йæ мæсты æппæрст æркодта йæ уæрагыл. Уæд Фари базмæ- 
лыд, устытæм йæхи баивæзтытæ кодта. 
— Гъæ, дæ цæсгом дыл куыд æрлæбырд, æмæ дын цæгатыр- 
дыгæй «мæн у» зæгъæг куыд нал баззад, гъе! Уæдæ ма искуы 
ахæм диссаг æрцыдис — иунæг уды къоппа уай, æмæ бон-сихора- 
фон искæй лæджы дæ хæдзармæ баласай! — Фари та сылгоймæг- 
ты цæсгæмттæм бадзагъултæ кодта, фæлæ уыдон раздæрау уыды- 
сты æнæзмæлгæ-æдзæм, æмæ та уæд йæхи хъæр фæцыд: — Уый 
та уын уæ хорз Зæлда! Афтæ-иу куы фæкодтат: Зæлда хæрззонд 
у, Зæлда нæртон у, Зæлда афтæ у, Зæлда уфтæ у!.. Гъа, уый та 
уын уæ Зæлда! 
Фæлæ устытæй уæддæр ничи ницы загъта — дзурын нæма 
сфæрæзтой æви цы уыди? Æмæ та йæхæдæг йæхи бауыгъта Фари. 
— Мæнæ нæ Хуыцау куыд ралгъыста! Цом-ма бацæуæм æм 
æмæ йын йæ дзыккутæ йæ къухы авæрæм. Гъæ, цы хæдзарæй 
рацыдтæ, уымæй хъырттызмæлæг мауал ратæдза! 
— Фæлæуу-ма, Фари, дæ тардзæгъдæнæй, — йæ æрмттæ йыл 
сцагъта Буриан, стæй Самсомæ аздæхта йе ’ргом. — Ныр цы уы- 
дзыстæм, зекъуци нæм не ’рбаддзæн? 
— Æрбаддзæн нæм, уæдæ нæм не ’рбаддзæн! Фæлæ ма ам 
ноджыдæр иу хъуыддаг ис. Цы ма дзы ис, уый зонут? Уый ма 
дзы ис, æмæ, куыддæр ацы хабар Тадиозы командирмæ фехъуы- 
са, афтæ йæ иваргонд батальоны бамидæг кæндзæн. Ома афтæ 
æмæ афтæ, дизентир дæ хæдзары цы агуырдта? Æмæ уыцы бата- 
льон цы у, уый зонут? Гъæ, мæ сау туг ныккæла!.. 
Уыцы æхсæв, æвæццæгæн, йæ зæрдæйы фæндиаг ничи бафы- 
нæй хъæуы мидæг: уый куыд æрцыди, æмæ Зæлда, йæ хæрзæгъ- 
дау æмæ йæ хæрззонды кой иннæ хъæутæм дæр кæмæн айхъуыст, 
уыцы Зæлда, уæзæджы къæйыл цы дзæгъæл лæг æрхуыссыд, 
уый сæхимæ бакæна! Тадиозы цæсгомыл та куыд нæ ахъуыды 
кодта, далæ цæхæры цæстмæ кæй фæкæнынц, уыцы Тадиозы?! 
Нæ, ам æндæр цыдæр и. Уæдæ уанцон нæу — кæйдæр æнæзонгæ 
лæгыл схæц æмæ йæ дæ афтид къуыммæ бахæр-хæр кæн дæ фæдыл! 
Æмæ, хур нæма скаст, афтæмæй уæзæгмæ æмбырд кæнын бай- 
дыдтой адæм. Цыдысты æнæдзургæйæ æмæ лæууыдысты æнæ- 
дзургæйæ. Устытæй кæйдæрты хъæбысты сывæллæттæ дæр уыди. 

250 
ХУЫГАТЫ СЕРГЕЙ 
Мах хицæнæй лæууыдыстæм иуварс. Гæба — нæ разæй, йæ къу- 
хы — луасийы къæбæр. Хæргæ дзы нæ кодта — æнæуи йыл хæ- 
цыди æмæ йæ тарст цæстытæй устытæм касти. Уæд рацыди 
уынгмæ Дано дæр. Дзоныгъыхъус амайæн къуыдырмæ баласта, 
фæлæ амайын нæ райдыдта — фæрæт ыл бахъил кодта æмæ къуы- 
дырыл æрбадт. Уалынмæ йæм йæ дыууæ лæдзæджы ’хсæнты 
гæппытæгæнгæ бацыд Самсо дæр æмæ йæ фарсмæ æрбадти. Æмæ 
ныууынæргъыдта Дано: 
— Гъе-гъе! Лæгæн цæрын куы бацайдагъ вæййы, уæд ахæм 
дудгæбонтæ æрæййафы, гъе! 
— Ницы нæ бон у, — йæхи растгæнæгау загъта Самсо. — Гъе- 
ныр æм йæхæдæг рацыд, йæхæдæг æй бакодта — ацу ’мæ гъа! Мæ 
къухтæ баст сты, æндæра уый хуызæтты фаг нырма суаин, ма 
тæрс. 
Уыцы рæстæджы байгом и Тадиозты дуар, байгом, байгом æмæ 
афтæ гомæй баззад. Стæй дзы фæд-фæдыл рахызтысты Тадиоз 
йæхæдæг, дысоны лæг æмæ Зæлда. Зæлда уайтагъд сылгоймæг- 
ты ’хсæн амидæг. Тадиоз Дано æмæ Самсомæ бацыд, йæ сæр йæ 
риуыл æруагъта, афтæмæй, æмæ æрлæууыд сæ разы. Лæг фал- 
дæр лæугæ баззад. Йæ хуыз скалдта. Иæ пысултæ — ногæхсад 
æмæ ногсур. Йæ къæхтыл — хохаг фæсмын цъындатæ æмæ нæ- 
уæгхуыд хæцъил дзабыртæ, æвæццæгæн ын сæ Зæлда бахуыдта 
дысон. 
Дано æмæ Самсо сыстадысты. Куы Тадиозмæ кастысты, куы 
сæ кæрæдзимæ. Стæй бадзырдта Дано Тадиозмæ: 
— Æмæ дæ хæстмæ куы акодтой, афтæ куы ’рбайхъуысти, 
æмæ дæ хæдзармæ дæр куы нал рауагътой, æмæ нæ чындзæхсæв 
дæр куы ныддæлæ-уæлæ и, уæд уыдон гæдыныхæстæ уыдысты? 
— Нæ уыдысты гæдыныхæстæ, — йæ сæр батылдта Тадиоз. 
— Уæдæ?! 
— Акодтой мæ. 
— Æмæ?! 
— Æмæ ралыгъдтæн. 
— Куыд ралыгьдтæ?! 
Æмæ уæзæджыдзаг адæм ныккастысты Тадиозмæ. Æмæ ныс- 
сабыр уæзæг. Æвæццæгæн дзы фыццаг фæздæг куы ссыд, уæдæй 
фæстæмæ афтæ сабыр никуыма ныцци. Æвæццæгæн дзы тас дæр 
кæй бабадт æмæ дис дæр, уымæн афтæ ныцци æдзæм сабыр. 
Дзæбæх акъахдзæф кæнай, уый нæ, фæлæ, дзæбæх сулæфай, 
уымæ дæр ничиуал арæхсти. Тадиоз лæууыд, цы дзуапп раттаид 
Данойы фарстæн, стæй йын, уæвгæ, уыди дзуапп раттæн уыцы 
фарстæн?! 
Æмæ лæууыд. Сылгоймæгтæй чидæр нал бафæрæзта уыцы 
æрхæм сабырæн æмæ схæкъуырцц кодта. Æмæ базмæлыд лæг, 
мигæнæн йæ уæхскыл æрцауыгъта, йæ дзых уырдыгмæ, афтæ, 
æмæ загъта: 
— Цом! 

ХОХАГХЪÆУЫ 
251 
Уыцы иунæг ныхас загъта уæзæгыл, æндæр нæдæр уый размæ 
бои загъта исты, нæдæр уыцы бон. Æмæ фехæлдта уæзæджы 
сабыр уыцы ныхас — базмæлыди уæзæг — иутæ йыл иуæрдæм 
цыдысты, иннæтæ — иннæрдæм. 
Стæй ацыдысты уыцы лæг æмæ Тадиоз. Хъæу ратымбыл и 
былмæ, нæ кау кæуылты æрзылди, уырдæм. Стыртæ æнцой акод- 
той кауыл, мах та йæм уæлæмæ схызтыстæм æмæ йыл бадгæ 
скодтам. Уæлæмæ хизын чи нæ фæрæзта, уыдоны та стыртæ сæ 
хъæбыстæм систой. 
* * * 
Ныр бадтæн, кæддæр мус кæм уыди, уыцы тъæпæны кæрæ- 
дзийы уæлæ цы даргъ фæйнæджытæ амад уыд, уыдоны сæр. 
/Евæццæгæн, кæцæйдæр æрластой фæйнæджытæ. Ныр ам совхоз 
и — цалдæр гыццыл хъæуы æрæмбырд кодтой æмæ сæ иу совхоз 
гарæзтой, фосдарыны куыст чи кæна, ахæм совхоз. Æмæ, æвæц- 
цæгæн, исты аразынвæнд кæнынц, мус кæм уыди, уыцы ран. Мус 
йæ быны фæуыдзæн, æмæ ма уыйфæстæ ам чи цæра, уыдон зонгæ 
дæр нал кæндзысты, кæддæр ам мус уыди, уый. Фесæфдзæн 
мус, йæ кой дæр нал уыдзæн. Уæд та нæ хъæу мусæй хъæу уыди. 
Йæ былтыл-иу ын мæкъуылтæ куы ныццамадтой, хъæбæрхоры 
мæкъуылтæ, æмæ-иу хоры тæф куы сыстад мусы сæрмæ!.. Хъæ- 
бæрхоры тæф!.. Цымæ, дунейы фæзил, уæд хъæбæрхоры тæфæй 
æхсызгондæр исты сулæфдзæн адæймаг! Æмæ-иу баталынг и, 
ха дзæртты рухсытæ-иу бацъынд сты, уæддæр ма-иу махæн нæ 
тай-тай цыди мусæй — æвæццæгæн, бæстыл æмбæхстытæй хъа- 
зынæн мусæй хуыздæр бынат Хуыцау зæхмæ нæ рауагъта. Цас 
<? мбæхсæнтæ уыд мæкъуылты астæу, стæй куыд æнцон рагæпп 
кгнæн уыд уырдыгæй тутугæнæн дурмæ! 
Най радыгай кодтой, хæдзаргай — абон иу хæдзар, сом — иннæ, 
икиæбон — аннæ. Æмæ-иу куыд базмæлыди хъæу алы найгæнæн 
бон дæр — кæйфæнды рад уыдаид, уæлдай нæ уыд. Чи-иу йæ 
наййаг стур фæцæйкодта мусмæ йæ хъусæй — дуцгæ хъуццыты нæ 
ифтыгътой найы, æмæ уал хуыскъаг стуры кæм уыди иу хæдзары! 
— чи найдзæг рæхыс фæцæйхастаид йæ уæхскыл, чи та-иу, йæ 
сагой йæ къухы, афтæмæй фæцæйцыди уыцы хъуыддаггъуызæй. 
Æмæ-иу цы тавицы архайд кодтой лæгтæ мусы! 
Уæдмæ-иу къæлæттæ бафтыдтой наййæгтыл, сæ былтыл-иу 
сын цъуттатæ бакодтой, стæй-иу иу-цалдæрæй баивæзтой най- 
дзæг мусы къæбæлмæ æмæ-иу ын йæ цæг къæбæлы къоппайыл 
-хзртъыстой. Æмæ-иу азылд къухдзæг мусы къæбæлы алыварс 
^мæ-иу азылдысты уал æмæ уал стуры, кæд-иу сæ кæрон бæх 
уыд, уæд ноджы хуыздæр — цапуалæй-иу азылди бæх мусы кæ- 
ргстты, æмæ-иу сфидыдта най. Лæгтæ-иу цинæй иу ран лæууын 
иял фæрæзтой, æмæ, сæ хæлын раздарæнты хыбар-хыбур куыд 
’ипуа, афтæ-иу сæ чи иуæрдыгæй æрбауади наййæгты фæстæ, чи — 

252 
ХУЫГАТЫ СЕРГЕЙ 
иннæрдыгæй — тагъддæр базмæлой, æмæ кæд рухсæй сæппарик- 
кой хор. Кæннæуæд фæззыгон бон ыскаст æмæ ныккаст йед- 
дæмæ нæу. Уæд-иу стуртæ сæ къудитыл схæц-схæц райдыдтой, 
æмæ-иу лæгтæ æзфæраздæронæй скъæфтой хъæмпы гуцъулатæ 
æмæ сæ дардтой наййæгты къудиты бынмæ. Наймæ дзы куыд 
ницы æрхауа, афтæ. 
Махæн та-иу нæ цин бынтон нал цыд зæххыл: сæрбихъуы- 
рæйттæ кæн уыцы парахат мусы, кæд дæ фæнды, уæд стуртæй 
искæй къудийыл ныххæц, дæхи дæлгоммæ аппар æмæ дæ лас- 
дзæн стур æмæ ласдзæн уыцы лæгъз хъæмпы уæлæ, хъуыды дæр 
дæ нæ кæндзæн, афтæмæй. 
Уæдмæ-иу, стуртæн, цыма хъæмпæй къогъодзитæ скодтой, 
уыйау хъæмп сæ сæфтджытыл тыхсын байдыдта, æмæ-иу уæд сæ 
урс-урсид сагæйттæ райстой лæгтæ æмæ-иу цæгъдын райдыдтой 
най. Хор хицæн кодта æфсиртæй æмæ гагатæ сусæг сыбар-сыбур- 
гæнгæ æмбæхстысты хъæмпы мидæг. 
Æмæ ныр мус куынæуал уа, най куынæуал кæной, уæд, мах 
цы цин æййæфтам мусы, уый кæм æййафдзысты ныры сывæл- 
лæттæ?! 
Æмæ уыцы цин чи нæ бавзара, уыцы лæппу куыд слæг уы- 
дзæн?! Науæд, куы слæг уа, уæддæр цыхуызæн лæг хъуамæ уа? 
Кастæн хъæумæ, фендæргъуызæттæ и нæ хъæу, нæ уæзæг багыц- 
цылдæр, зæронд адæймаг куыд багыццылдæр вæййы, афтæ. Хæ- 
дзæрттæ фæцъусдæр сты, æмæ йыл афтæмæй дæр дзæбæх нал 
цæуынц. Мах хæдзарæн йæ кой дæр нал и. Чидæр дзы кау сбыд- 
та æмæ æмбæрзтæй дыууæ цъерийы цъуппы зынди, æвæццæгæн, 
фаронæй баззадысты цъеритæ. 
Хъом сæрвæтæй здæхтысты, уæд фæзынди кæцæйдæр бæхыл 
Итъал — кас йæ зæрдыл кæмæн бадти æмæ-иу стонджы кæмæн 
уыди, уыцы Итъал, мæллæг Итъал, сидзæр Итъал. Совхозæн ам 
цы хайад уыд, уый хицауæй куыста. Æнæуи сырæзти, фæлæ уыцы 
мæллæгæй баззад, цыма йын ныр дæр кас фæхæрын кæнынц, нæ 
йæ фæхъæуы, афтæмæй, уыйау æнтъыснæггъуыз дардта йæ цæс- 
гом. Бадтыстæм, ныхæстæ кодтам: дзуринаг — бирæ, мысинаг — 
ноджы фылдæр. Æмæ-иу нæ куы иуæрдæм ахаста ныхас, куы — 
иннæрдæм. Куы-иу цæхгæр фæлæууыди йæ бынаты. 
— Быдырæн æнæуи дæр ницы у, æнæ фæндаг дæр. Машинæ 
дæр дзы дзæбæх цæуы, уæрдон дæр. Афтæмæй фæндæгтæ та 
быдырты аразынц, хæхтæ æнæ фæндаг хъæддаг бæстæйæ уæл- 
дай не сты, уый никæмæ хъары. Дзоныгътыл цы холлæгтæ æрла- 
сæм, уыцы æвæндаг рæтты, уыдон туджыйаргъ свæййынц. Аф- 
тæмæй нæ цыхт — зынаргъ, нæ царв — зынаргъ. Æмæ сæ æлхæ- 
нæг нæй. Æмæ уæд цæмæй цæра дæ совхоз! Фæндæгтæ хъæуы 
’хæхты, фæндæгтæ, — машинæтæ дыууæрдæм кæм суых-суых 
кæной, ахæм фæндæгтæ. Æмæ сæ хъæугæ уымæ кæны, фæлæ 
куы байрæджы уа, куы! 
— Ома куыд байрæджы? — бакастæн Итъалмæ. 

ХОХАГ ХЪÆУЫ 
253 
— Куыд, куы — адæм лыгъд фæуыдзысты уæдмæ, афтæ бай- 
рæджы, гъе! 
Мæнæн уыцы ныхæстæм мæ уæнгтæ æрызгъæлдысты. Фæ- 
тарстæн, цыма мын цæмæйдæр тас уыди, ахъаззаджы цæмæйдæр, 
æмæ йæ нырма ныр базыдтон. Фæйнæрдæм аракæс-бакæс код- 
юн, хæхтæ бæрзонд лæууыдысты, сæ сæртæ арвмæ схастой, цыма 
æрхауынæй тарстысты арвæн æмæ йæ уромынмæ хъавыдысты. 
/Ёмæ мын фенцондæр и хæхты уындæй. Уæдмæ сæ цыдæр уд- 
дзæф раулæфыд æмæ дзы мæ риуыдзаг ныуулæфыдтæн. 
Дæле куыройы донмарæныл цы фæйнæг хид уыд, ууыл æрба- 
уадысты дыууæйæ — æрыгон нæлгоймаг æмæ, йæ кары чи бацыд, 
ахæм сылгоймаг. Нæлгоймагæн йе уæхскыл уыди фæрæт, сыл- 
гоймаджы къухы та — урс хæцъилы баст тыхтон. 
— Зæлдайы нал хъуыды кæныс? — бафарста Итъал æмæ мæм 
йæ уæхсчы сæрты æрбакаст. 
Æмæ уыцы уысм мæ цæстытыл ауади: йе ’рфгуытæ уæлиау 
систой сæхи — тасæй æви æфсармæй, уый зын раиртасæн уыд — 
афтæмæй уæзæгæй сæхимæ фæцæуы. Йæ сæр æмæ йæ уæнтыл 
цы тæнæг кæлмæрзæн и, уый бынæй зыны уæгъдкалд дзыккуты 
пух кæрон. Æмæ йæ фæстæ агуыбыр уыцы лæг, мигæнæн йæ 
къухы, афтæмæй. 
— Куыд нæ?! 
— Далæ фæцæуы, — йæ къухæй ацамыдта цæуджытæм. — Уый 
та йæ фырт у Тадиозæн. — Уо Саби, ауылты рацæут. Мæнæ нæм 
уазæг и! 
Уыдон фæлæууыдысты, скастысты нæм, стæй фæхæрд код- 
той. Уайтагъд нæ разы балæууыдысты. 
— Уазæг — Хуыцауы уазæг! — загъта хъæрæй лæппу æмæ мын 
мæ къух ахъаззаджы æлхъывд ныккодта. 
Зæлда йæ хæссинаг айхæлдта æмæ нын æй нæ разы фæйнæ- 
гыл æрæвæрдта. 
— Хъоппæджытæ ахæрут. 
Хъоппæджытæ! Уыгæрдæны хъоппæджытæ! Кæдæй нырмæ 
нал федтон хъоппæг?! Æвæццæгæн, ам нæхи хæхты йеддæмæ 
никуы зайынц. Гыццыл джитърийы хуызæн, йæ мидæг уыцы на- 
рæг къускъгæндты кæрæдзимæ æнгомæвæрд тъæпæн æппытæ, дæ 
хистæр æнгуылдз рауадз къускъгондыл æмæ дæ арм айдзаг уы- 
дзæн æппытæй... 
— Зæлда, ды уазæджы нæ базыдтай, æвæццæгæн, — хъоппæ- 
джы æппытæ йæ дзыхмæ сцæйхаста Итъал æмæ фæлæууыд. 
— Æз уазæг нæ дæн, — загътон æз æмæ цæмæйдæр фефсæрмы 
дæн. 
— Уазæг дæр нæу, фæлæ уазæг дæр у, — загъта та Итъал дæр 
æмæ æппытæ йæ дзыхы бакалдта. 
— Мартайы лæппу ма уа — Сæрæби?! — йæ ныхас даргъ ауагъ- 
та Зæлда, стæй, Итъал цы зæгъдзæн, уымæ дæр нал фæкаст, 
фæлæ мын йæ даргъ цæнгтæ ме ’фцæгыл парахат тыхт ныккодта, 

254 
ХУЫГАТЫ СЕРГЕЙ 
хохаг тыхт. — Цы ’мбаргæ æмæ цы ’нæзивæг лæппу уыди! — 
загъта ма ноджы, цыма мын тæригъæд кодта, ахæм хъæлæсы 
уагæй. Стæй аздæхт Итъалмæ: 
— Дæхи та-иу ма бакæн уазæджы, дæумæ ахæм митæ вæййы. 
Саби цæра, иннæ хæттыты хатыр дын нæ уыдзæн. — Зæлда, 
хæцъилы ма цы хъоппæджытæ уыд, уыдон фæйнæджы лæгъзыл 
æркодта. — Цом, Саби, мах уал арт скæнæм, арт кæм уа, фарн 
дæр уым и, — æмæ араст сты. Дыууæ-æртæ къахдзæфы акодта 
Саби, фæстæмæ фæкаст. 
— Æцæг, æцæг, Итъал, махыл-иу рацæут. 
— Уæдæмæ уал-иу ды махмæ рацу, стæй фендзыстæм. 
— Омæ хорз! 
Уыдон ацыдысты. Изæрдалынгтæ бæзджынæй бæзджындæр 
кодтой. 
— Цы дзæбæх ном ын и — Саби! Цымæ йыл æй чи сæвæрдта? 
Итъал йæ роцъомæ сæвнæлдта æмæ йыл, боцъо кæмæн вæййы, 
уый куыд ныххæцы йæ боцъойыл, афтæ ныххæцыд. 
— Фын, дам, федта Тадиоз, уæд, цы бон ралыгъди, уыцы 
æхсæв бонырдæм. — Зæлда йæ дзырдта устытæй кæмæндæр. Бирæ 
сабитæ, дам, рацæйцыд уæзæгыл. Даноты размæ, дам, куы ахæццæ 
сты, уæд, дам, сæ иу фæгуыбыр кодта — саусæр, гомгуыбын, 
Данойы фæрæт, дам, йе уæхскыл баппæрста, æрбахаста, дам, æй 
æмæ, дам, æй мах къæсæры ныссагъта. Стæй, дам, йæ фарсмæ 
æрбадт къæсæрыл. Ныр, дам, афтæ фидыдта къæсæрыл бадгæйæ 
фæрæты фарсмæ, афтæ, æмæ, дам, загътон, мæ рахиз цонгæй 
дæумæ кæсынæй бафсæд. Стæй куы райгуырд Саби, уæд уыцы 
фыны кой йеддæмæ ницыуал уыди хъæуы мидæг. Æмæ йыл æй 
æвæргæ дæр иичи скодта æмæ æндæр дæр, афтæмæй йæ уæлæ 
баззад, мæнæ йæ цыма гуыбынæй йемæ рахаста. 
— Акæсæд-ма йæм исчи, устыты загъдау, — загътон æз... — 
Æвæццæгæн ыл фидаугæ дæр уымæн афтæ кæны. 
— Уæдæ! — ныхасыл ахæцыд Итъал. — Æндæр ном ыл цыма 
хæцгæ дæр нæ фæкæнид, æмæ æнæ номæй аззаид цыма. — Æндæр 
ницыуал загъта Итъал, бадти æмæ, йæ бынæй фæйнæджы кæро- 
нæй цы гæбаз зынд, ууыл йæ тъæпæн арм ауадз-ауадз кодта. 
— Рауагътаиккой йæ, — загътон æз, иуцасдæр куы абадтыс- 
тæм уыцы сабыр, уæд. 
— Уæдæ йæ нæ рауагътаиккой! — фестъæлфæгау кодта Итъал. 
— Афтæ сын куы бамбарын кодтаид, уартæ уыцы чындзхæсджытæ 
уыцы чындз махмæ фæхæссынц. Уæд сæ сæртыл хъустæ нæ уыда- 
ид æмæ афтæ нæ загътаиккой, алæ-ма?! Фæлæ мах æфсæрмæй 
сæфт стæм. Уый бæсты поездæй асæррæтт лас æмæ стæй ивар- 
гонд дивизийы бамидæг у! Дыууæ мæйы дæр нæ рацыд, æмæ йæ 
сау гæххæтт схæццæ. 
— Æмæ цы кусæг у? — æрæджиау бафарстон æз. 
— Саби? Хъæдгæс у Саби. Æцæг хъæдгæс. Ома иу ран æрба- 
да! Куы æрдузтæ æфснайдзæн, куы бæлæстæ æхсæддзæн. Арсы 

ХОХАГ ХЪÆУЫ 
255 
хуым нал хъуыды кæныс? Цъуй тала дзы ныккалдта, æмæ ныр 
гагатæ сырх куы адарынц, уæд, цыма уыцы уæлвæз сырх тыры- 
сатæ байтыгъдæуыд, уый хуызæн вæййы. 
— Зæлда та? 
— Зæлда йæ хæдзары митæ бакæны, стæй йын хæринаг ахæс- 
сы æмæ суанг изæрмæ йемæ фæкусы. 
Уæдмæ бынтондæр æрталынг. Итъал йæхиуыл схæцыд. 
— Цом, кæннод нæм агурджытæ рарвитдзысты. 
Сыстадтæн æз дæр æмæ, куыддæр сыстадтæн, афтæ, уалæ 
Уæллаг лæнк кæй хуыдтам, уыцы æрдузы ауыдтон арт — арт 
сыгъди, йæхимæ здæхта адæймаджы цæстæнгас: талынг дунейы 
иунæг рухс. 
— Сабийы хъæдыл мачи бандзара, — нæдæр хъазгæ кодтон, 
нæдæр бынтон æцæг дзырдтон, афтæмæй загътон æз. 
— Æдас у. Сабийы хъæдыл ничи бандзардзæн. — Итъал мын 
мæ цонгмæ æрбавнæлдта. — Суар нал хъуыды кæныс? Йедзаг у 
адæмæй. Стæвд æй кæнынц, тъæпæнæджы йæ ауадзынц, стæй 
тъæпæнæджы ныббыр. Сæхи дзæбæх кæнынц. 
— Дохтыр дзы ис? 
— Цæй дохтыр дзы ис! Сæ хуыздæр дохтыр — Самсо. Худæг 
вæййы: куы иу аджы уæлхъус балæудзæн, куы иннæ аджы йæ 
къух атъысдзæн. — Дæуæн æгæр тæвд у, иу къæрта ма йæм уазал 
афтау. Иннæмæн зæгъдзæн, фæстæмæ дзурæн кæмæ нæй, ахæм 
ныхасæй: — Дæуæн ма хъарм хъуаг у, иу хъæбысыдзаг ма йæм 
бандзар. 
— Йæ биноклтæ цы фесты? — бахудтæн æз: никуы мæм æрхауд, 
Самсойы биноклтæй акæсон, ахæм амонд. Афтæмæй-иу мæ куыд 
тынг фæндыд, куы сæ акастаин, уый! 
— Йемæ сты. Йæ хъуырыл сæ ауыгъдæй дары. 
— Базæронд и? 
— Уæдæ цы кодта! Хъæумæ зивæг кæнын байдыдта æмæ æхсæв 
дæр уым ныллæууы. Уырдæм æнæ хордзентæ чи цæуы! Æмæ 
рабадынц изæры арты фарсмæ, зарынмæ дæр сын асайы. Ардæм 
дæр фæхъуысы сæ зарын. 
Æз æрлæууыдтæн уæзæджы сæр. Итъал дæр æрлæууыд. 
Æхсызгон мын уыди, суары фæзы арт кæй сыгъди, уый, цыма 
мын уазал уыд æмæ мæм æндавгæ æркодта, афтæ æхсызгон мын 
уыди. Уæдмæ Итъал хъæрæй загъта: 
— Мæнæ-иу ам, уæ хæдзары дæлбазыр, куы арæгъ стæм, нал 
æй хъуыды кæныс?.. 
1978 

*$8Ь- УЫЦЫ ДЫУУÆ ЛÆДЖЫ ÆМÆ ÆЗ =€%ф 
Радзырд 
Уыцы дыууæ лæджы бульвары базыдтон. Уым сæ федтон 
бандоныл бадгæ. Иу хатт сæ нæ федтон — бирæ хæттыты сæ 
федтон. Сæ иу лæдзæг дардта. æлхæнгæ лæдзæг нæ — хуымæтæг 
раст къалиуæй арæзт лæдзæг. Йæ сæрмæ ’ввахс уыди цæрдхуынкъ 
æмæ гæрзуадздзаг ласт уыцы хуынчъы, йæ кæрæттæ — æлхынцъ- 
баст гæрзæн... Æмæ-иу лæдзæджы сæрыл хæцгæ кодта лæг, уыцы 
гæрз та-иу йæ цонджыхъулыл конд уыди, æвæццæгæн, ома, къу- 
хæй куы аирвæза лæдзæг, уæд зæхмæ ма ахауа æмæ йæм гуыбыр 
кæнын ма хъæуа. Йæ къæхтæ цыдæр кодтой — нымæт дзабыртæ 
сыл дардта æмæ-иу куы фæцæйцыд, уæд æнахуыр фæлмæн иста 
йæ къæхтæ æмæ сæ æнахуыр фæлмæн æвæрдта, цыма, йæ къах- 
дзæф зæхмæ куы фехъуыса, уымæй тарсти. 
Тамако дымдта, æмæ-иу æм, æвæццæгæн, æнæхъæн къопп 
цæмæй балхæдтаид, уыйбæрц æхца нæ уыди, æмæ-иу цалдæр си- 
гареты балхæдта. Æлхæнгæ-иу сæ, æвæццæгæн, дæлдæр, бульва- 
ры тигъыл цы ацæргæ ус бадти, уымæй бакодта. Ус-иу иу тъæ- 
пæн бандоныл равæрдта йæ сигареттæ, сæ сæртæ-иу сын байгом 
кодта, сигареттæ æддæмæ куыд разындаиккой афтæ: кæцытæй 
дæ хъæуы, уыдонæй балхæн, цал дæ хъæуы, уал дзы балхæн. 
Æмæ дзы æлхæдтой: лæппутæ дæр дзы æлхæдтой, лæгтæ дæр 
дзы æлхæдтой. Уый-иу сæ йæ пинджачы риуы æддаг дзыппы 
æртъыста æмæ-иу, цухъхъайы риуæй бæрцытæ куыд зыной, афтæ 
зындысты. 
Иннæ нæ дымдта тамако. Цæугæ-цæуын йæ къухтæ дардта йæ 
чъылдымыл — рахиз къухæй-иу авнæлдта фæстæты, галиу цон- 
джы рæмбыныкъæдзыл-иу ныххæцыд, æмæ-иу уырдыгмæ дæр- 
гъæй баззади цонг, афтæмæй-иу æй фæцæйхаста. Алыхатт дæр 
афтæмæй цыди. Цæугæ нæ, фæлæ лæугæ дæр афтæмæй кодта. 
Æз уым куыстон, бульвары уæлæ цы рагон стыр хæдзар уыд, 
уым. Улæфты сахат-иу æрхызтæн мæ цыппæрæм уæладзыгæй 
æмæ-иу бульвары аратезгъо-батезгъо кодтон, стæй-иу фæстæмæ 
сыздæхтæн. Уыцы бон тезгъо дæр нæ акодтон æмæ æндæр дæр. 
Бæлæсты бын цы афтид бандон уыд, ууыл æрбадтæн — абадын 
мæ æрфæндыд уыцы дзæбæх аууоны. Сæ ныхас дæр мæм уыр- 
дæм æрыхъуыст: 
— Дæс æмæ ссæдз азы ахæм бон нæ уыд, æмæ æз сæн кæд нæ 
банызтаин. 

УЫЦЫ ДЫУУÆ Л/ЕДЖЫ ÆМÆ ÆЗ 
257 
Афтæ мæм фехъуысти æмæ бадис кодтон, уæдæ уанцон сæны 
нуæзт нæу дæс æмæ ссæдз азы дæргъы! 
— Фабричы æртæфондзыссæдз кусæджы уыди, æмæ кæм — 
куывд, кæм — чындзæхсæв, уæдæ æнæмæлгæ дуне дæр кæм и! 
æз та алыранмæ дæр цыдтæн. — Уым фæлæууыди йæ ныхасæй 
лæг. Иннæ йæ сигареттæм æркасти, бæрæг уыд, дымын æм цыди 
— йæ былтæ базмæлыдысты, фæлæ, æвæццæгæн, ауæрдгæ кодта 
сигареттыл æмæ не сдымдта. Уый бæсты бадзырдта лæгмæ: 
— Æмæ дзы фæлмæцгæ дæр нæ кодтай? Уæдæ алыбон сæн 
æицъухын æнцон у. 
— Æмæ дзы, дæумæ гæсгæ, мæхи мардтон! Дыууæ-æртæ агуы- 
взæйы. Уый хосæн куы амонынц. 
Æз афæнд кодтон — ацæуон ам уæлæмæ, иннæ бонты куыд 
ацæуын, афтæ, стæй раздæхон æмæ мæ куыстмæ ссæуон. Фæлæ 
уæдмæ лæг йæ къух систа æмæ йæ йæ уæрагыл æрæппæрста. 
— Æмæ сын ныццæгъдын кодтой сæ сæндæттæ! Уымæй ма 
æбуалгъдæр хъуыды æрцæудзæн адæймаджы сæрмæ! Сæндон 
ныццæгъдын кæн, сæндон, сæнæфсиры цупал цы талайыл зайы, 
уымæ фæрæт аздахын кæн! Райкомты æндæр мæлæты мæт нал 
уыди — макуыуал баззайа сæнæфсиры тала. Мардыл кæуæгау 
куыдтой, афтæмæй пырх кодтой сæ сæндæттæ. 
Уæдмæ иннæ лæг нал фæлæууыд, сигареттæй иу сласта, сдымд- 
та йæ. 
— Иу хабар кодтой уæд. Æвæццæгæн, æгас Аджареты ахæм 
хæдзар нæ баззад, уыцы лæджы кой кæдæм нæ байхъуыст, 
Хъохъиа хуынд йæ ном. Куынæуал æй уагътой æмæ, уый куы 
базыдта, нæ йæ ныууадздзысты, уæд ацыди æмæ сæнæфсиры 
цæджындзыл йæхи æрцауыгъта. 
— Æрцауыгъта-а?! — йæ къухтæ фæхъил кодта иннæ, æмæ 
лæдзæг дæр фæхъил и, цыма исты фæдисы хабармæ фæхъил и, 
уый хуызæн. 
— Сæндон згъуыды аззади. Æмæ, дам-иу стæй районмæ кад- 
джын уазæг куы ’рцыди, уæд уымæ арвыстой сæнмæ, Хъохъиайы 
идæдзмæ. 
Стæй иугыццыл абадтысты æнæдзургæйæ, æмæ та æз афæнд 
кодтон — сыстон, фæлæ та уæдмæ райдыдта: 
— Лæг хъæуы, лæг, паддзахады бæрны бацæуынæн, фæрн- 
джын лæг æмæ сæрджын лæг. Уым алы лæджы удыртау нæ фаг 
кæны. Æмæ байдзаг и нæ хицауад уыцы алы лæгтæй, бакæс-ма 
сæм, кæддæра сæ, дæ цыты уазджытимæ кæй æрбадын кæнай, 
уымæн сæ исчи бæззы! Æмæ фехæлдтой адæмы цард, уыцы æнæ- 
мæт цард, уыцы рухс цард. Рухс, рухс! Царды хъуамæ рухс уа, 
бирæ рухс! Рухс цы царды нæ уа, уый цард нæу. Æз цы фабричы 
куыстон, уым рухс уыди, коммунизм уыди уым. Нæ директор-иу 
афтæ дзырдта: истæуыл уæ чи фæтыхса — куысты мидæг уа, 
Царды мидæг уа — мæ кабинеты дуар дæр ын — гом æмæ мæ 
хæдзары дуар дæр. Æмæ-иу æм чи бацыд, уымæн-иу цыма йæ 
7 Хуыгаты Сергей 

258 ХУЫГАТЫ СЕРГЕЙ 
хæдоны æгънæджытæ авæрдта, уыйау-иу ын йæ тæккæ раз аца- 
рæзта йæ хъуыддаг. Нæ хъæлдзæг æмбырдтæм-иу чындзæхсæвмæ 
цæуæгау гуылф кодтой уыцы хæрзарæзт æмæ хъæлдзæгæй. 
Бæстæ-иу рухсæй байдзаг и. 
Куысты дæр мæ цæстытыл уадысты: уыцы дзæбæх бадтысты 
æмæ уыцы дзæбæх ныхас кодтой! Хъус сæм æмæ сæм хъус! Сæ 
ныхас — хуымæтæг, афтæмæй уæнгты иннæрдæм хызти. 
— Уæд дæ адæмы уырдæм æртæрай, æмæ нуæзтмондагæй дза- 
бырсæрдæнтæ хæрой æмæ хидытæфисæнтæ нуазой! Уæдæ, цæ- 
рæнбонты нуæзтыл ахуыр чи у, йæ царды мидæг нуæзт йе ’мдзу 
кæмæн кæны, уый дæ пъеройы бырынкъæй фæрæтвæлдæхт куыд 
фæкæндзынæ! — уым фæлæууыд йæ ныхасæй, цалдæр уæззау; 
улæфты ныккодта. — Маринаг у ахæм лæг. Дуртæй маринаг у, 
алантæ-иу, фыдызæххыл гадзрахатæй чи рацыд, уый куыд мард-' 
той дуртæй, афтæ! Æмæ диссаг та куыд нæ у — иу æм сæ афтæ 
куыд нæ бадзырдта, йемæ чи кусы, уыдонæй — афтæ ма бакæн, 
уый раст нæу! Иууылдæр сразы сты йемæ — кæй фæндыд, уыдон 
дæр сразы сты, кæй нæ фæндыд, уыдон дæр. Гъеныр уыдон адæм 
сты?! Лæгтæ сты уыдон? Уæд дæуæн дæр сæр радта Хуыцау 
æмæ дзых ноджы æмæ, дæ сæр, дæхи къоппа цы лыг кæна, хъуа- 
мæ уый дзурай дæ дзыхæй, æндæр, искæй сæр цы лыг кæны, 
уымæ цы хъуыддаг и дæу?! 
Бадтæн æмæ хъуыды кодтон: нырмæ кæм уыдысты, цымæ? 
Æви сæм кæд мæ хъус не ’рдардтон? Æмæ сæм куыд не ’рдардта- 
ин мæ хъус? Ахæм ныхасмæ хъус ма ’рдарай, уый гæнæн ис? 
Уыйфæстæ-иу мæ сахатмæ æркæс-æркæсæн бахъуыдтæн: кæд 
æрцæудзæн улæфты рæстæг! Æрхъæцмæ-иу нал хъæцыдтæн. Сæ 
дæле цы бандон уыд, ууыл-иу æрбадтæн — бадти дзы исчи-нæ 
дзы бадти, уый мæнмæ нæ хауди — æмæ-иу кæсгæ уыдонмæ нæ 
кодтон, афтæмæй-иу сæм хъуыстон. Афтæмæй зын хъусæн у. 
Фæлæ мын хуыздæр гæнæн нæ уыди. Уæдæ сæм кæсгæ дæр 
куыд ныккодтаин? Æмæ мæм сæ уæд та исчи фæкомкоммæ и! 
Уый чи уыд, Аджарты бæстæйы чи куыста, уый Мæскуыйы фæци 
институт — уырдыгæй йæ арвыстой уырдæм æмæ дзы дæс æмæ 
ссæдз азы фæкуыста. Уыдæттæ базыдтон сæ ныхæстæй. Фæстаг 
ссæдз азы бæрц дзы сæйраг инженерæй куыста. Æмæ мæм дис кас- 
ти — цæнгтæ йæ чъылдымыл æвæрдæй цæмæн хæсса? Кæд, лидзи- 
наг куы фæци, уæд йæ куыстахуыр къухтæ, сæхи цы фæкодтаик- | 
кой, уый нал зыдтой æмæ чъылдыммæ айстой сæхи! Уым сæ иу 
иннæуыл хæцыд, æндæр гæнæн сын нæ уыд. Йæ ныхас — бæстон 
æмæ нуарджын, йæ хъæлæс — фидар. Æвæццæгæн-иу уым æмбырд- 
ты дзырдта, куыд нæ дзырдтаид фабричы сæйраг инженер! 
Иннæ та кæд нæ уыд хилдасæг. Хæрз лæппуйæ райдыдта ку- 
• сын æмæ ма хæрз æрæджы дæр куыста. Стæй ма ныр дæр куыс- 
таид, фæлæ йæ йæ къæхтæ нал уагътой — йæ быны-иу бадон сты 
æмæ ма сæ размæ айса, уый-иу йæ бон нал уыди. Æмæ уæд ныу- 
уагъта йæ куыст. 

УЫЦЫ ДЫУУÆ ЛÆДЖЫ ÆМÆ ÆЗ 
259 
Уыцы бон дæр та уæлæмæ сцæйцыдтæн бульвары. Суыдтон 
сх æмæ бацин кодтон. Тамако чи дымы, уый тамако дымдта. 
/Енахуыр адджын дымд кодта, æмæ йæм кæсыныл фæдæн; ни- 
куы никæй федтон, тамако афтæ адджынæн дыма, уый. Æркасти 
йæ тамакомæ, дымд нæма фæци, æмæ йæ йæ дзыхмæ схаста, 
стæй дзурынмæ фæци: 
— Мæ паспорт исынмæ уыдтæн, мæ нæуæг паспорт. Мæхион 
хуыздæр уыди, бæргæ. Дæс хатты хуыздæр уыди мæхион æппын- 
къаддæр. 
Æз дæр та уыцы бандоныл æруагътон мæхи — уæлæмæ нал 
ацыдтæн. Цæмæ ма дзы цыдаин уæлæмæ! 
Лæг афтæ куы загъта, уæд йæ пинджакы дзыпмæ нывнæлдта, 
систа паспорт, æркасти йæм. 
— Фыдмиаджы хуызæн нæу! — хъуысы йæ рæтъувæн ныхас. 
— Ахæм маргъы мыггаг никуы нæ хæхты и, никуы нæ быдырты. 
Уæд æй адон кæцæй æрхастой! — Уым йæ сæр æвæрæз лæджы 
гылд бакодта. — Афтæмæй мæхионыл цы дзæбæх ныв уыди! Уыцы 
мæнæуы æфсиртæ — тымбылтыхт. Уыцы æхсырф æмæ дзæбуг — 
кæрæдзийы хъæбысы! Лæг сæм кæсынæй не ’фсæсти. Кæд мæ 
цæстытæ донæй нæ айдзаг сты, куы мын æй айстой, уæд! Ай 
та?.. Уыцы лыстæг къубæлттæ атæстытæ сты фæйнæрдæм, кал- 
мыл куы фæлæууай, уæд ма уый дæр афтæ фæкъæдзтæ вæййы. 
Уый тæхын дæр нæ зондзæн, куыд зондзæн! Куыд и тæхæн, 
дыууæ сæры кæмæн уа, ахæм маргъæн! Фæйнæрдæм хæцдзысты 
йæ сæртæ — уæдæ дыууæ сæрæн иуырдæм хæцæн куыд и! Æмæ 
искуы иу æнæраны ран йæ тъæпп фæцæудзæн зæххыл. 
Иннæ йын æнкъардæй каст йæ паспортмæ, стæй йæм бавнæлдта, 
айста йæ. 
— Иу, дам, дзы скæсæнмæ арæзт у сæртæй, иу — ныгуылæнмæ. 
— Цæмæн, дам? 
— Уырдыгæй дæр, дам, цæмæдæр æнхъæлмæ кæсы æмæ уыр- 
дыгæй дæр. 
— Цæмæ, дам, дзы æнхъæлмæ кæсы уырдыгæй дæр æмæ уыр- 
дыгæй дæр? 
— Хæйттæм, дам. 
— Маргъ, дам? 
— Цæмæн маргъ, цæ? Уæрæсе. 
— Æмæ далæ йæхи хæйттæ судзгæ куы бакодтой Уæрæсейæн, 
æмæ сæ фæздæг куы кæлы! Диссаг нæу — уым цас хъæд судзы! 
Уæ, дунескæнæг, ды лæгæн мацы кæн! Куыд æрбады афтæмæй 
йæ сихоры тæбæгъыл?! Уый хуызæн хъæд судза æмæ даргъкъа- 
хæй бадай? — Уым таопаспортмæ аздæхта йæ цæстытæ æмæ йæм 
^нкъардæй касти. — Йед та дзы цæуылнæуал ныффыстой, йед? 
Мæнæ, чи цы адæмæй рацыди, уый? Уыцы иу дзырд ма дзы куы 
пыффыстаиккой, уæд сæ искæмæн йæ син фелвæстаид? 
— Уым иу дзырд ныффыссыныл нæ цæуы ныхас, нæ. Уым 
Цыдæр æмбæхст и, уыцы ныхас кæм хъуамæ уаид фыст, уым. 

260 
ХУЫГАТЫ СЕРГЕЙ 
— Цымæ, цы? 
— Цы, цы, бирæтæ, цы адæмæй сты, уый нæ хъæр кæнынц, 
нæ йыл сæттынц. Æмбæхст æй дарынц, кад нæй сæ адæмæн адæ- 
мы ’хсæн æмæ йæ æмбæхсгæ кæнынц. Æмæ дын æй афтæмæй сæ 
паспортты куыд бамыхуыр кæной! Æмæ сыл цæмæй комдзог ма 
цæуой сæ паспорттытæ, уый тыххæй — хахх! Æмæ иууылдæр 
инкубаторы цъиутæй агæпп кодтам. 
— Мæнæ диссаг! — хъæрæй загъта иннæ. 
— Фыдгæнæгæн дæр куынæуал и адæмыхатт! Гъеныр уыдон 
фыдгæнджытæ не сты сæхæдæг?! Уæдæ цыхуызæн æнæ сæры- 
магъз ныхас у — фыдгæнæгæн адæмыхатт нæй?! Йæ адæмы 
цæстмæ дæр ын æй бадар, йæ бинонты цæстмæ дæр, йæ хæдзары 
къулыл дæр ын æй ныффысс, уадз æмæ бæрæг дара хæдзар иннæ 
хæдзæртты ’хсæн, уадз æмæ зоной, цы фыдгуырд схъомыл и 
уыцы хæдзары, уый. Цы къул-къулы сæ цæуыс?! — лæг фæй- 
нæрдæм аракæс-бакæс кодта, цыма исты цæвæнгарз агуырдта, 
уый хуызæн, æмæ загъта хъæрæй: — Æмæ йын кæд адæмыхатт 
нæй, уæд ын мад дæр нæй, уæд ын фыд дæр нæй, æмæ уæд 
кæцæй æрхаудта?! — Лæг ма иу каст æркодта паспортмæ æмæ йæ 
радта йæ хицаумæ. Уый дæр ма йæм иу каст æркодта æмæ йæ 
нывæрдта йæ дзыппы. 
Æз базмæлыдтæн — ацæуон, цалынмæ мæ не ’рхатыдтой, 
уæдмæ. Сыстадтæн æмæ цыма хъусгæ дæр никæмæ кодтон æмæ 
æндæр дæр, афтæ рараст дæн. Уыйфæстæ цалдæр боны нал ра- 
цыдтæн бульвармæ. Фæндгæ мæ кодта, куыд нæ мæ кодта фæндгæ 
та, фæлæ мæхиуыл хæцыдтæн: куы мæ æрхатой, уымæй тар- 
стæн. Стæй мæхицæн ныфсытæ æвæрын байдыдтон: «Цæй, буль- 
вары адæмæй фылдæр цы и! Æмæ, кæм бадын, кæм лæууын, уый 
мæхи хъуыддаг нæу?! Уым мæ фæнды æмæ уым бадын, боныфæ- 
стагмæ, уыдон куы бадынц, уæд æз цæмæннæ хъуамæ бадон! 
Æмæ рацыдтæн. Уæлæмæ азылдтæн. Уый иунæгæй бадти — хил- 
дасæгæй чи куыста, уый. Йæ тамако-иу спъæртт кодта, стæй-иу 
фæздæг цыхцырæгæй нæ рауагъта, фæлæ-иу æй афтæ ныууагъта, 
æмæ-иу лæгæн йæ былты кæрæтты райвæз-байвæз кодта фæз- 
дæг, иуæй-иу мигъ хохы къæмбыртыл куыд рахил-бахил фæкæ- 
ны, афтæ. Æз йæ рæзты ахъеллау кодтон уæлæмæ. Фæстæмæ 
куы раздæхтæн, уæд иннæ дæр бадти йæ бынаты. Æмæ хъæрæй 
дзырдта: 
— Уæ, дунескæнæг, дæ быны æгъдауы хъæстæ куыднæуал 
баззади, куы! Уыцы тыргъты бацæуæн нæй. Кæрæдзийы æлхъи- 
вынц, чи мидæмæ бырсы, чи æддæмæ лæсы. 
— Уый — кæм? — фæрсы йæ иннæ. 
— Знон дын нæ дзырдтон, абон горгазмæ цæудзынæн, уый?! 
— Куы мын дзырдтай, куы, æмæ мæ куы ферох и. 
— Уым иу лæппу раныхс-баныхс кодта адæмы ’хсæн. Дзæбæх 
лæппу чи уыд, ахæм. Йæ хъаст сæм ныххаста, иунæгæй, дам, 
куы цæрын, уæд, дам, мын фондзы хардз цæмæн фидын кæнут? 

УЫЦЫ ДЫУУÆ ЛÆДЖЫ ÆМÆ ÆЗ 
261 
Иу æй иннæмæ æрвиты, иннæ йæ аннæмæ æрвиты. Зилы, мæ- 
гуыр, куы иу дуарæй бакæсы, куы иннæ дуары раз балæууы. 
— Æвæццæгæн æм фатерыбадджытæ уыд æмæ йæм фыстæй 
баззадысты. 
— Цæй фатерыбадджытæ æмæ цæй цыдæр! Æрфыстой йын 
сæ йæ фатеры. Дыууæ, дам, дзы азербайджайнæгтæ ис, уалæ 
армукъайы басгæрдджытæ-йедтæ чи уæй кæны, уыдонæй. Дыууæ 
— къорейæгтæ, мæнæ хъæдындзы хуымтæ чи дары, уыдонæй, иу 
та æнæуи уырыссаг. 
— Гæр, æмæ искæй фатеры афтæ æрфыссæн ис искæй? 
— Искæй фатеры нæ, фæлæ дæ уалæ Чырыстийы цъуппыл 
дæр æрфысдзысты, æхца сæм бадар, уыййеддæмæ. — Стæй йæ 
худ систа лæг æмæ йæ тъæпæн арм йæ ныхыл бафæлдæхта, цыма 
цæф уыд йæ ных æмæ йыл дугъысыф сæвæрдта, уый хуызæн. — 
Æмæ дын мæхи хъуыддæгтæ нæма ракодтон. Афтæ йын зæгъын, 
кæй разы æрбадтæн, уымæн: дыууæйы йеддæмæ не стæм, нæ 
лæппу уалæ Бетъырбухы и, нæ чызг — Мæскуыйы. Æмæ нын 
цыппары хардз цæмæн фидын кæнут? Паддзахады мæгуыртæ 
мæнæй баххæст кæнынмæ хъавут? 
Ацу æмæ, дам, Мæскуыйæ дæр æрхæсс гæххæтт, Бетъырбу- 
хæй дæр, сæ иу уым кæй фиды газы хæрдзтæ, иннæ — уым, æмæ 
дæ ссæрибар кæндзыстæм. 
— Омæ, зæгъын, фатеры къуымты рахау-бахау кæнынц, никуы 
фыст сты, никуы ’ндæр, æмæ мын чи ратдзæн ахæм гæххæттытæ 
— уæдæ, дам, дын мæ бон ницæмæй у баххуыс кæнын. Омæ, зæ- 
гъын, адæм куы стæм, уæд, кæрæдзийыл гыццыл истæмæй æууæн- 
дæм, уый раны не стæм кæрæдзийæн. Уый мын йæ тъæпæн арм 
фæдардта мæ цæстытæм æмæ мæ сæрты ахъæр кодта: 
— Кæй рад у — рацæуæд! 
Сыстадтæн, зæгъын, сæ хицаумæ сын бацæуон, æмæ уым нæ 
разынд. Æниу, куы разындаид уым, уæд мын цыма иу цонджы 
хуызæн ацарæзтаид мæ хъуыддаг! Мæнæ сæ цыма фæдзæхсгæ 
бачынди: адæмы хъуыддæгтæм уæ ницы хъуыддаг и, уæхи хъуыд- 
дæгтæ кæнут! Раздæр-иу лæг райкоммæ бацыди, йæ хъаст-иу ын 
райстой æмæ-иу ын æй равзæрстой. Ныр, лæг йæ хъаст кæдæм 
бахæсса, ахæм бынат никуыуал и. Уый диссаг нæу?! Æмæ адæм 
скæлæддзаг сты, сæ нервытæ кæрæдзиуыл нал хæцынц, стонг 
бирæгъты балау æмбу кæнын куы райдайой, уымæй тас у. Далæ 
мæ сыхæгтæ лæг æмæ ус сты, дыууæйæ цæрынц, рынчын сты, 
дуканимæ дæр иумæ цæуынц — кæрæдзиуыл не ’ууæндынц. 
Æхцайæ — тыхст, дуканимæ сæ капеччытæ нымайгæ цæуынц, 
фæстæмæ — сæ армыдзыхъхъытæм æркæс-æркæсгæнгæ. Афтæ- 
мæй сæм иуизæр иу сылгоймаг смидæг и. Мæнæ, уазал дон кæ- 
цæй цæуы хæдзæрттæм, уыцы къанторæй. Йæ гæххæттытæ сын 
се стъолыл æркалдта. Мæнæ, дам, фараст мины дарут æмæ, дам, 
сæ куынæ бафидат, уæд, дам, уын уæ дон æрæхгæндзыстæм. 
Лæг иуæрдæм ныззылд, иннæрдæм ныззылд, стæй йæхи дуа- 

262 
ХУЫГАТЫ СЕРГЕЙ 
рыл ныццавта æмæ арæмыгъта дуар. Йæхæдæг йæ хъæлæсыдзаг 
ныхъхъæр кодта: 
— Фæдис, абырджытæ мæ бастыгътой! 
Рагæппытæ кодтам хъæрмæ: кæмæн йæ иу къахыл — дзабыр, 
иннæ къахыл — афтид цъында, чи йæ хæдоны иу дысы атъыста 
йæ цонг, иннæ дыс зæбулæй баззад. Лæг къæсæрыл лæууы æмæ 
йæ тых-йæ бонæй хъæр кæны: 
— Бастыгътой мæ, абырджытæ мæ бастыгътой! 
Нал бафæрæзтой йæ нервытæ, йæ хурхуадындзтæ алвæстыс- 
ты, йæ хыр-хыр цæуын байдыдта. Сылгоймаг йæхæдæг дæр хор- 
зау нал уыд. Йæ хуыз фæлыгъд, æвæццæгæн, йæ зæрды алидзын 
уыд — йæ сæр та-иу фæгуыбыр кодта, фæлæ ма дзы цæй алидзæн 
уыди! Асинтæ ’мæ асинты ’хсæн æрлæууæнты кæрæдзийы сæрты 
хаудтой адæм: 
Æмæ, дам, рагæй нæ бафыстой, стæй, дам, махмæ зынаргъ у 
дон. Ам, дам, Хуссары зылды, махæй зынаргъдæр никуы у дон. 
Уыдæттæ сылгоймаг йæхæдæг дзырдта — уым ын сыхаг устытæй 
чидæр фæтæригъæд кодта, мидæмæ йæ бакодта, тæвд цай йын 
ахуыппытæ кæнын кодта. 
Гæр, æмæ кæд æппындæр никуы бафыстой, уæддæр цавæр 
фараст мины у! Дон йеддæмæ ма исты у, æмæ нæ ласгæ куы 
кæны дон! Ноджы, дам, махæй зынаргъдæр никæмæ у, цыма ма 
йыл махуæттæ мыд акæнынц, кæнæ ма йыл ронг ахæццæ кæ- 
нынц. Алкæй йæхи бар ауагътой, æмæ, кæй куыд фæнды, афтæ 
кæны. Нæ паддзахад уазал смаг скодта, паддзахады бæрджытæй 
йыл ницыуал и. 
Стæй иудзæвгар ницыуал дзырдтой. Бадтысты, цыма æргъæмттæ 
хастой æмæ сын ам æрулæфæн бынат уыди. Æрулæфдзысты æмæ 
та стæй аккой кæндзысты се ’ргъæмттæ. Иуафон, хилдасæг чи 
уыди, уый ныуулæфыди. 
— Дæттæй, мæ зынджыхай бахуысса, цы æнæмæт цард нын 
уыд æмæ нæ куыд нæ ныууагътой цæрын! Ахæм æнамонд хабар 
ма, цымæ, искуы искæуыл сæмбæлд дунейы мах йеддæмæ?! Уартæ, 
мах кæм цæрæм, уырдæм æввахс иу скъола уыд — рæсугъд агъуыст, 
бакæс æм, уæд цæсты тигътæ иста. Мæнæ дзы кусæджы дæсны- 
йадыл ахуыр кодтой лæппутæ ’мæ чызджыты. Ныр сын кафын 
нæ амыдтой, зарын сын нæ амыдтой — цынæ сын амыдтой, ахæ 
мæй ницы баззади зæххыл. Æз-иу сæм бауадтæн — чи сæм фæлæу- 
уыдаид æнæ бауайгæ! Куыд кафыдысты, уымæ дæр-иу кастæн, 
куыд зарыдысты, уымæ дæр-иу хъуыстон. Кæддæр сын сæ хæ- 
рæндонмæ дæр бакастæн — кæйдæр сын агуырдтон сæ хæринаггæн- 
джытæй. Ныр сын равæрдтой хæринæгтæ, равæрдтой æмæ, кæрдгæ 
фынгтæ никуы федтай?! Рацæй-рабон æмæ йæ сæхгæдтой, — лæг 
зылынгæнæджы каст бакодта иннæмæ. 
— Цæмæн, цымæ? 
— Æхца, дам, нал и?! Стæй фæлæбурдтой агъуыстмæ, уыцы 
дзæбæх агъуыстмæ, фæйнæрдыгæй йæ фегæмттæ кодтой, фæтæн 

УЫЦЫ ДЫУУÆ ЛÆДЖЫ ÆМÆ ÆЗ 
263 
æфсæйнаг дуæрттæ йын нытътъæпæнтæ кодтой йæ фæрстыл, сæ 
сæртæм сын алы хъулон-мулон фæсарæйнаг фыстытæ аскъæрд- 
той. Кæм дзы дукани фæзынд, кæм кафе, кæм та, цæмæй зон, цы 
мæрдты уæнгæл! Йæ уæллаг рудзгуытæй цыдæр сылыстæджы 
дзаумæттæ æрдаргъ вæййы, æвæццæгæн дзы цæргæ дæр æркодта 
чидæртæ. Уæд уый хуызæн скъола, æмæ йын ахæм митæ бакæн! 
- Лæг йæ ныхасæй фæлæууыд, йæ цæстытæ бульвармæ сарæзта, 
афтæмæй цалдæр уæззау улæфты ныккодта фæд-фæдыл æмæ 
хъæрæй загъта, тынг хъæрæй: 
— Уæд цы фесты æхцатæ, цы?! 
Иннæ лæг æм йæхæдæг дæр исдуг кæсгæйæ аззад, бæрæг уыд, 
афтæ схъæр кæндзæн, уый æнхъæл нæ уыди. Стæй йын йæ цонгмæ 
бавнæлдта, æрбахæцыд ын йæ цонгыл йæхирдæм. Фæлæ уый, 
цыма сонт фæци, уыйау ныттылдта йæ къухтæ — лæдзæг дæр та- 
иу фæхъил, æмæ ноджы тынгдæр хъæр кодта: 
— Цы фесты æхцатæ, цы?! 
Адæмæй кæмæндæрты йæ цыд фæсабырдæр, чидæртæ та сæ 
лæугæ дæр æркодта. Лæгмæ кастысты, æвæццæгæн æй суртæгæ- 
наг фенхъæлдтой. 
— Кæд дохтырмæ адзурын хъæуы? — кæй фарста, уый бæрæг 
нæ уыди, афтæмæй фарста иу ацæргæ сылгоймаг, æмæ та-иу йæ 
сæры лæгъз фаст ферттывта. 
Адæм фылдæрæй фылдæр кодтой дыууæ лæджы раз: чи сæм 
тæригъæдгæнгæ касти, чи та æнæуи лæууыди æнкъардæй, марды 
цурмæ чи бацæуы, фæлæ кæуын чи не сфæразы, уый куыд фæ- 
лæууы, афтæ. 
Æз нал уыдтон дыууæ лæджы, æмæ мæм афтæ зынын бай- 
дыдта, цыма уый уыцы лæджы хъæр нæ уыди, уыцы фæлмæнтæ 
дзураг æмæ фæлмæнтæ цæуаг лæджы хъæр — уый адæмы хъæр 
уыди, ам чи и, уыдоны хъæр дæр, æмæ ам чи нæй, уыдоны хъæр 
дæр, æмæ мæ сæрыхъуын арц сбадти. 
Бульварæй куыд рацыдтæн æмæ асинтыл куыд схызтæн, уыдæттæ 
нæ бахъуыды кодтон. Бадтæн. Мæ цæстытыл уади, йæ къух та-иу 
куыд фæхъил кодта æмæ та-иу лæдзæг дæр хъилæй куыд аззад, уый. 
Стæй та-иу уыцы скъола ауади мæ цæстытыл — йæ фæрстæ кæмæн 
фегæмттæ кодтой, йæ уæллаг уæладзгуытæй сылгоймаджы дарæс 
кæмæн æрзæбултæ и. Цы дзæбæх ыл зынди нæ бæстæйы гакк! Æвæц- 
дæгæн дзы скъола кæй уыди, уымæн ыл афтæ дзæбæх зынди. Уыцы 
агъуысты уагмæ æрхаудта æгас бæстæ дæр, гъе! Афтæ фегæмттæ 
кодтой уымæн дæр йæ фæрстæ, цины змæлд дзы афтæ никуыцæйуал 
хъуысы. Æмæ йыл афтæ зæу-зæу кæнынц, дард бæстæтæй кæй ла- 
сынц, уыцы мидæггаг æмæ æддаг хæррæгътæ! 
Бадтæн, кастæн афтид гæххæтты сыфмæ. Абон дзы цыдæр фыс- 
синаг уыдтæн, фæлæ мæ ферох и. Æппындæр нал хъуыды кодтон, 
Иы фыссинаг дзы уыдтæн, уый. Стæй мæ уый мæт нал уыди, цы 
фыссинаг уыдтæн, уый мæт — дæлæ, дæлæ, фыссинаг уый у, уыцы 
лæджы маст куыд срæмыгъта, уый. Æмæ иу нæу уыцы лæг — бирæ 

264 
ХУЫГАТЫ СЕРГЕЙ 
сты уыцы лæгтæ Уæрæсейы къуымты, тынг бирæ. Сæ маст æхси- 
ды, тонгæ сæ искуы иугæйттæн скæны, æмæ сæ чи ныхасæй ска- 
лы уыцы маст, чи та ифтыгъд дамбаца сласы йæ фæсронæй. Чи 
та сысты æмæ йæ сæр фесафы йæ райгуырæн зæххæй. 
Бадтæн æмæ кастæн уыцы афтид гæххæтмæ, цыдæр фысси- 
наг кæм уыдтæн, фæлæ дзы цы фыссинаг уыдтæн, уый мæ кæ- 
мæй ферох и. Кастæн æм æмæ мæ цæстыты раз февзæрд уыцы 
саубоцъо лæг. Сыстад уыцы стыр æмбырды æмæ дзуры, уый, 
дам, фæлтæрддæр у æхсæны куысты æмæ, дам, мæн рацух кæнут 
хицауадæй! Æмæ, дам, уый равзарут мæ бæсты. Уый дæр йе ’вæ- 
рæзæй бахаста уыцы фæндон — уый равзарут мæ бæсты! Бæстæ 
сæрсæфæны былмæ батардтой æмæ йын, ома, уый кæд исты бах- 
хуыс кæнид! Цыдæр æнхъæл дзы уыди. Стæй канд уый нæ — 
уæлæмæ-иу хицауады ’рдæм ахæм ныхæстæ бакъæрццытæ кодта, 
æмæ дзы адæм сулæфыдысты: гъе, уый дын лæг! Æмæ уый хъæр 
нæ кодта, уыцы боцъоджын лæг, уый æнæуи дзырдта. Фæлæ 
уымæн дæр хъæр уыди, æвæрæз лæджы хъæр уымæн дæр, — 
уыцы иунæг фæрæз ма чи зыдта, æндæр фæрæз кæй нал уыди, 
ахæм лæджы хъæр. Æмæ фæрæдыди уый. Хæйрæг кæм уыди, 
æмæ, цæмæй адæмы йæхиуыл баууæндын кæна, уый тыххæй кодта 
уыцы ныхæстæ. Æрмæстдæр уый тыххæй. Æмæ йæм тынг мæсты 
уыди, далæ Аджарты бæстæйы чи царди, уый. Карз ныхæстæ 
дæр-иу дзы схауди, йæ кой-иу æм куы ’рцыди, уæд. 
— Йе ’гънæджытæ куыд сæвæра, уый нал зыдта æмæ уыцы 
стыр паддзахады сæргъы æрбадти: æмæ фесæфта бæстæ. Мæн- 
гæй нæ фæзæгъынц — иу æвзæрæн цы бантыса, уый сæдæ дзæ- 
бæхæн нæ бантысдзæн. Арв æй куыд нæ ныццавта, уыцы хъæды 
къохмæ куы араст и, уæд, æмæ хæсгæ мард куыд нæ фæци! 
— Арв дæр нал цæвы, нал, — загъта иннæ. — Раздæр-иу арæх 
цавта. Ныццавтаид-иу искæй арв æмæ-иу ыл цоппай кæнын сис- 
той. Ныр цоппайгæнгæ дæр никуыуал никæй фены лæг. 
— Уыцы ныхас, уыцы иунæг ныхас, æмæ бæстæ фехæлдта! 
Мæнæ уыцы ныхас нæ уыди, уæд нæ бахаудаид хицауадмæ уыцы 
æвзæр æмæ ма абон дæр нæ царды кой кæниккам. Цы хæйрæ- 
джытæ йæм фæкомкоммæ сты, уыцы Казанник уыди, цы мæрдты 
уæнгæл уыди! 
Æмæ сын чи бафсæстаид сæ ныхæстæм хъусынæй! Хуымæтæг 
ныхæстæ уыдысты, афтæмæй хуымæтæг нæ уыдысты — зæрдæ сæ 
йæхимæ скъæфта. Æмæ зæрдæ йæхимæ кæй скъæфа, ныхас уый у, 
уый! Æмæ-иу мæм хатт афтæ зынын байдыдта, цыма хуымæтæ- 
джы лæгтæ не сты ацы дыууæ лæджы — кæмдæр сæ æвзаргæ 
ракодтой дыууæ раны æмæ сæ ардæм æрвитгæ æркодтой, цæмæй ам 
ныхас кæной, цы ныхас кæнынц, уыцы ныхас, уымæй ахсджиагдæр 
ныхас нæй зæххы бикъыл æмæ йæ хъуамæ кæной æмæ кæной. 
Уыйфæстæ цалдæр боны нал федтон уыцы дыууæ лæджы. 
Æмæ мæхи мидæг тыхсын байдыдтон. Сихорафонмæ дæр-иу нал 
фæлæууыдтæн, афтæмæй-иу рацыдтæн уынгмæ, уæлæмæ-иу 

УЫЦЫ ДЫУУÆ ЛÆДЖЫ ÆМÆ ÆЗ 
265 
азылдтæн уыцы бандоны рæзты, дæлæмæ-иу æрыздæхтæн — нæй. 
Бандон-иу кæнæ бынтон афтид уыд, кæнæ-иу ыл æндæр чидæртæ 
бадти, æмæ нæ фидыдта бандон — афтидæй дæр нæ фидыдта, 
æндæр чидæртæ йыл куы бадти, уæд дæр нæ фидыдта. Иубон 
куы уыди, уæд нал фæлæууыдтæн — баздæхтæн бандонмæ æмæ 
йæ дæллаг кæрон æрбадтæн. Æрбадтæн æмæ, бульвары чи рацу- 
бацу кодта, уыдоны фæстæ кастæн. 
Бульвары кæддæры змæлд нал и. Ныссабыр. Æрмæст ма дзы 
сихорафон фæзыны рауай-бауайгæнджытæ. Стæй алчи йæ куыст- 
мæ атагьд кæны æмæ та афтидæй аззайы, æмæ та уыцы рагон 
бæлæстæ джихæй баззайынц сæ раст рæгьыты лæугæйæ. 
Нестеров, дам, сарæзта ацы бульвар. Булкъон Нестеров, ам, 
иæ горæт горæт куы нæма уыди, уæд йæ бынаты цы къаннæг 
хæстон фидар уыд, уый къамандыгæнæг. Синæгтæ айтыгъта æмæ, 
уыцы синæгтæ куыд амыдтой, афтæ дыууæ рæгъы ныссагъта 
алыгъæд талатæ, сæ фылдæр — сусхъæд. Сусхъæд бирæ цæры, 
æмæ, ома уадз æмæ бирæ цæра ацы бульвар. 
Бæгуы дзæбæх лæг нæ уыди, нæ, кæмдæр уыцы Нестеров! 
Ныр дзы ацы бульвар куынæ уаид, уæд цæмæй сфидауид нæ 
горæт? Ныр бавдæл æмæ уымæн, уыцы Нестеровæн, йæ номыл 
исты бæрæггæнæн сæвæр бульвары искуы, — бульвар уый кæй 
сарæзта, уый чи æвдиса, ахæм бæрæггæнæн. Уадз æмæ зоной 
адæм: ацы бæлæстæ сæхæдæг не ’рзадысты ам, æмæ йæхæдæг 
нæ равзæрд ацы рæсугъд бульвар. 
Уыцы хъуыдытæ куыд кодтон, афтæ мæ цæстытæ æрхæцы- 
дысты дыууæ лæгыл. Уæле æрцæйцыдысты. Æз сæ, æвæццæ- 
гæн, цæугæ никуы федтон иумæ æмæ сæм кæсгæйæ баззадтæн. 
Цыдысты æмæ цыдысты. Нæдæр тагъд кодтой, нæдæр фæстæмæ 
хæцыдысты сæхиуыл. Хилдасæг чи уыд, уый йæ къæхтæ сабыр 
иста æмæ сæ сабыр æвæрдта, фæлæ ацы хатт цыма йæ къах- 
дзæфтæ цыбырдæр уыдысты, стæй цыма йæ лæдзæг дæр тагъд- 
дæр æруадз-æруадз кодта зæхмæ. Иннæ цыди, куыд фæцæуы, 
афтæ — йæ цæнгтæ йæ чъылдыммæ ист, фæлæ цыма сабырдæр 
цыди ацы хатт уый дæр. Ацы бандонмæ цыдысты, уый зыдтон, 
фестадтæн æмæ, бандоны бакомкоммæ уыцы фарс цы бæлæстæ 
уыди, уыдон бынмæ байстон мæхи. Фыццаг уый æрбадти, йæ 
лæдзæг зæхмæ ныццарæзта æмæ уый æнцой йæхи æруагъта, æмæ 
куыддæр æруагъта йæхи, афтæ мæ цæстытæ йæ цæсгомыл ан- 
дæгъдысты: йæ цæсгомыл хъуын ныффæлдæхт, уыцы æвæрæз 
фæлдæхт ыл ныккодта урс хъуын, мæнæ кæрдиппæрд хуымыл 
тыхдымгæ куыд рацæуа æмæ уый куыд ныффæлдæха, афтæ. Йæ 
цæстытæ туджы зылдысты, æмæ сыл уæлтъыфæлттæ сæхи æр- 
уадз-æруадз кодтой, цыма, сырх кæй уыдысты, уый æмбæхсынмæ 
хъавыдысты адæмæй. 
Æз лæууыдтæн æмæ та-иу сæм бакастæн. Уыцы лæджы цæс- 
гомыл хил афтæ кæй ныффæлдæхт, уымæй цæмæйдæр тарстæн. 
Æмæ-иу афæнд кодтон — ацæуон. Азилон æмæ ацæуон. Фæлæ 

266 
ХУЫГАТЫ СЕРГЕЙ 
нæ азылдтæн æмæ нæ ацыдтæн. Æвæццæгæн мæ уыцы хилы ныф- 
фæлдæхт дæр урæдта, — стæй та истытæ куы дзурой, уæд сæм 
хъусын нæ хъæуы! Куыд нæ сæм хъæуы хъусын! Цалынмæ афтæ 
рафæнд-бафæнд кодтон, уæдмæ иу лæг сæ разы балæууыди, йæ 
уæлæ — урс кæттаг дарæс æмæ сæрдыгон тегла худ. Йæ цæнгтæ 
йæ фæрстыл æруагъта. Лæгтæ сыстадысты, æмæ уæд загъта уый: 
— Рухсаг уæд. Афоныл ницы фехъуыстон, æндæра куыд нæ 
балæууыдаин уæ фарсмæ! 
— Ницыуал сфæрæзтам. Ахæм цæф ныл сæмбæлд, æмæ нæ 
сулæфыны бон нал фæци, — загъта, хъуын кæй цæсгомыл ныф- 
фæлдæхт, уый æнахуыр фæллад хъæлæсæй. 
— Æмæ йæм цы рауади? — куы ’рбадтысты, уæд чъызгæ ба- 
фарста лæг. 
— Йе ’намонды базыртæ йыл базад æмæ йæ цæхæры цæсты 
амидæг кодтой, — дзырдта лæг, æмæ йæм уый æнкъардæй каст 
йæ тегла худы бынты. Æз бамбæрстон: цыдæр хæстæг сын æййæф- 
та, фæлæ сæхæдæг цы кодтой, цымæ? Кæуыл сæ æрзади уыцы 
æнамонды базыртæ? — Мæ тæригъæд баззайæд ме ’фсымæрæн, 
тæригъæд хъуаг дæр нал у, фæлæ. Цал хатты сæм цыдтæн, уал 
хатты йын уый дзырдтон: ацы лæппу æгæр кæны! Иухатт ын 
йæхи бынаты баййæфтон. Мæхи йæм бакъултæ кодтон æмæ ма, 
дам, гыццыл, хæрз гыццыл ма, дам. Стæй, дам, æй ныууадздзы- 
нæн. Куыстмæ, дам, цæуын, уалæ, дам, фæндаггæстæм цæуын 
куыстмæ, дзырд, дам, дæн семæ. Куыстмæ исæггаг дæр, дам, сын 
бафыстон. 
Лæг æрлæууыд йæ ныхасæй, йæ къух æрмифицаугæ цæуæгау 
тæрттыл бахылд, риуы дзыппæй цы цалдæр сигареты зынд, уыдо- 
нæй иу систа, сдымдта йæ. Иннæ йæм касти æмæ, уый дымыныл 
куы фæци, уæд ын йæ ныхасыл йæхирдæм ахæцыд: 
— Университеты ахуыр кодта. Ныр, хынцинæгтæ ахынцынмæ 
Хуыцау дыккаг ахæм нал рауагъта. Ды йæ кърандасæй нæма аны- 
мадтаис, æмæ-иу æй скъæрцц кодта. Афтæмæй уыцы фыдбылы- 
зы къамæй хъазыныл фæцалх. Æвæццæгæн, хынцинæгтæ ныма- 
йыныл афтæ хæст кæй уыди, уый йын исты ахъаз кодта — амæй 
гæбæрдæр хъазæг нæй — сурдзыхæй-иу æй фæуагъта, — дзырдта 
лæг, æмæ мæм афтæ фæкаст — уый дæр хорз зоны уыцы урсда- 
рæсджыны, уæдæ йæ куынæ зонид, уæд ын ахæм бæстæтты кæ- 
нид хабæрттæ! Чи зоны та йын исты хæстæг у уымæн дæр. — 
Сæхицæн хæдзар балхæдта, æмæ хæдзары хуызæн у! Лæг дзы 
дзæгъæлтæ кæны. Паддзахы заманы, дам, дзы инæлар царди. Йæ 
хойæн балхæдта, æртæ уаты кæм и, ахæм фатер. Машинæ йæм 
уыди æмæ цæхæртæ калдта æдде-мидæгæй. Далæ апойнаг. Уæдæ 
йæм æхца, цæмæйзон, цас уыди! 
Æмæ уæд уый дæр загъта, хабæрттæ кæмæн кодтой, уый дæр: 
— Æвæццæгæн, адæймаг нæма райгуыры, афтæ йæ ралгъи- 
тынц хæйрæджытæ — ацу æмæ макуы мацæмæй бафсæд! Уæдæ 
йын бафсис цæмæннæ ис?! Цасфæнды йын куы уа, уæддæр ма 

УЫЦЫ ДЫУУÆ ЛÆДЖЫ ÆМÆ ÆЗ 
267 
йæ хъæуы. Уæд ма цы уæлдай у — фæнды хъæздыг у, фæнды 
мæгуыр — уый дæр хъуаг, уый дæр хъуаг! Æмæ ма уæд цæмæн 
йæ гæндзæхтæ цæгъды, лæг схъæздыг уа, ууыл! Уæддæр куынæ 
бафсæддзæн! 
— Æмæ-иу ын кæуылты не ’рдзырдтон ме ’фсымæрæн æмæ-иу 
кæдæмыты нæ ахæццæ дæн! Афтæ-иу ын загътон — адонæн тæ- 
ригъæд баст и сæ фæдыл, ацы æхцатæн. Цалдæр æмбылды чи 
фæци, кæрæдзийы хъуын-хъис кæуыл фæхордтой уыцы къамæй- 
хъазæнты, уыдон æлгъыст сты. Уыдон, фарсыл чи бахæца, ахæм 
æхца не сты. Уый-иу мыл йæ къухтæ сцагъта — йæ хъæздыджы 
цæсты акасти, æмæ уæд афтæ кæны лæг. Уыдон, дам, аивгъуыд- 
той, уыцы рæстæджытæ! Ныр, дам, бæстæ иууылдæр къамæй- 
хъазæн у. Æмæ, дам, дзы æнæ хъазгæ нæй. Фæнды дæ хъазын- 
нæ дæ фæнды, уымæй, дам, дæ ничи фæрсы — хъуамæ хъазай! 
Æмæ, дам, дæхæдæг куы никæй рамбулай, уæд, дам, дын дæхи 
æмбулынц. Æмæ, дам, цæйнæфæлтау æмбылды фæуай, фæлтау 
æмбулгæ ракæнай! 
Афтæтæ-иу ын дзырдта, æвæццæгæн, лæппу, æмæ сæ уый та 
мæнæн радзырдта афтæтæ. Æндæр æм кæцæй æрцыдысты уыцы 
ныхæстæ?! Иумæ куы схъомыл стæм, æмæ дзы æз ахæм ныха- 
сæй никуы ницы фехъуыстон. 
Уым та ныллæууыди лæг, æмæ та йын иннæ айста йæ ныхас: 
— Уыцы изæры йæм æрбадзырдтой, рацу æмæ, дам, де ’хца 
ахæсс — уый размæ сæ кæмдæр быны æмбылдтытæ ныккодта. 
Бабадт йæ машинæйы æмæ ацыд. Ацыд æмæ фесæфт. Æртыккаг 
бон ын иу кæсагахсæг бамбæлд йæ мардыл Терчы был, дæлиау 
кæмдæр, далæ. 
— Æрцахсдзысты сæ, — загъта, иуцасдæр æнæдзургæйæ куы 
абадтысты, уæд уыцы лæг. — Къамæйхъазджытæ кæрæдзимæ 
туджджыны цæстæй кæсынц æмæ ма банымудзой, чи йæ амард- 
та, уыдоны! 
Æмæ йæм уæд уый дæр бадзырдта, далæ Аджарты бæсты ин- 
женерæй чи куыста, уый. 
— Æрцахсдзысты сæ æмæ сæ рауадздзысты. 
— Цæмæн сæ рауадздзысты? 
— Сраст уыдзысты ’мæ уымæн. 
— Куыд сраст уыдзысты? 
— Куыд, куы, фæрсын сæ байдайдзысты — нæ сæ ныууадз- 
дзысты, цалынмæ сраст уой, уæдмæ. 
Лæг æм хъуыста, йæ сæр иуæрдæм къул кодта, иннæрдæм æй 
къул кодта, уый куыд дзырдта, афтæ, стæй бахудæгау кодта. 
— Уæллæй, раст куы разынай, уымæй тæрсын байдыдтон. 
— Уæдæ лæг амардта, лыгтæ фæуай, æмæ ма йæ цы дардыл 
рафæрс-бафæрс кæныс! Йæ фыд цыхуызæн гæлифе дардта, йæ 
мадæн цал раздарæны уыди! Дзержинский дæр афтæтæ куы код- 
таид, уæд нырма дæр зилид революцийы знæгты фæдыл. 
— Уыдон æндæр къæрмæгæй арæзт уыдысты, уыцы лæппутæ, — 

268 
ХУЫГАТЫ СЕРГЕЙ 
загъта зианджын лæг æмæ йæ рус аныхта, æвæццæгæн æй хордта 
уыцы фæлдæхт хъуын. 
— Ныр сæ азымы дарынц — цæмæн, дам, ахстой, цæмæн, дам, 
мардтой. Æниу, дам, революци цæмæн хъуыди? — Уый, аджарты 
бæстæйы чи куыста, уый дзырдта. — Гæр, куыд нæ хъуыди рево- 
люци?! Уæдæ ма цы хъуыди, кæд революци нæ хъуыди, уæд?! — 
лæг йæ хæдоны æгънæгыл ныххæцыд æмæ йæ æривæзтытæ код- 
та, цыма йæ раскъуынынмæ хъавыд, уый хуызæн. — Æмæ, дам, 
паддзах дзуар куы уыди, худгæ дзуар, æмæ, дам, пъамещиктæ сæ 
хъазайрæгты мæтæй æхсæв хуыссын куынæ фæрæзтой, æмæ, дам, 
капиталисттæ сæ хъуыры адджын къæбæр куы никуы ауагътой 
сæ кусджыты хъуагæй! Дæ баст куыдз куыд феуæгъд уа æмæ 
уый куыд нал æнцайа йæ къæу-къæуæй, уый хуызæн сын æрæн- 
цайæн нал и. Æмæ, дам, ныронг адæмы дзурын нæ уагътой. Сæ 
алы ныхасмæ, дам, сын смудгæ кодтой. Ныр, дам, æрхауди 
адæммæ дзурыны бар. Сулæфыдысты, дам, адæм. 
— Уый, æвæдза, уым дæр цъутта ничи никæй былтыл бакод- 
та, — уый дæр уыцы лæг загъта, сæ разы чи балæууыд, уый. — 
Дзур, æцæг дæ ныхас æууилгæ кæн! Ныхас æууилын хъæуы, 
бирæ æууилын æй хъæуы. Хæрзæууылд æй хъæуы. 
Стæй ацыд уыцы лæг, æмæ рацыдтæн æз дæр. Уæдæ, ца- 
лынмæ уыцы лæг уым уыди, уæдмæ сæ мæнмæ не ’вдæлди, фæлæ 
ныр уый уым нал и, уæд мæм сæ мачи фæкомкоммæ уа, ома ацы 
лæппу цæргæ бакодта уыцы бæлæсты бын. Æнæуи мæхи афтæ 
æвдыстон, цыма кæмæдæр лæууын: мæ сахатмæ дæр-иу æркас- 
тæн, уæлæмæ дæр-иу акастæн бульвары æмæ дæлæмæ дæр, фæлæ 
уæддæр æгæр лæууыдтæн, æмæ зын бамбæхсæн уыди уыдæт- 
тæй, æгæр кæй лæууыдтæн, уый. 
Æнæуи, дзæбæх лæг чи уыди, ахæм, — хъуыды кодтон, асин- 
тыл уæлæмæ хизгæ-хизын. Зонгæ дæр сæ дзæбæх чи кодта, ахæм 
— сæ иуы дæр чи зыдта ’мæ се ’ннæйы дæр. Ныр, цымæ, сæхæ- 
дæг рагæй зонынц кæрæдзийы, уыцы дыууæ лæджы? Рагæй зон- 
дзысты, куыд зыны, афтæмæй. Æмæ цы хорз у, кæй зонынц 
кæрæдзийы, уый! Кæннæуæд куыд цæугæ кæниккой иугæйттæй, 
куыд — бадгæ! Цыма дзæгъæл фесты кæрæдзийæ, афтæ нæ зы- 
нид?! Бадгæйæ бынтон нæ фидауиккой æнæ кæрæдзи. Куыд фи- 
дауиккой! Сæ иу уым кæмдæр бадид далæ, иннæ — ам кæмдæр 
мæнæ, æмæ сын уый цыхуызæн бадт уаид! 
Мæ бандоныл мæхи æруагътон, уæддæр ма цыма уым уыд- 
тæн, бульвары, афтæ мæм зынди. Сæ ныхас дæр мæм афтæ хъуыс- 
ти. Æмæ, дам, дæ баст куыдз куыд феуæгъд уа æмæ, дам, уый 
куыд нал æнцайа йæ къæу-къæуæй. Сæ риутæ хойынц, цæрæн- 
бонты, дам ыл хъадамантæ фæдардтой æмæ, дам ын мах ныссас- 
там йæ хъадамантæ ныхасæн. 
— Хойынц сæ риутæ, æмæ куыйтæ рæйынц сæ риуты гыбар- 
гыбурмæ. Афтид сты сæ риутæ æмæ сæ мæнг хъæр зæлланг кæны. 
Уый нæ зонынц уыцы куырмытæ, æмæ æнæ хицауæй баззади 

УЫЦЫ ДЫУУÆ ЛÆДЖЫ ÆМÆ ÆЗ 
269 
ныхас, уынгты джиуинаг æмæ уæзгуытыл хитинаг фæци. Дзур, 
цы дæ фæнды, уый, дзур, дæ тъæнгтæ дæр скал, — куыдзы хъуыды 
дæр дзе ничи кæны. Дзурыс исты, нæ дзурыс — никæмæ дæр дын 
хъуысгæ кæны, никæмæ дæр — хъаргæ, халоны хъуахъхъæн фыл- 
дæр аргъуыц и дæ ныхасæй. Æмæ, дам, ын йæ хъадамантæ нысса- 
стам. Йæ хъадамантæ йын нæ ныссастат, нæ, къæхты бынмæ йæ 
нысхуыстат. 
Уыйфæстæ та нал зындысты. Æз тыхстæн, куыстмæ мæ къух 
нал тасыди, фæкæс, æмæ та асинтыл æрцæйуайын, æмæ та буль- 
вары уæлæмæ фæраст вæййын. Бандон афтидæй куы сæййафын, 
уæд йæ разы æрлæууын æмæ лæугæйæ баззайын. Мæ хъуыдытæ 
мæ куы иуæрдæм ахæссынц, куы — иннæрдæм: кæд сæ исчи рын- 
чын фади? Кæнæ сæ искуыдæм ацыд исчи? Уæд дын иннæ иунæ- 
гæй куыд рацæуа! Æмæ ма цæугæ — гъо! Фæлæ бадгæ та куыд 
хъуамæ æркæна иунæгæй! 
Иубон куыстæй раздæр рацыдтæн — цыма мæ исты рысти, 
уымæй уæлдай бадын нал фæрæзтон. Бульвары уæлæмæ ацыд- 
тæн. Дыууæ лæджы кæм фæбадынц, уыцы бандоныл бадти иу 
ацæргæ сылгоймаг. Йæ кæсæнцæстытæ ферттив-ферттив кодтой 
хуры тынтæм. Йæ фæйнæфарс бандоныл лæууыди дыууæ тæ- 
бæкк хызыны. Бандонæн йæ уæллаг кæрон та, дыууæ цъиуау, 
дыууæ бурбын сыфтæры бадти, уддзæфмæ-иу базмæлыдысты, 
цыма сæхи кæдæмдæр тæхынмæ цæттæ кодтой. Æз кастæн бан- 
донмæ æмæ бамбæрстон — бандоныл куы ’рбадтаин, уый мæ фæн- 
дыд, тынг мæ фæндыд. Æвæццæгæн ыл уыцы дыууæ лæгимæ 
кæй никуы æрбадтæн, уый мæм исты хуызы бахъардта. Бацыд- 
тæн æмæ сылгоймагæй уыцы дыууæ сыфтæры астæу æруагътон 
мæхи. Сылгоймаг базмæлыд, йæ афтид хызынтыл йæхимæ æрба- 
хæцæгау кодта. Афтæ йæ бамбæрстон, кæй æрбадтæн, уый йын 
æхсызгон уыди. Бадтыстæм. Уый дæр бадти, æз дæр бадтæн. 
Сыфтæртæ-иу базмæлыдысты, рæуæг змæлд-иу бакодтой, хы- 
зынтæ æдзæмæй лæууыдысты, цыма, афтид кæй уыдысты, ууыл 
сагъæс кодтой, уый хуызæн. 
— Æз дæу зонын, — æрæджиау мæм йе ’ргом раздæхта сыл- 
гоймаг. — Ды дæлæ уыцы хæдзары кусыс, телеуынæны дæр фæ- 
дзурыс; Рæстытæ фæдзурыс. Æмæ дзæбæх. Сæр мæ куы ба- 
хъæуа, уæд дын дæ ном дæр зæгъдзынæн æмæ дæ мыггаг дæр, — 
бахудти сылгоймаг æмæ мæм йæ кæсæнцæстытæ фæдардта, æмæ 
мæм ферттывтой йæ кæсæнцæстытæ. 
— Бузныг, — загътон æз. Æндæр цы загътаин, уый нæ зыдтон. 
— Æз та дæлæ уым куыстон, хъуымæцтæ уæйгæнæн дука- 
нийы. Ныр нал кусын, рарвыстой мæ. 
— Цæмæн? 
— Бирæ, дам, стут, ома кусджытæ, æмæ, дам, нæ пайда гыц- 
цыл у, æмæ цæмæй уыдонæн сæ пайда гыццыл ма уа, уый тых- 
хæй æз уæзæджы къæйыл аззадтæн. Уый цыхуызæн хъæддаг 
цардыуаг у?! — Уым фæлæууыд йæ ныхасæй æмæ мæм афтæ 

270 
ХУЫГАТЫ СЕРГЕЙ 
фæзынд — фесты йæ дзуринæгтæ, ныр ацæудзæн æмæ æз мæхи- 
цæн баддзынæн. Стæй уыцы дыууæ лæджы дæр кæд зыниккой 
уæдмæ. Фæлæ нæ ацыди сылгоймаг, афтæ абадти иуцасдæр æмæ 
бынтон æндæр хъæлæсæй куы райдаид: — Ныр бадын, æвдæлон 
бадт кæнын, афтæмæй мын мæ зæрдæ кæрчытæ хæрынц. Базары 
уыдтæн, хъуамæ бирæ цыдæртæ балхæдтаин, афтæмæй, цы ’лхæ- 
нинаг уыдтæн, уыдонæн се ’рдæджы фаг дæр нæ кодтой ме ’хцатæ. 
Æз дæр фæтæргай дæн æмæ æппындæр ницыуал балхæдтон. Ныр 
сагъæс кæнын, æхсæвæрыл мæ бинонты цæмæй фæсайдзынæн. 
Иннæ ахæм мæ сом сабатизæрмæ цæуын хъæуы æмæ афтидæй 
куыд ацæудзынæн! — Уым арф ныуулæфыд сылгоймаг. — Дæт- 
тæй, Лактемыр, цымæ, дæумæ йæ къух чи систа, ууыл куыд нæ 
ахуыскъ сты йæ дыууæ къухы! 
Æз та йæм ницы сдзырдтон — цы йæм хъуамæ сдзырдтаин! 
æмæ уæд йæхæдæг йæ сæр фæйнæрдæм аратил-батил кодта, йæ 
кæсæнцæстытæ дæр цыдæр сонт æрттывдтытæ фæкодтой фæй- 
нæрдæм. 
— Цымæ сыл дæ цæст никуы æрхæцыд? Мæнæ-иу ам куы 
бадтысты, ацы бандоныл. Дыууæйæ-иу куы бадтысты. Ныхæстæ- 
иу куы кодтой. 
Æз цæхгæр ныззылдтæн сылгоймагмæ, æгæр цæхгæр зылд 
мын фæци, фæлæ мæ уый мæт нал уыди. 
— Бадтысты-иу, бадтысты! Куыд нæ-иу бадтысты! Ныхæстæ- 
иу кодтой. Дзæбæх-иу ныхæстæ кодтой. Ныр никуыцæйуал зы- 
нынц. Цы фесты, уый стыр диссаг нæу?! 
Сылгоймаг йæ арм йæ хъусы фæрсты йæ сæрыл суагъта, арм 
амбæхсти йæ пух сæрыхъуынты. 
— Уыдон цы фесты, уый фæуæд, махæн нæ дзæбæх цард чи 
ныддæлæ-уæлæ кодта, уыдон. Лактемыры чидæр амардта. 
— Лактемыры?! — Мæ бынатæй фесхъиудтон, фæлæ лæууын 
не сфæрæзтон, гуыбырæй баззадтæн. — Чи йæ амардта, куыд æй 
амардта?! — Æмæ мæм фæмидæг и кæцæйдæр: уый уыди, уый, 
Лактемыр, йæ сигареттæ-иу йæ риуы дзыппæй бæрцыты хуызæн 
кæмæн зындысты, уый. Иннæ нæ уыдаид Лактемыр, йæ цæнгтæ 
йæ чъылдымыл æвæрдæй чи хаста, уый. Ницы хуызы уыдаид 
уый. Уый уыди Лактемыр, хилдасæгæй бирæ чи фæкуыста. Йе 
’фсымæры лæппу къамæй кæмæн хъазыд!.. 
Тыхстæн, уый мыл зынди, куыд нæ мыл зындаид! Истæмæй 
ма йæ афæрсон, уымæ дæр нал арæхстæн. Афтæмæй мæм цас 
фæрсинæгтæ уыди! Уый мын, æвæццæгæн, мæ тыхст æмбæрста 
æмæ загъта йæхæдæг: 
— Фæстæты йæм бацыдысты сæ кæртмæ базилæны æмæ йын 
йæ къæбутыл дамбаца ныццавтой. 
> — Дамбаца?! — уыцы дзырд сфæрæзтон зæгъын, æндæр ницы, 
æмæ бамбæрстон — мæнмæ цыди кæуын, æмæ мæм, Лактемыры 
чидæр кæй амардта, æрмæст уый тыххæй нæ цыди кæуыи — уый 
мæ кæсын ныккодта мæ зæрдæмæ, кæуын мæм, нæ цард нын нæ 

УЫЦЫ ДЫУУÆ ЛÆДЖЫ ÆМÆ ÆЗ 
271 
цæстыты раз кæй фæфæлдæхтой, æмæ сын æй фæлдахын кæй 
бауагьтам, уый тыххæй цыд. Дунейы разагьды лæгтæ цы цард 
сбарстой æмæ цы цард скарстой, уый нæм, цы æнæрæгьыдзыд и, 
уыдон фехæлдтой. Цæмæннæ сыстадыстæм мах сæ ныхмæ, ду- 
’нейы стырдæр хæст цæмæннæ самадтам, æмæ æз цæуылнæ амард- 
тæн уыцы хæсты?! Æмæ мæ кæуын тыххæй урæдтон, афтæмæй 
мæ хъустыл æрцыди Лактемыры ныхас — уартæ раздæр кодта 
уыцы ныхас, телеуынæны кой сæм рауади ’мæ уæд: 
— Раздæр-иу нæ исбон æвдыстам, — нæ хъомты рæгъæуттæ, 
нæ фосы дзугтæ, нæ мæнæуы быдыртæ-иу сæ фырхъалæй цы 
тъæбæртт уылæнтæ кодтой! Лæгмæ-иу æрбадын нал цыд фырци- 
нæй. Ныр та — сылгоймаджы мидæггæгтæ! Уым йу чызгыл баф- 
тыдысты, йæ уæлæ, æрмæст æппæты мидæгæй цы гыццыл цы- 
дæртæ вæййы, уыдон, æндæр æппындæр ницы. Ныр, уыцы æнæф- 
сарм бадт скæны, афтæмæй уыцы мидæггæгтæй кæмæн йæ ком- 
дæл раивазы, кæмæн йæ бæттæнтыл рахæстытæ кæны, адоны 
хуызæн дзаума, дам, Хуыцау зæхмæ нал рауадздзæн, фæлæ ма, 
дам, йæ уд йæ мидæг кæмæн и, уый — æлхæнгæ. Афтæ бон дæс- 
фынддæс хатты. Уæд мидæггаг дзаума у, йæ ном йæ уæлæ ис — 
мидæггаг! Æмæ йæ æгас адæмæн кæдæм æвдисыс?! Æфсæрмы сæ 
цæмæннæ кæныс?! 
— Омæ кæй цы бахъыгдардта, мæгуыр лæг куы уыди, сабыр 
лæг. Ис — нæй, уый дæр куы ничи зыдта, уæд кæмæн цы кодта! 
— цы дзырдтон, уый мæхæдæг дæр не ’мбæрстон, афтæмæй дзырд- 
тон, æмæ, мæ футт-футт куы ссæуа, уымæй тарстæн. 
— Уыдон уыдаиккой, æндæр чи хъуамæ уыдаид. Йе ’фсымæ- 
ры лæппуйы йын чи амардта, уыдон. Сæ зæрдæ йæм фехсайдта 
æмæ йæ амардтой. 
— Цæмæй йæм фехсайдта сæ зæрдæ? 
— Сæ лæппуйæн дыууиссæдз боны куы кодтой, уæд, дам, 
лæгтимæ ныхæстæ кодта, бауадз, дам, сæ, уыдоны дæр, дам, 
уымæ хъæуы. Сæ бонтæ, дам, нымад сты уыдонæн дæр. Уыдо- 
нæн, æвæццæгæн, хъусдарæг уыди уым, — кæддæра цы дзурынц 
мæрддзыгой. Æмæ загътой: йæ зæрдæ нæм æхсайы. Уый та, мæ- 
гуыр, уыдонæн сæхи кой кодта, къамæйхъазджытæн. Сæ фыд- 
былыз семæ цæуы æмæ сæ кæмæ кæд фæзилдзæн, уый сæ ничи 
зоны. Иу сæ мауал уа уый тæригъæдæй. 
— Кæд уыди? 
— Сом йе ’ртыккаг сабат уыдзæн. 
Æз комкоммæ бакастæн сылгоймагмæ, нырма йæм фыццаг хатт 
бакастæн афтæ комкоммæ. 
— Æмæ сæ афтæ хорз цæмæй зоныс? 
— Лактемыр мах лæгæн йæ хæрз æмхæрæфырт уыди. Хъæрæ- 
се та нæм йемæ бауади кæддæрты. 
— Гъо, гъо! Хъæрæсе! Уый та Хъæрæсе хуыйны. Æндæр исты 
хуыйна, уый гæнæн нæй. Хъæрæсе æмæ Хъæрæсе! Цы дзæбæх 
ыл фидыдта уыцы дзæбæх ном! 

272 
ХУЫГАТЫ СЕРГЕЙ 
— Цы дзæбæх лæг уыди æмæ-иу цы дзæбæх ныхас кодта — 
лæг ын хъусынæй не ’фсæст йæ ныхасмæ. Уыцы дзæбæх-иу дзырд- 
та... 
— Бахатыр кæн, фæлæ уымæй та афтæ цæмæн дзурыс, Хъæ- 
рæсейæ? 
Уый мæм комкоммæ ’рбакаст, цыма дзы цыдæр ферох и æмæ 
ма цы дзы ферох и, уымæй афæрсынмæ хъавыд, уый хуызæн. 
— Хорз нал у уый хъуыддаг дæр, æмæ уымæн. 
— Цы кодта? 
— Паралич æй ныццавта. Уæлмæрдæй куы рацæйцыдысты, 
уæд машинæйы бавзæр и. 
— Уæлмæрдæй?! 
— Гъо. Лактемыры куы бавæрдтой, уæд. 
— Лактемыры?! 
Мæн фæрсын фæндыди, бирæ цæмæйдæрты мæ фæндыд фæр- 
сын, фæлæ йе фæрсын нæ фæрæзтон, йе, ’мæ фæрсинæгтæй чи 
кæцы уыд, уый нал æвзæрстон, бадтæн æмæ уæззау улæфыд- 
тæн. Афтæмæй мæ зæрдыл æрбалæууыд уыцы ныхас. Кæмдæр 
æй зианы фехъуыста Хъæрæсе, æвæццæгæн, æрымысæггаг хъуыд- 
даг у, уæд дæр мæм афтæ фæкасти, фæлæ, кæд æрымысæггаг у, 
уæд — ноджы фыддæр. 
Кæмдæр та, дам, адæмы ’хсæн йæ иударон ныхæстыл ахæ- 
цыд. Нæ хицауады кусджытæн, дам, сæ ахъаззагдæр мæт у сы- 
мах царды уавæртæ фæхуыздæр кæнын. Æмæ, дам, æхсæв-бон 
нæ хынцынц, афтæмæй кусынц уыцы хъуыддæгтыл. Уæд, дам, 
æм иу мæгуыр ус хъæр кæны адæмы ’хсæнæй, йæ мæллæг цонг 
дæр, дам, ныхъхъил кодта, афтæмæй: 
— Уæд нын уыцы коммуналон хæрдзтæй нæ хурхыл цы бахæ- 
цыдыстут? 
Æмæ, дам, æм цæхгæр ныззылди уыцы ран хицау. 
— Нæ, уый мах не стæм. Уый компанитæ сты. 
Æмæ та, дам, æм уæд дзуры ус дæр! 
— Æмæ, кæд хъуыддæгтæ компанитæ аразынц, уæд ма ды 
уым цы гæнæг дæ?! Йæ худ дымгæ кæмæн аскъæфа, уый рауай- 
бауай цы кæныс уым? 
Уым æрлæууыд Хъæрæсе æмæ Лактемырмæ бакаст. Уæд Лак- 
темыр дæр æрбакаст Хъæрæсемæ, æмæ сæ былтæ базмæлыдыс- 
ты, цыма кæрæдзийæн цыдæртæ дзырдтой, æрмæст уыдон кæй 
зыдтой æмæ схъæр кæнинаг кæй нæ уыдысты, ахæм цыдæртæ. 
Стæй бахудтысты. Цыдæргъуызон худт бакодтой. Цыма дзы ху- 
дæгæй дæр цыдæр уыди æмæ худинагæй дæр, ахæм худты хуы- 
зæн мæм фæкаст сæ худт. Æмæ сыл фидыдта. Æз сæм кастæн, 
æмæ мын æхсызгон уыди, афтæ кæй бахудтысты, уый. 
Октябрь, 2017 

&ф№* ХÆС 
Радзырд 
жъ.уртуæттæ исынафон-иу мах нæ дуармæ тымбыл кæнын бай- 
дыдтам. Уымæй лæгьздæр ран никуы уыди нæ къуыппыл, æмæ- 
иу устытæ хуртæуæттæ уым кодтой иууылдæр. Мах-иу хъуамæ, 
куыддæриддæр систаиккой хуртуæттæ, афтæ алæстаиккам хур- 
гуангæрзты. Кæннод, иугæр куы систаиккой хуртуæттæ æмæ хур- 
туангæрзтæ куы батыхтаиккой, уæд ма сæм æвналæнтæ-йедтæ 
уыди! 
Уæдмæ-иу базмæлыдысты устытæ дæр, къæссатæ — сæ дæ- 
лæрмтты, къæртатæ — сæ къухты, афтæмæй-иу æрбалæууыдыс- 
ты нæ дуармæ, æмæ-иу нæ уд æрцыди махæн. Уыдон-иу уыцы 
табуйы æвнæлдæй æрæвнæлдтой хуртуæттæм. Хуртуангарзæн йæ 
цыппар къуымыл схæц радгай æмæ хуртуан уыцы тымбылæй абад- 
дзæн хуртуангарзы астæу, стæй йæ разы дæ уæрджытыл æрлæуу 
æмæ йæ къæртайæ æвгæнын байдай къæссамæ. Мах-иу къæссайы 
комыл хæцджытæ ацарæзтам нæхицæй. Стæй-иу хуыссыдыстæм 
хуртуангæрзты. Дæ быны — хъисын, дæ уæлæ дæр — хъисын 
кæнæ æндæр исты иуцъарыг хуртуангарз. Дæхи дзы сæмбæрзтай 
суанг дæ роцъойы онг, дæ фæйнæфарсæй дæм æнгом æлхъивынц 
сæхи кæйдæр мæллæг уæхсчытæ æмæ дæм хъарм дарынц. Хуыс- 
сыс уæлгоммæ, улæфыс хуртуангæрзты тæф æмæ дæ бæгъæввад 
къæхты дудын дæр нал æмбарыс, де ’ххормаг гуыбыны хъуыр- 
хъуыр дæр дæм нал хъуысы. 
О, уыцы хуртуангæрзты тæф! Уымæй чи нæ сулæфыди йæ 
сонты бонты, уый зæрдæ цæуыл хъуамæ фæлæууа йæ зæрыбон! 
Хуры тынты ад дзы уыдис æмæ хоры тæф, стæй рыджы тæф 
ноджы. Сиу сты, иу буарыгъæд сæ рауад, æхсызгон хъыдзы- 
гæнгæ бырста улæфæнты. Уый цы уæнгты ахызтаид, уыдон цы- 
фæнды хъæнтæ ’мæ цæфтæ уыдаиккой, æндидзынмæ ма фæуы- 
даиккой, уый гæнæн куыд и! 
Æмæ кæд, мах бæсты хæсгæ хорæй кæй цардысты, кæд, дард 
рæттæй кæй хастой бæхтыл хор, кæд, хоры мæтæй сулæфын кæй 
нæ фæрæзтой, уымæн афтæ æхсызгон уыди хуртуанты тæф улæ- 
фын махæн? 
Æмæ-иу хуыссыдыстæм, нæ сæртæ мах хæдзары бинагхъæды 
’рдæм, нæ къæхтæ — æддæмæ, улæфыдыстæм-иу хуртуангæрзты 
тæф æмæ-иу стъалытæм кастыстæм. Арвыл къух кæм æрæвæрд- 
таис, уыйас бынат никуыуал уыдаид, афтæ бирæ уыдысты стъа- 
18 Хуыгаты Сергей 

274 
ХУЫГАТЫ СЕРГЕЙ 
лытæ, гъе! Кастысты-иу нæм — сæ иутæ стырдæртæ, се ’ннæтæ — 
гыццылдæртæ, кастысты-иу нæм, сæ цæстытæ-иу нæм фæныкъул- 
фæныкъул кодтой, цыма нын цыдæр сусæг хъуыддаг раргом кæ- 
нынæй ныфс æвæрдтой. 
Уыцы изæр куыд тагъд афынæй дæн, уый зонгæ дæр нæ 6а- 
кодтои. Цас фæфынæй кодтон, уый дæр нæ рахатыдтон. Æвæц- 
цæгæн — бирæ. Фæлæ мæ уæд куыд нæ райхъал кæнгæ фесты! 
Мæ фæйнæфарс ничиуал хуыссыд. Иу чидæр ма ныццæхгæрмæ 
ис мæ дæлфæдтæм — уый та Ципкæ уыдзæн. Кæмфæнды хуысса, 
уæддæр хъуамæ уырдыгмæ алæса æмæ уым искуы ныццæхгæрмæ 
уа. Мæ къæхтæ адаргъ кæнæн мæ нæ уыди. Хъал дæр, æвæццæ- 
гæн, уымæн радæн. Æмæ, куыддæр райхъал дæн, афтæ фыды 
ныхас æрцыди мæ хъустыл: 
— Де ’дде дæ, æзын, кæд исчи сæрра кодта, ома сæ ауæй 
кæндзыстæм æмæ, ома — æхца! Æмæ кæй къухтæ лæууынц 
æхцамæ! 
— Омæ мæ цыфæнды æрра скæнæд исчи, дæу куыд хъуамæ 
бауырна, æмæ мæнæйуый рудзынгæй балæсти заводмæ æмæ цых- 
тыты голлаг раккой кодта? 
— Омæ уæд Сталинмæ цæмæннæ фыссыс: афтæ-афтæ мæ мæнæ 
рæстæй ахсынц æмæ дæм мæ хъаст хæссын. Стæй сæ уый бар 
уадз, кæддæра сын ахæм митæ нæ бакæна дæрзæг, æмæ кæрæ- 
дзимæ дыгæйттæ нæ зыной! — Уый дæр мæ фыд дзырдта. Фæлæ 
кæимæ дзырдта уыцы зæрдиагæй? 
— Куыд мын æм фыссын кæныс? Хъæумæ цæуын мæн нал 
уадзынц, хъæды та фыссæг кæцæй æрхæссон! 
Мистъа! Уый Мистъайы хъæлæс куы у! Æмæ мæм афтæ фæ- 
каст, цыма фынæй дæн нырма æмæ фыны уынын мæ фыд æмæ 
Мистъайы. Æндæра Мистъа лыгъд куы у, абырæг куы у Мистъа, 
уæд нæ дуармæ кæцæй æрхауд?! 
Мах-иу алыбон дæр йæ кой кодтам Мистъайæн. Рудзынг, дам, 
рафтыдта æмæ, дам, ууылты бахызт заводмæ. Хъæуы мидæг 
æндæр ныхас нал уыд. Устытæ донмæ цыдаиккой, уæддæр Мис- 
тъайы кой кодтой æмæ, донæй здæхтаиккой, уæддæр. Æмæ дис- 
саг уый уыдис, уырнгæ сæ никæй кодта, Мистъа цыхтытæ радав- 
таид, уый, фæлæ дзырдтой æмæ дзырдтой — Мистъайы кой код- 
той, цыхтыты давды кой кодтой. Цыма сын, æндæр цæй кой 
кодтаиккой, уый нæ уыд. Мах хъæу дард уыди, иппæрд ран уыди, 
æмæ хабархъуаг æййæфта. Лæгтæ-иу Хутъаты хъæдтыл бадтаик- 
кой æмæ-иу, махæй стырдæр чи уыди, уыцы лæппутæй искæмæ 
фæдзыр дтаиккой: 
— Цу-ма, искæй бæхыл абад æмæ далæ къанцеламæ ауай, кæд 
дзы исты хабæрттæ уаид. 
Махæй никæй уырныдта, Мистъа цыхтытæ радавтаид, уый. 
Куыд хъуамæ бабырыдаид рудзынгæй æмæ куыд хъуамæ нытъ- 
тъыстаид хæндыджы йæ цæнгтæ? 
Тыхджын уыди Мистъа, тынг тыхджын. Нæ хъæуы уымæй 

ХÆС 
275 
тыхджындæр ничи уыд. Уый æрмæст мах нæ дзырдтам, уый-иу 
стыртæ дæр дзырдтой. Стæй йыл, иннæ хъæутæй дæр исчи фæ- 
1ых уыдаид, уый дæр никæй уырныдта махæй. Уалæ Рагъыдзуа- 
ры айразмæ цыхтахсæн заводы хицау Куыдзанимæ дурæппары- 
нæй куы сбыцæу сты. Æниу Мистъа быцæу ницы сси. Дур бап- 
пæрста, æмæ иннæты бæрджытæ кæм уыдысты, уыдоны сæрты 
атахти дур. Уымæ хъыг ма ’ркæса, Куыдзанмæ, ома йын мæнæй 
дарддæр цæмæн ахауд? Куыд ын ахауд, ома! Йæ цæстытæ ныс- 
сырх сты фырæппæрстæй, йæ фындз та цыма ноджы стырдæр 
фæци, афтæ зынд, æмæ йын æнæуи дæр стыр фындз уыди Куы- 
дзанæн. Уæддæр та-иу фæцæйхаста, цы дур æппæрстой, уый, 
дур цы ранæй æппæрстой, уырдæм. Дур уыцы иу ранмæ хауд, 
пыдздзыхъхъ и, кæм æмбæлди, уыцы бынат. Йæ цæстытæ уыцы 
сырхæй баззадысты, афтæмæй сбадти йæ бæхыл. Куывдмæ дæр 
нал ныллæууыд, заводы, дам, мæ хъуыддæгтæ и. 
Æмæ, дам, радавта Мистъа, цыхтытæ, дам, радавта! Ахсгæ 
дæр æй æркодтой, фæлæ сын кæцæйдæр ралыгъд. Ныр абырæджы 
цардæй царди. Абырæг кæй уыд, уый махмæ хорз касти, фæлæ 
цыхтыты заводы тыххæй кæй сси абырæг, уый нæм нæ касти хорз. 
— Ды та æхсæвыгон фæцу далæ стыр скъолайы ахуыргæн- 
джытæй искæмæ æмæ дын ныффысса. Уæдæ кæдмæ рахау-бахау 
кæндзынæ?! 
— Иууылдæр мын кæй аххостæ сты, уый бæргæ зонын! — 
загъта та Мистъа дæр æмæ арф ныуулæфыд. 
— Ома дыл æвзаг исчи бахаста, афтæ зæгъынмæ хъавыс? — 
бафарста мæ фыд. 
— Уый, уый, йæхæдæг, уый мæ балæвæрдта, мæ зæрдæ, дам, 
уымæ æхсайы. Уый, дам, уыдаид. Æз, ома. 
— Куыдзан, йæхæдæг?! 
— Куыйтæ йын йæ сæр бахæрæд! 
— Акæс-ма уый митæм — йæ фындз Хохойы дзæкъулыйас! — 
загьта та фыд, æмæ æз бамбæрстон, Куыдзанмæ куыд рамæсты, 
уый. Уæдæ æнæуи Зыбе фидистæ-йедтæ кæнын нæ уарзта. — 
Гæр, æмæ дæм цы маст бахаста? 
— Цы маст мæм бахаста! Дур уымæй дарддæр æппарын, кафгæ 
хуыздæр кæнын уымæй, зарын дæр хуыздæр зонын, æмæ йæм 
хардзау кæсы, хардзау æм уымæн кæсы ’мæ æфсæстдæр у. Уæдæ 
ма æфсæстдæр ма уаид, кæддæра йæ бон нæ зонид. Фæлæ ’фсæст 
у ’мæ... 
— Нæ, Мистъа, уæд дæ рамбæхс-бамбæхс нæ хъæуы. Уæд 
Дзаумæ ацу, райкоммæ бабырс æмæ сын дæ хабæрттæ фæкæ — 
ацы лæг мæм маст хæссы уый тыххæй æмæ уый тыххæй æмæ мæ 
ахсын кæны. Кæддæра йын стæй йæхи тæрттыл не ’рхæциккой. 
— Мæхимæ дæр æрцæуы уыцы зонд, фæлæ, лидзгæ кæй ра- 
кодтон, уыцы хъуыддаг та мæ ныууромы. 
— Тæвдтуг стæм, тæвдтуг, уый нæ сафы, æндæра ай милицион 
у, хицауады лæг у, æмæ йæм æвналæн нæй, уый нæ зоныс? Кæ- 

276 
ХУЫГАТЫ СЕРГЕЙ 
дæм ын рæмудзыс йæ топп йæ къухтæй æмæ йын æй кæдæм 
дыввытт кæныс кæйдæр кауы сæрты?! 
— Бæргæ мæ нæ хъуыди, фæлæ йæм нал фæлæууыдтæн. Уæдæ 
мæ къахæвæрæнмæ куы кодтаид, уæддæр мæм хъуамæ ныцца- 
рæзтаид йæ фондзæхстон æмæ мæ фæстæ хæбæцц-хæбæцц фæ- 
цæйцыдаид. 
— Стæй?! — бафарста хъæрæй мæ фыд, æмæ, афтæ хъæрæй 
цæмæн бафарста, ууыл бадис кодтон. 
— Стæй æмбонды сæрты уынгмæ рагæпп кодтон æмæ рафар- 
дæг дæн. Куыдз хæпгæнæг дæр мыл нæ фæци. 
Уæд фæцыд нæ дуары хъæр, стæй ауыдтон: Дзыцца æндæргау 
мæ дæлфæдтæм цæхгæрмæ æрбацыд, Ципкæйыл куы ныллæууа, 
уымæй фæтарстæн. Æмæ йæ ныхас ссыди Дзыццайæн, цыдæр 
фæсус мæм фæзынди йæ хъæлæсыуаг, цыма сусæг ныхас кодта, 
афтæ мæм фæзынд, æмæ йын цæмæйдæр фæтарстæн йæ ныхасæй. 
— Хуыздæр истытæ дын бæргæ хъуыди, нæ лæппу, фæлæ 
нын нæ къуымы æндæр ницы æрæййæфтай, кæрдзынтæ дзæбæх 
батыхтон, кæд дын хъармæй схæццæ уаиккой æмæ дзы хъармæй 
ахæрис цыхты муримæ. Къуымыхцы цæхджын уыдзæни, фæлæ 
дын æдзæхх цыхт та сымæрад куы скæна. 
Стæй ацыд Мистъа, æмæ Дзыцца мæнмæ уырдыгмæ кæсыныл 
фæци. 
— Ам ма дæ, ам, мæнæ лæппу! Фæгæпп-ма кæн, æз хуртуангæрзтæ 
атухон, кæннод сыл ахсæв æртæх куы раппара, уæд уымæлæй баз- 
зайдзысты æмæ ма сыл райсом хуртуан куыд ныккæндзынæн! 
Мæн хæдзармæ цæуын нæ фæндыд. Мæ цæстытыл уади: 
афонмæ Мистъа доныл бахызти æмæ лæзгъæры ахæрд кодта, 
куыд цæуы, афтæ тилы йæ дзæкъул, Дзыцца йын хъарм нартхо- 
ры кæрдзынтæ æмæ хъæбæр цыхт кæм нывæрдта, уый. 
— Сымах ацæут, хуртуангæрзтæ æз батухдзынæн, — дзурын 
мад æмæ фыдмæ, уæлæмæ сæм кæсын, афтæмæй. 
— Куыд сæ батухдзынæ? Кæд ма сæ батыхтай? — дзуры мæм мад. 
— Ныр сæ батухдзынæн. 
Мад æмæ фыд ацыдысты. Æз Ципкæйы æрысгæрстон мæ къа- 
хæй, уый сабыр фынæй кодта æмæ йæ нæ райхъал кодтон. Хуыс- 
сыдтæн, стъалытæм кастæн æмæ хъуыды кодтон: ехх, ныр Мис- 
тъаимæ ма фæцæйцу уым уæлæмæ! Цу æмæ цу уыцы æрдæгта- 
лынг къахвæндæгтыл, тæрсгæ дæр мацæмæй кæн æмæ æндæр 
дæр — цæмæй хъуамæ тæрсай, Мистъа демæ куы уа, уæд! Уыцы 
æдзæрæг халагъуды арт скæн æмæ арты фарсмæ бад Мистъаимæ. 
Стæй иуафон ма базара Мистъа! Исты æнкъард зарæг ма бакæна 
Мистъа, мæнæ, мæнæ, уыцы зарæг: 
Лесоры цьала басудза, 
Сугтæ дзы кодтон, лæдзгуьппæ. 
Къуыдары къанцела басудза, 
Суртæ дзы кодтон, уадзгуытæ!.. 

ХÆС 
277 
Уыцы зарæг-иу арæх кодта, цалынмæ лыгъд нæма уыд, уæдмæ. 
Мистъа-иу зарыд, æмæ-иу иннæтæ хъырныдтой. Мах-иу æддæ- 
дæр бадтаиккам æмæ-иу сæм уырдыгæй хъуыстам. Æмæ-иу нæ 
стонг дæр байрох и. Тынг хорз-иу зарыдысты. Æмæ-иу Мистъайы 
хъæлæс хицæн кодта иннæты хъæлæстæй, цыма сын балхон уыд 
æмæ сæм кæдæмдæр сидти йæ фæдыл. 
Уæддæр-иу уым бадтысты, Хугъаты хъæдтыл, сæ фæскъул. 
Уым уыд сæ изæры бадæн бынат нæ хъæуы лæгтæн: хъæдтæ 
бирæ уыдысты, кæрæдзийы уæлæ амад. Æмæ-иу лæппудæр лæгтæ 
уæлдæр бадтысты, ацæргæдæр чи уыд, уыдон — уæлæмæ цæмæ 
хызтаиккой! Бынæй-иу æрбадтысты. Уыцы халагъуды кой дæр 
уым ракодта Мистъа уыцы изæр. Уалæ Джеччиты къуыппæй куы 
ахизай уыцырдæм, уæд уым кæмдæр уыди. Кæддæр æй Гуыр- 
дзыйы фыййæуттæ сарæзтой, уым дардтой сæ фос. Стæй нал 
сыскъæрдтой уырдæм сæ фос, фæлæ сæ халагъуд уым баззад. 
/Евæццæгæн, бынтон халагъуд нæ уыд, æвæццæгæн, хъæдкъул 
къæбицгонд уыдаид, йæ сæр хъуарийæ æмбæрзт кæмæн вæййы, 
ахæм. Æндæра халагъуд уал азы кæм фæлæууыдаид! Æмæ-иу 
æхсæв уым хуыссыд Мистъа. 
Мах Ципкæимæ Куыройы комæй рацыдыстæм, нæ дæлæрмт- 
ты — дæргъæй-дæргъмæ сæнчытæ. Мистъа дæр уым и, уый куы 
базыдтам, уæд хъæдтæн ацы фарс æрбадтыстæм. Лæгтæн сæхи 
пæ уыдтам, фæлæ нæм сæ ныхас афтæ хорз хъуысти, цыма сæ 
тæккæ раз бадтыстæм. 
— Æрдæгæхсæв уыдаид, афтæ райхъал дæн, — дзырдта Мис- 
гъа. — Æмæ хъусыныл фæдæн, цыма-иу цыдæр сыбар-сыбур ссыди 
æдде, стæй та-иу фæлæууыд цыма, æмæ-иу куы фæлæууыд сы- 
бар-сыбур, уæд та-иу цыма чидæр дуарыл æрбахæцыд. Æмæ фе- 
стадтæн, загътон: базыдтой йæ, кæм дæн, уый, æмæ мыл æрхъу- 
ла кодтой. Дуаргæрон алæууыдтæн. Мæ зæрды уыд: дуарыл чи 
’рбахæцыд, уый рацахсон æмæ йæ мæ быны акæнон, стæй цы уа, 
уый уæд! Уалынмæ та æрбацæуы сындæг-сындæг дуар мидæмæ. 
Куыддæр дзæбæх æрбазыхъхъыр, афтæ расæррæтт ластон. Ду- 
аргæрон — ничи! Уыциу сæппæй æрзылдтæн халагъуды алыварс, 
— змæлæг нæй. Дуармæ куы ’рбахæццæ дæн, уæд кæсын æмæ та 
фæцæуы дуар мидæмæ. Уæдæ ды дæ?! Фæлæбурдтон æм, рарæ- 
мыгътон æй тарвазæй æд зиллæттæ-’вдузæнтæ æмæ йæ уартæ 
хæмпæлтæм ныддыввытт кодтон. 
— Æмæ-иу ыл уæдæ хæйрæджытæ бахæцыдысты уыцы дуа- 
рыл, кæд дзы ничи уыд, уæд? — бафарста Елыба. Елыбайæн дын 
фæрсыны фадат фæуа! Æппын кæм нæ хъæуы фæрсын, уым дæр 
нæ ныллæудзæн æнæ бафæрсгæ. 
— Дымгæ, дымгæ! — бахудæгау кодта Мистъа. — Дзæгъæлы 
дымгæджын æй нæ хонынц. Æмæ æцæг куы дымдтаид, уæд æй 
цы зонын хъуыд — дымгæ у! Фæлæ дымгæ нæ уыд, афтæ-иу иу 
улæфт цы ’рбакодта æмæ-иу цы ’рбанцади дуарыл, æндæр. 
— Æмæ мидæгæй æхгæд нæ уыд дæ дуар? — фæрсы ноджы 

278 
ХУЫГАТЫ СЕРГЕЙ 
Елыба, æмæ мæ цæстыл уайы, йе ’взагæй та куыд равнæлдта 
æмæ та йæ рихийы кæрон куыд асдæрдта. Уæдæ, исты зæгъа 
Елыба æмæ йæ рихийы кæронмæ ма равнала йе ’взагæй, уый 
гæнæн и! 
— Цæй æхгæд уыди! 
— Гæр, æмæ дæм уæд та сырд бабырыд уыцы гом дуарыл 
æмæ дæ ныскъуыдтæ кодта! Фынæй лæг мардæй уæлдай нæу, 
уый нæ зоныс?! 
Ныр уыцы ныхас мæ зæрдыл æрбалæууыд æмæ мæ мидæмæ 
мæ къах нал хаста. Ноджы Ципкæ дæр фынæй уыд нырма. 
Æмæ йын, цымæ, нал бакодта фæстæмæ йæ дуар халагъу- 
дæн? Бакодтаид ын æй, уæдæ дзы æнæ дуарæй куыд хуыссы?! 
Фæлæ-иу ныр дымгæ куынæ бахæцыдаид дуарыл æмæ-иу афтæ- 
мæй куынæ байгом уыдаид, фæлæ лæг куы уыдаид æмæ, куы 
ратæррæтт кодта Мистъа, уæд æй куы рацахстаид! Хæрзаг æй 
йæ быны ануæрстаид, стæй уый дæр иуварс ныддыввытт кодта- 
ид, дуар куыд ныддыввытт кодта, афтæ. Æнæуи лæг нæ уыда- 
ид, æнæуи лæг уыцы афон цы ми кæны уалæ Дымгæджыны?! 
Милицион уыдаид, стæй иу нæ уыдаид, æмбæлттæ йын уыдаид, 
бирæ æмбæлттæ. Æмæ йыл бакалдаиккой стæй Мистъайыл, æмæ 
та-иу сæ кæй ныггуыпп кодтаид, уый та-иу уæлгоммæ сæмбæл- 
даид зæххыл æмæ та-иу йæ къæхтæ фæхъил уыдаиккой хæрдмæ. 
Стæй йæ уæддæр æрбырстаиккой, уыйæппæт уыдысты ’мæ, йæ 
къухтæ йын фæстæмæ сбастаиккой йæ чъылдыммæ æмæ йæ аф- 
тæмæй сæ разæй райстаиккой уым дæлæмæ. Æмæ цыдаид Мис- 
тъа, йæ къухтæ фæстæмæ бастæй. Уыдон та йæм сæ топпытæ 
ныццарæзтаиккой, цал уыдаиккой, уалæй: тæрсгæ кодтаиккой, 
куы та сын алидза! 
Иуафон бафиппайдтон, мæ фындзы дыууæ фæрсты дыууæ 
тымбыл цæссыджы гагайы куыд æрцæйтылди, уый. Стæй та хæ- 
къуырцц скодтон æмæ фæтарстæн — мæ хæкъуырццæй дæр фæ- 
тарстæн æмæ мæ цæссыгтæй дæр. Рабадын афæнд кодтон, фæлæ, 
цæссыгтæ дæлдæр куы æртулой, уымæй фæтарстæн æмæ нæ ра- 
бадтæн. 
Райсомæй райхъал дæн раджы. Мæ хотæ ’мæ ме ’фсымæрæй 
ничима райхъал и. Хуыссыдтæн æмæ æнæуынæрæй кастæн нæ 
артдзæстмæ. Уыдтон: фыд йæхи цæттæ кодта фæндагмæ. Мад, 
бæрæг уыд йæ цæстæнгасыл, бынтон разы нæ уыд, фыд балцы 
цæуын кæй фæфæнд кодта, ууыл. Æнæуи дзургæ ницы кодта, 
фæлæ йæ фыд æмбæрста — уый дæр бæрæг уыд. 
— Никуы нын суджы къæцæл конд и нырма, никуы ’ндæр, — 
уæддæр нæ бафæрæзта мад æмæ загъта чъызгæ-чъызгæ, йæхæ- 
дæг, йæ къухы цы сау хæцъил уыд, уымæй асæрф-асæрф кодта 
’фыды резин дзабыртæ. 
Фыд хæдзары астæу лæууыд — бæрзонд, къæсхуыр, йæ цæс- 
гом — хъуыддаггъуыз. Йæ уæхсчы сæрты æркасти мадмæ. 
— Лæджыйаргъ суг ракæнгæ никуы федтон æз Цъоны хъæды. 

ХÆС 
279 
Ды кæд искуы федтай, уæд мын æй зæгъ, — афтæ куы загъта, уæд 
фæсдуар рагьæнмæ бацыд, йæ цинел райста рагьæнæй æмæ, цинел 
йæ къухы, афтæмæй йе ’ргом раздæхта мадмæ. — Мæ хæс у, мæ 
хæс, æндæра мæ хæс куынæ уаид, уæд мæ мæ къæхтæ нæ хæрынц. 
— Мах хæс цы уæлдай у? Нæ уæзæгыл лæгæй æрлæууæн 
куынæ вæййы, уæд уыдонæй цæмæннæ у искæй хæс? Дыгай- 
гсртыгай лæгтæ цы хæдзæртты ис, уыдонæй! Мах иунæг уды 
къокъосамæ цæмæн æрхауд уыцы хæс? 
— Махмæ цæмæн æрхауд? Æвæццæгæн, афтæ хъуыд, æндæр 
афтæ куынæ хъуыдаид, уæд не ’рхаудтаид махмæ. 
— Цæмæн хъуыди афтæ, æвæццæгæн? — цыдæр арæхстгай 
бафарста мад. 
— Фæлæуу, фæлæуу, æмæ цæмæннæ хъуыди афтæ? — ныр та 
фыд бафарста арæхстгай, стæй, йæ хъæлæс фæсабырдæр, афтæ- 
мæй загъта хъæрæй: — Æви æз ацæуынæн нæ дæн, æви искæй раз 
балæууын нæ базондзынæн?! Куыд дæм кæсы? 
— Мæн мæнæ нæ хæдзары мæт и, — фæчъыдзых и, афтæмæй 
загъта мад. 
— Гъæй, дæ бонæй уай! 
— Куывд куы кæнид, уæд æм афтæ нæ кæсиккой. 
— Уый дæр махмæ нæ хауы, куыд æм кæсиккой, уый. Махмæ 
хауы лæппуйы фæдыл æрзилын, æмæ æз нæ ныллæудзынæн: 
дæс цыды мæ бахъæудзæни — дæс цыды акæндзынæн, фынддæс 
цыды мæ бахъæудзæн, фынддæс цыды акæндзынæн. Ды та афтæ 
бакæн, æмæ уал дæ бустæтæ ’мæ де схуыст ныхæстыл фæхæц. 
Лфтæ уал бакæн ды, гъе! 
— Ныр, дам, уыцы цинелæй та цы кæнын, ацы тæвды дзы 
искуы де знаг куы фæтæппæлæг уыдзæни, уæд? — загъта мад 
æмæ ныр та цыма тæригъæд кæны фыдæн, афтæ мæм фæзынд. 
— Нæ дзы фæтæппæлæг уыдзæн, ме знаг, нæ, — йæ ныхас 
фæфæлмæндæр и фыдæн дæр. — Уæдæ, афтид хæдоны кæй разы 
бахъил уай æмæ уый хуызæн цинелы кæй разы балæууай, уыдон 
дæм иу цæстæй ракæсдзысты? Куыннæ! — Уыйфæстæ скодта йæ 
цинел æмæ йæхимæ æркасти. Цинел суанг йæ бацæвиттæм æххæ- 
сти æмæ, цыма, цинел афтæ даргъ разындзæн, уый æнхъæл нæ 
уыд æмæ ууыл цин кодта, уыйау ма бафтыдта йæ ныхасыл: — 
Лкæс-ма, гъа! 
Уæдмæ йын мад йæ дзабыртæ йæ размæ бахаста, уый сæ йæ 
къæхтæ атъыста, стæй сæм нывнæлдта, сæ бæттæнтæ сын бабас- 
та æмæ слæууыд, фыццаг, мæ хотæ кæм хуыссыдысты, уырдæм 
бакаст, стæй, æз æмæ мæ кæстæр æфсымæры уат кæм уыди, 
уырдæм. Æз хъал дæн, уый куы федта, уæд мæм йæ цæстытæ 
базмæлыдысты æмæ мæм бадзырдта: 
— Райхъал дæ, мæ лæппу? — афтæ куы загъта, уæд дуарыл 
ахæцыд. 
Æз рагæпп кодтон мæ уатæй, мæ пысултæ акодтон æмæ бы- 
лыл балæууыдтæн. Каумæ схызтæн, сбадтæн кауыл æмæ кас- 

280 
ХУЫГАТЫ СЕРГЕЙ 
тæн, Зыбе каугæрæтты куыройы фæндагыл куыд фæуырдыг код- 
та, уымæ. Уайтагъд мæ фæйнæфæрсты абадтысты лæппутæ иу- 
цалдæрæй. Нæ фæстæ та устытæ бамбырд сты. Уыдон дæр кас- 
тысты Зыбейы фæдыл. Æмæ йæ, цымæ, уыдон та цæмæй базыд- 
той, Зыбе балцы цæуы, уый? Чи сын æй ацъиу-цъиу кодта æмæ 
цæмæ ратымбыл сты былмæ æхсæвыдзæгæрæгæй! 
Æнæуи ахæм æгъдау уыди нæ хъæуы: исчи-иу искуыдæм куы 
фæцæйцыд, уæд дæр æм кастыстæм æмæ-иу исчи искуыцæй куы 
’рбацæйцыд — уæд дæр. Чи-иу фæцæйцыд, уый фæстæ-иу æнкъар- 
дæй кастыстæм, чи-иу æрбацæйцыд — уымæ хъæлдзæгæй: 
æрхъæцмæ-иу нал хъæцыдыстæм — кæд æрбахæццæ уыдзæн! Мах- 
иу — сывæллæттæ — каумæ схызтыстæм æмæ-иу тæлмы ставд 
уистыл сбадтыстæм, устытæ-иу кауыл банцой кодтой, кæмæн-иу 
сæ йæ хъæбысы сывæллон уыд, кæмæн — нæ. Кау Бехтыр сбыд- 
та — дæлбыл сын цы цæхæрадон уыди, уый тæккæ былтыл æрæм- 
бæрзта уыцы ставд михтæ ’мæ ставд уистæй. 
Зыбейы цыд мæм цыдæр разæнгард цыд касти æмæ мыл ныфс 
æфтыдта — сраст кæндзысты Мистъайы. Фæлæ ууыл тынг бацин 
кæнон, уый мæм нæ цыди. Уымæн æмæ Мистъа мæ цæсты уымæй 
скадджын, æмæ уыцы талынг æхсæвты уалæ Дымгæджыны æдзæ- 
рæг халагъуды кæй фæхуыссы æмæ дзы кæй ницæмæй тæрсы. 
Лыгъд кæй уыд, милици гæрзифтонгæй йæ фæдыл кæй зылдыс- 
ты æмæ сын ахсын кæй нæ куымдта, уымæй. Уæдæ лыгъд куынæ 
уыдаид æмæ иннæ лæппутау хъæдмæ куы цыдаид суг кæнынмæ, 
хуымтæ куы ’мбæрзтаид, изæрыгæтты хъæдтыл куы бадтаид, уæд 
ма мæ йемæ цæуын куыд фæндыдаид уалæ Дымгæджынмæ! 
Уыцы изæр лæгтæ раздæр бамбырд сты хъæдтæм. Мах дæр 
Ципкæимæ раздæр рацыдыстæм Куыройы комæй. Нæ дæлæрмт- 
ты — цъозатæ. Цъоза фæзæронд и, фæлæ ма Куыройы комы 
цæгатвæрсты уыди, хæрынæн чи бæззыд, ахæм цъозатæ. 
Лæгты хъæдтыл бадгæ куы федтам, уæд та мах дæр æрбадты- 
стæм хъæдты ацы фарс. Лæгты ныхас цыма иннæ хæттыты хуы- 
зæн сабыр нæ уыд, цыма цыдæр знæт ныхас кодтой, афтæ мæм 
фæкаст, æмæ сæм хъусыныл фæдæн. 
— Цымæ, æппын Зыбе зынæг нæма и? Ничи уæ ницы базыд- 
та? — бафарста Елыба, æмæ мæм афтæ фæзынд, цыма фæрсгæ 
нæ, фæлæ бустæ бакодта. 
— Кæм и! Нæй! Уæд ардæм ма ’рбауадаид, уый гæнæн и?! — 
загъта хъæрæй Бехтыр, æмæ мæм уый дæр бустæйы хуызæн фæ- 
каст, цыма Елыбайыл бустæ кодта — уæдæ цы рафæрс-бафæрс 
кæныс — Зыбе зынæг ис æви нæма ис?! 
Уый фæстæ та Кучиайы ныхас райхъуыст, йæ тыхст ныхас: 
— Сафдзысты лæппуйы! Æмæ мах хъæуыдзаг лæгтæй бацци 
кæнæм! Иу нæ нæ ацæуы уыцы сыгъдоны къанцеламæ æмæ афтæ 
никæмæ бадзуры: алæ-ма, гъа! Ныр Зыбе фæцæуы, фæлæ Зыбе 
— фысы хуызæн лæг, чи йæм ныхасмæ æрлæудзæн, чи йæм хъусгæ 
бакæндзæн! Уым ныхджын лæг хъæуы, ныхджын! 

ХÆС 
281 
— Нæ, Кучиа, афтæ ма зæгъ. Ныры хицауад сабырты хицауад 
у æмæ мæгуырты хицауад, фæлæ йæ зон, — загъта Бадила. Бади- 
ла цалдæр азы Къардоны ацарди уартæ æмæ йæхи иннæтæй фе- 
цæгдæрыл нымадта. — Уæдæ ныры хицæуттæ сабыр лæгмæ куыд 
байхъусой, афтæ æппындæр никæмæ байхъусдзысты, кæд мæ 
фæрсыс, уæд. 
Бадилайы фæстæ та ныхасыл йæхимæ ахæцыд Елыба: 
— Нæ, мæ хур акæнат, нæ, Зыбейæн йæ сабырмæ ма кæсут. 
Зыбе сабыр у. Фæлæ хъуыддагæн йæ бахъавд зоны, æмæ уый у, 
уый — хъуыддагæн йæ бахъавд зонын! 
Елыба Зыбейæ кæй раппæлыд, уый мын афтæ æхсызгон уыд, 
æмæ мæм хъæдтыл бадын нал цыд. Нæхимæ куы атахтаин æмæ 
Дзыццайы хъусы куы бацагътаин Елыбайы ныхæстæ, æндæр мæ 
ницыуал хъуыд. Уæдæ уæд, æвæццæгæн, иннæ лæгтæ нæ зонынц 
хъуыддагæн йæ бахъавд, Зыбе та йæ зоны. 
— Уæдæ Зыбе, кæдæм бацæуа, уырдыгæй æнæ дзуаппæй чи 
разила æмæ чи раздæха, ахæм лæг нæу, фæлæ йæ зонут. Кæсгæ- 
ма-иу фæкæнут, кæддæра нæ рамбула хъуыддаг! — загъта та 
уæдмæ Елыба. 
— Цы дзы и рамбулинагæй — æз ын ницы зонын, — райдыдта 
хъæрæй Сауле, сæ дыккагхæдзæртты лæг Мистъайæн. Æвæццæ- 
гæн та йæ лæдзæг дæр ныццарæзта далæ хицауады ’рдæм. Къуы- 
лых лæг уыди Сауле, лæдзæгимæ цыди, фæлæ йæ лæдзæгыл 
æнцайгæ уыйас нæ кодта, амонгæ дзы цас кодта. — Де ’дде йыл 
мæнг даутæ æркодтой, уыййеддæмæ уый цы цыхт радавта, уый 
мæ бинонты хъуыры ацæуæд маргæй, кæддæра сын дзы цы ацæ- 
уид! Æмæ уый, сæхи хæндыг кæм и, уый куынæ зоны, уæд ыл 
уыйбæрц туг ныууарыди, ’мæ къазнайы хæндыджы йæ къухтæ 
атъысса æмæ дзы цыхтытæ агура! 
— Уæдæмæ дæ куы ничи тæрсгæ кæна, куы ничи дæ аргъуыц 
кæна, уæд сыст æмæ дæ сæр фесаф. Уæдæ ма уый æнхъæл уаик- 
кой, æмæ сæм алæбурдзыстæм, нæ сагæйттæ ’мæ нæ фæрæттæ нæ 
разæй айсдзыстæм, афтæмæй, кæддæра афтæтæ кæниккой! — загъта 
хъæрæй Бехтыр. Æмæ мæ цæстытыл уади, Бехтыр йе стыр армы 
тигъæй йæ уæраджы сæр куыд æрцæв-æрцæв кæны, уый, цыма 
цъалди уыди йæ арм æмæ дзы уистæ кодта уартæ Куыройы комы. 
Стæй мах рацыдыстæм, нæ дуармæ сбадтыстæм æмæ цъозатæ 
хордтам, афтæмæй нæм уырдæм райхъуыст мад æмæ фыды ны- 
хас нæ гом рудзынгæй. Нæ рудзынгæн та йæ æвгтæ æфтыд уыды- 
сты: алыхатт дæр-иу сæ уалдзæджы рафтыдтам æмæ-иу сæ фæз- 
зæджы уазæлттæм нал бакодтам — иуæй, уадз æмæ сыгъдæг уæл- 
дæф ивыла мидæмæ, иннæмæй — уæзæг сывæллонæй йедзаг, чи 
сæ цы ’рбахсдзæн, цæмæйзон, æмæ авг куы ныппырх уа, уæд 
далæ Чъребайæ авг хæссын æнцон у! 
— Цы бадæ? — бафарста мад, æмæ æз бамбæрстон, фыд хæргæ 
кодта æмæ йæ нырмæ уымæн нæ бафарста. Ныр хæрд фæци æмæ 
йæ ныр бафарста. 

282 
ХУЫГАТЫ СЕРГЕЙ 
— Цы бадæн?! — загъта хъæрæй фыд. — Къанцеламæ бауад- 
тæн. Сардо мыл зæрдиаг цинтæ фæкодта. Куыдтæ, дам, дæ, мæ- 
нæйуый, исты хабæрттæ, дам, дæм уыдзæни. Ис мæм, æзын, ис 
хабар, æмæ йын радзырдтон, афтæ-афтæ лæппуйы сафынвæнд 
скодтой рæстæй æмæ мæ дæ сæр бахъуыд. Уый мæм уыцы сабыр 
фæхъуыста, стæй дын мæм йæ цæстытæ ма сзила! Æмæ, дам, 
кæд, ды куыд зæгъыс, афтæ раст у, уæд, дам, лидзгæ кæдæм 
кодта? Милицийы, дам æй исчи хæргæ кодта! Милиционæн та, 
дам, йæ топп йæ къухтæй куы рарæмыгъта æмæ, дам, ын æй 
уартæ кæдæмдæр куы ныдздзолонкъа кодта! Йæхæдæг, дам, Тап- 
пызары хай куы баци. Уæд, дам, уый зоныс, мæнæйуый, æмæ, 
дам, æй æрмæст уый тыххæй дæр сæ бон у, æмæ ахæстоны бап- 
парой?! Æмæ, дам, дæ уæд Дзаумæ цæуын хъæуы. Уым аразгæ, 
дам, у хъуыддаг. Æз дæр, дам, дæм фæкæсдзынæн, мæ бон цæ- 
мæй уа, уымæй. Уырдыгæй рацыдтæн, уæдæ цы ми кодтаин, æмæ 
Дзаумæ ма ныззыбар-зыбур кæнон! 
— Фистæгæй? 
— Фистæгæй, уæдæ исчи йæ бæх мæнæн лæвæрдта! 
— Æмæ дæ дыууæ къахы нæ ахаудтой, бецау, ардыгæй Дзау- 
мæ бонцау куы у. Ноджы уыцы уæззау цинел... 
— Нæ, цинел мæ ницы хъыгдардта. Раластон æй æмæ йæ мæ 
цонгыл баппæрстон. — Цинел æй кæнын кæй нæ хъуыд, ууыл нæ 
састи фыд. — Хицауадæй бынаты никæй бæрæг ныййæфтон, фæлæ 
мын дзы ныфсæвæрæг фæци: сом мæ хъуамæ хицаумæ бахæццæ 
кæна. Милицийы хицаумæ. Æмæ, кæд адæмы хъæр æмбара, уæд 
æм мæ ныхас дæр ма байхъуыса, уый гæнæн нæй. Ныр лæппуйæн 
бафæдзæхсдзынæн, райсом мын ме сыстынмæ бæхы куыд 
æрхæццæ кæна. Иу-дыууæ къуымыхцыйы дæр мын авæр хордзе- 
ны цæсты, искæй мæ арæвдауын куы бахъæуа, уæд мæ къухы 
исты куыд уа. 
— Омæ къуымыхцытæ дæр цыфæнды фæуæнт, фæлæ аразгæ 
дæр куы ницы скæнай, дæ фыдæбæттæ дæр дзæгъæлы куы фæуой. 
— Искæй ердойæ сæ мæхи ныррæцугъдзынæн, уæддæр сæ нæ 
ныууадздзынæн. Дзауы ницы рацæудзæн мæ хъуыддагæй — Чъре- 
бамæ ныммидæг уыдзынæн, уым дæр ницы — Калачы балæудзы- 
нæн. Мæ хъуццытæй иу ауæй кæндзынæн æмæ дзы цы райсон, 
уый иу дзæбæх пърафисорæн куы бафидон, уæд мын ныффыс- 
дзæн Сталинмæ!.. Куыд нæ мын ныффысдзæн? Стæй сæ уый бар 
бауадз! Фæлæ мæ уыдæтты сæр нæ бахъæудзæн. Ныры хицауад 
адæмы хицауад у, адæмы! Æмæ йе ’ргом адæммæ здæхт у, фæс- 
тæмæ здæхт нæу йе ’ргом, фæлæ размæ. Адон афтæ æгъгъæ- 
лынц!.. 
Мад æмæ ма фыд ноджыдæр ныхæстæ кодтой, фæлæ сæм æз 
нал хъуыстон. Æз Джеччиты къуыппыл балæууыдтæн. Нæ бæх 
æрцахстон — æниу цы ахсын хъæуы нæ бæхы! Йæ номæй йæм 
бадзур, «Боби», «Боби» йæм ахъæр кæн æмæ дæм йæхæдæг æрба- 
цæудзæн, йæ рæсугъд сæр батил-батил кæндзæн, афтæмæй. Уыцы 

ХÆС 
283 
ном ыл Дзыцца сæвæрдта, Зыбе йæ куы балхæдта, уæд. Хæрз 
байраг ма уыди, æмæ йыл уыцы дзæбæх абадти уыцы ном. Иæ 
фырдзыгъуырæй цъæх дардта. Арвы кæрон Боброн куыд фæфи- 
дауы, афтæ фидыдта сæрвæты. Йæ риуыгуыдыр — стыр, йæ тæнтæ 
1- æлвæст. Уыцы фæтъæбæрттарæзт уыди, гье, Боби. Йæ номæй 
та, цыма адæймаг уыд, афтæ æмбæрста. Æмæ йæ куы ’рцахсон, 
уæд та йæ уыцы урс дурмæ бакæндзынæн, дуры цъуппæй йын йе 
рагъмæ мæхи баппардзынæн æмæ йæ уым дæлæмæ гæпдугъæй 
рауадздзынæн, дымгæ мæ фæйнæфæрсты къуыскъуысгæнгæ куыд 
тæха фæстæмæ. Стæй мæ хъуыдыйы фæмидæг: цæй æмæ Цип- 
кæйы акæнон мемæ! Кæннæуæд уа раджы уалæ Джеччиты къуып- 
мæ цæуын æнцон у, æмæ йæм авнæлдтон, йæ фарс ын басхуыс- 
тон мæ рæмбыныкъæдзæй. 
— Райсом мемæ цæуыс? 
— Бæх ахсынмæ? 
— Гъо. 
— Цæуын. Кæм фæхизы уæ бæх? 
— Уалæ Джеччиты къуыппыл. 
— Уæдæ-иу раджы сыст. Джеччиты къуыпп уалæ кæм и! Æмæ 
Зыбе куы байрæджы кæна! — Ципкæ дæр, æвæццæгæн, хъуыста 
Дзыцца æмæ Зыбейы ныхасмæ. 
Стæй ацыди Ципкæ, йæ цъозатæй ма цы баззад, уыдон йæ 
дæларм бакодта æмæ ацыд. Æз бадгæйæ баззадтæн. Æмæ та мæм 
райхъуыст мад æмæ фыды ныхас. Мад цыма фыдмæ нæ дзырдта, 
цыма æнæуи афтæ дзырдта, уыйау бакодта: 
— Нæ хæдзар раууатмæ æрцæудзæн. 
Фыд та цыма зонгæ кодта — мадæн афтæ æнæ зæгъгæ нæй, 
уыйау уайтагъд фæци дзурынмæ: 
— Нæ хæдзар кæлгæ куы ныккæна, уæддæр ын мæ бон ницы 
у. Уый хуызæн лæппу, æмæ йыл къæрныхы ном куы сбада, уæд 
отæй цы ми хъуамæ кæна уыцы номимæ! Æнцон у къæрныхы 
номимæ цæрын?!. Адæм æм къухæй куыд амоной — дæлæ та Бæ- 
пъаты къæрных дæр фæцæуы! Афтæ дæ фæнды?! 
Иудзæвгар ныссабыр сты, стæй Дзыцца загъта сабыр, фæлæ 
хъæрдæрæй: 
— Дæлæ, дам, Дзылыты чызгимæ дзырд у. Ныр, дам, ыл уыцы 
йæ туджы тулинаг дæр дзуры. Хатджытæ, дам, сæм барвыста. 
— Куыдзан, Куыдзан? Куыдзан, дам, ыл дзуры?! — хъæрæй, 
тынг хъæрæй бафарста фыд. Мæнмæ куыд фæкаст, афтæмæй йæ 
бандонæй дæр растади. 
— Уый, уый... 
— Уæдæ мæ бауадз! Уымæн дын кæд æз йæ цæстмæ мæ къух 
иæ бахæссон, йæ рахиз цæстмæ, уæд ам лæппу ма уæд. 
Дыккаг бон Зыбе доны был лæууыди не ’рцыдмæ, йæ цинел — 
иæ уæлæ, йæ хордзентæ — йæ уæхскыл, саргъ æд æфтаугæтæ — 
йæ дæларм, æгъдæнцæйттæ æрдаргъ сты ’мæ хъеллау кодтой, 
<< пæццæгæн-иу саргъ æрбырыди йæ дæлармæй, æмæ та-иу æй 

284 
ХУЫГАТЫ СЕРГЕЙ 
хæрдмæ сриуыгъта Зыбе. Уайтагъд аифтыгъта бæх, хордзентæ 
саргъмæ фæфидар кодта нахæтбосæй æмæ абадти бæхыл. Æз бам- 
бæрстон, ардæм цæмæ æрцыди, нæ размæ, уый — нæ йæ фæн- 
дыд, адæмы йæхимæ æркæсын кодтаид, уый, афтæ куыд нæ 
дзырдтаиккой — Зыбе дæр та фæцæуы. Æмæ иугæр бæхыл куы 
рацæйцыдаид уæзæгыл, уæд ын цы æнæуынгæ уыди! 
Уыцы бон не ’рбацыди Зыбе. Дыккаг бон куыддæр сыстад- 
тæн, афтæ рацыдтæн былмæ, каумæ схызтæн æмæ уым сбадтæн, 
мæ цонг каумихыл æрбатыхтон. Мæ фæнд афтæ уыд: хъуамæ 
бадтаин æмæ бадтаин, цалынмæ Зыбе ’рбацыдаид, уæдмæ. Кæсгæ 
Зыбейы ’рбацыдмæ кодтон, мæ хъуыдытæ та Мистъаимæ уыдыс- 
ты. Ныр иуæхсæв, стъалытæ дæр куыд нæ кæсой, мæй дæр, бæстæ 
талынг куы уа, тынг талынг, уæд цæмæннæ рацæуы Дымгæджы- 
нæй, далæ Магкоты хъæумæ цæмæннæ ацæуы. Куыдзанты ру- 
дзынгæй цæмæннæ бахизы æмæ къултыл цæмæннæ фæхойы Куы- 
дзаны? Уæдæ йыл цытæ æрымысыди? Цæй цыхтыты давд ыл 
æрымысыд? Фæлæ йæ куы фæхойа къултыл, йæ фындзы тугтæ 
йын куы фæкала, уæд та уый дæр нæ бахæсдзæн милицимæ? 
Ома, афтæ-афтæ мæм мæ хæдзармæ ’рбабырста æхсæвыгон. Нæ, 
уæд æй бынтон æрцахсдзысты. Уымæн æмæ лæджы нæмыны бар 
никæмæн и, цыфæнды æвзæр лæг куы уа, уæд дæр. Æмæ йæ 
ахæстоны бакæндзысты. Нæ, нæмæн ын нæй. Æмæ дзы уæдæ 
куыд хъуамæ райса йæ маст? Кæд, Дзылыты чызджы ракура ’мæ 
уымæй? Уый та къæпдзыхæй куыд фæуадза. Уымæй дзы райсид 
йæ маст. Фæлæ йæ афтæ куы расур-басур кæной, уæд æй куыд 
ракурдзæн? Æмæ йæм уæдмæ йæхæдæг куы фæразæй уа Куыдзан 
æмæ йæ йæхæдæг куы ракура, уæд та?! Цымæ, ныр афтæ бакæн 
æмæ ацу Дзылытæм, искуы йæ разы бабад Дзылыты чызгæн æмæ 
йын зæгъ, æмæ Куыдзанæн ма бакома. Куыдзан маст хæссы Мис- 
тъамæ æмæ дзы йæ маст исы, æндæр Мистъа къæрных нæу. Мис- 
тъа, цыхтытæ чи адава, ахæм лæппу нæу. Уый йæ уымæн ахсын 
кæны, цæмæй дæу ма ракура æмæ дæ йæхæдæг ракура. Цымæ йæм 
нæ байхъусид Дзылыты чызг? Уæдæмæ Ципкæимæ ацæуой дыу- 
уæйæ. Дыууæ куы уой, уæд сæм, чи зоны, байхъуса. 
Раст уæд схызти каумæ Ципкæ æмæ мæ тæккæ фарсмæ сбадт. 
Не ’хсæн цы мих уыд, ууыл йæ цонг æрбакъæдз кодта. 
— Зыбемæ кæсыс? — афарста, гыццыл куы абадти, уæд. 
— Гъо, — загътон æз. 
— Зыбе афтæ раджы не ’рбацæудзæни. 
— Цæмæннæ? 
— Бæлццæттæ изæры ’рбацæуынц. Уыцырдæм райсомæй ацæ- 
уынц, фæстæмæ та изæры ’рбацæуынц. 
Æз бакастæн Ципкæмæ. Æцæг афтæ у, ацы Ципкæ цы нæ 
зоны, ахæм ницы и. Фæлæ мæ тынг фæндыди, Зыбе тагъддæр 
куы ’рбацæуид æмæ уæзæгыл æндæр дзырд куынæуал уаид: Зыбе 
Мистъайы сраст кодта. Ныр мæ, Мистъа ма абырæг уа, уый нал 
фæндыди. Ныр мæ, ахсынæй куы нал тæрсид æмæ далæ Дзылы- 

ХÆС 
285 
гы чызджы куы ракурид, афтæ фæндыди. Далæ йæ быдырты 
куы ’рбацæйхæссиккой уыйæппæт бæхджынæй æмæ сæ чындз- 
хæсджыты зарæг уалæ хæхты куы нæрид. Стæй чындзæхсæвы 
мах дæр КУЫ рабадын кæниккой æмæ нын Бехтыр чъиритæ ’мæ 
дзидзатæ куы райуарид, æмæ уым Мистъаты раз нæууыл куы 
бадиккам æмæ куы хæриккам чъиритæ ’мæ дзидзатæ. Уыцы хъуы- 
дытæй мæ комыкъулты дон æруади. Ципкæмæ бакастæн. 
— Дзылытæ кæм цæрынц, уый нæ зоныс? 
— Кæй Дзылытæ? 
— Далæ Магкоты? 
— Зонын. 
— Кæм? 
— Далæ, Магкоты хъæуы устытæ донмæ кæм æрцæуынц, уыцы 
тæккæ ран уæлбыл. 
— Сæ хæдзар ардæм нæ зыны? 
— Нæгъ. 
Æз Ципкæмæ бакастæн, уый дæр мæм æрбакаст, æмæ бам- 
бæрстон: цыдæр зæгъынмæ хъавы. Æмæ йæм нал фæлæууыдтæн. 
— Цы кæныс? 
— Цом-ма мемæ. 
— Кæдæм? 
— Уалæ Дымгæджынмæ. 
— Цæмæ? 
— Нымæт схæссæм Мистъайæн. 
— Цæй нымæт? 
— Бинаг нымæт. Кæннæуæд, дам, афтид лыстæныл фæхуыс- 
дзæн æмæ, дам, йæ фарсы дон фæзындзæн. 
— Чи загъта? 
— Мæ фыд. 
— Йæхæдæг загъта Мико? 
— Йæхæдæг загъта, уæдæ æндæр исчи загъта йæ бæсты?! 
Мæнæн хъыг уыди, Мистъайæн нымæт кæй хæссын кодта 
Мико, уый. Уæд хъуамæ Мистъа уым нымæтыл хуысса, Куыдзан 
га ам Дзылыты чызджы ракура? Стæй ма йæ ныр нымæт цæмæн 
хъæуы? Зыбе уымæн ацыди знон нæ бæхыл, æмæ Мистъайы ма 
сраст кæна! Фæлæ кæд Мико загъта, уæд цы æнæ цæугæ и! 
— Æмæ нæ исчи куы фена, уæд та? 
— Чи нæ фендзæн? 
— Исчи. Уæд æй нæ базондзæн, кæдæм цæуæм æмæ нымæт 
кæмæн хæссæм, уый! 
— Базондзæн æй æмæ цы? 
— Куыд цы? Афтæ нæ зæгъдзæн: адон уыцы нымæт кæдæм 
хæссынц? 
— Зæгъдзæн æмæ цы? 
— Куыд цы? Дзых ныл нæ бахæсдзæн? 
— Ницы ныл бахæсдзæн. Мистъайы чи нæ уарзы, ахæм ам 
ничи и. 

286 
ХУЫГАТЫ СЕРГЕЙ 
Мæн нæ фæндыд Дымгæджынмæ цæуын, мæн кауыл бадын 
фæндыд æмæ далæ фæндагмæ кæсын, æмæ æфсæнттæ кодтон: 
— Æмæ йæ уым куынæ сæййафæм, уæд та? 
— Куыд нæ йæ сæййафдзыстæм уым? 
— Боныгон халагъуды цы ми кæны Мистъа? Боныгон уалæ 
рæгътыл рацу-бацу кæны. 
— Уæд æй уым ныууадздзыстæм. 
— Æмæ йын æндæр ницы хæссыс нымæты йеддæмæ? 
— Хæссын. Нартхоры кæрдзынтæ йын хæссын, цыхт ын хæс- 
сын, стæй, Мико уыгæрдæнмæ цы авг фæхæссы донгарзæн, уыцы 
авджы мисын. 
— Æмæ уыдон дæр уым ныууадздзыстæм? Стæй сæм исты 
куы басмуда! 
— Цы сæм басмуддзæн? 
— Хилаг сæм басмуддзæн, мустъæлæг сæм басмуддзæн. 
— Æмæ сæ халагъуды царыл æрцауындздзыстæм, бæттæн ахæс- 
дзыстæм. Уырдæм калм не сбырдзæн. 
— Калм не сбырдзæн, фæлæ мустъæлæг дæр не сбырдзæн? 
— Мустъæлæджы куынæ бахъыгдарай, уæд никæмæн знаггад 
кæны. 
Цы ’фсон ма скодтаин, уый нал зыдтон æмæ загътон: 
— Омæ цом. 
Зæгъгæ кодтон, фæлæ бадтæн уæддæр æмæ кастæн фæндагмæ. 
Стæй бадзырдтон Ципкæмæ: 
— Ныр уырдыгæй Магкоты хъæумæ куы ацæуиккам, уæд куыд 
уаид? 
— Цæмæ? — бафарста Ципкæ æмæ мæм æрбакаст. 
Æз фæтыхстæн. Цы йæм бадзырдтаин, уый нæ зыдтон. Æмæ 
та мæ бафарста йæхæдæг уæдмæ: 
— Цæмæ дзы цæуæм Магкоты хъæумæ? 
— Цæмæ, цæ, Дзылыты чызгæн зæгъæм, æмæ Куыдзанæн ма 
бакома. Стæй уæдмæ Мистъайы сраст кæндзæн Зыбе æмæ йæ 
Мистъа ракурдзæн. 
— Æмæ йæм афтæтæ дзурын бауæнддзыстæм Дзылыты чызгмæ? 
— Нæ зонын. Æз æм, æвæццæгæн, нæ бауæнддзынæн, фæлæ 
йæм ды, чи зоны, бауæндай. 
— Ницы йæм бауæнддзынæн æз дæр! Мах нырма сывæллæттæ 
стæм, уый та æнæхъæн чындздзон чызг у! — стæй мæм æрбакаст 
Ципкæ, цыдæр æнкъард каст мæм æрбакодта. — Æмæ йæ куры 
Куыдзан? 
— Куры, — загътон æз. 
— Цæмæй йæ зоныс? 
— Дзыцца дзырдта Зыбейæн. Ды искуы федтай Дзылыты 
чызджы? 
— Нæгъ. 
— Æз дæр æй никуы федтон. Æвæццæгæн, рæсугъд чызг у, нæ? 
— Æвæццæгæн. 

ХÆС 
287 
Уыцы боны хуызæн даргъ бон никуыма уыд, нал æмæ нал 
изæр кодта. Дымгæджынмæ ссыдыстæм. Мистъа уым нæ уыд. 
Куыд хъуамæ уыдаид уым! Нымæт уыцы тымбыл тыхтæй лыс- 
гæны уæлæ ныууагътам, хæринæгты дзæкъул цары хъæдыл æрца- 
уыгътам. Уырдыгæй Магкоты хъæумæ ауырдыг кодтам. Дзылы- 
тæм бацæуæм, уымæ нæ ныфс нæ бахастам. Æмæ сæм æнæуи, чи 
зоны, бахастаиккам нæ ныфс, фæлæ, дам, сæм хъæхъхъаг куыдз 
и. Æмæ уымæй нæ бауæндыдыстæм. Доныбыл бирæ фæбадтыс- 
тæм — кæд донмæ æрцæуид Дзылыты чызг, фæлæ не ’рцыди. 
Æвæццæгæн, райсом схаста дон æнæхъæн бонваг. Уырдыгæй куы 
’рбацыдыстæм, уæд та мæ зæрды уыд кауыл сбадын — сбад ка- 
уыл æмæ далæ фæндагмæ кæс! Иуафон ыл Зыбе куы ’рбазына 
йæ бæхыл, уæд рагæпп кæн кауæй æмæ уæзæг хъæрæй байдзаг 
кæ: «Зыбе ’рбацæуы, Зыбе ’рбацæуы!» Фæлæ мæ нæ бауагъта 
Цдпкæ каумæ, Куыройы коммæ та мæ акодта. 
Райсом куы райхъал дæн, уæд, æппæты фыццаг цы федтон, 
уый — фыды цинел, æмæ дзы фæтарстæи. Афтæ дзы фæтарстæн, 
æмæ гыццыл ма бахъæуа, мæ хъæлæсыдзаг ныхъхъæр кæнон. 
Уæдæ йæхæдæг куынæ ’рбацыди Зыбе знон, уæд йæ цинел ам цы 
ми кæны! Рагъæны къæбæлæй ’ривæзти йæ ауындзæн æмæ йæ 
бынтæ далæ зæхмæ æрцæйхæццæ кодтой, афтæ æрдаргъ и. Сонт 
каст фæкодтон мад æмæ фыды уатмæ. Фыд æркъæдз и йæ иу 
фарсыл æрдыны хуызæн æмæ фынæй кодта — æвæццæгæн, ды- 
сон æнафоны ’рбацыд. Мад уым нæ уыди. Уæд фестадтæн, мæ 
хæлаф æмæ мæ хæдон акодтон æмæ æддæмæ ахызтæн. Лæгтæ 
кæм фæлæууынц, тæккæ уæзæгыл, уым лæууыдысты устытæ, 
Дзыццайыл æрхъула сты. Æзфæраздæронæй йæ фарстой æмæ 
сын уый дæр дзуаппытæ лæвæрдта æнæкъæрццæй. Йæ къухы 
уыди уис, æвæццæгæн, не стурты аздæхта, донæй сæ фæфале 
кодта. 
— Цы, дам, аразынц, цы? — йæ къубал тынг байвæзта Дзыц- 
цамæ Къакъиан, Ципкæйы мад. 
— Цыдæр æй куы хонынц, ахæм цыдæр, — ме ’взаджы цъуп- 
пыл рауай-бауай кæны. 
— Омæ цы ми кæндзæни, цы аразынмæ хъавынц, уый? 
— Ме ’нæуынон фæу, уый дын «цы ми кæндзæн»! Цалдæр 
лæджы уыдзысты, æрбацæудзыстæ ’мæ заводы æрбаддзысты. 
— Къамис ма уа? — баппæрста йæ ныхас Бехтыры ус Гыгысо. 
— Гъо-гъо! — бацин кодта Дзыцца. — Сæкæр фæхæр уыцы 
дзыхæй. Æрбаддзысты заводы æмæ алцыдæр уым, бынаты, ба- 
хынцдзысты. Куыд ахастой цыхтытæ, кæуылты сæ ахастой, ца- 
фон сæ ахастой. Стæй сæ ныхас баиу кæндзысты æмæ йæ афтæ- 
мæй фæхæццæ кæндзысты хицауадмæ, — фæстаг дзырд тынг 
адаргъ кодта Дзыцца. 
— Уыцы лæппуйы æфхæрд лæг куынæ фенид, æмæ куы ницы 
уаид лæджы, — арф ныуулæфыди Къакъиан. 
— Уый æцæг разынæд æмæ уыцы лæппу сраст уæд, уыййеддæмæ 

288 
ХУЫГАТЫ СЕРГЕЙ 
дæуæн йæ хауджын кæлмæрзæн чи нæ радта, уымæн дзæгъæл 
баззайæд мæнырдыгæй, — загъта хъæрæй Елыбайы ус Матрона. 
Мæн ма фæндыди устытæм хъусын — уыцы дзæбæх лæууы- 
дысты æмæ уыцы дзæбæх ныхас кодтой, фæлæ æдас нæ уыдтæн: 
исчи мæм сæ куы фездæха æмæ мыл куы схъæр кæна: «Дæ дзых 
цы ныкъкъæпп кодтай уым æмæ устытæм цы хъусыс?!» Æмæ 
былмæ мæхи байстон. Каумæ схызтæн æмæ тæлмы ставд уистыл 
æруагътон мæхи. Фæндагмæ кæсын мæм нæ цыди — цæмæ дзы 
кастæн! Фæлæ уæддæр бадтæн. Гыццыл фæстæдæр мæ фарсмæ 
’рбадт Ципкæ. 
— Зыбе ’рбацыди? — йæ сæр мæм æрбадардта михы фæрсты. 
— Гъо. 
— Æмæ цы загъта? 
— Къамис, дам, аразынц, — уыцы ныхас цыма устытæй нæ 
фехъуыстон, фæлæ йæ Зыбейæн йæхицæй фехъуыстон, афтæ загъ- 
тон æз. 
— Гъе-гъе, уæдæ! — бацин кодта Ципкæ. — Къамис фыдбылыз 
у. Æмæ, дам, чи аразы къамис? 
Æз хъуыдыйыл фæдæн: чи хъуамæ араза къамис? Æмæ загътон: 
— Дзауы аразынц къамис. 
— Дзауы, нæ? 
— Гъо, фæлæ бадгæ заводы ’ркæндзысты къамисы лæгтæ. Уым, 
заводы, хъуамæ бахынцой алцыдæр. 
— Гъе-гъе, уæдæ! — нæуæгæй та загъта Ципкæ. 
Къамис цы уыди, уый нæ зыдтон æз. Æнæуи мæм афтæ зынд, 
къамис куы ’рбацæуа, уæд Мистъайæн хуыздæр уыдзæн, Куы- 
дзанæн — æвзæрдæр, æмæ цин кодтон. Уæддæр ма Ципкæмæ 
æнхъæлмæ кастæн, кæд ма исты зæгъид къамисы тыххæй, фæлæ 
ницыуал загъта. Чи зоны, уый дæр ницы зыдта, къамис цы у, 
уымæн, цы загъта, уый дæр афтæ, зæрдаивæй загъта, чи зоны. 
Уыцы изæр лæгтæ раздæр бамбырд сты хъæдтæм. Мах дæр 
куыройы комæй рацыдыстæм. Ципкæ дыууæ кæсаджы æрцахста, 
— дисныйы дæргъæнтæ уыдаиккой, фæрв къалиуæй хæдзгонд аца- 
рæзта æмæ сæ ууыл бакодта. Цин кæнынæй сыл не ’фсæст. 
Цæугæ-цæуын дæр та-иу схæцыд къалиуыл æмæ-иу касти кæсæг- 
тæм, цыма сæ кæуыл цал сырх тæппы и, уый нымадта. Мистъа 
дæр кæд нæ бадти хъæдтыл, æмæ бадис кодтон — рухсæй куыд 
æруæндыд хъæумæ! Уæд та бæхтыл æрбакалди милицæ, уæд ма 
цы фæуыдзæн! 
— Æндæр ницыуал мæ сæрæн зонын, — дзырдта Мистъа хъæ- 
рæй. — Мæхи ратдзынæн, тæккæ райсом ацæудзынæн æмæ рат- 
дзынæн мæхи. Цы мын кæной, уый мын кæнæнт. 
Уæззау уыди Мистъайы ныхас, тынг уæззау. Лæгтыл дæр, 
æвæццæгæн, æруæз кодта æмæ сæ дзурын уымæн ничиуал ницы 
фæрæзта. Уæдæ, дам, ацæудзынæн æмæ, дам, мæхи ратдзынæн! 
Нæ, уыдон Мистъайы ныхæсты хуызæн нæ уыдысты. Фидаугæ 
дæр ыл нæ кодтой. Æппындæр ыл нæ фидыдтой. 

ХÆС 
289 
— Бафæлладтæн, куыдзы фæллад бакодтон, æмæ ма лæг йæ 
;*æрдæмæ исты куы хæссид, уæд, цынæ вæййы! — Мистъа æрлæу- 
уыд йæ ныхасæй, иннæтæй дæр ничи ницы дзырдта æмæ сæ чи- 
дæр куыд ныууынæргъыдта, уый нæм дзæбæх æрбайхъуыст хъæд- 
ты сæрты. Æрæджиау Елыба загьта хъæрæй: 
— Уæдæмæ афтæ бакæнæм, æмæ уал Зыбейæ нæ бæрæг базо- 
пæм. Цалынмæ Зыбейæ нæ бæрæг базонæм, уæдмæ дæ къах дзуа- 
рæвæрд дæр куыд никуыдæм акæнай, афтæ. — Æмæ мæ цæсты- 
тыл ауад, афонмæ та йе ’взагæй йæ рихийы кæронмæ куыд сæв- 
нал-сæвнал кæны Елыба, уый. 
— Æмæ кæм и Зыбе? — бафарста Мистъа. 
— Зыбейæ зæгъыс? — бафарста Елыба дæр æмæ йæхæдæг 
февнæлдта дзуапп дæттынмæ: — Зыбе зилы, мæгуыр, рахау-ба- 
хау кæны. Ныр æнæхъæн къуыри йæ сæр базмæ не ’руагъта, мæ 
зæрдæ цы зæгъы, уымæй. 
— Цæуыл рахау-бахау кæны Зыбе? — бадис кодта Мистъа. 
— Дæ хъуыддаджы фæдыл, æндæр цæуыл! Дзауы балæууыд, 
Чъребамæ ныххæццæ. 
— Уый та дын Зыбейы митæ! — тынг хъæрæй загъта Мистъа. 
— Алчи йæ къухтæм æмхасæнтæ кæны, уый йæ куыстытæ ныу- 
уагъта æмæ йæхи раппар-баппар кæны. Ныр æм æз хъазахъ куы 
фæцæуин, уæддæр ма йын йæ фыдæбон бафидин! 
Уым ныхасыл йæхирдæм ахæцыди Мико. 
— Лæг йæ къах куы скъуыра, дæ рын бахæрон, уæд ын хъуа- 
мæ исчи йæ цонгыл фæхæца æмæ йæ хауын ма бауадза. Барæй 
скъуырдта йæ къах, æнæбары йæ скъуырдта, уый афтæ ахсджиаг 
нæу. Ахсджиаг у, цæмæй лæг зæхмæ ма ахауа æмæ ма сцъыф уа. 
Куы ахауа, уæд ма сцъыф уа, уый гæнæн нæй, æмæ йын уæд 
адæмы ’хсæнмæ цæуæн нал и — чи ма дын цæуы цъыфæй адæмы 
’хсæнмæ! Ныр а Зыбе, не ’ппæты хæс цы у, уый раккой кодта 
иунæг удæй æмæ йæ уд радта — хъуамæ дæ зæхмæ ма ’руадза, 
æмæ ма сцъыф уай. Уый лæджыгъæд у, стыр лæджыгъæд у уый. 
Æмæ хуыздæр уæд йæ лæджыгъæд ноджыдæр. — Мико æрлæу- 
уыд йæ ныхасæй æмæ иннæтæ дæр фæсабыр сты, æвæццæгæн, 
хъуыды кодтой Микойы ныхæстыл. Æмæ та уæд нæуæгæй рай- 
хъуысти йæхи ныхас Микойæн: — Лæг рæстæй æфхæрд кæм 
æрцæуа, уым хъуамæ арв мауал ныннæра, æмæ дзы зайæг хал 
мауал схауа зæххæй. 
Уæд æнæнхъæлæджы куы райхъуысид Хуымейы ныхас — æнæ- 
нхъæлæджы æмæ хъæрæй: 
— Æз дысон иу фын федтон, — загъта æмæ цæхгæр фæлæууы- 
ди. Цыма йын исчи йæ дысыл фæхæцыд: афтæтæ ма дзур! Лæгтæ, 
;евæццæгæн, Хуымемæ хъуыстой — кæд райдайдзæн йæ фын дзу- 
рын? Фæлæ Хуыме ницы дзырдта. Æмæ уæд æрæджиау бафар- 
ста Кучиа: 
— Цы фын федтай, мæ уд? 
Æмæ уæд февнæлдта Хуыме йæ фын дзурынмæ: 
19 Хуыгаты Сергей 

290 
ХУЫГАТЫ СЕРГЕЙ 
— Цы, цы, цыма Зыбе æмæ мæнæ Мистъа уалæ Уæллаг хъи- 
гъырийæ иу хъæд æрцæйхастой дыууæйæ. Зыбе йын йæ сæрыр- 
дыгæй хæцыди хъæдæн, йæ даргъ цинел йæ уæлæ, йæ сæрыл та 
цыма цыхуызæн худ уыди, уый зонут? Мæнæ сæ Буденныйы 
худтæ куы хуыдтой, сæ гоппытыл цыргъ цъуцъубитæ, сæ ных- 
тыл та сырх хъуымацæй стъалытæ куы уыди хуыд. Сæ хъустæ 
даргъ куы уыдысты, тынг даргъ, дæ бон уыд, æмæ сæ де ’фсæр- 
тыл æрбатухай æмæ хъарм уа де ’фсæртæн. Ныр Зыбейæн йæ 
цинелы фæдджитæ цъыхырытыл хæцынц, фæлæ сæ хъуыды дæр 
нæ кæны Зыбе, уыцы парахат лæгæрст кæны йæ резин дзабыр- 
ты. Мæнæ Мистъа чи у, уый та хъæд йæ уæхскмæ нæ уагъта, 
фæлæ йæ тъæпæн арм йæ уæхсчы сæрмæ систа æмæ уымæй хæ- 
цыди хъæдыл. — Хуыме фæлæууыд æмæ йæ Елыба бафарста: 
— Хъæд æрцæйхастой, зæгъыс, хъæд, уалæ Уæллаг хъигъы- 
рийæ, зæгъыс? 
Æмæ Хуыме ницыма загъта, афтæ Бехтыры бустæйы ныхæстæ 
ратахтысты хъæды сæрты: 
— Цæй хъæд æрцæйхастой? Æмæ цæй хъæд и уалæ Уæллаг 
хъигъырийы?! 
— Ахæм хъæд нæ зæгъын, нæ, — фæтыхсти Хуыме. — Сыф- 
цæй кæй раласынц галтыл, ахæм хъæд. Мæнæ рагъхъæдæн чи 
сбæзза, ахæм хъæд зæгъын, гъе! Лыстæгдæр хъæд æмæ даргъдæр 
хъæд. 
— Уымæн нæ зонын, — цыдæр гуырысхогæнгæ загъта Кучиа. 
— Æнæуи хъæд æвзæрмæ цæуы. Мæ фыдзæрдæйы дуармæ фен- 
дæуæд фыны хъæд. 
— Уый стыр хъæд цæуы æвзæрмæ, хырхы хъæд, сыфцæй кæй 
раласынц, ахæм хъæд! — тынг æнувыдæй дзырдта Хуыме, — фæлæ 
уæхсчытыл кæй æрцæйхæссай, уый цæй æвзæрмæ цæуы! 
— Кæд та йæ мысгæ æрбакодтай, Хуыме, уынгæ йæ нæ фæ- 
кодтай, фæлæ? — загъта Сауле. — Дæуæн ныхас æрбаймысын 
æмæ фехситт кæнын мыдад кæнынц. 
— Уæд мæ Хуыцау хæсгæмард фæкæнæд, кæд æй мысгæ 
æркодтон! — загъта хъæрæй Хуыме, стæй ма йæ гуым-гуым рай- 
хъуыст: — Æрымысыдтæн æй, йед æй кодтон! 
Æмæ та æрсабыр сты лæгтæ. Æвæццæгæн сæ бауырныдта — 
æцæг федта Хуыме Зыбе æмæ Мистъайы уалæ Уæллаг хъигъы- 
рийæ хъæд æрцæйхæсгæ йæ фыны. Мысгæ йæ не ’ркодта. Æнæуи 
раст уыди Саулейы ныхас: æхситт дæр тынг кодта Хуыме æмæ 
гæды дæр тынг дзырдта. Хъуыди-нæ хъуыди, уæддæр-иу йе ’взаг 
фæдыдагъ кодтаид йæ дыууæ былы астæу, æмæ-иу ахæм къуыс- 
къуыс раскъæрдтаид, æмæ дæ армытъæпæнтæй дæ хъустæ æхгæ- 
нынмæ фæуыдаис. Нæ хъæуы лæгтæй уымæй дарддæр никæмæн 
хъуыст йе ’хситт, æмæ-иу йæ фос æддæ кæмæн баззадысты, уый- 
иу Хуымейы кодта йемæ фос агурæг, кæд, куы ныхситтытæ кæна, 
уæд сырд не ’рбауæндид фосмæ. Гæдыныхасмæ дæр — афтæ: 
кæм цы ’рбаймысыдаид, уый йæхæдæг дæр нæ зыдта. Æмæ-иу 

ХÆС 
291 
гæдыныхæстæ кодтаид, цыма æцæг ныхæстæ кæны, афтæ. Кæд- 
иу ын исчи не ’ууæндыд йæ ныхæстыл, уæд-иу сомытæ кæнынмæ 
фæци. 
— Æмæ уæд афтæ бауынаффæ кæнæм, Мистъа, — дзуры Мико, 
- æмæ уæлæмæ цæуынвæнд мауал скæн ахсæв. Ацы талынджы 
кьуырттытæгæнгæ æнцон у ардыгæй уалæ Дымгæджынмæ цæ- 
уын! Уæртæ мах холлагдоны схуысдзынæ. Уым йæ фæстаг къул 
чи у, уым дуар и, æмæ дæ сæр куы бахъæуа, уæд ууылты агæпп 
кæмдзынæ. Стæй нын кæд Уастырджи Зыбейы рæствæндагыл 
бафтауид, æмæ дæ иу ран æруадзиккой, — балхынцъ кодта йæ 
мыхас Мико. 
— Искæй уæ фыдбылызы куы нытътъыссон сыМахæй дæр, — 
лагъта Мистъа, æмæ йæ ныхасыл бæрæг уыд — йæ зæрдæмæ 
фæцыди Микойы ныхас, нæ йæ фæндыди уæлæмæ, Дымгæджынмæ 
цæуын. 
Æмæ фæхъæлдзæгдæр сты лæгтæ. Кæстæртæй чидæртæ кæ- 
рæдзимæ хъазæн ныхæстæ дæр баппæрстытæ кодтой, стæй рай- 
хъуысти Бехтыры хъæрæй ныхас: 
— Уæдæмæ афтæ бакæнæм: æз Дзыццамæ бахатдзынæн æмæ 
нын иу дурын арахъхъ ратдзæни, æмæ дзы мæнæ ам бакувæм 
Зыбейы фæндагæн. Мистъа дæр ма кæдæй-уæдæй немæ и æмæ 
дзы уымæн дæр бадарæм иу-дыууæ сыкъайы. 
— Хъæбæртæ хорз фæнд дæм æрцыди! — цыма заргæ бакодта, 
уыйау йæ ныхас даргъ ауагъта Елыба. — Гъеныр Осианы арахъ- 
хъæй иу сыкъа дæ дзыхыл сдар — зæрдæ хурварс абадид! 
— Цом-ма, уæдæ, Хуыме, мемæ! 
— Æмæ уæ дурынæн дыууæ хъусы и? 
— Уым æй фендзынæ, цал хъусы йын и, уый. 
Стæй хъæдты дæллаг кæрæтты æрбауадысты Бехтыр æмæ 
Хуыме. Ныр рахæсдзысты дурын, стæй тæбæгъы нартхоры кæр- 
дзынтæ, цыхты сæстытæ æмæ кувдзысты. Æмæ цас фылдæр ку- 
вой, уыйас сæ ныхас хъæрдæрæй хъæрдæр кæндзæн. 
— Цом, мах дæр нæ кæсæгтæ сфыцæм, — дзуры Ципкæ. 
— Кæм сæ сфыцæм? — фæрсын æй æз. 
— Ды мæм уæхи раз фæлæуу, æз сæ цæхæрыл абурачъи кæн- 
дзынæн æмæ сæ уырдæм схæсдзынæн æмæ сæ уым бахæрдзыс- 
тæм. Хорз? 
— Хорз. 
Хуртуангæрзтæ ист нæма уыдысты æмæ бацин кодтон. Хуыс- 
гæ не скодтон, афтæ сыл æрбадтæн. 
Зыбе нæма ’рбацыд — уый бæрæг уыд. Чи зоны, сом дæр не 
’рбацæуа æмæ иннæбон дæр, уыйиннæбон дæр. Фæлæ æрæгмæ 
куы цæуа Зыбе, æмæ уæдмæ Куыдзан Дзылыты чызджы куы 
ракура, уæд та? Уæд ма Мистъа кæй ракурдзæн?! Нæ, нæ йын 
бакомдзæн Куыдзанæн Дзылыты чызг. Куыд ын хъуамæ бако- 
ма? Уалæ Рагъыдзуары йæ цæстытæ цыхуызæн ныссырх сты! 
Мæнæ ма иу хатт æргуыбыр кодта дурмæ, уæд, æвæццæгæн, туг 

292 
ХУЫГАТЫ СЕРГЕЙ 
цыхцырджытæй ныллæууыдаид йæ цæстытæй. Æмæ йын нæ ба- 
комдзæн. Ноджы, кæд Мистъаимæ дзырд у, уæд ма йын куыд 
хъуамæ бакома! Кæд ын, цыхтахсæны хицау кæй у, уый тыххæй 
бакома? Æмæ йын уый тыххæй дæр куыд хъуамæ бакома? Стæй 
куынæуал уа цыхтахсæны хицау, уæд та дзы йæхи хъуамæ бай- 
са?! Нæ, нæ йын бакомдзæн. 
Изæрмилтæ уæзæгыл æртымбылтæ сты, сæхи йыл æруагъ- 
той. Хъуццытæ æмæ йыл галтæ дæр афтæ æрхуыссынц, сæрвæ- 
тæй куы ’рцæуынц, уæд. Мæй нæма касти, хæдзæрттæй дæр кæ- 
мæн йæ рудзынг дардта рухс, кæмæн — нæ, æмæ афтæ зынд, 
цыма æмбæхстытæй хъазынц хæдзæрттæ. 
Дзыцца мæ уæлхъус куыд æрбалæууыд, уый нæ федтон, æмæ 
мæм куы сдзырдта, уæд фестъæлфыдтæн. 
— Цымæ, афонмæ кæй фæныкыл фу кæны уæ фыд? — йæ 
ныхас æдде бакæсгæйæ æнкъард зынд, æвæццæгæн, Зыбейы тых- 
хæй уыди: акæс-ма, куыд сыстын кодта районы дзаг хицæутты! 
Уæдæ хъæуы дæр Зыбейы кой йеддæмæ æндæр кой нал и. — 
Æнæхъæн хъæу йæхимæ æркæсын кодта, æмæ ныр куы ницы 
сараза, уæд — худинаг æмæ аллайаг! — Мад йæ ныхасæй фæлæу- 
уыд, æмæ мæм афтæ фæзынд, æз дæр исты куы зæгъин, афтæ йæ 
фæнды, фæлæ æз цы хъуамæ загътаин! Æмæ та уæд райхъуысти 
йæхи ныхас: — Æвæццæгæн, Дзауы ницы рауад йæ хъуыддагæй 
æмæ Чъребамæ ацыди. Фæлæ та йын дзы, уæуу, уым дæр куы 
ницы рауайа! 
— Уæд Калакмæ ацæудзæн, исты фистæгæй цæуы! Боби йæ, 
кæд дæ фæнды, далæ Трапизонмæ ахæсдзæн, — адзырдтон æз 
тагъд-тагъд, цыма Ципкæимæ дзырдтон, уый хуызæн. Уæдæ, дам, 
Дзауы куы ницы рауайа йæ хъуыддагæй! Æмæ дзы куыд ницы 
хъуамæ рауайа Дзауы! Уæд ма къамис цæмæ арæзтой! Æмæ далæ 
Чъребайæ куы рацыди ныхас, цæмæй къамис саразой æмæ хъуыд- 
даг равзарой! Æмæ куы рвзарой хъуыддаг, уæд не сбæрæг уы- 
дзæни, Мистъа раст кæй у, уый?! Куыд нæ сбæрæг уыдзæн? 
Афтæ сбæрæг уыдзæн, афтæ, ’мæ хуыздæр нæ хъæуы! 
Уыцы райсомы хуызæн бирæ адæм никуыма уыди нæ уæзæ- 
гыл. Ноджы цыдæр тавицы лæудæй лæууыдысты, мæнæ цыма 
Рагъыдзуары бон уыд, æмæ цыма дзуары бынмæ агуылф кæ- 
нынмæ хъавыд хъæу. Фæлæ ма афтæ цыдæр гыццыл хъуыддагмæ 
уыди сæ каст. Устытæй чи сывæллонæн йæ къухыл хæцыд, кæ- 
мæн та йæ хъæбысы уыд йæ сывæллон. Уæртæ Елыбайы чынд- 
зæн та кæд нæ уыди йæ хъæбысы дыууæ сывæллоны. Дыууæ 
дæр лæппутæ. Иу дзы йæхи уыди, иннæ та йæ файнуст Дзæгъиа- 
ны. Йæ дыууæ цонгыл ын бадтысты, сæ тымбыл сæртæ йын йæ 
хъулон-мулон кофтæйы тæрттыл бауагътой æмæ кæрæдзимæ цы- 
дæртæ дыгъал-дыгъул кодтой. 
Зыбе лæууыд уæзæджы сæр, йæ фарсмæ, цыма йе ’мбал уыд, 
уый лæуд кодта Боби. Уæды хуызæн хъуыддаджы лæудæй лæугæ 

ХÆС 
293 
цикуы федтон мæ фыды. Йæ даргъ цинел мæм ноджы даргъдæр 
фæкасти ацы хатт. Йæ худы ных уыцы тынгæй лæууыди размæ, 
цыма, уæзæгыл чи æрæмбырд, уыдонæй Зыбейы ныхасыл дыууæ 
куыд ничи зæгьа, уымæй сæ фæдзæхста. Йæ галиу къухæй идо- 
ныл хæцыд. Йæ рахиз къухы та ехс уыд, æмæ-иу дзы рæстæгæй- 
рæстæгмæ йæ цинелы фæдджи æрцъыкк ласта. 
Æмæ сабырæй сабырдæр кодта уæзæг. Диссаг уыд — уæд та 
сывæллæттæй йе худгæ куыд ничи бакодта, йе сæ кæугæ куыд 
иичи скодта! 
— Гъа уæдæ! — загъта Зыбе хъæрæй, йæ къахыл схæцыд, йæ 
резин дзабыр æгъдæнцойыл фенцад æмæ бæхы рагъыл абадт. Æмæ 
базмæлыди уæзæг уæд. Зыбе бæхыл кæд сбаддзæн, уымæ цыма 
кастысты æнæхъæн къуыппыдзаг адæм — ацу ’мæ йæ ды базон! 
— Ныр ды кæдæм цæуыс? А къанцеламæ цæуыс æви — Дзау- 
мæ? — бафарста Елыба. 
— Ныр уал цæуын Дзаумæ. Стæй, къамисы лæгтæ куы ’рым- 
бырд уой, уæд семæ рацопп кæндзынæн æмæ заводы ’рбалæу- 
дзынæн, — дзырдта уæлбæхæй Зыбе æмæ мæм къамандиры хуы- 
зæн фæкасти. Цыма уый къамандир у, нæ хъæуы адæм та лæгæй- 
усæй, æфсад сты æмæ сæ кæдæмдæр хæстмæ кæны, — хъуамæ 
сæ цуры уон, сæ уæлхъус лæууон хъуамæ, цы ми кæнынц, уый 
хъуамæ иууыл уынон, иууыл, иууыл. 
— Сардо нæй уыцы къамисы? — бафарста та Елыба. 
— Куыд нæ дзы и Сардо, куыд нæ! Уый нæ Советы сæрдар у 
æмæ дзы куыд нæ хъуамæ уа! 
— Гъе-гъе, уæдæ! — загъта хъæрæй Елыба. — Сардо æмбаргæ 
лæг у. Уый дын куыд æркæса дæ хъуыддагмæ, афтæ дын æм, дæ 
хъуццыты дзæбæхдæр йе скъæты кæмæн бабæттай, уый дæр не 
’ркæсдзæн. — Елыба ныхас фæци æмæ йе ’взагæй равнæлдта йæ 
рихийы кæронмæ. 
Бехтыр касти Елыбамæ æмæ, уый куыд дзырдта, афтæ йæ 
сæр банкъус-банкъус кодта, стæй дзырд куы фæци Елыба, уæд 
Зыбейы ’рдæм бакъахдзæф кодта. 
— Уый сын бамбарын кæн, уый — Мистъа нæ зарæджы хъæр- 
гæнæг кæй у, уый сын бамбарын кæн. Æмæ уæд, зарæджы хъæр- 
гæнæг чи уа, уый цыхтытæ-йедтæ давынмæ куыд хъуамæ багуы- 
быр уа! 
Сауле та хыл кодта семæ. Йæ лæдзæг Дзауы ’рдæм ныцца- 
рæзта æмæ хъæрæй дзырдта: 
— Де ’дде, зæгъ, сæ уæхæдæг ныххордтат, уæ хъуыры, зæгъ, 
аирвæзтысты æмæ, зæгъ, искæй æфсон ма кæнут, кæннод, зæгъ, 
уæ сæ исчи тугæй фæкалдзæни. Уыдон афтæ ’нхъæлынц... 
Куыд æнхъæлынц уыдон, уый нал загъта Сауле. Æмæ уæд 
сылгоймæгты ’хсæнæй йæхиуыл размæ рахæцыд Матрона дæр. 
Йæ дыууæ тъæпæн армы кæрæдзимæ балхъывта æмæ загъта: 
— Уый тæригъæд, зæгъ, уæ фæдыл куы бафта, уый сыгъдæг 

294 
ХУЫГАТЫ СЕРГЕЙ 
уды тæригьæд, уæд, зæгъ, уæ хъырттызмæлæг нал ратæдздзæн, 
фæлæ, зæгъ, æй зонут. 
Уæд Кучиа иу каст Матронамæ бакодта, иу каст Саулемæ 
æмæ йæ сæр банкъуыста фæйнæрдæм, стæй Зыбемæ бадзырдта: 
— Уыцы къамис у, цы у, уый кæд де ’вварс рахæца, уæд уый 
— хуызæн. Кæннæуæд бавдæлæд æмæ банымайæд, цал цыхты сæ 
фесæфти, уый, æмæ сын сæ мах бафиддзыстæм. Мах заводы 
цыхтыты йас цыхтытæ кæм ахсæм, фæлæ хæдзарæн дыууæ-æртæ 
къуымыхцыйы æрæмбырд кæндзыстæм æмæ сын сæ арвитдзыс- 
тæм. Никуы ницы ’рцыди! Уæддæр лæппуйы амæй уæлдай мауал 
хæтæнхуаг кæнæд. 
Стæй базмæлыд уæзæг. Зыбейы фæстæ акъул и доны ’рдæм. 
Разæй — лæгтæ, Сауле, æвæццæгæн, разы уыди йæ ныхасæй — 
сæрæн цыд кодта. Йæ разы-иу дуры къæртт куы фæци, уæд-иу 
æй иуварс акъуырдта йæ лæдзæгæй. Бехтырæн йæ райст-бавæр- 
ды игæргъуыз гæлифе йæ уæлæ — йе ’рбадæнтыл дæр дардыл сау 
сæрак хуыд кæмæн уыди æмæ йæ уæрджытыл дæр, уый. Æрнæм- 
æрнæмгæнгæ цыди Саулейы фæрсты. Лæгты фæстæ та мах цы- 
дыстæм. Мах фæстæ — устытæ. Уæд ма уыдон та кæдæм цыдыс- 
ты! Фæлæ хабархъуаг æййæфта нæ хъæу æмæ-иу ын гыццыл 
хъуыддаджы фæдыл дæр æрсабыры хос нал уыди. Уæвгæ, ныр 
гыццыл хъуыддаджы фæдыл нæ уыди йæ базмæлд. 
Стæй бадтæн кауыл æмæ кастæн, Зыбе быдыры астæуты куыд 
фæцæйцыди, уымæ. Кастæн æмæ-иу мæм афтæ фæзынд, цыма 
йæ сæрыл, Хуыме цы цъупхуды кой кодта, ахæм худ уыди, Бу- 
денныйы бæхджын æфсад кæй дардта, сæ ныхтьцг сырх хъуыма- 
цæй фондзтигъон стъалытæ хуыд кæмæн уыд, ахæм худ. Стæй 
цыма йæ фарсыл та æхсаргард уыди, даргъ æхсаргард, Буден- 
ныйы бæхджынтæ-иу куы фæцæйбырстой, уæд-иу сæ кæрддзæм- 
тæй кæй сластой æмæ-иу хæрдмæ кæй ныхъхъил кодтой, ахæм 
æхсаргард. Æмæ мæ уæнгтæ æхсызгон хъыдзы бакодтой... 
Апрелъ, 2012 

КЪОСТАЙЫ АВДÆН 
Уацау 
жлцы хабар раджы фехъуыстон. 
Наниты мыггагæй иу лæппу фсетуджджын. Къуыдаргомы йын 
цæрæн нал уыд. Æфцæджы сæрты ахызт æмæ Туалгоммæ баф- 
тыд. Раст уæд Нары хъæуы Хетæггаты Леуанæн райгуырд 
лæппу. Хæдзары авдæн нæ уыд. Леуан йæхæдæг куы райгуырд, 
уæдæй фæстæмæ хæдзар æвгъæддон нал фæци. Куыд уыди-цы 
уыди, фæлæ лæппу гæрзарм разынд æмæ Леуаны ноггуырдæн 
авдæн сарæзта. 
Уый йæ халбыд у хабарæн. 
Мæн фæндыди хабарæн йæ мидæг дæр, йæ алыварс дæр исты 
фæхæцæнтæ ссарын: чи уыди, куыд фæтуджджын, кæмæй фæ- 
туджджын, куыо бафтыд Нармæ? Фæлæ мæ фæндæй ницы ра- 
уад — кæм фæцыдтæн, кæм фæфарстон, уым мын ахæмæй ничи 
ницы радзырдта. Лæппу фæтуожджын æмæ фæлыгъди, гыццыл 
Къостайæн авдæн сарæзта — уый сæ алчидæр æрыхъуыста йæ 
хистæртæй. Фыдыфыртæй, дам, уыди Хъарадзаутæй. Æндæр 
ничи ницы зыдта. Æмæ-иу ныссагъæс кодтон: кæд, мыййаг, æры- 
мысгæ хъуыддаг у? Фæлæ йæ чи æрымысыдаид? Æмæ йæ цæмæн 
æрымысыдаид? Стсей фæцахуыр оæн уыцы лæппуйы хъуыддæг- 
тыл хъуыды кæнын — æмæ сыл куыд нæ хъуыды кодтаин! Уый 
цы авдæн сарæзта йæ дыууæ къухæй, уыцы хохаг лыгъд лæппу, 
уым ауызтой Къостайы! Хъуыдытæ кодтон уыцы лæппшы хъуыд- 
дæгтыл æмæ мæм æцæгæй ноджы æцæгдæр зынын байдыдтой, 
æмæ ме ’муд æрцыдтæн: уый куы уыди, уый, уыцы хæххон цард 
йе ’цæг авдæн Къостайæн. Æмæ мæ мæ къух куыд арæзта, афтæ 
фæкодтон уыцы хабæрттæй цыдæртæ. 
1 
Хъарадзау цæвæг цагъта. Цæвæг йæ фыды цæвæг уыди, Джи- 
голайы цæвæг. Цал азы фæлæууыд ауыгъдæй уыцы ахæрæгыл, 
æмæ йыл згæйы схъис не ’рхæцыд — уыцы цъæх-цъæхид дары, 
ныззæлланг кæнынæввонг. Æмæ ныггуыбыр хъæсдарæгмæ Хъа- 
радзау, цæвæджы ком ын йæ былмæ æрæлхъывта хъæсдарæгæн 
йæ къухæй æмæ йæ дзæбуджы фындзæй рæуæг куырцц-къуырцц 
кæны, æмæ схъиуынц дзæбуджы бынæй уыцы цъæхснаг къуырц- 
цытæ æмæ фæйнæрдæм тæхынц. 

296 
ХУЫГАТЫ СЕРГЕЙ 
Гиго æмæ Сосе, йæ кæстæр æфсымæртæ Хъарадзауæн, йæ 
уæлхъус лæууынц, размæ агуыбыр сты, цыма, се ’фсымæр дзæ- 
буг раст куынæ ’ркъуыра, уымæй тарстысты. 
Æмæ æрмæст Джиголаты уынгæй нæ хъуысти цæгъдæнты хъæр 
— бирæ рæттæй хъуысти: рагсом зиумæ цыдысты Доттоты хæ- 
рæгдыммæ æмæ алчи развæлгъау цæттæ кодта йæ цæвæг. 
Дуне куы ныссабыр вæййы, уæд, хæхтæй цы мыртæ фæхъуы- 
сы, уыдон, æвæццæгæн, цæвæгцæгъдæнты къуырцц-къуырццæй 
равзæрдысты. Уæдæ æндæр кæцæй цы ’рцыди хæхтæм?! Æппын- 
дæр ницы æндæр, æмæ, цæвæгцæгъдæнты хъæр куы фæцæуы, 
уæд уымæн ныссабыр вæййынц, цæмæй сæ мидæг ахъара æмæ 
уым баззайа уыцы зæрин зæлланг. 
Хæдзары дуарæй хыссæкъухæй рахызти Дзæгъиан. 
— Дæлæ-ма, Сосе, Бигъамæ ныууай æмæ Ардзимæ, не ’ртæ 
чъирийæ нын акувой. 
— Æмæ Исмелæн нæ хъæуы зæгъын? — раст алæууыд, афтæ- 
мæй бадзырдта мадмæ Сосе. 
— Исмел æй зоны, æндæр ын куыд нæ хъæуы зæгъын — къæ- 
сæрæй дуармæ! 
Сосе ацыд. Дзæгъиан ма иуцъус алæууыд, йæ гом цæнгтæм 
æркаст æмæ баздæхт хæдзармæ. Уырдæм дæр хъуыст дзæбуджы 
къуырцц-къуырцц æмæ та-иу лæугæйæ аззад æмæ та-иу хъусы- 
ныл фæци Дзæгъиан — кæдæй-уæдæй ма айхъуыст сæ дуарæй 
цæгъдæнты хъæр. Омæ кæуылты бахъомыл и йæ хъæбул! Мæн- 
гæй нæ фæзæгъынц, нæ, лæппуйæн, дам, йæ райгуырын у зын, 
æндæр ма знон дæр сывæллæттæ куы уыдысты. Ныр ын Хъара- 
дзау зиууон сси. Зиумæ цæуы рагсом. Зиууон чи суа, уый лæг у. 
Æмæ науæд Гиго æмæ Сосе нæ ахосдзаутæ сты! Æмæ уæртæ 
Исмел, сæ тæккæ фарсмæ чи цæры, уый æндæр кой куынæ скæ- 
ны уыдоны цæвæг расæрфты кой йеддæмæ... Æмæ кæд ныр исты 
амæлттæй слæууид хæдзар йæ къахыл. Хуыцау хорз у, Хуыцау 
æххуысгæнæг у, табу йын уа! Æртæ хосдзауы цы хæдзары уа, 
уый хæдзар хуыйны, уæдæ ма сыкъатæ вæййы хæдзарыл! Гъæ, 
тæхуды ’мæ сæм ныр сæ мæгуыр фыд искуыцæй куы ’рбакæсид! 
Дуары хъæр фæцыд, æмæ хъыг уыди Дзæгъианæн — чифæн- 
ды уæд, уæддæр уал æй бауагътаид, лæппуты койтæ кæнын ма 
йæ фæндыди. Фæлæ уæдмæ йæ хъустыл æрцыди Хуындæгоны 
ныхас: 
— Иу быд ма мæм калакъода1 аззади æмæ дзы сурфых акод- 
тон. Лæгтæ фæйнæ-фæйнæйы куы аназой, уæд калакъодайы сур- 
фыхæй хуыздæр цы акæндзысты сæ дзыхы! 
— Уас дæ Хуыцау сараза, Хуындæгон, сыгъдæг Хуыцау, — йæ 
цин уыцырдæм аивылд Дзæгъианæн. — Фæлæ раздæр куы ’рбауа- 
даис, уæд мын мæ чъиритæ дæр ды ракодтаис. Дæуæн тæнцъар 
вæййынц дæ чъиритæ. 
’Калакъода — хæрынæнбæзгæ кæрдæг. 

КЪОСТАЙЫ АВДÆН 
297 
— Алæ-ма, æз дын амæлон, Дзæгъиан, — батыхсæгау кодта 
Хуындæгон, — æмæ æмбисонд дæхи армыконд куы у! 
Æдде цæгьдæнты хъæр нал цыд æмæ Исмелы ныхас æрбай- 
хъуыст: 
— Далæ Имереты уыдыстæм, цыхтытæ ахастам уæй кæнынмæ, 
æмæ уым балхæдтам ацы цæвджытæ. Хъæбæртæ фесгуыхтысты — 
цæвæг дæр фесгуыхгæйæ у, уæдæ куыд æнхъæл дæ! Дыууæ цæ- 
вæджы рахæсдзынæ иу заводæй — сæ иу фесгуыхдзæн, иннæ — нæ. 
Ддон фесгуыхтысты дыууæ дæр. Мæнæн сфæлахс и, мæ уды зыр- 
зыр фæцæуы — истæуыл мын куы фæхæца æмæ мын куы асæтта! 
Дзæгъиан тагъд кодта — уæдæ лæгтæ дуармæ куы ’рбалæу- 
уой, уæд сын афтæ зæгъдзынæ — фæлæуут уал! Йæхицæн арын- 
гæй йæ æрмтты тъæпп-тъæпп хъуыст. Хуындæгон та арты раз 
дзуццæджы бадт æмæ чъецийы1 бын сугтæн сæ хустæй æвæрдта. 
Исмелы ныхас сæм дзæбæх хъуысти гом дуарæй, мæнæ, цыма 
уый дæр мидæгæй уыди, Исмел дæр, афтæ. 
— Уæд зиуы уыдыстæм, далæ Зазаты стыр фæтæн карстам. 
Ныр, а Джигола чи у, уый йæ цæвæг райхæлдта æмæ йæ раст 
садзы, бынтон раст. Дзурын æм: — Цы ми кæныс, галиудзавд 
макуы фæуай, уый æрбасæрфын æнцон уыдзæни уыцы раст сагъ- 
дæй?! — Уый мæм йæ цæст ма фæныкъула, æмæ йæ базыдтон — 
ай цыдæр сфæнд кодта. 
Акарстам, уæдæ цы уыдаид. Ныр хæлиу ныллæууыд æмæ ма 
исчи уыд уыцы стыр фæтæны æндæр! Йæ фæстæ чи уыд, уыдон 
фæсте зайынц, разæй чи уыд, уыдон сæ гæндзæхтæ цæгъдынц, 
фæлæ ма сын цы ’нтысы! Лæг сæ иувæрсты фæлæгæрды æмæ ма 
уымæй худинагдæр цы уа! Афтæ ныффардæг и хæсы кæронмæ зы- 
быты иунæгæй. Ныр уис ныххаста, уис, æмæ цæмæннæ уыди дыууæ 
сардзины! Чи ныххæццæ вæййы, уый та йæ цæвæг аппары æмæ — 
Джиголайы уисмæ: кæддæра цыхуызæн уис ныххаста! Æмæ-иу куы 
уисмæ кастысты, куы — лæгмæ. Сгуы райста, уæдæ цы кодтаид! 
Æмæ йыл æнæхъæн изæр фæбадтыстæм къуыппыдзаг лæгæй. Кæм 
уыди айхуызæн цæнгдых лæг! — йæ ныхас балхынцъ кодта Исмел. 
Уæдмæ сæм, цæндæн йæ дæллаг фæрсты, сæ къæхтæ арæхст- 
гай исгæ, бахызтысты Бигъа æмæ Ардзи. Бигъайæн йæ зæронд 
цухъхъа йæ уæнтыл — уæгъд æппæрст, йæ къухы — даргъ урс- 
урсид лæдзæг. Ардзийæн йæ нымæтхуд — йæ къухы, цыма, йæ 
сæр даст кæй уыди, уый æвдисынмæ хъавыд. 
— Алæ-ма, дзæбæх сагъд дын куынæ ’рцæуа, уæд де знаг фы- 
дæбоны хай фæуыдзæн, — загъта Ардзи, стæй йæ худ йæ сæрыл 
нæ ныккодта, фæлæ йæ йæ дæларм атъыста, райста цæвæг, йæ 
галиу къухæй йын йæ хъæдыл ныххæцыд, йæ рахиз къухæй — йæ 
хæцæныл æмæ йæ ахъаззаг ныууыгъта. Цæвæгæн йæ рæуæг зæл- 
ланг фæцыд æмæ фæйнæрдæм зæлгæ аивылди. Ардзи байхъуыс- 
Ч ъ е ц и — æлыгæй конд тъæпæн тебæгонд. 

298 
ХУЫГАТЫ СЕРГЕЙ 
та уыцы зæллангмæ, стæй загъта: — Цæвæг садзын уæм дзык- 
кайы хафæнтæ ахæрæгау ма кæсæд, ма. Цæвæг садзынæн дæсны 
хъæуы. 
Бигъа йæ сæр разыйы тылд бакодта. 
— Уымæй раст зæгъыс — цæвæг рацæгъд æмæ йæ ныссадз — 
уый алкæй бон нæу. Фæлæ ма зиу чи у, зиу, уым иу у, дæ фæстæ 
чи ралæууа, уый. Лæгæн йе ’нæхафт зиуы куыд сбæрæг уа, афтæ 
— никуы. Ахæм дзы ралæудзæн дæ фæстæ, æмæ дын дæ маст дæ 
сæры астæуæй сæнхъизын кæндзæн. Далæ мæнæн иухатт Хиха- 
ты хæрды цы маст бахæрын кодта уыцы гуымыдза лæппу! 
— Маст йа? — базылди Бигъамæ Исмел. 
— Маст, маст, уæдæ цы! 
— Уæд, дам, цæмæн? 
— Æвæццæгæн мын йæ мæгуыр зæрдæйæ мæ уис байсынмæ 
хъавыд. Ныр бирæ февæры ’мæ йæ нæ райсы йæ цæвæг, æмæ та 
йæ нæуæг сæрфт æрбакæны, æрдæгсæрфт. Дзурын æм: мæ цæ- 
вæг мын ахсдзынæ, мæнæ лæппу! Иу сæрфтæн цас исы дæ цæ- 
вæг, уыйбæрц æвæр, фылдæр ма ’вæр. Уый ницы дзуры, багуы- 
быр æмæ гъæйтт кæны. Уалынмæ та дыккаг сыкк æрбакодта, 
æмæ йæ цæвæджы бырынкъ мæ цæвæджы гуырцъы смидæг и. Æз 
мæ тæккæ расæрфтыл уыдтæн, рариуыгътон, уæдæ цы уыдаид, 
æмæ лæппуйæн йæ цæвæджы хъæд раст йæ тæккæ бикъыл куы 
фæдыууæ уаид. Уый дын мæм лæбурын ма сиса, барæй, дам, мын 
афтæ бакодтай, цæмæй, дам, дын дæ уис ма байстаин. Фæлæбурд- 
той дын æм фæйнæрдыгæй, æмæ йæ куыйтæ дæр нал хордтой, 
ахæм митæ йын бакодтой. 
Бигъа дæр дзырд фæци æмæ Хуындæгон дæр ракасти дуарæй. 
— Рацæут, дам, мидæмæ, уæртæ лæг, дзуры уæм Дзæгъиан. 
Æмæ лæгтæ куыдхистæрæй бахызтысты хæдзары къæсæрыл. 
Бигъа йæ худ систа, бæрзонд ыл схæцыд. 
— Хуыцау, кæд искæй лæппу зиумæ цæуынхъом сси, йæ уаг 
æмæ йе ’гъдауæй сфидыдта зиууæттимæ, уæд уый æмбал бакæ 
мæнæ Джиголайы хистæр хъæбулы дæр. 
Бигъайы фæстæ та Ардзи раарфæ кодта: 
— Уæ нæ хæхты рухс Уастырджи, зиууон бæлццон у, æмæ дæ 
фæдзæхст фæуæд, хæдзарæй цы бæлццон цæуы, уый. 
Æмæ уæд Исмел дæр загъта: 
— Уæ нæ хæхты зæдтæ ’мæ дауджытæ! Йæ къах куыд нæ 
фæтаса, йæ цонг куыд нæ фæрисса, уыцы тæразы йæ бафтаут! 
Стæй кæрæдзийы фæдыл бараст сты фынгмæ. 
2 
• Уæд æй федта Тъотъо, уыцы зиуы. Æгас комы хосдзау фæсте 
нал баззади — Хæмпæлгомы хæрæгдымы ралæуу, уый кад æмæ 
рады хъуыддаг уыд. Хъæуы чызджытæ ратымбыл сты сæ хъулон 
къабаты æд къæртатæ æмæ æд къустæ — сихоры фынгмæ куы 

КЪОСТАЙЫ АВДÆН 
299 
цæуой зиууæттæ, уæд сын сæ къухтыл дон æркæнын нæ хъæуы!? 
Стæй æнæуи дæр зиууæттæн сæ фылдæр лæппу-хосдзау вæййы, 
æмæ, кæмæ йæ амонд кæцæй кæсы, уый чи зоны! 
Хъарадзауы къухтыл дон кодта. Йæ иу къухæй къæртайы хъæ- 
дыл хæцыди, йе ’ннæ къухæй та иу стыр сау къусыл. Æмæ-иу 
къус куы ракъул кодта Хъарадзауы къухтæм, уæд-иу йæ сау 
æрфгуытæ сæхиуыл схæцыдысты, цыма йын æгæр конд куы фæуа, 
уымæй дæр тарсти æмæ, фаг конд куынæ фæуа, уымæй дæр. 
Тъотъо йæм кæсгæйæ аззади, стæй йыл йæ цæстытæ æрхаста 
сæрæй бынмæ. Йæ даргъ къабайы бынтæй йæ хæцъил дзабыртæ 
фæрсæй-фæрстæм куыд зындысты, уый дæр ауыдта, йæ дзабыр- 
ты фындзтыл игæргъуыз сæрачы æртæтигъон гæппæлтæ хуыд 
кæй уыди — уый дæр. Сæ фæрсты фæцæйцыд иннæ зиууæттæй 
кæимæдæрты. Уыдон ахсадтой сæ къухтæ æмæ ныр, уартæ фæр- 
выты бын сихоры гыццыл абадтæн нæууыл цы фынг авæрдтой, 
уырдæм цыдысты. Æмæ йын цыдæр фæцагайдта йæ зæрдæ Тъо- 
тъойæн. Æмæ Хъарадзауы къухтыл кæй кодта дон, уый тыххæй 
йын фæцагайдта йæ зæрдæ цыдæр. Æндæр искæй къухтыл куы 
кодтаид дон, уæд æй, чи зоны, хъуыды дæр не ’ркодтаид — уыгæр- 
дæн йедзаг уыди къæртаджын чызджытæй. Æмæ фæфæнд кодта 
Тъотъо — исты йæм бадзура Хъарадзаумæ, æлхыскъ æй кæмæй 
фæкæна, ахæм исты. Йæ зæрдæ дардта йæхиуыл, цалынмæ сæ 
цурмæ хæццæ кæна, уæдмæ абаддзæн йе ’взагыл ахæм исты. Йæ 
былтæ дæр рацъупп сты — æнæуи дæр ахæм æгъдау уыд йæ был- 
тæм: исты зæгъынвæнд кæны, уæд-иу хъуамæ развæлгъау цъупп 
кæнынмæ фæуыдаиккой. Фæлæ ницы зæгъын сфæрæзта æмæ йæ 
былтæ афтæ цъуппæй ахаста сæ фæрсты. Æмæ уый Мартайы 
аххос уыди — цыдæр цыбæл лæуд кодта, цыдæр разæнгард уыди 
дон кæнынмæ. Æмæ йын уый фæцагайдта йæ зæрдæ, æвæццæ- 
гæн. Уæдæ йыл æндæр цы хъуамæ æрцыдаид! Афтæмæй йæ фæн- 
дыди, тынг æй фæндыди, куы йæ фелхыскъ кодтаид, уый. Уадз 
æмæ гыццыл фæчъыдзых уа уыцы дзæбæх чызджы раз. Кæннæ- 
уæд йæ риуыгуыдыр æгæр хæссы размæ. Стæй йæ къухтæ дæр 
æгæр æууæрста, цыма уый йеддæмæ къухтæ никæмæн и! 
Æнæуи дæр æм хæлæг кодта Тъотъо. Уалæ-иу цæуæт куы 
хызтой Хæрисджыны Горийы, æмæ-иу рæттæй куы хъазыдысты, 
уæд æм райдыдта хæлæг кæнын, хæлæг кæнын дæр æмæ мæсты 
кæнын дæр. Уæдæ-иу æмбæлттæ куы кодтой, уæд-иу лæппутæн 
се ’ппæты дæр кæд нæ фæндыд, Хъарадзауы æмбæлттæ куы уыда- 
иккой, уый! Уымæн-иу нал баззад æмбал. Йæхæдæг-иу Хъара- 
дзауы æмбал уыдаид, уый та йæ фæндгæ нæ кодта. Æмæ-иу ных- 
хылы-мылы сты уыйæппæт лæппутæ. 
Æмæ йæм бадзурын хъуыд исты, чызджы цæсты куыд фæцу- 
дыдтаид, ахæм исты. Мæнæ искæй уадул рæуæг куыд бацъыкк 
кæнай, афтæ исты. Стæй сагъуыди Хæмпæлгоммæ Тъотъо, æмхæ- 
рæфырт ын дзы уыди æмæ йæ дуарахæсты бакодта — уыцы чыз- 
джы йын йæ къухы бафтауæд! Уыдон исдуг ницы сæ хъустыл 

300 
ХУЫГАТЫ СЕРГЕЙ 
хæцыдысты — нæдæр лæг, нæдæр — ус. Уæдæ Марта уа, Бобайы 
сауцæст, саудзыкку чызг, æмæ Тъотъойы хай бауа! Æниу, Тъотъо 
дæр комкоммæ бафауинаг ницæмæй уыди — кусаг лæппу, хæдзар- 
дзин лæппу, фæлæ ма дзы цыдæр хъуыд, лæджы цæсты чи саха- 
дын кодтаид, ахæм цыдæр, æмæ хъуаг уыд уыцы цæмæйдæр 
Тъотъо. Æмæ-иу лæугæйæ баззади Куаз: цы ми бакæна, куыд 
бакæна?! Уæддæр базмæлыди — уæдæ йæ чъылдым дæр куыд 
сыздæхтаид йæ мады хойы хъæбулмæ! Æмæ архайдта, йæ бон цы 
уыди, уымæй. Иухатт сæныкк аргæвста æмæ Бобайы æрхуыдта, 
мæнæ, дам, ме ’мхæрæфырт махмæ и æмæ, дам, нын уæле абад, 
акув, дам, нын. Æмæ ацыд Боба. Бадти сæ уæле, акуывта-иу, 
фынгмæ дæр-иу æрæвнæлдта. Стæй йæм цыдæр цъар зынын бай- 
дыдта Куазы ныхæстæй. Уæдæ-иу фæцыди-æрцыди æмæ та-иу 
Тъотъойы ’рдæм фездæхти. Боба йæм исдуг йæ хъус уыйас ницы 
дардта: æгайтма афтæ нымайы йе ’мхæрæфырты! Фæлæ æгæр 
куы кодта Куаз, уæд та-иу йæ пыхс æрфгуытыл схæцыд Боба, 
схæцыд-иу сыл æмæ-иу сыл афтæ хæцгæйæ аззад. Æмæ-иу уæд 
бар-æнæбары дæр бакасти Тъотъомæ, æцæг ыл фæстиат никуы 
аисты йæ цæстытæ. Йæ цæсгом æм цыдæр дæрæнвæллад зынд, 
цыма лæппуйы цæсгом нæ уыд, фæлæ идæдз лæджы цæсгом 
уыд. Ахæм цæсгомыл худын не сфидыдтаид. Стæй цыма худын 
зонгæ дæр нæ бакодтаид. Æмæ атагъд кодта сæхимæ Боба. Мæ 
бæхы саргъ, дам, æнæистæй ныууагътон, лæппутæй дæр, дам, 
бынаты ничи и, æмæ, дам, тæригъæд у бæх. Сымах, дам, уæхæ- 
дæг абадут. 
Иухатт та йын йæхи ныссайдта Мартайæн Гуылдиан, Куазы 
ус. Бæгæны, дам, ахсыстон, æмæ, дам, мын йæ антауынмæ фæ- 
кæс, æмæ ацыди. Куыд нæ ацыдаид! Иу æмæ-иу æм дыууæ куынæ 
бадзырдта, æмæ-иу æй мад дæр бацырд кодта — æгайтма арæхсы, 
æгайтма йæ агурынц. Уый хорз у, уый æвзæр нæу. 
Æххæст цуайнаджыдзаг дæр нæ уыд сæ бæгæны æмæ цас 
антауинаг уыд! Æмæ, дам, мын æххæст мæ чъиритæ дæр ракæн, 
æз, дам, мæ хъуццытæ радуцон. Æмæ йæ чъиритæ кæныныл 
бафтыдта Гуылдиан. Куыддæр арынджы уæлхъус балæууыд 
Марта, афтæ бахызтысты мидæмæ Куаз æмæ Тъотъо. Куаз уай- 
тагъд фæстæмæ фездæхт, мæ уæнгуытæй, дам, иу не ’рцыд æмæ, 
дам, æм акæсон. Тъотъо пецы фæстæ лæугæйæ баззад. Марта- 
йæн йе ’ргом арынгмæ арæзт уыд, афтæмæй архайдта. Йæ сæ- 
рыл сæрбæттæн баст уыд — Гуылдиан ыл абаста уыцы хъулон- 
мулон сæрбæттæн, æмæ йæ тигъ кæдæм æрхæццæ сæрбæттæ- 
нæн, уырдыгæй æрзынди уыцы ставд дзыкку æмæ уым дæлæмæ 
æрдаргъ и фæсонтыл. Чызджы цæнгтæ куыд змæлыдысты арын- 
джы, афтæ змæлыди дзыкку дæр фæсонтыл, æмæ Тъотъо лæу- 
уын нал бафæрæзта — пецы фæстæ цы цæхгæр къуыдыр уыд, 
ууыл æруагъта йæхи. Касти, чызджы уæнгтæ куыд змæлыдыс- 
ты уыцы тæнæг уæллаггуыры мидæг, уымæ, йæ нарæг астæу 
куыд фездыхсынарæзт уыд, уымæ, æмæ-иу йæ хъуыры цыдæр 

КЪОСТАЙЫ АВДÆН 
301 
фæцæйбадти, уæззау цыдæр, æмæ-иу æм мæнæ нæ фæцырд æмæ- 
иу æй нæ нынныхъуырдта, уæд-иу, æвæццæгæн, йæ хъуыры абад- 
таид æмæ-иу æй сулæфын нал суагътаид. 
Исты йæм бадзурын хъуыд, уый æмбæрста, куыд нæ йæ 
æмбæрста! Уæдæ ма йын кæд уыдзæн ахæм гæнæн. Алыбон ар- 
дæм кæм цæудзæн уартæ Стырмæсыгæй! Стæй йæм æй Гуылдиан 
дæр алыбон кæм сайдзæн исты æфсонты! Æцæг, уый уæларынг 
и, æмæ йæ бон у, æмæ йын мацы сдзура йæ ныхасмæ — уæларынг 
дзурын не ’мбæлы. Æмæ йæм мацы дзурæд, æнæуи йæм хъусæд, 
æмæ уартæ йæ дзыккуйы змæлдыл бæрæг уыдзæн, йæ зæрдæмæ 
куыд цæуынц йæ ныхæстæ, уый. Фæлæ куынæ цæуой, куы — йæ 
мардæрцыд уый у! Уæд æгæр цыбæл лæудæй лæууыд Хъара- 
дзауы раз уыгæрдæны, æгæр-иу схæцыди йе ’рфгуытыл, къус ын 
куы бахаста йæ къухтæм, уæд. Фæлæ йæм уæддæр исты дзурын 
хъæуы. Уæдæ ам пецы фæстæ къуыдырыл бадынмæ ’рбацыди! 
Уæдмæ чъири фелвæста арынгæй Марта, радавта йæ йæ тъæ- 
нæн æрмттыл æмæ йæ пецы сæр чъецийыл авæрдта, уым дæр ма 
йыл æрхæстытæ кодта йæ тъæпæн æрмттæй, æмæ йæм уæд ба- 
дзырдта Тъотъо: 
— Дæттæй, куыд хорз фидауыс уыцы арынджы уæлхъус! Æмæ 
сылгоймаг арынджы уæлхъус фидауы — æвзæрæй йын макуы 
фæтæрс, бæстæ куы рафæлдæха, уæддæр. Гъеныр мах арынджы 
цур та ноджы хуыздæр сфидауис. Æмæ дæ нæ фæнды, мах арын- 
джы уæлхъус куы балæууис, уый? Кæннæуæд, йæ арынг афтид 
кæмæн у, æхсæв-бонмæ мыстыты хыртт-хыртт кæцæй хъуысы, 
ахæм арынджы уæлхъус куы балæууай, уæд ма дæ рустæ тон- 
дзынæ. — Уым цæхгæр фæлæууыд Тъотъо — афтæ йæм фæкаст, 
цыма уый дæр цыдæр зæгъынмæ хъавы, чызг дæр. Фæлæ Марта 
ницы загъта. Кæсгæ йæм бакодта, иу каст æм бакодта æмæ нæ- 
дæр йæ цæстытæ базмæлыдысты, нæдæр йе ’рфгуытæ — цыма 
æппындæр ницы федта, уыйау азылд æмæ та арынджы уæлхъус 
балæууыд. Æмæ та фæтасыд уыцы нарæг астæу. Æмæ бадын нал 
бафæрæзта Тъотъо, фæлæ, дзæбæх слæууа, уый дæр йæ бон нæ 
баци æмæ афтæ хæбæццæй лæууыд пецы фæстæ. Æмæ дзырдта 
йæхинымæр: гъæ, мæ сау туг ныккæла мæ хъæлæсы хуынкъæй! 
Демæ бирæ нæ, фæлæ иу къуыри ацæр, стæй ласгæ мард фæу 
искуы иу дард ранæй! 
3 
Дзæгъиан æмæ Хуындæгон цæндыл бадтысты. Иуæрдæм нæ 
бадтысты, фæлæ фæйнæрдæм, æвæццæгæн, цы дуртыл бадтыс- 
ты, уыдон фæйнæрдæм æвæрд уыдысты иннæ дуртыл, æмæ сыл 
иуæрдæм бадæн нæ уыди. Дзæгъиан-иу æрзилæгау кодта йæхи, 
цас ын уыд æрзилæн, уыйбæрц, Хуындæгонмæ-иу бакаст, кæс- 
гæйæ дæр-иу æм аззад, — бæрæг уыди, цыдæр бадзурынмæ йæм 
хъавы, фæлæ та-иу æм ницы бадзырдта. Хуындæгон уыдæттæ нæ 

302 
ХУЫГАТЫ СЕРГЕЙ 
уыдта — иннæрдæм бадти æмæ сæ куыд уыдтаид! Æндæра йæм 
афтæ кастаид! Нæ йæ афарстаид, цы кæны, уымæй! Фæлæ, нæй, 
уæддæр нæ бафæрæзта Дзæгьиан — азылди та, азылди Хуындæ- 
гоны ’рдæм, цæйбæрц ын уыд зилæн, уыйбæрц, æмæ ныдздзы- 
нæзта: 
— Мæ хъæбул, Хуындæгон, мæ хъæбул, мæ артыл дон ма 
ацæуæд, мæ хъæбул!.. 
Æмæ йæм азылди Хуындæгон дæр, цæйбæрц ын уыд азилæн, 
уыйбæрц, йæ армæй дæр ма бахæцыд йæ цæсгомыл Дзæгъианы 
’рдæм. 
— Цы кодта, цы, дæ хъæбул, мæ уд дын æрбахухулæг уа? 
Дзæгъиан йæ цæстытæ арахæсс-бахæсс кодта цæнды æддеты. 
— Кæд мын нæ мæгуыр цардæй йæ зæрдæ фесхъиудта æмæ 
мын исты æвзæр хъуыддæгтыл ныххæцыд. 
— Кæцы хъæбулæй зæгъыс, кæ? 
— Мæ Хъарадзау хъæбулæй. 
— Æмæ цы кодта дæ Хъарадзау хъæбул?! Æмæ мæлдзыгыл 
куы никуы ныллæууыд, уæд куыд хъуамæ ныххæца исты æвзæр 
хъуыддæгтыл?! 
— Йæ былы бынæй сыбыртт чи суадза ацы ныхасы тыххæй, 
уый мæ хисты къæбæртæ ахæрæд, фæлæ æхсæв нæхимæ нæ 
вæййы. 
— Уæдæ кæм вæййы?! 
— Цы йын зонын! Куы ’рхуыссын, уæд иу карчы цъынды 
бæрц акæнын. Куы райхъал вæййын, уæд сын сæ уат асгарын — 
иннæ дыууæ лæппуйы — уым, уымæн йæ кой дæр нæй. 
Хуындæгон фæтарст, фæлæ, кæй фæтарст, уый æмбæхсынмæ 
фæци. 
— Омæ, Хъарадзау усгур лæппу у ныр, усгур, æмæ уæд та 
искуы искæй чызгмæ бакæс-бакæс кæны! 
— Сæкæр куы фæхæрис уыцы дзыхæй! Бонырдæм та афынæй 
вæййын æмæ та, æвæццæгæн, уæд æрбацæуы æмæ ахуыссы йæ 
бынаты. Стæй куы рабадæм, уæд уый дæр ма феста æмæ, цыма 
йæ къах дæр нæ атылдта дысон-бонмæ, уый митæ ма райдайа! 
Æмæ йæм мæ зæрдæ уымæй æхсайы — цыдæр нæ æмбæхсы. Æмæ 
æмбæхсгæ æвзæр хъуыддаг фæкæнынц, хорз хъуыддаг чи ’мбæх- 
сы йæ бинонтæй! 
— Ме ’нæуынон макуы фæу, уый дын мæ хуыздæр арфæ! 
Уæдæ дæ фенддаджы хъæбулæй дæ цæст та куыд бауарзта аф- 
тæтæ дзурын?! Уæртæ мах лæг ацы лæппуты койæ фылдæр куынæ 
у. Афтæ куы ныккæны: «Гъæ, тæхуды фæуа Джиголайы къона, 
цы æртæ лæппуйы дзы хъомыл кæны, цы?» Кæддæр æм мæхи 
на^ баурæдтон, ныр, æзын, мард лæджы къонамæ цы зæрдæйæ 
батæхуды кæныс? Уый мæм æрбакасти æмæ мын афтæ зæгъы: 
«Лæгæн йæ цот куы фæбæззой, уæд мæрдтæй дæр уæлæуыл 
цæры, уæлæуыл». 

КЪОСТАЙЫ АВДÆН 
303 
Дзæгьианæн æхсызгон уыдысты Хуындæгоны ныхæстæ, фæлæ 
йæ, йе ’хсызгон разына, уый нæ фæндыд æмæ дзурынмæ фæци: 
— Æмæ уæхи лæппутæ кæмæй цауддæр сты?! Æмæ Хадзумар 
æмæ Будзумарæй æнæмастдæр сывæллон хæдзары дуарæй куы 
нæма ракасти. 
— Уыдонæй дæр хъаст ницæмæй кæнæм, æнæгъдау æмæ сæм 
æнæуаг мийæ ницы и, фæлæ сыл хуыз кæй нæ хæцы, уый нæ 
мары. Уæдæ хæргæ æвзæр нæ кæнынц, уæдæ, иу мæгуыр хæдзар 
цæмæй цæры, уымæй цæрæммах дæр. Уæдæ сымах лæппутæ 
дæр махуæтты уæлдай цæрвджын хъайлатæ нæ хæрынц алыбон, 
фæлæ-ма сæм акæс — куы ’рбацæйцæуынц, уæд сæ къæхты гы- 
бар-гыбур фæцæуы! 
— Сымахæн кæстæртæ сты æмæ рæзæндæр сты, æмæ рæзæ- 
ныл хуыз афтæ нæ хæцы — уый куыннæ ’мбарыс, Хуындæгон, 
æнæуи дын æнæмбæрст куы ницы ирвæзы, уæд! Уæдæ æнæниз 
уæд, уыййеддæмæ иуафон февналдзысты бæзджындæр кæнынмæ, 
кæс-ма-иу! 
Уыцы рæстæджы цæнды рæбын æрбалæууыд Исмел. Дзæгъиан 
æмæ Хуындæгонмæ бакаст æмæ сæм бадзырдта: 
— Цыма истæуыл бахъæлæба стут, уый бадт куы кæнут. 
Уыдон æм фæйнæрдыгæй уæлæмæ скастысты. 
— Куы ницы бахъæлæба стæм, — загъта Дзæгъиан. 
— Хуыцау нæ бахизæд бахъæлæбайæ! — загъта Хуындæгон 
дæр, æмæ ма ноджыдæр сдзырдта Хуындæгон: — Æмæ дæ ахомæ 
цæуинаг куы уыдтæ. 
— Ахомæ цæуинаг уыдтæн æмæ йæм цæрынмæ цæуинаг уыд- 
тæн? Ахо у, ссыдтæн æм, бабæрæг æй кодтон æмæ раздæхтæн 
фæстæмæ. - Йæ ныхас бустæйы хуызæн рауад Исмелæн, бам- 
бæрста йæ æмæ ма йæм бафтыдта: — Хъæбæртæ хорз сывзæрди 
нæ картоф. Уыцы тарбын фидар æвзартæ! Лæг сæм кæсынæй не 
’фсæды. Ехх, бирæ нæ, фæлæ мын иу бонгæнд куы уаид уыцы 
ахо! — Афтæ куы загъта, уæд æрбадти, йæ къæхты бын цы дур 
уыди, ууыл. 
— Минæвар дæн, — загъта Исмел, куыддæр æрбадт, афтæ, 
æмæ иу рог худт бакодта. 
Устытæ йæм сæ цæсгæмттæ азылдтой, сæ цæстытæ базмæлы- 
дысты. 
— Бобайы нæ зоныс, Дзæгъиан, далæ Додтоты Бобайы? 
— Алæ, Бобайы куыд нæ зонын! Æмæ Бобайы чи нæ зоны! 
Йæ урс бæхыл куы рацæйцæуы, уæд ыл адæм сæ цæст куы æрæ- 
вæрынц. 
— Йе, йе, Дзæгъиан, йе, — загъта Исмел, йæ нымæтхуд систа 
æмæ йæ йæ уæраджы къоппайыл æркодта, цыма йæ йæ сæрыл 
æркодта, уый хуызæн. — Уæдæ дын Хуындæгон дæр исчи нæу, 
уыййеддæмæ мæ демæ уыди аныхасаг. Гъемæ уыцы Боба чи у, 
уымæ чызг бахъомыл и кæмдæр æмæ йæм æнæхъæн комы лæп- 
иутæ сæ къах-къухтыл слæууыдысты. — Уым фæлæууыд йæ ны- 

304 
ХУЫГАТЫ СЕРГЕЙ 
хасæй Исмел. Устытæй дæр ничи ницы дзурын сфæрæзта, æмæ 
цæнд фæсабыр. Мæнæ куывды фынгыл хистæр кувынмæ куы 
сысты, уæд фынг куыд фæсабыр вæййы, афтæ сабыр фæци цæнд 
дæр, гъе. 
Устытæ Исмелмæ кастысты. Исмел бадти гуыбырæй æмæ сæр- 
къулæй, кæддæр иу зымæгон бон цъуймæ куы ацыд æмæ бæла- 
сæй куы рахауд, уæдæй фæстæмæ дардта йæ сæр афтæ къулæй 
йе уæхскыл. 
— Æмæ? — нæ бафæрæзта уыцы бадтæй бадын Хуындæгон. 
Исмел æм хæцаг галы каст бакодта. 
— Дæ мады гуыбыны та куыд лæууыдтæ, Хуындæгон? Уæдæ 
уал мæ бауадз æмæ уал мæ дзуринаг æрбæстон кæнон, стæй ам 
нæ уыдзынæ! — афтæ бадзырдта Хуындæгонмæ æмæ аздæхти 
Дзæгъианмæ. — Хъуыддаг афтæ рауади, Дзæгъиан, мæ хур акæ- 
най, æмæ, а Хъарадзау чи у, уый зæрдæ куы фегом уаид уыцы 
æнæнтыстфæуинаг чызгмæ. Æмæ куы ныррухс уаид йæ зæрдæ 
æмæ йæ уыцы рухс куынæуал æрбадын уадзид, куынæуал æрлæу- 
уын. Æмæ афтæ куы бакæниккам, æмæ минæвæрттæ куы бакъо- 
бор кæниккам æмæ сæ куы арвитиккам Бобатæм. Кæннæуæд йæ 
курджытæ сбирæ сты, æмæ йæ искæмæн куы радтой, уæд ма ацы 
лæппу æрсабыр уа — нæ мæ уырны. 
Дзæгъиан уæдæй нырмæ сабыр бадти, афтæ сабыр бадти, æмæ 
та-иу æм бакасти Исмел — ма афынæй уа! Уæдæ уанцон сабыр 
бадт нæу! Æниу Хуындæгон дæр сабыр бадти, фæлæ Дзæгъианы 
сабыр бадт бынтондæр æндæргъуызон сабыр бадт уыди. Æмæ 
канд йæ бадт нæ уыди сабыр — æгасæй дæр ныссабыр и. Æмæ ма 
ууыл хæцыди йæ уд — уæдæ нæ адзæгъæл и, нæ, йæ хъæбул, 
Хуындæгон раст уыди. Æмæ уый бæргæ хорз у, фæлæ ма ацы 
Исмел цæй минæвæрттæ-йедты кой кæна! Цæй минæвар æмæ цæй 
цыдæр! Æмæ йæ цæнгтæ базмæлыдысты, цыма Дзæгъианы фæн- 
дæй нæ базмæлыдысты, цыма сæхигъæдæй базмæлыдысты, æмæ, 
цыма Исмелмæ авналын уыд сæ зæрды — уæдæ цытæ дзуры?! 
— Цытæ дзурыс, цы, Исмел, æз дын амæлон, дзæбæх-ма сæ 
зæгъ! 
— Дзæбæх зæгъын æнцон нæу, нæ, уæлдайдæр, ахæм хъуыд- 
даджы куы балæууай, уæд. Хъуыддаг афтæ у, Дзæгъиан, æмæ, 
Хъарадзау чи у, Хъарадзау, уый Бобайы чызгыл йæ цæстытæ 
æрæвæрдта. 
— Уый — мах Хъарадзау?! 
— Сымах Хъарадзау, сымах. 
— Мæнæ диссæгтæ, мæнæ сау быны диссæгтæ мæнæ! — хъæ- 
рæй загъта Дзæгъиан æмæ йæ æрмттæ æркъæрцц кодта. 
— Æрсабыр у, Дзæгъиан. Ам нæдæр сау диссагæй исты и, 
наедæр урс диссагæй. Фидар фæлæууын хъæуы, уымæй, цы зæ- 
гъыс, уый зæгъ. 
— Цæмæй мæ фидар лæууын кæнын кæныс, мæ къуымтæ де 
’нæзонгæ куы не сты æмæ сæ афтидæй сæ дегуыла-дыгуыла куы 

КЪОСТАЙЫ АВДÆН 
305 
цæуы! Уæдæ нæ ирæд фидын нæ хъæудзæн, йе нæ чындзæхсæв 
к<тнын нæ хъæудзæн, йе йæ кæдæм æрхæсдзыстæм, ууыл ахъуы- 
ды кæнын нæ хъæуы! 
— Мæрдджын фæрæзджын у — дзæгъæлы нæ баззад фыдæл- 
т2ей. Æмæ мах мæрдджынæй Хуыцау бахизæд. Мæнæ уал сæм 
минæвæрттæ арвитæм, æмæ уал ын йæ цæстæнгасмæ бакæсой нæ 
минæвæрттæ Бобайæн, стæй базмæлдзыстæм. Ау, Джиголайы хъæ- 
бул ус куры, йæ фыццаг хъæбул, æмæ уæ мыггаг хæдзарæн стур 
рауæлдай кæнæд — сæ цæстытыл ныххæцæнт! Гæр, Джиголайы 
дзæбæхтæ сæ афтæ ферох уыдзысты?! 
— Мæнæ мæ Хуыцау куыд федта, мæнæ! — ныууынæргъыдта 
та Дзæгъиан. — Омæ ныл цы тыхбегара и! Æрæджы нын куынæ 
баци чындз хæссынæн! Знон дæр ма мын цæуæты фæстæ куы 
цыди мæ хъæбул, уæд куыд аусгур и, кæуылты аусгур и?! 
— Гъей, дæ бонæй уай, Дзæгъиан, кæд кæмыты хæфтытæ кæ- 
ныс! Зæрдæ дын къæссайы зæронд нæу, нæ, зæрдæ зæрдæ у, 
æмæ йæм æдде æндæр зæрдæйы рухс куы баирвæзы, уæд судзгæ 
кæны, ахæм артæй судзы, æмæ йын нырма лæджы фырт нæ ба- 
фæрæзта, ды уый зоныс? Æмæ йæ куыд нæ зоныс, уæдæ ма цы 
зоныс?! 
— Æз уый зонын, æмæ æппындæр ницыуал зонын. 
— Ирæд гыццыл не ’рцагурдзæн Боба, уый афтæ у, æгъдауыл 
хæст лæг у ’мæ. Стæй цæмæн æрцагура гыццыл, æгас комы лæп- 
нутæ йæм сæ къубæлттæ куы ныйивæзтой æмæ йæм сæ цæстытæ 
джыгъгъыттæй куы баззадысты. Фæлæ лæг амæлттæн конд у. 
Æрзилдзыстæм хиуæттыл, хæстæджытыл. Афтæ мæм кæсы, æмæ 
йæхи ничи бамбæхсдзæн. 
Дзæгъиан ницы дзырдта, æмæ та уæд Хуындæгон загъта: 
— Зын у, зын, ацы лæг, искæй дуар бахой æмæ дæм, куы 
ракæсой, уæд сæм дæ фæдджи бадар — уый зын у. 
Исмелæн æхсызгон нæ уыд Хуындæгоны ныхас, бакæсынмæ 
йæм хъавыд, фæлæ йæ бæрзæй нæ уагъта азилын æмæ уæд йе 
’ргом æнæхъæнæй аздæхта Хуындæгонмæ. 
— Зын у, уый æз дæр зонын, фæлæ цард иууыл, æнцонæй 
кæм дзортт-дзортт кæнай, ахæм хъазæн бынат нæу, кæмдæр дзы 
гуыбырæй ахæцын дæр бахъæуы. 
Хуындæгон фæтасæгау кодта Исмелы ныхасæй, æмæ йæм 
фæлмæндæр хъæлæсæй бадзырдта Исмелмæ: 
— Фæлæуу-ма, ацы лæг, æмæ, цымæ, Хъарадзау кæм федта 
уыцы бындары чызджы, бындарæй макуы баззайа! 
Исмел Дзæгъианмæ бакаст, æвæццæгæн æм уый дæр куы 
хъуыстаид, афтæ йæ фæндыди. Фæлæ уый уыцы гуыбырæй куы 
бадти, уæд фæстæмæ азылд Хуындæгоны ’рдæм. 
— Кæм æй федта, куы зæгъай, уæд, уалæ Къипийы чызг чын- 
дзы куы цыд, сæхи Къипийы чызг адонæн, Тыгызæ, уæд уымæн 
чындзæмбал нæ уыди, æмæ йæ уым федта, Хæмпæлгомы! Фæлæ 
уæд кæрæдзимæ сæ хъус ницы æрдардтой. Ныр ын мæнæ зиуы 
20 Хуыгаты Сергей 

306 
ХУЫГАТЫ СЕРГЕЙ 
йæ къухтыл дон куы кæнид. Æмæ йæ куыд бамбæрстон, афтæ- 
мæй цыма чызг йæхæдæг айæрдæм у. Æмæ, кæд афтæ у, уæд 
чызг дæр тæригъæд у, æмæ ма дзы уый дæр и. 
Дзæгъиан уыцы ныхæстæм йæ сæрыл схæцыд æмæ Исмелмæ 
бакаст. Æмæ дзурынмæ фæци Исмел: 
— Уæдæ йæ искæй дæлтъур лæппуйы фыццаг куы скæной, 
уæд æнцон у искæй дæлтъуры сым-сыммæ хъусын цæрæнбон- 
ты?! Уымæй дæр, дæ цæстытыл æндæр исчи куы ахъаз-ахъаз 
кæна, уæд?! Уый ахæм тæригъæд хъуыддаг у, æмæ, дунейы ми- 
дæг куы фæзилай, уæд уымæй тæригъæддагдæр хъуыддаг не ссар- 
дзынæ. 
— Мæнæ Хуыцауы диссæгтæ, мæнæ! — загъта та хъæрæй Дзæ- 
гъиан. Исмел æмæ йæм Хуындæгон фæйнæрдыгæй бакастысты, 
афтæмæй йæм бакæсой, уый сæ æппындæр нæ фæндыд — æгæр 
æнкъард сæм фæзынд йæ ныхас. — Кæд, мыййаг, фынæй дæн 
æмæ фыны хъусын ацы ныхæстæ? 
— Цæмæн фынæй дæ, цæмæн? — февнæлдта та дзурынмæ 
Исмел. — Дæ фырт усгур лæппу сси, уый нæ уыныс? Æви ма йын 
цумайы лæппу æгъгъæл дæ! 
Дзæгъиан ницы загъта Исмелы ныхасмæ, æрмæст иу арф улæфт 
ныккодта, æмæ та уæд загъта Исмел йæхæдæг: 
— Фынтæ-йедты кой кæнын ныууадз, фæлæ изæры Гиго æмæ 
Сосеимæ баныхас кæн, иуæрдæм дæр абарут, иннæрдæм дæр аба- 
рут, афтæ абарут, æмæ уæм сомы бон фæсмон куыд нæ æрцæуа. 
Æмæ цæуыл банцайа уæ ныхас, уый-иу мын фехъусын кæн. — 
Æмæ цыма фæци йæ ныхас, афтæ зынд, фæлæ ма гыццыл фæс- 
тæдæр, цыма, мæнæ фæйнæрдæм чи бадти цæнды дуртыл, уыцы 
дыууæ сылгоймагмæ нæ дзырдта, фæлæ йæм уыдонæй дарддæр 
чи уыди, бирæ дарддæр, уыдонæн дзырдта, уый хуызæн загъта: 
— Кæннæуæд тæригъæд сты — лæппу дæр тæригъæд у æмæ чызг 
дæр. Гъæуи уын зæгъын æз, гъе! Гъеныр цом, усай, исты нын 
фен æмæ мах лæппутимæ ацæуæм æмæ уалæ, Бæгъайы лæнчы 
кæй ракарстон, уый уисфæлдæхт фæкæнæм. Кæннæуæд, æгæр 
бæзджын уистæ сты æмæ бынæй хомæй баззайдзысты. 
4 
Тъотъойыл рафт-бафт бафтыд, нал æрбадын фæрæзта, нал — 
æрлæууын, æмæ хос кæрдыныл бафтыди. Бонивайæнты-иу ацыд 
æмæ-иу талынгмилты æрцыд. Карста ’мæ карста. Йе ссивинæгтæ 
сбирæ сты, фæлæ йæм ссивын нæ цыд — уый æгæр рæуæг куыст 
уыди, æмæ рæуæг куыстæн нæ фæрæзта. Æмæ сыл цас фылдæр 
тыхсти йе ссивинæгтыл, уыйас фылдæр карста. 
’. Иуизæр раздæр æрцыди, йæ цæвæг дæр йемæ — тыхтæй, 
æнæуи-иу йæ цæвæг уыгæрдæны уагъта æхсæв. Къутæртæм-иу 
æй баппæрста — дыууæрдæм æй цы рахæсс-бахæсс кодтаид! 
Ныр мидæмæ нæ бацыд, дуарæй бадзырдта: 

КЪОСТАЙЫ АВДÆН 
307 
— Æз Хæмпæлгоммæ цæуын. Куазмæ фæкæсон. 
Тъатъус æм йæхæдæг рахызт, тыргъы æрлæууыд, йæ иу къу- 
хы халамæрзæны тъæпæн уыцы урс-урсидæй зынди, йе ’ннæ къу- 
хы йæ фарсылдаргæ кард. 
— Стæй дæхи кæрстытæ нæ фесæфдзысты?! 
— Ницы сын уыдзæн. 
— Гæр, куыд ницы сын уыдзæн, нæ ныддæрæнвæллад уыдзы- 
еты. Æмæ дæрæнвæллад холлаг миты рагъыл куынæ хæрынц фос. 
— Мæнæ сæ Къуытæимæ ахуытæ кæндзыстут, стæй сæ самай- 
дзынæн, уым нæ бацæрдзынæн. 
Æмæ ацыд. 
Куаз йæ цæнгтæ фæхаста фæйнæрдæм æмæ сæ йæ фæрстыл 
æрæппæрста — уæдæ Тъотъо уай, йе ’мхæрæфырт Тъотъо Куа- 
зæн, æмæ хосгæрдæны тæккæ тæппалыл дæхи кусинæгтæ ныу- 
уадзай æмæ искæй дуармæ балæууай — алæ-ма хос уын æркæр- 
дон! Æнæуи йæ æмбæрста Куаз, куыд нæ йæ æмбæрста — фæкæ- 
(а йæм, бынтон уый тыххæй нæ фæцыд йæ тъæпп Хæмпæлгомы 
Тъотъойæн. Фæлæ Куазы хос кæрдын хъуыд, бирæ хос кæрдын, 
æмæ йæ иннæ хъуыддæгтæ не ’ндæвтой. Æмæ карстой, æмæ-иу 
изæры йæ цæст куы ахаста сæ карстыл Куаз — уыцы æддиæутты 
карстыл — уæд-иу йæхиуыл дзуæрттæ бафтыдта. Исты йæм куы 
бадзурид, йемæ куы аныхæстæ кæнид, уый йæ фæндыди — буз- 
ныг дзы кæй у, уый кæм разына, ахæм ныхæстæ. Фæлæ Тъо- 
тъойы цæсгом афтæ ныммæстæг, æмæ йæм фæнды дзур, фæнды 
ма — ницы йæм бахъардтаид. Хуыссæг та йæм бынтон нал цыд 
æмгæрон. Уæд, бон-изæрмæ дæ гæндзæхтæ фæцæгъдай æмæ фы- 
нæй ма бауай, фæлæ рафт-бафтæн бахъæуай! Хорз уыди, æмæ 
хуысгæ тыргъы кодта — йæхи афтæ бафæндыд æмæ, куыд рафт- 
бафт кодта, уый бинонтæ нæ зыдтой. Афтæмæй, иуæхсæв куы 
уыди, уæд куы сыстид æмæ Бобаты дуармæ куы балæууид. Бо- 
баты стуртæ дуармæ — уыйæппæт стуртæ, стыртæ æмæ гыццыл- 
дæртæ. Хуыссыдысты уыцы æфсæстæй æмæ сæ тæнтæй улæфы- 
дысты. Мæй скæсынхъус уыди кæмдæр, æмæ бæстæ дыдзырухс 
дардта. Тъотъо лæууыди стурты астæу æмæ хæдзары тыргъмæ 
касти. Хæдзар — дзæбæх фидар хæдзар, æлхынцъфисын хæдзар. 
Тыргъ æрдæджы онг — гæрæнæхгæд. Уымæй уæлæмæ — гом. 
Тыргъы къулыл — æртæ дуары, æмæ уæд æртæ цæсты и хæдза- 
ры, — хъуыды кодта Тъотъо. Æмæ сæ, цымæ, кæцы цæсты фæхуыс- 
гы Марта? Æвæццæгæн — астæуккаджы. Уартæ рæбинаджы сæ- 
хæдæг хуысдзысты мад æмæ фыд. Астæуккаджы — ай, æддаджы 
та — лæппутæ. Бобайæн æртæ лæппуйы ис, уый фехъуыста Куа- 
зæй. Дыууæ дзы хистæртæ сты Мартайæ, иу — кæстæр. Уый дæр 
ын Куаз загъта. Уый хуысгæ дæр нымæтыл нæ кæндзæни — ны- 
мæтыл чи хуысса, уымæн афтæ урс дæллагхъуыр уыдзæн?! Куын- 
нæ! Нæ фæлæудзæн æнæ урс дæллагхъуыр! Æмæ уайы йæ цæс- 
тытыл: хуыссы уыцы урс-урсид хуыссæнты Марта. Йæ сау дзык- 
кутæ стымбылтæ сты базы уæлæ, йæ цæнгтæ фæйнæрдæм ай- 

308 
ХУЫГАТЫ СЕРГЕЙ 
тыгъта, йæ урс цæнгтæ. Хъæццул йæхиуыл иуварс ахæцыд, æмæ 
йæ тымбыл риутæ уыцы тымбылтæй лæууынц риуыфæйнæгыл. 
Тъотъо йæ сæр ныттылдта — ныр дæхи ма абæгънæг кæн æмæ йæ 
фарсмæ ма алæс! 
Æмæ фæцудыдта Тъотъо, бынæй йæ цуры цы къаннæг стур 
хуыссыд, уый фæтарст æмæ фестад. Куы фестад, уæд та уасгæ 
ныккодта. Æмæ Тъотъо фæтарст. Уæдæ стур уасыныл куы фæуа, 
уæд уыцы лæппутæй мачи фехъал уа æмæ ма рагæпп кæна æд- 
дæмæ, уый гæнæн ис?! 
Æмæ фегом и дуар, æцæг, кæройнаг дуар нæ, фæлæ астæук- 
каг дуар æмæ дзы рауади Марта. Тъотъойæн йе ’рфгуытæ йæ 
ныхы астæу абадтысты, йæ цæстытæ сæ фæлгæтты нал цыдыс- 
ты, йе ’фсæртæ кæрæдзийæ фæиртæстысты — цæмæйдæр тæрсгæ 
дæр фæкодта, цæуылдæр дис дæр бакодта, цæуылдæр цин дæр, 
афтæмæй йæ цæсгом ныццарæзта тыргъмæ. Чызг йæ фæлмæн 
къахдзæфтæй тыргъы дæлæмæ ауади. Тъотъо йæ фæстæ каст, 
æмæ йæ адджын хъуыды ноджы тынгдæр базмæлыд йæ мидæг: 
хæрзаг, æхсоны къæртт цæвæджы тылæй куыд æркъуырай ’мæ 
уый куыд цæхæр акалы, афтæ акалид цæхæртæ лæг. 
Уæдмæ уалæ Лæгæттыхохы тигъæй мæй йæ был сдардта æмæ 
йын цыма фæдзæхст уыд, Бобаты тыргъмæ-иу дзæбæх бакæс, 
уыйау тыргъ кæрæй-кæронмæ байдзаг рухсæй. Тъотъо фæтарст 
— йæ цæст ыл куы схæца, уæд бæстæ ай-гъо фестдзæн! Агуыбыр 
кодта æмæ дзуццæджы æрбадти стурты астæу. Æмæ уыцы рухс 
тыргъы фæстæмæ фездæхти Марта, йæ къухы иу стыр урс къæр- 
та æрбацæйхаста. Тыргъы цæджындзтæй иуы цур алæууыди æмæ 
къæртайыл уæлæмæ схæцыди йæ дыууæ къухæй, æвæццæгæн æй 
цæджындзыл ауындзын уыд йæ зæрды. Сивæзта цæджындзмæ 
æмæ йæ дыууæ зæнджы гомæй аззадысты уалæ уæраджы сæр- 
тæм. Йæ сæр куы разила æмæ куы афæлдæха, уымæй фæтарсти 
Тъотъо. Æмæ йæ къæхтыл нынцад, цыма сæ зæххы нытътъыс- 
сынмæ хъавыд, æмæ хъуыды кодта: уый цæгъдинаг рахаста, цæгъ- 
динаг, мидæгæй кæмдæр уыди, æмæ, ома тæвды куы фегуыппæг 
уа. Гъеныр уый хæдзарвæндаджы сылыстæг нæу?! 
Къæртайы хъæд, æвæццæгæн, дзæбæх нæ хæст кодта ауын- 
дзæныл, æмæ афтæ лæууыди, йæ цæнгтæ ивæзтæй, Марта. Афтæ 
зындысты йæ урс зæнгтæ уалæ йæ уæраджы сæртæм. Тъотъойы 
цæстытæ сыл нындæгъдысты — ацы дунейы æндæр ницыуал уыди 
уыцы дыууæ зæнджы йеддæмæ. Стæй уæддæр æрцауыгъта къæрта 
Марта æмæ та уыцы фæлмæн къахдзæфтæй фæмидæг и астæук- 
каг уаты æмæ дуар бахгæдта. Æмæ кæуын æрцыди Тъотъомæ: 
афтæ сбад стурты астæу тъæпæн æмæ ку! Кæуын æм цыди, æндæр 
æм ницы цыди. — Кæмдæр суг кодтой, кæмдæр хос карстой, 
уыдæттæ ферох сты Тъотъойæ. Æмæ скуыдтаид, æвæццæгæн, нæ 
баурæдтаид йæхи, фæлæ уыцы рæстæджы кæд не ’рлæууыд йæ 
уæлхъус чидæр — гуыбыр уыди, æмæ Тъотъо фæтарст: кæд уымæ 
æрбахъуызыд гуыбыр-гуыбыр. Йæ цæстытæ йæм сзылдта Тъотъо 

КЪОСТАЙЫ АВДÆН 
309 
#мæ — уæлæ Хъарадзау, уартæ сæхи хъæуккаг Джиголаты Хъа- 
радзау. Æмæ йæ сæр ныттылдта Тъотъо — кæцæй фæуыдаид, 
хæсгæ мард æй фæкæна Хуыцау! Æмæ йæм гыццыл раздæр кæ- 
уын цыд, уый дзы ферох и. Ныр æм æлгъитын цыд, дзæбæх 
глæуу, ныккомкоммæ у Хъарадзаумæ æмæ йæ ахъаззаджы æлгъы- 
стытæ фæкæн! Хъæрæй, хъæрæй. Уæдæ æлгъитгæ хъæрæй куынæ 
ракæнай, уæд уый цæй æлгъыст у! Ногæй та йæм сзылдта йæ 
цæстытæ — уæлæ лæууы æмæ уартæ хæдзары тыргъмæ кæсы. 
Стæй æрцæйзылд йæ мидбынат, æвæццæгæн, ацæуынмæ хъавыд, 
æмæ, бæргæ, куы ацæуид! Куынæ йæ фенид, афтæмæй куы адде 
уаид. Фæлæ йын уыцы рæстæджы йæ къахыл ныллæууыд йæ 
уæззау къахæй æмæ йæ хъæр куыд фæцыд, уый йæхæдæг дæр 
иæ базыдта Тъотъо. 
— М-мæ къ-къах! 
Æмæ фестъæлфыд Хъарадзау, зилгæ дæр ныккодта — æмæ 
куыд нæ фестъæлфыдаид æмæ куыд нæ ныккодтаид зилгæ дæр — 
уæдæ Бобаты стуртæ лæджы хъæлæсæй дзурын байдыдтой! Стæй 
дзуццæджы æрбадти Хъарадзау æмæ кæсгæйæ баззади Тъотъомæ. 
— Ай Тъотъо нæ дæ?! 
— Тъотъо дарæг мауал баззайæд дæ хæдзарæй, хæдзар дæр 
дын нæй, фæлæ! 
— Æмæ ам цы ми кæныс? — йе ’лгъыстытæм ын йæ хъус не 
’рдардта Хъарадзау. 
— Уый дæ хъуыддаг нæу, бамбæрстай?! Ды цы ми кæныс, ды, 
ам? Æз далæ Куазæн хос кæрдын, фæлæ ды цы ми кæныс ам?! 
— Куазæн хос кæрдыс? Æмæ Куазæн хос чи кæрда, уый бадгæ 
та хъуамæ Бобаты стурты ’хсæн кæна?! Ныр уæд та уыцы æфсæст 
уæнгуытæй исчи сыстад æмæ дын дæ фæсонтыл иу-цалдæр хъарм 
тъæпæны æрæппæрста, уæд уый аххос уыдаид?! 
— Дæ мæрдты фæсонтыл дын æрæппарæд сæ тъæпæнтæ Бо- 
байы фос дæр æмæ, Хæмпæлгомы цыдæриддæр фос и, уыдон 
иууылдæр, куы ма мæ ныууадзай, уæд! 
Æмæ уыцы дзуццæджы бадгæйæ бавнæлдта Тъотъойы тæрт- 
тæм Хъарадзау, æрбатымбылтæ йын кодта йæ тæрттæ æмæ сыл 
йæ иу къух хæцгæ баззад, иннæ къух æруагъта. Тъотъо бафип- 
пайдта, Хъарадзауы къух куыд уæззау у, уый, æмæ йæм нæ бав- 
нæлдта. Æнæуи загъта: 
— Уæдæ æз, Куазмæ фæкæсон хос кæрдынмæ, уымæ рацыд- 
гæн, ай мыл бафтыди! Куазтæм цас фос и, уый зоныс? Æмæ 
æнцон у уыйбæрц фосæн хос кæрдын иунæг хосдзауæн?! 
Бирæ фос æмæ бирæ хосы коймæ йæ маст фæбадти Хъарадза- 
уæн. Цы ис бирæ фос æмæ бирæ хосæй хуыздæр! Бирæ фос 
рабæтт дæ даргъ кæвдæсыл. Стæй сын холлагдонæй тæсчъы хол- 
лаг хæсс æмæ сын æй сæ разы кæвдæсы нæм! — Æмæ йын йæ 
тæрттыл хæцыд, афтæмæй йæ бафарста, цыма уартæ Стырмæсы- 
гæй сæрмагондæй афтæ бафæрсынмæ рацыд, уый хуызæн. 
— Æмæ сæм бирæ фос и Куазтæм? 

310 
ХУЫГАТЫ СЕРГЕЙ 
— Бирæ сæм и, уæдæ сæм йед и?! 
Æмæ та уæд иннæ къухæй дæр бавнæлдта Тъотъойы тæрттæм 
Хъарадзау. 
— Æмæ æлгъитгæ цæмæн кæныс? 
— Цæмæн, цæ, хъæуы дын, æмæ уымæн. Уæдæ дæ цы хъуыд- 
даг и, кæм бадын æмæ куыд бадын, уымæ?! Æмæ дæм куынæ 
фосау фос и, куынæ дын хæдзарау хæдзар и, уæд цы дзыхæй 
дзурыс? Уыцы цæнды хицау стут æртæ æфсымæрæй дæлæмæ 
дæр æмæ уæлæмæ дæр. Цæндæй стыр цæнд у — цин дын фенон, 
уымæй сымахмæ хæйттæ куыд æрхауа, уæрцмæ куы ’рцæуат, 
уæд! 
Хъарадзау фæсасти уыцы ныхасæй, суагъта Тъотъойы тæрттæ. 
Тъотъо та йæхиуыл йæ зæрдæ фæдардта. 
— Джигола куынæ амардаид, уæд йе рагъ цухъхъа нæ федта- 
ид, æмæ мын ралæг и, — уыцы ныхæстæ ма загъта Тъотъо, стæй 
сыстади йæ дзуццæджы бадтæй, азылди æмæ стурты ’хсæнты 
фæцæуыныл. 
Хъарадзау дзуццæджы бадгæйæ баззад. Иуцасдæр куы абад- 
ти афтæ, уæд фæфæнд кодта: аййафа йæ æмæ йын уый дæр зæгъа 
иу-дыууæ ныхасы. Фæлæ йын уый цытæ фæдзырдта, Тъотъо, 
уый йын ахæм уæззау ныхасæй цы зæгъдзæн? Цы йæм бадзур- 
дзæн, кæмæй фæцуда, ахæм уæззау ныхасæй?! Æнæуи йæ иу- 
дыууæ дзæбæх риуыгъды скæн, уæд æвзæр нæ уаид, уæд хорз 
уаид, фæлæ сæ уæд та уынæг фæци æмæ сæм фæдисы фæцыди 
кæйдæр хъæу! Стæй йæхи бауыгъта, цыма уыцы фидистæ йæ 
сæры астæу бадтысты æмæ сæ ракалынмæ хъавыд, уый хуызæн, 
сыстад æмæ араст и. Бæргæ, афоныл куы бахæццæ уаид, фынæй 
дæр ма куы акæнид æмæ та йыл рагсом уыгæрдæны хуыссæг куы 
не стых уаид, æмæ та йыл Гиго æмæ Сосе сусæг пыррыччытæ 
куынæ кæниккой фæйнæрдыгæй. 
Уæдмæ Тъотъо дæр йæхи æруагъта йæ хуыссæны, æмæ йæ 
цæстытæ æрхæцыдысты Куазы цуанон топпыл — къулыл цæх- 
гæрмæ лæууыд, йæ гæрзбæттæн зæгæлыл ауыгъдæй ныттынг и, 
æмæ кæсгæйæ баззади топмæ Тъотъо. — Фæлæуу-ма, фæлæуу, — 
загъта йæхицæн. Стæй фестад, йæ дзабырты йæ къæхтæ атъыс- 
та, топп райста къулæй æмæ уынджы балæууыд. Уым цæуын нæ 
бафæрæзта æмæ адугъ кодта. Хъæуæй ахызт, уæддæр ма дугъ 
кодта, стæй æрлæууыд æмæ загъта: 
— Кæйдæр бæх рацахста, æвæццæгæн, æмæ таппызары хай 
баци! — Стæй раздæхти Тъотъо æмæ, цыма иунæг нæ уыд, фæлæ 
цыма йæ фæрсты йæ хорз зонгæ цыди, йæ удмæ æввахс чи уыд, 
ахæм зонгæ æмæ уымæн кодта йæ хъæстытæ, афтæ дзырдта. 
Цыди æмæ дзырдта: — Нæ йыл бацауæрстаин, мæнæ йæ раййæф- 
тон, уæд! Йæ астæу ын рухс ауагътаин æмæ дзы фервæзтаин. 
Кæннæуæд алыран хъуамæ мæ разæй фæуа!.. Куыдзы сæфт фæ- 
кодтаид йæ мард — мæнæй чи цы ’гъгъæл уыдаид! Æз мæнæ Хæм- 
пæлгомы Куазмæ кæсын хос кæрдынмæ, ме ’мхæрæфырт у Куаз, 

КЪОСТАЙЫ АВДÆН 
311 
#мæ йæм кæсын. Уый æнæхæдзар куыдзау уаддзалх кодта дыу- 
уæрдæм æмæ, цæмæйзон, чи йæ афæлдæхта! Чи зоны, кæмдæр 
цыдæр давта — мæгуыр у, æмæ мæгуыры къух искæй исбонмæ 
лæууы! — Йæ уæхскыл дыууæхстон, афтæмæй лæгæрста Тъотъо 
Хæмпæлгомы уынгты йæ уæззау резин дзабырты, æмæ сæ гыбар- 
гыбур цыди дзабыртæн уыцы дурджын уынгты. Куазты размæ 
куы ’рхæццæ и, уæд ма загъта: 
— Цæмæ расхъиудтаид уæддæр, цы йын баззади Бобаты стур- 
ты астæу, йæхи дыууæ стуры йæ мардæн хæрды фæуой! 
5 
Боба балцы цыди. Йæ бæх, йæ фенддаджы урс бæх ифтыгъ- 
дæй лæууыд, йæ хордзентæ нахæтбосæй саргъмæ — биноныг баст. 
Уæддæр ма ралæуу-балæуу кодта æмæ та-иу йæ цæстытæ тыргъмæ 
фæцарæзта. Тыргъы кæрон Четуан уæлвæйнæгмæ сивæзта йæ 
цæигтæ æмæ, уым, уæлвæйнæг, цы цыхтытæ æвæрд уыд, уыдо- 
ны иннæрдæм фæлдæхта — кæннæуæд сæ бинаг фæрстæм уæл- 
дæф нæ баирвæздзæн æмæ не сбур уыдзысты. Боба лæууыд, йæ 
пыхс æрфгуытæ дæлæмæ-уæлæмæ кодтой, афтæмæй бакасти 
бæхмæ. Идоны рохтæ айхæлдта бæхбæттæнæй, йæ къах æгъдæн- 
цоймæ систа, æмæ, андзыг и къах æгъдæнцойыл, афтæмæй ба- 
дзырдта Четуанмæ: 
— Уæдæ уыцы чызг æддæмæ куыд нæ ракæсы! 
Æмæ йæм цыдæр зыст хъæлæсæй æрдзырдта тыргъæй Четуан: 
— Йæ сæрæн нæу. 
— Цы йæм рауад? 
— Цы дын зæгъон? 
Уæддæр ма афтæ алæууыд Боба, — йæ иу къах æгъдæнцойы, 
иннæ къах — зæххыл. Стæй æриста йæ къах æгъдæнцойæ æмæ 
бараст и тыргъмæ. Æмæ йæ цыхтытæ фæуагъта Четуан, йæ чъызгæ 
уадæй æруади лæджы размæ — нæ йæ фæндыд, Боба тыргъмæ 
схиза æмæ Мартайы уатмæ бацæуа, уый. 
— Ацы лæг, нæ дæм уæндын дзурын, фæлæ ацы чызг... 
— Цы «ацы чызг»?! — дзурын æй нал бауагъта Боба. 
— Цыфыддæр фæуæд йе знаг! Знон Уазинæимæ, далæ нæхи 
Уазинæимæ, саунæмыгмæ ацыди æмæ мæм фæдисы фæцыди 
Уазинæ. 
— Цы кодта Уазинæ? 
— Уазинæ ницы кодта. Цы хъуамæ кæна Уазинæ? 
— Уæдæ?! 
— Мах чызг, мах! Арв мæ ныццæва искуы иу дзæгъæл ран 
æмæ сау сыгъд бакæнон. — Четуан æввахсдæр балæууыд Бобамæ. 
— Саубон ныл фæцæйкодта кæмдæр, сауæй фæцæйзади мæ уды 
къоппа. Кæд ын йæ къæртайы бынæй не скъахта Уазинæ синаг. 
— Синаг йа? 
— Синаг, синаг! 

312 
ХУЫГАТЫ СЕРГЕЙ 
— Æмæ йæ цæмæн бахъуыди синаг? — бафарста сабыр Боба, 
стæй йе ’рфгуытæ ауыгьдæй аззадысты йæ ныхы астæу, йæ цæс- 
тытæ — ирдæй. 
Æмæ та йæм бадзырдта Четуан: 
— Уыцы Быситимæ уæ ныхас æгæр кæй æрбадт кæрæдзиуыл, 
ирæды койтæ-йедтæм кæй ахызтыстут, уый фыдæй сæфти мæ 
хъæбул, уас йæ мадуд схауа! 
— Мæнæ бæстысæфт! — даргъ ауагъта йæ ныхас Боба, стæй, 
скъæты къулмæ цы фæхсбандон уыд, уымæ бараст и, йæхи йыл 
æруагъта æмæ йæ цæсгом æгасæй зæхмæ сарæзта. 
6 
Уæд æй фыдæлтæ нæ зыдтой! Уæдæ, мæгуырсар, сауыл сын 
мысты фæд нæ ирвæзти æмæ, чындз кæд хæссын хъæуы, уый 
нал зыдтой! Уæдæ дæ хуымыхил банай кæн æмæ дæ хор тъæпæн- 
джыты ныккæн, дæ цъеритæ æрлас æмæ сæ де ’фтауцы æрæвæр, 
дæ картоф скъах æмæ йæ уæрмыты бафснай, дæ сугтæ æрлас 
æмæ сæ дæ хæдзары къултыл бахъил кæн — гъе, стæй, де ’ддаг 
куыстытæм дæ зæрдæ куынæуал æхсайа, уæд уал фыццаг сагæйтты 
æхсæвæр ацараз дæ бинонтæн, уыйфæстæ чындзæхсæвтæ уыйас 
дæр куы кæнис! 
Æмæ-иу Джиуæргуыбайы къуыриты хохаг тæссар-мæссар 
фæндæгтыл тыннывæндæгау кодтой чындзхæсджытæ. Æмæ-иу 
хæхтыл дыууæрдæм фæйлыдта чындзхæсджыты зарæг: 
«Уой, фæхæссæм æй, Аæхæссæм, 
Уой, фарныкъах уæм оавæра!» 
Стæй-иу нæуæгусджынтыл фæззыгон цыбыр бон ныддаргъ и. 
Нал-иу сыл изæр кодта, сæхи ма-иу исты лыстæг куыстытыл 
ирхæфстой, æмæ-иу арвы кæронмæ кæсынæн бахъуыдысты — 
кæд баталынг уыдзæн! 
Ныр Хъарадзау мусы фæхуыссы, Марта — уым, уæртæ сæгъ- 
доны дæллаг кæрон цы къуым бацъаппытæ кодтой чындзæхсæвы 
размæ, уым. Æххæст арæзт дæр сын нæ фæци. Хæдзары уыцы 
иунæг хатæн уыд, æнæуи дардыл хатæн уыд, фæлæ уæддæр иу 
хатæн нæ уыд?! Æмæ уый кæд æрцыди Иры дзыхъхъы — чындз 
æрхæссай æмæ, бинонтæ кæм хуыссынц, уый дæр уым рафæлда- 
ха йæ хуыссæнтæ! 
Хæдзар аразыны фæндтæ фæкодта Джигола, уыцы фæндтимæ 
фæцард, уыцы фæндтимæ ацыди ацы дунейæ. Искуыцæй бадтæй 
æрцыдаид æмæ йæ дзæбæх зæрдæйыл уыдаид, уыййеддæмæ-иу 
хъуамæ Дзæгъианы æрбадын кодтаид цæндыл йæ фарсмæ æмæ- 
иу ын бæстæтты фæдзырдтаид, цыхуызæн хæдзар араздзæни, 
уыдæттæ. Хъуамæ уа æддæгуæлæ. Бынæй — чъырын. Уым иуæр- 
дыгæй — зымæгон цæрæн, иннæрдыгæй — скъæт. Уæле фæрсæй- 

КЪОСТАЙЫ АВДÆН 313 
фæрстæм цалдæр цæсты хъæдæй. Сæ разы — дæргъæй-дæргъмæ 
тыргъ. Æмæ, дам-иу куы разилæм уыцы тыргъы æмæ, дам-иу 
далæ дæлæмæ куы афæлгæсæм нæ зæрдæйы дзæбæхæн! Æмæ 
ма-иу узед йæ ныхасмæ бафтыдта Джигола: 
— Бауадз а лæппуйы! 
Æмæ дур бирæ æрæмбырд кодта — æнæхъæн цæнд: куыстæй 
куысты ’хсæн-иу дзоныгъ сдавтаид далæ донбылæй. Дзоныгъмæ 
кæй нæ фæрæзта, уый та — тулгæ. Иунæгæй йæ бон цы дурыл нæ 
цыдаид, уымæ-иу искæмæты фæдзырдта, æмæ-иу батымбыл уыда- 
иккой дурыл иу-цалдæрæй лæгтæ, зæнгæй-цонгæй-иу нуæрттæ 
фестадаиккой, сæхи-иу ныццарæзтой дурмæ æмæ-иу сæ хъæр 
æнæхъæн хъæуыл хъуыст: 
— Анц-цай! 
Æмæ йæ цы зонын хъуыди — Джигола та дур фæтулы кæимæ- 
дæрты. 
Дур-иу, цыма йæ фæндгæ нæ кодта, уыйау уæззаугай тылди, 
чи йыл ныггуыбыр и, уыдоны разæй. 
Æмæ цынæгъуызон дур уыди уыцы цæнды! Игæргъуыз, зæ- 
гъай, фæныкгъуыз, зæгъай, æрвгъуыз, зæгъай. Суанг ма дзы сырх 
дуртæ дæр уыди. Æвæццæгæн, уым, хæхты кæмдæр сырх къæ- 
дзæхтæ уыди æмæ сæ сырх дуртæ хауди. Дур-иу коммæ ныт- 
тылд, уæдæ цы кодтаид! Стæй-иу æй, уыцы фыдбын дон куы 
раивылд, уæд йæ разæй рахаста. 
Æмæ-иу цин кодта Джигола дуртыл. Æрмæст æй февдæлдаид, 
æндæр-иу цæнды рæбын балæууыд, уыцы рухсдзастæй-иу касти 
дуртæм, стæй-иу загъта — йæхицæн-иу загъта — цыма искæмæн 
дзырдта, уый хуызæн: 
— Дур у, дур йæ рахæцæн хæдзарæн, æмæ дæм иугæр дур куы 
уа, уæд афтæ нымай, цыма дæ хæдзарæн йе ’рдæг арæзт фæци, 
йæ фылдæр æрдæг. 
Æмæ-иу зæрдæтæ æвæрдта Дзæгъианæн: мæнæ йæ февдæл- 
дзæн, мæнæ йæ гæнæнтæ дæр фæхуыздæр уыдзысты, æмæ, куыд- 
дæр фæхуыздæр уой йæ гæнæнтæ, афтæ хырхыхъæдтæ æркал- 
дзæн уалæ Фæсрагъы хъæдæй. Уыйфæстæ зиу ракæндзæн æмæ 
фæйнæг рафаддзæн. Æмæ йæм иугæр фæйнæг куы бафта, уæд — 
гъей-гъа! 
Стæй æррынчын Джигола. Æрхуыссыд. Сырх, дам, ыл фæ- 
зынд. Хъæу базмæлыд. Сырхыхостæ æрхастой кæцæйдæр: алы- 
гьуызон дуртæ — къаннæджытæ, ихсыдтытæ. Хъарадзау-иу Гиго 
’мæ Сосеимæ цæндыл æдзæмæй лæууыдысты æмæ кастысты лæг- 
тæм. Уыдон-иу цалдæрæй архайдтой сырхыхостимæ. Исчи-иу сæ 
уыцы дуртæ кæрæдзиуыл хафта. Уыцы куыст-иу арæхдæр Ис- 
мел кодта, сæ фарсмæ чи цæры, уыцы гуыбырæфцæг лæг. Кæд- 
дæр зымæгон цъуймæ фæцыди. Бæласы цъар басалди, къæхтæ 
йыл нал хæцыдысты. Афтæмæй бæласæй рахауди Исмел. Йæ 
бæрзæйы хъултæй кæцыдæр фæиртæсти йæ бынатæй, æмæ йæ 
сæр йæ галиу уæхскыл къулæй баззад. Æмæ-иу ныр сырхыхостæ 

314 
ХУЫГАТЫ СЕРГЕЙ 
куы ссадта, уæд-иу афтæ зынд: хафгæ кæны уыцы дуртæ, фæлае 
Джиголайæн исты баххуыс уыдзысты, уый йæ нæ уырны. Æмæ- 
иу хафта кæрæдзийыл уыцы алыгъуызон дуртæ, иннæ лæгтæй 
та-иу исчи къусы былæй дон æртадз-æртадз кодта дуртыл. Ин- 
нæтæй та-иу исчи къус дардта, уыцы дуртæй цы дон лæдæрст, 
уымæ. Уымæй хос кодтой Джиголайæн, дуртæй цы дон лæдæрст, 
уымæй. Хъарадзау-иу гыццыл раздæр лæууыди. Уый стырдæр 
уыди иинæтæй. Æмæ йæ фæндыди: лæгтимæ куы архайдтаид уый 
дæр. Уый уыцы сырхыхостæ нæ ахафтаид кæрæдзийыл?! Уæдæ 
къусæй дон æркæн-æркæнæн та цы хъæуы! Кæнæ сæ цы дон 
лæдæрсы, уымæ къус бадарын! Фæлæ йæ лæгтæ нæ уагътой. 
Æмæ-иу уыцы æнахуыр дуртæй нал иста йæ цæстытæ Хъарадзау! 
Дисаджы дуртæ уыдысты! Æмæ сæ афтæ хастой иу хъæуæй иннæ 
хъæумæ. Иу рынчын-иу куы сдзæбæх и, уæд-иу сæ иннæ рынчы- 
нæн æрцагуырдтой. Сæ хицау-иу æй зонгæ дæр нæ кодта, йæ 
сырхыхостæ кæм сты, уый. Афтæ-иу сдзæбæх кодтой иу рынчы- 
ны, стæй-иу сæ иннæ рынчынмæ ахастой, æмæ та-иу уый дæр 
сдзæбæх кодтой. Æмæ ныр Джигола куы сдзæбæх уа, уæд та сæ 
æндæр искуыдæм ахæсдзысты, сырх кæуыл фæзына, уый дзæ- 
бæх кæнынмæ. Æмæ кæцæй фæзындысты, цымæ, уыцы дуртæ? 
Æвæццæгæн, арвæй æрхаудысты. Уæдæ зæххыл ахæм дуртæ цы 
аразы, зæххыл мæнæ айхуызæн дуртæ и, далæ донбылæй кæй 
фæластой æмæ кæй фæтылдтой, ахæм дуртæ. Æниу, чи зоны, 
адоны æхсæн дæр и, йæ мидæг сырхыхос кæмæн и, ахæмтæ. 
Фæлæ, кæцытæ сты, уый ничи зоны. Стæй сæ зонгæ дæр ничи 
бакæндзæн. Чи ма сæ хъуамæ базона, чъырыны къул сæ куы 
самайой, уæд! Æмæ, цымæ, уыцы дуртæ сырхыхос сты, уый куыд 
базыдтой? Уый, æвæдза, тынг зын базонæн у. Афтæмæй йæ уæд- 
дæр базыдтой. Æмæ йæ уымæн базыдтой, æмæ хос сты. Хос 
куынæ уыдаиккой, уæд сæ нæ базыдтаиккой. Никуы сæ базыдта- 
иккой уæд. Фæлæ хос уыдысты æмæ сын уæд æнæ базонгæ нæ 
уыди. Æмæ куы сдзæбæх уа Джигола, уæд фæстинон уыдзæн, 
æддæ куыстмæ цæуынæн нæма бæздзæн, æмæ та-иу уартæ уым 
баддзæн, лæгтæ йын сырхыхос кæм аразынц, уым, æмæ исты 
лыстæг куыстытыл ирхæфсдзæн йæхи. Уидгуытæ араздзæн тæ- 
гæр хъæдæй æмæ сæ адджын тæф цæудзæн. Кæнæ æлхуый араз- 
дзæн зæронд фæрæтыхъæдæй. Æлхуыйтæ уымæй хуыздæр ничи 
зоны аразын. Хъæуы устытæ иууылдæр уымæн фæаразын кæ- 
нынц æлхуыйтæ. Æмæ-иу куы фæци арæзт æлхуый, уæд-иу ын 
йæ бырынкъ йæ армытъæпæнмæ æрхаста. Стæй-иу æй йæ цъуп- 
пæй ныззылдта, æмæ-иу йæ зилынæй нал æмæ нал æнцад æлхуый. 
Уый-иу æм касти æмæ-иу худти. Кæнæ — сыппа! Сыппатæ дæр- 
иу арæзта. Лæппуйы сыппатæ. Хъæдæй-иу сæ арæзта. Æдде 6а- 
кæсгæйæ лулæйы хуызæттæ уыдысты, тамако кæмæй пъæртт 
кæнынц, ахæм даргъхъæд лулæйы хуызæттæ. Сыппатæ дæр-иу 
арæх арæзта, куы ничи-иу ын загъта, уæддæр-иу арæзта æмæ-иу 
сæ, уартæ арынджы фарсмæ къуымы цы хуыскъ къæрта и, уым 

КЪОСТАЙЫ АВДÆН 
315 
нывæрдта. Стæй-иу искæмæн лæппу куы райгуырд, æмæ-иу сæм 
.лæгтæ арфæтæ кæнынмæ куы цыдысты, уæд-иу Джигола уыцы 
сыппатæй иу систа æмæ-иу æй йемæ ахаста. Æмæ куы сдзæбæх 
уа Джигола, уæд та хæдзар аразыны кой дæр кæндзæн — хæдзар 
’аразыны койæ арæхдæр ницы фæкæны. Æмæ йæм уæд хъусынæй 
иæ фефсæды Дзæгъиан. Йæ цæстытæ базмæлынц, йæ сæр ра- 
.зыйы тылд байдайы — уымæй хуыздæр ма цы уа, хæдзар куы 
гаразай, стыр хæдзар, æддæгуæлæ хæдзар æмæ йын йæ бæрзонд 
тыргьæй куы ракæс-ракæс кæнай! Æмæ сараздзæн Джигола хæ- 
дзар. Адзæбæх уыдзæн æмæ сараздзæн. Уыцы хостæ йæ адзæ- 
бæх кæндзысты. Уыдон хостæ сты æмæ, хостæ уымæн вæййынц, 
æмæ, чи фæрынчын уа, уый адзæбæх кæной. 
Фæлæ нæ фæстинон кодта Джигола. Хуыссыди ’мæ хъæрзыд- 
та æмæ йын лæгтæ хос кодтой уыцы сырхыхостæй. 
Стæй ахастой Джиголайы. Уым ын сæхи дуармæ чырын са- 
рæзтой далæ Бигъаты Диакъон æмæ цæфхадсадзæг Дзанг. Уым 
æй нывæрдтой æмæ йæ ахастой. Сæ уæхсчытыл æй ахастой. Хъæу 
йæ фæстæ атымбыл усæй-лæгæй. Иннæ хъæутæй дæр æрцыдыс- 
ты. Лæгтæй лæдзæг кæмæ уыд, уыдон фæсте цыдысты, лæдзæг 
кæмæ нæ уыд, уыдон та — разæй. Уыдон хастой Джиголайы. 
Радыгай йæ хастой. Сæ уæхсчытæ-иу бадардтой чырыны бынмæ. 
Сабыр цыдысты, æвæццæгæн, зынхæссæн уыди чырын. Уыдон 
цæнды дуртыл лæууыдысты æртæйæ. Стæй куы фæхæрд код- 
гой, Джиголайы чи хаста, уыдон, уæд Хъарадзау æрхызти дур- 
тæй æмæ, зæхмæ ныккасти, афтæмæй араст и сæ фæдыл. Йæ 
фæстæ æрхызтысты цæндæй Гиго æмæ Сосе дæр. Уыдон та Хъа- 
радзауы фæстæ араст сты. 
Стæй-иу бадтысты цæндыл. Зымæгон дæр хуры цæст разы- 
нæд, уыййеддæмæ-иу фыййæгтæ радавтой æмæ-иу цæнды мит 
цæнды дæле уырыл балæууыд. Дуртæ-иу уайтагъд асур сты. 
Æнæуи хурварс уыди сæ цæрæнуат, уыцы дзæбæх лæнкау бахас- 
та. Сæрдыгон та-иу æнафонтæм ахаста сæ бадт. Бадтысты-иу 
æмæ-иу бадтысты. Мæй-иу куы каст, уæд та бынтон хорз! Бад 
æмæ мæймæ кæс уалæ! Ды дæр мæймæ куы кæсай æмæ мæй дæр 
дæумæ куы кæса, уæд ма уымæй хуыздæр цы и! 
Уæдмæ мад дæр фæцахуыр и цæндмæ. Æрбацыдаид-иу йæ 
изæры миты фæстæ, кæронæй цы дуртæ ис, уыдонæй искæуыл 
æруагътаид йæхи æмæ афтæ бадтаид. Æмæ бадтаиккой æгас 6и- 
ионтæй, цыма хæдзары бадынц, афтæ. Дзургæ мæнæ-мæнæ бирæ 
нæ кодтой — чи зоны сæм дзуринагæй ницы уыд, кæнæ та сæм 
æгæр бирæ уыд дзуринæгтæ æмæ дзы, кæцымæ бавнæлдтаиккой, 
уый нæ зыдтой. Фæлæ сын уыцы изæр æгæр дæр асайдта ны- 
хасмæ. Куыддæр бацыди Дзæгъиан цæндмæ æмæ куыддæр æрбад- 
ти, афтæ дзурынмæ фæци: 
— Ныр кæдмæ джиудзысты ацы дуртæ ам уæзæджы къæйыл! 
Искæмæн сæ куы раттиккам æмæ сæ куы аласид исчи. 
Лæппутæ йæм кæсгæйæ баззадысты: уæдæ цытæ дзуры! 

316 
ХУЫГАТЫ СЕРГЕЙ 
Уымæн сæ фембырд кодта Джигола, æмæ сæ ныр искæй фыццаг 
скæной! 
— Куыд сæ хъуамæ раттæм искæмæн?! — аздæхти мадмæ Хъа- 
радзау. 
— Уæдæ нæм нæ æрбахизæн и, нæ нæ ахизæн и. 
— Хъæугæ нæ кæнынц. 
— Цæмæн? 
— Хæдзар аразынæн, æндæр цæмæн! 
— Кæд сараздзыстæм хæдзар? 
— Нæ бон куы бауа, уæд. 
— Æмæ кæд бауыдзæнй нæ бон? 
Уым æрлæууыд Хъарадзау — кæд бауыдзæни сæ бон? Искуы 
хъуамæ бауа. Уæдæ уый гæнæн куыд и, æмæ æппындæр макуы 
бауа сæ бон! Стæй куынæ бауа сæ бон, уæддæр цæндæн дæттæн 
и?! Æмæ сæ ис æмæ сæ бон ацы дурты цæнд куы у, уæд ын цæй 
дæттæн и искæмæн! Æндæр сæм куы ницы и! Гъо, ис ма сæм гал, 
мæнæ Исмелты галимæ цæдисæй кæмæй кæнынц сæ куыстытæ, 
уыцы гал, дыууæ хъуджы æмæ цалдæр сæгъы — нæ сын фылдæр 
кæнынц сæ сæгътæ, нæ — къаддæр. Сæ гал баст дæр Исмелты 
скъæты вæййы, иу æфсондзыл сæ ифтындзынц æмæ сæ иу кæв- 
дæсыл бæттынц. Уырдæм ын схай кæнынц сæ цъеритæй дыууæ 
кæнæ æртæ. Æмæ сын Исмел иумæ æвæры холлаг. Донмæ дæр 
сæ иумæ рауадзы. Фæлæ уыдон фос сты, æмæ фосимæ царды 
фæндтæ бæттæн нæй. Царды фæндтæ хъуамæ сыгъдæгдæр истæ- 
имæ баст уой. Удмæ æввахсдæр цы лæууы, ахæм истæимæ. Ахæ- 
мæй сæм ацы дурты цæндæй уæлдай ницы и. Æмæ, дам, æй рат- 
тæм! Уæд хæдзар нал уыдзысты, æмæ уый зæгъай! 
— Ам мах иу хъуыдыйыл æрлæууæм, — райдыдта æрæджиау 
Хъарадзау, цыма, цы зæгъынмæ хъавы, уый куы зæгъа, уымæй 
дæр тарсти æмæ йæ куынæ зæгъа, уымæй дæр, уыйау схæц-схæц 
кодта, афтæмæй. 
— Цы хъуыдыйыл æрлæуут? — бафарста Дзæгъиан, æмæ Хъа- 
радзаумæ афтæ фæкаст, цыма зоны мад, цы хъуыдыйыл æрлæу- 
уынц, уый. 
— Æзын, уæд та Амырыкмæ куы ацæуид лæг, — сфæрæзта 
Хъарадзау æмæ æхсызгон улæфт ныккодта. Афтæ бадзурын йæ 
бон бауыдзæн мадмæ, уый æнхъæл нæ уыди. 
— Кæдæм, зæгъыс, кæдæм?! — куыд бадти, афтæ азылди дуры 
уæлæ æмæ йе ’ргом Хъарадзаумæ аздæхта мад. — Кæдæм загъ- 
тай, иу хатт-ма йæ зæгъ! 
— Уартæ Амырыкмæ. 
— Абабау! — цыма сылгоймаджы хъæлæсæй не стахт уыцы 
ныхас, фæлæ цæнды хуылфæй стыдта, уыйау йæ гыбар-гыбур 
фæцыд, æмæ фæлæууыд сæ ныхас, йæ хъуыры исты кæмæн аба- 
ды, уымæн куыд фæлæууы йæ ныхас, афтæ. Фæлæ бирæ нæ 
ахаста уыцы сабыр — уайтагъд йæ маст калынмæ фæци Дзæ- 
гъиан: — Амырыкмæ! Уæдæ ам уымæн баззайут бадгæ æмæ сусæг 

КЪОСТАЙЫ АВДÆН 
317 
фæндтæ фæкæнут. Йæ кой дæр уæ куыднæуал фехъусон уыцы 
æнамонд бæстæйæн! Æндæра мын, абоныстæн, ме ’мбисонд фæ- 
хæсдзысты адæм. Амырык! Нырма дыууæ къогъодзийы никуы 
барæхсадта, Уанелмæ йын æнæ æмбал никуы аууæндыдтæн æмæ 
- Амырык! 
Уæд Гиго йæхи фæлæг кодта: 
— Гъомæ Амырыкмæ къогъодзитæ рæхсынмæ нæ цæуынц, 
кæнæ йæм сæ къуымыхцытæ нæ хæссынц уæй кæнынмæ. Уым 
æндæр куыстытæ кæнынц. Æмæ дзы бирæ æхца фидынц. Чи 
ацæуы, уыдон дзы хъæзныгæй æрбаздæхынц. 
— Сæ буд мизгæ, уæдæ! — нал сабыр кодта мад. — Æмæ цæугæ 
та цæмæй кæны? Нæ хæдзары дыууæ сау суарййы куынæ и, 
уæд, Амырыкмæ цас æхца хъæуы, уый æз нæ зонын! 
— Нæ гал ауæй кæниккам, стæй куы ’рбаздæха, уæд дыууæ 
балхæниккам. 
— Дыууæ — цæмæн? Дæс — цæмæннæ?! Уым афтæ лæвар 
фæллой куы уаид, уæд æм махмæ кæсиккой?! 
Стæй æрцыди уыцы зиуы бон. 
7 
— Уалæ-ма, Къуытæ, искуыцæй скъудатæ æрхæсс æмæ сæ 
сцæхджын кæн. Кæннæуæд ацы урсаджы хæринагæй мæ зæрдæ 
фæцъæх. — Тъотъо цалдæр карды æрæвæрдта тæрхæгыл æмæ сæ 
иу дæргъæццон сигæцыл цыргъ кодта. Къуытæ æхсыр фæрсыгъ- 
та. Къæртайы фарсмæ дзуццæджы бадт. Уæлæмæ скасти Тъо- 
тъомæ, цыдæр æм сцæйдзырдта, фæлæ Джерион фæразæй — уый 
иуварс бадти уырындыхъыл æмæ чызджы архайдмæ касти. 
— Скъуда ам æввахс никуыуал и, дард ранмæ та дын мæ кури- 
наг чызджы иунæгæй ницы ауадздзынæн. 
— Иунæгæй — цæмæн? — мадмæ аздæхти Тъотъо. — Искæй 
акæнæд йемæ. 
— Æмæ кæй акæна? Кæй æвдæлы ацы удисæн рæстæджы скъу- 
дамæ?! 
— Уæлæ-ма Джиголаты чындзæн зæгъ, — хомæ аздæхти 
Тъотъо. — Уый ацæудзæн. Сæ къæбæр сæ туимæ куы хæрынц, 
уæд сын сæ гуыбын риссын кæны уый хуызæн скъудайы цæх- 
джын! Уалæ Æрсыты хъазæн кæм и, уый бынмæ дыууæ суанджы 
ссыди æмæ хæрх сты уыцы нæуæгдзыд скъудайæ. 
— Цæмæй йæ зоныс? — бафарста Джерион. 
— Знон Мосеты хъæды уыдтæн цъерихъилтæ кæнынмæ æмæ 
ууылты æрцыдтæн, æндæр цæмæй! 
Изæрдалынгты суади Къуытæ Джиголатæм. Марта бацин код- 
та. Куыддæр Къуытæ фæстæмæ фæзылд, афтæ Дзæгъианы раз 
балæууыд. 
— Дæлæ мæ Къуытæ скъудамæ кæны рагсом æмæ ацæуон? 
Дзæгъиан бацырд и скъудаты коймæ. 

318 
ХУЫГАТЫ СЕРГЕЙ 
— Гъæй, дæ бонæй уай! Нæ къæссайы дзаг нæ дзы куы уаид! 
Фæлвых сæ акæн æмæ сæ цæхджын нывæр! Фæлæ сæм дардмæ 
куы хъæуа цæуын æмæ мын куы бафæллайай. 
— Уалæ, дам, æрсытæ, дам, уым, дам. — Æрсыты хъазæн йæ 
цæсгом нæ бахъæцыд зæгъын Мартайæн. 
— Уым хорз скъуда зайы. Æрсыты хъазæны, — загъта та тæ- 
худыгæнæджы хъæлæсæй Дзæгъиан. — Мах-иу дзы æртыгай-цып- 
пæргай хæстытæ æркодтам алы сæрд дæр. Скъудайы цæхджын 
хорз у, хæр æй æмæ йæ хæр, æвзæр уый нæ кæны ’мæ ’ндæр! 
Тъотъойы къух куыстмæ нæ тасыд. Гыццыл ракарста æмæ йæ 
цæвæг æрсагъта йæ уисы кæрон. Сагой райста. Иу-цалдæр тъы- 
фылы амбырд кодта æмæ аппæрста йæ сагой. Стæй уæззау къах- 
дзæфтæй араст. Хъоппæджы хъæд-иу кæм фæци йæ разы, уым- 
иу ын йæ хъоппæджытыл азылд. Йæ къухтæ-иу айдзаг сты хъоп- 
пæджытæй. Хъоппæг уарзта Тъотъо, фæлæ ныр йæ дзыхы ницы 
ад кодтой, аууылдта-иу сæ æмæ-иу сæ рату кодта, æмæ сæ æууилгæ 
дæр йæ тыхстæй кодта. Искуы æрбаддзæн цъыхырыты æмæ йæ 
уырдыгæй хъахъхъæндзæн. Уыйæрдæм макуы ’рбауайа скъудаты 
фæдыл, уый гæнæн нæй. Æмæ куыддæр æрбауайа уыйæрдæм, 
афтæ йæ рацахсдзæн. Хъæр кæнынмæ хъавдзæн, фæлæ йын йæ 
былтæ рацахсын хъæудзæн. Йæ былтæй йын сæ куы рацахсид, 
уæд бæргæ хорз уаид. Æмæ афтæ хъæуы — былтæй йын ахсын 
хъæудзæни йæ былтæ. Афтæмæй йæ иуварс адавдзæн йæ хъæбы- 
сы, уым æй иу дзæбæх къутæры рæбын йæ быны аныуæрддзæн, 
былтæ дæр не суадздзæн, афтæмæй. Йæ къух ын йæ къабайы 
бын фæцæвдзæн. Уыйонг-иу куы ахæццæ йæ хъуыды Тъотъо- 
йæн, уæд-иу гæртт-гæртт кæнын байдыдтой йæ уæнгтæ æмæ ма- 
иу, йæ къах айса, уымæ дæр нал арæхст. 
Стæй сæ суыдта: уартæ фæрсæй-фæрстæм агуыбыр сты размæ 
сæ хъулон къабаты æмæ февнал-февнал кæнынц зæхмæ. Æмæ, 
æрдæгæй уæлæмæ кæй алыг кæнай, уыцы бæласы зæнгау базза- 
ди хъилæй Тъотъо. Омæ йæ фæгуыбыр дæр куыд æндæргъуызон 
у ’мæ йæ февнæлд дæр! Стыр Хуыцау, ды лæгæн мацы кæн! 
Зæрдæ куыд скъæфынц сæхимæ йæ фæгуыбыр дæр æмæ йæ фев- 
нæлд дæр! Лæууыди, касти сæм æмæ йæ уæззау уынæргъын ссы- 
ди — нæй йын рацахсæн, — цæй рацахсæн ын и! Афтæ йæ куыд 
рацахсдзынæ, æмæ йæ хъыпп-сыпп скæныны бон мауал фæуа! 
Æмæ йæ уæд Къуытæ нæ фехъусдзæн? Нæ йæ фехъусдзæн, уæдæ, 
исты фехъусын мæндагæй йæ хъустæ цъæх арт уадзынц æмæ! 
Афтæ йæм кæса, кæсгæ йæм уæддæр фæкæна! Нæгъ, ардыгæй 
дард у, хæстæгдæр сæм бахъуыза, хуыздæр æм куыд зына! Æмæ 
алæгæрста йе стыр резин дзабырты уырдыгмæ. Иу ран мæнæр- 
гъыйы къутæры бын æрбадт æмæ уырдыгæй каст. Омæ, цавæр у, 
цы у! — нæ уагъта йæ хъуыды Тъотъойы — уас, бындарæй баз- 
зайа ’мæ уæзгуытыл фæхита! 
Уалынмæ уæртæ æрбауайы, йæ къæсса уым фæуагъта уартæ 
æмæ æрбауайы йæ рæуæг, йе ’ненкъуыса уадæй, йæ тæнæг къаба 

КЪОСТАЙЫ АВДÆН 
319 
йæ тыбар-тыбурæй нал æнцайы зæнгты уæлæ. Æрбауайы, ком- 
коммæ уымæ æрбауайы, æвæццæгæн æй искæуылты ауыдта æмæ, 
ома, алæ-ма, кæддæра чи у? Æмæ ’рбауайы! Тъотъо йæм джыгъ- 
гъыттæй баззад — кæдæм ма йæм цæуы, уырдыгæй нæй афæрсæн 
— алæ-ма, кæцы дæ?! Æмæ йæ уæд та... рацахсид?.. Гъæй-джи- 
ди! Уый дæ хъæбысы атымбылтæ кæн æмæ афтæмæй амæл! Хæр- 
заг æй... хæрзаг æй уыцы æнæхæдзар... Уыцы сæгъдоны къуы- 
мы... йæ хистæн бахъæуой йæ сæгътæ! Нæ йæ фæндыди уыцы 
хъуыдытæ кæнын, фæлæ йæ сæхæдæг нал уагътой, цыма йын 
фыдæнæн митæ кодтой: гъа, уæдæ, кæд нал лæууыс, уæд!.. Хæр- 
:*аг æй... Абæгънæг æй кæны, хæрзаг. Стæй йын хæрзаг йæ урс 
цæнгтæ атухы йæ бæрзæйыл уый дæр. Нæй йын бæрзæй æви, 
уыцы куырæфцæгæн! Æмæ стæй... Æмæ фæгуыбыр кодта Марта, 
йæ къух фæтъыста, йæ разы цы скъудаты къутæр уыди, уым. 
Уæдæ уый нæ федта, нæ, Тъотъойы нæ федта уæдæ — скъудаты 
къутæр федта æмæ уымæ æрбацæйуади. Æвæццæгæн, тæвды тых- 
сти — йæ хъуыры æгънæджытæ уæгъд уыдысты, æмæ йын афтæ 
гуыбырæй йæ даргъ дæллагхъуыры рæбын уыцы урс-урсид тым- 
был риутæ куы ацахстой йæ цæстытæ, уæд йæ улæфт бынтондæр 
абадт йæ хъуыры. Куы ферхæца, уымæй фæтарст, æмæ дæл- 
гоммæ ныххауд, йæ былтæ йæ æрмттæм нылхъывта æмæ удисæ- 
джы тæлфт кодта къахæй-къухæй. Йæхи куы ’рæмбæрста, уæдмæ 
Марта кæмдæр æндæр къутæр суыдта ’мæ уымæ фæцæйуади, 
уæддæр ма уыцы даргъ дæллагхъуыр æмæ уыцы урс-урсид тым- 
был риутæ нæ хицæн кодтой йæ цæстытæй, æмæ-иу куы сырх- 
сырхид цæхæртæ акалдтой йæ цæстытæ, куы — урс-урсид цæ- 
хæртæ. 
Уыцы изæр сын тыргъы цы тæрхæг уыд, ууыл фæраздыхс- 
баздыхс кодта, фæуынæргъдтытæ йыл кодта. Стæй сыстад, йæ 
зæрды уыд — цæфхадсадзæнмæ йæхи ныйиса. Уым, уыцы къуырф- 
гонды, фæбады лæгтæй исчитæ — талынджы сæ кæрæдзийы нæ 
фæуынынц, уæддæр фæбадынц, æмæ семæ абадид уый дæр. Фæлæ 
æддæмæ куы рахызт, уæд æй нал æрфæндыд цæфхадсадзæнмæ 
цæуын: хъазæн ныхæстæ-йедтæ дзы фæкæнынц æмæ йæм нæ цыди 
хъазæн ныхæстæ йедтæм хъусын. Æмæ йæм æндæр фæнд фæ- 
зынд: уæртæ, уæртæ, мусмæ бацæуа, уым ногусджынтæ иу-цал- 
дæрæй фæхуыссынц. Тæккæ хосгæрдæн у æмæ сын хæдзæртты 
хуыссæн нæй. Уæдæ хосдзау æхсæв дзæбæх куынæ бафынæй 
кæна, уæд ын æнцон у хос кæрдын?! Хос кæрдын иннæ куысты- 
ты хуызæн нæу, нæ. Уым хъуамæ лæг бирæгъы нуарау фидар уа. 
Æмæ ма цæй бирæгъы нуар æмæ цæй цыдæр — уый хуызæн нæ- 
уæг усы фарсмæ чи хуысса, уый ма дын хос кæрдынты-йедты 
мæт и! Æмæ хъуамæ уыгæрдæны йæ зæнгтæ йæ быны фæдыдагъ- 
фæдыдагъ кæной. Стæй фæхъуыды кодта — æмæ уый дæр уым 
куы и, уый. Æмæ йæ сæр ахъаззаджы тылд ныккодта — куы ма 
йæ раййæфтаид уыцы æхсæв Хæмпæлгомы, уæд ын йæ нæуæгус- 

320 
ХУЫГАТЫ СЕРГЕЙ 
джын йæхирдыгæй бæргæ фæкодтаид. Фæлæ йæ амонд бахордта 
æмæ уый зæгъа! 
Æмæ нал ацыди мусмæ. Афтæ азылди талынг уынджы дæ- 
лæмæ. Йæ къæхтæ йæ фæдыл ласæгау кодта. Стæй йæ цæстытæ 
æрхæцыдысты уыцы ныллæг агъуыстыл — æхсæвы талынгæй 
зына-нæзына хицæн кодта, æмæ æрлæууыди Тъотъо. Кæсыныл 
фæци агъуыстмæ — æмæ уый куы у, уый — уыцы тъæпæн агъуыст, 
Джиголаты сæгъдон! Æмæ уым куы бацъаппытæ кодтой иу къуым, 
уыцы сæгъдоны, æхсæв кæм хуыссой, ахæм къуым. Æххæст арæзт 
дæр сын куынæ фæци, куыд дзурынц, афтæмæй, тагъд кодтой, 
нал лæууыдысты. Ныр уым фæхуыссынц. Фæхуыссынц дзы. 
Раздæр уый схуыссы, уыцы... — Тъотъо ацагуырдта — цы йæ 
схона! Фæлæ зæрдæзæгъгæ ницæуыл фæхæст æмæ йæ ныууагъ- 
та. Раздæр уый æрбацæуы æмæ схуыссы, уый ма афæстиат вæййы 
хæдзары митыл. Стæй, миагæй куы ницы уа хæдзары, уæддæр 
иумæ фæраст уой сæ хуыссæн бынатмæ! Уæдмæ уый дæр æрба- 
цæуы. Йæ пысултæ фелвасы æмæ алæсы йæ фарсмæ. Стæй зæх- 
хыл ницуал баззайы, уыцы сыгъдоны сæгъдоны йеддæмæ. Тъотъо 
йæ сæрыл схæцыд, цыма искæй сисы сæрты бакæсынмæ хъавыд, 
уый хуызæн, йæ цæстытæ тыбар-тыбур кодтой, афтæмæй уади 
йæ цæстытыл, куыд змæлынц уыцы тæрхæгыл, уый, æмæ уади 
йæ хъустыл, куыд хъыс-хъыс кæны тæрхæг сæ быны. Тъотъо йæ 
къухтæ хæрдмæ фæхаста, хъуамæ йæ сæрыл дзæхст-дзæхст ра- 
лæууыдаид, фæлæ йын исчи куы фехъуса йæ дзæхст-дзæхст, 
уымæй фæтарст æмæ хъилæй баззадысты йæ цæнгтæ, æрвдзæф 
чи фæуа, уыцы бæласы хихтау. Уæдмæ йæ цæстытæ сæ тыбар- 
тыбурæй нæма банцадысты, афтæмæй æрхæцыдысты йæ цæс- 
тытæ: уæртæ чидæр æрхизы сæгъдоны фисыныл. Уынгæ йæ дзæ- 
бæх нæ кодта — куыд æй уыдтаид дзæбæх уыцы талынджы! Фæлæ 
йæ æвзæрста — æрцæйхызти чидæр, стæй æргæпп кодта, æмæ йæ 
хъуыды йæ хъуыры фæбадти — Мартамæ мачи бахъуыза! Æмæ 
цыма йæ разы зæххы скъуыд фæци, уыйау цæхгæр фæлæууыд: 
Ау, æмæ Мартамæ дæр?.. Мартамæ дæр исчи?! Нæйы! — загъта 
йæхицæн æмæ йæ фæстæ батагъд кодта — чи уа, уæдæ?! Цæндмæ 
куы бахæццæ, уæд дзыхълæуд фæкодта: æмæ дæлæ йæхæдæг 
куы у уыцы хæсгæмард фæуинаг! Уæдæ йæхæдæг бахъуызыд йæ 
усмæ?! Æвæццæгæн, мусæй рахъуызыд æмæ йæ усмæ бахъуы- 
зыд. Худæг нæу уый, стыр худæг! Нал æм фæлæууыд! Æмæ йæм 
куыд фæлæууыдаид?! Чи йæм фæлæууыдаид?! 
Лæууыди, цæндæй Исмелты фаллаг фæрсты цы нарæг ныц- 
цæуæн уыд, уым æмæ йæ сæр дыууæрдæм ратил-батил кодта. 
Йæ цæнгтæ уæдæй-уæдмæ хъил уыдысты, уый дзы байрох. Ныр 
ыл уæз кæнын байдыдтой æмæ сæ æрæппæрста йæ уæлæ. Æрба- 
хъуызыд, фæстæты æрбахъуызыд. Рæзты не ’рбацыд. Куыд æрба- 
цыдаид рæзты, уæд та бинонтæй исчи æддæмæ рауад, уæд ыл 
хæрхæмбæлд нæ кодта?! Мæлæты азилæнтæ сын и?! Æмæ фисы- 
ныл схызти, схызти фæстаг фисыныл æмæ ныггæпп кодта сæгъ- 

КЪОСТАЙЫ АВДÆН 
321 
донмæ, цас ныггæпп кæнинаг уыди уыцы ныллæг фисынæй! Æмæ 
йæм уæд æрцыди уыцы хъуыды — уæдæмæ йæ радзура лæппу- 
тæн! Уартæ мусæй йæ усмæ куыд æрбахъуызыд, уыцы хабар. 
Уадз æмæ йыл пыррыччытæ кæной хъæуы лæппутæ фæйнæрды- 
гæй. Цыма искæй ус уыди, уыйау æм æрбахъуызыд æхсæвыгон 
æмæ йæм царæй ныббырыд. Кæд ма æгас хъæуы лæппуты ’хсæн 
æндæр ныхас уа! Уалæ уал æй Джиппайæн зæгъа, Беппиты Джип- 
пайæн, стæй йæ уый, кæддæра, хъустæ кæмæн нæй, уыдоны хъу- 
сты дæр нæ бацæгъда. 
8 
Хъарадзау уыдта фын. 
Æнæуи фынтæ уынаг нæ уыди. Искуы-иу исты куы ауади йæ 
цæстытыл фыны æгъдауæй, уæддæр-иу æй нæ рахаста — цалынмæ- 
иу хъал кодта, уæдмæ-иу дзы ферох и. Ныр ыл ацы фæстаг рæс- 
тæджы сагъуыдысты фынтæ, стæй дзы рохтæ-йедтæ дæр нал 
кæнынц, хъуамæ æнæмæнгæй рагсомæй йемæ рабадой æмæ йæ 
уæгъд мауал суадзой. 
Ныр цыма фæсрагъы хъæды фæцæйцыд, сæ даргъхъæд джидæ 
фæрæт йе уæхскыл, афтæмæй. Бæлæстæм бакæс-бакæс кодта — 
кæцыйы бын сæ балæууа æмæ сæ кæцымæ ныззила дардыл йæ 
фæрæт! Бæлæстæ уыцы растзæнгæй арвмæ фæцыдысты. Арх нæ, 
фæлæ сæ бызычъи дæр никæй зæнгыл æрцахстаид цæст, фæлæ 
сæ иумæ дæр не здæхти Хъарадзау æмæ иннæмæ дæр. Афтæмæй 
сæ бирæ хырхыхъæдтæ хъæуы. Хъуамæ бæлæстæ фæкала, хыр- 
хыхъæдтæ сæ фæцараза æмæ сæ уæртæ былæй ауадза, раст, до- 
ныбыл куыд балæууой. Стæй сæ уырдыгæй галтыл сласдзæн. 
Уæдæ фæйнæг куынæ рафадой, уæд æддæгуæлæ агъуыстытæ 
цæмæй аскъæрдзысты! Дур сæм бирæ и, дур та сæм куыд нæ и! 
Сæ цæнд сын æмбисондæн куы хæссынц адæм! Фæлæ афтид ду- 
рæй уæладзыг хæдзæрттæ аразæн кæм и! 
Цыди, фæллади, фæлæ уæддæр цыди. Иурæстæджы йæ хъус- 
тыл æрцыд бæхы къæхты хъæр. Фæстæмæ фæкаст æмæ — уартæ 
иу бæхджын æрбаскъæры. Æмæ дисыл бафтыди Хъарадзау — 
уæдæ йын уыдон цыхуызæн скъæрдтытæ сты, уымæй дæр хъæ- 
ды мидæг, цыма далæ Сохты дæлвæзы фескъæры! Фæкасти та 
фæстæмæ æмæ раиртæста — бæх уыди Бобайы урс бæх, Мартайы 
фыд Бобайы урс бæх. Æмæ æрфæндыди Хъарадзауы — æрлæууа 
æмæ бакæса Бобайы бæхмæ — уыцы рæсугъд, уыцы фенддаджы 
бæхмæ! Æмæ æрлæууыд. Æмæ, куыддæр æрлæууыд, афтæ йæм 
бæхджын йæ ехс фæхъил кодта. Æмæ куыддæр фæхъил кодта йæ 
ехс, афтæ ехс æхсаргард куы фестид, даргъ æхсаргард æмæ схъæл. 
Дæлæ ма Пинаты Дулимæ дæр ахæм æхсаргард и, фæлæ уымæй 
ноджы даргъдæр æмæ схъæлдæр. Дулийæн æй йæ фыд Гуыр- 
гъохъо, далæ Турчы хæсты уыд, æмæ уырдыгæй æрхаста. Æмæ 
дзы тынг хъал у Дули. Далæ Суадоны къæдзæхты донмæ дауы- 
21 Хуыгаты Сергей 

322 
ХУЫГАТЫ СЕРГЕЙ 
нафон кæсагдзуан куы фæцæйцæуы, уæд æй афтæ хъилæй фæцæй- 
хæссы, афтæ! Йæ галиу къухы — йæ цъуппыл хъабыгъты1 тыхтон 
кæмæн и, уыцы даргъ хъил, йе ’ннæ къухы — æхсаргард, æмæ афтæ 
фæзыны, цыма, кæмдæр доны чи ныббадт æмæ, адæм æнæ донæй 
кæй аххосæй сæфынц, уыцы кæфхъуындар марынмæ фæцæуы. 
Иуафон æхсаргард цæхæртæ акалдта æмæ цыма арв ферттыв- 
та, уыйау рухс адардта Фæсрагъы хъæд, æмæ ауыдта уыцы 
рухсмæ Хъарадзау: бæхыл кæд нæ бадти Тъотъо! Æмæ дисæн 
бахъуыд Хъарадзау — уæдæ, куынæ хион бавæййы Тъотъо Бо- 
байæн, куынæ æндæр, уæд ын кæцæй кæдæм рабадти йæ фенд- 
даджы бæхыл! Æмæ аппæрста размæ йæхи Хъарадзау — цæмæй 
фæтарсти Тъотъойæ, куыд дзы фæтарсти — ницы йын базыдта. 
Цъыхырытæ йын йæ цæсгом цъыччытæ кодтой, пыхсытæ йын 
йæ пысултæм лæбурдтой, фæлæ уыдæттæ ницæмæ дардта — 
æрмæст ма аирвæза! Æниу Фæсрагъы хъæды æрмæст ставд бæ- 
лæстæ куы зади, уæд æм ныр ацы цъыхырытæ æмæ пыхсытæ 
кæцæй æрцыдысты! Фæлæ лæджы фыдбылыз куы ’рсуры, уæд 
иунæг нæ вæййы фыдбылыз, нæ. Иу ран фæстæмæ фæкаст — 
æмæ куыд нæ фæкастаид — Тъотъо дæ Бобайы бæхыл æрбацæй- 
сурæд, æхсаргад дæм ныхъхъил кæнæд, афтæмæй! Æмæ ауыдта: 
бæхæн згъæллаггом йæ донгæмттæ бафаста æмæ йæ дзых бын- 
тондæр хæлиуæй баззади. Æмæ хъыг уыди уый Хъарадзауæн, 
тынг хъыг ын уыди. Уæдæ Бобайы бæх уай, æгас комы дæуæй 
фенддаджы бæхдæр ма уа æмæ афтæ нæххæлиу уа дæ дзых! 
Æмæ æниу уый бæхы аххос у? Уый барæджы аххос у, барæджы, 
Тъотъойы аххос. Æвæццæгæн ын йæ рохтæ æрбаивæзта йæ дыууæ 
къухæй, æмæ цы кæна бæх дæр! Ныр уымæн йæ тæрттыл ных- 
хæц, уыцы Тъотъо-Мотъойæн — гыццыл лæппутæ ма куы уыдыс- 
ты, уæд-иу æй лæппутæй, чи йæм сæ уæндыд, уыдон афтæ хуыд- 
той — Тъотъо-Мотъо — æмæ йæ ныууигь, афтæ йæ ныууигъ, æмæ 
йæ дæндæгтæй иу иннæуыл куыднæуал хæца. 
Лидзы Хъарадзау æмæ йæ суры Тъотъо. Иу ран æм афтæ æрбав- 
вахс, æмæ бæхы комытæф йæ фæскъæбут æмбæлын байдыдта, 
æмæ сыгъди йæ фæскъæбут. Æмæ æрхаудта йæ зонгуытыл Хъа- 
радзау, фæрæт атахти йе уæхскæй, бæласы зæнджы ныссагъд æмæ 
йæ хъæд йæ дыз-дызæй нал æнцад. Йæхæдæг фæстæмæ фæкасти 
Хъарадзау — афтæ хæлиу ма у йæ дзых Бобайы бæхæн, æмæ уыцы 
рæстæджы йæ сæрты асæррæтт кодта бæх, йæ удисæджы мыр- 
мыр йæ сæрмæ ауындзæгæй аззади Хъарадзауæн. 
Афтæ лæууыд йæ зонгуытыл Хъарадзау æмæ сонт ракæс-ба- 
кæс кодта фæйнæрдæм. Стæй кæйдæр комулæфт æрбандзæвыд 
йæ цæсгомыл, бæлоны базырау — рæуæг комулæфт, хъарм кому- 
лæфт. Æмæ фестъæлфыд Хъарадзау — уый Мартайы комулæфт 
куы у! Стæй йын ауыдта йæхи дæр Мартайæн — уый дæр кæд нæ 
лæууыди йæ зонгуытыл, Хъарадзау йæхæдæг куыд лæууыди, 
1 Хъабыгътæ — бæрзы цъæрттæ. 

КЪОСТАЙЫ АВДÆН 
323 
афтæ. Йæ уæлæ — йæ даргъ æнæдыс къаба, фæсахсæвæр сын 
сæгьдоны цы къуым и, уырдæм куы ’рбацæуы æмæ йæ пысултæ 
куы фелвасы, уæд йæ уæлæ кæй æркæны — йæ сæрыл æй æркæ- 
ны, уыцы даргъ къаба. Йæ урс цæнгтæ дзы сæ рæбынтæм зы- 
нынц, æмæ цин кæны, Хъарадзау — йæ цæнгтæ афтæ кæй зынынц, 
ууыл дæр цин кæны æмæ йын афтæ урс кæй сты, ууыл дæр. 
— Ам цы ми кæныс? — фæрсы Марта æмæ та бахуды. Æмæ 
Хъарадзауы зæрдæмæ нæ цæуы, куыд бахуды, уый, æмæ йæ хъуы- 
дытыл æфтауы: «Цæмæн афтæ худа? Æнæуи афтæ куынæ фæ- 
худы. Æнæуи куы бахуды, уæд зæрдæйыл хур куы бакæсы!» 
Æмæ йæм нал фæлæууыд. 
— Алæ-ма, афтæ ма худ, Марта! 
— Уæдæ куыд худон? — бахудти та Марта. 
— Æнæуи куыд фæхудыс, афтæ худ. 
— Æмæ куыд фæхудын æнæуи? 
— Дзæбæх. 
— Нæ, ныр мын афтæ худæн нал и. 
— Цæмæн нал? 
— Зæгъынмæ дын æй нæ хъавыдтæн, фæлæ дын тæригъæд 
кæнын æмæ дын æй уымæн зæгъын: Тъотъо мæ нал уадзы афтæ 
худын. 
Æмæ фырмæстæй йæ сæр ныттылдта фæйнæрдæм Хъарадзау. 
— Æмæ Тъотъойы цы хъуыддаг и, куыд худыс, уымæ?! 
— Ис æй. 
— Æмæ Тъотъо йæхæдæг худын куынæ зоны, æмæ-иу ыл мах 
худгæ куы кодтам, худын кæй нæ зоны, уый тыххæй! 
— Уый уадз, фæлæ ам цы ми кæныс? 
— Хырхы хъæдтæ кæнынмæ ссыдтæн. 
— Æмæ дæ цæмæн хъæуы хырхы хъæдтæ? 
— Фæйнæджытæ сæ рафадæм. Зиу ракæнæм, фæйнæгфадыны 
зиу. Иу-цалдæр харачойы1 æрæвæрдзыстæм нæ алыварс æмæ хыр- 
рытт кæндзысты фæйнæрдыгæй. 
— Æмæ дæ цæмæн хъæуы фæйнæджытæ? 
— Хæдзар аразæм, хæдзар, стыр хæдзар, æддæгуæлæ хæдзар. 
Бынæй — чъырын, иуæрдыгæй — зымæгон цæрæн, иннæрдыгæй — 
скъæт, уæле та — цалдæр цæсты хъæдæй, сæ разы дæргъæй- 
дæргъмæ тыргъ. Æмæ-иу разилдзыстæм нæ тыргъы æмæ-иу ра- 
кæсдзыстæм уым дæлæмæ. — Куыддæриддæр-иу Джигола дзырдта 
Дзæгъианæн, афтæ дзырдта Хъарадзау дæр Мартайæн. 
— Æмæ кæд араздзыстæм хæдзар? 
— Хъуамæ нын Джиуæргуыбайы къуыримæ фæуа арæзт. 
— Гъе-гъе, уæдæ! — бацин кодта Марта. 
Раст уæд сæ фарсмæ нæууыл æрбадт Джигола, сæхи Джиго- 
ла. Æрбадт æмæ уæззау улæфт ныккодта. Хъарадзау æм кæс- 
гæйæ баззад — кæцæй фæци! 
1 X а р а ч о — фæйнæгфадæн. 

324 
ХУЫГАТЫ СЕРГЕЙ 
— Кæм уыдтæ, Джигола? 
— Кæм фыддæр — мæ сæр! Мæнæ ма мæ ацы дыууæ дуры 
хъуыди æмæ сæ агурыныл мæ уд аскъуыди. 
Æмæ ауыдта Хъарадзау — Джиголайæн йæ уæхсчытыл кæд 
нæ уыди дуртæ — сæ иуыл — урс, иннæуыл — сау дур. Тымбыл 
дуртæ, раст цыма арвы нæмгуытæ уыдысты. Æмæ дис кодта Хъа- 
радзау — хаугæ куыд нæ кодтой йæ уæхсчытæй уыцы тымбыл 
дуртæ! Æмæ йæ афарста: 
— Хаугæ дын куыд нæ кæнынц? 
— Нæ мын хауынц, нæ. Уымæн мын нæ хауынц, æмæ мын 
дыууæ сты. Стæй мын ноджы сæ иу сау у, иннæ — урс. 
— Уый та цы уæлдай у? 
— У уæлдай, у. Сау æмæ урс кæрæдзийыл хæст сты, — Джи- 
голайæн йе ’рфгуытæ кæрæдзимæ æрбаввахс сты. — Куыд дын 
æй хуыздæр бамбарын кæнон! — Кæрæдзийы уромынц, кæрæ- 
дзийы сау æмæ урс. Æмуæз кæнын кæнынц кæрæдзийы. Уæдæ! 
Гъеныр æй бамбæрстай, цæмæннæ хауынц, уый? 
Хъарадзау æй нæ бамбæрста, фæлæ ма йæ бафæрса, уымæ 
йæм йæ цæсгом нал бахъæцыд. Æнæуи бафарста: 
— Æмæ дæ цæмæн хъæуынц? 
— Хъæуынц мæ, хъæбул, хъæуынц, афтæ мæ хъæуынц, æмæ 
дын æй куыд зæгъон. 
Æмæ уæд та ууыл бадис кодта Хъарадзау — Мартамæ куыд 
нæ бакæсы Джигола? Йе йæм дзургæ куыд ницы скæны, йе та йæ 
фæрсгæ куыд ницæмæй акæны! Цыма æппындæр уым нæй Мар- 
та, уыцы митæ кæны, гъе. 
Стæй сыстади Джигола. 
— Гъа, уæдæ æз цæуын. 
Хъарадзау ма йæ афæрсынмæ хъавыд, кæдæм цæуы, уымæй, 
фæлæ йæ нал бафарста. Афтæ касти йæ фæстæ æмæ хатыдта — 
Марта уым нал уыд, æмæ стыхсти: цы фæуыдаид Марта?! Ам 
куы лæууыд йæ разы йæ зонгуытыл, йемæ куы ныхæстæ кодта, 
уæд цы ’рбауыдаид?! Фæтарсти Мартайæн æмæ йæ сæр ныттылд- 
та, тынг ныттылдта йæ сæр æмæ йæм уæд фехъуысти кæйдæр 
хъæр. Кæцæйдæр дардæй йæм хъæр кодта чидæр, йæ номæй йæм 
хъæр кодта. Æмæ базмæлыдысты йæ цæстытæ, йæ цæстыты уæл- 
тъыфæлттæ сæхиуыл схæцыдысты, æмæ уартæ мусы чъилыл, 
цыма дзы дыууæ мусы къæбæлы ныссагъдæуыд, уыйау фæрсæй- 
фæрстæм лæууыдысты Саулох æмæ Гиго. Æмæ загъта йæхицæн 
Хъарадзау: «Адоны хъуаг ма уыдысты мæ фынтæ!» Фæстæмæ 
бацъынд сты йæ цæстытæ, йе уæнгты дыздызгæнгæ ацыди йæ 
фарст: 
, — Цы фæци Марта?! — Æмæ йæм афтæмæй хъуысы уыцы 
хъæр: 
— Фыд ныл æрцыди, Хъарадзау, æгъгъæл дæн, фæлæ сыст 
æмæ йæм нæ уæхсчытæ бадарæм, хуыздæр гæнæн нын нал и. 

КЪОСТАЙЫ АВДÆН 
325 
9 
Лæгтæ лæууыдысты. Лæдзæг сæ кæмæ нæ уыд, уыдон дæр 
гуыбырæй лæууыдысты æмæ сæ лæдзæг кæмæ уыд, уыдон дæр. 
/Едзæм ныббадти уæзæгыл æмæ цы лæууы æдзæмæн! Уæд Ис- 
мел арф ныуулæфыд, йæ улæфт фехъуыст лæгтæм, æмæ йæм сæ 
чидæртæ сæ цæстытæ базылдтой, сæ сæртыл не схæцыдысты, 
афтæмæй, æмæ загъта хъæрæй Исмел: 
— Уо Хуыцау, цы хуыздæр уыдзæн, ууыл нæ бафтау, дæ 
рынтæ бахæрон! — уым лæгтыл йæ цæстытæ ахаста æмæ рахабар 
кодта: — Уæлæ мын Арсыхуымы сæрмæ иу ахойы1 гæппæл и. 
Картоф дзы аппарын — уæддæр хал халæн æххуыс у. Ныр æй 
уартæ кæдæй хæрын, æмæ йæм хъæддаг хуыйы бырынкъ никуы 
бахæццæ. Ныр мын æм ацы аз алырдыгæй фæндæгтæ скодтой. 
Дæлæ Уарданы мигæнæн ракуырдтон, ссыдтæн, æрбадтæн хуы- 
мы кæрон къутæрты. Уым мыл цыдæр хуыссæг бафтыд, — мæ 
куыдзы туг йæ хъæлæсы ацæуа, — æмæ мæ йæ быны скодта. 
Абадын æмæ æрфынæй вæййын, фехъал вæййын æмæ æркув-æркув 
райдайын. Сыстадтæн æмæ рафардæг дæн — уæдæ мæ уым фы- 
нæйæ куы æрæййæфтаиккой уыцы хъалхаст хуытæ, уæд мын 
уыцы ран мæ артæнтæ не сфаринтæ кодтаиккой! 
Лæгтæ йæ дзыхмæ кастысты Исмелæн, — кæд фæуыдзæни 
уыцы хабæрттæ конд! Гъеныр сæ Исмелы ахо æндавы! Æмæ Бигъа 
чи у, уый йæ лæдзæджы фындзæй йæ къогъодзийы фадхосыл 
ныххæстытæ кодта æмæ хъæрæй бадзырдта Исмелмæ: 
— Гъы, гъы! 
— Уæдæ! — загъта хъæрæй Исмел дæр. — Далæ Разденты 
зæронд сисы рæбынты куыд фæхæрд кодтон, афтæ мыл ахæм 
«уæуу» фæцыди, æмæ, цыма зармазаны нæмыг фехæлди мæ 
фарсмæ, уыйау мæ йæ уылæн ахаста. Мæнæ мигæнæн нæ фæци 
мæ къухы, æмæ уый хъæд нæ фæцарæзтон зæхмæ, æнæ зæх- 
хыл сæмбæлгæ мын Хуыцау хос нæ загъта. Афтæ гуыбырæй 
баззадтæн, æмæ уæд мæ тæккæ фæрсты атахти уыцы урс-урси- 
дæй. Æмæ, куыддæр атахти мæ фæрсты, афтæ та нæуæгæй 
фæцыди уыцы «уæуу». — Мæнæ цыма æрхуы тасы чъылдым 
мысалгъæй ныууæлæ чынди, уый хуызæн зæрдæ уазал кодта 
уыцы «уæуу»-æй. 
Лæгтæй чидæртæ хæстæгдæр балæууыдысты Исмелмæ. 
— Зæд уыдаид, æмæ йын уый цыхуызæн «уæуу» уыди? Зæд 
нæ уыдаид, æмæ уымæн дæр нæ зонын. 
— Стæй? — бафарста Бигъа Исмелы. 
— Стæй бацыдтæн æмæ афтæ æд пысултæ мæхи баппæрстон 
мæ уаты. 
— Нæннæ, уый цы фæци, уый, ам дæ фæрсты чи атахти урс- 
урсидæй, уымæй дæ фæрсын. 
’Ахо — хъæды мидæг къаннæг хуымзæхх. 

326 
ХУЫГАТЫ СЕРГЕЙ 
— Уый атахти ам дæлæмæ, цы фæци, куыд фæци — уымæ 
кæсыныл ма уыдтæн! 
Уæд Саулох йæ размæ балæууыд Исмелæн. 
— Омæ, уæддæр кæцырдæм атахтаид — уартæ комы ’рдæм 
æви — далæ стыр фæндаджы ’рдæм? 
— Гъа-гъа-гъа! Цы «уæуу»-иу фæкодта, мæ сау туг фæкæла 
мæ хъæлæсы хуынкъæй! — Саулохы ныхасмæ йæ хъус не ’рдард- 
та Исмел. — Бæстæ куы ныггуыпп кæна æмæ арты хуылфы куы 
аирвæза, кæд уымæй не старстæн, уæд мæ Хуыцау хæсгæ мард 
фæкæнæд! 
Æмæ йын уæд йæ дысмæ бавнæлдта Исмелæн Саулох. 
— Омæ, уартæ комы ’рдæм тахти æви далæ стыр фæндаджы 
’рдæм? 
— Ахæм диссаг никуы федтон! — йæ ныхасы кой кодта Исмел. — 
Уыцы урс-урсидæй афтæ фæцæйтахти — йæ къæхтæ зæххыл нæ 
хæцыдысты. 
Æмæ йын уæд йе ’ннæ дысмæ дæр бавнæлдта Саулох. 
— Омæ уый фехъуыстам, фæлæ тæхгæ кæцырдæм кодта, 
тæхгæ?! 
Уæд фæсасти Исмел. Йæ сæр цыма къулдæр уыд абон йæ 
уæхскыл, афтæ зынд. Бакасти Саулохмæ. 
— Дæ куыдз уый фестæд, уымæн исты чи базыдта, æндæра 
йæ æмбæхсгæ кæнын! 
Стæй та æгуыппæгæй аззад уæзæг. Лæгтæй цæнды дуртæм 
ничи хызт. Йæ уæллаг кæрон лæууыдысты, се ’ргом — цæнды 
’рдæм. Сæ лæууæн сын къуындæг кодта æмæ сæм сæ кæрæдзийы 
улæфт хъуысти. 
— Омæ нæ фæдисæттæй та куыд ницы хабар и, нырмæ сæ 
куыд ничи зыны? — загъта Ардзи æмæ Бигъамæ бакаст. 
— Сæ иутæ куы фæзындысты, — бадзырдта Ардзимæ Бодзы- 
бо. — Хæмпæлгомы ’рдæм чи ацыд, уыдон æрбаздæхтысты. 
— Æмæ, дам, ницы, нæ? 
— Ницы, дам. 
— Суанг Хæмпæлгоммæ ахæццæ сты? 
— Ахæццæ сты. Йæ уынгты дæр арауай-бауай кодтой хъæ- 
уæн, — ныхасыл йæхирдæм ахæцыди Диакъон. 
— Бобаты ’рдæм бакастысты, мыййаг? 
— Нæ бакастысты, куыд бакастысты Бобаты ’рдæм. 
— Раст бакодтой, кæй нæ бакастысты Бобаты ’рдæм, уымæй. 
— Хæмпæлгоммæ æнæуи дæр дзæгъæлы цыдысты! — бабустæ 
кодта Бодзыбо. — Æрра стут, уый Хæмпæлгоммæ цыди! Цæмæ 
хъуамæ ацыдаид Хæмпæлгоммæ?! Цы йын дзы баззади! 
Хъарадзау лæууыди рæбындæр. Йе ’мцахъхъæн лæппутæ йыл 
иу-цалдæрæй æрæмбырд сты æмæ йемæ лæууыдысты. Сæ цæс- 
гæмттыл æрхуым ныббадт æмæ нындæргъуызæттæ сты сæ цæс- 
гæмттæ — нæ фæрæзтой уыцы уæззау æрхуымæн. Хъарадзау-иу 
йæ уæллаг дæндæгтæй йæ бинаг былмæ æрæвнæлдта, балхъывта- 

КЪОСТАЙЫ АВДÆН 
327 
иу æй æмæ-иу æй стæй куы суагьта, уæд-иу былы уæлæ джиппæ- 
иæрдау баззадысты дæндæгты фæдтæ. Куы-иу лæгтæм бакасти, 
куы-иу лæппутыл æрзылдта йæ цæстытæ, афтæ зынд: чидæр сты, 
зонгæ чидæр, фæлæ — чи, уый нал хъуыды кæны. Æмæ та-иу йæ 
хъуыды аздæхти иннæрдæм: Афтæ у — нырма фын уыны. Саулох 
æмæ Гиго дæр æм фыны фæзындысты, мæнæ ацы ракæ-бакæ 
дæр фыны уыны. Уæдæ сæ кæд фыны нæ уыны, уæд цæмæ 
æрæмбырд сты æнæхъæн хъæуы лæгтæ æмæ ам цы ’рлæууыдыс- 
ты сæ цæнды нывæрзæн æмæ сæ уæнгтæ цы æрæппæрстой! Кæд 
зиумæ æртымбыл сты, уæд афтæ уæнгуагъдæй цæй фæйнæг ра- 
фаддзысты! Науæд сын цыхуызæн лæуд у уый?! Харачотæ цæ- 
мæннæ æвæрынц? Ам, сæхи дуармæ уал харачойы æвæрæн нæй, 
кæм дзы и! Фæлæ сæ искæйты дуæрттæм авæрдтытæ кæнæд! 
Æмæ хыррытт кæной хырхытæ! Æнæуи дæр фæйнæгфадыны зиу 
æндæргъуызон зиу у — хъæлдзæгдæр зиу, парахатдæр зиу. Кæ- 
рæдзимæ дæр æндæр кастæй кæсынц зиууæттæ — чи сæ цы хъæл- 
дзæгдæр ныхас баппара, ууыл вæййынц. Кæд, фæйнæджытæ хæ- 
дзарæн кæй хъæуынц, уымæн афтæ у? Хæдзар! Зæхх хæдзарæй 
фидауы. 
Уæдмæ йæм Хæмпæлгомы кой æрбайхъуыст кæуылдæрты æмæ 
ныррызти сæрæй къæхтыбынмæ. Уый цы Хæмпæлгом уыди, уый! 
Марта иувæхсыг бадт кодта Бигъаты сираг бæхыл, саргъæй куыд 
нæ быра, афтæ йыл фæйнæрдыгæй йæ цæнгтыл хæцыдысты Сау- 
лох æмæ чындзæмбæлттæй иу лæппу. Лæгтæ сæ зарынæй не ’нца- 
дысты æмæ хæдзæрттæ сæ дуæрттæ ныттыгътой. 
Иуафоны Куыройы комæй дыууæ бæхджыны разынди. Лæгтæ 
се ’ргом бæхджынтæм аздæхтой, чи сæ йæ армытъæпæнæй хурау- 
уон акодта, чи та æнæуи æртъæпп-æртъæпп кодта йæ цæстыты 
уæлтъыфæлттæ. Бæхджынтæ дæлæ, Джеботы æфтауц кæм и, уым 
æрлæууыдысты, рахизырдæм æрхызтысты сæ бæхтæй æмæ бæх- 
ты разæй цæуыныл фесты. Бигъа йæ лæдзæгыл схæцыд, бæх- 
джынты ’рдæм æй адардта æмæ йæ фæстæмæ æруагъта зæхмæ. 
Дзургæ ницы скодта, лæдзæг рызти йæ къухты, æмæ бæрæг уыд 
— исты зæгъа, уый йæ бон нæ баци. Æмæ уæд йæ кæстæр æфсы- 
мæр Хъаплан ныууынæргъыдта. 
— Фесæфтыстæм, куыд кæсын, афтæмæй. 
Æмæ та фæсабыр уæзæг. Лæгтæ лæууыдысты. Сæ гуыбыр 
уæнтæ уæлæмæ куынæ цыдаиккой æмæ дæлæмæ куынæ здæхта- 
иккой, уæд лæг загътаид: улæфгæ дæр нал кæнынц. 
Уæдмæ хур бакасти уæзæгмæ, йæ сырх-сырхид цæст æм ба- 
дардта. Лæгтæн сæ аууæттæ сæ фæстæ балæууыдысты, уыцы 
даргъ аууæттæ, сæ иуæй-иутæ Исмелты скъæты къулыл бахъил 
кодтой сæхи. 
Лæппутæ схæццæ сты уæзæгмæ. 
— Нал и, нал и нæ уæзæджы фидауц, — загъта, лæппутæй 
разæй чи лæууыд, уый, стæй, æвæццæгæн, фефсæрмы, æгæр 
лæджы ныхæстæ кæй загъта, уымæй æмæ йæ сæр йæ риуыл æр- 

328 
ХУЫГАТЫ СЕРГЕЙ 
уагъта. Лæгтæ йæм сæ цæстытæ сарæзтой, сæ былтæ дæр æм 
цъуппæй баззадысты. Æмæ йæ сæрыл нал схæцыд лæппу, афтæ- 
мæй загъта: — Уартæ Хурмæкæсæн къæдзæхы бын... ныппырх и, 
йæ туг дурты уæллагхъуырты бацахсти. 
Уæд Исмел йæ сæр ныттылдта фæйнæрдæм. Лæгтæ йæм 
æнкъардæй кастысты, æмбæрстой йæ — йæ сæр дзæбæх нытти- 
ла, уый йæ бон нæ уыди, æмæ уæд загъта хъæрæй: 
— Уæдæ уый уыди, уый, мæ зынджыхай саухуыст бакæна! 
Чындз уыди, æз та афтæ фегъгъæлдтон — зæд у! Зæды хуызæн 
уыди уыцы урс-урсидæй, æмæ ацу ’мæ ды хæйрæг фест! Æрмæст- 
иу йæ «уæуу» кæй фæцыд, уый мæ дызæрдыгыл æфтыдта, æфтыд- 
та мæ дызæрдыгыл: уæдæ зæд уай æмæ «уæуу» хъæр кæнай, уый 
кæд æрцыди! 
Лæгтæ, цыма, Исмел уыцы ныхæстæ кæд зæгъдзæн, уымæ 
кастысты, уыйау базмæлыдысты. 
— Гъæ, мæгуыр, дæ дзæбæх удыбонтæ куыд фесты! — ныдз- 
дзынæзта Бигъа, йæ нымæтхуд систа, йæ дæларм æй бакодта 
æмæ йæ сæрыфахсыл тъæпп-тъæпп ралæууыд йæ тъæпæн къу- 
хæй. — Цæрынмæ куы æрцыдтæ нæ уæзæгмæ æмæ дзы цæрын 
куы нæма райдыдтай, афтæмæй дзы цæуыныл куы фæдæ! 
— Гъæтт, Джигола, афонмæ, хæрзаг, дæлгом-уæлгом кæныс 
дæ ингæны къуымты! — ныууынæргъыдта Ардзи дæр æмæ уый та 
йæ ных батъæпп кодта йæ тъæпæн армæй. Уæд Дзанг чи у, цæф- 
хадсадзæг Дзанг, уый йæ фарсылдарæн кардмæ æрæвнæлдта, 
размæ йыл æрбахæцыд æмæ загъта: 
— Гъæтт, уый баййаф, уый, уыцы фисынæй æрцæйхизгæ æмæ 
йын кард йæ артæнты антъæр, йæ тъæнгтæ йæ сыдзыл куыд ала- 
са. Афтæ йын бакæ, гъе! 
Лæгтæй йæм чи тигъмæ бакаст, чи йæм æнæуи аздæхта йе 
’ргом. 
Дзанг сыл йæ цæстытæ схъулæттæ кодта. 
— Уæ мæрдтыстæн, кæмæй йæ æмбæхсут?! Æмæ йæ æнæхъæн 
хъæу цъиутау куы уасынц. 
— Цы уасынц цъиутау? — бафарста Бодзыбо. 
— Цы уасынц, цы, Бодзыбо, цы уыди, уый! Чидæр йæ мæрд- 
ты туг бахордта æмæ фисыныл сæгъдонмæ ныббырыди. Гъæуый 
уасынц, гъе! Хъарадзау сæхимæ нæ вæййы, уартæ мусы вæййы, 
уый чи зыдта, ахæм чидæр, гъе! Мах та ам кæрæдзимæ уайсадгæ 
чындзыты ракæс-бакæс кæнæм. 
— Æмæ нын цы амоныс? 
— Цы, цы, армыдзаг йеддæмæ не стæм, æмæ нæм дардæй ничи 
æрцыд нæ сæгъдоны фисыныл хизынмæ! Ссарæм не ’взæргæнæ- 
джы æмæ йæ иумæйаг мард ныккæнæм, нæ фыдæлтæ-иу куыд 
кодтой, афтæ! 
— Нæ фыдæлтæ ахæм тæрхæттæ куы хастой, уыцы рæстæ- 
джытæ аивгъуыдтой, Дзанг, уæд Уæрæсе йæхицæн уыди, мах — 

КЪОСТАЙЫ АВДÆН 
329 
нæхицæн. Фæлæ дын ныр Сымбыр фæсте аззайдзæн, ахæм митæ 
дын бакæндзысты, гье! Уæрæсейы паддзахадмæ хыртт-мыртт нæй. 
Бодзыбо Уырысы æфсады цалдæр азы фæци, æмæ йæхимæ 
фсндджындæр касти иннæ лæгтæй æмæ йæ не ’мбæхста. Стыр 
ныхæстæ дæр-иу дзы схæудтытæ кодта. 
Хъарадзау лæууыд, куыд лæууыд, афтæ — скъæты къулы ’нцой. 
Лæгтæм касти, уыйæппæт лæгтæм, æмæ йæ цæстытыл уади — цал- 
дæр харачойы авæрдтой сæ алывæрсты æмæ сæ хыррытт цæуы. 
Фадынц уыцы фæтæн фæйнæджытæ. Ласынц уæлæмæ уыцы уæз- 
зау хырхытæ лæгтæ æмæ сæ уырдыгмæ уадзынц хыррытгæнгæ. 
/Емæ хъуысы уыцы иугæндзон хыррытт. Стæй, хырхыты хыр- 
рытт нал, фæлæ — цæвджыты зæллангæнгæ хыррытт. Æмæ лæу- 
уынц уыйæппæт хосдзау æмæ дауынц уыйæппæт цæвæг. Хæм- 
пæлгомы хæрæгдым фæтæны тагъд-тагъд дауын хъæуы, кæннæ- 
уæд дзы артæнтæ риссынц тыхсæрфтæй. Дауынц сæ цæвджытæ 
Калман æмæ Хъарадзау дæр. Калман уыцы дæргъæй-дæргъмæ 
сау дауæн куы иуæрдыгæй æрбауадзы йæ цæвæджы комыл, куы 
— иннæрдыгæй. Иуæрдæм дæр зæллаггæнаг хыррытт, иннæрдæм 
дæр. Йæ къухтæ, цыма хъисфæндырæй цæгъды, афтæ æхсызгон 
змæлд кæнынц дауæныл дæр æмæ цæвæджы тылыл дæр, æмæ-иу 
йæ былтæ цины змæлд бакодтой Хъарадзауæн. 
Стæй та акарстой. Сæрфы йæ цæвæг Хъарадзау æмæ йæ цæс- 
ты тигъæй бакæсы Калманмæ — уыцы дзæбæх хъазæгой лæп- 
пумæ. Расæрфы йæ цæвæг Калман, æмæ кæрдæг уыцы куырисба- 
стау рацæйтæхы цæвæджы гуырцъыл æмæ уисы кæронмæ бавзи- 
лы йæхи зæузæугæнгæ. 
Æмæ дзуры Хъарадзаумæ Калман: 
— Мæнæ цъиудзагъд кæнын æрæфтыди дæ зæрды — æрмист 
дæ фæуыдзынæн цæрæнбонтæм, фæлæ йæ зон! Лæгау лæг та 
цъиудзагъд кæнын куыд хъуамæ æрхæсса йæ сæрмæ! Фæлтау дæ 
уис дæр ратт, дæ усы дæр ратт фæлтау!.. 
Уæд Саулох иуæрдæм дæр ахаста йæ цæстытæ лæгтыл, ин- 
нæрдæм дæр æмæ загъта: 
— Фыдгæнæг ма рахъæр уа, уый гæнæн нæй. Ацы урс хæхты 
’хсæн фыдгæнд æнæ рахъæр никуы баззад, никуыдæр баззай- 
дзæн. Фæлæ нæ ныр уымæ не ’вдæлы. Фезмæлын нæ хъæуы, 
мæрддзыгой нæ хъаст куыд нæ ахæсса, ууыл бацархайын хъæуы. 
Ардзи фыццаг йæ сæр банкъуыста, разыйы æнкъуыст бакодта 
йæ сæр, стæй загъта: 
— Æгонгæй, Саулох, раст зæгъыс. Гыццыл мæрддзыгой не 
’рцæудзæн Джиголайы хæдзармæ. Йæ тæхудиаджы чындз амар- 
ди. Хуыздæр ма дзы чи амæлдзæн! 
Æмæ та фæсабыр сты лæгтæ. Æмæ та сæ сæртæ зæхмæ æр- 
уагътой. Афтæмæй сын æнцондæр уыд лæууын æмæ афтæмæй 
лæууыдысты. 
Хъарадзаумæ Саулох æмæ Ардзийы ныхæстæ дзæбæх нæ бай- 
хъуыстысты: иуæй, лæппутæ йæ разы цæлхæмбырд уыдысты, 

330 
ХУЫГАТЫ СЕРГЕЙ 
иннæмæй та зиуызмæлдæй нæма фæхицæн. Уартæ йæхæдæг дæр — 
йæ къухтæ æхсы. Марта йæ разы лæууы æмæ йын дон кæны йæ 
къухтыл. Æмæ та æркъуырф кæны йæ дыууæ къухы иумæ æмæ 
та сæ бадары Мартамæ. 
«Æндæр гæнæн ма нын цы и!» — нæры йæ хъусты Бигъайы 
хъæлæс, æмæ дис кæны — цæмæн афтæ нæра Бигъайы хъæлæс?! 
«Иннæбонмæ арвитут хъæргæнджытæ. Уыцы мæгуырмæ разæй 
сылыстæг ацæуæд, уым æй æхсгæ дæр ныккæнæд, йæ пысултæ 
дæр ын скæнæд. Уæдмæ лæппутæй иутæ сынт ахæссæнт, иннæтæ 
уæртæ хæдзармæ æркæсæнт чызджытимæ — кæм æй æрæвæр- 
дзысты, куыд æй æрæвæрдзысты». 
Уæзæгыл ма цалдæрæй баззадысты, æмæ афтæ зынди — гуы- 
быр кæй уыдысты, уый тыххæй баззадысты уым лæугæ. Куы-иу 
сæ иу сзылдта йæ цæстытæ арвмæ, куы — иннæ, цыма йыл цæ- 
мæйдæр æнæууæнк кодтой арвыл — цыма, куы нызгъæлæнтæ уа 
сæ сæрмæ æмæ сыл йе згъæлæнтæ куы ныккæлой, уымæй тар- 
стысты. Хъарадзауæн-иу куы адзæгъæл сты йæ хъуыдытæ, куы 
та-иу æм раздæхтысты — фæззыгон мигътæ къæдзæхты фæрстыл 
куыд æрбацæйлæсой, афтæ-иу æрбацæйлæстысты кæцæйдæр æмæ- 
иу уыцы кæлæддзаг хъуыды æрбацæйхастой сæ разæй — фынæй 
у нырма æмæ йыл уыцы фыдфынтæ бафтыдысты, æндæр дзы иу 
дæр нæй æмæ иннæ дæр. Мæнæ куы райхъал уа, уæд бæрæг 
уыдзæн, ацы лæгтæ цæмæ æрæмбырд сты, уый. Стæй йæм Дзан- 
джы ныхас байхъуыст, æмæ йæ хъуыдыйы цыдæр æгъдауæй 
æрæфтыд: æмæ сæгъдоны фисыныл йæхæдæг куы схызти, цал- 
дæр хатты дæр ыл куы схызти. Æмæ йæ уынгæ дæр куы ничи 
фæкодта, уæд цытæ дзуры ныр ацы Дзанг дæр? Цæмæ ракодта 
сæгъдоны кой?! Йæ уæларм схаста йæ былтæм æмæ йæ былты 
кæронæй туг ралæсæн кодта, æмæ хъуамæ зæхмæ æртагъдаид, 
фæлæ йæм лæппутæй чидæр фæразæй æмæ йæ йæ армытъæпæ- 
нæй асæрфта. 
Уæдмæ устытæ æддæмæ хизын байдыдтой хæдзары гом дуа- 
рæй. Чи-иу рахызт, уыдон-иу иуварс алæууыдысты. Æвæццæ- 
гæн, чызджытæ æмæ лæппутæ къуымтæм куы æрæвнæлдтой, уæд 
сын лæууæн нал уыди мидæгæй. Стæй Дзæгъианы дæр ракодтой, 
йæ цæнгтыл ын хæцыдысты, афтæмæй. Хъарадзауы цæстытæ 
æрхæцыдысты мадыл, æмæ та йæ арм йæ дзыхмæ сцæйхаста, 
фæлæ йын лæппутæй чидæр фæстæмæ æрхæцыд йæ къухыл. 
Дзæгъиан-иу сагъдау аззад, стæй-иу йæ цæнгтæ фелвæста ус- 
тыты къухтæй æмæ-иу йæ зæнгтыл тъæпп-тъæпп ралæууыд. Йæ 
цæстытæ цыма сæ фæлгæттæй чысыл фæиртæстысты, афтæ зынд. 
Иуафон йæ сæр ныттылдта, афтæ æвæрæз тылд ныккодта йæ 
сæр, æмæ устытæй чи иннæйы цонгыл фæхæцыд адæргæй, чи та 
сæ æрмттæдæларм кæнынмæ фæци. Стæй ныхъхъарæг кодта 
Дзæгъиан, афтæ ныхъхъарæг кодта, æмæ йын арвы сыгъдæг нæ 
бафæрæзта — йæ къæс-къæс ссыди. 

КЪОСТАЙЫ АВДÆН 
331 
Уæ, кæйдæр хъæбул, кæйдæр хъæбул, 
Æмæ-иу æхсæв уыцы цинæй 
Куы фæцыдтæн мæ уатмæ — 
мауал дзы рабадон! — 
Рагсом та мæм, æзын, 
Мæ худгæ чындз æрбауайдзæн, 
Æмæ та йæм кæсынæй бафсæддзынæн. 
Уæд ма ныр цы цинæй хуысгæ 
æркæндзынæн, цы цинæй ма бадгæ ракæндзынæн! 
Гъæ, мауал рабадон, мауал рабадон!.. 
Устытæ йæм «йе-йе»-гæнгæ æввахсæй-æввахсдæр лæууыдыс- 
ты, æмæ уайтагъд сиу и сæ «йе-йе». Уæд Бигъайы ус Досыр 
хионы цыд бакодта Дзæгъианмæ, йе ’фцæджы атыхст æмæ йæм, 
цыма йыл бустæ кодта, афтæ бадзырдта: 
— Дæхиуыл фæхæц, Дзæгъиан, цард дын фестон, нырма дæ 
кæуæн бонтæ разæй сты. 
10 
Исмел цæнды сæр лæууыд æмæ хъæр кодта: 
— Уой, зиуы цæуынхъом чи у лæппуйæ дæр æмæ лæгæй дæр, 
уыдон сæ худтæ рахæссæнт! 
Хъæуы бафале, хох йæ уæхск дæлдæр кæм æруагъта, уым, 
уыцы мызгъуыр гæмæхыл хъен лæууыд фыдæлты мæсыг. Йæ 
цыппар фисыны уыцы æмраст лыгæй арвмæ фæцыдысты. Йæ 
къултæ ныммæстæг сты æмæ æдзæмæй лæууынц, æрмæст мæ- 
сыджы къул куыд фæразы æдзæмæй лæууын, афтæ... Исмелы 
хъæр-иу ыл йæхи скъуырдта мæсыгыл æмæ-иу базгъæлæнтæ — 
ахæм ницы-мацы хъæртæ цы сты уый хуызæн мæсыгæн! Мæсы- 
гæн фæдисы хъæр хъæуы, уæд базмæлы, уæд мæсыг, афтæ баз- 
мæлы, æмæ йæ сæрæй йæ цæхæр акæлы. 
Уалæ йæ тæккæ сæрыл тъæпæн фæлдæхтæй лæууы иу тъæ- 
пæн къæй, фынджы хуызæн тъæпæн æмæ фынджы хуызæн — 
дардыл. Æмæ, дам æй, мæнæ Джиголаты хæдзарвæндагæй иу ус 
уыд, æмæ, дам æй уый схаста уырдæм, мæсыджы сæрмæ. Иæ 
дзыккутæ, дам ыл æрбатыхта, стæй, дам æй раккой кодта, сугты 
’ргъом куыд раккой кæнынц, афтæ, æмæ, дам, ахæрд кодта, мæ- 
сыгæн йæ хуылфы цы зилгæ асин уыд, ууыл. 
Адæм цас æвæрæздæр уой, цас сæ авналæнтæ кадавардæр уой, 
уыйас сæ хъуыды хуыздæр змæлы, æвæццæгæн. Æндæр уанцон 
къæйы хаст нæу! Æмæ йыл æнæхъæн хъæу куы æртымбыл уой 
усæй-лæгæй, уæд æй йæ бынатæй куынæ феккуырсын кæндзыс- 
ты, уæд уыцы ус хæйрæг фестади! Ноджы, дам, ыл йæ дзыккутæ 
æрбатыхта. Æмæ диссаг уый уыд, æмæ æууæндыдысты уыцы 
ныхæстыл адæм. Куынæ сыл æууæндыдаиккой, уæд сæ раджы 
ферох кодтаиккой. Фæлæ сыл æууæндыдысты æмæ сыл уымæн 

332 
ХУЫГАТЫ СЕРГЕЙ 
æууæндыдысты, æвæццæгæн, æмæ сæ, афтæ куы уыдаид, уый 
фæндыди. Адæмы ’хсæн ахæм æнæфенгæ тыхджынтæ куы уа, 
уæд сæ зæрдæ цæуылдæр лæууы адæмæн. Уæд, цы уæззау цард 
сæ нылхъывта, уымæн дæр фæразынц. Фæлæ уæд уыцы æвæрæ- 
зæй ахæм мæсгуытæ куыд фæцамадтой?! уый цавæр лæг уыд, 
уый — уыцы æмраст тигътæ чи сыскъæрдта афтид къухæй! Уæдæ 
бирæ мæсгуытæм къæдзæх æввахс дæр никуы и, æмæ уæд æнæхъæн 
мæсыгваг дур кæцæй фæхастой, куыд фæхастой?! Науæд къæ- 
дзæхæй ахæм цыппæрдигъон дуртæ хауы?! Уæдæ уæд уыдон нæ 
уыдысты, нæ, æвæрæз, фыццагæттæ, æвæрæз нырыккæттæ сты: 
уæд исгæ кодтой уыцы стыр дуртæ мæсыгмæ, ныр та, куыд сæ 
истой, уый базонын дæр сæ уды хъару нæу. 
— Уой, зиуы цæуынхъом... 
Æниу, афтæ дзурджытæ дæр и, ома, дам, мæсгуытæ, ныр чи 
цæры хæхты, уыцы адæмы æрмдзæф не сты, уыдон, дам, хæхты 
раздæр чи царди, бирæ раздæр, уыдоны амад сты. Фæлæ, чи 
уыдысты уыцы адæм? Æмæ стæй цы фесты?! Хæйрæджытæ сæ 
ахордтой! Уæдæ афтæ дæр куыд рауадаид — æрцыдысты кæцæй- 
дæр ацы зæхмæ, мæсгуытæ йыл фæцамадтой, стæй фæстæмæ 
аздæхтысты?! Нæ, уыдон ныхæстæ сты. Афтид ныхæстæ сты 
уыдон. Науæд сæ саразæнт уыдон дæр, фæлæ сæ куыд сарæз- 
той, куыд?! Уыдонмæ мæсыгамайæн гæрзтæ уыдаид? Æмæ сын 
цы фесты, кæд сæм уыд мæсыгамайæн гæрзтæ, уæд?! Куы ни- 
куы хæхты зыны ахæмæй исты, куы никуы — быдырты. 
Æмæ сæмбæлы мæсыджы фарсыл Исмелы хъæр, нызгъæлæнтæ 
вæййы, йе згъæлæнтæ уынгты апырх вæййынц, æмæ базмæлынц 
хæдзæртты тæнæг дуæрттæ. Исмел сæм кæсы, йæ сæр йæ уæхс- 
кыл къул, афтæмæй, æмæ афтæ зыны — йæ хъæрмæ хъусы, йæхи 
хъæрмæ, ома, кæддæра куыд хъуысы йæ хъæр. Йæ сæр дæр 
уымæн æркъул кодта йæ уæхскыл. 
Хур Лæгæтты хохы рагъыл æрбатылди уыцы тымбыл, тулы- 
нарæзтæй, уым фæхæрд кодта арвы фæтæны. Стæй йæ разы иу 
сау мигъы уадздзаг фæзынд, йæхи баласта хурмæ, баныхæста 
йыл йæхи æмæ, лæгæн йæ риссаг цæст куыд бабæттай, уый хуы- 
зæн зынди хуры цæст. 
Худтæ дзуармæ хаста Исмел, уый зыдтой хъæубæсты æмæ 
змæлыди хъæу. Фæдисы змæлд нæ кодта, хъæр ничи никæмæ 
кодта, фæрсгæ дæр ничи никæй кодта. Фæлæ змæлыди уæддæр. 
Дыууæ худы кæмæн уыд, уый йæ дыууæ худæй иу хаста. Иу худы 
йеддæмæ кæмæн нæ уыди, уый та уыцы иу худ хаста. Исмел-иу 
къæссайы комыл ахæцыд, æмæ-иу худ къæссайы фæмидæг и. 
Саулох йæ рæтыд хъусджын дзабырты суади цæнды дуртыл, 
уайгæ-уайын йæ сæрæй йæ урс-урсид нымæтхуд систа æмæ йæ 
къæссайы фæцæйæвæрдта. Худ, æвæццæгæн, æрæджы систой 
худы къуыдырæй — уыцы æмыдынг æмæ æмдымбыл уыди. Ис- 
мел бавнæлдта худмæ, райста йæ. 

КЪОСТАЙЫ АВДÆН 
333 
— Æмæ ай кæдæм хастай, æвгьау нæу къæссайы тъыссынæн. 
/Ендæр худ дæм никуы уыди? 
— Уыди мæм, куыд нæ мæм уыди. Фæлæ нæуæг худ барæй 
рахастон. Дзуары бынмæ сыгьдæг худ æрвитын хъæуы. Дзуарæй 
хъуамæ аргъуыц кæна лæг. 
Исмел худ, йæ фарсмæ цы хъил дур уыд, ууыл æркодта, цыма 
йæ искæй сæрыл æркодта, афтæ. 
— Мæ къухы йæ ахæсдзынæн, къæссайы ныттæстытæ ’мæ 
пыцъцъæлтæ уыдзæн, æмæ æвгъау у. 
Фылдæр йæхæдæг хаста алчи йæ худ, фæлæ-иу дзы искæй 
худ чи ’рбахаста, ахæмтæ дæр уыди, фылдæр лæппутæ, нырма 
йæхæдæг зиуы цæуынхъом чи нæ у, ахæмтæ. — чй сæ йæ фыды 
худ хаста, чи — йæ хистæр æфсымæры, чи та — йæ сыхаджы. 
Уыдонæн сæхицæй кæй æндæр куыст æрцахста, чи та сæ бынаты 
нæ разынд. Стæй худ уырдæм алкæй бон дæр уыд хæссын, уым 
зынæй ницы уыд. Зын уыди худ дзуарæй рахæссын — дзуарæй 
йæ худ хъуамæ алчи йæхæдæг рахастаид. Исчи искæй худ рахас- 
таид дзуарæй, уый гæнæн нæ уыд. 
— Хæссынц? — къæссамæ бакасти Саулох. 
— Хæссынц. Цы ’нæ хæсгæ сын и! Цæрын сæ нал хъæуы 
Рагъыдзуары бын! 
— Æмæ ныр чи не ’рбахæсса йæ худ, уый... 
— Уый йæ цыма дзуарыбынæй нæ рахаста, цыма йын уым 
баззад, афтæ нымад цæуы. — Саулохы кæронмæ дзурын нал 6а- 
уагъта Исмел. 
Дæлдæр, Сесоты нæуæг скъæты къулы цур, лæууыди Ардзи. 
Лæууыди ’мæ къулыл йæ цæстытæ рахæсс-бахæсс кодта. Фарон 
ын йæ иунæг лæппуйы зæй фæласта Сесойæн æмæ йæ къахыл 
нал слæууыд. Ныфсы лæг уыди Сеуа. Ифтыгъд топпæй уæлдай 
нæ уыди. Сæфгæ дæр йæ фырсæрæнæй фæкодта. Фалæмæ цы- 
дысты, бабирæ сты алы ’мæ алы хъæутæй. Дзедойыл уыйбæрц 
мит ныууардзæн, уый цæмæй зыдтой! Фæстæмæ раздæхой, уый 
сæ сæрмæ нал æрхастой. Афтæмæй зæйæ тас кæй у, уый сæ 
алчидæр зыдта. Рагъмæ куы схæццæ сты, уæд, разæй чи цыди, 
уыдонæй чидæртæ фæсастысты. Чи сæ цы ’фсонæй рахæцыд 
йæхиуыл фæстæмæ, чи — цы. Уæртæ йе ’мхæрæфырт Гибыцо 
дæр, уартæ Сыгъдтыхъæуккаг, ныггуыбыр кодта æмæ йе ’рчъи- 
ты бæттæнтæ гъæйттæй рабæтт-бабæтт кæны. Хъыг уыди уый 
Сеуайæн, тынг хъыг ын уыди. Æмæ афсæрста размæ, йæ хъæр 
дæр фæцыд: 
— Тæрсгæ чи кæны, уыдон иуварс алæууæнт æмæ иннæты 
ауадзæнт! Мæн дæр ауадзут, уæдæ Батоты хæрæфырттæ иууыл 
се ’рчъиты бæттæнтæ хъуамæ бæттой ам, Дзедойы цъуппыл?! 
Куыддæр рагъæй фæуырдыг кодтой, афтæ ныггуыпп ласта 
зæй æмæ хохы фахс ахаста йемæ. 
Сеуайы ныхæстæ хъусæй-хъусмæ æрхæццæ сты Стырмæсыгмæ, 
æмæ-иу сæ Сесо, сæ сисы рæбын гуыбырæй бадти, афтæмæй 

334 
ХУЫГАТЫ СЕРГЕЙ 
йæхицæн дзырдта. Стæй сисæн йæ рæбинаг дуртæ фæиртæстыс- 
ты сæ бынæттæй æмæ йæ астæуыл æрыскъуыди сис, карды лы- 
гау. Сесойы йæ бинойнаг нал уагъта сисы рæбын бадын, æркæл- 
дзæн, дам, дыл. Фæлæ Сесо нæ саст. 
— Æркæлæд мыл, мæ дарæг-мæ уромæгыл цы зæй æрцыд, 
уымæй фыддæр уыдзæн! 
Уæд амбырд кодта лæппуты иурайсом Саулох, сис райхæлд- 
той æмæ йæ фæстæмæ ацамадтой. Уыцы дзæбæх æй ацамадтой, 
цæстытæ йыл ирвæзтытæ кодтой. 
Ардзи бирæ фæкасти сисмæ, йæ сæр дæр-иу банкъуыста, 
æхсызгон æнкъуыст-иу бакодта йæ сæр. Сесо йæхæдæг никуы- 
цæй зынд. Æмæ йын гыццыл хъыггомау уыд Ардзийæн — уыимæ 
дæр аныхæстæ кодтаид, Сесоимæ дæр, стæй йæ къæхтæ уæззау 
исгæ æмæ уæззау æвæргæ бараст и сисы рæбынты. Йæ зæнгтæй 
хъæрзыдта Ардзи æмæ сæрдыгон дæр зæнгæйттæ дардта, даргъ 
зæнгæйттæ, уæраджы сæртæй уæлдæр чи æххæсти, ахæм зæн- 
гæйттæ, фæтасæнты бынмæ баст уыдысты рæхсæн бæттæнæй, 
æмæ уæраджы къоппатæ къуыпп дардтой, цыма сын сæ мидæг 
фæйнæ холладжы гуцъула атъыстæуыд, уый хуызæн. Цæнды 
рæбын фæлæууыд, уæлæмæ скасти æмæ хъæрæй загъта: 
— Рагъыдзуар, ацы фыдæвзарæнтæ кæйдæриддæр тыххæй 
уынæм, уымæн дæ судзгæ азар йæ фæдыл бафтау! 
Афтæ куы загъта, уæд уæззау-уæззау араст и цæндыл уæлæмæ: 
абада дзы, бакæса адæммæ, искæимæ ныхас дæр акæна, æндæр 
йæ худ Саулохмæ дæр сдардтаид — æмæ йæм æруадаид Саулох. 
Куы схæццæ и цæнды сæрмæ, уæд йæ худ систа — хохаг фыс- 
дзарм худ — ранæй-рæтты фæгæмæхтæ, æмæ йæ къæссайы комы 
ауагъта. Гыццыл алæууыд, стæй, йæ фæстæ цы дуртæ уыд, уыдо- 
нæй иуыл йæхи æруагъта æмæ æхсызгон улæфт ныккодта. Уый 
бадти, Исмел æмæ Саулох лæууыдысты æмæ сæм бахатыд Ар- 
дзи: цыма сæ фынгыл бадын кодта, уый хуызæн: 
— Æрбадут, уæд уын æз амæлон, куынæ æрбадат. Дæуæн-иу 
дæ хъæр кæныны афон куы ’рцæуа, Исмел, уæд-иу сыстдзынæ. 
Уæ синтæ ахаудзысты лæууынæй. Кæд фæуыдзысты хаст нæ 
хъæу сæ худтæ — чи йæ зоны! 
Æмæ уæд æрбадтысты — Исмел дæр æрбадти æмæ Саулох 
дæр. Æмæ бадтысты æртæйæ. Сæ цуры та, йæ ком арвмæ ныд- 
дардта, афтæмæй дурты уæлæ лæууыди Исмелты стыр къæсса. 
Уыцы рæстæджы цæнды рæбын æрлæууыд иу бæгъæмзæнг лæп- 
пу. Йæ дыууæ къухы — фæйнæ худы. Йæ къæхтыл — кæйдæр 
стыр къогъодзитæ. Сæ рæхсæн бæттæнтæ сын йæ гом зæнгтыл 
уæгъд тыхт æрбакодта æмæ йæ фæдыл ласæгау кодта къогъо- 
дзитæ. Лæппу уæлæмæ цæуынвæнд нæ кодта, æмæ йæм уæд ныдз- 
дзырдта Исмел: 
— Кæй худтæ дын сты, мæ уд? 
Лæппу худтæй фыццаг сæ иуыл схæцыд уæлæмæ, стæй — сæ 
иннæйыл. 

КЪОСТАЙЫ АВДÆН 
335 
— Мæнæ уый Бисолы худ у, мæнæ уый та — Дзылыйы. 
— Æмæ сæхæдæг кæм сты? 
— Бисол кусарт кæны, Дзылыйæн та уартæ Уынгæг комы арс 
йæ цъеритæ фæтылдта, æмæ уырдæм ацыд, — загъта лæппу æмæ 
худтæ сдардта лæгтæм. Саулох дур-дур ныххызти æмæ райста 
худтæ. Æмæ та ныдздзырдта Исмел лæппумæ: 
— Æмæ, цымæ, цы кусарт кæнын æрымысыд Бисол. Стырбон 
дæр куы ницы у, æнхъæлдæн. 
— Стырбоны тыххæй нæ кусарт кæны, далæ Джотæйы хоны. 
— Кæй Джотæйы? 
— Кæй Джотæ у, уый нæ зонын. Мæнæ хæйрæджы иу ранæй 
чи сыстын кæны æмæ йæ иннæ раныл чи бафтауы, уыцы Джо- 
тæйы. 
— Уый Хутъаты Джотæ у, йæ бонæй уа, Хутъаты. Æмæ йын 
цы хорзы бацыд Бисолæн Хутъаты Джотæ, цымæ? 
— Цы, цы, Бисолтæм хæйрæг цæуы, æмæ сын ныр сæ хæй- 
рæджы æндæр искæуыл бафтаудзæн Джотæ. 
— Æндæр искæуыл а-а? — йæ ныхас даргъ ауагъта Исмел. — 
Гæр, æмæ уыцы æндæр исчи афтæ зæгъы: мæныл бафтау Бисолы 
хæйрæджы?! 
— Æмæ сæм æцæг цæуы Бисолтæм хæйрæг? — бафарста Сау- 
лох, стæй Исмел æмæ Ардзимæ фæйнæ касты бакодта. 
— Уогъ, цæуы, дам, сæм, — загъта Исмел. 
— Стæй? 
— Цы «стæй»? 
— Стæй сæм цы ми фæкæны, куы сæм æрцæуы, уæд? 
— Цы ми сæм фæкæны! Хæйрæджы митæ фæкæны, хæйрæг у 
’мæ. Сæ къуымтæ сын ныппырх кæны, ибонты та, дам, сын се 
’хсыры къæрта афæлдæхта. 
— Алæ! — йæ былтыл цыдæр худæг абадт Саулохæн. 
— Алæ у, булæ у, афтæ мын сæ фæдзырдта дæлæ сæхи Тъура. 
Лæппу лæууыди, цалынмæ лæгтæ ныхæстæ кодтой, уæдмæ, 
стæй йæ мидбынаты æрзылди æмæ уыцы стыр къогъодзитæ фæ- 
цæйласта йæ фæстæ. Æмæ ныдздзырдта лæппумæ Саулох: 
— Æмæ дын уыцы стыр къогъодзитæ кæй сты, Заза? 
— Беппийы. 
— Æмæ рæздарæнмæ нæ ацыди Беппи? 
— Ацыди. 
— Æмæ бæгъæввадæй ацыди? 
— Ницы ацыди бæгъæввадæй, йæ резин дзабыртæ скодта. 
Кæннод къогъодзитæ быргæ кæнынц æмæ йæ уæд та искуы ахас- 
той уыцы уырдгуыты. 
— Æмæ ды бæгъæввадæй цæуын дæ сæрмæ хæсгæ нæ кæныс? — 
æнкъард худт бакодта Саулох. 
— Хæсгæ кæнын бæгъæввадæй цæуын мæ сæрмæ, фæлæ мæ 
къæхтæ дурæфхæлд сты, æмæ, дурыл куы æрлæууын, уæд мын 
фæриссынц. 

336 
ХУЫГАТЫ СЕРГЕЙ 
— Æмæ дæхицæн нæй къогъодзитæ? 
— Нæй. 
— Æмæ уæм æрчъиаг нæй? 
— Ис нæм, фæлæ, дам ыл зымæгмæ фæцауæрдæм. 
— Уæдæ-иу махмæ рацу сомизæр, кæддæра дын æз цыхуызæн 
къогъодзитæ барæхсин! Рацæудзынæ? 
— Цæмæннæ. 
— Уæдæ хорз. 
Стæй ацыд лæппу, уыдон йæ фæстæ кастысты. 
— Гыццыл ма бахъæуа, æмæ йын бауайдзæф кæнон, худтæ 
нæм уырдыгæй куы сдардта, уæд, — загъта Саулох æмæ йæ сæр 
ныттылдта. — Уымæн та, бецау, дурыл æрлæууа, уый нал уар- 
зынц йæ къæхтæ. Куыдзы рæдыд нæ фæкодтаин! 
Ардзи йæ къухыл схæцыд, æркасти йæм, стæй, цыма, йæ къух 
цы фæкæна, уый нал зыдта, уыйау æй систа æмæ йæ уыцы тъæ- 
пæнæй йæ сæрыл æрæвæрдта æмæ загъта: 
— Æмбаргæ у, æмбаргæ адонæн сæ сывæллон дæр, а Кутура- 
тæн. Гъеныр ай нырма зæххæй къуыпп нæ дары, æмæ ма йын 
байхъус йæ ныхæстæм! Иу ын дзы мисхал нæ фæцудыдта йæ 
арæнтæй. 
— Уый афтæ у, уымæй раст зæгъыс. Фæлæ а Джотæ æмæ а 
хæйрæджы диссагыл ничи дис кæны сымахæй? Уæдæ ай хæйрæг 
дæ, Джотæйæн йæ мадæй нæ дæ, йæ фыдæй нæ дæ æмæ йын 
уыцы коммæгæс митæ чердæм кæныс? Джотæ загъта: ардыгæй 
сыст, æмæ сысты, Джотæ загъта: ам æрбынат кæ, æмæ дзы æрбы- 
нат кæны. Уæд уый цыхуызæн хæйрæг у! Кæнæ та йæхæдæг дæр 
хæйрæг у Джотæ! 
— Уый дын нæ зæгъдзынæн, — загъта Ардзи, стæй азылд, 
куыд бадти дурыл, афтæ. — Уый дын нæ зæгъдзынæн, — загъта 
та нæуæгæй, куы азылди, уæд, — фæлæ далæ Тандилты хæйрæ- 
джы далæ Мигъбадæн къæдзæхыл кæй бафтыдта, уымæн дын 
мæнæ мæхæдæг æвдисæн. 
— Куыд æвдисæн, ома, дæхæдæг федтай хæйрæджы? 
— Дæ мæрдтыстæн, цыхуызæн ныхæстæ фæкæныс! — фез- 
дæхти Исмелмæ Ардзи. — Уæдæ хæйрæг йæхи куы ’вдиса адæммæ, 
уæд ма уый хæйрæг у?! 
— Æвдисæн дæн, загътай, æмæ! 
— Æвдисæн уымæн дæн, Исмел, æмæ-иу, Мигъбадæн къæ- 
дзæх чи у, уым бадти уæле кæмдæр æмæ-иу бæлццæттыл дуртæ 
тылдта уырдыгæй уырдыгмæ. Гъæуый федтон мæхи цæстытæй, 
гъе. Стæй-иу бæлццæттæ Ситъаты нарæджы куыд ныттымбыл 
сты, размæ акъахдзæфы бон-иу сæ куыд нал уыди, уый дæр фед- 
тон, гъе! Иухатт иу дур рауагъта уыцы къæдзæхы сæрæй, æмæ 
ма йæ гыццыл бахъæуа, далæ Бесты Бехъойыл йæ тъæпп ма фæ- 
цæуа. — Уым йæ сæр æртхъирæнгæнæджы тылд бакодта Ардзи 
Исмелмæ. — Гæр, æмæ ды ацы комы цæрæг нæ дæ? Алчи куы 
фехъуыста уыцы хабæрттæ, уæд сæ ды куыннæ фехъуыстай?! 

КЪОСТАЙЫ АВДÆН 
337 
— Фехъуыстон сæ, цæмæннæ сæ фехъуыстон. Фæлæ мæ куыд 
бауырна! Гæр, уæдæ а хæйрæг чи у, уый Хуыцауы коммæ куынæ 
кæсы, уæд Джотæйы коммæ цæй хынцмæ хъуамæ кæса! Тæрсгæ 
дзы кæна истæмæй æмæ дзы цæмæй хъуамæ тæрса? Аргъуыц дзы 
кæна, æмæ уымæн дæр нæ зонын. 
Уыцы рæстæджы иу пыхцылсæр лæппу сгæппытæ кодта цæн- 
ды дуртыл йæ бæгъæввад къæхтæй æмæ иу цъуптыхт фæнык- 
гьуыз нымæтхуд бадардта Исмелмæ. 
— Кæй у? 
— Тъотъойы. 
— Дæлæ Тъатъусты Тъотъойы? 
— Гъо. 
— Æмæ йæ зармазаны нæмыджы тыхт цы скодта, кæд Тъо- 
тъойы у, уæд? 
— Нæ зонын. 
— Æмæ йæхæдæг кæм и Тъотъо? — бафарста лæппуйы Сау- 
лох. 
— Йæхæдæг рынчын у. Хуысгæ кæны. 
— Цы кодта? 
— Фæфыдыскъуыд, дам, дæн. 
— Цæмæй, дам, фæфыдыскъуыд дæн? 
— Цæмæй, цæ, цъерихъилæн йæ сæрвасæн дзæбæх не сцыргъ 
кодта, афтæмæй йæ сагъта. Æмæ йын нæ сагъди, стæй йын йæ 
дзыхъхъы дон ауагъта, афтæмæй йæ дзы ныццавта, цъерихъил 
ныффидар и хуылыдз дзыхъхъы, фæстæмæ ’фтауын ын нал куымд- 
та, æмæ йыл тыххæст скодта. 
— Ды йемæ уыдтæ, цъерихъил куы сагъта, уæд? 
— Ницы уыдтæн йемæ. 
— Уæдæ цæмæй зоныс, цъерихъил сагъта ’мæ нæ сагъта, 
уыдæттæ? 
— Дысон сæм цæгъдæнтæм бауадтæн, æмæ уым сæ тыргъы 
хуыссыд, йæ разы та Сарди бадти, далæ Дзимелаты Сарди, æмæ 
уымæн кодта уыцы хабæрттæ. — Лæппу куыддæр загъд фæци йæ 
ныхæстæ, афтæ ныззылди æмæ дуртыл гæппытæгæнгæ фæдæле 
и цæндæй. 
Лæгтæ иуцъус æнæдзургæйæ абадтысты. Стæй Ардзи йæ къух 
хæдзармæ ныддардта. 
— Адон бынаты не сты, а лæппутæ? 
— Бынаты сты, уæдæ кæм сты, — загъта Исмел. 
— Æмæ уæд æддæмæ куыд æнæ ракæсгæ сты? 
Исмел арф ныуулæфыд. 
— Цæмæ дзы кæсой сæ афтид дуармæ? Сæ зæрдæ сæ нæ 
хæссы. 
— Нæ, Исмел, уыцы ныхас дын зæгъынæн нæ бæззы. Уæдæ 
сыл ныр фыд æрцыди, уæд хъуамæ сæхиуыл дуæрттæ бахгæной 
æмæ сæ фæйнæ хуылфмæ ныхъхъусой?! Æмæ лæг йæ хуылфмæ 
ныхъхъусдзæн, уымæй æвзæрдæр æппындæр куы ницы и. 
22 Хуыгаты Сергей 

338 
ХУЫГАТЫ СЕРГЕЙ 
— Сæ зæрдæ сæ нæ хæссы, — нæуæгæй та загъта Исмел. — 
Нырма сæ пецы арт нæ бакодтой. Нырма сæ се скъæтмæ дæр 
ничима бакасти. Сæ хъуджы къуыдыр дæр сын махон рацъыртт 
кæны. Хизынмæ дæр сын уый аздахы сæ фосы муртæ. 
— Æмæ сæм дæхæдæг никуы бауадтæ? 
— Никуы сæм бауадтæн, кæм сæм бауадтæн! Куы сæм бацæ- 
уон æмæ мыл фæйнæрдыгæй куы скæуой, уæд стæй цы ми кæн- 
дзынæн! Бигъайы фæхъаггæдтон, æзын сæм уыимæ бацæуин, æмæ 
уый дæр æррынчын. 
— Омæ, Бигъа Хуыцауы фæдзæхст уæд, фæлæ хæдзар не ’хсæн 
куы ныххуысса, уæд нæ афтæ ничи бафæрсдзæн — алæ-ма, кæм 
уыдыстут?! 
— Уыйау ныххуыссæд дæ ницæмæ бæллæджы хæдзар дæр, 
уый куыд ныххуыссыди! 
— Нæ, нæ, Исмел, дæ рын бахæрон, иу уæзæгыл цæрут, æмæ 
дæ хæс у, бакæсай сæм, ныфсытæ сын авæрай! Науæд, уыдон 
лæппутæ сты нырма, фæлæ ма Дзæгъиан дæр сывæллон у! Ни- 
куы ницы федта?! Æмæ, зæххыл цынæ ’рцыд, ахæмæй æппын- 
дæр куы ницы баззади! 
Стæй та фæлæууыдысты сæ ныхасæй, сæ сæртæ сæ риутыл 
æруагътой, æмæ афтæ зынд, цыма сæм цæнды хуылфæй цыдæр 
хабар сыхъуыст, куы сæм сыхъуыса, уымæй кæмæн тарстысты, 
ахæм хабар, æмæ уымæ хъусыныл фесты. Уæд та базмæлыд Ар- 
дзи, цы дурыл бадти, уымæ нывнæлдта йæ дыууæ къухæй дæр, 
стæй та йæ сæр батылдта. 
— Мæгуыр йæ удыбон фæуа. Уый цы дзæбæх уыди! Дон-иу 
куы сцæйхаста, уæд-иу цыма дон нæ хаста, фæлæ-иу цардыхос 
сцæйдавта уыцы дыууæ къæртайыдзаг, уый скъæфт-иу сæ ’рба- 
цæйкодта уæзæгыл. Лæг-иу æм кæсгæйæ баззади. 
Исмел æмæ Саулох гуыбырæй бадтысты дурты уæлæ. Стæй, 
Ардзи куы фæци дзырд, уæд радзырдта æрлæуу-æрлæугæнгæ 
Исмел дæр. 
— Иуизæр нæм Дзæгъиан иу уæливых бадавта, хъæдындзджын 
кæй хонынц, ахæм уæливых. Ныр кæд быдзойад1 нæ кодта, уæд 
мæ хоры фыдæх уæд. Дæ къухы æлгътæ йын йемæ ахордтаис. 
Æмæ мæм мæ зæрдæ куыд дзуры, афтæмæй нæм æй хæсгæ дæр 
уымæн бакодта — феной йæ: мæнæ цы армыконд и мæ чындзæн! 
— Æмæ мæнæн кæрц хуыинаг куы уыди, — загъта уæд Саулох 
дæр, æмæ йæ арм йæ уадулыл бафæлдæхта. 
— Кæрц, зæгъыс, кæрц? — цыма йын йæ ныхас дзæбæх нæ 
фехъуыста, уыйау æй хъæрæй бафарста Ардзи. 
— Кæрц, зæгъын, уæдæ цы зæгъын, — сабыр загъта Саулох. — 
Ам сæм иуизæр фæдзырдтон Хъарадзауимæ, иæма нæм уыди ’мæ. 
» — Агъæца, ды йæ къухылхæцæг куы уыдтæ, нæ? 
— Бæргæ уыдтæн. Цæрмттæ уыцы бон æддæмæ раппæрстон, 
1 Б ы д з о — стæм кæрдойы мыггаг. 

КЪОСТАЙЫ АВДÆН 
339 
;сзын, хур сæ ахъара æмæ ма ссымæр уой. Уый сæ кæуылты 
ауыдта! Фездæхти сæм, æрысгæрстытæ сæ кодта æмæ мæм дзу- 
рьт, æз, дам, дын адонæй цы кæрц бахуыйдзынæн, уымæ ма, дам- 
иу фæкæс. 
Афтæ загътой фæйнæ-фæйнæ ныхасы, æмæ афтæ зынди: гыц- 
[{ыл мæрдадз байгом кодтой ам цæнды сæр æмæ дзы фæйнæ хъа- 
рæджы ракодтой. 
Стæй та ныхасыл йæхирдæм ахæцыд Ардзи: 
— Куырдадз у Бобайы хæдзар, куырдадз, уырдыгæй цы сы- 
лыстæг рацæуа, уымæй цы ’нхъæл дæ ’ндæр. Æмæ æмбисондæн 
куы баззади — кæрцгæрдæг! Сылгоймагæй кæрцгæрдæг зæгъ- 
дзынæ, уæд ма дзы хуыздæр куыд раппæлдзынæ?! Нæ комбæс- 
ты цалдæрæй зыдтой кæрц кæрдын — далæ Персиан зыдта, Къо- 
иаты Цицкайы ус, уартæ Дзесон æмæ ма Мускъелы идæдз, Коцо- 
раты Мускъелы. Ныр уыдонæй ничиуал и. Æмæ-иу кæд нæ 
цæрмттæ топтыхтæй нæ дæлæрмтты рахæсс-бахæсс кæнæм хъæуи- 
хъæу. 
Цæнды фæстæ цы къуыпп уыд, Джигола æрыхалынмæ кæй 
хьавыд, зымæгон цæрæн хæдзар æмæ скъæт кæм хъуамæ уыда- 
иккой, уырдæм фæстæты ссыди Бодзыбо. Къуыппæн йæ сæрыл 
слæууыд — бæрзонд, фæтæнуæхск — æмæ фидыдта Бодзыбо 
къуыппыл. Йæ къухы уыд нарæгчъил уæлдзарм худ, æмæ йын, 
устытæ сыхырнайыл куыд фæхæцынц, афтæ хæцыди йæ чъилыл. 
— Цы фæдæ, Исмел?! Дæ хъæр куынæуал цæуы. Фæтарстæн 
дын, кæд, æзын, йæ бикъ бафтыди фырхъæрæй, æндæр нырма 
цæуинаг нæ уыдтæн, — дзырдта къуыппы сæрæй цæндмæ Бодзы- 
6о, æмæ та-иу йæ дæндæгты къæрцц фæцыди йæ дзыхæй. Уыры- 
сы æфсады йæ дæндæгтыл цыдæр фыдбылыз сæмбæлди, азгъæл- 
дысты йын æмæ ныр кæнгæ дæндæгтæ дардта. Æвæццæгæн исты 
хъуаг рауадысты дæндæгтæ — сæ къæрцц-иу фæцыди дзыхæй, 
исты-иу куы хордта, уæд дæр æмæ-иу исты куы дзырдта, уæд 
дæр. 
Исмелæн ам цæхгæр фæзилын уыд йæ зæрды — исчи йын ам 
хъазинаг у! Ныр Уырысы æфсады уыди, уый тыххæй?!. Уæдæ 
йæ бикъ гыццыл сывæллонæн бафты, уыййеддæмæ, уый хуызæн, 
æрдæглæг чи уа, Исмелы хуызæн, уымæн ма йæ бикъ æфты?! 
Фæлæ йæ йæ бæрзæй нæ бауагъта цæхгæр фæзилын. Æмæ уæд 
йæ мидбынаты æрзылди. 
— Мæнæн мæ бикъ нæ бафтдзæн, ма тæрс, фæлæ иыр стыр 
аходæнæй ахызт æмæ ацафонмæ дæ худы быдыргъ ма сæмбæлын 
кæн бынатыл — уый æгъдау у, и?! Дзуарæй та куыд нæ аргъуыц 
кæнынц нæ иуæй-иутæ?! Æмæ йын табу уæд, фæлæ Рагъыдзуар 
фæхъызын дæр зоны. 
Бодзыбо къуыбырыл æруади æмæ цæндыл фæхæрд кодта. 
— Тобæ, тобæ, Исмел, кæдæм нæм хъызын кæныс Рагъыдзуа- 
ры?! — загъта Бодзыбо цыдæр æнæмæт хъæлæсæй æмæ, йæ къу- 
хы цы худ уыди, уый бадардта Исмелмæ — Абречъы худ у, дæлæ 

340 
ХУЫГАТЫ СЕРГЕЙ 
Бугьаты Абречъы. — Стæй сæвнæлдта æмæ йæхи худ дæр систа 
йæ сæрæй. Йæхицæн салдаты худ уыди Бодзыбойæн, базæронд 
и, йæ ныхы къеп йæ астæуыл асаст, æмæ йæ ныхыл æркъул 
вæййынц къепы дыууæ æрдæджы фæйнæрдыгæй, уæддæр æй 
дары, сæрд дæр æй дары, зымæг дæр æй дары. 
Ардзи уæлæмæ скасти Бодзыбомæ. 
— Æмæ йæхицæн къæхтæ нал и йæ сыдзыл Абрекъæн? 
— Куыройы бын бабырыд, йæ нартхоры къæрмæг ын фез- 
гъæлдта куырой кæмдæр, æмæ, гæдыйы лæппыны хуызæн ныц- 
ци, афтæмæй бады сæ дуармæ. 
Ардзи йæм уæззау-уæззау базылдта йæхи. 
— Гæр, æмæ афтæ гæдыйы лæппыны хуызæн цы ныцци, æмæ 
йæ хæлаф раивынæн нал уа?! 
Æмæ йæм бадзырдта Бодзыбо: 
— Худæгæй марыс, Хуыцауыстæн, Ардзи! Нæй йын, нæй, цæ- 
мæй раива йæ хуылыдз хæлаф, уый йын нæй. Йæ уæлæ чи и, 
уымæн дæр йæ зæхх нал зыны — æмпъузæнты бын фæци: 
Æмæ ныр та Исмел бадзырдта Бодзыбомæ: 
— Бадгæ цæмæннæ æркæныс? 
— Далæ мын Тикъо мæ æфтаугæтæ ахаста æмæ сæ фæстæмæ 
нал хæссы, афтæмæй æнцойбон мæ зæрды Уанеимæ цæуын и, 
æндæра бæргæ абадин. — Стæй та Ардзимæ аздæхта йæ ныхас 
Бодзыбо. — Знон далæ Хыбайы ус сæ дуармæ кæйдæр хæлаф 
æмпъызта сæ лæппутæй. Йæ разы алæууыдтæн æмæ мын хъæс- 
тытæ кæнынмæ фæци, цыма йын цæттæ уыдысты йæ хъæстытæ 
развæлгъау, уый хуызæн. Æмæ, дам, æмпъузæн куы уаид лæджы 
къухы, уæд, дам, æмпъузын цы хъæуы! Фæлæ, дам, кæцæй 
æрцæуа æмпъузæн, дæ зæронд дарæс, дам, куынæ æппарай, уæд? 
Æмæ мæм кæд кæуын не ’рцыди, уæд мæ Хуыцау ласгæ мард 
фæкæнæд искуы иу дард ранæй! Æмпъузæйнаг чи у, уымæн дæр 
йæхи æмпъузгæ кæнæм, æмæ кæцæй æрцæуа æмпъузæн?! 
Лæгтæй ничи ницы загъта Бодзыбойы ныхасмæ, уый хъыгго- 
мау уыди Бодзыбойæн, æмæ сын цыма фыдæнæн ми кодта, уыйау 
сын ноджы радзырдта: 
— Дæлæ Гитъеты дуармæ бæхджын балæууыд, Дзахоты Ги- 
тъеты дуармæ. Ныр, а Гитъе чи у, уымæн йæ хæлафы скъуыдтæй 
йæ буар разын-разын кæны алырдыгæй. Куыд акæса æддæмæ?! 
Сæ сæрæн ницуал зыдтой йæ бинойнаг Осианимæ æмæ рынчы- 
нæфсон скодта Гитъе, схуыссын æй кодта тæрхæгыл Осиан æмæ 
йæ нымæтæй бамбæрзта, афтæмæй йæм бакодта уазæджы æмæ 
хъæрзгæ-хъæрзын ныхас кодта лæгимæ Гитъе. Ныхас кодта æмæ 
тарсти, хъæрзын дзы куы ферох уа, уымæй. Гъеныр Гитъейы 
тæригъæд хъуамæ зæххыл бацæуид! Зæххы былтæй ма акæлид 
• Гитъейы тæригъæд хъуамæ?! 
Рæбынæй, мæсыджы ’рдыгæй, иу халон ратахти, йæ базырты 
кæрæттæ цыма ихсийгæ бакодтой, уый хуызæн хъыгъырытæ- 
мыгъырытæй зындысты, афтæмæй сæ мæстæймарæгау атил-атил 

КЪОСТАЙЫ АВДÆН 
341 
кодта лæгтæм. Æвæццæгæн, цæндыл абадынмæ хъавыд, фæлæ, 
исгты куы федта цæндыл, уæд ма йыл куыд абадтаид! Азылд 
æмæ фæстæмæ мæсыджы ’рдæм атахт. Лæгтæ йæ фæстæ кастыс- 
•|-ы, кæсын сæ нæ фæндыд йæ фæстæ, афтæмæй. 
— Сæгьысыкъайау нæ батъыстæуыди ацы хæхты цъассы æмæ 
дзы æххормаггуыбын æмæ гомгæрццæй тонæм нæ царды бонтæ, — 
•тгъта Бодзыбо æмæ фæйнæрдæм мæсты дзагъултæ акодта, йæ 
дæндæгты къæрцц дæр та фæцыд. 
Ардзи йæм уæлæмæ скасти. 
— Ма та райдай, æз дæ мæрдты уазæг! — Стæй Бодзыбойы 
фæуагъта æмæ Саулохмæ аздæхта йе ’нгас. — Уæдæ фæцæуы, 
æрцæуы æмæ та — ацы хæхтæ! Абрекъæн йæ куырой фезгъæлд- 
та, æмæ аххосджын — нæ хæхтæ, Гитъейæн йæ хæлафы сыдз 
алæзæрд — æмæ уый дæр нæ хæхтæ! Хæхтæ фидар сты, алцыдæр 
бауромдзысты — скæс-ма сæм, кæддæра цæййæстæ сты! 
Бодзыбо йæ сæрмæ сæвнæлдта, æвæццæгæн, йæ худы къепыл 
æрхæцынмæ хъавыд, æнæуи йыл куыд æрхæцы, афтæ, фæлæ 
худ сæрыл куынæ разынд, уæд йæ сæр аныхта. 
— Стыртæ сты! Цы ма мæ хъæуы, кæд стыртæ сты, уæд! Хур 
æрбакæсын нæм нæ уадзынц, уый дын сæ пайда! 
— Акæс гъеныр ай ныхæстæм æмæ — гъа! — хъæрæй загъта 
Ардзи æмæ аздæхти Бодзыбомæ. — Далæ Уырысы куы уыдтæ, 
уæд уымы быдырты цæрджытæй нæй мæгуыртæ? 
— Цæмæннæ дзы и! — фездæхт Ардзимæ Бодзыбо. 
— Æмæ уыдонæн дæр нæ хæхты аххос у, мæгуыр кæй сты, 
уый? 
— Куыд сын у нæ хæхты аххос? 
— Уæдæ хæхты аххос æмæ быдырты аххос нæу, нæ, нæ мæ- 
гуыр. Æндæр цыдæр дзы и — цардмæ адæмы хъæрыл уагуагъд 
кæй нæ цæуы, уым и йæ аххосаг, уым. Цардмæ дæр, дæ куы- 
роймæ куыд æруадзай уаг, афтæ æруадзын хъæуы уаг, гъе! — 
Ардзи йæ æрмттæ фæуæлгоммæ кодта йæ уæрджыты уæлæ — 
стыр саубын æрмттæ, бирæ хор кæмæй фæравгæ-бавгæ кодтой, 
йæ былтæ кæмæн баихсыдысты, ахæм кæфойы хуызæттæ уыды- 
сты йæ æрмттæ. — Æмæ, дам, нæ хæхтæ æмæ, дам, сæгъы сыкъа! 
Уæд куыд сæгъы сыкъа, чердæм сæгъы сыкъа уæд! — аздæхти та 
Ардзи Саулохмæ. Æмæ йæ бамбæрста Саулох — уый дæр исты 
куы зæгъид, Саулох дæр, афтæ фæндыди Ардзийы. Æмæ загъта 
Саулох: 
— Хуыцау ма зæгъæд, æмæ, лæг райсом йæ дуарæй ракæса 
æмæ хæхтæ ма фена! Уæд цы ми кæндзысты йæ цæстытæ æмæ 
йæхæдæг дæр цы ми кæндзæн уæд? Йæ богъ нæ фæцæудзæн, 
æргæвдгæ кæй фæкæнынц, уыцы галы богъ куыд фæцæуа, афтæ?! 
Æмæ йæм Бодзыбо фæкъæпп кодта: 
— Уæд быдыры адæм куыд нæ богъ-богъ кæнынц. 
— Быдыры адæм, чи зоны, богъ кæнын нæ зонынц. 
— Нæ зонынц, уæдæ! 

342 
ХУЫГАТЫ СЕРГЕЙ 
— Уый хъазгæ кæнын, — бахудти Саулох. — Фæлæ мæм хæхтае 
куыд кæсынц, уый зоныс? Гæнæхты хуызæн мæм кæсынц, мæнæ- 
иу нæ фыдæлтæ цæрынæн дæр æмæ хæцынæн дæр кæй арæзтой, 
ахæм гæнæхты хуызæн. Æмæ лæг йæ гæнах куыд нæ хъуамае 
уарза?! Уæдæ цы хъуамæ уарза лæг йæ гæнахæй фылдæр?! 
Æмæ Саулохмæ уæззау-уæззау базылдта йæ сæр Ардзи. 
— Уæдæ хæхты куыд фидауы цард, афтæ кæм хъуамæ сфи- 
дауа! Цы ныхæстæ мын кæнут?! Хæхты цы фæздæг ныллæууа 
ердойæ, — кæм ссардзынæ ахæм фæздæг, дунейы куы фæзилай, 
уæддæр! Æмæ хæхтæ куы раулæфой! Æмæ быдыры бæстæтæ 
дæр хæхты улæфтæй куы цæрынц, кæд мæ фæрсут, уæд! Афтæ 
исты амонд мæн уæд, æмæ уым цард куыд ыссымæр уаид, хæхтæ 
сын куынæ уаиккой, уæд! 
Стæй та фæсабыр сты лæгтæ. Афтæмæй сæ цыма алкæмæ 
дæр дзурын цыд, афтæ зынди. Æмæ та йæ къухтæ базмæлыдыс- 
ты йæ уæрджытыл Ардзийæн. 
— Æвзæр цæрæм! Æмæ хорз цард цы у? Бирæ бахæр æмæ 
хъарм кæрц скæн дæ уæлæ — уыййеддæмæ ницы и царды?! Нæннæ, 
ис ма дзы цыдæр, æддæмæ къуыпп чи нæ дары, ахæм цыдæр, 
æмæ цард уымæй цард хуыйны, уымæй! Æндæрæбон дæлæ нæхи 
Падотæм ныууадтæн, тæскъ бийын мæ хъæуы æмæ мæм, æзын, 
кæд Бутæ фæкæсид. Хæйрæджы цæстытæ нæ сараздзæн йæ дыууæ 
къухæй, уыййеддæмæ цы нæ сараздзæн бæстыл, ахæмæй ницы и. 
Ныр бады Падо сæ фынгыл рæбынæй, йæ разы иу стыр тæбæгъы- 
дзаг пецыфых картофтæ, уыцы дзæбæх бурачъи фых, æмæ сæ 
уары бинонтыл Падо. 
— Картофтæ уæрста? — бафарста Бодзыбо. 
— Картофтæ уæрста, уæдæ сызгъæринтæ уæрста! 
— Гæр, æмæ сæ кæдæм уæрста! Картофтæ сты, æрæвæр сæ 
æмæ сæ бахæрой! 
— Нæ, дæ рын бахæрон, нæ, Бодзыбо! Картоф бахæрынæн 
дæр уаг æмæ æгъдау хъæуы. Уæд ма йыл цыдæр бафты, карто- 
фæй йæ ахъаззагдæр чи кæны, ахæм цыдæр. Уæд фарсыл дæр 
хуыздæр хæцы, йæ ахъаз дæр хуыздæр у уæд. Æмæ Падо æвæ- 
рæз лæг нæу, фос дæр æм йæ фаг и, хорхъуаг дæр мæнæ-мæнæ не 
свæййы. Стырбон кусарт акæны — къатыбон та æдахс хæринæгтæ 
ахæрынц. Ныр бинонтæм бакæс æмæ сæ уадулты туг хъазы гыц- 
цылæй-стырæй. Хæрд фесты æмæ стыртæй алчи йæ куыстмæ 
бавнæлдта, гыццылтæ уынгмæ апæр-пæр кодтой хъазынмæ. Уый 
дын хорз цард æмæ æвзæр цард. 
— Нæуæг картофтæ уыдысты, Падо кæй уæрста, уыдон? — 
бафарста æрæджиау Исмел. 
— Цæмæн уыдысты нæуæг картофтæ, цæ? — бабустæ кодта 
Ардзи. — Нырма нæуæг картоф кæм и? 
— Æмæ ма зæронд картоф кæм и?! 
— Æз дæр Падойы уымæй бафарстон, æмæ, дам, Бутæ уæр- 

КЪОСТАЙЫ АВДÆН 
343 
мытæ афтæ сарæзта, æмæ, дам, сæ уартæ Майрæмыкуадзæнмæ 
æндæргъуызон дæр нæ кæны картоф. Уым мæм сæн æрдавтой, 
æртæ сыкъайы дзы бануæзтон æмæ мæ зæрдæ хурварс абадти. 
Кæцæй æрхастат ацы сæн? — фæрсын сæ. Æмæ худы Падо. Уалæ, 
дам, Фугæджынæй. Уый кæд нæ уыди къабузæджы сæн. Фугæ- 
джынæй æрæмпъыхта къабузæг ацы Бутæ æмæ, сæнæфсирæй куыд 
дуцай сæн, афтæ дзы æрдыгъта. Æмæ нæ хъæдтæ къабузæгæй 
сæфт сты, æмæ уæ кæй хæдзары и, агъæца, уый хуызæн дзæбæх 
сæн?! Уæдæ, нæ зонæм, нæ, æмæ уый зæгъæм. Хæхтæ! Хæхтæ 
нæм сæ армыл дарынц сæ бæркад — мах æй райсын нæ зонæм, 
æмæ йæ райсын кæй нæ зонæм, уымæй дæр хæхтæн сæхи азым- 
джын кæнæм. 
Æмæ та фæсабыр сты лæгтæ. Афтæ абадтысты, æмæ та баз- 
мæлыдысты йæ къухтæ йæ уæрджытыл Ардзийæн. 
— Æмæ, дам, сæгъысыкъа! Уæд ацы стыр хæхтæ æмæ, дам, 
сæгъыскъа! Уæдæмæ лæг хъуамæ фыццаг йæ ныхас баууила, стæй 
йæ уыйфæстæ зæгъа! 
Уæд сыстад Исмел, йæ тъæпæн æрмттæ йæ былты кæрæтты 
авæрдта æмæ йæ хъæр нæргæ ацыд хъæуы сæрты: 
— Уой, зиуы цæуынхъом чи у лæгæй дæр æмæ лæппуйæ дæр, 
уыдон сæ худтæ рахæссæнт! 
11 
— Кæдæм фæцæуыс, кæ, уæртæ лæппу? — æнæнхъæлæджы 
фæцыд мады ныхас, æмæ лæугæйæ аззад Хъарадзау. Афтæ куы 
алæууыд, уæд йе ’ргом азылдта, тæрхæгыл рæбынæй, мад кæм 
фæхуыссы, уыцырдæм. Уый куы зыдтаид, æмæ фынæй нæма у 
мад, уæд уал фæлæууыдаид. Æниу, фынæй, æвæццæгæн, æппын- 
дæр никуыуал вæййы. 
— Фынæй цæмæннæ кæныс, дзыцца? — мады фарстæн дзуапп 
нæ радта, афтæмæй бафарста йæхæдæг Хъарадзау. 
Дзæгъианæн йæ улæфæнты мынæг æхситт фæцыд, æвæццæ- 
гæн та арф ныуулæфыд. Уæдæй нырмæ афтæ кæны — исты дзу- 
рынмæ хъавы, уæд уал хъуамæ арф ныуулæфа æмæ уæд улæ- 
фæнты фæсус æхситт дæр фæцæуы. Лæппутæ кæсгæйæ базза- 
йынц кæрæдзимæ. 
— Гъæ, уæд мæ фынæй фæкæной, мæнæн мæ артыл дон чи 
ауагъта, уый ахсджиæгтæ! — Мад фæлæууыд йæ ныхасæй, æмæ 
фæфæнд кодта Хъарадзау — ацæуа! Фæлæ та уæдмæ райхъуыст 
мады ныхас: 
— Афтæ ма иу фæстæмæ фæкасты бæрц ма авæрон мæ цæс- 
тытæ кæрæдзийыл, æмæ уæд та нæ чындз æрбалæууы мæ разы. 
Уыцы хæрзконд æмæ хæрзуынд вæййы, æмæ йæм ныр мæ фаг 
фæкæсдзынæн, куы фæзæгъын, уæд фехъал вæййын. Гъæ, мæ уд 
ын дыууæ дзабыры феста, дыууæ цæфхадджын дзабыры, æмæ 
сæ гуыртгуыртгæнгæ рацу-бацу кæна дзæнæты фæндæгтыл! 

344 
ХУЫГАТЫ СЕРГЕЙ 
Хъарадзауы зæрдæ бауынгæг и мады ныхæстæм æмæ батагъд 
кодта; 
— Мæн дæр нæ ахсы хуыссæг æмæ, æзын, гыццыл æдде аба- 
дон уæлдæфмæ. 
— Абад, абад. Æцæг, фæстиат ма ныуу. Райсом уын, йед куы 
феста, уæддæр уæ кæрстытæм æнæ цæугæ нæй. Афонмæ сæ хур 
систа, цы ма сæ баззадаид. Ссивинаг дзы ницыуал уыдзæн, афтæ 
сæ сагæйттæй кæд байстытæ кæнат иурæттæм-иурæттæм æмæ сæ 
уымæлæй куынæ æрхуытæ кæнат, уæд уын кæрæдзийыл нал 
фæхæцдзысты. 
— Хорз, — загъта Хъарадзау, кæд аирвæзид, кæннæуæд æфсы- 
мæртæ дæр куы райхъал уой, уæд сын уыдон дæр фæйнæ-фæйнæ 
дзырды ма баппарой сæ ныхасмæ, æмæ уæд фæстæмæ баздæх дæ 
уатмæ! 
Фæцыди та уыцы мынæг æхситт, — цыдæр зæгъынмæ ма хъа- 
вы мад, змæлгæ дæр бакодта йæ хуыссæны. Æмæ йæ тагъддæр 
куы зæгъид! Кæннæуæд йæ пысултæ йæ уæлæ сты, уый куы 
базона — цы нæ базондзæн мады зæрдæ! Æмæ нал бафæрæзта 
лæууын — йе ’рмифицаугæ цыдæй бараст и дуармæ, æддæмæ куы 
ахызт, уæд æрлæууыд — уæд та баздæхид фæстæмæ. Цыдæр 
зæгъинаг ма йын цыма уыд, æмæ йын æххæст уый дæр куы загъ- 
таид! Кæннæуæд ма йын æй кæд зæгъдзæн! Æмæ баздæха. Хæ- 
дзар талынг у, саудалынг, æмæ, кæд нæ базонид, йæ цухъхъа 
дæр конд у, йæ рон дæр баст у. Фæлæ йæ куы базона, уæд та?! 
Нал баздæхт фæстæмæ. Цæндмæ бараст æмæ йæ къæхтæй 
дур дуры уæлæ сгаргæ схызти йæ сæрмæ цæндæн æмæ уым 
æрбадт. 
Æнахуыр талынг уыди ком. Цыма иууыл йæхи талынг нæ уыди, 
фæлæ йæм цыма иннæ кæмттæн дæр æрбакалд сæ талынг — сау 
талынг æмæ бæзджын талынг, улæфын дæр чи нæ уагъта æмæ 
фæсонтыл дæр чи æнцади, ахæм талынг. Уæд-иу цыфæнды та- 
лынг уыдаид, хæхты нывтæ-иу ахста цæст, ныр цыма сæ кой дæр 
нал и хæхтæн. Æрмæст ма талынг баззади бæстыл, æндæр ницы. 
Нырма, дам, йæ худ дзуары и. Йæ нымæтхуд. Æмæ, цымæ, 
йæ нымæтхуды быдыргъ цæмæ æрвыста дзуармæ? Йæ уæлдзарм 
худ цæмæннæ арвыста? Уæд дзуары бынмæ худ æрвитыс æмæ де 
’взæр худ арвитай, дæ дзæбæх худ ма арвитай, фæлæ! Кæд ын 
сæфынæй тарст, ома хорз худ у æмæ. Фæлæ дзуары куыд хъуа- 
мæ фесæфа худ? Дзуарæй алчи йæхи худ хæссын куынæ уæнды, 
уæд дзы исчи искæй худ хæссы?! Кæд ын рæмпæджытæй тар- 
сти? Æмæ дзуары рæмпæг цы аразы! Уый йын Исмел загъта, йæ 
худ ма дзуары и Тъотъойæн, уый. Знон сæм Хуындæгонимæ ба- 
цыдысты, карк аргæвстой æмæ сын æй афтæ цуайнаджы бахас- 
той æд бас-æд æндæр. Фæхатыдысты сæм, фæхуыппытæ сын 
кæнын кодтой басæй. Лæппутæн дзидзатæй дæр атъыстытæ код- 
та сæ дзыхты Исмел, æмæ-иу сæ кæй дзыхы атъыста дзидза, 
уымæ-иу йæхи фæтызмæг кодта: 

КЪОСТАЙЫ АВДÆН 
345 
— Афтæ нæ вæййы, нæ! Уæдæ ныр нæхи ныццæгъдæм? Æмæ 
куыд ныццæгъдæм нæхи?! 
Хъарадзау сæ фæстæ рахызт, Хуындæгон аразæй æмæ йæм 
уæд раздæхт Исмел: 
— Уый уыди, æндæр мæ никæй тæригъæд хъæуы. Йæ худ дæр 
уым лæзæры нырма. 
Иннæтæй алчи æрхаста йæ худ. Ссыд æм æмæ йæ æрхаста. 
Æмæ, йæ цæсгом сыгъдæг кæмæн уа, уымæн цы ’рхæссын хъæуы 
йæ худ! Ссу дзуармæ, «табу дын уæд» ын зæгъ, дæхæдæг ранцай 
æмæ рафардæг кæн дæ худ. Фæлæ йæ цæсгом сыгъдæг кæмæн 
иæ уа, уый та цы цæсгомæй хъуамæ балæууа дзуары бын æмæ цы 
цæсгомæй бавнала йæ худмæ! Æмæ не суæндыд Тъотъо. Рынчы- 
нæфсон скодта. 
Иуафон бафиппайдта Хъарадзау — йæ уæнгтæ æруæззау сты 
йæ уæлæ. Афæнд кодта: сыста ’мæ ацæуа. Фæлæ, йæхиуыл схæ- 
ца, уый йæм нæ цыд, æмæ бадти. Бадти, æмæ, уалæ дзуармæ 
ссæуæн лæзгъæры, иу стыр къæссайы бын ныггуыбыр, афтæмæй 
фæцæуы Исмел. Къæсса — йæ тæккæ дзаг, æмæ йын æрмæст йæ 
иу хъусыл хæцы, æмæ йæ куы иуæрдæм ахæссы къæсса, куы — 
иннæрдæм. 
Стæй йыл Джигола ’рбамбæлди. Сæхи Джигола. Уый та дзуа- 
ры ’рдыгæй æрцæйцыд. Йæ цæвæг — йе уæхскыл, æвæццæгæн та 
дзуары алыварс уыцы цæппæлгътæ1 карста. Зын кæрдæн сты, 
фæлæ сæ кæрдæг хъæдурхос хæццæ у æмæ йæ къæфгæ кæнынц 
фос. Алы аз дæр сæ Джигола ныккæрды. Хæрзкарст сæ ныккæ- 
мы. Хæрзыссывд сæ æркæны, стæй сæ дзуары бын уыцы лæнчы 
рæсугъд цъери самайы, æмæ сфидауы дзуар дæр æмæ йæ алыварс 
дæр. 
— Цы дын и уыцы къæссайы, мæ уд? — фæрсы Исмелы Джи- 
гола. 
— Худтæ, худтæ! — цыдæр разæнгард æмæ хъæрæй дзуры 
Исмел. 
— Æмæ сæ кæдæм хæссыс, дæ гыццыл фыд Кæкусайыстæн? 
— Худæджы фæрстытæ кæныс, Джигола, Хуыцауыстæн. Уæдæ 
худтæ кæдæм фæхæссынц, уый нæ зоныс?! — дзуры та хъæрæй 
Исмел, æмæ Хъарадзау дис кæны — уæдæ Исмел уай æмæ афтæ 
хъæрæй дзурай! 
— Дзуармæ-æ? — тынг ныддис кодта Джигола æмæ йæ ныхас 
даргъ ауагъта. Уæдæ афтæ бадис кæнай æмæ дæ ныхас даргъ ма 
ауадзай, уый гæнæн куыд и! — Фæлæуу-ма, Исмел, æмæ худ 
афтæ уæззау у, куынæ сæ фæразыс? 
— Гæр, æмæ, худ куыд уæззау у, уый кæд нæ зоныс, уæд кæм 
базæронд дæ?! Худæй уæззаудæр æппындæр ницы и, æппын, 
кæд мæ фæрсыс, уæд. — Уыцы ныхас куыддæр загъта Исмел, 
афтæ йæ уæрджытæ йæ быны ацавта, къæсса йæ сæрты ахауд, 
1 Цæппæлгътæ — къуыппытæ-дзыхъхъытæ бынат. 

346 
ХУЫГАТЫ СЕРГЕЙ 
йæ комæй иу худ рагæпп кодта, иу нарæгчъил сау худ æмæ тылд 
радта уыцы уырдыджы дæлæмæ. Уæд Исмел фестад, хæбæцц 
алæууыд, йæ тъæпæн æрмттæ йæ дзыхы кæрæтты авæрдта æмæ 
ныхъхъæр кодта! 
— Гъе-гъе-гъей! Худ фæтулы, Тъотъойы худ фæтулы, фæлæ 
дзы уæхи хъаггæнут! — хъæр нæргæ ацыди, цыма арв фæд-фæ- 
дыл цалдæр нæрды ныккодта, уый хуызæн. 
Хъарадзау йæ сæр ныттылдта, йæ къух базмæлыд æмæ, хъа- 
майы фистоныл куы фæхæст, уæд æрсабыр къух. Стæй цыди 
уыцы талынг уынджы æмæ хъуыды кодта: Æмæ Тъотъойæн ахæм 
сау худ куынæ и. Иу ын хъусджын худ и, йæ сæрак æддæмæ 
кæмæн у, ахæм хъусджын худ, иннæ та йын нымæтхуд и. Фæ- 
ныкгъуыз нымæтхуд. Æмæ уæд уыцы худ Тъотъойы цæмæн хуыдта, 
цымæ, Исмел? Стæй дзы цæмæй тарсти адæмæн? Цæмæн сæ дзы 
хъаггæнын кодта сæхи? Дæлæмæ дæр, уæлæмæ дæр худы йед- 
дæмæ куы ницы уыд! Балсæджы Цалх куынæ уыди, Нарты Со- 
сланы уæрджытæ чи ахауын кодта, уыцы Балсæджы Цалх, æмæ 
уый куынæ рацæйтылди дзуары къуыппæй! Стæй йæ цыд сабыр- 
сабыр ахаста æмæ бынтондæр æрлæууыд: фæлæуу-ма æмæ уый 
фын куы уыди, фын! Фыны куы рацæйтылди уыцы нарæгчъил 
худ дзуары бынæй. Æмæ фыны куы хъæр кодта Исмел дæр. 
Æмæ уыдон дæр фыны хуызы куы ауадысты йæ цæстыл — Ис- 
мел къæсса куыд фæцæйхаста, уый дæр, æмæ йыл Джигола куыд 
амбæлди, уый дæр. Уæдæ фынæй аци, фынæй сæ дурты цæндыл, 
æндæр дзы ницы уыд. Уым бадти дурты цæндыл æмæ афынæй. 
Худ дæр фыны рацæйтылд, уыцы нарæгчъил сау худ. Æндæр, 
фын куынæ уыдаид, уæд дзы цæмæй тарстаид адæмæн Исмел? 
Худ у, тулы æмæ тулæд, чи йæ нæ уадзы? Фæлæ фын уыди 
’мæ!.. 
12 
Тъотъойæн йæ уæнгты цыдæр тас бабадти, æмæ рызтысты йæ 
уæнгтæ — нал æрбадын фæрæзта, нал — æрлæууын. Фыццаг цал- 
дæр боны сабыр уыди йæ зæрдæ — йæхæдæг нал и, æмæ йыл 
комдзог чи хъуамæ рацæуа! Æниу æй йæхæдæг дæр кæнæ базыд- 
таид, кæнæ — нæ. Цæмæй йæ хъуамæ базыдтаид, дзургæ йæм 
уый ницы скодта ’мæ æндæр. Уæдæ йæ уынгæ дæр куыд фæкод- 
таид уыцы талынг сæгъдоны! Ницы йæ фæкодтаид уынгæ дæр. 
Стæй схъæл лæугæйæ аззади Тъотъо, йæ цонг уæлæмæ сæппарæ- 
гау кодта. Намæ цы ’рцыди, цы не ’рцыд, ахæмæй?! Никуы ни- 
кæй чындзмæ бахъуызыдæуы?! Æмæ дзы бæстæ фесæфы?! Асу- 
су-бусу кæнынц устытæ, сæ митæ кæнын дæр нæ ныууадзынц, 
«афтæмæй, хæдзæртты дæлбазырты, æмæ ууыл ахицæн вæййы 
хъуыддаг. Иу худ дæр ничи æрæмбырд кæны æмæ дыууæ дæр. 
Далæ Мыстъулты чындзмæ Мисхалаты Сосыбе куы бахъуызы- 
ди, уæд цæмæннæ хаста хуыскъæфцæг Исмел сæ къæсса Джиго- 

КЪОСТАЙЫ АВДÆН 
347 
латы цæнды цъупмæ?! — Уым йæ хъуыдытæ фескъуыдысты æмæ 
сагъдæй аззад: нæй, нæ йæ ныууадздзысты æнæ фыдбылызæй. 
Лидзын хъæуы. Уартæ фалæмæ. Хуыздæр гæнæн нæй. 
Рудзынджы раз лæууыд æмæ æддæмæ касти. Уынгæ ницы 
кодта, фæлæ уæддæр касти. Касти æмæ хатыдта, йæ уæнгтæ куыд 
ризынц, уый, фæлæ сын йæ бон ницы уыд æмæ сæ ныхъхъуытты 
уагъта — уадз æмæ ризой! Лæууыди æмæ, æвæццæгæн, ризгæ 
кæй кодтой йæ уæнгтæ, уый тыххæй архайдта йæхи рæстытæ 
кæныныл: ныддиссаг æй кодтой! Æмæ-иу Сосыбе куы ануæзта, 
уæд-иу йæхæдæг дæр куы кодта, Мыстъулты чындзмæ куыд ба- 
хъуызыд, уыцы хабæрттæ. Æмæ-иу ыл куы ’ртымбыл сты лæп- 
нутæ æмæ-иу сæ дзыхтæ дæр куы бахæлиу кодтой, афтæмæй-иу 
æм куы хъуыстой. Фыццаг, дам, йæхимæ фæлæбурдта, йæ зæр- 
ды, дам, æвæццæгæн, хъæр кæнын уыди. Фæлæ, дам, æй мæ 
хъæбысы куы æрæууæрстон, уæд, дам, мæ цæнгтыл ауындзæгæй 
аззади. Стæй, дам-иу мæ быны уыцы æхсызгон улæфтытæ æмæ 
тæрк змæлдтытæ куы скодта, уæд, дам-иу мæ уд зæддоны зæрин 
дуæрттыл йæ базыртæй тъæпп-тъæпп куыд нæ ралæууыдаид! 
Йæхæдæг дæр æм хъуыста Тъотъо кæддæр, æмæ йæм стæй 
гæхудыйæ йæ былы цъæрттæ æхсынгæ фæцыд сæхимæ. Æмæ, 
дам, нæуæг чындзы дзæбæх æрбалхъывдтытæ кæнын фæхъæуы, 
дзæбæх æмæ, дам, Къопа цы хъуамæ æрбалхъывдтытæ кæна — 
касыстауæны хуызæн! 
Уæд цæмæннæ рахаста се стыр къæсса Исмел Джиголаты 
цæндмæ æмæ йæ цæмæннæ байдзаг кодта адæмы худтæй! Иу худы 
кой дæр ничи скодта. Æниу уый цы — Мыстъулты чындз! Йæ 
мондæгтæ суагъта Сосыбейы бын æмæ боны ’рцыдмæ адджын 
фынæй фæкодта. Уый та уартæ Хурмæкæсæн къæдзæхæй йæхи 
раппæрста. Уыцы тæккæ ратахти уыцы сыгъдоны сæгъдонæй æмæ 
хъæргæнгæ ахаста йæхи комы хъæлæсмæ. Базыдта йæ йæ хъæ- 
рæй — фæцæуы æмæ йæхи удæгасæй нал ныууадздзæн. Зыдта 
йæ, куыд нæ йæ зыдта! Фæлæ йын цы йæ бон уыди! Уый æндæр- 
гъуызон уыди. Æппындæр никæй хуызæн уыди — чызгæй дæр 
никæй хуызæн уыди æмæ чындзæй дæр. Уæд уыцы æндæргъуы- 
зонæй цæмæ хаудта а Джиголатæм?! Сыгъд æмæ уырыд кæй сты, 
уый йæм нæ фехъуыст? Нæ йæм фехъуыст, уæдæ! Уæддæр ра- 
цыд, рацыд, нæ ныллæууыд, æмæ сæм смидæг и. Æниу сæхæдæг 
дæр никæй хуызæн сты, цы йæхæдæг, цы йе ’фсымæртæ. Кæр- 
дзын сын бахæрынмæ нæй, дон — баназынмæ, афтæмæй сæ чи 
рацæйцæуы, уый цыма цæуынæй никуы бафсæст, уый цыд хъуа- 
мæ кæна! 
Тъотъо лæууынæй фæллади, фæлæ бадын нæ бафæрæзтаид, 
уый зыдта, йæхи æруадза, æрхуысса, уый та йæм æппын нæ цыд, 
æмæ лæууыди. Æвæццæгæн та йæм æрбауаинаг уыди, мусæй та 
йæм æрбауаинаг уыди, æвæццæгæн, уыцы ’нæхæдзар. Афтæмæй 
йæ уымæн баййæфта уыцы афтид къабайы. Æмæ цы дзæбæх уыди! 

348 ХУЫГАТЫ СЕРГЕЙ 
Йæхи йыл куы ауагъта! Гъæ, тæхуды, уыимæ, мацæмæй дæр 
тæрсгæ кæн, мацæмæй дæр аргъуыц кæн, афтæмæй иу æхсæв 
сбон кæ иу нымæтыл! Иу æхсæв, иунæг æхсæв, стæй искæй къу- 
хæй рафт! Тъотъо арф ныуулæфтытæ кодта, йæ улæфт хъуыры 
абадт æмæ схуыфыди. Æмæ йæ нæ бауагъта, базыдта йæ. Уай- 
тагъд æй базыдта, æмæ йæ куыд нæ базыдтаид — ууыл ахуыр 
уыди ’мæ. Уый улæфтыл ахуыр уыди. Алкæмæн дæр йæхи улæфт 
и. Æмæ йæ цы схуыст ракодта! Гъæ, змæлæг дæ ма баззайа сы- 
джытыл, кæд дæм кæцæй æрцыд уыцы хъару! Тæрхæгыл ны- 
дзæвгæ дæр нæ акодта, афтæмæй зæххыл йæ тъæпп фæцыд. 
Стæй та-иу æм, цырагъ куы ссудзид, уыцы зæрдæ æрцыд. 
Уартæ йæ рахæсса, мад æмæ фыд кæм хуыссынц, уырдыгæй æмæ 
йæ ссудза. Фæлæ йæм, иннæрдыгæй та, цыма рухсæй цæмæйдæр 
тæрсгæ кодта, афтæ зынд. Стæй йæ хъæугæ дæр цæмæн кодта 
рухс?! Чи зоны, йе уæнгты ризын фенцаид рухсмæ. Фæлæ кæм 
фенцайдзæн, кæ! Нæ йæ ныууадздзæн афтæмæй. Цыдæр фыдбы- 
лыз æм дзы кæсы. Фæлидзын хъæуы, æвæццæгæн, æндæр хос 
нæй. Уартæ фалæмæ айса йæхи. Уым, дам, стыр хъæутæ и, 6ы- 
дыр бæстæ у ’мæ. Куыстæй фылдæр цы уыдзæн уыцы хъæуты! 
Искуы бабыр æмæ хыбыр-хыбыр кæн! 
Цæуын хъæуы. Тæккæ райсом, бон куыддæр цъæхтæ кæнын 
байдайа, афтæ. Фæлæуу, æмæ йæ, уа раджы цæугæ чи фена, уый 
йæ афтæ нæ бафæрсдзæн — кæдæм цæуыс? Куыд нæ йæ бафæр- 
сдзæн! Æмæ йын цы хъуамæ зæгъа стæй?! Нæ, боныгон цæуæн 
нæй. Æхсæвыгон цæуын хъæуы. Сомæхсæв. Æмæ ма, æниу, со- 
мæхсæвмæ цæмæн лæууы! Стæй, сом æнæхъæн бон цы ми хъуа- 
мæ кæна?! Æмæ йæм уæд та æрбабырстой æртæйæ, уæд ма сæ 
уромæг бауромдзæни?! Æмæ ма æниу соммæ дæр цæмæ лæууы? 
Ахсæв цæмæннæ цæуы уæд, ахсæв, айхуызæн талынг æхсæв! Стæй 
йын йæ фæдыл цæхх ныккæнæд! 
Къул-къул рагъæнмæ бацыд, йæ цухъхъа райста, йæ рон æд 
хъама, фæлæ сæ тæрхæгыл баппæрста — уыдон дæр ма куынæ 
рахæсс-бахæсс кæна! Кард ахæсдзæн, мæнæ Тъатъус кусарт кæ- 
мæй фæкæны, уыцы кард, дзæбæх арæхстджын кард у, æмæ уый 
ахæсдзæн, стæй йæ кæттаг къандзол. Æмæ дуарыл ахæцыд — 
рахæсса сæ уартæ цæрæн хæдзарæй. Кард дæр рахæсса æмæ къан- 
дзол дæр рахæсса! Æмæ адара йæ фæндаг. Куыддæр тыргъмæ 
рахызт, афтæ бафиппайдта — чидæр лæууы сæ тæккæ дуармæ, 
æмæ фæцудыдта Тъотъо, æмæ йæ тас сгуыпп кодта йæ мидæг, 
цъыфы уæлæ арт куыд сгуыпп кæна, афтæ. 
— Кæцы дæ?! 
— Æз дæн. 
, Тъотъо фæхъус, исдуг дзы сыбыртт нал ссыд, стæй бахуы- 
фыд. 
— Хъарадзау дæ? 
— Уый дæн. 

КЪОСТАЙЫ АВДÆН 
349 
Æмæ та фæсабыр и Тъотъо. Æмæ уæд йæ къæмисæны цыдæр 
пыкъкъæрцц кодта æмæ йæм сæвнæлдта йæ къæмисæнмæ Тъотъо, 
хмæ йыл йæ арм бафæлдæхта. 
— Æмæ марды хъæргæнæгау цы ныхъхъил дæ мæ дуармæ?! 
— Демæ мæ аныхасаг и. 
— Æмæ дыл бон нал кодта, кæд дæ аныхасаг и мемæ, уæд?! 
— Боныгон кæй алыг кæнай, ахæм ныхас нæу. Æхсæвыгон 
лыггæнинаг у, хъуамæ талынг уа, саудалынг, мæнæ ныр куыд у, 
афтæ, — Хъарадзауæн йæ хъæлæс йæхи хуызæн нæ уыд, уый 
хатыдта, фæлæ йын ницы йæ бон уыди. 
Тъотъо йæ бынаты аралæуу-балæуу кодта, цы ми бакæна, ууыл 
хъуыды кодта. Хъуыды кодта, фæлæ хъуыды кæнын нæ фæрæз- 
та æмæ уал уæд æнæуи загъта: 
— Дæ хæдзармæ куы ацæуис уæлæ, уый дын саудалынг æмæ 
урсдалынг! 
— Дæ худ цæмæннæ æрхастай? 
— Дзуарæй? 
— Дзуарæй, уæдæ мæрдтыбæстæй?! 
— Рынчын уыдтæн æмæ уымæн. Мæ цыппар къахыл дын сбы- 
рыдаин дæ дзуармæ! 
— Цы кодтай? 
— Фæфыдыскъуыд дæн, æндæр цы кодтон! Цъерихъилы сæр- 
васæн мын дзæбæх цыргъ не ’рцыди... 
— Стæй та? 
— Стæй йæ куы сагътон... 
— Стæй йæ куы сагътай, уый мæт мæ нæй. Стæй та цæмæннæ 
ссыдтæ дæ худмæ, куы сдзæбæх дæ, уæд?! 
— Стæй мæ нал хъуыди ’мæ уымæн. Хæлынбыттыртæ ах- 
стæттæ кæуыл фæкодтой, уыцы худ мæ нал хъæуы, æндæр ма 
дзы исты ис! 
Æмæ йæм ницыуал бадзырдта Хъарадзау, ницыуал æм ра- 
дзырдта Тъотъо дæр. Æмæ лæууыдысты, кæрæдзийы æндæргтæ 
æвзæрстой гыццыл æрмæст, фæлæ æнæуи уынгæ хорз кодтой 
кæрæдзийы æмæ тыхстысты, кæрæдзийы афтæ хорз кæй уыд- 
той, уый тыххæй. Æмæ нал бафæрæзта уыцы тыхстæн Тъотъо: 
— Сдиссаг мын кодтой мæ нымæтхуды хæррæгъ! Гæккуыритæ 
æмæ мæкъулджытæ сæ чъизи къудитæ кæуыл фæралас-балас код- 
той, уыцы худмæ хъуамæ ссыдаин æз æмæ йæ мæ сæрыл арф 
ныккодтаин. Æндæр уæ ницы хъæуы! Æнæуи дæр хилæг куы 
фенын, уæд мæ уд агæпп кæны мæ къæхтыбынæй. 
Кæцæйдæр, уалæ Косарагъы ’рдыгæй хъуысти уыджы уасын. 
Кæнæ æгæр хъæрæй уасыд, кæнæ та, æгæр талынг кæй уыди, 
уымæн афтæ æгæр хъуысти йæ уасын. Стæй цыма æнæуи нæ 
уасыд, цыма цæуылдæр дис кодта, цæмæйдæр та тæрсгæ кодта, — 
зæрдæ къахта йæ уасын. 
— Цом далæ цæфхадсадзæнмæ, уым аныхас кæнæм хибарæй. 

350 
ХУЫГАТЫ СЕРГЕЙ 
— Мæн ницы хъуыддаг и цæфхадсадзæны! — фесхъиудта 
Тъотъо. 
— Кæд дæ дзы ницы хъуыддаг уа, уæд фæстæмæ ссæудзынæ. 
— Кæннæуæд цы?! 
— Кæннæуæд дæ туг ныккæлдзæн. 
Æмæ базмæлыд Тъотъо. Фæрæт ам кæмдæр хъуамæ уа. Ам 
фæсæттынц суг тыргъмæ бахизæны. Фæлæ ницæуыл бандзæвды- 
сты йæ къæхтæ. Æвæццæгæн та йæ Тъатъус мидæмæ бахаста. 
Уæд ныззылди Хъарадзау. Йемæ ныззылди, æрдæбонæй нырмæ 
йæ алыварс цы талынг ныббадт, уый, æмæ бамбæлди Тъотъойыл 
уыцы талынджы уылæн. 
— Ма ’рбацу, Хъарадзау, кард мæм и, нæ дыл бацауæрддзы- 
нæн! 
— Кард нæ, фæлæ дæм кæд фæрæт и, уæддæр дæ нæ тæрсын. 
Æмæ бафиппайдта Хъарадзау — фезмæлыди талынг Тъотъойы 
’рдыгæй. Тæрк змæлд фæкодта, æмæ фестъæлфыд Хъарадзау — 
фæлидзы! Талынг аивылди йæ фæстæ. Æмæ, хъама сласта Хъа- 
радзау, афтæмæй йæхи аппæрста, талынг чердæм ивылди, уыцыр- 
дæм. Стæй лыгъдысты. Тъотъойы разæй æрмæст талынг уыди, 
Хъарадзауы разæй та талынг дæр уыди æмæ Тъотъо дæр. Æмæ, 
цыма æрмæст Тъотъойы нæ сырдта, фæлæ, йæ разæй цы талынг 
уыди, уый дæр сырдта, æмæ цыма змæлыди талынг дæр, цыма 
уый дæр лидзгæ кодта Тъотъоимæ. 
Тъотъо йæ зæрдæ дардта — аирвæздзæн! Цас æй хъуамæ фæ- 
сура ацы талынджы! Талынджы лидзынæй сурын зындæр у æмæ 
иуафон кæмдæр æрлæудзæн, йæ куыдзы бон базондзæн æмæ 
æрлæудзæн. Уый далæ Кæсаджджыны бахсæвиуат кæндзæн сæ- 
хиуæттæй искæмæ, стæй райсом Гуырдзыйы балæудзæн. Бæргæ, 
— фалæмæ хуыздæр уыдаид, фæлæ Дзедойы фæндаг фæсте баз- 
зади. Хъарадзау тарсти — куы фæкæла, уæд, цалынмæ фæстæмæ 
ста, уæдмæ исты куы фæуа, искуы куы амбæхса! Æнæуи йæм 
хорз каст, уыцы талынг уынджы йæ кæй сырдта, уый — афтæ йæ 
сур æмæ сур! 
Цæфхадсадзæн лæнкмæ нæма ныххæццæ сты, æмæ фæтарст 
Хъарадзау — ам бирæ къунцъулитæ1 и æмæ сæ искуы куы амбæх- 
са! Раст уыцы афон Диакъон се скъæты дуарæй рахызт, йæ къу- 
хы иу стыр цырагъ, афтæмæй. Æвæццæгæн, йе скъæт абæрæг 
кодта. Йæ цырагъыл æгæр бирæ хъабыгътæ уыд — уыцы цырын 
сыгъдæй сыгъди цырагъ, йæ пихылæйттæ фæйнæрдæм калдта — 
афтæ зынд, йæ алыварс цы талынг ныббадти цырагъæн, уый дæр 
схæцыди — Диакъонты дуармæ рухс адардта кæрæй-кæронмæ. 
Тъотъо фæтарсти рухсæй. Фæстæмæ фæкаст, Хъарадзауы 
куынæ ауыдта, уæд баразæнгард и — аирвæза ацы рухсæй, уæртæ 
дзы талынгмæ баирвæза! Фæлæ уæд уыцы стыр талынгæй ратах- 
1 Къунцъулитæ — нарæг къуымтæ, амбæхсæнтæ. 

КЪОСТАЙЫ АВДÆН 
351 
ти Джиголайы сауарæзт хъама. Рухсмæ ма иу æрттывд фæкодта, 
стæй Тъотъойы фæсонтæм бахаста йæ бырынкъ æмæ йæ риуы 
фæйнæджы бынæй акасти. Тъотъо ма уæддæр цалдæр гæппы акод- 
та, стæй йæхи размæ бахаста хуырджын уынгмæ æмæ йыл дæл- 
гоммæ бафæлдæхт. 
13 
Бæстæ уыди талынг, æрмæст-иу искуыдæй-искуыдмæ хосгæр- 
дæны хъæндил фæзынд кæцæйдæр, йæ гыццыл базыры бынæй- 
иу цыдæр гыццыл цырагъ фæдардта — иу дард-иу æй фæкодта 
æрмæст, стæй-иу йæхæдæг дæр цыдæр æрбаци æмæ йæ цырагъ 
дæр. 
Уыдон бадтысты Саулохты æфтауцы, сæ фæсонтæ цъерийыл 
бауагътой, сæ къæхтыл размæ ахæцыдысты. Сæ къæхтæ кæдæм 
æххæстысты, уым та Саулохты къуда Сауи хуыссыди йæ гуыбы- 
ныл. Уынгæ йæ нæ кодтой Саулох æмæ Хъарадзау, фæлæ уым и, 
уый зыдтой: куы-иу йæ ком айвæзта æмæ-иу йæ уынæргъын рай- 
хъуыст, куы та-иу æнæуи фæцыд йæ дæндæгты къæрцц. 
Цъери нырма нæуæгамад уыд, æвæццæгæн, нæма æрбадти æмæ 
йæ хуылфæй йæ мынæг сыр-сыр хъуыст. 
Иуафон Саулох йæ цонгмæ бавнæлдта Хъарадзауæн. 
— Тъатъусы хабар фехъуыстай? 
— Цы кодта? 
— Кæнгæ ницы кодта, уæлмæрды цы загъта, уый кой дын 
кæнын. 
— Цы загъта? 
— Нæ йæ фехъуыстай? 
— Ницы фехъуыстон. 
— Æмæ йæ æнæхъæн хъæу цъиутау куы уасынц. 
— Æз хъæуы нæ уыдтæн, æз хъæды уыдтæн. 
Саулох фæчъыдзых. Хъарадзау æй бамбæрста æмæ йæм ба- 
дзырдта: 
— Цы загъта? 
— Бацыди ингæнмæ, чырыны уæлхъус æрлæууыд, кæсгæ нæ 
бакодта чырынмæ, афтæмæй загъта хъæрæй, тынг хъæрæй, цыма, 
уæлмæрды чи уыди, æрмæст уыдонмæ нæ дзырдта, фæлæ ар- 
дæм, хъæумæ дæр дзырдта: 
— Мæ ныхас, махæй чи и ам, уыдонмæ у. Ам уæм уымæн 
дзурын, æмæ уæлмæрды хуыздæр хъары лæгмæ ныхас, уæлмæр- 
ды æндæр уæз и ныхасы. Æмæ уын уый зæгъын: цы ’рцыди, уый 
нæхи фыдæй æрцыди, æмæ уæ уый кæмæй базонон, æмæ Джиго- 
латы хæдзары ’рдæм зулмæ дæр бакасти — йæ цæст ын акъах- 
дзынæн, йæ рахиз цæст, фæлæ йæ зонæд! 
Хъарадзау ницы загъта Саулохы ныхасмæ. Сауимæ цыма 
уый хардзау æркасти, уыйау базмæлыди ’мæ йæ хъуыргъуын- 
дæг ссыди. 

352 
ХУЫГАТЫ СЕРГЕЙ 
— Уæд æм Бигъа бацыд уырдæм, ингæны былмæ, йæ къух ын 
райста æмæ йын не суагъта йæ къух, афтæмæй загъта — уый дæр 
хъæрæй: 
— Уæ Тъатъус, уæ не ’фсымæр! Цы лæджыгъæд дæм разынд, 
уый дын макуы фæцудæд. Æз дæм уыцы ныхасмæ кастæн, æмæ 
йæ æгайтма загътай. Гъеныр дын — мæ сæры астæуты фæндаг. 
Хъарадзау уæддæр ницы загъта. Бадт æмæ размæ каст, йæ 
разæй истытæ кæмæн фæзыны, уый сæм куыд фæкæсы, афтæ. 
Стæй басабыр сты, цыма хъæд фæцæйластой сыфцæй, сæ уæр- 
дæх аскъуыд æмæ, сæ хъæд цы фæкæной, ууыл хъуыды кодтой, 
афтæ. Æмæ та Хъарадзаумæ æрцæуы уыцы хъуыды — зæхмæ 
йæхи æруадзæд, уыййеддæмæ йыл хъуамæ йæхи андзара, цыма 
йын фыдæнæн митæ кæны. Фæлмæцгæ дæр дзы кæны Хъарадзау 
æмæ дзы фæлмæцгæ дæр нæ кæны. Уый йæ фенхъæлдта, уый. 
Æндæра йæ уый куынæ фенхъæлдтаид, уæд æй йе ’мгæрæтты 
уагъта! Фæлæ та, ома, æрбауади, фæстæты та æрбауади, ома, 
æмæ та æргæпп кодта фисынæй, ома. 
Ам, сæхимæ фæзындаид, æви хæстæг кæмдæр фæзынди æмæ 
уыдонмæ дæр баххæсти йæ хъомыс?! Фæлæ диссаг уый у, æмæ 
уыцы стыр хæхты астæу куыд хъуамæ фæзындаид ахæм кадавар 
æгъдау, йæ фыркадаварæй йын æгъдау схонæн дæр куынæ и? 
Нæуæгусджынтæ хæдзæртты ма хуыссæнт, кæннæуæд, йæ нæ- 
уæг усы фарсмæ чи сбон кæна, уымæй хосдзау нал и — цæй 
хосдзау ма и уымæй! Дзедзырæйттæн нæ бахъæудзæн уыгæрдæ- 
ны! Æмæ сыл уыдæтты бон и! Æмæ сæ сæ сæр аныхынмæ куынæ 
æвдæлы. 
Цыма сæрд уымæн æрцæуы, цæмæй адæм хос ныккæрдой, 
бирæ хос, æндæр æй цыма ницы хъуыддаг вæййы а бæсты. Хос 
кæрд, ссив, цъеритæ амай! Иу ныхасæй, дæ гæндзæхтæ цæгъд, ма 
æрлæуу дæ гæндзæхтæ цæгъдынæй! 
Дæле, доны фаллаг фæрсты цы дурджын фæндаг уыд, ууыл 
бæхджын фæцæйцыд йæ цапуал цыдæй. Цæфхæдты цъæхснаг 
азæлд зади йæ фæстæ дурты уæлæ. Уæле, уалæ Лæгæтты хохы 
сæр, цыдæр рухсы схъис фæзыны, фæлæ йыл цæст дзæбæх нæма 
æрхæцы æмæ цыдæр æрбавæййы, æвæццæгæн, хæхтæ сæ кæрæ- 
дзийы æгæр кæй балхъывтой, уымæн схауы уыцы рухсы цъыртт 
се ’хсæн кæцæйдæр. 
— Диакъон Уанелы уыд æмæ Бобайы федта. 
— Бигъаты Диакъон? 
— Гъо. Цыхтытæ ахаста уæймæ. Уый та, дам, йæ бæх уæй 
кодта, Боба. 
Хъарадзау цыма нæ хъал уыди, нæ фынæй, афтæ бадти, афтæ 
хъуыста. Фæрсгæ дæр афтæ бакодта: 
— Кæд? 
— Мæнæ, чи ацыд, уыцы æнцойбон. 
Æндæр ницæмæйуал бафарста Хъарадзау. Цæмæй ма фарста- 

КЪОСТАЙЫ АВДÆН 
353 
ид æмæ ма цæмæн фарстаид! Нал æй хæссы йæ зæрдæ, æмæ ма 
уыцы урс бæхыл сбада! 
Сæумæ-иу æм цалынмæ рауадаид йæ уатæй, уæдмæ-иу нæдæр 
балцы ацыдаид, нæдæр — куыстмæ. Исты æфсæнтты-иу хæцыда- 
ид йæхиуыл фæстæмæ. 
— Æвæццæгæн, дам, ыл бадгæ не скодта, ласгæ, дам, æй фæ- 
кодта, æвæццæгæн, йæ фæстæ. Цыдæр уæнгхауд, дам, уыдысты 
лæг дæр æмæ бæх дæр. — Саулох æмбæрста: ноджы йын йæ 
лæрдæ къахы уыцы ныхæстæй. Фæлæ сæм нæ лæууыди, æххор- 
маг лæг исты дзæбæхæгтæм куыд нæ лæууа, афтæ. Æмæ йæ уæр- 
джытыл æрбахæцыд Хъарадзау. Стæй йæ цæнгтæ уыцы талын- 
джы кæцæйдæр æрбайста æмæ сæ йæ уæрджытыл æрæвæрдта. 
Бадти æнæзмæлгæ бадтæй æмæ уыдта: йæ сæр æруагъта, йæ бо- 
цъойы цыргъ йæ риуыл æрæнцад, афтæмæй цæуы æмæ цæуы 
бæхы разæй. Бæхы рагъыл саргъ, афтид саргъ. Æмæ йыл нæ 
фидауы афтид саргъ. Афтид саргъ, фæлдисгæ кæй фæкæнынц, 
уыцы бæхыл фидауы æрмæст. 
Сауи ныззæмбыдта. Æвæццæгæн, йæ зæрдæмæ нæ цыди уыцы 
сабыр бадт. Стæй кæмдæр сæ дыууæйы астæу абадти уыцы гыц- 
цыл хъæндил æмæ, кæм абадти, уым иу гыццыл рухсы тæпп фæ- 
уагъта æмæ фæстæмæ аныгъуылд уыцы стыр талынджы. Æмæ 
уæд ауыдта Бобайы. Уым лæууыди цæнды рæбын иунæгæй æмæ 
куыдта — йæ урс рихиты кæрæттæй æртæдз-æртæдз кодтой йæ 
цæстысыгтæ. Уый та сæ къулмæ лæууыд лæппутæй кæйдæртимæ 
æмæ йæ уырдыгæй уыдта йæ цæсты тигъæй. Тагъдысты йæ цæс- 
тысыгтæ, къæвдайы фæстæ ма хъуариты кæрæттæй цы иугай ставд 
æртæхтæ фæтæдзы, уый хуызæн. Æмæ йæм афтæ зынд Хъара- 
дзаумæ — уый Мартайыл нæ кæуы. Мартайыл знон куыдта. Богъ- 
богъ кодта æмæ йæ сæры фæхстæ хоста йæ тъæпæн къухтæй. 
Ныр Мартайыл нал кæуы, ныр уыдоныл кæуы, се ’гуыдзæг æмæ 
сын сæ ницыхъомыл кæуы. 
Гъæ, фæлтау, куы сыстад уыцы æхсæв, уæд сæ бирæ ирæд 
куы æрдомдтаид, сæ бон йæ бафидын кæмæн нæ бауыдаид, ахæм 
ирæд. Стæй йæ æндæр искæмæн куы раттаиккой! Чи зоны, æрца- 
хуыр уыдаид, кæмæн æй раттаиккой, ууыл, æмæ цардаид, адæ- 
мæн сæ фылдæр куыд цæры, афтæ! Рæзиккой йæ сывæллæттæ 
æмæ цæрид, цин кæнид йæ сывæллæттыл. Уыцы цин фаг у цæры- 
нæн, сывæллæтты цин. Кæннæуæд ныр куыд, куыд ныр?! Хъæр 
кæнын æм цыд йæ хъæлæсыдзаг, фæлæ кæдæм хъæр кодтаид, 
куыд хъæр кодтаид! Омæ куыд ныззылди афтæ, цæмæн ныззыл- 
ди?! Исмел ын йæ ныхæстæ куы фæфæзмы æмæ сæ фæзмынæй 
куынæ фефсæды! Иугæр сын разыйы ныхас куы загътой, æмæ, 
ныр ирæдыл ныхас кæнын райдайдзысты, куыд ахъуыды кодтой 
хатджытæ, афтæ растади йæ бадæнæй Боба. Йе ’рфгуытыл иу 
хæст скодта æмæ сæ æруагъта, стæй загъта: 
— Гъеныр ирæды кой куыд нæ ’рцæуа а хæдзары, афтæ бакæ- 
нут — хион чи у, уыдон дæр æмæ, æддагон чи у, уыдон дæр. Мæ 
23 Хуыгаты Сергей 

354 
ХУЫГАТЫ СЕРГЕЙ 
дуармæ ирæды номыл сæныччы хъус дæр не ’рбауадздзынæн 
Джиголайы хæдзарæй. Уый уын мæ ныхас, кæд мæ фæндырты 
фæцæгъддзыстут, уæддæр уæ бар уæхи. 
Æмæ, дам, фынгыл бадджытæ кæрæдзимæ кæсгæйæ баззады- 
сты — цы ’рцыди ацы лæгыл?! Цы бындз ыл фæхæцыди?! Уæдæ, 
развæлгъау йæ фосæй фынддæс æмæ фылдæр чи авзæрста ирæ- 
дæн, уыдон иутæ ’мæ дыууæтæ куынæ уыдысты, уæд уыйæппæт 
стурæй дæхи æнæхай фæкæн! Æнæуи æмбæрстой — цыдæр фес- 
хуыста Бобайы уымæ, æмæ уыцы ныхас зæгъа. Ахъаззаджы цы- 
дæр æй фесхуыста, æндæра Бобайы хуызæн фæллойуарзаг лæг у 
æмæ афтæ бакæ! 
— Дзæбæх ма фæцырд сты уæддæр Гиго æмæ Сосе, дзæбæх 
ма ракарстой, амайгæ дæр ма дзæбæх акодтой, — дзуры Саулох, 
цыма йыл хæс æвæрд и — хъуамæ дзура! Уыййеддæмæ йæм цыма 
дзурын нæ цыд. — Амайынмæ нæма арæхсынц æмæ сын дзы кæй 
Исмел ацамадта, кæй — æз. 
Стæй ма ноджыдæр дзырдта цыдæртæ Саулох, фæлæ Хъа- 
радзауы ницы джиздардта йæ ныхæстæй. Æмæ фæцæйцыди Хъа- 
радзау хъæргæнæг. Уартæ Хъараман амард, Дзыдзойты Хъара- 
ман, æмæ йæ Назджынмæ арвыстой хъæргæнæг. Бигъаты саргъы- 
бæхыл æй сбадын кодтой æмæ йæ арвыстой. Кæсаджджыны ба- 
зилæны йыл хæрхæмбæлд фæци Боба. Йæ иувæрсты аскъæрдта 
йæ урс бæхыл. Стæй фæстæмæ ма фæзила æмæ йæм ныхæй- 
ныхмæ ма ’рбаскъæра йæ бæх. Йæ пыхс æрфгуытыл бæрзонд 
схæцыд. 
— Багъæц-ма, ды уартæ Джиголайы фырт нæ дæ? 
Хъарадзау бæхæй æрхизынмæ хъавыд — уæдæ уæлбæхæй дзура 
Бобамæ! Фæлæ афтæ фæтыхсти, ’мæ, рахиза, уымæ дæр нал 
фæцарæхст. 
— Гъо, — æнæбары йæм бадзырдта. 
— Уартæ Стырмæсыггаг? 
— Гъо. 
— Мæнæ мæ йæ хатджытæй дуарахæсты чи фæкодта, уый? 
Хъарадзау ницыуал сфæрæзта дзурын. 
— Ардæм байхъус, — йæ бæх æм ноджы æввахсдæр баскъæрд- 
та Боба. — Мæнæ ма мæ дуармæ уæ хæдзары номыл хатджытæ 
балæууыд, уырдыгæй сæ рацъон бирæгъы сырд фæкæндзынæн. 
Мидæмæ дæр сæ нал бауадздзынæн, фæлæ йæ зон. — Уым цæх- 
гæр фездæхта йæ ныхас Боба. — Мæныл уæ цы хæйрæджытæ 
бафтыдтой! Хуыцауыхсæв куы ’рцæуы, уæд джитæнтæ байда- 
йын — кæй бæхджынтæ та æрбалæудзысты мæ дуармæ! Уæд мæ 
чызджы йеддæмæ цал чызджы ис, уал Хуыцауы судзгæ тъæппы 
ущн зæгъин æмæ уын куыд зæгъон! — Уым йæ ехсы хъæд фæца- 
рæзта Хъарадзаумæ. — Минæвæрттæ чи æрвиты, уый хъуамæ 
ахъуыды кæна — кæцæй æрвиты минæвæрттæ, ууыл дæр ахъуы- 
ды кæна æмæ, кæдæм æрвиты, ууыл дæр. Æз фылдæр минæ- 

КЪОСТАЙЫ АВДÆН 
355 
вæрттæ арвитон æмæ фыццаг бынат бацахсон минæвæрттæ æрви- 
тынæй — уымæй хъуыддаг нæ рæзы, нæ. — Афтæ куы загъта, 
уæд бацагайдта йæ бæхы æмæ йæ цапуал цыдæй ацыди йæ бæх. 
Хъарадзау куыд бадти, афтæ бадгæ баззади бæхы рагъыл. 
Размæ цæуа, æмæ йæм нал цыди размæ цæуын. Бæргæ, фæс- 
тæмæ аздæх! Фæлæ йын фæстæмæ цæй здæхæн уыд! Æмæ æрхыз- 
ти бæхæй, йе згъæллаггом ын рафтыдта, йе ’хтæнгтæ йын суæгъд 
кодта æмæ йæ хизынмæ ауагъта, йæхæдæг, уæлвæндаг цы урс 
ДУР уыд, ууыл æрбадти. Бадти æмæ касти Бобайы фæдыл — Боба 
нал зынди, кæцæй ма зынди! Фæлæ касти уыцырдæм. Æмæ та йæ 
зæрдыл æрбалæууыд уыцы зиуы бон. Сæ дуармæ-иу адджын уаз- 
джытæ куы ’рбалæууыд, æмæ-иу Джиголайы цинæн кæрон куы- 
нæуал уыд. Уайтагъд-иу сæгътæй иу æрбаргæвдын кодта лæппу- 
тæн. Хæдзар иу цинæй байдзаг и. Æмæ йæм цыма уыцы бонтæй 
исчи раздæхы, афтæ æхсызгон ын вæййы Хъарадзауæн, Хæм- 
пæлгомы зиу куы æрымысы, уæд. Уыцы иу зиу уыди йæ царды 
иырма, æндæр нæ. Æмæ дзы уыдзæн бирæ зиутæ æви дзы нæ 
уыдзæн бирæ зиутæ? Чи зоны уыцы хъуыддæгтæ, чи?! 
Æмæ фыццаг уый ауыны, Мартайы. Уартæ, дон кæй къухтыл 
æркодта, уыцы ацæргæ лæг уæззаугай фæцæуы, йæ къухтæ йæ 
даргъ хæдоны фæдджитыл сæрфгæ. Æмæ йæм бараст и Хъара- 
дзау — исчи йæм куы фæразæй уа! Æниу æм исчи куы фæразæй 
уа, уæддæр ыл цыма йæ сынæгæй иуварс ахæцыдаид. Фæлæ уæд 
ацахстой йæ цæстытæ — кæд чызг йæхæдæг дæр нæ касти ком- 
коммæ уымæ! Æмæ йæ зæрдæ базмæлыд, цыдæр хъарм змæлд 
бакодта йæ зæрдæ Хъарадзауæн, афтæ хъарм змæлд ын нырма 
никуы бакодта. Уæдмæ алæууыд йæ разы, йæ къухтæ æркъуырф 
кодта æмæ йæм сæ бадардта. Къус андзыг и чызджы къухы, йæ 
цæстытæ сзилæгау кодтой сæ фæлгæтты, цыма, ныронг цы уыд- 
той, уый сæм гыццыл кæсын байдыдта. Къус куынæ къул кодта, 
уæд æм Хъарадзау бавнæлдта йæхæдæг æмæ йæ хъуамæ ракъул 
кодтаид йæ къухтæм, фæлæ уæд фестъæлфыди чызг, къус ын 
æгæр къул фæци æмæ дон къухты сæрты асæххæтт кодта нæумæ. 
Хъарадзау аууæрста йæ къухтæ, æвдæлон æууæрст сæ акодта — 
тагъд кæнын æм нæ цыд: зиууæттæ бирæ сты, фæлæ чызджытæ 
дæр цъус не сты. Акæс-ма, кæддæра куыд пæр пæр кæнынц æд 
къæртатæ æмæ æд къустæ? Æвæццæгæн, хъæуы фæсте чызг нал 
баззад. 
Уый лæууыди йе ’мыр лæудæй. Йæ хæцъил дзабыртæ зынды- 
сты йæ даргъ дæллаггуыры бынæй — рæтыд хæцъил дзабыртæ, 
дæлæ сæ фындзтыл æртæтигъон игæргъуыз сæрачы гæппæлтæ 
хуыд. Касти, лæппу йæ къухтæ куыд æхсадта, уымæ, сæ фидар 
къыбар-къыбур æм хъуысти къухтæн, æмæ йын æхсызгон уыди, 
йæ къухтæ афтæ къыбар-къыбур кæй кодтой лæппуйæн, уый. 
Æмæ та бадардта йæ къухтæ къусмæ æмæ та йæм бакасти, æмæ 
йæм исты куы сдзырдтаид, уый йæ æрфæндыд. Тынг æй æрфæн- 
дыд. Æмæ дзы æнæнхъæлæджы куы сирвæзид: 

356 
ХУЫГАТЫ СЕРГЕЙ 
— Нуазынæн дæр бæззы уæ дон? 
Чызг æм йæ цæстытыдзаг бакасти. Джидзæг кæна, æмæ цæ- 
мæн хъуамæ джидзæг кæна! Æцæг фæрса, æмæ цыхуызæн фарст 
у уый? Куыд нæ хъуамæ бæзза нуазынæн сæ дон?! 
— Куыд нæ бæззы! 
— Æмæ дзы аназæн дæр ис? — Ныр та йæм лæппу бакасти йæ 
цæстытыдзаг. 
— Цæмæннæ дзы и! 
— Нæ зонын. Чи зоны дзы барстæй рахастай. 
— Ницы дзы рахастон барстæй, — бахудти чызг, æхсызгон ын 
уыд, хъазæн ныхæстæ кæй кæны лæппу, уый. Уæд ницы дзырд- 
та, æппындæр ницы дзырдта. Йæ дзыхæй сыбыртт нæ хауди. 
Уæд цыхуызæн чындзæмбал дæ?! Чызджытимæ хъазæн ныхæстæ 
ма акæнай, ма сæ бахудын кæнай! Æмæ дæ уæд æнæ чындзæмбал 
цæуын ничи уагъта! 
Йæ къухтæ куы ныссæрфта, уæд хисæрфæн дæр фæстæмæ 
уымæ нæ радта, фæлæ йæ сæ хуыссæнтæ хурмæппарæн телыл 
ацауыгъта Химантæн. Йæ кæстытæ дæр уый карæн лæппуйы кæ- 
стытæ нæ уыдысты — цыдæр мæт ын разын-разын кодта йæ цæс- 
тытæй. Æнæуи фæтынгдæр и, бирæ фæтынгдæр и, фæлæ уыцы 
бæрзонд ных æмæ хъуынджын æрфгуытæ, цы уыдысты, уымæй 
баззадысты. Афтæ сæм кæс æмæ кæс! 
Хъарадзау айста къус æмæ йæ йæ былтæм схаста. Æмæ йе 
’рфгуытыл схæцыд чызг æмæ сау цæхæртæ акалдтой уыцы сау 
цæстытæ, æмæ ферхæцыд Хъарадзау. Схуыфыд æмæ, куыд хуы- 
фыд, афтæ къус фесхъиу-фесхъиу кодта йæ къухы, æмæ дон цæп- 
пузыртæй схъиудта къусы былтæй фæйнæрдæм. Чызг зыдта, ахæм 
рæстæджы фæсонтæ æрхойын фæхъæуы, фæлæ куыд ныххоста- 
ид кæйдæр лæппуйы фæсонтæ! Уæддæр нæ фæлæууыд — къæрта 
зæххыл авæрдта æмæ йæ чъылдыммæ алæууыд лæппуйæн. Фæлæ 
сыл уæдмæ амбырд сты зиууæттæ. Иу хъилафындз лæппу йын йе 
стыр тъæпæн къухтæй ахæм тъæппытæ ныккодта йæ фæсонтæ, 
æмæ уайтагъд феуæгъд сты йæ улæфæнтæ. Стæй уыдон ацыдыс- 
ты. Хъарадзау лæууыд, уæддæр ма-иу схуыфтытæ кодта. Чызг 
дæр лæууыд, æвæццæгæн æй, ома, иунæгæй куыд ныууадзон, 
ферхæцыди ’мæ. 
— Хæлæг мын кодтай уæ дон, æмæ дзы ферхæцыдтæн, — æнæн- 
хъæлæджы та загъта Хъарадзау. 
— Ницы дын æй хæлæг кодтон. 
— Уæдæ цæмæ ферхæцыдтæн? 
— Цæмæ, цæ, дон куы нуазай, уæд хъуамæ къусмæ кæсай. 
— Æз дæр къусмæ кастæн. 
• — Ницы кастæ къусмæ. 
Чызг хатыдта — æгæр лæууы кæйдæр лæппуимæ, фæлæ йæ 
куыд ныууагътаид, уый нæ зыдта. Стæй йæ фæндгæ дæр нæ 
кодта, ныууагътаид æй, уый. Афтæ лæуу, искуыдæй-искуыдмæ 

КЪОСТАЙЫ АВДÆН 
357 
цы ныхас скæны, уымæ хъус, кæсгæ дæр та йæм бакæ — йе ’рфгуы- 
тæ, йæ тымбыл роцъо. 
Искуы ма иугæйттæ æхсадтой сæ къухтæ, сæ уистæ фæстæ- 
дæр кæмæн æрхæццæ сты, уыдонæй. Иннæтæ цыдысты ’мæ цы- 
дысты, уартæ сын бæлæсты бын фынг кæм авæрдтой, уырдæм. 
Хъарадзау та къус сдардта йæ дзыхыл, фæлæ дзы нуазгæ нал 
акодта, æруагъта йæ — кæмдæр ма федта уыцы сау цæстытæ, 
федта ма сæ, сыбыртт дæ нæ хъæуы — федта ма сæ. Æмæ-иу йæ 
цæстытыл куы ауадысты уæд-иу куы æрлæууыд æмæ лæугæйæ 
куыд баззад! Уæд сæ кæд никуы федта, уæд-иу куыд ауадысты 
йæ цæстытыл?! Уый гæнæн куыд и, æмæ уынгæ кæй нæ фæкæ- 
най, уыцы цæстытæ дæ цæстытыл ауайой! Нæ ауайдзысты, цы- 
фæнды сау куы фестой, уæддæр нæ ауайдзысты. Æмæ йын цыма 
йæ хъаст кодта, уый хуызæн загъта: 
— Афтæ мæм цæмæ кæсы — нæ зонын. 
— Цы дæм кæсы афтæ? 
— Цы, цы, цыма дæ кæмдæр федтон. 
Чызгæн йæ цæстытæ дæр базмæлыдысты æмæ йе ’рфгуытæ 
дæр. 
— Мæнмæ дæр афтæ кæсы. 
— Цы кæсы дæумæ дæр афтæ? 
— Цыма мæ федтай кæмдæр. 
— Дæумæ та цæмæн кæсы афтæ? 
— Цæмæн, цæ, афтæ уыди ’мæ уымæн. 
— Цы уыди афтæ?! — æгæр тыхфарст ын рауад. Уæдæ, дам, 
афтæ, дам, уыд! 
— Цы, цы, ды Хæмпæлгомы Химанты Хыбетæм, — хы-хы-хы! — 
бахудти чызг, — уыдтæ чындзæмбал. 
— Уый фарон куы уыди! 
— Æз дæр фарон зæгъын. 
Хъарадзау къус хæрдмæ фæхаста, цыма æхсаргард уыди, уый 
хуызæн, æмæ ма цы дон уыди къусы, уый йæ гом цонгыл æрлæ- 
сæн кодта. 
— Æмæ уый гыццыл чызг куы уыди — уым нын уæзæджы 
къæйыл нæ къухтыл дон чи кодта?! 
— Ницы уыди гыццыл чызг. 
— Куыд нæ уыди! Æз ма мæхинымæр афтæ дæр куы загътон, 
— Хъарадзау нал загъта, уæд ма йæхинымæр цы загъта, уый — сæ 
фæрсты кæимæдæрты æрбацæйцыди Тъотъо æмæ фæстæмæ фæ- 
хæцыд йæ ныхасыл. Ноджы йæм афтæ фæзынд, цыма йæм цы- 
дæр бадзурынмæ хъавыди Тъотъо. Йæ былтæ дæр рацъупп сты, 
фæлæ йæм ницы бадзырдта. Æнæуи йæм цалдæр цыбыр касты 
бакодта. Уал касты йæм цæмæн бакодта, уымæн ницы базыдта. 
Æмæ йæм бадзырдта чызг, уыдон куы ацыдысты, уæд. 
— Цы ма загътай уæд дæхинымæры? 
— Цы, цы, æзын, ацы чызг куы сыстыр уа, уæд митæ уыдзæ- 

358 
ХУЫГАТЫ СЕРГЕЙ 
ни лæппутæм — кæрæдзийы ма къуырдтытæ кæной, афтæмæй ма 
дугь кæной Хæмпæлгоммæ! — загъта Хъарадзау æмæ бадис код- 
та: ай цытæ дзуры кæйдæр чызгмæ! Стæй йыл æнæуи дæр цы 
дзых базади! Сæхимæ бон-изæрмæ дыууæ ныхасы куы не схауы 
йæ дзыхæй фæд-фæдыл. Уæд ыл ам цы ныхас бафтыди! Æнæуи 
цыдæр æнцон дзурæн у йемæ, лæг цæрæнбонты дæр нæ бафæл- 
лаид йемæ дзурынæй. Дзур æмæ дзур йемæ! 
— Æмæ уæм хæстæг цæрынц хы-хы-хытæ? 
— Нæ тæккæ фарсмæ. 
— Уæ кæцы фарсмæ? Уæ уæллаг фарсмæ æви уæ дæллаг 
фарсмæ? 
— Нæ дæллаг фарсмæ. 
— Æмæ дзæбæх у Химанты уæллаг фарс цæрынæн? 
— Дзæбæх, — бахудти чызг. 
— Æмæ сымах дæр Химантæй стут? 
— Нæгъ. Мах Битъатæй стæм! 
Стæй ма цæмæй бафарстаид, уый нал зыдта æмæ дзы уæд, 
йæхæдæг дæр æй нæ базыдта, афтæмæй сирвæзт: 
— Мæ ном Хъарадзау хуыйны. 
Чызг цыдæр рæуæг хæст фæкодта йе ’рфгуытыл. 
— Зонын æй. 
Æмæ Хъарадзау фæуыргъуыйау. 
— Цæмæй йæ зоныс? 
— Уым дæм дыууæ боны дзырдтой дæ номæй, нæ мæ ферох и 
æмæ цы бакæнон! — чызг та бахудти, æргом худт нæ, фæлæ 
æмбæхст худт, йæ æмбæхстæй хорз чи фидауы, ахæм худт. — 
Мæ ном та — Марта, — хæсджынæй дæ куы баззайон, уæд мæ 
зæрдæ йемæ дзурдзæн, — æмæ та уыцы æмбæхст худт абадти йæ 
былалгъ. 
Хъарадзау йæ уæнгтыл ахæцыд, Сауийыл анцад, æмæ базмæ- 
лыд Сауи. Стæй ныдздзынæзта Хъарадзау, зæронд æвæрæз лæг 
куыд ныдздзыназа, афтæ ныдздзынæзта æмæ бафарста, цыма, 
йæ алыварс цы талынг нымбырд и, уый фарста, уый хуызæн: 
— Цы мæ фæфæнды, уый зоныс? 
— Цы? — цыма йын уыцы талынг лæвæрдта дзуапп, уыйау æм 
фехъуыст Саулохы ныхас. 
— Искуы къæдзæхы скъуыды аирвæз, дæхи йæ къултыл хойгæ 
ахæсс уым дæлæмæ æмæ æппындæр макуы банцай дæ хауынæй. 
Саулох бакаст Хъарадзаумæ, йæ зæрды йын бауайдзæф кæ- 
нын уыд. Уæдæ йын уый цавæр къæдзæхы скъуыд у! Нырма йе 
’мкарæнтæй ус дæр куы никæмæнма ис! Уæд дзы цæмæн хъæуы 
уыйхуызæн зæрдæсæттæн ныхæстæ! Æмæ йыл фидаугæ дæр 
куынæ кæны ахæм ныхæстæ кæнын. 
Фæлæ йæм ахæмтæй исты бадзура, уый йæ бон нæ баци, æнæуи 
загъта: 
— Ацы талынг æхсæвтæн нын цы сæ зæрды ис, нал нæ ныу- 
уадзой! 

КЪОСТАЙЫ АВДÆН 
359 
Саулохы ныхæстæм ницы йæ хъус æрдардта Хъарадзау. Кæм- 
дæр æм йæ фæсхъуыдыйы афтæ каст — ныртæккæ сæ рагъæнæй 
Джиголайы нымæт райсдзæн æмæ уартæ мусмæ ацæудзæн. Уый 
ма йæ митæ акæндзæн, æмæ йын конд куы фæуой йæ митæ, уæд 
сæгъдонмæ ацæудзæни уый та, уым сын сæгъдоны кæрон цы уат 
и, уырдæм, æмæ та уым джиудзæн бонмæ иунæгæй. Раздæр-иу 
уый дæр цыди уыгæрдæнмæ. Ссивгæ дæр-иу кодта, цъеримæ дæр- 
иу æппæрста. Ахæм тъыфыл-иу сарæзта, пирæнгомы хуызæн рæ- 
сугъд тъыфыл, æмæ-иу æй афтæмæй сæппæрста Хъарадзаумæ. 
Гиго æмæ-иу Сосе та, йæ пихылæйттæ кæмæн æрзæбултæ сты, 
ахæм стыр тъыфылтæ æппæрстой, æнæхъæн хуытæ. Мæнæ-иу 
цъерихъилыл нæ фæхæцыд Хъарадзау, уæд-иу æй тъыфыл йæ 
разæй ахастаид. 
Стæй йæ нал ауагъта Дзæгъиан. Бæргæ йæ нæ фæндыд, хæ- 
дзары ныллæууа, уый, фæлæ ацу ’мæ сдзур фæстæмæ исты! 
Сæ ныхас фескъуый-фескъуый кодта æмæ дзы цыма фæл- 
мæцгæ кодтой сæ ныхасæй, кæрæдзийыл кæй нæ хæцыд, уымæй. 
Æмæ-иу сын куы фескъуыд сæ ныхас, уæд та-иу сæм холладжы 
сыр-сыр райхъуысти цъерийы хуылфæй, фæлмæн сыр-сыр, са- 
быр сыр-сыр, цыма сын исты ныфсытæ æвæрдта цъери, уый хуы- 
зæн, æмæ-иу уæд, цыма, цъери куыд сыр-сыр кæны, уымæ хъу- 
сынмæ æрбадтысты ам йæ рæбыны, афтæ зынд. 
Иуафон йæ рæмбынкъæдзæй бахæцыд Хъарадзауы фарсыл 
Саулох. 
— Гица куыд фæрынчын, уый нæ зоныс? 
— Кæй Гица? 
— Далæ Пинаты. 
— Нæгъ. 
— Радзурон дын æй? 
— Радзур. 
— Бавдæлди, а Гица чи у, уый, æмæ адæргъ и сæ тæрхæгыл. 
Йæхимæ хор-дон æввахс нал уадзы. Мæ ласæггагыл, дам, цыдæр 
æрзади мидæгæй æмæ, дам, мæ ныхъуырæи нал и. Устытæ йыл 
æртымбыл сты иу хæдзарыдзагæй. Фæйнæрдыгæй йæм хатынц: 
— Фæлмæн уæливых дын куы ракæниккам, уæд уымæй дæр 
ницы ныххизид дæ хъуыры? 
Гица-иу сыл йæ цæнгтæ сцæгъды. 
— Цæй уæливыхтæ ’мæ ма цæй цыдæрты кой кæнут, уæ мæрд- 
тыстæн! Æз мæлгæ кæнын, адон та — уæливых, дам! 
— Уæд та дын цæрвæхсидæн скæнæм: 
— Гæррæтт, хурх йеддæмæ ницы у, цыдæр дзы æрзади æмæ 
дзы хуынкъ нал баззади. Кæуылты ма уын дзы нынныхъуырон! 
Устытæн сæ уæнгтæ æрызгъæлдысты. Уæдæ, Гица уай, æмæ 
уый хуызæн хæринæгтæй иуæй афтæ ма зæгъай — алæ-ма! 
Уæд сæ чидæр йе ’вæрд арахъхъæй иу авджыдзаг куы ’рбада- 
вид. Иу дзæбæх сыкъа дзы æрыдзаг кодтой æмæ йæм æй фæхас- 

360 
ХУЫГАТЫ СЕРГЕЙ 
той. Райста сыкъа Гица, йæ сæр аракъул-бакъул кодта, стæй йæ 
сдардта йæ дзыхыл. Ауагъта йæ йæ хъæлæсы, йе стыр цъæх цæс- 
тытæ ферттывтой æмæ йæ хъæр фæцыди: 
— Нæннæ, мæ хæзгул, ахаста дæ йæ разæй дæрзæг! 
Саулох цыма фæллайгæ бакодта дзурынæй, уый лæуд æркод- 
та. Йæ рæмбынкъæдзæй та бахæцыд Хъарадзауы фарсыл. 
— Цæмæннæ бахудтæ? Уымæн дын фæкодтон уый дæргъæн 
хабар, æмæ ма бахудай?! 
— Куы бахудтæн. 
— Кæд бахудтæ, уæд бавдæлæм æмæ Гицайы бафæзмæм: 
фæйнæ арахъхъы ауадзæм нæ фæйнæ ласæггаджы. Чи зоны, ма- 
хæн дæр нæ хъæлæстæ алæгъз кæна уыцы дæрзæг. 
— Нæй, — загъта Хъарадзау, — мæнæн мæ хъуыры ницы ных- 
хиздзæн. — Æмæ сыстади. Сыстади Саулох дæр. Сауийы нæ 
фæндыд, æвæццæгæн, сыстой, уый — ныззæмбыдта, йæ дæндæг- 
ты къæрцц дæр та фæцыди. Уæддæр сыстад уый дæр. 
— Хорзæй баззай, — загъта Хъарадзау. Йæ хъæлæс æгæр 
æнкъард фæзынд Саулохмæ. Бакаст æм — Хъарадзау æнæбары 
хицæн кодта талынгæй. Æмæ йæм бавнæлдта Саулох, йæ уæхс- 
кыл ын йæ къух æрæвæрдта. 
— Алæ-ма — рацыдаис! Ацы талынджы дын дæ цæсгом уынгæ 
дæр куынæ фæкодтон— ныр та кæд фендзыстæм кæрæдзийы! 
Хъарадзау æм ницы сдзырдта. Чи зоны, йæ бон нæ баци дзу- 
рын, чи зоны та йæм цæугæ нæ кодта дзурын. 
Исмелты фисынæй куы бахызт, уæд йæ хъустыл æрцыди 
Дзæгъиаиы хъарæг, æмæ лæугæйæ баззад. Лæууыди æмæ йæ 
цæстытæ æнæбары æрхæцыдысты Дзæгъианыл — уартæ бады 
цæнды сæр йæ сау дарæсы. Хъарæг цыди уыцы иугъæдон хъæлæ- 
сы уагæй æмæ афтæ зынд, цыма æппындæр никуыуал банцай- 
дзæн: 
— Гъæ, уæд дын мæ уд амæла, уыцы лæг. 
Ды мын уыцыпан нæ гыциыл чындзы куынæ бацагурай 
æмæ йыл дзæоæх куынæ оацин кæнай! 
Зонгæ йæ уайтагъд бакæндзынæ, уыцы лæг, 
Йæ уæздан фезмæлд æмæ йæ йæ худгæ дзыхыдзырдæй 
уæддæр базондзынæ. 
Хъарадзау, йæ хъæлæсыдзаг куы ныббогъ кæна, уымæй фæ- 
тарсти, агуыбыр кодта, цæнды уæллаг кæрæтты бацыд æмæ уæл- 
мæрдты фæндагыл ахæрд кодта. 
14 
1 Рагъмæ схæццæ и Хъарадзау, афтæ Боброн дæр скасти. Цъæх- 
цъæхид тæмæнтæ калдта æмæ дуне цъæх адардта. Уæлвæз кæм 
карст уыди, кæм — æнæкарст. Уартæ дзы фалдæр цъеритæ дæр 
зынди. Иу ран йæ разы фæци цалдæр хуыйы — гыццылдæртæ 

КЪОСТАЙЫ АВДÆН 
361 
æмæ стырдæртæ æмæ сæ, фыццаг кæмæ бахæццæ, ууыл бахауди. 
Уынæргъын ма сфæрæзта, æндæр йæ къах дæр нал атылдта. Стæй 
сæхимæ балæууыд, Стырмæсыджы. Сæ цæнды сæр лæууыд æмæ 
уырдыгæй касти мад æмæ Мартамæ. Мад бадгæ кодта сæ ныллæг 
къæсæрыл. Бадти æмæ куыдта. Марта йæ разы лæууыд иу даргъ 
урс къабайы, æхсæв-иу хуысгæ кæм кодта, уыцы къабайы хуы- 
зæн, фæлæ уымæй ноджы урсдæр æмæ даргъдæр ноджы. Дзæ- 
гъианы æнцайын кодта, стæй-иу йæ къабайы дысыл рахæцыд, 
радаргъ-иу æй кодта, æмæ-иу дзы йæ цæссыгтæ сæрфта Дзæгъи- 
анæн, уыйфæстæ та-иу æй сабыртæ кæнын байдыдта: 
— Ма ку, не ’фсин, кæннæуæд дын исчи дæ кæуын фехъус- 
дзæн, æмæ худинаг у. 
— Куыд нæ кæуон, куы, саубон мыл акæна мæ уды мæрдæй. 
Ды мын дæхи уартæ Хурмæкæсæн къæдзæхæй куы раппæрстай! 
— Мæ цæгъдинаг ацы сахатыл ацæгъддзынæн, йæ гарачъи йын 
ахъарм кæндзынæн æмæ дын йæ бынтыл цæрвæхсидæн акæндзы- 
нæн, — лæгъстæ кодта Марта, фæлæ йæ Дзæгъиан нæ хъуыста: 
йæ ныхæстæм ын бынтон æндæр цыдæртæ дзырдта, æмæ дис 
кодта Хъарадзау: уыдон ын цыхуызæн митæ сты мадæн! 
— Гъæ, мæ фыддаг фæуой нæ дыууæ стуры! Алы аз холлаг 
хъуаг кæнæм, æмæ куынæ не стуртæ фылдæр кæнынц, куынæ — 
нæ сæгътæ, уæд афтæ мæгуырæй кæдмæ нæ хъиутæ хæрдзыс- 
тæм! 
Æмæ та радаргъ кæны йæ дыс Марта æмæ та йын райдайы 
сæрфын йæ цæстытæ. 
Холлагхъуаг, дам! Уый та куыд æрхъуыды кодта! Кæд уыды- 
сты холлагхъуаг? Æмæ-иу Джигола, холлаг кæмæ нал уыд, уыдо- 
нæн цъери куы æрыхæлдта æмæ-иу сын æй уым, æфтауцы æргъом- 
гай куы байуæрста. Уæд, кæд фесты холлагхъуаг? Æмæ-иу фос 
кæрдæгмæ куы ацыдысты, уæддæр ма-иу се ’фтауцы дыууæ-æртæ 
цъерийы куы лæууыди! 
Æмæ та рахæцы йæ къабайы дысыл Марта, радаргъ та йæ 
кæны, йæ къух зынгæ дæр нал фæкæны дысæй, æмæ та йын 
сæрфын райдайы йæ цæстысыгтæ. Дзæгъиан сабыр фæбады, ца- 
лынмæ йын йæ цæссыгтæ фæсæрфы Марта, уæдмæ, стæй та нæ- 
уæгæй райдайы хъарæг кæнын. 
— Ныр мын Хъарадзау Амырыкмæ куы цæуы æмæ, фæндагга- 
гæн нæ гал куы уæй кæнæм, уæд ма Исмелы галæн цæдис кæм 
уыдзæни æмæ ма нæ цъеритæ цæуыл æрласдзыстæм! 
Æмæ хъуыды кæны Хъарадзау: чи цæуы Амырыкмæ, куыд 
цæуы?! Æмæ йæ уæд сыбыртт дæр куынæ суагъта, æмæ уый 
уартæ кæд æмæ кæд уыди, Амырыкмæ ацæуа Хъарадзау, уыцы 
фæнд куы ’рцыди лæппутæм, уый! Уæд ма ныр цæй Амырычы 
кой кæны! 
— Æз дын дзæбæх цæрвæхсидæн скæндзынæн, стæй дын уæртæ 
Хуындæгонмæ бадзурдзынæн, Исмелты Хуындæгонмæ, æмæ иумæ 
бахæрдзыстут. 

362 
ХУЫГАТЫ СЕРГЕЙ 
— Гъæ, уæд мын мæ хисты къæбæртæ бахæрай, ды ма уыцы 
къæдзæхæн йе ’мгæрæтты дæр куы ацæуай! 
Æмæ та йæ цæнгтæ фæйнæрдæм фæхæссы Хъарадзау — уæдæ 
ма искуы ахæм диссаг уыди! Дыууæ сты, дыууæйы йеддæмæ не 
сты, афтæмæй сæ иу иу дзуры, иннæ — иннæ! Уымæй дæр сæ иу 
дзургæ нæ кæны, фæлæ — хъарæг. Уæд ма исчи афтæ кæны! 
Æмæ æппындæр нæ бады сæ ныхас кæрæдзийыл. Æмæ куыд сба- 
дой кæрæдзийыл хъарæг æмæ æнæуи ныхас! Æмæ сфæнд кодта 
— ныццæуа сæм æмæ сæ басабыр кæна. Куыддæр фæуырдыг 
кодта цæндыл, афтæ фехъал. Æмæ, чи зоны, кæй фæуырдыг 
кодта цæндыл, уый тыххæй нæ фехъал уыдаид, фæлæ мад хъа- 
рæг кæнын ныууагъта æмæ хъæрæй кæуын райдыдта. Стæй сыл- 
гоймаджы хъæлæсæй — нал, фæлæ — нæлгоймаджы хъæлæсæй. 
Куыдта, куыддæриддæр нæлгоймаг фæкæуы, афтæ, æмæ йæ сæр 
ныууыгъта Хъарадзау — уæдæ цытæ кæны мад æмæ ма кæд кодта 
афтæтæ! Æмæ рабадти Хъарадзау, æмæ, куыддæр рабадти, афтæ 
йæ цæстытæ æрхæцыдысты: уартæ цъериты цур лæууынц дыу- 
уæйæ. Сæ иу — стырдæр иннæ — гыццылдæр. Стырдæр чи у, уый 
кæуы, цыма мардыл кæуы, афтæ. Гыццылдæр чи у, уый йæ разы 
гуыбырæй лæууы. Æмæ дис кæныныл фæци Хъарадзау: чи сты 
æмæ кæцæй æрхаудтой ардæм?! Уæдмæ йæ суыдтой уыдон дæр, 
се ’ргом æм раздæхтой. Кæугæ чи кодта, уый йæ кæуын уро- 
мынмæ хъавыд, фæлæ йæ бон нæ уыд æмæ та-иу йæ тъæпæн 
æрмттæ бафæлдæхта йæ цæсгомыл. 
Кæцæйдæр иу пыхцыл халон æрбатахт, цъерийы хъилыл абадт, 
стæй йæ бынаты æрзылд æмæ, йæ бырынкъ лæппуты ’рдæм куы 
фæци, уæд сæм цыма исты æрдзурынмæ хъавыд, уыйау йæ дзых 
фæхæлиу кодта æмæ йæ хъуахъхъ фæцыд. Уæд, кæугæ чи кодта, 
уый нæ, фæлæ иннæ хосы мæкъуылæй топп систа æмæ йæ ха- 
лонмæ сдардта, фæлæ йын иннæ йæ цонгыл æрхæцыд. 
— Уæдæ ныл цы хъуахъхъ кæны?! 
— Хъуахъхъ кæнын ныл хъæуы æмæ ныл хъуахъхъ кæны. 
Æмæ йæ зæрдæ æхсызгон змæлд куы бакæнид Хъарадзауæн 
— æмæ уый Калман куы у! Уартæ стырдæр чи у, уый, кæугæ чи 
кæны, уый! Калман, далæ Хæмпæлгомы зиуы йæ фæстæ чи ра- 
лæууыд, уыцы хъæлдзæг æмæ хъазæгой лæппу. Фæлæ йыл цы 
’рцыди уагæры, йæхихуызæнæй йæм куы ницыуал баззади. Æмæ 
сæм бараст и лæппутæм Хъарадзау. 
— Ай Калман нæ дæ?! 
— Æгæр дæр ыскалман дæн, æнхъæлдæн. 
Стæй фæцæйцыдысты кæрæдзимæ. Æнарæхст къахдзæфтæ 
кодтой, цыма ихыл цыдысты, тæнцъар ихыл, æмæ сæ куынæ 
баурома, уымæй тарстысты. Хъарадзау касти Калманмæ æмæ та- 
иу æрцæйлæууыд, — кæд уый нæу. Уæдæ цыхуызæн ныцци, кæд 
уый у, уæд! Куы йæм бахæццæ и, уæд скуыдта, æмæ та скуыдта 
Калман дæр. Афтæ лæууыдысты ныхæй-ныхмæ æмæ куыдтой 

КЪОСТАЙЫ АВДÆН 
363 
кæрæдзимæ, цыма сæ хабæрттæ кодтой кæрæдзийæн, афтæ. Стæй 
æрбадтысты, сæ фарсмæ цы тъæпæн мæкъуыл уыд, ууыл фæр- 
гæй-фæрстæм. Дзырдтой — куы-иу сæ иу дзырдта, куы се ’ннæ. 
Цыма суджы фастаг хастой сæ уæхсчытыл, даргь суджы фастаг, 
дзæбæх æй нæ фæрæзтой — куы-иу сæ иуæрдæм ахаста, куы — 
иннæрдæм. Ацыдысты-иу, ацыдысты æмæ та-иу æрлæууыдысты. 
Хъарадзау иунæгæй кодта йæ хабæрттæ, уыдон — дыууæйæ. Кал- 
ман-иу куы нал фæрæзта дзурын, уæд-иу Сакъо — афтæ схуыдта 
лæппуйы Калман — бар-æнæбары дæр æрæвнæлдта ныхасмæ. 
Знон фæссихæртты сæ дуармæ æртæ бæхджынæй балæууы- 
дысты хъалонисджытæ. Симона рацыди йæхæдæг сæ размæ, йæ 
фыд Калманæн. 
— Мæнæ ма нæ æххæст фæззæгмæ бауадзæд, — дзуры сæм 
Симона, — стæй не стуртæй ауæй кæндзыстæм æмæ йын бафид- 
дзыстæм йæ хъалон. Лидзгæ никуыдæм кæнæм. 
— Æмæ ныр куы ауæй кæниккат уыцы стуртæ, уæд хуыздæр 
нæ уаид? — рагуыбыр и лæгтæй иу бæхы рагъæй, æвæццæгæн, 
сæ хистæр уыди хъалонисджытæн. 
— Рахизой ма, рахизой, фæфыдджындæр уой, кæд нын хуыз- 
дæр райсиккой. Нæхи дæр ма цæрын хъæуы. 
— Гæр, æмæ искуы уæ фос нард кæндзысты, стæй сæ уæй 
кæндзыстут, уæдмæ æлдар сымахмæ кæса! — фесхъиудта лæг, йе 
’хсæрфæрстæ цæхæртæ акалдтой. 
— Фæлæууæд, йæ бинонты удтæ нæ хауынц!— сирвæзти Си- 
монайæ. Бамбæрста, æгæр фæци йæ ныхас, æмæ ма йыл фæдса- 
фыны тыххæй бафтыдта: — Фæззæг нæ уæлæ и мæнæ. 
— Цы загътай, цы, дæлæ фосы мыггаг, иу хатт-ма йæ зæгъ! — 
йæ богъ фæцыди лæгæн, йæ ехс агъаззаджы зылд ныккодта, æмæ 
йе ’хситт йæ фæстæ аззади ехсæн, йæхæдæг Симонайы сæрыл 
æртыхсти — уыцы гæрзбыд уæззау ехс. Йæ чъепс чи у ехсæн, 
уый комкоммæ йæ цæстмæ бацыд Симонайæн. Йæ тъæпп фæцы- 
ди цæсты уæлæ, æмæ рагæпп кодта цæст йæ бынатæй. 
Уый куы федтой лæгтæ, уæд хорзау нал фесты, сæ бæхтæ 
ныззылдтой уæзæгыл æмæ лидзынмæ фесты. Хъæуы къахыл- 
дзæуæг нал баззад — ныттымбыл сты Симонаты дуармæ æмæ 
хъæрæй куыдтой. Мардыл афтæ никуы куыдтой. Мардæрцыд 
бирæ хæттыты федтой, фæлæ цæст афтæ рахауа, уый сæ никуы 
ничи федта æмæ æмбу уымæн кодтой. Сæстытæвæрæг Сибис- 
тъор баста йæ цæст Симонайæн. Цы зыдта цæст бæттынæн! Уый, 
стæг саст у æви нæу саст, уый зыдта æмæ-иу уый бабаста. Фæлæ 
афтæ куыд кастаид лæгмæ? Цæст æрзæбул и цæсгомыл æмæ йæ 
туг тагъди. Сибистъор æй арæхстгай йæ бынаты бавæрдта, стæй 
йыл æдде, кæддæр урс чи уыд, фæлæ, йæ урс кæмæн ссыд, ахæм 
хæцъил тыхта цæст æмæ сæры фахсыл. 
Афтæмæй сæ æрæййæфта Калман, йæ цæвæг йе уæхскæй 
æриса, уымæ дæр нал арæхст, æмæ-иу афтæмæй куы кæй афар- 

364 
ХУЫГАТЫ СЕРГЕЙ 
ста, цы ’рцыди, уымæй, куы — кæй. Стæй йын, сæ фарсмæ чи 
царди, уыдоны ус йæ цæвæг айста, хæдзары къулыл æй бахъил 
кодта. Уæд смидæг и хæдзары Калман, фыды цуанон топп рас- 
къæфта, æдде кæйдæр æнæсаргъ бæх лæууыд, ууыл йæхи бап- 
пæрста. Мастæй, æвæццæгæн, йæхи хуызæн нал уыди, æмæ йæм 
дзурын ничи ницы сфæрæзта. Кæуылдæрты сæ размæ фæци. Æртæ 
æхсты сæ фæкодта æмæ æртæ бæхы дæр, сæ афтид æгъдæн- 
цæйттæ сæ фæрстыл хойгæ, сæхи ауагътой ком-ком дæлæмæ. 
Фæстæмæ хъæумæ нал баздæхт — нæ бафæрæзта, хъæумæ баз- 
дæха, уый, æмæ ардæм раппæрста йæхи, йæ хосгæрстмæ. 
Абон, аходæнафон дæр нæма уыд, афтæ хъæу бæхджынæй 
байдзаг. Калман уым куынæ разынд, уæд мады акодтой — фыды 
уыцы æхсæв хъæуы лæппутæ далæ Оны ’рдæм цыдæр дохтырмæ 
ахастой бæхыл. Мадæн йæ къухтæ фæстæмæ нæ бабастой, лæ- 
гæн куыд бабæттынц йæ къухтæ, афтæ, фæлæ — размæ. Афтæ- 
мæй фæцæйцыди бæхджынты разæй Кæркусон. Йæ урс дада- 
литæ æркалдысты йæ кæлмæрзæны бынæй, схæцын сыл хъуыди, 
фæлæ сыл куыд схæцыдаид! Ныхас ныууагътой: кæд Калман йæхи 
радта хицауады къухтæм, уæд рауадздзысты Кæркусоны, кæн- 
нæуæд æй хъоргъы ныппардзысты. 
Стæй ацыдысты Калман æмæ Сакъо. Уыцы æнæсаргъ бæхыл 
сбадтысты æмæ ацыдысты. Калман разæй бадт, йæ фæсонтыл — 
Симонайы цуанон топп. Йæ дзых уæхскæй дзæвгар фæуæлдæр, 
æмæ афтæ зынди, цыма æхсын мондаг у æмæ, мæнæ кæм æрхи- 
зой бæхæй, уым ахæм гæрæхтæ ныккæндзæн, æмæ сæ хъæр ниугæ 
æмæ уыраугæ ацæудзæн хæхтыл кæрæй-кæронмæ. 
— Хорзæй баззай, Хъарадзау, — загъта Калман, бæхы фарсмæ 
куы ’рлæууыдысты Сакъоимæ уæд, — æвæццæгæн, кæрæдзийы 
никуыуал... — дарддæр йæ бон дзурын нал баци. Æмæ уый баца- 
гайдта йæ зæрдæ Хъарадзауæн — йæ кæуын рабырста мидæгæй, 
— хорз уыд, æмæ йæ хурхуадындзты ныффидар — æддæмæ нæ 
рахæццæ. Уæддæр-иу йæ сæр ныттылдта — омæ цыхуызæн сси! 
Уæд ын уыйæппæт лæгтæ дисæн куы фæхастой йæ хъæлдзæг 
ныхæстæ! Зиууæтты къордтæй-иу кæмæ бацыди, уыдонæн-иу 
уайтагъд сæ кæл-кæл ссыди. Хъарадзау кæм лæууы, уырдæм куы 
’рбафтыд, уæд йæ цæстытæ æрхæстытæ кодта Хъарадзауыл, цыма 
йæ хъæбысæй хæцын кодтой йемæ, уый хуызæн, стæй йæм ба- 
дзырдта: 
— Дæлæ кæнай-уæлæ кæнай, ацы лæджы бындзæфхад, дæ 
фæстæ мын æнæ алæугæ нæй. 
Хъарадзау æм йæ цæстытæ базылдта: 
— Æмæ æз куынæ рацыдаин зиумæ, уæд та кæй фæстæ алæу- 
уыдаис? 
— Уæд — никæй. 
— Куыд никæй? 
— Тæрсгæ кæнын. 

КЪОСТАЙЫ АВДÆН 
365 
— Цæмæй тæрсыс? 
— Цæмæй куы зæгъай, уæд, мæ дымгæ куы фæхæсса, мæ 
разæй чи кæрды, уый. 
Хъарадзау бахудти, худын æм тынг нæ цыди, фæлæ иннæтæ 
худтысты æмæ уый дæр бахудти. 
— Æмæ дзы мæнæн ницы тас у? 
— Цæмæй? 
— Дæ дымгæйæ? 
— Гъæ, гъæ! — бахудти Калман, æмæ куыд дзæбæх бахудти! 
Цыма арв ферттывта, йæ фидар дæндæгтæ гомæй аззадысты йæ 
бæзджынгомау былты мидæг. — Ды цыма хæбæцц фæлæудзынæ, 
афтæ мæм зыны, æмæ, зиуы хæбæцц фæлæудзынæ, уымæй хуыз- 
дæр æппындæр ницы и! 
Хъарадзаумæ цыдæр дзæбæх фæкастысты Калманы ныхæстæ 
— хуымæтæг хохаг ныхæстæ, хъазæн ныхæстæ. Истытæ ма куы 
зæгъид, æмæ йæм бадзырдта: 
— Æмæ хæбæцц лæууын æнцон у? 
— Чи дын загъта — æнцон у! Æмæ адæмы хуыздæртæ хæ- 
бæцц лæууынæй куы аскъуыдысты! — Уым йæ ныхас фæзылдта 
цæхгæр: — Кæцы хъæуккаг дæ, кæ? 
— Стырмæсыггаг. 
— Уæдæ фæлæудзынæ, — йæ сæр разыйы æнкъуыст бакодта. — 
Стырмæсыггаг йæ цæвæг куы фæдауы, уæд Хæлиудоны хос- 
дзæуттæ зæхмæ сæхи акалынц — тымыгъ, дам, æрбацæуы. 
Хосдзæуттæ худтысты — йæ цæвæгимæ чи архайдта, уыдон 
дæр худтысты, йæ цæвæджы хъæдыл чи анцой кодта, уыдон дæр 
худтысты. Æмæ йæм бадзырдта Хъарадзау: 
— Дæ ном цы хуыйны? 
— Гъæ, уæд Арвыкомы хæрæгтæрæгæй фæцæуа, мæныл уыцы 
ном чи сæвæрдта! Калман, дам! Уæд калмæй хуыздæр мацы ссар! 
Стæй алæууыдысты æмæ фæтæн цæвæг фестад. Иу уысммæ- 
иу хуры тынтæ арт суагътой уыйæппæт цæвджытыл. Иннæ уысм- 
иу фæтæны сæрæй атахт уыцы удфидаргæнæг «чыххыст» æмæ- 
иу далæ атагъайы фæрвыты бын амидæг. 
Хъарадзау расæрфта, бындзарæй сыстыгъта уыцы бæзджын 
хæрæгдым æмæ адзырдта фæстæмæ Калманмæ: 
— Ралæуу! 
— Лæууын, уæдæ дæ иунæгæй уадзын? Уæд та дыл исчи 
фæхъæр кодта æмæ бацъæх дæ! 
Уымæн бæрæгдæр у йæ фæндаг. Йæхицæн дзы бæрæгæй ницы 
и. Кæд æм Сыбыры бинаг къæйæ дæр фыддæр истытæ кæсы, 
уæддæр æй нæ зоны. 
Лæууыди æмæ æмбæрста, йæ цонг куыд уæззау кодта, уый. 
Схæцыд йæ цонгыл — мæнæ сæ хордзентæ. Æвæццæгæн, Калман 
йемæ фæраст уыдзæн, уый æнхъæл нæ уыди лæппу, æмæ йын 
хæринæгтæ рахаста. 

366 
ХУЫГАТЫ СЕРГЕЙ 
Касти сæ фæстæ Хъарадзау, цалынмæ фæзилæны фæаууон 
сты, уæдмæ. Куынæуал æм зындысты, уæд скуыдта — йæ зæрдэе 
æрбауынгæг и æмæ скуыдта. Лæууыди, хордзентæ йæ къухæй 
æрдаргъ сты æмæ куыдта. Куыдта, Калман кæй фæцæуы, ууыл, 
куыдта, Симонайы цæст кæй рахауди ууыл, куыдта, Дзæгъиан 
æмæ Мартайы ныхас кæрæдзийыл кæй нæ бадт, ууыл, куыдта, 
Тъотъойы кæй сырдта йæ разæй уыцы талынг æхсæв, ууыл. 
Нал фендзысты кæрæдзийы. Кæм ма фендзысты! Сæ иу иуæр- 
дæм фæцæуы, се ’ннæ иннæрдæм ацæудзæн. Сæ иу паддзахы 
ахæстонмæ цæуы, иннæ та дзы лидзгæ кæны. Кæмæ сæ цы кæсы 
— чи йæ зоны! Уымæн йæ мады рауадздзысты, йæхи йын Сы- 
бырмæ фесафдзысты. 
Систа хордзентæ йе уæхскмæ æмæ араст. Хъуамæ рухсæй ахиза 
Дзедойыл, кæннæуæд, нæ фæндаг зоны, нæ — æндæр, æмæ йыл 
афтæмæй куы ’рталынг уа искуы иу æнæраны ран?! Кæддæр ма 
бæргæ ацыд ацы фæндагыл, фæлæ уый раджы уыди. Уæд хормæ 
рацыдысты се ’рвадæлты лæг Санахъоимæ. Фыццаг уалдзæг уыд, 
алчи йæ тауинаг хæрынмæ æрцыди. Уæд йæ фынддæсæм азы 
уыд Хъарадзау. Уымæн пут ныккодтой йæ дзæкъулы уыцы лыс- 
тæг урс нартхорæй, Санахъойæн та пут æмæ ’рдæг, æмæ йæм 
хардзау æркаст — уæдæ Санахъойы дзæкъулы фылдæр цæмæн 
ныккодтой! Куы йæ аккой кодта, уæддæр æм рæуæг фæкаст — ай 
номыл рахызти уыцы бæрзонд хæхтыл! Фæлæ гыццыл куы суа- 
ди, уæд, цыма йæ дзæкъулы дуртæ уыди, уымæй уæлдай йæ 
фæсонтæ ницыуал æмбæрстой. Уæддæр хорз уыди, æмæ йын Са- 
нахъо лæдзæг ракодта — далæ æфцæджы рæбын дыууæ лæдзæ- 
джы ракодта, иу — йæхицæн, иу та — уымæн. Æмæ йæ æрцардта. 
Мæнæ лæдзæг нæ уыд — нæ фæфæрæзтаид йæ дзæкъул æмæ ма 
цы цæсгом равдыстаид стæй. 
Санахъо разæй цыд æмæ йæ ныхæстыл ирхæфста, йæ фæллад 
ыл куыд нæ стых уа, афтæ. Иу та йын даргъ хабар ракодта. 
Кæддæр лæппуйæ зымæгон ауылты куыд рацыд, куыд ыл схъы- 
зыд, фæндагæй куыд адзæгъæл æмæ кæмдæр къæдзæхы скъуы- 
ды куыд аирвæзт. 
— Ныр, кæуылты ныххаудтæн, уым тымыгъ хъæпæн авæрдта 
æмæ æрхъарм дæн, мæнæ цыма, гыццыл раздæр арт кæм уыд, 
ахæм хæдзармæ бахаудтæн. Хъарм æрдæн, фæлæ æнæуи мæхи- 
цæн загътон: фесæфтæн. Ме стæгдар дæр мын нал ссардзысты 
мæхиуæттæ. Æмæ уыцы тасæй афынæй дæн, афтæ афынæй дæн, 
æмæ мæ къах дæр нал атылдтон. — Санахъо фæстæмæ ракаст 
Хъарадзаумæ. Тас ды цы ’нхъæл дæ? Тасæй афтæ афынæй уы- 
дзынæ, æмæ йæ зонгæ дæр нæ бакæндзынæ! Стæй дæ ахæм ран 
фехъал кæндзæн, æмæ, мæнæ нæ фехъал дæ, æнæ сæфгæ дын 
Хуыцау хос нæ загъта. 
Иуафон æрыхъал дæн, уæдæ цы уыдаид. Мæ алыварс — та- 

КЪОСТАЙЫ АВДÆН 
367 
лынг, уæддæр æрæмбæрстон, кæм дæн, уый. Лæдзæг мæм уыд 
æмæ дзы мæ сæрмæ мит срæхуыстон. Æмæ мæм лæдзæджы стæв- 
дæн рухс фæмидæг и мæ къæдзæхы згъуыдмæ. Уырдыг мæм ныл- 
лæууыд уыцы сызгъæрины хуызæн рухс. Царды цин цы у, уый, 
æвæццæгæн, гъеуæд бамбæрстон мæ царды мидæг фыццаг хатт. 
Цыди Хъарадзау. Кæдæм цæуы, уый нæ зыдта, цæмæ цæуы, 
уый дæр нæ зыдта, уæддæр цыди. Йæ зæрдыл-иу æрбалæууыд, 
уыцы талынг уынджы Тъотъойы куыд фæцæйсырдта, уый. Нæ 
йæ уыдта, афтæмæй йæ сырдта... 
15 
Дурыл уыйбæрц хъуына æрхæцыд — уыцы фæлмæн цъæх 
хъуына — æмæ Хъарадзаумæ афтæ фæзынд — чидæр йæ ерджен 
æхсынмæ æрхаста донмæ, ныхсадта йæ æмæ йæ дурыл айтыгъта 
— уадз æмæ ам асур уа дуры уæлæ. Хъарадзау æм касти, касти, 
стæй йыл йæ хордзентæ æрæвæрдта. Йæ цухъхъа раласта æмæ 
йæ дуры кæрон уырмæ баппæрста. Лæууыд æмæ ракæс-бакæс 
кодта фæйнæрдæм. 
Уартæ рындзыл — хъæу, æнахуыр хъæу. Хæдзæрттæ агъуыст 
не сты. Сæхимæ куыд сты агъуыст хъуарийæ, афтæ нæ, фæлæ — 
тъæпæнсæр. Агъуыстæн йæ кой дæр нæй. Æмæ ма уымæй диссаг- 
дæр цы уа! Хæдзар уа æмæ агъуыст ма уа! Ноджы сæ уæлæ 
цыдæртæ амад — уыцы уæлхæдзæрттæн — тъæпæн сты ’мæ сыл 
уыйбæрц дæр амай! Æмæ сæ цымæ, тæдзгæ нæ фæкæны мидæ- 
гæй, къæвда куы рацæуы, уæд? Куыд нæ сæ хъуамæ тæдза! Æмæ 
ма уыдоны агъуыст хæдзæртты дæр куы ’ртæдзы, уæд адоны цы 
’ртæдзын хъæуы æнæ агъуыстæй! Лæууыд Хъарадзау æмæ хор- 
дзентæм касти. Æвналгæ дæр сæм нæ бакодта Калман. — Хæры- 
ныл ма уыди! Афтæ йын сæ радтой хордзенæй-æндæрæй. Æмæ 
сæ афтæ рахаста Хъарадзау дæр — йе уæхскыл сæвæрдта хордзен 
æмæ йæ рахаста. Æмæ дис кодта: уæдæ знон йæ зæнгтæ ды- 
дæгътæ куы кодтой йæ быны, уæд ма куыд рахызти Дзедойы 
сæрты. Æвæццæгæн, уыцы хордзены ныфсæй. Ома, мæнæ æрбад- 
дзынæн, кæм мæ бафæнда уым, æмæ бахæрдзынæн, цас мæ фæн- 
да, уыйбæрц, фæлæ никуы æрбадти æмæ никуы бахордта. Цыди 
æмæ цыди. Кæнæ та, чи зоны, кæугæ кæй фæкодта, уымæй дæр 
фæфидардæр сты йæ уæнгтæ. Кæугæ бирæ фæкодта — фыццаг 
Калманимæ фæкуыдта, стæй, уыдон куы ацыдысты, æмæ йæ 
зæрдæ куы суынгæг, уæд та иунæгæй фæкуыдта. Уый гæнæн 
дæр ис, æвæццæгæн. Чи зоны, кæугæ дæр уый тыххæй фæкæ- 
нынц адæм, æндæра, чи зоны, нæ кæниккой кæугæ. Æппындæр 
нæ кæуиккой, чи зоны, фæлæ фæфидардæр вæййынц æмæ уымæн 
кæуынц. 
Лæууыди æмæ фæйнæрдæм рахæсс-бахæсс кодта йæ цæстытæ: 

368 
ХУЫГАТЫ СЕРГЕЙ 
исчи куы фæзынид, уæд сисид йæ хæринæгтæ. Хъæбæр кæр- 
дзынтæ дзы и æмæ цыхт, афтæ загъта Сакъо — æфсæрмытæ- 
гæнгæ, дзырдта — æмæ иу авджыдзаг арахъхъ. Æвæццæгæн, хуыз- 
дæр истытæ кæй нæй хордзены, уымæй æфсæрмы кодта. 
Уæлæ, хъæуæй уыцы уырдзыд тæссары цы хъæбæр фæндаг 
радаргъ, ууыл æрцæуы иу хæрæгуæрдон, æмæ базмæлыд Хъа- 
радзау — бацæуа уæрдонджыны размæ, бахата лæгмæ, æмæ йын 
кæд сразы уа, уæд æй æрбаздаха. Æмæ, йæ къæхтæ дуртыл къуырд- 
тытæгæнгæ, араст и уæрдонвæндагмæ. Уæрдоны бадти ацæргæ 
лæг, бадти, уæрдоны куыд фæбадынц, афтæ — гыццыл размæ 
гуыбыр, æмæ зарыди: 
Усед, зæгъы, Хетæг йæ уæрджытыл 
Куы æрхауы æмæ галы богъау 
Йæ богъ куы фæцæуы, 
Уæй, Хетæгæн, зæгъ, йæ бон 
Хъæдмæ нал у. 
Фæлæ, зæгъы, хъæд 
Йæхæдæг, йæхæдæг — Хетæгмæ!.. 
Лæг зарыд сабыр — йæхицæн зарыд æмæ кæдæм хъæр кодта- 
ид! Фæлæ Хъарадзаумæ дзæбæх хъуысти — уый зарæджы гакк у, 
æвæццæгæн — дард хъуысы. Ныхас хъæрæй куы зæгъай, заргæ 
сабыр куы бакæнай, — уæддæр зарæг дарддæр фехъуысдзæн. 
Æмæ хъуыста уыцы сабыр фæлмæн зарæгмæ Хъарадзау. Йæ удыз- 
мæлдæй фæлмæн нæ уыди зарæг, фæлæ йæ лæг фæлмæн зарыд, 
æнахуыр фæлмæн æй зарыд, цыма тæригъæд кодта Хетæгæн æмæ 
йыл йæ зарынæй бааудæн кæнынмæ хъавыд. 
Уæд, зæгъы, хохы фахсæй 
Æгас тъæпæн куы раскъуыйы, 
Æгас тъæпæн, зæгъы, 
Къæскъæсгæнгæ куы рацæуы арвы талынгты 
Æмæ далæ Куырттаты дæлвæзы астæу 
Йæхи куы æруадзы Хетæджы уæлæ. 
Хъарадзау никуы фехъуыста уыцы зарæг æмæ дис кодта — 
куыд никуы йæ фехъуыста? Æвæццæгæн æй уыдонмæ нæ за- 
рынц, Къуыдаргомы. Æмæ йæ цæмæннæ зарынц, цымæ? Уым 
хорз сфидауид ацы зарæг, тынг хорз сфидауид, уым. Уым алы 
зарæг дæр хорз фидауы. 
Уæд, зæгъы, Хетæджы сурджытæ 
Фырдисæй суртæ ’мæ сутыртæ куы райдайынц, 
Ыстæй, зæгъы, фæстæмæ 
Фæкæсфæкæсгæнгæ Æрджынарæгмæ 
Сæ ных куы саразынц. 

КЪОСТАЙЫ АВДÆН 
369 
Уæрдон нал зынд, фæлæ ма зарæджы азæлд хъуысти. Хъа- 
радзау лæууыд фæндаджы хъæбæрыл æмæ хъуыста, зарæг куыд 
зæлыд, уымæ. Уæрдонджыны размæ цæмæ рацыд, уый дзы фе- 
рох и. Æмæ, дам, раскъуыди æгас тъæпæн. Цымæ, афтæ гæнæн 
ис, æмæ хохы фахсæй æгас хъæды тъæпæн раскъуыйа? Куыд 
хъуамæ раскъуыйа хохы фахсæй æгас тъæпæн? Фæлæ, кæд нæ 
раскъуыд, уæд æй чи æрхъуыды кодта? Цæмæн бахъуыд искæй, 
æмæ йæ æрхъуыды кæна? Стæй йыл чи баууæндыдаид, кæд нæй 
афтæ гæнæн, уæд?! Иу дæр ыл нæ баууæндыдаид, æмæ йæ кой 
нæ райхъуыстаид. Фæлæ раскъуыди, æвæццæгæн, уыцы тъæпæн. 
Уымæн раскъуыди, æмæ афтæ хъуыди — хъуамæ раскъуыйа! 
Фæлæ йæ, цымæ,сургæ та чи кодта уыцы Хетæджы? Цæмæн æй 
сырдтой, æмæ йæ, цымæ, кæцæй расырдтой? Æмæ сын, цымæ, 
цы кодта, чи йæ сырдта, уыдонæн? Æмæ сын, ныр, цымæ, исты 
знаггад куы ракодтаид, уæд дæр раскъуыдаид хохы фахсæй уыцы 
стыр тъæпæн æд бæлæстæ æмæ йæ æрæмбæхстаид? Æвæццæ- 
гæн, уæд нæ раскъуыдаид æмæ йæ нæ æрæмбæрзтаид. Æмæ 
скъуыйгæ уымæн куы ракодта уæд, æмæ сæ кæй ницы баджиз- 
дардта, афтæмæй йæ кæй сырдтой. 
Йæ хордзентæ æмæ йæ цухъхъа кæм уыд, уырдæм куы ’рбаз- 
дæхт, уæд йæ цæстытæ æрхæцыдысты — уартæ хъæуæй донмæ 
цы фæндаг æрцæуы, ууыл рауырдыг и дæргъæй-дæргъмæ сыл- 
гоймæгты хал. Хъарадзау сæм кæсгæйæ баззад æмæ равзæрста — 
кæд сæ фæсонтæй уæлæмæ нæ зынди цыдæр æнахуыр къæрта- 
гæндтæ. Иугæр фæндаг донмæ цыд, уæд сылгоймæгтæ дæр донмæ 
цæудзысты, хъуыды кодта Хъарадзау. Æмæ сæ фæсонтыл уыцы 
къæртатæ та сæ донгæрзтæ сты, æвæццæгæн. Æмæ, цымæ, æнæуи 
къæртаты цæмæннæ хæссынц дон, уыдонмæ цы къæртаты хæс- 
сынц дон, ахæм къæртаты. Ахæм къæрта, кæм бафæллайай, уым 
æрæвæр æмæ аулæф. Фæлæ ахæм къæрта куыд æруадздзынæ дæ 
фæсонтæй зæхмæ, стæй ма йæ фæстæмæ куыд сисдзынæ! Науæд 
æй кæм æрæвæрдзынæ, куы йæ æруадзай зæхмæ, уæд? Уыцы 
къулы нæ фæтулдзæн дæ къæрта? Куыд нæ дын фæтулдзæн?! 
Уæдæ уый тыххæй хæссынц сæ къæртатæ сæ фæсонтыл, уый 
тыххæй, æрæвæрæн сын кæй никуы и, уый тыххæй. Æнæуи та 
фæсонтыл хæссын æнцондæр у, бирæ æнцондæр. 
Донбылмæ куы æрхæццæ сты, уæд сæ къæртатæ рæгъ-рæгъы 
авæрдтой — уыдонмæ цы къæртаты хæссынц дон, уыдонæй бирæ 
даргъдæр, æмæ сыл цыдæр бæттæнтæ баст. Стæй устыты ’хсæ- 
нæй иу урскæлмæрзæнджын фæхицæн кодта йæхи æмæ сын сæ 
къæртатæ донæй дзаг кæнын байдыдта. Устытæ сæхæдæг кæ- 
рæдзийы æнцæйтты сæхи зæхмæ æруагътой. Хъарадзау касти, 
уыцы урскæлмæрзæнджын сылгоймаг сын сæ къæртатæ куыд дзаг 
кодта, уымæ, æмæ цыдæр цин сабухта кæмдæр йæ мидæг, афтæ- 
мæй йæ цæстытæ та сыгæй байдзаг сты. Уыцы урскæлмæрзæн- 
джын æм кæд нæ фæзынди Мартайы хуызæн. Йæ цæсгом ын нæ 
24 Хуыгаты Сергей 

370 
ХУЫГАТЫ СЕРГЕЙ 
уыдта, æнæуи йе змæлдæй Мартайы хуызæн зынди. Уый дæр-иу 
афтæ кодта: донмæ-иу кæимæ ныццыд, — цалфæнды уыдаиккой — 
цалынмæ-иу уыдоны къæртатæ байдзаг кодта æмæ сæ уæлбылмæ 
сдавта, уæдмæ-иу йæхи къæртатæм нæ бавнæлдта. Æмæ скуыдта 
Хъарадзау, хъæрæй скуыдта æмæ, куыд лæууыд, афтæ æрбадти 
— куыд æй ныууагъта, куыд дзы фæлыгъди?! Куыдта æмæ йæ 
фæнд фидарæй фидардæр кодта — мæнæ ныртæккæ куыд куыд- 
дæр фæуа, афтæ сыста, йæ хордзентæ йе уæхскыл баппара, йæ 
цухъхъа йæ дæларм бакæна æмæ йæ фæд-фæд араст уа фæс- 
тæмæ! Уым сбада йæ ингæны был æмæ бада. Стæй йæ уым æрцах- 
сæд, кæд æй ахсой, уæд. Æмæ йæ уырдыгæй акæнæнт, кæдæм 
æй кæной, уырдæм! Кæдæмфæнды йæ акæнæнт æмæ йын цы- 
фæнды кæнæнт! 
Стæй йын чидæр йæ къух йæ уæхскыл æрæвæрдта — стыр 
къух, хъарм къух, æмæ йæм æрыхъуыст: 
— Кæуыны лæппу нал дæ, цыма, уæдæ кæуыны лæг дæр нæма 
дæ, æмæ дын уæд уыдон цыхуызæн куыдтытæ сты?! 
Хъарадзау йæхиуыл схæцыд, слæууыд, йæ цæссыгтæ сæрфта 
æмæ фæхæц-фæхæц кодтой йæ цæстытæ лæгыл — бæрзонд, бæ- 
зæрхыгарæзт. Хохаг уæззау куыстытæ кæй нæ æртасын кодтой, 
ахæм лæг. Йæ сау боцъойы иугай урсытæ фæзынд æмæ, цыма 
æфсæрмы кодтой, кæй фæзындысты, уымæй, уыйау æмбæхсæ- 
гау кодтой сау хилты ’хсæн. Йæ куырæт ын цыма уынгæгад код- 
та, афтæ фæзынд Хъарадзаумæ, стæй цыма хъæды тæф цыди йæ 
куырæтæй. 
— Æнæфыдбылыз у! 
— Бузныг! — тыхтæ ’мæ фыдтæй сфæрæзта Хъарадзау. 
— Сбад, бæлццон дæ, куыд кæсын, афтæмæй æмæ фæллад 
уыдзынæ. 
Æмæ батыхст Хъарадзау: ныр æй фæрсынтæ куы райдайа ис- 
тæмæйты ацы лæгау лæг, уæд ын цытæ дзурдзæн? Дзурын нæ, 
фæлæ йæм улæфын дæр куынæ цæуы. Стæй йæ æвдæлгæ дæр 
куынæ кæны уыдæттæм. Цæуын æй куы хъæуы! Уæд йæ цæс- 
тытæ æрхæцыдысты хордзентыл, æмæ базмæлыд Хъарадзау, ба- 
касти лæгмæ — æгæрæй æгæр уыдзæн ацы боцъоджын лæг æмба- 
лæн. Æфсæрмы дæр дзы кодта цæмæйдæр æмæ дзы цæмæйдæр 
тæрсгæ дæр кодта. Уæддæр æм чъызгæ хъæлæсæй бадзырдта: 
— Мæнæ ам фæндаггаг къæбæртæ ис, æмæ дын кæд зын нæу, 
уæд аходæн иумæ бахæрæм. — Æмæ ма йæ ныхасыл бафтыдта: — 
Мæнæн тынг стонджы у. 
Лæг бахудти, æнкъард худт бакодта, фæлæ йыл уый дæр фи- 
дыдта, уыцы æнкъард худт дæр. 
» — Цымæ нæ кæмæн стонджыдæр у нæ дыууæйæ — дæуæн æви 
мæнæн? 
Æмæ æрæвнæлдта хордзентæм Хъарадзау, хъæбæр кæрдзын 
æрсæстытæ кодта хордзены цæстыл, хъамайы кæрддзæмы чъыл- 

КЪОСТАЙЫ АВДÆН 
371 
дымæй кард сласта, цыхт дзы æркарста. Систа авг æмæ сыкъа 
дæр. Авджы къæрмæг сæфтыдта, арахъхъæй сыкъа æрыдзаг код- 
та. Лæг айста сыкъа æмæ йæм æнкъардæй касти, цыма йæ цы 
фæкæна, уымæн ницы зыдта, уый хуызæн. 
— Хуыцау дын баххуыс кæнæд, лæппу! Зыны дыл — æфхæрд 
баййæфтай, æмæ дæ ныр та Хуыцау рæвдаугæ куыд бакæна, уыцы 
амонд дын а бæсты рухс дзуæрттæ зæгъæнт! — Стæй бануæзта 
сыкъа æмæ йæ радта Хъарадзаумæ. 
— Дæхæдæг дæр дзы ануаз. 
— Æз никуы бануæзтон. 
— Æз дæр, цалынмæ бануæзтон, уæдмæ никуы бануæзтон, — 
дзургæ-дзурын хъæбæр кæрдзыны къæбæр æмæ цыхты къæртт 
систа йе стыр къухтæм лæг. Фæстæмæ истытæ дзура уый хуы- 
зæн лæгмæ, уымæ йæ ныфс нæ бахаста Хъарадзау, сыкъа йе ’рдæ- 
джы онг скодта æмæ йæ ануæзта. Стæй багуыбыр сты хордзены 
цæстмæ. Æууылдтой уыцы хъæбæрфых хъæбæр кæрдзын æмæ 
уыцы хъæбæр цыхт, цыдæргъуызон æмхуызон æууылдтой, цыма 
сæ кæмдæр, хъæбæр кæрдзын æмæ цыхт куыд æууилын хъæуы, 
уый ахуыр кодтой. Стæй афтæ ’ууилгæ-’ууилын бакасти Хъара- 
дзаумæ лæг. 
— Дæ ныхасыгъæдмæ гæсгæ ардыгон нæ дæ. 
— Нæ дæн ардыгон, — ’ууилгæ-’ууилын æм бадзырдта Хъа- 
радзау дæр. — Къуыдаргомæй дæн. 
— Æмæ дæ цы хур-цы къæвда рахаста Къуыдаргомæй? 
Хъарадзау бафиппайдта: абондæргъы йæм хæрын куыд цыди, 
ныр та йæм кæд æмæ не ’рцыди афтæ дзурын! Кæй йæ бафарста, 
уый дæр ын æхсызгон уыди. Йæ кæрдзыны къæбæр æмæ йæ 
цыхты къæртт хордзены цæстыл æрæвæрдта æмæ йæ сæр ныт- 
тылдта: 
— Хур нæ — къæвда. Ахæм къæвда мыл æрцыд, æмæ нал, кæм 
дæн, уый зонын, нал — кæдæм цæуон, уый. 
Уыцы ныхæстæм лæг ныууынæргъыдта, афтæ ныууынæр- 
гъыдта, цыма йæ хъæлæсæй судзгæ цæхæр скалынмæ хъавыд. 
Хъарадзауæн йæ сæрыхъуын арц сбадт. Уагæры цы сæмбæлд ацы 
стыр æмæ тыхджын лæгыл та?! Уыцы фидарбын цырыхъхъыты 
чи ралæгæрд-балæгæрд кæны ацы дурджын фæндæгтыл! Уартæ 
йын йæ куырæт дæр къуындæгад куы кæны, дзæбæх дзы куынæ 
цæуынц йæ фидар уæнгтæ! Æмæ йæ бафæрсынмæ хъавыд, уагæ- 
ры ууыл та цы ’рцыд, фæлæ йæ ныфс нæ бахаста, бафæрса йæ, 
уымæ, æмæ йæ уæдмæ бафарста лæг йæхæдæг: 
— Дæ мыггаг кæмæй у? 
— Уадитæй, — загъта Хъарадзау, æмæ йæ цæмæй нæуæгæй 
мауал бафæрса, уый тыххæй йын загъта йæ ном дæр. 
— Бирæ цæр, Хъарадзау, æз та Нарыхъæуккаг дæн, Хетæгга- 
тæй, Леуан. Æмæ дæуыл та цы фыд æрцыд, куынæ йæ урс фед- 
тай нырма цардæн, куынæ — йæ сау! 

372 
ХУЫГАТЫ СЕРГЕЙ 
— Федтон ын йæ урс дæр æмæ йæ сау дæр. Йæ урс мæм иу 
зынд фæкодта æмæ дзы фæрухсдзаст дæн, афтæмæй мæ йæ сау 
æрæййæфта æмæ мæ йæ быны аууæрста, — æмæ цыма дзурын- 
мондаг уыд æмæ нырмæ дæр йæхи тыххæй урæдта, уыйау дзуры- 
ныл схæцыд æмæ йын бауромæн нал уыд, цыма хæхты сæрты 
уымæн рахызт, цæмæй ацы дзæбæх лæгæн йæ хъæстытæ фæкæ- 
на. Иууылдæр ын сæ фæкæна, мацы дзы басусæг кæна! 
Леуанæн йæ сæр йе уæхскыл æркъул и, афтæмæй йæм хъуыс- 
та. 
Куы æрлæууыд йæ ныхасæй, уæд Леуанмæ бакаст, бахудти 
йæм, гыццыл стырмæ куыд бахуды, афтæ. 
— Бахатыр кæн, бирæ фæдзырдтон. Æвæццæгæн мæ уыцы 
арахъхъ бацыбæл кодта дзурынмæ, стæй, дам, мæстджын дзураг 
у, мæгуыр — хæраг! Афтæ нæм дзурынц махмæ. 
— Уæдæ ныл иу Хуыцау куы рахæтыди, ме ’фсымæр, æмæ нæ 
иу арв куы ныццавта! 
Хъарадзау дзурын ницыуал сфæрæзта æмæ сыкъа æрыдзаг 
кодта. Æмæ айста сыкъа Леуан. 
— Рухсаг уæд Марта, уыцы дунейы цы хуыздæр и, уымæй 
хайджын уæд. Дæуыл та хæрзаудæн фæкæнæд. — Стæй фæкъул 
кодта сыкъа, æмæ дзы кæрдзыныл цалдæр æртахы куы ’рхауди, 
уæд æй бануæзта. Æмæ та уæд сыкъайы æрдæг æркодта йæхи- 
цæн. Хъарадзау дæр «рухсаг у» зæгъынмæ хъавыд, фæлæ дзурын 
не сфæрæзта, сыкъа къæбæрмæ æркъул кодта, йæ цæстытыл сыг 
бадт, æмæ дзы исты æртагъд — нæ дзы æртагъд, уый нæ базыдта, 
афтæмæй йæ бануæзта. Стæй та фæйнæ къæбæры æмæ фæйнæ 
цыхты къæртты систой, бадтысты æмæ æууылдтой. Иуафон йæ- 
хиуыл схæцыд æмæ Хъарадзаумæ бакасти Леуан. 
— Æз хæстон лæг дæн. Бирæ тугуарæнтæ баййæфтон æмæ 
сын ныффæрæзтон, фæлæ мыл ныр цы тугуарæн æрцыд, уымæн 
ма ныффæразон — нæ мæ уырны. — Гыццыл абадти æнæдзур- 
гæйæ æмæ та райдыдта: — Хатт мæм куыд фæкæсы, Хъарадзау, 
уый зоныс? Цыма адæймаджы бон цас хъизæмæрттæ ныффæра- 
зын у, уый цард мæныл фæлвары. Уартæ мæ цыппар къахыл 
цæуын куы байдыдтон æмæ нæ уæлхæдзарæй куы рацæйхауд- 
тæн, уæд мыл райдыдта йæ фæлварæнтæ кæнын. Æндæр исчи 
куы уыдаид мæ бæсты, уæд рахаудтаид, фæлæ æз нæ рахаудтæн, 
уымæн нæ рахаудтæн, æмæ ма уæд кæуыл кодтаид йæ фæлва- 
рæнтæ цард?! Уæдæй нырмæ цы фæндæгтыл фæсæпп-сæпп код- 
тон! Уæдæ-иу уартæ Венгерты хæсты ахæм ныббырстытæ уыд, 
æмæ-иу не ’рдæг дæр нал раздæхти. Уым-иу баззадысты хæсты 
быдыры. Æз та-иу раздæхтæн. Уыйфæстæ ам куы райдыдтон 
курын, милицийы, уæд дæр мæм цал хатты ныккастæуыди топпы 
кæсæнæй! 
— Уæлхæдзарæй та куыд рацæйхаудтæ? — куыддæр фæлæу- 
уыд Леуан йæ ныхасæй, афтæ йæ афарста Хъарадзау — иннæ 

КЪОСТАЙЫ АВДÆН 
373 
хъуыддæгтæ йæм дард уыдысты æмæ йæм афтæ нæ бахъардтой. 
Уæлхæдзарæй куыд рацæйхаудта, уый йæм тынгдæр бахъардта, 
стæй, удæй дæр, æвæццæгæн, уæлхæдзармæ æввасхдæр уыд. 
— Куыд рацæйхаудтæн! Куыд рацæйхауынц! — цыма бустæ 
кодта Хъарадзауыл дæр, афтæ загъта Леуан. Уæддæр бацырен и 
Хъарадзау, йæ къухæй хъæумæ ацамыдта. 
— Сымахæн дæр уартæ афтæ тъæпæнсæр сты уæ уæлхæ- 
дзæрттæ? 
— Тъæпæн нын сты махæн дæр, уæдæ нын цы сты! 
— Æмæ уыцы тъæпæн уæлхæдзарæй куыд хъуамæ рахауа лæг? 
Æмæ йæм бадзырдта хъæрæй Леуан: 
— Лæг нæ уыдтæн, нæ, сывæллон уыдтæн, гыццыл сывæллон. 
— Æмæ, кæд гыццыл сывæллон уыдтæ, уæд уæлхæдзар цы ми 
кодтай? 
— Цы ми дзы кодтон! Фыд уым лæууыд æмæ мæ мад уырдæм 
сдавта, фыды цур мæ фæуагъта, йæхæдæг йæ митæм фездæхт. 
Фыд йæ царды сагъæстыл уыд, æвæццæгæн, мæнмæ йæ уыйбæрц 
не ’вдæлди. Æз мæ цыппар къахыл кæм размæ цыдтæн, кæм — 
фæстæмæ. Афтæмæй былыл балæууыдтæн. Уæлувадæй æддæмæ 
мæхи адардтон. Фыд мæ ауыдта, бауад мæм æмæ мын мæ хæдо- 
ны фæдджийыл къахæй ныллæууыд. Æз уæдмæ былæй федде 
дæн æмæ ауындзæгæй аззадтæн. Цъæхахст кодтон, уæдæ цы код- 
таин. Фыд куыд нæ фæтарстаид! Лæууыд æмæ фæйнæрдæм ра- 
кæс-бакæс кодта, кæд исчи фæзынид мæ цъæхахстмæ, кæннæ- 
уæд уæд та йе скъуыйгæ акодта мæ хæдон, йе дзы искæуылты 
æлвæсгæ фæкодта мæ сæр. 
— Æмæ бæрзонд уыди уæ уæлхæдзар?! — Хъарадзауæн йæ 
цæстытæ сæ тыбар-тыбурæй нал æнцадысты. 
— Бæрзонд уыди, уæдæ цы уыди! Уыцы уырдыджы далæ кæ- 
цæй ссыди уыцы къуырма сис! 
— Омæ дæ йæхæдæг цæмæннæ иста дæ фыд?! 
— Йæхицæн æгъдау нæ амыдта. 
— Цы йын нæ амыдта æгъдау? 
— Мæн систаид йæ хъæбысмæ, уый. 
— Цæмæннæ? 
— Афтæ, худинаг уыд, искæй цур дæ сывæллоны дæ хъæ- 
бысмæ сисай, уый. 
— Стæй цы фæдæ? 
— Стæй мæм дондзау устытæ фæфæдис сты, кæрæдзийыл 
хæцгæ авнæлдтой уæлувады сæрты æмæ мæ систой. 
Хъарадзау æхсызгон улæфт ныккодта, бакаст Леуанмæ. Ныр 
сыст æмæ йæ дæ хъæбысы ныккæ! Тынг æй ныккæ дæ хъæбысы, 
уартæ йæ куырæты хуыдтытæ куыд атындтытæ уой, афтæ йæ 
ныккæ, гъе, дæ хъæбысы, кæй нæ рахауди, кæй йæ систой уыцы 
дзæбæх дондзау устытæ, уый тыххæй. Фæлæ йæм нæ сыстади, 
нæ йæм бауæндыди — куыд сыстадаид хъуамæ уый хуызæн лæгмæ 

374 
ХУЫГАТЫ СЕРГЕЙ 
æмæ йæ куыд ныккодтаид йæ хъæбысы, исты сæхи стырмæсыг- 
гаг лæгтæй куынæ уыди исчи! Афтæмæй йæ куыд тынг фæндыд, 
куы йæм сыстадаид, уый! Æмæ йæм иугæр нæ сыстади, уæд та 
йæ уыцы уæлхæдзары кой кæнын æрфæндыд. Истытæ ма куы 
радзурид сæ уæлхæдзары тыххæй! Уæдæ уый хуызæн бæрзонд 
уæлхæдзар уыд, уый хуызæн гыццыл лæппу дзы рацу-бацу кодта 
йæ цыппар къахыл! 
Æмæ та-иу бакасти Леуанмæ — уæдæ нал скæна сæ уæлхæдза- 
ры кой амæй уæлдай. Фæлæ Леуан бадти æмæ бадти. Стæй иуафон 
ныдздзынæзта хъæрæй: 
— Æз цы бонтæ арвыстон! Æниу бонтæ цæмæн зæгъын — 
æхсæвтæ! Баиу мын сты бонтæ ’мæ æхсæвтæ æмæ сæ æхсæвтæ 
рауади — даргъ æхсæвтæ, фыдæхсæвтæ. 
Æмæ бамбæрста Хъарадзау: дысон хуысгæ нæ кодта Леуан 
дæр, бадти хъæды, рацу-бацу кодта хъæды — хъæды тæф дæр 
уымæн æрбахаста йæ уæлæ. 
— Зынæвгъæд разынди Гуыбиан. Хъæуы устытæ йыл æртым- 
был сты, ратул-батул æмæ йæ райваз-байваз кодтой. Æмæ уый 
æнхъæл чи уыди, æндæра Дзæуджыхъæумæ арвыстаиккам дох- 
тырмæ. Бæх æм арвыстаиккам, æмæ æрбацыдаид бæхыл. Фæлæ 
уый хуызæн æрыгон адæймаг, уый хуызæн æнæниз æмæ йын 
уыдæттæ æнхъæл чи уыд! 
Уым æрлæууыд Леуан, æмæ бамбæрста Хъарадзау: йæ дзури- 
нæгтæн сæ зын ранмæ бахæццæ и. Дарддæр дзурын нал фæрæзта 
æмæ йæ тæригъæдæй йæ кæуын йæ былалгъмæ схæццæ Хъара- 
дзауæн. Афтæ абадтысты иуцасдæр, Леуан зæхмæ касти, Хъа- 
радзау — Леуанмæ. Уæд йæ сæр ныттылдта Леуан æмæ ныдздзы- 
нæзта: 
— Æмæ мæ артыл дон ацыди! — Уыцы ныхæстæ сфæрæзта 
зæгъын, æндæр ницы. Бадти æмæ улæфыди, æмæ-иу йæ куырæт 
адымсти йæ уæнгтыл. Улæфыди, æмæ афтæ зынд, цыма йын улæ- 
фыны йеддæмæ ницыуал баззад ацы зæххыл. Æрæджиау бын- 
тондæр æндæр хъæлæсæй куы байдаид. Хъарадзау æм кæсгæйæ 
баззад — йæхи хъæлæс цы фæци! Ай цыдæр цауд æмæ хауд хъæ- 
лæс куы у! Æмæ йын фæхабæрттæ кодта уыцы æндæр хъæлæ- 
сæй, — зæрдæ сæ хæлди, ахæм хабæрттæ йын фæкодта. Хъара- 
дзауæй, кæм уыди-цы уыди, уыдæттæ ферох сты. Хъуыста йæ 
алы ныхасмæ дæр Леуанæн, æмæ цыма уыцы фыдæбоны бон 
уым уыди, Нары уыди цыма, уыдоны хæдзары уыди цыма — йæ 
цæстыты раз лæууыди, уæд цы змæлд уыди хæдзары, уый, æмæ 
дзы цы ныхæстæ æрцыди, уыдон зæлыдысты йæ хъусты. 
Иуафон, дам, йæхиуыл рахæцыди йæ уаты Гуыбиан æмæ Чен- 
дзейы куы федта — Чендзе, далæ Цымийы цæрæг Дзапарты Ми- 
хелы чындз уыди, чызгæй та Туатæй уыди. Уыимæ уæлдай ад- 
джын уыдысты кæрæдзийæн. Æмæ, дам, радзырдта Чендземæ 
йæ уатæй, уыцы дзæбæх сыгъдæг хъæлæсæй, дам æм радзырдта 

КЪОСТАЙЫ АВДÆН 
375 
æмæ, дам, хæдзары цыдæриддæр ус уыди, кæсгæйæ йæм базза- 
дысты. 
— Уарзыс мæ, Чендзе? 
Уый, дам, йæ цæнгтæ дзуарсавæрд акодта йæ риуыл. 
— Мæгуыры бонтæ, Маро, уый та цытæ дзурыс?! Куыд нæ 
дæ уарзын! 
Æмæ та, дам, уæд дзуры уыцы сыгъдæг хъæлæсæй: 
— Уæдæ дын цы бафæдзæхсон, уый бакæндзынæ? 
— Куыд нæ йæ бакæндзынæн! 
— Уæдæ-иу мын сывæллоны мæ роны бавæр. 
Туайонæн йæ хурхуадындзтæ ахгæдтой, сулæфа ма, уый йæ 
бон нал баци — æвæццæгæн ын уæды онг мæлынæй нæ тарсти. 
Йæхи фæскъулмæ раппæрста, уым йæ рустæм фæлæбурдта, аф- 
тæмæй, дам, æм уырдæм хистæртæй кæйдæр ныхас куы ’рыхъуы- 
сид уæлхæдзарæй: 
— Куы ’рынцайа йæ мæгуыр уд, уæд ын сывæллоны йемæ 
бавæрут, уæддæр цæрæццаг нæу. 
Туайон ма, мæгуыр, уыцы ныхас фехъуса — фæстæмæ хæдза- 
ры смидæг. Уæдмæ уымæн æрæкцади йæ уд, устытæ æмбу сис- 
той. Сывæллон йæ мады риуыл ныддæлгом, кæуын йæ бон нал 
уыд æмæ йæ гæндзæхтæ цагъта. Чендзе йæ раскъæфта мады ри- 
уæй, йæ тæрттæ фегом кодта, йæ дзидзи сывæллоны дзыхы атъыс- 
та, æмæ фæсабыр и сывæллон, æмæ дзидзи дæйын байдыдта. 
Хъарадзауы æрфæндыди, тынг æй æрфæндыди — ныр исты 
хорзы бацу ацы дзæбæх лæгæн! Уæд та йын цума куы бакæнид, 
исты цума йын куы бакæнид æмæ куы адугъ кæнид Хъарадзау. 
Куыд дзæбæх ын фæкодта йæ хабæрттæ, куы! Цыма йе ’мсæр 
лæг у Хъарадзау! Цыма уый дæр уалæ Уырысы паддзах уартæ 
фæсарæнтæм арвыста йæ хæстон хъуыддæгтæ аразынмæ! Фæлæ 
йын цы хорзы хъуамæ бацæуа, цы у йæ бон! Æмæ йæм уæд са- 
быр-сабыр бадзырдта: 
— Стæй цы фæци? 
— Сывæллонæй мæ фæрсыс? — йæ хъæлæс фæбадти Леуа- 
нæн. 
— Гъо. 
— Уыдонмæ, Михелтæм. Ахаста йæ Туайон — кæмæн æй ныу- 
уагътаид! Фæлæ йын авдæн нæй, æмæ йæ мæгуыр уд фыдæбой- 
наг фæци. 
— Æмæ сæм авдæн нæй Михелтæм? 
— Ис сæм, куыд нæ сæм и, фæлæ сæхимæ дыууæ сывæллоны 
ис. Нырма йе ’фсин дæр зæнæг кæны Туайонæн. 
— Омæ искæмæй ракурæд! Афтæ зын курæн у авдæн?! 
— Курынц, фæлæ ничи дæтты. 
— Цæмæннæ?! — бадис кодта Хъарадзау. 
— Цы дын зæгъон! Æвæццæгæн æй йæ мадимæ æвæринаг кæй 
уыдысты, уымæй цæмæйдæр тæрсынц. Стæй ма дзы уый дæр и, 

376 
ХУЫГАТЫ СЕРГЕЙ 
чи зоны ’мæ йын, фервæздзæн, уый æнхъæл не сты. Æмæ дын 
искæй сывæллон цы авдæны амæла, уым ма дæхи сывæллоны цы 
зæрдæйæ бабæтдзынæ. 
Æмæ ныссагъæс кодта Хъарадзау — ныр кæм ссардæуа ав- 
дæн?! Æмæ йæ хъуыдыйы смидæг: ныр фæцагай Стырмæсыгмæ, 
уым сæ царæй æрис сæ авдæн, сæхи сын кæм уызтой æртæйæ, 
уыцы фидар авдæн, æмæ йæ ам æрбалæууын кæн! Фæлæ уый 
гæнæн нæй. Æмæ уæдæ цы гæнæн и?! 
— Уæдæ цы ми кæндзæни æнæ авдæн? 
— Кæд Салыгæрдæнмæ фервыстæуа искæй? Фæлæ исчи Са- 
лыгæрдæнмæ цæудзæн, уым авдæн агурдзæн, уæдмæ... — йæ дзу- 
ринаг йæ хъуыры ныссагъд Леуанæн æмæ йæ зæгъын нал сфæ- 
рæзта. Йæ цæнгтыл схæцыд æмæ сæ йæ уæрджытыл æрæппæр- 
ста. 
Æмæ йæ зæрдæ ныррызти Хъарадзауæн уыцы цæнгты æвæ- 
рæз æрæппæрстæй — сыста, искæмæ бабырса æмæ сын сæ авдæн 
тыхæй рахæсса! 
Æмæ та бакасти Леуанмæ. 
— Чызг у ’ви лæппу? 
— Лæппу. 
— Гъе-гъе, уæдæ! — гыццыл лæппуйы хъæр сирвæзти Хъара- 
дзауæй æмæ фефсæрмы. Уæддæр йæ цæстыты цыдæр цин ферт- 
тывта. — Ном ыл сæвæрдтат? 
— Ном ыл бæргæ сæвæрдтам. 
— Цы йыл сæвæрдтат? 
— Къоста. 
— Хорз ном у Къоста, цыбыр æмæ фидар ном. — Стæй авг 
систа Хъарадзау, цы арахъхъ ма дзы уыд, уый сыкъамæ рауагъта. 
— Къостайæн акув! 
Æмæ айста сыкъа Леуан. 
— Кувæг Хуыцау дын дзæбæхæй скувæд, мæнæ дзæбæх лæп- 
пу, — бадзырдта Хъарадзаумæ. Стæй йæ сæрыл дæр уæлдæр схæ- 
цыд, сыкъайыл дæр. — Уæ, Хуыцæутты Хуыцау, уыцы гыццылы 
зын мын уæддæр мауал фенын кæн! Æмæ мæ дон æмæ мæ къæ- 
бæрæй дæр дæумæ кувдзынæн. — Сыкъа сдардта йæ дзыхыл ану- 
æзта дзы æмæ йæ Хъарадзаумæ бадардта. — Ды дæр дзы ануаз, 
афтæ хуыздæр у. 
Æмæ райста сыкъа Хъарадзау, æмæ йæ афтæ, йæ уæрджытыл 
лæугæйæ, йæ къух цæйбæрц æххæссыд, уыйбæрц систа уæлæмæ. 
— Стыр лæг ауæд Къоста! 
16 
Дуыддæр йæхи æруагъта уатыл, афтæ афынæй и Хъарадзау. 
Æмæ куыд нæ афынæй уыдаид! Уартæ йæм уыцы бонивайæнты 
мусы былмæ куы бахæццæ сты Саулох æмæ Гиго, уæдæй нырмæ 
æнæхъæн æхсæв никуыуал арвыста йæ уаты. Ныр куыддæр афы- 

КЪОСТАЙЫ АВДÆН 
377 
нæй, афтæ йæм æрбайхъуыст Исмелы ныхас — æнахуыр схъиуд 
ныхас кодта цæуылдæр Исмел, æмæ йæм хъусыныл фæци Хъа- 
радзау. Стæй йын ауыдта йæхи дæр. Уалæ, уыдоны цæнды сæр, 
хæлиу лæууыд æмæ загъд кодта. Иæ цæнгтæ фæйнæрдæм тылд- 
та, афтæмæй. Джигола та йæ рæбын бадти цæндæн, арæх-иу цы 
игæргъуыз тар дурыл бадти, ууыл. Æмæ ууыл хъæр кодта уыр- 
дæм Исмел, йæ цæнгтæ дæр ууыл тылдта. Ныр йæ сæр уыцы 
къулæй дардта йæ уæхскыл, æмæ йыл æппындæр нæ фидыдта, 
йæ цæнгтæ кæй тылдта, уый нæ, фæлæ йыл, хæлиу кæй лæууыд, 
уый дæр нæ фидыдта. 
— Фезмæл, дæ рæуæд дæ гуыбыны нæ амарди! Уæдæ уым 
лæппу авдæныл кæуы, ай та ам даргъкъахæй бады! 
Афтæмæй æппындæр нæ бадти даргъкъахæй Джигола. Уартæ 
йæ уæрджыты къоппатæ йæ риумæ куы схæццæ сты, уæд уый 
даргъкъахæй бадт хуыйны?! Æмæ æнæуи дæр куынæ уарзта даргъ- 
къахæй бадын Джигола, уæд цы сысырхта Исмел, цы кæны?! 
— Гæррæтт, никуы сарæзтон авдæн, дæ рын бахæрон Исмел, 
æмæ мæ ныууадз, кæннæуæд дæм феххæлдзынæн! Æз чырынтæ 
фæаразын, уыййеддæмæ авдæн никуы сарæзтон. Æмæ чырын иу 
у, авдæн та иннæ у. Авдæнæй зындæр аразæн æппындæр ницы и, 
кæд мæ фæрсыс, уæд. Авдæн чи у, авдæн, уый, куыддæриддæр 
сираг бæх сира йæ барæджы бын, афтæ хъуамæ сира, афтæ дзор- 
гъа кæна хъуамæ, гъе, сывæллоны бын. 
— Æз та дын афтæ зæгъын, æмæ авдæн чырынæй у дæс хатты 
æнцондæр аразæн. Æмæ мæ мауал дзурын кæн амæй уæлдай. Ай 
нæ сæр бахъуыд æмæ, йæ сæрыл хъустæ кæмæн и, уый хъуамæ 
афтæ зæгъа — алæ-ма! 
— Уæддæр, дам, — хæсгардæй! — ныууынæргъыдта Джиго- 
ла, æмæ дис кæны Хъарадзау: афтæ куы никуы уынæргъыдта, 
уæд ныр цы кæны! Науæд æй цæмæннæ ныууадзы Исмел дæр! 
Æмæ уалæ Хиуаты Мосе скъаппытæ дæр куы аразы, сывылдз 
скъаппытæ æмæ цæхæртæ куы фæкалынц йе скъаппытæ, уæд 
уымæн цæуылнæ аразын кæны авдæн?! Ууыл цы бафтыди, 
Джиголайыл! 
Уыцы сахат Исмел цæндæй куы æруаид æмæ уым кæмдæр 
Бодзыбо æмæ Диакъонимæ куы баиу уаид, афтæмæй æртæйæ 
куы балæууиккой Джиголайы раз. Æмæ дис кæны Хъарадзау — 
адон та ма кæцæй фесты! Ноджы Диакъонæн йæ сæрмæ уыцы 
пиллонкалгæ цырагъ, æвæццæгæн æй уæд се скъæтæй куыд раха- 
ста, афтæ йæ рахæсс-бахæсс кæны йæ сæрмæ. Хæцы уыцы стыр 
цырагъыл Диакъон, æмæ сырх стъæлфæнтæ æппары фæйнæрдæм 
цырагъ. 
— Нæма райдыдтай?! — уæдмæ йæ хъæр фæцыди Бодзыбо- 
йæн. Уæд ын Диакъон, цырагъыл цы къухæй хæцыд, уымæй нæ, 
фæлæ иннæ къухæй йæ хæдоны дысмæ бавнæлдта Бодзыбойæн. 
— Ма йæм хæц, Бодзыбо, уæд дын Диакъон амæлæд, ды йæм 

378 
ХУЫГАТЫ СЕРГЕЙ 
куы хæцай! Рухс ын нæ уыд æмæ æнæ рухсæй авдæн аразæн и! 
Æмæ куыд и æнæ рухсæй ахæм авдæн аразæн, агъæца! 
Æмæ цæхгæр ныззылди Диакъонмæ Бодзыбо. 
— Лæппу фæхуыссæгсаст уыдзæн, æмæ, мæнæ фæхуыссæг- 
саст и, уæд мæ цы ’нхъæл стут иууылдæр?! 
Джигола, æвæццæгæн, Бодзыбомæ нæ хъуыста, кæнæ та йын 
даргæ ницæмæ кодта йæ ныхæстæ. Бадти уыцы гуыбырæй æмæ 
дзырдта — дзургæ та цыма йæхицæн кодта, фæлæ, сæхицæн куыд 
фæдзурынц, афтæ нæ дзырдта — хъæрæй дзырдта, мæнæ, йæ 
разы уынджыдзаг адæм кæмæн вæййы, уый куыд фæдзуры, афтæ: 
— Æмæ мын Хъарадзау ам куы уаид, уæддæр ма — гъо! Фæлæ 
мын ам нæй Хъарадзау. Уартæ мын Амырыкмæ афардæг и — уым, 
дам, кæмдæр æхца ракæл-ракæл кæны, уыцы Амырычы. 
Æмæ дис кæны Хъарадзау: уый та йын чи загъта, æмæ Амы- 
рыкмæ ацыд? Кæд ацыд? Æмæ, кæм и Амырык, уый зонгæ дæр 
куынæ кæны! 
Уыцы рæстæджы, Бодзыбо чи у, уый, Уырысы æфсадæй цы 
худ æрхаста — йæ ных саст куы уыди йæ астæуыл, фæлæ уæд- 
дæр йæ лæгъз æрттывдæй куынæ ’нцади — уый фелвæста йæ 
сæрæй æмæ йæ йæ тых-йæ бонæй зæххыл нытътъæпп кодта, ху- 
дæн йæ дзæхст фæцыди зæххыл. Стæй йæ мустучъи ныттылдта 
Джиголамæ Бодзыбо. 
— Уæдæ ма тæккæ райсом арæзт ма уаид авдæн, кæддæра дын 
а лæппу Сыбыр фæсте нæ аззайын кæнид. 
Æмæ та баздæхти Бодзыбомæ Диакъон: 
— Алæ, де ’гæр кал, уый дын — Сыбыр! Уæдæ гыццыл хатыр 
нæ хъæуы! Мæнæ йæм февналдзæн æмæ йæ ацараздзæн, æнæ- 
зонгæ нын у Джиголайы къухты ахаст! Мах дæр æм фæкæсдзыс- 
тæм, куыд нæ йæм фæкæсдзыстæм мах дæр! Æмæ йын кæдæм 
зайын кæныс Сыбыр фæсте, тæригъæд нæу?! 
— Гъа, карды бын оффытæй нал у! — дзуры саст хъæлæсæй 
Джигола. — Уæд мын далæ Бигъатæй исчи иукъухыг хырх схæс- 
сæд. Ардзийæ та мын йæ пъæнæз ракурут — хъуджыйаргъ у Ар- 
дзийы пъæнæз, дуцгæ хъуджыйаргъ! Дæхимæ та дзæбæх судзæн 
куы и, Бодзыбо! 
— Куыд нæ мæм и! Æмæ мæ судзæны хуызæн судзæн ацы 
хъæуы нæ, фæлæ ацы комы дæр куынæ и! Далæ йæ Имеретæй 
куы ’рхастон æмæ йыл æнæхъæн хъуын куы радтон! 
Ноджыдæр ма цыдæр кусæнгæрзтæ нымадта Джигола, кæ- 
мæйты сæ ракурын хъæуы, уый дæр загъта æмæ та рахызти уый 
коймæ, Хъарадзауы коймæ: 
— Гъæ, уæд мæ тæригъæд макуы бахæра, кæд мын уый ам куы 
уаид, уæд ницæуыл батыхсин. Уый мын æрхъуыдыджын рахас- 
та, æрхъуыдыджын. Уый абарын дæр зоны æмæ алыг кæнын 
дæр. Æмæ лæг абарын дæр куы зона æмæ алыг кæнын дæр, уæд 
алцы зоны, алцы! 

КЪОСТАЙЫ АВДÆН 
379 
Æмæ мæсты кæны Хъарадзау Бодзыбомæ: уæдæ цы тъæп- 
пытæ кæны йæ худ зæххыл! Ома мын æфсæддон худ у, ома, 
æмæ. Æмæ æфсæддонæй æфсæддон у йæ худ, лæг хъуамæ раст 
зæгъа, йæ ных уыцы сау æрттывд йедæн кæны! Йæ астæуыл саст 
у йæ ных, уæддæр нæ лæууы йе ’рттивынæй. Фæлæ йæ уый 
тыххæй зæххыл тъæппытæ кæнын хъæуы! 
— Уæдæмæ афтæ бакæнæм, — дзуры йæ иугæндзон хъæлæсы 
уагæй Джигола, цæнды рæбын гуыбырæй бады, афтæмæй, — æмæ 
искæй арвитæм Хъарадзаумæ. Нал мæ хъæуы йе ’хца — раздæхæд 
фæстæмæ. Мæнæ нæ хъуыддæгтæ и! 
Стæй йæ сæрыл схæцыд æмæ йæ цæстытæ цины змæлд ба- 
кодтой, искуы-иу бадтæй куы ’рцыди æмæ-иу Дзæгъианæн хæ- 
дзар аразыны кой куы кодта, уæддæр ма-иу афтæ цины змæлд 
кодтой йæ цæстытæ — æвæццæгæн-иу уæд, цы æддæгуæлæ ара- 
зынмæ хъавыд, уый ауад йæ цæстытыл. Фæлæ ныр та цæмæн 
афтæ кæной цины змæлд йæ цæстытæ?! Стæй та йын æндæр 
хъуыды æрцыд кæуылдæрты йæ сæрмæ: цымæ, йæ худ систа 
Бодзыбо, зæххыл æй куы фæкодта, уæд, æви йын уым баззад, 
зæххыл? Зæххыл ын куы баззайа, уæд ма йын кæм уыдзæн уый 
хуызæн худ? Æндæр худ нал сфидаудзæн йæ сæрыл Бодзыбо- 
йæн. Куыд ма йын хъуамæ сфидауа æндæр худ йæ сæрыл?! Æмæ 
та хъусы Джиголайы ныхас — цыма та йæхицæн дзуры, афтæмæй 
та уыцы дзæбæх хъуысы йæ ныхас: 
— Уæдæмæ афтæ бакæнæм æмæ йæм арвитæм. Арвитæм æм — 
афтæ-афтæ, авдæн аразæм, дæ сæр нæ бахъуыди æмæ хæццæ 
кæн. Фæлæ йæм кæй арвыстæуа? А Бодзыбо хорз уаид, фæлæ 
суцца лæг у æмæ фæндагыл искæимæ куы фæхыл уа æмæ йæ куы 
’рцахсой. Цымæ, Исмел йæхæдæг нæ ныззыбар-зыбур кæнид? 
Йæ бæрзæй цы фæкъул и, æндæр уæрагæй фидар у. Тыхджын 
фидар у уæрагæй Исмел. Гъæ, уæд мæ тæригъæд бахæра уыцы 
цъуй бæлас, кæд ма кæдмæ дардта йæ цъуппыл уыцы цалдæр 
цупалы! Гъеныр уыдонмæ куынæ хызтаид, уæд рахаудтаид æмæ 
йæ бæрзæй афтæ къулæй баззадаид йæ уæхскыл?! Æмæ нæ бауа- 
ид Амырыкмæ! Фæлæ ныр йæ бæрзæй къулæй хæссы æмæ афтæ- 
мæй искæй бæстæм цæуыныл куынæ сразы уа — ома, уый æндæр 
бæстæ у, æмæ мыл исчи бахуддзæн, ома, æмæ мæ цæмæн хъæуы, 
ома! 
Æмæ дис кæны Хъарадзау: уыдæттæ хъæрæй дзурын цæмæн 
хъæуы, Исмел æмæ Бодзыбойы цур цæмæн хъæуы уыдæттæ дзу- 
рын! Ныр сын афтæ куы зæгъа Исмел — алæ-ма, кæй уæ цы 
хъуыддаг и, цъуймæ хызтæн-цъаблимæ хызтæн, уымæй, уæд уый 
аххос уыдзæн?! Æппындæр нæ уыдзæн уый аххос. 
— Æмæ ныр, цымæ, — дзуры ’мæ дзуры Джигола, — хъæр куы 
ныккæнид исчи, дзæбæх куы ныхъхъæр кæнид, уæд нæ фехъуы- 
сид Амырыкмæ? Цæнды сæр куы слæууид æмæ уырдыгæй куы 
ныхъхъæр кæнид. Сыбыртт дæ нæ хъæуы — фехъуысид æм. Ай 

380 
ХУЫГАТЫ СЕРГЕЙ 
дын иннæ цæндты хуызæн нæу, нæ, ай æндæр цæнд у. Ай цæрæг 
цæнд у, цæрæг. Амæн уд и йæ мидæг. Æмæ кæм и дунейыл ахæм 
цæнд! 
Æмæ куыддæр фæлæууыд йæ ныхасæй Джигола, афтæ ма 
ныннæра Исмелы хъæр: 
— Дæлæмæ рацу, уо-о Хъарадзау! 
Хъæр мæсыгæн йæ фарсыл нæ сæмбæлд, фæлæ кæуылдæрты 
йæ хуылфы смидæг и мæсыгæн, стæй йæ сæрæй стахти æмæ хæх- 
тыл хойгæ ахаста йæхи æмæ нал сабыр кодтой сæ гыбар-гыбурæй 
хæхтæ. — Кæд уым искæмæ дзæбæх пъæнæз зоныс, уæд æй ра- 
кур æмæ демæ рахæсс уый дæр!.. 
Æмæ дис кæны Хъарадзау — «дæлæмæ рацу» цæмæн хъæр 
кæны Исмел цæнды сæрæй. Исты Амырык уæлдæр ран и уыдоны 
цæндæй? Нæ, нæ уыдзæн уæлдæр. Ацы Исмел дæр иууыл рæс- 
тытæ кæм фæдзуры, кæ! Науæд сæ дыууæ пъæнæзы та цæмæн 
бахъуыди? Ардзийы пъæнæз сын фаг нæу? Стæй авдæны пъæ- 
нæз хъæугæ дæр куы ницæмæн кæны! Пъæнæз фæхъæуы арынг 
аразгæйæ, бæлæгъ аразгæйæ, уыййеддæмæ авдæн аразгæйæ ни- 
цæмæн хъæуы пъæнæзы сæр. 
— Уо Хъарадзау!.. 
Æмæ райхъал и Хъарадзау. Æниу, чи зоны, æххæст хъал дæр 
нæ раци — уæдæ Исмелы хъæр цæмæн нæрыд йæ хъусты, кæд 
æххæст хъал раци, уæд?! Омæ уыдæттæ иууылдæр — хорз! Фæлæ 
уым та, Стырмæсыджы, цæмæй базыдтой, Леуаны сидзæр лæп- 
пуйæн авдæн ничи радта, уый?! Кæуылты сæм айхъуысти, куыд 
сæм айхъуысти?! Æмæ уади йæ цæстытыл Хъарадзауæн: змæ- 
лынц гъæйттæй сæ хъæуы лæгтæ. Бигъа дурыл бады, йæ фарсмæ 
йæ даргъ лæдзæг уыцы урс-урсидæй адаргъ и дуртыл, æмæ уыр- 
дыгæй куы кæмæ бадзуры лæгтæй исты, куы — кæмæ: 
— Дæ хырхы дæндæгтæм æркæс, Исмел, цыма растгæнинаг 
сты, афтæ мæм зыны. 
Æмæ фæуæлгом кодта Исмел хырх æмæ цъындцæстæй кæсы 
хырхы дæндæгтæм. 
— Судзæн-иу дзæбæх зынг кæнын бауадз, Ардзи, судзæн хъуа- 
мæ судзгæ кæна, судзæн уымæн хуыйны. 
— Дзæгъæлы лæудæн æвгъау дæ, Бодзыбо, уæртæ лæгъзгæ- 
нæн райс æмæ, цалынмæ Джигола авдæны къæхтæ зилы, уæдмæ 
йæ авдæны тъæпæнтыл ауадз. 
Змæлынц лæгтæ æмæ цæсты ахады се змæлд. Афтæмæй Хъа- 
радзау та тыхсгæ кæны. Тыхсгæ уымæн кæны, æмæ хорз зоны — 
иу авдæн дæр ничи аразы æмæ иннæ дæр. Уый йæ хъуыдытæ 
ныдздзæгъæлтæ сты æмæ, хъуыдытæ куы ныдздзæгъæлтæ уой, 
уæд, кæм нæ балæудзысты æмæ цæуыл не схæцдзысты! 
Æнæуи йæхи æрæмбæрста — кæм уыди, уый дæр бамбæрста, 
уым цæмæн уыди — уый дæр! Къуымтæ нæ уыдта, уæддæр сæм 
касти. Уæдæ ам æрæнцади Гуыбианы зæрдæ. Æвгъæд ам нæ уыда- 

КЪОСТАЙЫ АВДÆН 
381 
ид, æвгъæд скъæты уыдаид, фæлæ, стæй куы ’ртарф и, уæд æй 
æрбахастаиккой ардæм. Ардæм, мидæггаг хатæнмæ. Æддаг хатæн 
æгæр къæхтыбын уыдаид, æмæ йæ уым не ’рæвæрдтаиккой. Ам 
цагъта йæ гæндзæхтæ йæ мады риуыл уыцы ноггуырд лæппу. 
Фæсарæнтæй куы ’рбаздæхтысты, уæд сæм арæх цыди Ле- 
уан. Гæуыс цæрæг хæдзар уыд. Бирæ уарзта Леуаны. Иухатт 
уартæ Венгерты хæсты куы фæцæф и Гæуыс, уæд æй кæцæй 
кæдæм фæхаста йе ’ккой Леуан? Æмæ-иу ын æй арæх æрымысы- 
ди Гæуыс æмæ та-иу æм йæ мидбылты бахудт, цыдæр хионы 
худт-иу æм бакодта, æмæ-иу Леуаныл цыма хур бакаст, афтæ-иу 
барухс и йæ зæрдæ. Уæд та сæм кусарт акодта Леуан, стæй йæ 
къухтæ æхсадта æмæ йын Маро дон кодта йæ къухтыл. Уый та 
сæм тыргъæй касти, Гæуыс. Касти сæм, касти, æмæ сæм æргом 
бахудти. 
— Уæд та дæ, Леуа, мæ сиахс бакæнин — æгæр дзæбæх фида- 
ут иумæ! 
Æмæ хорз фидыдтаиккой иумæ, уæдæ нæ фидыдтаиккой! Ле- 
уан — бæрзонд æмæ хæрзконд, уæдæ уымæн та йæ рæсугъд ди- 
сæн куы хастой адæм. Æнæуи бирæ кæстæр уыди Леуанæй æмæ, 
чи зоны, афтæ уымæн фидыдтой, кæстæр кæй уыди! Лæууыди 
йæ разы æмæ йын йæ къухтыл дон кодта, уым сæ дуармæ. Уый 
дæр ын дон куы кодта йæ къухтыл далæ Хæмпæлгомы зиуы. 
Уый дæр йæ разы куы лæууыд. Æмæ ныррызти йæ уаты, æмæ 
ныкъкъæс-къæс кодтой йæ быны тæрхæджы фæйнæджытæ. Æмæ 
ныуулæфыд Хъарадзау. Гъæ, фæлтау зиуы цæуынхъом куы ни- 
куы суыдаяд! Йæ кæуын йæ хъуырмæ сцæйцыд, æмæ фæтарсти, 
куы скæуа, уымæй: Хæрзаг ма зæгъа Леуан, ай кæуынхъуаг ма 
уыди мæ къона! Æмæ рахызти уатæй, иуæрдæм ацыд талынг хæ- 
дзары, иннæрдæм æрбацыд, æмæ сывæллоны кæуын сæмбæлд 
йæ хъустыл — куыдта кæмдæр кæйдæр сывæллон, афтæ уынгæг- 
зæрдæйæ куыдта, æмæ, мæнæ æхсæв нæ фæци, мæнæ бон уыди 
— нæ бафæрæзтаид уыцы куыдмæ, нызгъæлæнтæ уыдаид. Уый 
æхсæвмæ ницы хъары, талынг у æхсæв æмæ йæм куыд бахъара 
исты?! Фæлæ бон! Дзæнгæлтæ фæхаудтаид бон. Æмæ æрбадти 
йæ уатыл æмæ йæм афтæ зынди, цыма Къоста кæуы. Кæуы кæм- 
дæр, йæйдæр хæдзары, кæуы авдæныл. 
Фестади Хъарадзау æмæ æддаг уатмæ рараст. Леуан нырма 
фынæй уыдзæн æмæ уæд! — райхъал æй кæндзæн. 
Леуан фынæй нæ уыд. Куыддæр рахызт мидæггаг хатæнæй, 
афтæ йæм радзырдта йæ уатæй: 
— Æддæмæ ахизын дæ фæнды, Хъарадзау? 
Æмæ йæ разы æрлæууыд Хъарадзау. 
— Нæ, æддæмæ ахизын мæ нæ фæнды. Дæ цурмæ цæуын мæ 
фæнды. 
— Æмæ фынæй цæмæннæ кæныс? 
— Хорз фæфынæй кодтон. Афтæ хорз кæдæй нырмæ нал ба- 

382 
ХУЫГАТЫ СЕРГЕЙ 
фынæй дæн, — афтæ загъта æмæ йæ дæлфæдтæм æрбадти Леуа- 
нæн. Æмæ бафарста Хъарадзау: — Хырх уæм ис искуы, иукъухыг 
хырх? 
Леуан фæтарсти хырхы койæ. Йæ уаты базмæлыди — мацы 
кæна мæгуыр фæллад лæппу? Уый карæн лæппуйæн æнцон уро- 
мæн сты уыйбæрц зынтæ?! Уæддæр æм бадзырдта йæ уатæй: 
— Хырх зæгъыс, хырх, Хъарадзау? 
— Хырх зæгъын, хырх, иукъухыг хырх зæгъын. Æниу нæ дыкъу- 
хыг хырх дæр бахъæудзæн, куыд нæ нæ бахъæудзæн дыкъухыг 
хырх дæр! 
Æмæ бынтон батыхсти Леуан: 
— Цæмæн нæ бахъæудзæн иукъухыг хырх дæр æмæ дыкъухыг 
хырх дæр, цæмæн?! 
— Лæгъзгæнæн та? Ис уæм искуы лæгъзгæнæн?! 
— Лæгъзгæнæн?!. 
— Стæй судзæн. Судзæн цы у, уый зоныс? 
— Куыд нæ йæ зонын, куыд нæ?! 
— Ис уæм искуы? 
— Уалæ йæ царæй сисы ’хсæн бавæрдтон, кæд ма уым ис, уæд. 
— Барæн та? 
— Цы барæн? 
— Дæргъ барæн? 
— Кæмдæр дзы бæргæ уыди. 
Æмæ ахъуыды кодта Хъарадзау, цымæ ма æндæр цы кусæн- 
гæрзтæ æрцагуырдта дысон Джигола сæ хъæуы лæгтæй? Фæлæ 
дзы æндæр ницыуал æрхъуыды кæнын баци йæ бон. Леуаны фæн- 
дыд Хъарадзаумæ бакæсын — цы кодта? Дзæбæх, сабыр лæппу 
куы уыди, йæ сæрыл схæцын дæр дзæбæх куынæ фæрæзта! Кæд 
дзæбæх нæма райхъал? Уæдæ, кæд дзæбæх райхъал и, уæд цæй 
хырхытæ ’мæ цæй судзæнтæ агуры ’мæ ноджы цæй лæгъзгæ- 
нæнтæ?! Æмæ рахызти йæ уатæй Леуан, цырагъ ссыгъта æмæ 
цырагъы рухсмæ бакасти Хъарадзаумæ. Хъал цы вæййы, уый уыди 
Хъарадзау, уыцы сабыр æмæ фæллад лæппу, æцæг ныр налдæр 
афтæ сабыр зынд, налдæр афтæ фæллад. Цыма, мæсты кæмæ 
уыд, уымæй йæ маст райста, уыйау цыма йæхиуыл фæхæцыд, 
стæй цыма цыдæр цæхæр стæпп кодта йæ цæстыты, уыцы сабыр 
цæстыты. Æмæ та-иу æм бакасти Леуан — сусæгæй дæр-иу æм 
бакасти, æргомæй дæр-иу æм бакасти. 
— Ныр рамбырд кæнæм нæ кусæнгæрзтæ, — кæддæра нæм цы 
и. Цы нæм нæй, уыдон искæмæй ракурдзыстæм. 
— Омæ сæ ракурдзыстæм, куыд нæ сæ ракурдзыстæм! Фæлæ 
нæ цæмæн хъæуынц, цæмæн? — сабыр бафарста Леуан. 
— Хъæдмæ цæуæм æмæ сæ немæ хæссæм. Знон ды цы хъæ- 
дæй рацыдтæ, уыцы хъæдмæ. 
— Цæмæ дзы цæуæм, знон æз цы хъæдæй рацыдтæн, уыцы 
хъæдмæ? 
— Авдæн аразынмæ. 

КЪОСТАЙЫ АВДÆН 
383 
Цырагъ базмæлыд, æвæццæгæн ыл фæрссаджы зыхъхъырæй 
уддзæф æрбаулæфыд. Хъарадзауы цæсгом барухс и цырагъы баз- 
мæлдæй, афтæ барухс и, æмæ Леуан бамбæрста — йæ ныхмæ 
лæууын ницыуал пайда у, цыдæр сфæнд кодта æмæ йæ æрдæгыл 
ныууадза — нæй! Уæддæр æм æнæ бадзургæ нæ фæлæууыд: 
— Æз æхсаргардыл хæцын йеддæмæ ницы зонын. Хырхы къух 
æмæ мæ мысалгъы хъæдыл хæцынмæ никуы равдæлд. 
Æмæ йæм уыцы разæнгардæй бадзырдта Хъарадзау дæр: 
— Æз та цæвæджы хъæдыл хæцын зонын. Мæн та æндæр 
ницæмæ равдæлд. Æниу, цæвæджы хъæдыл дæр бирæ ницы фæ- 
хæцыдтæн, — бахудæгау кодта Хъарадзау, стæй азымджыны лæуд 
бакодта Леуаны раз. — Бахатыр мын кæн, дæле уæлæмæ дæм 
кæй дзурын, уый тыххæй, фæлæ мæ тынг фæнды, Къостайæн 
авдæн куы уаид, уый. Йæхицæн, йæхи авдæн, йæхи! Æмæ мыл 
дæ зæрдæ ма фæхудæд, бафæлварæм. Цынæ вæййы — чи зоны 
нын рауайа! Лæг æрхъуыдыйæн у — уый Бигъайы ныхас у, нæ 
хъæуы хистæры ныхас — фыццаг-иу абардзыстæм, стæй-иу алыг 
кæндзыстæм. Æмæ раздæр баргæ куы кæнай, уæд рæдийæн нæй. 
Рæдийгæ уæд фæкæнынц, æмæ раздæр лыг куы акæнынц, стæй 
та барын куы райдайынц. — Хъарадзауыл цыдæр уæлтæмæн баф- 
тыд, цыма, цы дзырдта, уыдон рагæй дæр йæ дзуринæгты сæр 
уыдысты. — Мах-иу афтæ бахъавдзыстæм барынмæ дæр, лыг 
кæнынмæ дæр, æмæ зæххы цъарыл нырма куыд ничидæр барынмæ 
бахъавын базыдта, куыд ничидæр — алыг кæнынмæ. — Уым йæ 
цонгмæ бавнæлдта Леуанæн Хъарадзау. — Стæй кæд Хуыцауы 
фæнды афтæ, æмæ Къостайæн нæхæдæг саразæм авдæн, нæхæ- 
дæг, æз æмæ ды! Мах, мах, цæрæнбонты авдæн аразыны фæнд 
йæ фæсонæрхæджы дæр кæмæн никуы ’рцыди, уыдон. Авдæн 
аразгæ дардмæ дæр чи никуы никæй федта, уыдон! Æмæ нын 
хорз рауайа, æвзæр нын рауайа, уæддæр нæхи арæзт уыдзæн, 
нæхи æрмдзæф, нæхи барст æмæ нæхи карст, æмæ дзы уыйас, чи 
зоны, хуыздæр байрæза Къоста! Æмæ уын кæй ничи дæтты ав- 
дæн, уый дæр кæд Хуыцауы фæндæй у! 
Леуан кæсгæйæ баззад Хъарадзаумæ — зноны къæмдзæстыг 
æмæ мадзура лæппуйæ ницыуал баззади Хъарадзаумæ. Æмæ ма 
йæм цы сдзырдтаид Леуан! Цæмæйдæр дзы цыма тæрсын дæр 
райдыдта æмæ байдыдтой æмбырд кæнын кусæнгæрзтæ. Леуан 
æм сæ хаста æмæ сæ Хъарадзау къæссайы æвæрдта. Стæй дыу- 
уæкъухыг хырх йæ дæларм бакодта Леуан, Хъарадзауæн Калма- 
ны хордзен йе уæхскыл, къæсса йе ’ккой. Куы араст сты, уæд 
ма, фæрссаджы фарсмæ цы къуск уыди, уырдыгæй цæвæгдауæн 
сау дур райста Хъарадзау æмæ къæсæрæй ахызти. Æмæ уæд ауади 
йæ цæстыл: узынц хæдзары астæу авдæн, æмæ лæппу йæ мидæг, 
куыд æй узынц, афтæ фырæхсызгонæй «гъæ-гъæ-гъæ-гъæ» кæны. 
Стæй сыппайы дзыхæй лыстæг лæмæгъ цыхцырæг æруади æмæ 
сыджытбыныл къæдз-мæдзы фæд акодта. Æмæ цинæй йæ уæнгтæ 
барызтысты Хъарадзауæи. 

384 
ХУЫГАТЫ СЕРГЕЙ 
17 
Ныр цыдысты хохаг ихсыд фæндагыл. Сæ уæлæ — цухъхъатæ, 
сæ сæртыл — хохаг уæлдзарм худтæ. Разæй йæ фидар бæзджын- 
бын цырыхъхъыты цыди Леуан. Йæ рахиз къухæй хæцыди, къан- 
нæг базыйас чи уыдаид, ахæм урс тыхтоны бæттæныл. Нæ йыл 
фидыдта уыцы тыхтон хæссын, фæлæ йæ хаста. Хъарадзауæн йæ 
цухъхъа уæгъдад кодта, бæрæг уыди — ууыл карст не ’рцыди 
цухъхъа, уымæй уæхскджындæр чи уыди, ахæмыл карст æрцы- 
ди, фæлæ йыл уый афтæ æргом нæ зынди, уымæн æмæ йе ’ккой 
Хъарадзауæн уыди авдæн. Æргъомбаст бакодтой уыцы нæуæга- 
рæзт авдæн, æмæ йæ хаста, устытæ хъæдæй сугтæ куыд фæхæс- 
сынц æргъомбастæй, афтæ. Авдæнæн йæ хъæды рæудæф иу код- 
та йæ алайы тæфимæ æмæ улæфæнтæ æхсызгон хъыдзы кодта. 
Хур худти. 
Хуры тынтæ, устытæ авдæны хъæдыл цы дзыгъал-мыгъулгæ- 
наг хъазæнтæ бабæттынц, уыдоны хуызæн ацауындзæг вæййынц 
авдæны хъæдыл, стæй уырдыгæй авдæны тъæпæныл æрхауынц, 
арт суадзынц авдæны тъæпæныл, æмæ афтæ фæзыны, цыма урс 
арты æргъом фæцæйхæссы йе ’ккой Хъарадзау. 
Цыди Хъарадзау æмæ йæ цæстытæй нæ хицæн кодта сæ цъæх 
лæгуын1. Амайæн тъæпæн æхсныфтæ ’мæ дзы лæгъзгæнæны къæ- 
бæлдзыг сæрфæнтæ ныппырх сты, æмæ афтæ зынд, цыма цъæх 
нæууыл дидинджытæ æрзади, алы ’мæ алыгъуызон урс-урсид 
дидинджытæ. Бæлас йæхæдæг фæци сæ размæ, уыцы рæхснæг 
уисхъæд бæлас, цыма, йæ фæрсты куы ахизой, уымæй тарсти. 
Уырдыг лæууыд, йæ раст æмæ æмдымбыл зæнгтыл иу архы фæд 
дæр никуы зынди. Хъарадзау æрлæууыд æмæ æрлæууыд Леуан 
дæр. Хъарадзау йæ алыварс æрзылд бæласæн, стæй, бæласы 
фарсмæ цы лæгуын уыд, уым æрæвæрдта къæсса дæр æмæ хор- 
дзентæ дæр. 
Æхсæв дæр уым баззадысты, уыцы дзæбæх лæгуыны. Уæдæ 
ныр Нармæ фæцу дæ къæхтæ къуырдтытæгæнгæ. Æмæ райсом 
фæстæмæ здæх! Стæй, цы тæнæг æмæ цыбыр фæйнæджытæ фæ- 
царæзтой, уыдон хус кæнын нæ хъуыди! Куыд нæ сæ хъуыди хус 
кæнын, уæдæ хуылыдз хъæдæрмæгæй авдæн аразæн и! Æнæуи 
сæ ахъаззаг фæцамадта Хъарадзау фæрæтæй, фæсæрфта сæ лæгъз- 
гæнæнæй æмæ урс-урсид адардтой, лæг сæ йæ къухтæм сисынмæ 
æвгъау кодта. Стæй арт скодтой уым, лæгуыны мидæг, йæ алы- 
вæрсты йын хъилтæ ныссагътой æмæ сæ кæй хъил бакодтой ар- 
тыл, кæй та дзы иу иннæмæ авæрдтой арты сæрты. 
Хур куы аныгуылд, уæд бæласы зæнгæй дыууæ къуыдыры 
ралыг кодтой, арты фæйнæ фарс сæ æрæвæрдтой. Æнæуи сæ 
бадынмæ уыйас не ’вдæлди, фæлæ-иу бадгæ дæр куыд нæ акод- 
тои! Æмæ йæм уыцы хъуыдытæ дæр уæд æрцыдысты Леуанмæ, 
1 Л æ г у ы н — æрдуз. 

КЪОСТАЙЫ АВДÆН 
385 
къуыдырыл йæхи куы ’руагъта æмæ арты цæстмæ йæ цæстытæ 
куы сарæзта, уæд: уæдæ ма искуы уый карæн лæппуйæн уый 
къухты ахасты хуызæн уыди?! Мæнæ цыма цæрæнбонты — æмæ 
йын цæй цæрæнбонтæ уыди, æниу, нырма! — авдæнтæ арæзта. 
Цæст нæ хæцыд йæ къухты змæлдыл, æмæ йын дзы иу уæлдай 
змæлд нæ уыди. Æмæ ныфс бацыди Леуаны — сараздзæн! Сараз- 
дзæн авдæн. Æмæ æниу цы нæ сараздзæн! Æмæ та-иу йæ цæс- 
тытæ æрхаста Хъарадзауыл — кæд ын гæдыныхæстæ фæкодта? 
Кæд арæзта? Кæд авдæнтæ дæр арæзта æмæ æндæр истытæ дæр 
уым сæхимæ Къуыдаргомы æмæ йæ басусæг кодта? Фæлæ куыд 
арæзтаид, куыд æм æрхаудтаид уыцы рад æмæ уыцы бар, нырма 
уæртæ йæ фындзы бын дзæбæх куынæ бамила! Науæд исты чи 
басусæг кæна, ахæм гуырд у! Æмæ йæм уæд бадзырдта арты 
сæрты: 
— Раст дын куы зæгъон, уæд, ахæм къухты хицау разындзынæ, 
уый æгъгъæл дын нæ уыдтæн. 
Хъарадзау ницы загъта Леуаны ныхасмæ — цы загътаид, уый 
нæ зыдта. Бадти æмæ, арты сырх æвзæгтæ авдæны урс тъæпæнмæ 
куыд сæвнал-сæвнал кодтой, уымæ касти. Æмæ та йæм уæд ба- 
дзырдта нæуæгæй Леуан: 
— Уыцы арæхст фыдæй рахæсгæ у. Тугимæ йæ рахæссы лæг. 
Хъарадзау размæ рагуыбыр кодта, артыл армыдзаг æхсныфтæ 
баппæрста. 
— Чырынтæ-иу арæзта мæ фыд. Исчи-иу куы амарди, уæд-иу 
ын чырын саразын кодтой. Авдæн аразгæ йæ никуы федтон. Æнæуи 
дæр никуы никæй федтон авдæн аразгæ. Стæй мæм афтæ зынд, 
цыма авдæн афтæ аразгæ нæу, цыма авдæнтæ дард кæмдæр ара- 
зынц æмæ сæ уырдыгæй хæссынц арæзтæй. — Хъарадзау фæлæу- 
уыд йæ ныхасæй, фæлæ, Леуан уымæ кæсы, уый куы федта, уæд 
нæ бафæрæзта æнæ дзургæ: — Æрцыдысты-иу нæм лæгтæ æмæ- 
иу æм бахатыдысты. 
— Цæмæ? 
— Чырын, дам, сараз. Стæй-иу æм хæссын байдыдтой фæй- 
нæджытæ фæйнæрдыгæй, алыгъуызон фæйнæджытæ уырдæм, нæ 
дуармæ, æмæ-иу уым арæзта чырын. Æмæ-иу æм кастæн. 
— Куыд-иу æм кастæ? 
— Баргæ дæр-иу акодтон йæ бæсты, лыг дæр-иу акодтон хыр- 
хæй. Лæгъзгæнæнæй дæр-иу асæрфтон. Æххуыс-иу ын кодтон. 
Æмæ йæм цæугæ дысон дæр афтæ æркодтой, фæлæ йæм дысон 
хатгæ нæ кодтой. Дысон æм хыл кодтой. 
— Чи йæм хыл кодта? 
— Уыдон. Нæ хъæуы лæгтæ. 
— Цæмæ йæм хыл кодтой? 
— Авдæн ын аразын кодтой. Уый та сын афтæ дзырдта — нæ, 
дам, зонын авдæн аразын. 
— Авдæн?! 
— Гъо, авдæн. 
25 Хуыгаты Сергей 

386 
ХУЫГАТЫ СЕРГЕЙ 
— Æмæ уыдоны та цæмæн бахъуыди авдæн? 
— Уыдоны дæр — Къостайæн. 
— Къостайæн?! 
— Гъо. 
— Мæнæ мах Къостайæн?! 
— Гъо. 
Æмæ бадын нал бафæрæзта Леуан, сыстад æмæ, цыма исты 
агуырдта, уыйау гуыбыр-гуыбыр азылд арты алыварс. Æмæ, дам, 
дунейы ницы и. Уæдæ уый циу, кæд дзы ницы и дунейы, уæд?! 
Гъо, фын уыд, асæджы1 нæ уыд, фæлæ уый ноджы диссагдæр 
куы у, фыны кæй уыди, уый. Цы йæ фæхаста хæхты сæрты, 
уыцы гыццылæн авдæн кæй нæй, уый, æмæ цы æрæмбырд кодта 
хъæуы лæгты?! Хъарадзау касти Леуанмæ, сыстад æмæ йæ разы 
æрлæууыд, æмæ æрлæууыд йæ цæуынæй Леуан дæр. 
— Стæй цы баисты? Сарæзтой авдæн? 
— Уый нæ базыдтон. Райхъал дæн. Нæ тæккæ фарсмæ чи 
цæры, уый мæм хъæр кодта, æмæ райхъал дæн. 
— Цæмæ дæм хъæр кодта? 
— Рацу, дам, авдæн, дам, аразæм æмæ, дам, нæм фæкæс. 
— Дæумæ дзырдтой?! Дæу кæсын кодтой?! 
— Гъо. 
Цыди Леуан, йæ къухæй цы тыхтоны босыл хæцыд, уый ахъел- 
лау-ахъеллау кодта, Леуан куыд цыди, афтæ. Хæдзарæй йæ раха- 
ста. Авдæн хæдзары раз æрæвæрдтой æмæ йыл уырдæм æгас 
хъæубæстæ нымбырд и. Фидыдта авдæн уæзæгыл — урс-урсид 
авдæн æмæ йыл ранæй-рæтты сау алайы тæлмытæ. Уæд æм уыцы 
хъæбæрхъис лæг бацыд, йæ алыварс æрзылд, йæ цæстытæ дзы 
нæ иста, афтæмæй. Стæй йын йæ хъæдмæ бавнæлдта æмæ йын 
æрхæстытæ кодта йæ хъæдыл, æвæццæгæн, фидар арæзт æрцыд 
æви не ’рцыд фидар арæзт, уый базонын уыд йæ зæрды. Фæлæ 
йыл уæд уыцы къæсхуыр ус — йæ фыр къæсхуырæй мæстæг чи 
зынди, цыма йæ кæрз фæйнæджы зæрондæй сарæзтæуыд, уый 
хуызæн — Гаджион æй хуыдтой, йæ цæнгтæ ма сцæгъда. 
— Узгæ йæ ма акæн, Амбакъо, абабау! Афтид авдæн узын нæ 
фæтчы. 
Æмæ йæм уый дæр ма фездæха, Амбакъо кæй хуыдта ус, уый 
дæр: 
— Дæ мæрдтыстæн, сывæллон æгъгъæл мын дæ! 
— Уый тыххæй дын нæ зæгъын, æнæуи дын зæгъын. Æзын 
æй афтæ æнæрхъуыдыйæ куы аузай! 
— Æмæ уыцы æнæрхъуыдыйæ афонмæ былæй куыд никуы 
ахаудтæн! Къахдзæфæн был куы и Наргомы. 
, Гаджион ма йæм йæ цъæх цæстытæ иу хатт фæирд кодта, 
фæлæ йæм дзургæ ницыуал скодта. Авдæнмæ бацыд, йæ разы йæ 
1 А с æ д ж ы — хъалæй. 

КЪОСТАЙЫ АВДÆН 
387 
уæрджытыл æрлæууыд, йæ цонг ын йæ хъæдыл æртыхта æмæ 
хъæрæй загъта: 
— Гъеныр-ма иннæрдæм азилут иууылдæр! 
Æмæ сæ дзабырты сыбар-сыбур ссыди адæмæн. Хъарадзау 
дæр азылди, уæдæ цы кодтаид? Афтæ лæууыдысты уæзæджы- 
дзаг адæм, авдæнмæ чъылдымыздæхтæй. Фæлæ сæ бирæ лæу- 
уын нæ бахъуыд. Уайтагъд та загъта хъæрæй Гаджион: 
— Куыддæриддæр хъæуы, афтæ уын рауади. Ныр сулæфдзæ- 
ни Чендзе, мæ уд ын дыууæ дзабыры феста! 
Æмæ бамбæрста Хъарадзау — дзидзи чи дара, уый куыд арæхс- 
дзæн дзидзи дарынмæ, уый базонынмæ хъавыд Гаджион. Уæдмæ 
уый хъæрæй ныуулæфтытæ кодта: 
— Гъæ, уæд дзы адджын лолотæ фæкæна уыцы гыццыл хъæ- 
бул! Гъæ, уæд дзы рухс фынтæ уынынæй бафсæда! — Стæй та 
уымæ фездæхти йæ ныхас, Хъарадзаумæ: — Гъæ, уæд, кæй къух- 
тæй рацыди, уый царв æмæ мыд фæхæра уыцы къухтæй, гъæ, 
уæд æй хъæуи-хъæу фæракæ-бакæ кæной авдæнтæ аразынмæ! — 
Уым фæлæууыд йæ улæфтытæй æмæ йæ цæстытæ хæдзармæ 
фæцарæзта: — Цы фæдæ, Леуа, афонмæ йæ мадуд схауы хуыс- 
сæгсаст лæппуйæн! 
Уæд рахызти хæдзарæй Леуан, йæ къухы уыцы урс тыхтон — 
цыма фиу уыди, афтæ цæхгæр-мæхгæр баст уыди уыцы алдым- 
быд бæттæнæй. Леуан ын йæ бæттæны кæрон хæцыд æмæ ахъел- 
лау-ахъеллау кодта тыхтон. Æмæ ахъуыды кодта Хъарадзау: æвæц- 
цæгæн, сывæллоны хæцъилтæ ис уыцы тыхтоны, æвæццæгæн сæ 
развæлгъау йæхæдæг æрцæттæ кодта Гуыбиан, ома мын æвæрд 
уой, æмæ куы райгуыра, уæд æй уыцы хæцъилты куыд бабæт- 
тон, ома. 
Стæй уыцы хъæбæрхъис лæг Леуаны раз балæууыд æмæ йын 
уайдзæфтæ кæныныл схæцыд: 
— Ныр, Леуа, махæй искæмæты бадзырдтаис, уый ран дын нæ 
уыдыстæм?! Авдæн аразын алчи нæ зоны — уый Хуыцауæй лæ- 
вæрд у ’мæ алкæмæ кæм хауы! Фæлæ нæ, йе хырхы къухыл ничи 
ахæцыдаид, йе судзæн артмæ ничи бадардтаид! 
Леуан йæхи рæстытæ кодта: 
— Бауырнæд дæ, Амбакъо, авдæн саразын мæ фæсонæрхæ- 
джы дæр нæ уыди. Куыд хъуамæ уыдаид, мæ цæрæнбонты хала- 
мæрзæны дæндаг куы никуы сарæзтон! Фæлæ мыл ахæм лæппу 
бафтыди! Кæуылты мæ фæцопп кодта, куыд мæ фæцопп кодта — 
ницы йын базыдтон. Йæ барæг дæр уый уыди авдæнæн, йæ кæр- 
дæг дæр. Йæхæдæг афтæ, авдæн аразгæ, дам, никуы федтон. 
Гъеныр ацу ’мæ истæуыл баууæнд ацы дунейы! 
Амбакъо къухаууонæй бакаст Хъарадзаумæ. 
— Æмæ дын кæй лæппу у? 
— Кæй лæппу дын зæгъон! Мæ уазæг у. Уартæ Къуыдарго- 
мæй рафтыд. Раст æм цыма мæ тыхст фехъуыст. 

388 
ХУЫГАТЫ СЕРГЕЙ 
— Табу Хетæджы Уастырджийæн, адон иууылдæр уый хъуыд- 
дæгтæ сты! 
Леуан иу æнæвдæлон каст бакодта Амбакъомæ. 
— Уый дæм æрхæццæ кодта ацы гæрзарм лæппуйы, уый. Дæ 
тыхстмæ дын касти æмæ, бавдæлди æмæ лæппуйыл рахæцыд, 
рахæцыд æмæ йæ æфцæгæн ацырдыгæй фæкодта. Афтæ уыди, 
гъе! 
— Æмæ, цымæ, хæхты уыцы фарсмæ дæр æххæссы йæ бар- 
хъомыс Хетæджы Уастырджийæн? 
— Цытæ дзурыс, цы, æз дын амæлон! Иры зæххыл ахæм гæ- 
баз нæй, æмæ уый бархъомыс кæдæм не ’ххæссы. Дæхæдæг ахъуы- 
ды кæн: уыцы хохы фахс æд дур-æд бæлас чи сыстыгъта æмæ йæ 
уалæ арвы талынгты чи рахаста! Гъе-гъе, лæппу! Æмæ æниу мæнæ 
ацы къобор лæппу афтæ зæрдæргъæвд кæцæй фæци?! Гæр, уæдæ, 
кæд ныронг никуы сарæзта авдæн, уæд ныр куыд сарæзта уый 
хуызæн авдæн! Бакæс-ма йæм, нæуæг чындзы хуызæн! 
Æмæ цыдысты. Разæй Леуан цыд, йæ фæстæ Хъарадзау. Иу 
фæхæрдгæнæны фæстæмæ ракаст Леуан æмæ радзырдта: 
— Нæ бафæлладтæ, Хъарадзау? 
— Ницы бафæлладтæн. 
— Алæ-ма, ныр та ды ацу разæй, æз та фæсте ацæуон. 
— Хорз, — загьта Хъарадзау æмæ, авдæн Леуаныл куыд нæ 
схæца, афтæ æддиæутты азылд. Каст Леуан, Хъарадзау авдæн 
куыд хаста, уымæ — йæ фæсонтыл цæхгæрмæ баст уыд, устыты 
æккой сугты æргъом куыд баст вæййы, афтæ. Æмæ йын цыдæр 
æхсызгон агайдта йæ зæрдæ. Æмæ хъуыды кодта — ныронг дæр 
афтæ разæй цæмæннæ цыди Хъарадзау! Уый та фæсте цыдаид 
æмæ кастаид — авдæнмæ дæр кастаид æмæ Хъарадзаумæ дæр. 
Уыцы рæстæджы иу тъыфыл цæргæс æрбатахти сæ сæрты, 
афтæ ныллæджыты æрбатахти, æмæ, йæ базыртæ куыд тылдта, 
афтæ сæ хъыррыст цыд йæ базырты рæбынтæн. Авдæны сæрмæ 
куы бахæццæ цæргæс, уæд иу зылд æркодта, стæй йæ базыртæ 
фæпæлæхсар кодта æмæ йæ къæхтæ авдæны хъæдыл æруагъта 
æмæ, куыддæр фæхæцыдысты йæ къæхтæ авдæны хъæдыл, афтæ 
ахъаззаджы хъихъхъ фæкодта, цыма рагæй агуырдта, кæм æрба- 
да æмæ кæм фæхъихъхъ кæна, ахæм бынат, уый хуызæн. Уый- 
фæстæ йæ базыртæ йæ уæлæ æрбатыхта, паддзах йæ паддзахы 
кæрцы тæрттæ куыд æрбатухы йæ уæлæ, афтæ. 
Хъарадзау базыдта — авдæныл цыдæр абадт. Ныззылди — 
искæуылты йæм куы скæсид, кæддæра цы у? Фæлæ цæй скæсæн 
уыди, уалæ йæ фæсонтæм кæмдæр цы абадт, уымæ! Цæргæсæн, 
æвæццæгæн, йæ зæрдæмæ нæ фæцыд, Хъарадзау афтæ кæй ныз- 
зьод, уый, фæцудыдта, стæй йæ къæдз бырынкъæй цалдæр хат- 
ты æркъуырцц кодта авдæны хъæд, цыма афтæ дзырдта: дæ цыды 
кой кæн, дæлæ лæппу, дзæгъæлы зылдтытæ ныууадз, æз дæ хуы- 
зæттæ бирæ федтон! Фæлæ Хъарадзау нæ сабыр кодта. Æмæ 

КЪОСТАЙЫ АВДÆН 
389 
куыд æрсабыр уыдаид — де ’ккой цыдæр хæссай æмæ, цы у, уый 
ма зонай! Æмæ та ныззылди. Уæд ма иу хъуахъхъ фæкодта цæр- 
гæс, стæй йæхи фесхуыста авдæны хъæдæй æмæ йæ йæ даргъ 
базыртæ, æддиæутты уылæнтæгæнгæ, ахастой уартæ Нары дзуа- 
ры ’рдæм. 
Леуан æмæ Хъарадзау йæ фæстæ бирæ фæкастысты. 
— Цæргæс уыди, нæ? — бафарста хъæрæй Хъарадзау. 
— Цæргæс уыди, цæргæс, — загъта хъæрæй Леуан дæр. 
— Уый зонгæйæ, нæ ныззылдаин, æмæ нæ атахтаид, фæлæ йæ 
нæ федтон, æмæ уæд та циу? Уæд та нын чъизи бакодта нæ 
авдæн! Ацы мæргътæй ахæмтæ ис, æмæ кæм ачъизи кæна, уый 
мæтæй рынчын сты. Æмæ стæй хъуамæ чъизи авдæн фæхастаик- 
кам Цымимæ! 
— Цæргæс уыди æмæ, хорз уыди, цæргæс æмбæлæг нын кæй 
фæци нæ авдæныл, уый. Куы йæ ауыдтон, уæд мæ зæрдæ фæ- 
къæпп кодта, æхсызгон къæпп фæкодта мæ зæрдæ, æмæ мæ ри- 
уыдзаг сулæфыдтæн. Цыдæр ныфс мæ бацыд, нæ ног авдæныл 
нын цæргæс кæй абадти, уымæй. 
— Ноджы мыл цыдæр сонт бадт акодта, — йæ бустæйы ныхæ- 
стæм та рахызт Хъарадзау. — Ныр, авдæн куынæ разындаид ме 
’ккой, уæд мын мæ уоны стæгыл абадынмæ хъавыд?! 
— Æмæ кæд комкоммæ авдæнмæ тахти, уæд та? Цæргæс 
дардмæ уыны æмæ, чи зоны, федта — далæ иу дзæбæх лæппу 
авдæн фæхæссы, нæуæг авдæн, æмæ загъта: цом-ма ’мæ йын аба- 
дон йæ авдæныл, æмæ йæ нæуджытæ мæн фæуой. Æмæ æгайтма 
цæргæсы фесты йæ нæуджытæ, уый хуызæн тъыфыл цæргæсы! 
Уый хорз у, Хъарадзау, уый мæ зæрдæмæ цæуы. 
Хъарадзауæн æхсызгон уыд, Леуан афтæ кæй бацыбæл и, уый. 
Ракасти йæм фæстæмæ. 
— Гъеныр мæм иу фæнд и æмæ дын æй куынæ зæгъон, уæд нæ 
ныллæудзынæн, — загъта Хъарадзау. 
— Зæгъ-ма йæ, зæгъ, мæхи Хъарадзау, кæддæра дæм æз куыд 
дзæбæх байхъусин. 
— Ахæм фæнд мæм и, æмæ, фæстæмæ сонт здæхт ма фæкæ- 
нæм Цымийæ. 
— Нæ фæкæндзыстæм сонт здæхт, нæ, цæй сонт здæхт фæкæ- 
нæн нын и! 
— Нæннæ, хъуамæ авдæны мах цур бабæттой Къостайы æмæ 
йæ мах цур аузой, кæддæра цы ми кæнид Къоста, куы йæ узой, 
уæд. Хъуамæ йæ мах дæр аузæм, кæддæра дзæбæх, æнцон узæн 
рауади нæ авдæн. 
— Ды-иу æй ауз. 
— Ауздзынæн æй. Æз бирæ уарзын авдæн узын. Æмæ-иу мæ- 
нæн узын кодтой сæ авдæнтæ иууылдæр. 
— Чи-иу дын сæ узын кодта? 
— Устытæ. Фæдзырдтой-иу мæм, мæнæ-ма, дам, мын мæ ав- 

390 
ХУЫГАТЫ СЕРГЕЙ 
дæн ауз. Æмæ-иу ныббындз дæн. Тъæпæн-иу сбадтæн авдæны 
фарсмæ æмæ-иу æй узтон æмæ узтон. Æз-иу ын заргæ дæр кодтон. 
— Кæмæн-иу зарыдтæ? 
— Кæй-иу узтон, уымæн. 
— Цы-иу ын зарыдтæ? 
— Устытæ-иу сæхæдæг цы зарыдысты, уый-иу сын зарыдтæн 
æз дæр. 
Алолотæ, цъщытсе, 
Дæ цæстытæ æрцъынд кæ. 
Æцитт, Гино, мауал уас, 
Йæ гукку йын ма алас. 
Хъоппæг хæрай — хъуымбылæг, 
Сæ дуармæ — хъуынджын лæг. 
— Уый диссаджы зарæг куы у! — йæ цæстытæ æхсызгон змæлд 
бакодтой Леуанæн. — Уыцы мæгуыр лæппуйæн дæр-ма-иу æй 
азар, нæ? 
— Азардзынæн ын æй! 
Уæдмæ сæм æрбазынди Цыми. Леуан æрлæууыд æмæ хъæ- 
рæй скуывта: 
— Табу дæхицæн, Хетæджы Уастырджи! 
Февралъ, 2017 

■А СÆРГÆНДТÆ 
Зын кары зарæг. Уацау 5 
Зымæгон изæры рухс. Радзырд 59 
Зæрдæхудт. Радзырд 79 
/Кндæргъуызон бон. Радзырд 92 
Оуадæттыхъæуы. Уацау 106 
Ног азы къæсæртæ. Радзырд 146 
Уыг. Аргъау-биргъау 160 
Хурхæтæнтæ. Радзырд 178 
Уды фæзилæнтæ. Радзырд 201 
Хуры хъарммæ. Радзырд 234 
Хохаг хъæуы. Радзырд 243 
Уыцы дыууæ лæджы æмæ æз. Радзырд 256 
Хæс. Радзырд 273 
Къостайы авдæн. Уацау 295 

Литературно-художественное издание 
ХУГАЕВ СЕРГЕЙ ЗАУРБЕКОВИЧ 
Колыбель Коста 
Повести и рассказы 
на осетинском языке 
Редактор И.Х. Джанаева 
Художник А.Ю. Габуев 
Художественный редактор Н.У. Гашоева 
Технический редактор А.В. Ядыкина 
Компьютерная вёрстка З.С. Мисиковой 
Сдано в набор 21.05.18. Подписано к печати 10.10.18. Формат бумаги 
бОхЭО'/,6. Бум. офс. МЬ 1. Гарн. шрифта «КшказЬоу». Печать офсет- 
ная. Усл.-п.л. 24,5. Учетно-изд. л. 25,03. Тираж 300 экз. Изд. № 22. 
Заказ№353 от 12.11.2018. 
Комитет по делам печати и массовых коммуникаций Республики Север- 
ная Осетия—Алания. 
ГУП «Издательство <Ир>, 362040, г. Владикавказ, проспект Мира, 25. 
тел.: 8(8672)33-31-99, е-таИ: Ыа<:еНг@йта11.сот 
Отпечатано в типографии ООО «Медиа-Полго>, 
344038, г. Ростов-на-Дону, пр. М. Нагибина, 14а. 

