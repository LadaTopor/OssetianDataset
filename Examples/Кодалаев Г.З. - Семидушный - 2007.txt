Хъодалаты 
Герсан 
щттт 

Хъодалаты 
Герсан 
шштш 
Æмдзæвгæтæ 
§Ь 
Дзæуджыхъæу 
2007 

84(2Рос-Осе) 
Х-70 
Хъодалаты Г. 
X—70 Æвдудон — Дзæуджыхъæу: Ир, 2007 — 
191 ф. 
Кодалаев Г.З. 
Семидушный 
15ВМ 5-7534-0370-0 
В сборник вошли стихи, написанные автором в 
последние годы. В ней — лирические размышления 
о чести и долге человека, живущего в наше слож- 
ное время. 
_ 4702500202-31 лп Л7 0„оп ^ ч 
К М131(03)-07 16~07 84(2Рос-Осе) 
© ГУП РСО—Алания «Издательство «Ир», 2007 
© Кодалаев Г.З., 2007 
15ВМ 5-7534-0370-0 © Джикаев М.Ф., оформление, 2007 

АРД 
Ир, дæ уайдзæфæй, дæ мастæй 
Æз, куырдадзы зынгау, судзын. 
Ир, дæ цин æмæ дæ уарзтæй 
Хур æрбайтындзы мæ рудзынг. 
Куы мæ хистæр дæ, мæ фыдæл, - 
Æз фæраст вæййын дæ фæдыл... 
Куы æз дæн цыма дæ раздзог - 
Урс бæхыл Сослан Цæразон. 
Афтæ у, æви нæу афтæ, 
Ард хæрон æви нæ хæрон, - 
Хъуамæ æз, кæм ихсыд м’ авдæн, 
Уым рæстаг лæгæй фæцæрон. 
Чи у кадгæнæг дæ фырттæй, 
Уый - мæ зарæгæн йæ сæйраг, 
Базар чи кæны йæ дзырдтæй, 
Уый - мæ фыдæхаг, ’мæ сайраг. 
Алчи дунейы дзыллæтæй 
Ныр йæхи зонынхъом баци. 
Уæд кæмæй у, кæ, ныллæгдæр, 
Йе æдзæллагдæр нæ наци?! 
Зæрдæ риувæйнæг ныххоста, 
Атындзон фæдисы хъуамæ. 
Æз нæ зæгъдзынæн Мысостау: 
«Къулыл сауыгътон мæ хъама». 
5 

Мах кæмæн бадæм йæ бынтыл, 
Ау, цæмæ гæсгæ сæркъул уон, 
Кæд историйы тыгъд быдыр 
У нæ уаз тугæй сырххъулон? 
Кæд нæртон заманæй ардæм 
Не ’гъдауыл Хуыцау хъæцыди, 
Кæд нæ рæхысбыны артмæ 
Бирæтæ зынггур фæцыди?! 
Кæд æнусон у сæ арфæ 
Поэттæн зæдбадæн хæхтæн, 
Кæд дæ кады мæсыг арвмæ 
Рухскалгæ фæцыди зæххæй?! 
Ир, хæрын дын ард мæ удæй, 
Мё стæгæй æмæ мæ тугæй, 
Кæд, дæ кад хизгæ, мæ худмæ 
Уайдзæф рантыса нæ дугæй, 
Кæд дæ фыдызнаг дæ зæххæй 
Искуы сараза йæ хæтæн, 
Уæд Куыдзæппарæн къæдзæхмæ 
Æз ыссæудзынæн мæхæдæг! 
1989 аз 
6 

ÆВДУДОН 
Æвæццæгæн, æвдудон дæ, мæ Ир, 
Æндæра ма сæрсæфæны къæсæрыл 
Куыд сæндидзыс, куыд æфтауыс æфсир, 
Куыд ма схæцыс æрвайдæнмæ дæ сæрыл! 
Историйы гуыргъахъдæр фæндаг нæй, 
Хъысмæт дæуæн кæй ысхай кодта, уымæй. 
Дæ разæй йыл æхсæв нæ тылди мæй, 
Нæдæр æй бон рæвдыдта хур йæ тынæй. 
Æмæ цыдтæ мылазон тары ды 
Тæссар-мæссар, хæрдтæ æмæ уырдгуыты. 
Дæ бæллицтæн сæ цырв уыди тырдых, 
Уæлахиздзау æнахъинон уæйгуытыл!.. 
Цынæ хæрæг ныккодта дæу зæвæт! 
Цынæ куыдз дын фæхæцыди дæ къахыл! 
Уæддæр зæххыл цæстæвæрæн дæ фæд, 
Уæддæр Хуыцау нæ рахæтыди махыл! 
Нæ кæны уый тæрхон хæссыныл тагъд, 
Уæзбынзонд у, тæрхъус уæрдонæй ахсы. 
Дæ зæрдæйæ цы уæццæ туг фæтагъд, - 
Сыгъдæгæй-иу ног азæлыд дæ тагъзы!.. 
* * * 
Ныббырста дæм персайнæгты æфсад, 
Бæргæ хæцыд йæ сины сæртыл Дари, 
Фæлæ сæ кад дæ къæхты бынмæ ’рхауд, 
Дæ ном та фестад базырджын сырх уари! 
Зæндджын æмæ куырыхон Иданфирс 
Уæд ахæм митæ бакодта фыдгулæн - 
Мысты хуынкъ сын уæрдонвæндаг ыссис, 
Æниу сæ туг нæ зад сæ фæстæ култæй... 
7 

* * * 
Æвæццæгæн сæ нал баззад мæрдты 
Æстæгдар дæр нæ фыццаг хъаймæт - гуннтæй, 
Уæддæр мæ фыдæх с’ агурæг хæты, - 
Уыдзæн мыггагмæ тугисæг сæ удтæй! 
Хъæддаг ызнæмæн фессæста сæ бардз 
Фæстæрккъæвда тызмæг Терчы ивылдау. 
Ныддардтой дын дæ фæтæн риумæ арц, 
Дæ хурхмæ - цирхъ æндæрты туджы ’вдылдæй. 
Уæд ныл ыскодта, гъе, мæ хур, фыдаз, 
Уæд ныйистæм, гъе, къордтæ æмæ дихтæ. 
Зæххы къорийыл нал баззад гæбаз - 
Кæм не ’мбийынц нæ уидæгтæ, нæ хихтæ!.. 
Ныгуылæны дæ «нал» баззад фæд дæр, 
Фыднизæй кодтай Афричы гæлæнтæ... 
Фæлæ дын хæхты цъассытæ уæддæр 
Дæ уды ’рхъистæ бахызтой мæлæтæй... 
* * * 
Скæсæнæй куы фенкъуысти рын-зæй, 
Ныгуылæнмæ бындзарæй зæхх куы рызти, 
Куы фæцæйхауд сæрсæфæны рындзæй, 
Йæ куывды сæр кæмæн уыди Чырысти, - 
Уæд дæр нæ бабын райгуырæн уæзæг, 
Дæ артдзæсты та разынди зынджытæ. 
Æмæ та скалд дæ ердойæ фæздæг, 
Дæ уæйлаг нымæт авд хатты - хъуынджындæр! 
* * * 
Кæй æвæрдтай иберæгтыл дæ арм, 
Кæй хъызыдтæ уынгæджы бон сæ сæрыл, 
Тимурмæ уый ыснывæзта хæрам, - 
Æрбалæууыд дæ бæрзондкарст къæсæрыл. 
8 

Цереччы згъæрау фидар уыд дæ гуыр, 
Фæлæ - хæствæллад... Гадзрахат ми... Додой... 
Йæ уæрагыл ма чи лæууыд, мæгуыр, - 
Сæ зæппæдзтæм иронвæндæгтæ кодтой... 
Уæууа, фæкъул дæ царды арвæй хур, 
Дæргъвæтин æхсæв бандзыгау ис кæмтты. 
Æлдары динæй арвмæ хауди дур, 
Пысыра задис ивгъуыдæй дæ фæдтыл... 
Лæгæтон цардыл бафтыдтай дæ сæр, - 
Зæйдзæуæнты дæ хуым æмæ дæ къæс дæр. 
Уæддæр нæ ныссым хъисвæндыры зæл, - 
Дæ рагон кадæг баййæфта дæ кæстæр... 
* * * 
Жордания!... Мæ куыдзы цармы - тыхт!.. 
Йæ азарæй цы ирон зæрдæ не срыст: 
Æнæвгъау хаста сабимæ дæр тых, 
Тимуримæ фыдмитæй кодта ерыс. 
Хуыцау ын нал уыд, нал ын уыд зæд дæр, 
Нæ бæрц хъæутыл цъæх арты зæйтæ уагъта. 
Нæ Хуссар Ир ысхæтæнхуаг... Уæддæр 
«Цæрын хъæуы сæ фыддæрадæн!» загъта... 
* * * 
Æнхъæлдтам: ууыл банцайдзæн ызнаг, 
Фæлæ йæ царм зæнгыл кæм уадзы бирæгъ! - 
Ныр ахæм у нæ заманæн йæ гакк: 
Хæлæрттæ - цъус, хæрамзæрдæтæ - бирæ! 
Нæ кæны, тугæй чи срасыг - æрвонг. 
Æмæ та мæнæ ауал азы фæстæ 
Сыхаг-лымæнты абырджыты ’рдонг 
Æрбабырстой гæрзифтонгæй нæ бæстæм! 
9 

Ирондзинады йе ’намонд уыны 
Зылындзых лидер... Фенад и нæ фæззæг... 
Æртхутæг æмæ туджы тæф кæны 
Нæ комвæндаг, нæ фæрныг хъæу, нæ уæзæг. 
Дæ царды арвæн исы мигъ йæ ирд, 
Нæ дын дарынц дæ уды рæстад мурмæ. 
Æвæццæгæн, æвдудон дæ, мæ Ир, 
Æндæра ма цы ныфсæй цæуыс хурмæ! 
Æвæццæгæн... Æндæра ма дæ бон 
Куыд бавæййы дæ дзыхыдзаг фæхудын? 
Дæ абон - сыгъд... Куыд ма дæ уырны сом, 
Куыд ма кæнынц дæ хъарумæ тæхуды?.. 
* * * 
Æмбисбонæй ахызт. Сæрды тæмæн. Хурдæвдæй 
Æгас дуне кодта дзæгæрæг. 
Фæрсаг уынджы федтон: æфсæн пецы трубатæ 
Æрбахæссы ме ’рдæм лæппу-лæг. 
Уый разынд мæ зонгæ, - Аслæмырзæ Цорæты, 
Кæрæдзиуыл бакодтам иу цин! 
Фæрсын æй: цы сæ кæныс ацы тæвд горæты, 
Æндæр мæт, æндæр куыст дын ниц’ и? 
- Хæссын сæ мæ фыдæн, мæ мадæн уæлхох фæзмæ, 
Сæ цæссыг, дам, фæздæгмæ згъæлы. 
Мæ миднымæр загътон: «Æгайтма сæууон фæздæг 
Фыдæлты уæзæгæй ыскæлы!» 
9.06.74 аз 
10 

ИРОН ДЗЫРДТÆ 
Се ’ппæт дæр мын - тугхæстæг. Сæ фæрцы 
А зæххыл цæрын æмæ цæуын. 
Не ’фсæдын сæ зæлангæй... Уæддæр дзы 
Иуæй-иуты хъулонуарзт кæнын. 
ФАРН. Ирон уæзцан дзырдтæн сæ фæтæг, 
Ифтонг - фидыц, зонд æмæ тыхæй. 
Фарны уадмæ байрæзын мæхæдæг - 
Уый куы хъусын кувæджы дзыхæй. 
Калы ЦИН, сыгъзæринау, тæмæнтæ, 
Бахудæд æрмæст йæ мидбыл цъус, - 
Арвыронау авдхуызон тæлмæнтæй 
Банхъæвзы лæджы зæрдæмæ рухс. 
ЗИУ. Мæрдты дзæнæты нæууыл бада 
Ацы дзырд кæмæй рантыст фыццаг. 
Мæнæ цыма ис-бæркады бардуаг - 
Ме ’мдзæвгæйы барвæндæй æрцард. 
Арт, цæргæсау, уæлдæфы фæтæхы, 
Арвы нæрын расайдта ФÆДИС. 
Къодах, дур дæр нал аззади зæххыл, - 
Удаист ызмæлды ’хсæн фæцис. 
Нæй фыссæн ÆХСАРГАРД дæр æдзæмæй, 
Уæдæ ’ндæр цæмæн фенхъæлын хатт: 
Ме ’мдзæвгæ æвзистæфтыд кæрддзæм у, 
Ацы дзырд æхсаргард у, болат? 
Ноджы зилын æз мæ уарзон дзырдтыл, - 
Миднымæры дæр куы зæгъын МАД, - 
Мæнæ цыма аныдзæвы былтыл 
Чыргъæдæй нæуæгæй сисгæ мыд!.. 
11 

Фæтк, æгъдау, æфсарм, рæдау, хъæрмуд цард - 
А фæлгъуызтæй у фæлыст ÆФСИН. 
Батулы мæ талынг риумæ хурдзалх, 
Нал аззайы зындоны дæр зин!.. 
Дзырд РÆСУГЪД куыд рæсугъд у йæхæдæг! 
Мæнæ цыма дидинæг - сæууон. 
Удрæбынæй айсафы æрхæндæг, - 
Зонгуытыл йæ разы хъуа лæууон!.. 
Арвы дуар фенын цыма гомæй, 
ФИДÆН-ыл куы аныдзæвы цæст. 
Цардвæдисмæ рацæуын хæстхъомæй, 
Цъитийæ дæр аивайы ’ргъæвст. 
Æтт, дæ рынтæ бахæрон, ирон дзырд, 
Басгуыхтæ хæдхуыз æмæ хæдад. 
Тулæд, уадз, дæу тыххæй уд йæ рондзы, 
Хърихъуппау тæхæд дæуагур дард! 
Нæй æфсис дæ фидыцæй, дæ адæй, 
Цасфæнды мæ агайæд дæ мыр. 
Райстои дæ фыццаг хатт æз мæ мадæй, 
Арын дæ йæ рухсаджы ном ныр!.. 
22.10.90 аз 
12 

ИРОН КУЫВДЫ БАЛЛАДÆ 
«Кæй фæндыд а фынгмæ æрцæуын 
Æмæ кæмæн нæ фæци фадат, - 
Фылдæр ын бантысæд фæцæрын!» - 
Нæ фыдæлтæ, дзæнæты бадат, 
Кæд уæм цы зонд уыди, цы хъуыды, 
Лæджы æфтаут алкæм дисы. 
Ысбадынц барц мæ сæрыхъуынтæ, 
Мæ худ мын арвы дзыхъмæ сисынц... 
О, ацы куывд сæрæй кæронмæ 
Мæ хъысмæтыл, раст джиппау, бады. 
Мæ бæллицтæй бæргæ æрвон дæн, 
Нывæндын сæ, зынг хурау, дардыл, 
Фæлæ мæ къух афтид, цыбыр у, 
Мæ бæх - къуылых, тæбæкк - мæ риф 
Æмæ мæ сæр æдзух гуыбыр у, 
Лæджы цин мыл йæ зæрдæ сивта... 
Уæддæр быхсын, уæддæр мæ зынгмæ, 
Мæ цард-арвмæ у дард зæрæхсид. 
Æмæ, мæ Ир, дæ куывд, дæ фынгмæ 
Æз дæр кæд искуы хуын æрхæссин! 
22.05.90 аз 

ФÆЛТАУ... 
Мæ Ир, дæ фæдисон фыртты ’хсæн 
Кæд зæххæй æз къуыпп дæр нæ дарын, 
Уæддæр дæ катайæ фыртыхст дæн, 
Мæ тугæй ферох хъазын, зарын. 
Уынын, дæ бартæ - къаппа, къуппа, 
Кæныс æмхасæнтæ дæ къухтæм. 
Æрæгвæззæджы хохы цъуппау 
Дæ сæрыл уары мит æдзухдæр. 
Хуыцау дыл рахæтыд, паддзах дæр, 
Фыдгул дæ хурхмæ туггарз дары. 
Дæ хуыздæр фыртты дын ныццагъта, 
Уæддæр дæм ноджы азым дары... 
Йæ бон ныккала уас ныры дуг, 
Кæд ын цы туджы хъалон фидæм! 
Дæ абой сыгъд æмæ уырыд у, 
Мылазон мигъвæлмы - дæ фидæн... 
Дæ тæригъæдæй зæхх ыскъуыйы, 
Æхсон дурмæ дæ додой хъары, 
Уæддæр дæ стыр хицау Мæскуыйы 
Нырма æрдумæ дæр нæ дары... 
Йæхи ныхъхъус кодта, ныууыргъы, 
Цыма æппындæр никуы, ницы. 
Къуырма кæсагау дон - йæ дзыхы, 
Дæ фарнæн дзы нæ хауы иу дзырд!.. 
Æмæ дзæкъулау бады не ’ккой 
Æртдзых фæсмон, тыфылтæ калы: 
Фæлтау Брежнев, гъе - Черненко 
Уæлæуыл, Ичъынайы калмау, 
Куы баззадаиккой!.. Нæ хъæрзын 
Нæ хъусид ныр дунейы адæм, 
Мæгуырæй дæр нæ цæхх, нæ кæрдзын 
КæнШскам хардз æдасæй, адæн!.. 
17.10.91 аз 
14 

НÆРТОН УАРЗТ 
Уарзын дæ сыгъдæг уарзтæй, мæ Ирыстон, 
Де ’мсæрæн мын а дунейыл ниц’ и, нæ. 
Арвæй дын стъалытæ æз не ’ристон, 
Иунæг æвдадз не ссардтон дæ мин ристæн, 
Уый хыгъд арвмæ сырæзын дæ иу цинæй... 
Кусын дын, куыд доæ бон у, æнувыдæй, 
Агурын сыгъзæринтау дæ тугвæдтæ. 
Дæ мæ хуыцау, фарны бардуаг, кувын дæм: 
Тары хай мын ма бакæн мæ рухс фынтæ, 
Ма сцух кæн цæвæджы ’хситтæй хъугæмттæ. 
Æз куы хъусон тулдзы къохæй богъы уаст, 
Æз куы хъусон уæлвæзæй бæхы мыр-мыр, 
Хæхтæм уæд нæ кæндзынæн фыдохы каст, 
М’ армы цирхъ нæ фендзынæ - фыдтохы саст, 
Нал уыдзæн цæссыгбадæн мæ уынгæг хъуыр. 
Хæхтæн циу, сæ бон ныккалæнт, мин азты 
Томыгæй уырдыг лæууынц сæрбæрзондæй. 
Адæм бадой хисты æви минасты, 
Хъарæг кæной æви зарой циндзастæй, - 
Се ’рхæджы дæр уый кæм и сæ фæсонтæн!.. 
Уæд мæнæн та у мæ цард мæ нацийæ, 
Уый садзы мæ зарæгыл дæр базыртæ. 
Бахиз æй хæдзархалæг миграцийæ, 
Сомбоныл æмбæла фарны уацимæ, - 
Феккуырса зындзон фæндагыл разырдæм. 
Уарзын дæ нæртон уарзтæй, Аланыстоц, 
Ме уæнгты дæ бархъомысæй цас тых и! 
Æз мæ хæс дæуæн нырма нæ баф^стоц, 
Уый хыгъд, зæгъгæ, марг дæ къухæй банызтон, - 
Уый дæр мын æвдадзы хосæн баргуыхид!.. 
9.05.2003 аз 
15 

ТÆФÆБОНЫ ÆНДАР 
Уарзон сыхæгтæ мын уыд, 
Къорд азтæ рацæрой уас! - 
Се ’взаджы цъуппыл-иу мыд 
Дардтой... Сæ удæй - фæлхас... 
Фæлæ нæ уæзæг куы ссыгъд, 
Знаг ныл куы бандзæрста арт, - 
Иу дзы Беслæнмæ фæлыгъд, 
Иннæ Мæздæджы æрцард... 
Гъеныр сæ къæстæ - хъуынсаст, 
Азгай æхгæдæй лæууынц. 
Рудзгуытæ - джих, цыма раст 
Сабыр сæхимид кæуынц. 
Нæу сæм кæсын дæр мæ бон: 
Иннæ рудзгуыты æхсæн 
Таргъуызæй арвитынц бон, 
Рухс сæ нæ ракæлы ’хсæв. 
Алы уæзæгыл дæр ис 
Ахæм фæлгонцтæ дзæвгар, 
Зæрдæйыл чи ’фтауы рис 
Æмæ тæфæбоны ’ндар. 
Оххай, нæ сомбоныл мæт 
Ногæй мæ хъуыдыты сбæр! 
Фестад миграци хъысмæт, 
Карзæй æвдисы йæ бар... 
15.02.2006 аз 
16 

НЫФС 
Ноджыдæр æй дзурын: 
Авдудон у Ир. 
Дурыл дæр ма, дурыл 
Сæфтауид æфсир. 
Абухы фыдрæстæг, 
Адæм - тыхст... Уæддæр 
Агуры фæрæзтæ, 
Кад кæны уæлдæр. 
Алчидæр нæ «рогæй» 
Йе зды ’ргъом хæссы. 
Уазал æмæ стонгæй 
Ничиуал тæрсы... 
Кæмтты хуылфæй хъарæг 
Ивылы зæххыл. 
Хæхты сæрмæ зарæг 
Уарийау тæхы! 
У нæ ныфс парахат, - 
Сæр куыд уа ныллæг? 
Расидтис паддзахад 
Армыдзаг дзыллæ! 
1995 аз 

РХИ - ИУÆНДÆСАЗДЗЫД 
Мах ацы бонмæ цыдыстæм рагæй, 
Æфхæрд æййæфтам дæрддаг, сыхагæй. 
Æвирхъау заман æрлæууыд зæрдыл: 
Ысуæлдай Чеселт фыдыуæзæгыл... 
Уæд Ренненкампфы дæрзæг æфсадæн 
Нæ уæццæ тугæй нал уыд æфсæдæн... 
Фæлæ нæртон лæг уæддæр нæ фегад, 
Æвдисæн - Ака, цæхæрцæст Бега... 
Дыууынæм сау аз... Хъæутæ сыгъдысты, 
Фæсхохмæ н’ адæм тыхстæй лыгъдысты. 
Сæ тæригъæдæй зæхх кодтэ скъуыдтæ, 
Цъæх айнæг дæр-иу уынгæг ыскуыдта... 
Жордания та фырцинæй марди, 
Йæ фыдракæндæй, Неронау, ради... 
Хæрзæрæджы дæр нæ туг ныссаха, - 
Фæфидиссаг та нæ «уæздан» сыхаг... 
Цы фыд бавзæрста нæ мæгуыр къона, - 
Æвдисæн уымæн - фæндзæм скъола... 
Гъе, афтæ рæстæг мылазон хаста, 
Хъысмæты ’фсад-иу нæ ныхмæ растад... 
Фæцæй-иу ныгуылд нæ хур æмбисбон, 
Фæлæ цæрдхъом уыд ирон æмбисонд: 
«Мæйдар æхсæвæн фæдон - сæуæхсид, - 
Кæд нæм рæхджы брн рæдау æркæсид!» 
Æмæ ныфсимæ цыдыстæм размæ, 
Фыдгулы састам нæ хæцæнгарзæй... 
Ныр, кæс, æндидзы фæрнæй фыццаг хатт 
Нæ Хуссар Иры хæдбар паддзахад! 
Рæсугъд бæллицтæ, тынау, нывæндæад, 
«Уыдзæн нæ соцбоц хуыздæр!» - æууæндæм. 
2001 аз 
18 

ИРЫСТОНЫ МÆСГУЫТÆ 
Былкъахыр мæсгуытæ Ирыстоны цас и! 
Йæ дæрзæг армæй сæм ныхилы зын рæстæг. 
Æз дугты бардуагæй æуыдон туг райсин, 
Фæлæ мын æхгæны йæ «гамхуд» мæ рæзтæ. 
Æрдæгпырх мæсгуытæ Ирыстоны цас ис! 
Сæ хъайтардзинадæн сæхæдæг - æвдисæн. 
Æз, Нарты Батрадзау, Хызы фидар байсин, 
Фæлæ, зæгъынц, тугæй ныр нал ис туг исæн. 
Бындурзылд мæсгуытæ Ирыстоны цас и! 
Сæ адзалы аххос - сæхи дур, сæ сау рис. 
Уæйгæнæг лæг-дуртæй фыдæлты туг райсин, 
Фæлæ сæ ыстæг дæр кæд аввæхсты нал ис? 
Мæсыг амайынмæ æз райгуырдтæн Ирæн, 
ДУР Дурыл æвæрын, дур дурыл æхсидын. 
Æвзидæг, лæбурæг фыдгултæ нын - бирæ, - 
Цы фестут! - фæдисы дзæнгæрджытæм сидын. 
1989 аз 
* * * 
У æппæтхъом интеграци, 
Фистæджы кæны бæхджын. 
Уый фæрцы нæ чысыл наци 
Бирæ хæрзты хицау баци, - 
Сæндидзиккам кæд рæхджы!... 
15.02.2005 аз 
19 

САГЪÆС 
Мæ фарста ссис баналон, 
Фæлæ куыддæр тыхсын: 
«Мыййаг, рæхджы куынал уон?» 
Æмæ та ног фæрсын: 
Æрвайдæны дæ фидæн 
Куыдæй разындзæн, Ир? 
Цы фарны зæдмæ сидæм, 
Цы уа нæ ориентир? 
Кæддæры рухс фæндæгтыл 
Ныр залиаг калм хуыссы. 
Йæ маргæйдзаг дæндæгты 
Бæлццоны зьшг хуыссы. 
Ам - гуырдзыйæ фыдæнхъæл, 
Æгæвдæс дзы - нæ гал. 
Фæсхох та сæрра мæхъхъæл, - 
Кæрæф бирæгъты бал. 
Стигъынц, давынц, марынц, 
Сæ фыдвæнд уадзы тау. 
Сæхи сардзинæй барынц, 
Кæнынц нæ зæххыл дау. 
Нæ хистæр æфсымæр дæр 
(Уырысы кой кæнын) 
Тыхст у, цыбыркъух... Зæрдæ 
Йæ хъысмæтыл кæуы... 
Мæ фæндаг Дæр, мæ къæс дæр 
Цъæх арты фод сыгъды!.. 
Дæ мæт мæ ис, мæ кæстæр, 
Куыд нын цæрдзынæ ды? 
20 

Æддагбæстаг æлдар-лæг 
Æдзух кæны фыдми. 
Йæ саст уæрдоны зарæг 
Дæуæн куы схона гимн?.. 
Гъе уыцы фарста ’ргæвды 
Æнæ цыргъагæй мæн. ’ 
Лæгæрдын бон æвæды, 
Æхсæв æгъуыссæг дæн... 
17.05.2001 аз 
* * * 
- Хур, зæгъ-ма, кæм уыдтæ дысон-бонмæ, 
Тары нæ цæмæн ныууагътай афтæ? 
- Æз фæцыдтæн сау зæххы кæронмæ, 
Уым мын ис мæхи цахъхъæн тынуафæн, - 
Зиудыхæй зæлдаг тынтæ нывæстон, 
Уымæн дæн зæрдæрухс æмæ ’вæсмон. 
Гъеныр сæ мæ сыгъзæрин уæрдоныл 
Æз æрластон - бир-бирæ тыхтонтæ. 
Ир-дзыллæ - мæ хъæбултæ, нæртонгуырд, 
Хъуамæ сын ысфæлындзон сæ бонтæ. 
1989 аз 
21 

МÆРДТЫ ФÆДИС 
Федтон фыны: саунымæтджын барæг 
Хохрæбынæй урс бæхыл цыдис. 
Лехура йын кодта балцы зарæг, 
Ахæм зарæг - зæрдæ дзы сыгъдис. 
«Уæ, Антъон, кæм сау ингæны дуæрттæ 
Абонмæ дæуыл уыдысты ’хгæд? 
Ногæй нæм куы фæзындис æлдæрттæ, 
Ногæй та куы бакодтой фыдвæнд. 
Æз цæгъдын мæ фæдисы дзæнгæрæг, 
Гъе, фæлæ кæй æндавы мæ рис? - 
Комбæстæ кæны бынтон æдзæрæг, 
Алкæмæн йæ сæр йæ кой фæцис. 
Звиад нæм йæ абырджыты ’рвиты, 
Сты мæнгард, куыдзы тугæй æхсад. 
Адæм сын цы туджы хъалон фидынц, 
Уый фæдарид ифтонгæй æфсад... 
Де гæссадæй ахæмтæн мысты хуынкъ 
Уæд бæргæ уæрдонвæндаг уыдис! 
Æмæ-иу нæ зад хуымтæм сыстджын хуы 
Никуыдæр æмгæрæтты цыдис. 
Æви хъæр мæрдтыбæстæм нæ хъуысы? 
Æви нал уыд æгæстыл дæ мæт?! 
Æви кæд дæ бон нæ цыди сыстын, 
Авд дуары уыд дæуыл æхгæд?» 
«Раст зæгъыс, мæрдты дæлдзæх-бæстæйæ 
Ничима æрыздæхтис нырма. 
Батадтæн Барастырæн лæгъстæйæ, 
Фæлæ... Баци уый цыма къуырма... 
22 

Ардыгæй куы ’рцыд мæ хъустыл иугæр 
Адæмы зæрдæхалæн хъæрзын, - 
Дзæнæты нæ нал лæууыдис иу дæр, 
Æмæ нын нæ хъизæмар, нæ зын 
Бамбæрста кæдæй-уæдæй Барастыр, 
Райхъуыстис йæ дрендæгты хъыррыст. 
Банымадта мах куырдиат растыл, 
Стæй уæд зæхх цыдæргъуызон ныррызт - 
Цадæггай дæлон дунейы тарæй 
Байгом ис уæлон дунемæ дуар. 
Рагон мæрдтыл - фæныкгуыз, хъайтарæй, 
Сегасыл дæр бацыди мæ бар. 
Алæууыд, мырмыргæнгæ, мæ цуры 
Ифтыгъдæй мæ фæлдыст бæх æваст. 
Цæст куы схæцыд мæрдты дыдзы хурыл, - 
Ме ’ндзыг уæнгтæн айхæлди сæ баст - 
Февзæрдтæн æвзистцæппæрджын саргъыл, 
Февзыстон мæ æнæрцæф бæхмæ, 
Ратахтæн фæдисæндыгъдæй маргъау, 
Артуадзгæ мæ фыдæлты зæхмæ. 
Федтон æз мæхи цæстæй æппæтдæр: 
Мах цæй тыххæй ныккалдтам нæ туг, - 
Нал аззадис аввæхсты сæ фæд дæр, - 
Галиумæ уыл рацыдис уæ дуг. 
...Ме ’мдзæнæтон сахъ лæппутæн иууыл 
Се ’нусон фын атахтис æваст. 
Загътон сын: фæхæцут уал уæхиуыл, 
Ма скæнут æгæр цырын уæ маст. 
Арæхстгай сæм хатыдтæц, фæлæ сæм 
Уадиссаг нæ бахъардта мæ дзьгод. 
Иу дынджыр пæлæхсар тулдз-оæласы 
Дæлвæдджитæм баисты æмбырд. 
23 

Чи сæ кард ызгæ кæрддзæмæй ласта, 
Чи сæ кодта й’ аласа цæфхад, 
Чи йæ бæрцæй сау топпыхос барста, 
Чи та дзы, зæгæлтæ 'уУилгæ> бадт. 
Кодта хур дзæгæрæг... Боны рæфты 
Дурыл бадгæ Чертхъоты Уасил 
Фаты фындзæй даргъ ерæдзыпп сæрфта, 
Афтидæй йæм нал баззади гилдз. 
Иу хъатара й’ астæуыл æртыхта, 
Иннæ йын æрæхгæдта йæ риу. 
Авдæвæры баисты йæ тыхтæ, - 
Уымæй цалдæр абырæджы циу! 
Се ’хсæнмæ Хуыбиаты Уасо дæр 
Хацырон Уæлгъаимæ фæзынд, 
Чи йын уыд йæ сампалджынмæ ’хсондар, 
Чи йын кодта тохты рог йæ зын... 
Иннæ ахæм Хацырты Гæбила! 
Къусраты Уасикъоимæ ног 
Фæдисонты къорды сты рæбинаг, 
Бомбæтау ысрæмудзынæввонг. 
Уыдон ныр мæнмæ кæсынц æнхъæлмæ, 
Хабар сæм ныххæссон æз куыддæр, - 
Феггуырсдзæни цатвæдисы хъæрмæ 
Суанг ма сæхъис-къуыбылой дæр. 
Ард хæрын мæ сау рихиты ’рдутæй, 
Не знæгтыл кæй ныууардзæнис туг. 
Иу дæр сæ нæ баззайдзæн цæрдудæй, 
Байсдзыстæм нæ сæрибары дуг!» 
Гъæйдæ мардзæ, стæй фæтары барæг... 
Уый Антъон уыд... Кад æмæ йын цыт! 
Райхъал дæн тыхст зæрдæимæ... Хъарæг 
Араугæ сыхаг хæдзарæй цыд... 
1991 аз 
24 

ХÆХТÆ 
Кæсын уæм ног, мæхи хæрдмæ ивазын, 
Кæд не ’ххæссын уæ фадхъултæм, уæддæр. 
Къаннæг лæппу йæ дадайы куыд уарзы, 
Гъе афтæ уыл фæцин кæнын æз дæр. 
Сымахæй райстон иударон сæрыстыр, 
Сымахæй райстон таурæгъы сабыр. 
Уæлхъæдæй риссын дзыллæтæн сæ рыстыл, 
Æхгæны цины агайдæй мæ хъуыр. 
Уæ бæрзæндмæ, уæ нæрæмон, уæ уазмæ, 
Уæ цъититы сыгъдæгмæ уын цы лæг 
Нæ бабæлла, нæ бакæна хæлæг, - 
Нæ ацæудзæн йæ цардвæндагыл размæ! - 
Уый у къуытты, æмæ йæ зæрдæ уымæн - 
Цæнды дурау уæззау æмæ æндзыг. 
Нæу арв, нæу зæхх, нæу хурзæрин йæ лымæн, 
Æмæ уыдзæн цæргæбонты æдзыт. 
Табу сымахæн, не ’вæджиаг хæхтæ, 
Уæ хъæбулмæ та разындыстут ног 
Хæдрухсгæнæг, æвæугæ урс цырæгътæй, 
Æнус кæмæн нæй басудзæн бынонг. 
1985 аз, г. Гагра 
25 

ХЪÆУÆНБÆРÆГ 
Фрагмент æвæуд поэмæйæ 
Уæд ма хæцыдтæн аргъауæн йæ къудийыл, 
Нæма дардтон мæ уæзæгæй къуыпп дæр, 
Раст гъеуæд, гъе, мæ сонт æмæ хъæрмуд риуы 
Маст бакалдта йæ пиллонджын цæхæр. 
Куыддæр фæци нæ хуым-гæбаз æфсир æфтыд, 
Куыддæр ысбадт зынгдзæфхад бæхыл сæрд, - 
Æрыхгæдта йæ цæстытæ мæ мæгуыр фыд, 
Мæрддзыгой лæгтæй байдзаг ис нæ кæрт. 
Куыдтой, дзынæзтой мидæгæй та устытæ, 
Йæ хæс сæ алчи хъарджытæй фыста. 
Уым, дæлфæдтæм, мæ мад ныххаудис рустындæй, 
Нæ фæсхæдзар ыскъуркъа дæн æз та. 
Кæм ма ’нцади мæ сонт зæрдæ, гыццыл чызгау, 
Йæ кæуын ’мæ йæ ризынæй - сымæр. 
Æрбацыд мæм нæ мила дæр хъызгæ-чъызгæ, 
Мæ уæрджытыл æрæвæрдта йæ сæр. 
Цы хъæхъхъаг уыд! Нæ иргъæвтой уый авд лæджы, 
Тæхæг цъиутæм дæр арæх кодта къæпп. 
Æристаид тæргæ бæхæй дæр барæджы... 
Ныр иу лæгыл дæр нал ыскодта æпп... 
Кæнынц нæ хъæуы хистæртæ уынаффæтæ: 
«Фæуадзæнт уал зæрдæхалæн кæуын. 
Сæ иунæг хъуг нывонд у, нæй йын аргæвдæн, 
Хъæргæнджытæ дæр фервитын хъæуы!» 
Фæкодтой ма æртæ гуыппы нæ дуæрттæ, 
Æртæ гомы, æртæ ’хгæды, æртæ... 
Гъе стæй сæркъул мæрддзыгой адæм уæлмæрдтæм 
Ысхæрд кодтой... Ыздæхтысты чыртæй... 
26 

Æмæ фæцис нæ мæгуыр къæс хъæуæнбæрæг, 
Æрфæлдæхтис нæ рæбинаг цæджындз. 
Сæ ад фæцыд нæ цæхх æмæ нæ къæбæрæн, 
Мыды къæртт дæр мæм нал кастис адджын. 
«Кæм дæ, гормон, фæцух ыстæм дæ зиудыхæй!» 
Нæ сусæгæй æдзух гыцци куыдта. 
Куы скодта-иу бæрæгбоны уæливыхтæ, 
Уæд кувынмæ сыхаг лæгты хуыдтам... 
1976 аз 
ЭКСПРОМТ 
Абон зæгъгæ ирæттæ 
Бамбырд ысты иурæттæм, 
Уаиккам уæд бирæтæ, 
Æмæ знæгтæ-бирæгътæ 
Нал уадзиккой цин-рæгътæ! 
...Оххай, чысыл нацитæ 
Не ’ййафынц сæ фаг цинтæ, 
Алыхуызон акцитæй - 
Сидзæр, мадæй хъуаг цъиутæ 
Сур кæнынц сæ дадзинтæ... 
2.041994 аз 
27 

чи зоны 
Алчи нæу æгæрон хæрзтæй исджын, 
Алкæмæ дæр ис цыдæр бæллиццаг. 
Мысын æз мæ мады конд хæбизджын, - 
Никуы кодта никæимæ ивддзаг. 
Цард нæ сыхы рухс зонды хуындзау лæг, 
Чъирикувæг, кад æмæ-иу радæй 
Загъта: «Мæнæ чындзы къухæйдзагæй 
Уастырджи дæр ацаходид адæн». 
Уазæг-иу нæ колхозмæ куы ’рцыди, - 
Сæрдар-иу къæмдзæстыгæй фæцырд и: 
«Афтæ дын дзæбæхдзинæдтæ фенон - 
Хорз та йæ куыд бахынца Быценон!..» 
Æмæ та фæуæлгоммæ нæ арынг, 
Æмæ та нæ лыстæг сасир луары, 
Æмæ та ныффæтæнтæ ис хыссæ, 
Æмæ та нæ пецы зарын хъуысы... 
Уыд æвдадз мæ мады конд хæбизджын, - 
Æнгуылдзты дæр йемæ скъæфта хъуыры. 
Кодта дзы уæнгрог фæстинон, низджын... 
Гъе, фæлæ хъысмæт тых у мæгуырыл: 
Ус тыхсти, цыбыркъух уыд... Нæ къуту 
Арæх-иу нæ уыд фысым мыстæн дæр. 
Сидзæргæсы сау хъуымбыл дзыккутыл 
Мит ныууарыд... Нал уыди куыстæн дæр... 
Стæй ку ’руатон, карз низæн куы сфысым, 
Хъуыры-иу куынал хызтис къæбæр дæр, - 
«Чи зоны, йæхи къухæйдзаг мысы?» - 
Цадæг-иу æрбауынгæг мæ зæрдæ... 
Чи зоны... куы-иу кодта кæстытæ 
Хатт лæ фæлурс æнгуылдзтæм фыдбоны, 
Гъеуæд-иу йæ дыдзырухс цæстытæ 
Уæдæ ’ндæр цæмæн разылдта доны?.. 
19.01.94 аз 
28 

ÆМÆ ДЫЛ УЫМÆН РИССЫН ТЫНГДÆР... 
Æнæхуруындæй бабын дæ, мæ Мад, 
Къæрис уыдис дæ къæбиц дæр, дæ фынг дæр. 
Уыдтæ ды сидзæрхæсджытыл нымад, - 
Лæджы зæрдæ нæ мæгуыргъуызæй тад... 
Æмæ дыл уымæн,'уымæн риссын тынгдæр!.. 
Нæ зæронд къæс - тымыгъахæст зымæг, 
Нæ уыдис пецы уа ’ндаваг нæ зынг дæр. 
Фылдæр хатт норстæй фæнычы - нымæг... 
Æргъæвсаг у, кæд нæй хæдзары лæг... 
Æмæ дыл уымæн, уымæн риссын тынгдæр!.. 
Дæсны уыдтæ фæндырдзæгъдынмæ ды, 
Ирон мелоди кодта хос дæ хъыгтæн. 
Дæу хъазтизæрты цин тауын фæндыд, 
Фæлæ дæхицæн никæд уыд фæндыр... 
Æмæ дыл уымæн, уымæн риссын тынгдæр! 
Æхсæз æмæ дыууиссæдз азы ’рмæст 
Дæу хурзæрин фæрæвдыдта йæ тынтæй. 
Æниу цæй рæвдыд!.. Уазалæй дæм каст, 
Æууылдта дæ фыццаг хъубулы маст... 
Æмæ дыл уымæн, уымæн риссын тынгдæр! 
Куы-иу цагътай сывылдз-къуыстилы царв, 
Уæддæр дæм гуырд йæ цæллахъмæ цæссыгтæ. 
Дыккаг хъæбул... Æркъуырдта уый дæр арв, 
Уыраугæ маст хызти дæ риумæ тарф... 
Æмæ дыл уымæн, уымæн риссын тынгдæр! 
Дыдзырухсæй куы сахуырстис дæ бон, - 
Дæ дзыккуты дын нал уыдтон гæрзбыдæй: 
Нæ уыд сæрвасæн сисын дæр дæ бон, 
Сæхимидæг дæ уæнгтæ кодтой дон... 
Æмæ дыл уымæн, уымæн риссын тынгдæр! 
29 

Куы ’руатон дæ (Хуыцауы цæф - тыхджын), 
Дæ зæрдæ-иу бæллицæмхицæй суынгæг: 
«Мæ хæдзары куы разылдаид чындз, - 
Лæууид хъæддыхдæр астæуы цæджындз...» 
Æмæ дыл уымæн, уымæн риссын тынгдæр! 
Тæвд цæссыгæй сыгъта дæ хъарæг рус, 
Скъуыдта царыл хæлуарæджы тын дæр. 
Дæхиуыл бакæуæг нæ разынд ус, 
Дæ тар фæндаг дын чи скодтаид рухс... 
Æмæ дыл уымæн, уымæн риссын тынгдæр! 
Дæ ныгæнæн бон 8-æм Мартъи уыд, 
Хъызыди арв, æруарыд мит уылынгбæрц. 
Бæззон бынат хæрнæг-фынгæн нæ зынд, - 
Фæзæгъынц уæд: «Дыккаг мард сыл æрцыд...» 
Æмæ дыл уымæн, уымæн риссын тынгдæр! 
...Мæхи Гыцци, хæрам лæг та мæ знон 
Мæ хъуырмæ скодта хахуыр-дзырдты ’рдонгæй. 
Зæронд лæгæн дæр нæу йæ зæрдæ ’хсон, - 
Рæвдыдхъуагæй хæрз сидзæр вæййы, сонт... 
Æмæ дæ уымæн, уымæн мысын ногæй... 
05.03. 2004 аз 
30 

ДУРЗÆРДÆ МАД 
Мах хъысмæт нæ иртасы фыдохæй... 
Уал хъæбулы буцзæрдæ Гыцци 
Рацæйцыд йæ бинонтæм фæсхохæй, - 
Ивылд доны амæттаг фæци... 
Цас адæм æрæмбырд и сæ кæртмæ! - 
Аууæтты чыртæй-чыртæй лæууынц, 
Лæгтæ - джих, æркъул кодтой сæ сæртæ, 
Устытæ æргом-сусæг кæуынц... 
Фесты конд хæрзбонгæнæн ныхæстæ, 
Табæт февзæрд уæхсчытыл æваст. 
Ивæзы мæрддзыгой бардз йæ фæстæ, 
С’ алкæмæн дæр зæхмæ у йæ каст. 
Азæлы дзыназгæ хъæлæс: «Ма-ма!...» 
Уый - йæ сидзæр хъæбултæй сæ иу 
Ризгæ мыртæй ацарæзта хъама, 
Æмæ фады алкæмæн йæ риу... 
Куры кæд, мыййаг, зæгъгæ, мын буц мад 
Бацамона иунæг хатт уæддæр 
Галиу хъуджы къæртамæ куыд дуца, 
Фæлæ... мардмæ нал фæхъуысы хъæр... 
...Мад кæны сæхицæй дардæй-дарддæр, 
Чызг - хъæрахст... Æниу цы ’мбулы, кæд 
Удхæссæгау дурзæрдæ у мад дæр, 
Ингæнмæ куы фæцæйцæуы, уæд?.. 
23.04.2002 аз 
31 

ХУЫБЫЛОН ЗАРÆЙЫ ХЪЫНЦЪЫМ 
Уæ, мæрддзыгой адæм, уе ’гасæй дæр курын: 
Иу дæр уæ мæ сæфтыл ма кæнæд хъынцъым. 
Афонмæ дæр хъуамæ ме ’намонд хъæбулы 
Бабæрг кодтаин, чи йæм кæсы уым?.. 
Чи зоны, куыд риссынц, сау бадон, йæ цæфтæ, 
Чи зоны, куыд судзы цъаммæртты зынгæй... 
Рагæй фæстæмæ дæр чи бæллыд нæ сæфтмæ, 
Уыдонæй мæрдты дæр баулæфæн нæй... 
Хъизæмары бонтæ, хъизæмары ’хсæвтæ 
Фервыстон, уæлхъæдæй кодтон хус нырмæ. 
Талынджы хай баци, мæн цы хур æндæвта, 
Цинæй зæрдæ сафтид, мастæй та - хъуырмæ. 
Уас фæуой æвæстаг, уас фæуой бындурзылд, 
Чи систа, мæ хъæбул, марæн гарз дæумæ!.. 
Гъеуæдæй фæстæмæ тар уыди мæ рудзынг, 
Бонвæрнон мæм никуал бахудти сæумæ. 
Гъеуæдæй фæстæмæ ’нæад уыд мæ кæрдзын, 
Судзаггаг цæссыгæй - сыуары тылдау. 
Мады риссаг зæрдæ бавзæрста æгæр зын, 
Мады зæлдаг зæрдæ бавзалы, ныссау... 
Ныр мæ уд фæтындзы дзæнæты мæнг рухсмæ, 
Уарзон бинонтыл дæр систон æз мæ къух. 
Ам, фæсте кæй уадзын, уыдоныл æнусмæ 
Ацы саукæрдæнджын ауддзæн æдзух. 
Цæй, уæдæ, хæрзбонтæ, цæй, уæдæ, мæ фæстæ 
Даргъ æмæ уæрæхмæ байрæзæд мæ Ир! 
Уæ, дæ мæгуьф мадæн бадон уой йæ фæрстæ, 
Кæд цæмæннал хъæцыс йе ’рцыдмæ, Маир!.. 
28.02.2005 аз 
1 Фыссæг Букуылты Алыксийы æфсин. Сæ фырт 
Маирбег æвирхъау æгъдауæй мард фæцис гуырдзиаг 
абырджыты къухæй... 
32 

«МАД»-ы РИФМÆТÆ 
«Мад»-æн йæ рифмæтæ бирæ сты. Мад 
Рагæй фæстæмæ дæр - Хурыл нымад. 
Уымæн бæрзонд æмæ рухс у йæ кад, 
Худы, æндавы рæдаудзæстæй дард, 
Уый фæрцы судзы нæ къонайы арт, 
Уый номæй бахæры растагур ард, 
Æмæ дзæнгæлтæ фæкæны йæ кард. 
Мады цæсты рухсæй сабыр, æнцад 
Их-фæзгъæр цалы зæрдæйы æртад! 
Цалæн ыссур и йæ цæссыджы цад!.. 
Мады къухæйдзаг - къæбицы бæркад, 
Дзуарыбонмæ-иу куы бафтыдта зад, 
Уымæй бæгæны - æлутон, хæрзад. 
Мадæн йæ бæллиц хъæбултæ сты - авд, 
Рагæй фыдгултæн кæмæ у сæ хъавд, 
Хæсты къухæй йын куы фæвæййынц давд, - 
Мады анафемæ - арвы æрцавд. 
Уымæн йæ сомы нæ разыны цауд, 
Сысты йæ фарнæй хæрзæбоны уад, 
Диссагæн баззайы хуры æртавд. 
Тымыгъ-иу, низæй æфхæрдау, куы сад, 
Уый æрдиаг-иу мæ хъустыл куы уад, 
Гъеуæд дæр куыроймæ ’нæзивæг уад 
Ме ’намонд Гыцци, нæ зыдта фæллад, 
Æмæ дзы хаста дзæкъулы ыссад; 
Мад нæм фæсидти, - нæ цирхъытæ ссад. 
Мады хъæбултæ - фæдисон æфсад. 
Аргъуыд донæй у сæ цæсгом æхсад. 
Мады æрмæстдæр дæ цинæй æфсад 
Æмæ уыдзæни дæ развæндаг над! 
Диссаг у мадæн йæ уарзондзинад: 
Скæны фыдгулы дæр хион, æрвад, 
Цардæн йæ зыны фæкæнæм сæрфат: 
Феуæгъд кæн æрдынæй аргъауы фат 
2 Хъодалаты Герсан 
33 

Æмæ кæм ныссæдза, - хъæпæн æм фад... 
Уый бæрц фæхал кодтам рифмæтæ «Мад» - 
Никуы фæуыдзыстæм, никуы нымад. 
Боны фæстагмæ куы фæтыхса «Мад», - 
Скæндзæни се ’мдзæрин рифмæтæн «мыд». 
09.07.2003 аз 
ÆНÆРВЫСТ ФЫСТÆГ 
(Хъазгæ-хъазын) 
Нафи, бæргæ дын æз - æмбал, 
Æмвынг, æмсис æмæ æфсымæр, 
Фæлæ дын не сдæн æз æмгал, 
Уæззау æфсондзы бын ныфсæвæр. 
Фæлдахыс иунæгæй нырмæ 
Æрнæг, Хызы быдыр, уæлвæзтæ, 
Дзыргъайау сау куысты хъуырмæ 
Ныссагьтæ, иудадзыг дæ фæстæ 
Ивæзы саувадыгæй хуым, 
Фæйлауы фидæны сырх мæнæу. 
Æз та... Æз та куы зынын уым 
Хуычъытæ уидзæджы хуызæнæй!.. 
1969 аз 
34 

ТЕМЫРБОЛАТЫ ХЪЫНЦЪЫМ 
(Вариаци) 
Ауадз мæ, сау ингæн, ауадз, фæстæмæ 
Аздæхон хъуамæ мæ Иры бæстæмæ. 
Теркæй æрбарæдыд Туркмæ мæ фæндаг, 
Царды уæззау сагъæс рахастон уаргъæн. 
Карз фæсмон зæрдæйы ’фтыдта йæ дæндаг, 
Тадтæн уæлхъæдæй мыдадзын цырагъау. 
Хъарсы сæрмæ-иу куы стылди зæрин мæй, - 
Уайтагъд-иу фергом мæ уды фæндиаг: 
Исты хабæрттæ-иу рахæсс мæ Ирæй, 
Зæгъын, тæхуды, кæмæн ис дæ ниат!.. 
Бабын дæн афтæмæй... Иунæджы зарæг 
Уæзæджы сау къæйыл сидзæрæй баззад. 
Нæй йын «мæн у» зæгъæг, нæй йæ рæвдауæг, 
Æмæ уынгæгхъуыр, фæсусæй дзыназы... 
Ардæм, мæ уæлмæрдмæ, ферох и фæндаг, 
Уæлмæрды кæрдæгыл хæрджытæ хизынц. 
Хур мыл бæргæ тауы судзгæ сырх зæлдаг, 
Фæлæ дзы рухсы цъыртт риумæ нæ хизы. 
Ацу, мæ зарæг, мæ ингæны цурæй, 
Дзæлгъæды ма кæн æрдиаг дæ фыдыл. 
Ацы цъæх хæрджытæ нал комынц сурын, 
Ацы кæрдæг мыл фæлтæргай ныггуыдын. 
Ацу, дæ фыды хуыст артдзæст æрцагур, 
Цалынмæ ме ’мбисонд не ’рцыд дæуыл дæр. 
Ахæсс мын демæ мæ сыгъд зæрдæ - сау дур, 
Иры былкъахыр мæсыгыл æй сæвæр!.. 
Ауадз мæ, сау ингæн, ауадз, фæстæмæ 
Аздæхон хъуамæ мæ Иры бæстæмæ!.. 
1967 аз 
35 

КУЫРДИАТ ЦÆЛЫККОН АННÆМÆ 
Аннæ, дæ хорзæхæй, баком Къостайæн, 
Банывыл кæна кæдæппын йæ къæс. 
Иунæджы мастæй йæ ма бауадз тайын, 
Аннæ, зæдвидауц, дæ Хуыцаумæ скæс. 
Бонвæрнонау æм дæ мидбылты бахуд, 
Дар ын дæ сау хъоппæг цæстытæй ронг. 
Науæд... Ирыстоны фарны гæнах у 
Æмæ нызгъæлдзæн йæ бындуры онг. 
Аннæ, йæ зæрдæ йын мауал кæн риссын, 
Уарзондзинады цырагъ æм ныддар. 
Уый дьш йæхимæ дæ рынтæ куы исы, 
Уый дын йæ амонд куы кæны дæ бар... 
Аннæ, кæд ацы куырдиатæн ногæй 
Де ’рхъуыды не скæрда кад æмæ рад, - 
Сау чындзы ацу, сæ дзыккутæ тонгæ, 
Сауты фæбадæнт дæ хотæ, дæ мад!.. 
1110.1989 аз 
* * * 
Нал ис Гамзатов уæлæуыл, 
Нал у Кулиев дæр ’гас, 
Бадынц дзæнæты цъæх нæууыл, 
Ам та сæркъулæй фæлæууы, 
Рухсгæнæг лæгау, Кавказ... 
19.08.2005 аз 
36 

ЙÆ КЪАММÆ КÆСГÆЙÆ 
Кочысаты Розæ, - 
Малусæджы сих. 
Æви кæд æрвон зæд 
Ивгъуыды ныджджих? 
Раргом ис мæ разы 
Чиныджы дæ къам. 
Тугдадзинты азылд 
Тъæнджымæйы хъарм. 
Саухъоппæг цæстытæ - 
Хурæргом, мыды... 
Хинæйдзаг кæстытæн 
Ницы зыдтай ды. 
Амонды къæсæрыл 
Бахызтæ куыддæр, - 
Атыхстис дæ сæрыл 
Саубонты фыддæр. 
Мадымайрæм. Уастæн, 
Басудза йæ хин, 
Кæд дæ хуызæн уазтæн 
Цæннæ радты цин! 
Ир-дзыллæйæ курын, 
Табу йын кæнын: 
Аргъуаны къулыл 
Бакæна дæ ныв. 
9.01.90 аз 

ИРЫСТОН 
Дæ цæугæ мæсгуытæй та рафæлдæхт иу - 
Сæ тæккæ дзæнхъадæр, сæ тæккæ бæрзонддæр. 
Уæзданæй тымыгънад кæмæн уыд йæ риу, 
Йæ тых дæр æвидигæ æмæ йæ зонд дæр. 
Йæ рафæлдисæг ын нæ радта улæфт, 
Æппынæдзух - зиуы, лæгæвзарæн тохы. 
Йæ уды бæллиц-тын бæргæ фæци уæфт, 
Фæлæ нын мæлæтæй нæ баззади рохы. 
Зæххæндиссаг ахуыргонд батыдта ’нус, 
Къостайау цырагъдар фæцыдис нæ Ирæн. 
Ныр ахуыссыд, батад йæ цæстыты рухс, 
Кæнæм ын æнкъардæй йæ уаз ном кæривæн... 
Нæ наци кæддæрид фидыдта лæг-зæдтæй, 
Кæй зондæй ысрухс ис нæ абон, нæ сом. 
Фæлæ дзы Къостайы сыгъзæрин бæрзæндмæ 
Æрмæстдæр фæхæццæ хæдæфсарм Уасо. 
Куыд бирæ йын уарзта йæ «Ирон фæндыр», 
Куыд зæлдагхъæлæсæй-иу кастис «Хъуыбады!» 
Нымадта йæ хурыл Ирыстонæн... Ныр 
Чырыстийы рухсы Къостайы цур бады. 
Ирыстон, æрфæлдæхт дæ цæугæ мæсыг, 
Æрхæндæджы цау дæ бындзарæй æнкъусы. 
Дæ зæрдæйы рæбынæй хъары цæссыг, 
Дæ удварны арфæй та рухс зæлтæ хъусын: 
«Нæ ирон æвзаджы нæрæмондæр дзырд, 
Зон, басгуыхдзæн уымæн æвæджиаг цырт. 
Хæсдзæн нæ йæ цурмæ нæ зæрдæ, нæ къах, 
Кæндзыстæм ын табу цæрæнбонты мах!» 
2002 аз 
38 

САУДАРÆН БОН 
Экспромт 
Абон æвæрынц Грисы, 
Абон у саударæн махæн. 
Оххай, мæ зæрдæ куыд риссы, 
Оххай, мæ зæрдæ куыд бархæм! 
Абон æвæрынц Грисы - 
Иры дæсныдæр поэты. 
Арвæй кæй бон уыд æрисын 
Стъалыты мидбылхудт, се ’рттывд. 
Абон æвæрынц Грисы, 
Абонæй фæстæмæ - рухсаг... 
Цæстытæй не ’нтысы иу сыг, 
Уыйхыгъд мæ хъынцъым - æнусваг. 
Зарæджы ахæм зæрингуырд 
Нал уыдзæн махмæ рæхджыты. 
Й’ алы ныхас дæр фæринк уыд 
Фистæджытæн уа, бæхджынтæн... 
Абон нын - саударæн сабат... 
Абон æвæрынц Грисы... 
Оххай, нæ мын фæци фадат 
Табæты уæлхъус фæриссын... 
1999 аз, Дзæуджыхъæу, 
Республикон рынчындон 
39 

МЫСИНАГ 
Дæуимæ фыццаг хатт 
Куы базонгæ дæн, - 
Йæ базыртæ сцагъта 
Мæ музæ мæнæн. 
Уæвгæйдæр, куыд уæздаи, 
Куыд рухс уыд дæ фенд, 
Нæ фыццаг мæлгъæвзаг 
Сылгоймаг - поэт! 
Дæ ныхас æмбæлди 
Мæ зæрдыл, бæгуы. 
Мæхимид: «Æмбæлди 
Ныззилын хъæугуывд. 
Хуыздæр ма цы домдта 
Хуыцауæй Ахмæт? - 
Дзæгъæлы фæкодта 
Чызг-райгуырдыл мæт...» 
Æрбадтыстæм дуртыл, - 
Дыккаджы - Ныхас... 
Фæсхохмæ цы хур тылд, - 
Нæ цæсгæмттæм каст. 
Нæ хæдрæзты кодта 
Лæбурæгау Терк. 
Уæззау дуртæ хордта, 
Тæссаг уыди, тæркк. 
Æнахуыр дунемæ - 
Нæ хъуыдыты хал. 
Укдысты ма немæ 
Алыкси1, Михал2. 
1 А л ы к с и - Букуылты Алыкси. 
2 М и х а л - Булкъаты Михал. 
40 

Алыкси дæм - хатæг, - 
Æмгарæй æрвыст. 
Уæд раргом и цадæг 
Дæ амонд - ныхвыст. 
Æрфæлмæн и, сразы 
Дæ зæрдæ... Фæрнæй 
Цæлхыдзагæй разынд 
Хур мигъты бынæй 
Дæ табугæнæгмæ - 
Йæ фæндаг дзы срухс. 
Æфты нæм æрæгмæ 
Нæ дзаг мыды къус. 
Раст уалдзыгон бонау 
Нæ сахармæ ды 
Хъысмæты фæндонæй 
Æрцыдтæ чындзы. 
«ФИДИУÆГ»- куырдадзы 
Нæ фыдæбон - иу. 
Дæ аив, кæрдаг дзырд 
Уым батыгъта фиу. 
Æниу дзы нæ уæрстай 
Ысгуытæ... Быхсгæ, 
Дæ сасир луæрста 
Биноныг, лыстæг. 
Дæ фæринк хæрз цыргъæй 
Лыг кодта нывыл. 
Цæргæсæн - ыстыр хай, 
Дзылыйæн - чысыл. 
Æмæ та уæд - хъаугъа, 
Хæрæмттæ хæссын... 
Æгурдиат хъама 
Æлвæстæй хæссы... 
41 

Дæхæдæг дæр, уартау, 
Хъæбæрсæрст уыдтæ, 
Сыгътой-иу цъæх артау 
Дæ кæрдгæ дзырдтæ. 
О саг-чызг, уæддæр дæ 
Фæсайдта быцæу: 
Сылгоймаджы зæрдæ 
Зын цæфгæнæн нæу... 
Уый арвæй нæ рахауд 
Стъалы рæсугъд, - 
Дзæнæт-бæстæм атахт 
Дæ сыгъзæрин уд. 
Дæ фæдыл дæ зарæг - 
Дæ хъулон хъæбул 
Фæдзынæзта сарæй, 
Артурау1 - сæркъул... 
О Хостыхъон Зинæ, 
Кæнын дын æз аргъ. 
Дæ уæфт поэзи нæм 
Кæй дары цырагъ. 
О Хостыхъон Зинæ, 
Куыд нæ сидон, ау, 
Кæй уыдис Рæстдзинад 
Дæ иунæг Хуыцау! 
0 Хостыхъон Зинæ, 
Мæрдтæм дын мæ худ 
Æз исын... Нæ зиумæ 
Кæй зындзæн дæ уд... 
25.10.97 аз 
1 А р т у р - Зинæйы лæппу. 
42 

РАЗÆНКЪАРÆН МОНОЛОГ 
Таймураз, дæ рухс ном дзы арын. 
Фыдфынтæ... Разындтæн æз дæр та 
Хъысмæтæн амæттаг, нывонд фыс. 
Нæ саг-фæдисонты хуыздæртау 
Цæрддзуйæ ивайы мæ хъомыс. 
Уæвгæ, сæрæй дæр æй æнкъардтон: 
Йæ кармæ чи ацæуы махæй, - 
Æнгуылдзтыл банымайгæ - къаддæр, 
Нæ амонд рагæй нырмæ - ахæм! 
Æниу ныффæразæм æгæрдæр, 
Нæ Иры зардамон поэттæ, 
Нæ хъуырмæ хъæпæнты лæгæрдæм, 
Нæ царды цинагæй цы федтам? 
Нырма нын ахстон-къæс нæ вæййы, 
Нæ хъиутæ ныккæнды фæхæрæм, 
Æмæ, куыдз дæр кæуыл нæ рæйы, 
Фæхуды махыл уый сæлхæрæй. 
Дæ чиныг... Цалынмæ дын рухсмæ 
Дæ уды фæндиаг фæзына, - 
Тæдзы хъыцъыдæттæ дæ «къусмæ», - 
Æфтауынц авд ахæм дæ зынмæ. 
Рог кæн дæ уæззау равг арахъхъæй, 
Тамакойы хъæхъхъаг фæздæгæй. 
Дæ дзырд - дæ уарт... Дæхи дзы хъахъхъæн 
Гæмæлхъус хæрæджы сæфтæгæй. 
Гъе афтæ сау цæгджын рæхысæй 
Æрцæуынц баст нæ монц, нæ уæнгтæ, 
Нæ зыны уддаг-уд æххуысмæ, - 
Дæ хæцæн ранмæ нæй цæуæнтæ... 
43 

...Æмæ уын уый уыдтæн зæгъинаг: 
Тæфсын мыл байдыдта мæ карз низ. 
Мæ удæй дард кæны мæ цинаг, 
Мæ туджы раздæры монц нал ис. 
Кæддæр мæ цæнгты тугдадзинтæ - 
Мæстæг тулдзы хъандзал уидæгтау. 
Ныр мын цыма счындис хинтæ - 
Мæ риуы нал тæлфы зынджы ’ртау... 
Мæхи фæстаджы балцмæ ’ууындзын, 
Мæ иунæг æфсымæр, мæ хотæм 
«Хæрзбон» зæгъынæнхъæл фæтындзы 
Мæ разæй ме ’нæнцой уд сонтæй... 
Мæ сагъæс ахстæттæ кæм бийы, 
Фæуон ма уыцы къуымы иу бон. 
Кæдæй ныр нал федтон Хазбийы!.. 
Серги, Къæдзæх, Герсан, Харитон... 
Алеш мыл нал фембæлдзæн, зонын... 
Валодя Икъаты... мæ зынгыл. 
Нæдæр бæзджынтæ Скифиронæн 
Нуазæн нал ратдзынæн фынгыл. 
Мæ Ир! Дæу цас уарзтон, кæд уымæн 
Йæ минæм хай ды дæр мæн уарзай, - 
Уæд æз фæхайджын дæн дæ уазæй, 
Уæд æз æвгъауаг дæн мæлынæн. 
Æмæ - хатыр, ныббар дæ фыртæн, 
Кæй фæриссын кодта дæ зæрдæ. 
Мæ ныфсджын зарджыты зынг-дзырдтæ 
Фæуæнт дæ дзабыртæн сæ сæрдæн. 
1996, сентябръ 
44 

ÆММЫСТ 
Райсом. Куыстмæ ивæзы мæ фæндаг, 
Цинæй калы дзæнхъирд арв цæхæртæ. 
Уæд мæ риуы та ’фтауы йæ дæндаг 
Пъæззыбадтæй æнæном æрхæндæг. 
Цыма къæхтыл ыздыйы къуылдыхтæ 
Исчи бабаста, - рог сæ нæ исын. 
Æви стæгнизы тæрккæй къуылых дæн, 
Зын - къæцæлы сæрты дæр мын хизын. 
Мæргътæ - цинæмхиц, зæлы сæ зарын, 
Фæлæ саукъуырма баци мæ зæрдæ, 
Хур мæм арвæй сыгъзæринтæ ’ппары, 
Фæлæ нал хатын хорз дæр, æвзæр дæр. 
Иугæр хос нæй мæ зæрдæйы рисæн, 
Уæд ыскодтой мæ дзырдтæ тæхынвæнд: 
Æммыст, еныр мыл Хъотайты Гришæ 
Искæм уынджы куы фæуид хæрхæмбæлд! - 
Ехх! Бæргæ-иу йæ хъазæн ныхæстæ 
Раст æвдадз-хосау тадысты удыл. 
Туг дæ цæстæй куы калдаид мæстæй, 
Гъе уæд дæр дæм æрцыдаид худын. 
Уыд инфарктæй фæстинон йæхæдæг, 
Фæлæ хъазыд йæ цæсгомыл цард-цин. 
Иу - æрмæстдæр Ирыстоны ’рхæндæг 
Не сфæрæзта, дзæнæтмæ фæбалц и... 
Æтт, цы лæгтæ нæм бабын, цы гуырдтæ! - 
Риуы ’вæрдтой ныхасæй дæр рухс зынг. 
Мах йæ алыварс кодтам тыгуыртæ, 
Мах йæ дæндæгты урсæй дæр - бузныг. 
Иунæг ацы бон... Хъотайты Гриша - 
Ме схъæлдзæггæнæг - никуыд нæ разынд. 
Ноджы скарз и мæ зæрдæйы риссаг, 
Уый æндæргæй куы февзæрд мæ разы... 
1997 аз 
45 

ГАФЕЗ 
Ирыстоны уарзта 
Йæ удæй фылдæр. 
Æдзухдæр ын хаста 
Нывондæн йæ сæр. 
Лæгдзинады хохыл 
Мæсыгау лæууыд. 
Рæстдзинадыл тохы 
Цереччы згъæр уыд. 
Нæ зарæг нывæндæг 
Нæ фæкодта цъус 
Нæ литфæсивæдæн 
Сæ развæндаг рухс... 
Куырыхон ныхасы - 
Фæндзай азы бæрц. 
Йæ хъугомæй уасыд 
Зæрдæрухсæй уæрцц. 
Æнагъæддаг низæй, 
Уырдыг лæугæ, рыст. 
Уæддæр-иу зæрин-зæй 
Йæ удæй æнкъуыст... 
Мæрдтæй дæр нæм хъуысы 
Йæ уаз дзырд - хæстхъом. 
Гъе уымæн ын мысæм 
Цытимæ йæ ном. 
7.09.2003аз 

ЗЫНДОНÆЙ ДЗÆНÆТМÆ 
Фæстаг азты уæззау уавæры фæсти- 
уæгæн нæ фысджытæй бирæтæ ацы- 
дис цардæй... Сæ рухс ном сын арын 
ацы æмдзæвгæйæ. 
Нæу диссаг: удхорты фæндонæй 
Нæ уæзæгыл куы тад цæнгæт дæр, - 
Цæрддзугæнгæ, уæлон зындонæй, 
Куы тындзыдтой дæлон дзæнæтмæ. 
Фыдуаг хъысмæтæн фесты фиддон 
Сæ зæрдæтæ - нæ мæт, нæ рисдон. 
Алеш, Михал, Герас, Мелитон... 
Сæ цæстырухс уыдис Ирыстон... 
Йæ кувæндонимæ - æмдзырагъ, 
Фæлæ сæм хурзæрин фæзулдзаст. 
Тызмæг арвы сырхзынг мыдзыра 
Вæййы уæлдай æмхицдæр тулдзмæ!.. 
Ныр - гъа! Нæ фысджыты рæнх^ытæ 
Цьша дæрæхсæн дыргъдон - ихдзагьд. 
Кæнынц нæ саударæны хъыгтæ 
Фыдæлты рæхысимæ ивддзаг... 
Уæууа, хуыздæр бон нæй сæ фæстæ 
Сæ артмæ сугхæсджытæ - махыл: 
Нæ уæццæ туг кæлы нæ цæстæй, 
Лæууынхъом нал ыстæм нæ къахыл. 
Зын у: дæ сомбонмæ фæндагвдл 
Дæуыл куынал æмбæла рувас. 
Сынтау куы бада мигъ дæ равгыл, 
Дæ зæрдæйыл куы ’рцæуа дур баст... 
47 

Зындæр - аив дзырды хæзнатæм 
Куы кæсой мулчы цæстæй адæм. 
Фæрæзджын спонсортæм хæсдарæй 
Дæ арм, мæгуыргурау, куы дарай... 
Уæддæр фыссæм, уæддæр нывæндæм 
Нæ сагъæстæ, кæуæм æдзæмæй... 
Рæстæг нын нæй гæдзæ, дывæндæн, - 
Æлвæсы кард уынгæг кæрддзæмæй!.. 
Нæ мæлæм цыт, æхцайыл, чиныл, 
Капекк дæр ма уæд, уадз, нæ дзыппы, 
Æрмæст... æрмæст нын хъуамæ чиныг, 
Аккаг уæвгæйæ, уадзой джиппы!.. 
Кæннод нæ мадæлон æвзагыл 
Йæ базыр айтындздзæн дыдзы рухс, 
Æркæндзæн цины бон æзнагыл, 
Йæ фьгагыл дардзæни мыды къус. 
Нæ номыл, худинаджы гаккау, 
Зындзæни карз уайдзæф мыггагмæ, 
Дзæнæт кæй рухс номæн ысаккаг, - 
Кæндзысты ингæнты дыккаг мард!.. 
1995 аз 
48 

ÆГЪДАУЫ СÆРХЪЫЗОЙ 
Къудухты Къолайы рухс ноМ дзы 
арын 
Куыд зын у, куыд уæззау - дæ хуыздæр хæлæрттæй 
Куы атындза исчи дзæнæтмæ æваст. 
Куы зонис, куыд дыл риссы, Къола, мæ зæрдæ, 
Дыууиссæдз боны мæ куыд æргæвды маст. 
Куы-иу рацæйцыдтæ нымæтхуды уынджы, - 
Сæрджын саг-иу ауад мæ цæстытыл уæд. 
Гармонийы бардуаг нæ фæци зылынджын 
Дæ разы, мæ фыдгул мæнг ныхас зæгъæд! - 
Гармони дæр о, фæлæ фидарæй зонын, 
Бæстысæрытых дæм кæй разынд рæдау. 
Ысаккаг дын кодта - цыдæрид бæззон уыд 
Лæгау-лæджы номæн, уæлдайдæр - æгъдау. 
Æмæ йын сæрхъызой ды басгуыхтæ царды, 
Æндидзын æй кодтай йæ рагон хуызты. 
Йæ халæг дæ ’ппæрста кæддæрид цъæх арты, 
Æмæ-иу дæ фыдæх уыд уымæ ыстыр... 
Куы-иу ныццæлхъ ластай, дæ зарæджы зæлтæ 
Цæргæсы базыртæ уæд сагътой лæгыл. 
Фыдæлтон кæфтытæ рухс кодтой нæ зæрдæ, - 
Уыдтæ ды нæ ирæн уæлтæмæнæй гуырд. 
Чындзæхсæв уыд, хист уыд - 
дæу агуырдтой иууыл, 
Дæргъæй-дæргъмæ фынгтæн бæрнон хъуыд - 
цыргъзонд. 
Дæ куывдтытæ, зæгъгæ, æрцыдысты Ирыл, 
Уæд фестид нæ бæстæ Эдемы дыргъдон! 
49 

Зæгъын ма йæ ноджы: дæ Хуыцау - нæрæмон 
Дæу иунæг хорзæй дæр нæ ныууагъта хъуаг. 
Æрмæст дын нæ радта дæргъвæтин цæрæнбон, 
Æуымæй нын райста нæ зæрдæты хъыг. 
Цы нæ бон у махæн? - дæ тугхæстæг Ир дæ 
Йæ хуыздæртæй иуыл нымайдзæн, гьай-гъай! 
Хуыцау дæр хæрзудтыл фæхæцы йæхирдæм, 
Æмæ дын дзæнæтæй фæкæндзæни хай. 
12.01.03 аз 
Ацы фæстаг цалдæр азы 
Зæрдæ мастæй нал фæразы. 
Цин кæнын дзы ферох, хъазын, 
Сидзæрау у^шгæг дзьшазы. 
Оххай, дуг æгъатыр разынд, 
Хъулау нын нæ удтæй хъазы, 
Бархизæн фæдисы кзрзы 
Сау бæндæн тындзвд цæ разы. 
Сæрыл ма ьеуырой нæ развдлд, 
Уыййеддæмæ... русыд, базыл 
Урс цæссыг æдзух йæ фазыл 
Сау зæхмæ цæхи ив&эд? 
Цæй, кувдд цæ уа махæн уа-зын! 
Не зцаг цьщ цæ туг нуазы, 
Афтæмæй тз ртæм æназым 
Стыр Хуыцауы уаз тгеразыд. 
1993 аз 
50 

МЫСÆН ÆМДЗÆВГÆ 
Исчи кæд, лæгуарзон лæгæй - хингонд, 
Хиуæттыл мыдадз-цырагъау тадис, 
Дыккаг уыд уæд Наниты Шаликъо... 
Ку’ амардис, - мæ риуы тугтæ тагъдис... 
Исчи кæд зыдта уæздан узæлын, 
Цин кæнын дæрддагыл дæр хæларæй, - 
Дыккаг уыд Шаликъо... Æмæ зæлы 
Уый номыл мæ уды судзгæ зарæг... 
Исчи кæд йæ рæзгæ царды дуджы 
Низимæ фæхæцыди хъæбысæй, 
Дыккаг уæд Шаликъо уыд, - хъаруджын... 
Абон æй зæрдæрисгæйæ мысын... 
Исчи кæд бæллыд, тырныдта цардмæ 
Æмæ йын дзы рацæрын нæ бантыст, 
Дыккаг уæд Шаликъо уыди... Дард æм 
Никуы бадт сæрысуангæй дæр сау сынт... 
Ды, бæргæ, нæ масты цæндæй каис, - 
Уыд æвдадз дæ баузæлд, дæ бахудт. 
Рухсаг у, мæ æнæхуруынд каис, 
Æмæ ныл мæрдтæй хæрзæрдæм ауд! 
51 

ЦÆМÆН У КЪÆМДЗÆСТЫГ 
Цæрукъаты Алыксандрæн 
Лæг фæцардис цыппарыссæдз азы 
Иударонæй, сæрхызтæй, ныгъуылдæй, 
Цыма царды цы хæс уыд йæ разы, 
Уый фидынхъом нæ баци, нæ разынд, 
Гъе йын бонхорзмæ кодта æмгъуыдтæ. 
Уый нывæзта поэзи - хæзнаджын, - 
О, цæй бæрц дзы нæ удварныл бафтыд! 
Карз рæхуыста дзырд-арцæй æзнаджы, 
Буцдæр кодта нæ ирон æвзаджы, 
Рыст нæ катайаг сомбоныл афтæ: 
Тарф хъæрзыдта, сынæгдзæф домбайау, 
Æмæ ууылдта зæгæлтæ фырмæстæй... 
Уæ, æнагъæддаг хъысмæт, бын бауай, 
Кæд гуырд фæдæ поэтæн æмбайæ! - 
Ма кæ, ма йæм сид алкæд æрмхæстмæ. 
Уадз, нывæнда йæ хъыгтæ, йæ цинтæ, 
Уадз, рæстдзинады тæразæй бара. 
Уый нæ тырны хъæздыг бынтæм, чинтæм, - 
Уый нæ дуджы мæнгард «сарацинтæм» 
Цирхъ æлвæстæй йæ рахизы дары. 
Лæг фæцардис цыппарыссæдз азы. 
Уый у амонд - Хуыцауæй фæдзæхст уыд. 
Фæлæ - иу фарст: цы хæс уыд йæ разы, 
БафидынХъом æуымæн куы разынд, 
Ау, уæд ма ныр цæмæн у къæмдзæстыг?! 
26.12.98 аз 
52 

ÆГАЙТМА 
Букуылты Алыксийæн 
Де знагыл дæ бон æркæнæд, 
Мауал сæ баззайæд иу дæр! 
Фæлæ цъаммæртты фыдæнæн 
Ды кæй фæлæууыдтæ фидар, 
Уый мæм бандæвта зынг-артау, 
Уый мыл бафтыдта сæрыстыр: 
Тайтма сæндон ыстæм нартау, 
Тайтма тых кæнæм нæ рыстыл!.. 
Тайтма!... О, фæлæ нырмæ дæр 
Ды быхсаг уыдтæ тæфæбон. 
Уый хуыздæр зоны дæ зæрдæ, - 
Нартæн - бавæййаг, сæ фæдон. 
Æз куыд æцæг дзурын, - фенон 
Уацæг не знæгтæн сæ адзал! - 
Дзидзи дардта дын Быценон, 
Нарты номхæссæн Батрадзау... 
Æмæ уыдон тугæй иугæр 
Хъазы де уæнгты сырх къада, - 
Сау маст, сау сынтмæ дæ игæр 
Ды æлгъæды хæлцæн ма дар. 
Уый лæджыхъæд у ныртæккæ, - 
Ир уынгæджы бон куы ’взары. 
Науæд сау боны фæтæрккæй 
Мах æгæр куы бафтæм сарыл, - 
Дардзысты бæрзонд сæ сæртæ 
Не знæгтæ - мæнгард, цыфыддæр. 
Фæндзæм ыскъолайы кæрты 
Рисдзæн дзæнæты дæ фырт дæр!.. 
31.01.94 аз 
53 

АРФÆ 
Кæнын дын арфæ 
Зæрдæйы арфæй, 
Æртиссæдзаздзыд, 
Дæ номæн - уаз цыт! 
Уæзгæ хæс фидыс: 
Хæдхуыз, хæдмидис 
Дæ зарæг - де стих, - 
Хъысмæт ыл не стых. 
Æдзух - фæдисон, 
Æрдаг, æмбисонд - 
Йæ кардæлвæстæй, 
Йæ ардыл хæстæй... 
Куырдалæгон æй 
Фæсæрста ’ндонæй, 
Кæны нæртон «хыл» 
Рæстады охыл. 
Фæнды мæ: ноджы 
Хæрамы онджы 
Тас-мигъ куыд уадза, 
Цыма - йæ адзал!.. 
Æниу дæ дзырдтæ! - 
Дæ туджы фырттæ - 
Дæ поэзийы - 
Уæхскуæзæй зиуы. 
Сæ хæлц нæу тутт гуыл, - 
Æскъуыйы тугыл 
Сæ хор, сæ тыллæг... 
Куыд уай сæрныллæг? 
54 

Фæнды мæ: ноджы 
Куыд кæной бонджын 
Æмæ нуарджын 
Хъазуаты руаджы! 
Кæнын дын арфæ 
Зæрдæйы арфæй, 
Æртиссæдзаздзыд 
Поэт - ÆХСАРджын! 
1997 аз 
ДИССАГ 
Цалынмæ лæууыдтæн æз мæ къахыл, 
Цалынмæ дæллаг галау - чырыстон, - 
Иу бон дæр мæ цин нæ кодта къахыр, 
Иу бон дæр фыдуаг дзырдæй нæ рыстæн. 
Фынджы фарсмæ, иумæйаг æмбырдты 
Иудадзыг мæ дзæбæхы кой зæлыд. 
Хурмæсойау тад лæгъз дзырд мæ былтыл, 
Хатгай мыл лæг-бирæгъ дæр узæлыд. 
Гъе фæлæ «æз дæр лæг дæн» куы загътон, - 
С алчи дæр мæм фездæхта йæ чъылдым, 
Масты ’вджид мæ иунæгæй ныууагътой, 
Удрæвдау, ныфсы дзырдыл - фырчъынды,,. 
Гъе, уæууа, мæ кæддæры хæлæрттæ, 
Худы уыл, хъæрзгæ-рисгæ, мæ зæрдæ. 
Нал цæуæм кæрæдзийы хæдзæрттæм, - 
Ницæйаг, æнхъæлцаутæ, æвзæртæ!,, 
Уый куыд нæ у диссаг?! 
Уый куыд нæ у риссаг?! 
1974 аз 
55 

НОМАРÆН КЪУСРАТЫ АНАТОЛИЙÆН 
Фæндзай азы рацыд дæ райгуырды бонæй, 
Нæхи Анатоли, зæды хуызæн лæг. 
Дæ ном дын кæддæриддæр дзурæм æхцонæй, 
Дæ удварнæн кувæм нæ сæрæй ныллæг. 
Æнувыдæй тоныс дæ хурхæтæн бонтæ, 
Дæ зонадон чинтæ, о, цас ысты, цал! 
Фæлæ дын лæгдзинад æвзарæнты фронты 
Цы бæрзонд ысгуыхт ис, нæй уымæн æмбал! 
Дыууыны бæрц систы дæ монографитæ, 
Æниу мын дзы иу дæр нæма ’рцыди каст. 
Æгæрыстæмæи сæм «нæ уæнды» Нафи дæр, - 
Дæ хæтæнты. махæн нæ фæндаг нæу раст... 
Æз кувын æуыцы фæлдзæуæны дугæн, 
Фыссыны хъуыддагæй куы фæдæ иппæрд,, 
Физматы наукæ куы слымæн дæ тугæн, 
Йæ диссаг куырдадзмæ куы бацыд дæ фæд. 
Нæ уыд, зæгъгæ, афтæ, уæд абон «мæгуырæй» 
Æз тонин мæ бонтæ, мæ зæрдæйы - рис: 
Ды барджынæй «домис» нæ литфонды «гуылæй», - 
Дæ къухы уыдаид тæмæссаджы сис. 
Уый - хъазыны охыл... Нæ иунæг Хуыцау дын 
Æсхай кæнæд хъазыны бонтæ дзæвгар! 
«Всерьез» та дын дзурын зæрдæриссæн цаутыл, - 
Кæд исты рæдион, уæд-иу мын ныббар. 
Нæ фыдгултæ - бирæ, кæнынц нæм æртхъирæн, 
Лæбурынц... Нæ сырх туг фæкæны лæсæн... 
Куы бавдæлис æмæ куы саразис Ирæн 
Ды иу гыццыл атомон бомбæ - тæрсæн... 
Стæй ма дæ ноджы æз иу хорзæх курын: 
Дæ радон гуырæнбон куы кæнай нысан, - 
Дæ куывды куьшæ равдæлон кæнон дурын, - 
Дæ фарстмæ æркæсдзæни Гаага - Чысан... 
5-6.05.2003 аз 
56 

ХÆСТЫ БОНЫГÆЙ 
1. Цы уыди нæ азым? 
Дыууæ мæйы дæргъы 
Мæ зæрдæ уынæргъы, 
Нæмыгдзæфау риссы: 
Ирыстон нæ зары, - 
Уæззау фыд æвзары 
Æнæмсæр фæдисы... 
«Гуырдзиаг милици». 
Æвирхъаудæр ниц’ и 
Ныр ацы терминтæй. 
Сæ мисси куыд ивтой! - 
Гæрзифтонг, куыдзифтонг, 
Æрбафсæрстой минтæй. 
Зæрдæ дзы кæмæн уыд, 
Уый тохы тæмæны 
Йæ гæрзтæ ныууагъта. 
«Сыхаджы цæй охыл 
Æфтауон фыдохыл?!» - 
Æвæццæгæн, загъта. 
Кæннод та - тæппудтæ! - 
Ис ам дæр лæппутæ, - 
Сæ уонджы сæ мигъ уыд... 
Уæд иннæтæ чи сты? - 
Дыккаджы - фашисттæ, - 
Хæрам фæндыл ифтыгъд. 
Уæвгæ та нæ азым 
Цы уыди сæ разы, 
Сæ хъомпал быцæуы? 
Ирон дæ, - нæминаг, 
Дæлсыджыт кæнинаг, - 
Нæ зондыл нæ цæуы... 
57 

Æндæр сæ цы хъæуы 
Нæ горæт, нæ хъæуы, 
Кæцæй сæм уыд хонæг? 
Сæ архайд, сæ «куысты» 
Ныффидиссаг ысты, - 
Фæхудт сыл зæххон лæг... 
* * * 
2. Иутæ - 
Нæмыгмæ дардтой сæ риутæ, 
Иннæтæ - 
Радтой сæ зæрдæтæ мин мæтæн... 
Аннæтæ - 
Истой Тæмисчъы уæд ваннæтæ... 
Иутæ - 
Батыхтой бур-бурид фиутæ... 
Иннæтæ - 
Фесты сæ амæттаг минæтæн. 
* * * 
3. Афтæ у йæ хабар хæстæн: 
Равдисæн ын нæй æххæстæй, 
Радзурæн ын нæй ныхæстæй, - 
Хъуамæ фенай уый дæ цæстæй, - 
Уый та мауал зæгъæд рæстæг! 
Февраль, 1990 аз 
58 

БЛОКАДОН САХАРЫ 
Æтт, цы фыд-зымæг арвыстам! - 
Цардæн нал ардтам иу гæнæн. 
Цал фæдисоны барвыста 
Не знаг цардхъуагæй ингæнмæ! 
Сау кæлмæрзæндар устытæй 
Чъреба саухъулон адардта. 
Арв - фæздæгчъиллон, рухс тынтæ 
Хур йæ хъæбултæм нал дардта... 
Уарыд иннахæм залты мит, 
Уый æнахуыр уыд - саутъыфыл. 
Хъуыст дзæгъæл куыйты балты ниуд, 
Пецты бамынæг арт-тыфыл. 
Чъреба сдыгъуырццæг катайæ, 
Сынт æм, хингондау, уасыди. 
Ехх, æвирхъау блокадæйы 
Иу сæрылхæцæг нал зынди. 
Ам нæ бачынди хъомты конд, 
Фосау цардыстæм «холлагæй». 
Хоры бардуагæй - хъодыгонд, 
Афтид - къутуйæ, голлагæй... 
Джиудтой лигъдæттæ уазалы, 
Карз сæ бафхæрдта сау хæрам. 
Лæг нæ федтаис вагзалы, 
Хъæутæм чи цыди, сахармæ... 
Афтæ арвыстам карз зымæг, 
Ис нæм, сау бонты чи рафтыд. 
Уыйхыгъд никæдбон бамынæг 
Уаз ныфсы цæхæр риу-арфы!.. 
5.03.90 аз 
59 

ФЫДЗЫМÆДЖЫ ФÆСТÆ 
Ехх, цы зымæг арвыстам, уæвгæ! - 
Фæскъæсæр хъаймæты сих лæууыд. 
Нал-иу уыд цæрыны фæнд лæгмæ, 
Амæлынмæ бирæтæ бæллыд. 
Уарыд мит, ызды æмæ цæссыг, 
Уарыд мит - куы сауæй, куы сырхæй, 
Нал урæдта зæхх, мæгуыр, нæ хъыг, 
Уалдзæгырдæм сæнкъуысти, нырхæм... 
Цардхъуагæй цал нæртон гуырды 
Знаджы кЪухæй бацыдис мæрдтæм! 
Сæрыхъуын лæууыд æдзух уырдыг 
Мады судзгæ хъарджыты мыртæм. 
Бахæцыдис адæмыл фырзыд, 
Афтæ у йæ бонкалинаг хæст... 
Алчи нæ фæтæгенагур зылд, 
Фæлæ йыл ыстæм хатт кодтам хæст... 
Парафины смаггæнаг цырагъ 
Фынджы рæбын кадаварæй сыгъд. 
Уымæн дæр уæлæмæ схызтис й’ аргъ, 
Æмæ уавæр ноджыдæр æндыгъд. 
Сау кæрдзын... Нæ йыл æвæрын фау, 
Гъе, фæлæ фæрачы сæбæкк уыд. 
Уымæй дæр... цæмæй дæ дзы фæуа, - 
Рады слæууын кæркуасæнты хъуыд. 
Ехх, цы зымæг арвыстам, уæвгæ! - 
Уыцы бонтыл афæлдæхтам дур. 
Ныр æрцыди рухс уалдзæг, тæлфгæ, 
Æмæ та нæ кæд рæвдауид хур! 
1991 аз 
60 

* * * 
Ногæй та пикеттæ - Чъехы, 
Аунеу, Еред æмæ ноджы... 
Нал ивайы удæн йе ’рхуым, 
Фидиссаг кæны фырномджын. 
Æтт, ирон фæдисон-саггуырд, 
Карды бын уæууытæй нал у. 
Бафтдзæнис фыдгулыл саугуырм, 
Ды куы равдисай дæ хъару. 
Нæй лæгмарынæн дæм хотых, 
Хъама, дамбаца, хъыримаг. 
Фæлæ ис æрвон, зæххон тых, - 
Арæзт у сæ нук дæ риумæ. 
Машинæтæ къахынц булкъау, 
Сагæхты дæр, дам, ысгарынц. 
Алцæм дæр ныббырынц зулкъау, 
Исынц мулк, ыстигъынц, марынц... 
Уыцы туггоппытæ чи сты, 
Цавæр марг фыцы сæ туджы? 
Авды фыддæр кæд - фашисттæй, 
Барст сын уæд куыд уа нæ дуджы? 
Æви сбарджын ис анархи, 
Урс у, сау - бæрæг сæ нал и. 
Алы куыдз, хæрæг дæр - бархи, 
Æмæ схъал и, æмæ сгалиу... 
Æмæ хуым кæнынц хæрæгæй, 
Нал зонынц, цы у лæджы худ. 
Мардысты нæм кæд хæлæгæй, 
Фæлæ уыд сæ удыл агъуд... 
Æмæ нал ивайы не ’рхуым, 
Не ’фхæрдæй фыдгул ысбонджын. 
Ногæй та пикеттæ - Чъехы, 
Аунеу, Еред æмæ ноджы... 
1991 аз 
61 

ГУЫРДЗИАГ АДÆМОН ЗАРДЖЫТЫ 
КОНЦЕРТМÆ ХЪУСГÆЙÆ 
Æтт, уæ мад амæла, уастæн, 
Кæд цы зæлтæй конд ыстут! 
Зæрдæ баиртæсы мастæй, 
Дидин рафтауы рыст уд. 
Мæргъты уадындзон хъæлæстæ 
Хъусын рагуалдзæджы ныр 
Æви дунейы бæлæстæм 
Фегуырд цин-цыбæл сыр-сыр? 
Урс æхсæрдзæнты сæх-сæхæй 
Æз æхцонæлгъæд ныддæн, 
Æви дидинвæлыст зæххæй 
Арвмæ йвылы мыддæф? 
Сидынц рухсмæ, зиумæ, цинтæм, - 
Быхс, Амыранау, зыны! 
Ивгъуыд, абон æмæ фидæн 
Се ’рвон айдæны зыны. 
Æтт, цы зарджытæ сты, уастæн! - 
Хурау рухс æмæ тынджын. 
Се ’хцон бандæвдæй ысуаз дæн, 
Зинтæй зæддонмæ тындзын. 
Зæддон - нæ! Бæрзонддæр ноджы! - 
Авдхойы уæздан кæстæр 
Ирæн басгуыхдзæни ног чындз! - 
Аныр фергом уа мæ хъæр. - 
ДиссагГ - афтæ ’ппæтдæр бамыр, 
Цæстыл ауади бæстон 
Фароны æлгъыст ноябырь, - 
Дыууын æртыккæгæм бон!.. 

Æмæ цин фæци мæ фарсæй, - 
Хъуамæ раст ныхас кæрдай, - 
Уыцы «уаритæй» цæф арсæй 
Ницыуал уыди уæлдай... 
Сауæй баззади сæ фыдми 
Рагон туалладжы зæххыл... 
Уаих фод æниу... Фæндыди 
Мæн æндæр хабар зæгъын: 
Махмæ чи хаста дывыдон 
Æмæ чи хæссы ныр дæр, 
Ацы хорз зарджытæй уыдон 
Никуы фехъуыстой мыр дæр!.. 
Никуы!.. Бахæрдзынæн ард дæр 
Æз сæ кувæндоны раз. 
Уæд... Нæ истаиккой бартæ, 
Исты сын уыдаид уаз!.. 
Уастæн, дзедзи тоной се ’рмттæй, 
Арт сын ма кæна тæмæн, 
Ахæм диссаджы концерттæм 
Хъусын чи нал уадзы мæн!.. 
14-15.09.90 аз 
63 

* * ♦ 
Райгуырæн бæсты 
Бахъуыди сæр, - 
Разынди цæсты 
Хорз æмæ ’взæр. 
Иутæ зын тохы 
Фидынц сæ хæс, 
Иннæтæ хохы 
Фале - æмбæхст. 
Иуты æндавы 
Иры хъысмæт, 
Иннæтæн давын - 
Се стырдæр мæт. 
Гъемæ - зын тулæн 
Рæстæджы цалх, 
Иумæйаг хъулæн 
Бадæн нæй сах. 
Дзыллæ æмгуырæй 
Рацыд фæдис, - 
Не знаджы куырой 
Донласт фæцис! 
14.01.91 аз 

ТЫХСТ УДЫ ХЪÆРАХСТ 
Æмæ та нал у фарнæмдзæрин дуг, 
Тæвд нæмгуытимæ ногæй уары туг, 
Хъылма фæздæджы лæг кæны хуыдуг, 
Нæ уæлахиздзау, бархизæг лæппутæн 
Тæхынц фæдисæй дзæнæтмæ сæ удтæ... 
Нæ рагон зæххыл нал баззади къæс, 
Кæмæй нæ хъуысы удаист хъæлæс: 
О стыр Хуыцау, дæ Хуыцаумæ ыскæс, 
Уыдзыстæм дын, уырдыг лæугæ, цырагъдар, 
Æрмæст нæм рарвит Уастырджийы тагъддæр! 
Кæннод нæ фæндаг басудздзæн бынтон, 
Фыдгул нын н’ артыл аскъæрдзæни дон, 
Æнæ сæрбосæй саувæлыст уæрдон 
Æрхæндæг галтæ ласдзысты кæдæмдæр, 
Æууилынæн сын нал уыдзæн кæрдæг дæр... 
О стыр Хуыцау, ысыхъуысæд дæм нæ хъæр. 
Кæд ма æндавы д’ азары цæхæр, - 
Фæнык дзы фестæд Звиады сæлхæр! 
Кæд нæ, - гæртам дæр бафиддзыстæм зинæн, 
Кæд ма йæ хорз ад банкъариккам цинæн... 
1989 аз 
3 Хъодалаты Герсан 
65 

ÆНАХУЫР КОНТРАСТ 
Мæнæ рацæг Царциаты диссаг: 
Знон нæ ныхмæ чи лæууыд æд хотых, 
Чи нæ мардта, уыцы сау гуырдзиаг 
Ныр нæ фарнæн хардз кæны йæ цонгдых. 
Уый кæны ирон хæдзæрттæ цалцæг, 
Афтæ - удæн рухс хæссы сæ фидыц. 
Ирæттæн кæд уыд сæ намыс калцæг?! - 
Уыдонæн цæстуарзон мыздтæ фидынц. 
Иннæтæ та... ифтындзынц уæхскуæзæй 
Сармадзантæ, танчытæ ’мæ ’ндæртæ. 
Хъавынц: иу бон рауадзой цæхæр-зæй 
Мæнæ ацы ногцалцæг хæдзæрттыл. 
Аннæтæ та... Аразынц, дам, Гуры 
Госпитæлтæ, къазарматæ, моргтæ. 
Зонынц: дур кæм нал зайдзæни дурыл, - 
Уардзæн туг сæхиуыл дæр лæгхортæн. 
Афтæ цард йæ мидхъулæттæ ’вдисы 
Сау дисæн фæхæссинаг контрасттæй. 
Уадзы къуыртт хæрамдзинад Тбилисы, 
Аразы Цхинвал йæ сомбон растæй... 
09.04.2006 аз 
66 

УÆЛÆ ПРИСЫ 
Зæрдæ сæлы... Зæрдæ риссы, 
Нал æй тавы, нал зынг хур дæр. 
Уæлæ Присы... Уæлæ Присы 
Басыгъд дур дæр... Басыгъд дур дæр... 
Арт ыл бандзæрстой æзнæгтæ, 
Саубадинаг баци ’мбойны. 
Ехх, кæддæры «хорз» сыхæгтæн 
Кæд уыдис нæ тугæй дойны! - 
Фадат сын куы фæцис иугæр, - 
Нал фæкодтой айтæ-уыйтæ... 
Афтæ сæ нæ загъта иу дæр: 
«Ма суадзæм нæ сæрхъæн куыйты». 
Гъе, уæууа, нæ зонынц уыдон, 
Ир кæй фæци уартæ Нартæй 
Фадвидар, мæстæг, æвдудон, 
Семвæдисон фурдæн, артæн 
Æмæ та кæй сыстдзæн ногæй 
Сæрсæфæны хъоргъы тарæй, 
Абырджыты сау æрдонгæй 
Райсдзæнис йæ туг æхсарæй!.. 
Фæлæ абон зæрдæ риссы 
Æмæ бады мигъ нæ уонджы: 
Уæлæ Присы... Уæлæ Присы... 
Æмæ ноджы... Æмæ ноджы... 
30.11.92 аз 
67 

КУЫРДИАТ ХУЫЦАУМÆ 
Мæ хъуыдыты дæм æз цæуын лæгъстæмæ, 
Цæмæй нæ арвыл цъус фæхæца ирд. 
Тæтæр-манголты ’рбабырстæй фæстæмæ 
Ныры хуызæн тыхст никуыма уыд Ир! 
Цæрæнбонты кæм æвæрдтам дур дурыл, 
Æхсныф æхсныфыл, уырдыгæй нæ ныр 
Нæ рагон сыхаг хъиладзагьдæй суры, - 
Сæ фæздæггæнаг нал зоны хуымпъыр... 
«Цæйнæфæлтау кæйдæр дзæмбыты хъул уон, 
Фæлтау - мæлæт, нæ быхсын æз æдзыт!» - 
Ирон йæ тæрхон рахаста ’мæ схъулон 
Йæ уаз тугæй Фæскавказы сыджыт... 
Незамантæй кæм фæцыд арф йæ уидаг, 
Кæм кодта хъацæн уæлвæзтæ йæ хид, 
Кæм æхсыстис йæ фыдæлты цæджджинаг, 
Кæм нывæзта тæркк фурдты сæрты хид; 
Кæм-иу надта фæндæгтæ уый уæлбæхæй, 
Кæм нæрыди йæ цæхæрзæл фæдис, 
Кæм кодта ном йæ кæрдзын ’мæ йæ цæххæй, 
Кæм кодта куывд, чындзæхсæв æмæ хист; 
Кæм кодта хуым, кæм тыдта фæхстæ, быдыр, 
Кæм карста хос, кæм амадта мæкъуыл, 
Уым ныр... Фыдгул ын бабадтис йæ бынтыл, 
Йæхæдæг - арыд лæдзæгау, мæгуыр... 
Уым ныр хизанæй агæпп ласта! Фиды 
Уæззау хъизæмар, хауæггаг, хъыгдард, 
Мылаз-мигътæ йын бамбæрзтой йæ фидæн, 
Культурæйæ - лæгæтон цардмæ тард. 
68 

Ныйисты иугай... Лидзынхъом сæ чи уыд, - 
Сæ сæр фæхастой... Иннæтæ, бецау, 
Кæмдæрты цæрдтæй мæрдты æхсæн джиуынц... 
Æниу сæ ды, о не скæнæг Хуыцау, 
Хуыздæр уыныс кæдæй ацырдæм махæй, 
Фæлæ ныссым дæ, мæнæ цыма фыс. 
Æви дæуæн дæр, не ’гуыдзæг паддзахау, 
Цæуы дæ тæрхон их-гæххæттыл фыст! 
Æви ды дæр нæ аферист генсекау 
Нæ тæрсыс бонæн баизæрæй, цы! 
Уæдмæ цæваг гал... Тугахуырст - йæ сыкъа, - 
Йæ сæрыл систа зæххы цъар, хæцы!.. 
Уæдмæ... Нæ Иры равзаргæ лæппутæ 
Сæ рæстæмбисыл банцайдзысты!.. Охх, 
Тæхынц фæдисæй дзæнæтмæ сæ удтæ, 
Уæлæуыл уадзынц кад æмæ... фыдох... 
Æмæ дæ иу хорз, не Сфæлдисæг, курын: 
Кæд ма рæстдзинад иртасынхъом дæ, - 
Фыдгултæй дур дæр мауал ныууадз дурыл, 
Ыссис нын семæ иу дуне къуындæг!.. 
14.04.91 аз 
69 

СЫГЪД ХÆДЗАР 
Хæдзар басыгъд, бауырыд, нывзалы, 
Къултæ сау бæзджын алайæ ахуырст. 
Конд уыди Чырыстийы ныв залы, 
Ууыл дæр фæздæгджын пиллон атыхст. 
Кусынмæ фыдбылыз уыд йæ хицау, - 
Леуахийæ дуры цæндтæ ласта... 
Галуан сырæзт... Фæлæ чидæр хиндзау 
Сау кæлмæрзæн урс цинкыл æрбаста... 
Ма банхъæлут: алчи дæр ыл ферад, 
Бакæс-ма, йæ уындæй зæрдæ сæлы. 
Ардыгæй-иу «Мравалжамиерау» 
Арæх «Айс æй, аназ æй!» дæр зæлыд... 
Цыд ирон чындзæхсæвмæ Годердзи, 
Кодта рухс ирон хисты сыкъайæ. 
Кодта немхъыг æмæ кодта немцин, 
Равзæрста ирон сылыстæг къайæн... 
Æмæ цардис немæ уый лымæнæй, 
Æмæ цардис немæ уый сыхагæй. 
Фæлæ рацæй-рабон æмæ мæнæ 
Баиртæст фыдæлты над фæндагæй... 
Аххосаг? Хæрам-лидер йæ сæнтты 
Аныгъуылд, тæвд боны хуы - цъыф малы. 
Æмæ ирæй гуырдзыйы æхсæнты 
Сау гæды - фыдбылызы сих - алыгъд. 
Æмæ арв нæ сæрмæ афтæ счъиллон - 
Ада-гъа, рæсæй дæр ма йæ сисæм! 
Æмæ а хæдзарæн дæр йæ пиллон 
Агуылф кодта стъалытæм фæдисæй... 
70 

Уый агъоммæ сдыгъуырццæг и фысым, 
Кастис æм æвирхъау фынау хабар. 
Афтæ йыл æрбауынгæг йæ цъысым, 
Æмæ нал уыд удбар æмæ къахбар... 
Махæй йæ бæргæ нэё уыд хъыгдарæг, 
Махæй йæ бæргæ нæ уыди сурæг, 
Махæй йæм бæргæ нæ бырста марæг!.. 
Афтæмæй фæиртæсти нæ цурæй... 
Ныр кæм ис, цы архайы, цы кусы, 
Бабын æви ис нырма уæлæуыл; 
Уæзгуытыл йæ рыст зæрдæмæ хъусы, 
Гъе та искуы пикетты фæлæууы, 
Æмæ карзæй бæлццæтты æсгары, 
Дæ ирон, уæд сар кæны дæ къона! 
Саунадæй йæ ныккæнды фæдары, 
Гъе та йын йæ туг нуазы донау; 
Чи зоны йæм фегуыры фæсмон дæр, 
Чи зоны йæ митыл дæр фæхуды; 
Чи зоны нæ бауагъта фыдбонты 
Мисхал дæр рыг абадын йæ худыл... 
Нæу мæ бон, Хуыцауыстæн, йæ зæгъын, 
Ахстау дæн нæ горæты мæхæдæг. 
Нал цæуын æдæрсгæйæ нæ зæххыл, 
Нал фæразын Иры стыр æрхæндæг! 
Цинæй - хызт, фыдбылызæй та - хайджын, 
Абон - сыгъд, цы уыдзæни йæ райсом? 
Гъе, уæууа, дыууæ рагон сыхаджы 
Марæн кард кæрæдзимæ куыд райстой?! 
71 

Хæдзар амард, ахицæн йæ цардæй, 
Фысымы дæр нал уынæм Цхинвалы... 
Уыйхыгъд мадау разтыргъы æнкъардæй 
Ломиаури1 сау цæссыгтæ згъалы... 
Гъе, фæлæ... Цы дын мæ бон у? Ницы... 
Афтæмæй та сидыс ды æххуысмæ. 
Зæрдæ сфæлахс, нал фæразы чъицын, 
Риу кæны сыгъдоны тæф - дæу хуызæн.. 
Рахъызин æргом бæргæ дæ сæрыл, 
Уастырджимæ байтындзин мæ тæрттæ, 
Гъе, фæлæ кæнын куыддæр æфсæрмы 
Хелцуайаг де ’мхъысмæт хæдзæрттæй!.. 
Уыдонмæ фыдзæрдæ экстремисттæ 
Бахастой зьтнджы æхсидав раздæр. 
Саувæлыстæй ныр лæууынц сæ систæ, 
Бадомдта сæ судзгæ бонты карздæр. 
Æмæ мык ныббар, кæд абон цух дæ 
Барæвдыдæй, домы дæ æрхæндæг... 
Чи зоны мын ме ’ххуысгæнæг къухтæ 
Бабаста дæ сайд фысым йæхæдæг?.. 
5.09.91 аз 
1 Ломиаури - сæнæфсиры мыггаг. 
72 

МÆН УЫРНЫ 
Ахызтыстæм Шиндарæй, 
Ахызтыстæм Тъбетæй. 
Зæрдæ рухсæй байдзаг ис 
Хуссар Иры фендæй. 
Г. Табидзе 
Уыд кæддæр, нæртон поэт, 
Хуссар Ир - дæ цинаг. 
Абон та... Æхсиды дзы 
Сау масты цæджджинаг. 
Абон та... Куы басгуыхис 
Аргъауы маргъ - Феникс, 
Æмæ ног дæхи цæстæй 
Алцыдæр куы фенис: 
«Райдыдта нæ балцвæндаг 
Хелцуайы уæзæгæй. 
Хæдзæрттæ - мæрдадзвæлыст 
Сау пиллон-фæздæгæй. 
Хъæууьшгты дзæгъæл куыйтæ, 
Дзойтæгæнгæ, зилынц. 
Алкæуыл сæ къæдзилтæ 
Хицауæнхъæл тилынц. 
Райсом дзы æхсæвдарæй 
Нал ныззары уасæг. 
Къæсæрыл - хæмпæлгæрдæг, - 
Нал сæм цæуы уазæг. 
Ме ’мбæстаг хуыснæджытæ 
Бафтыдтой мыл сау дис. 
Ам, зæгъ, сын цынæ бантыст, 
Ахæм æлгъаг нал ис. 
73 

Зæронд усы къухдарæн 
Æнгуылдзимæ скъуыдтой... 
Тугтæригъæд... Дуртæ дæр 
Миднымæры скуыдтой... 
Иннахæм сæ ссонт кодта 
Бур дæндаг - сыгъзæрин. 
Аркъау уыд зæгæлласæн, - 
Æфсæр дæр нызгъæлæн... 
Дарддæр... цыма хистæртæй 
Ралæвæрди бардзырд, - 
Басчъил кодтой дыстæ ’мæ 
Давтой, хафтой алцы: 
Мæнгагъуыстæй - лобиа, 
Ыскъæтæй - къобор гал, 
Къæбицæй - арахъхъы авг, 
Къутуйæ - къуырттон карк... 
Æмæ... Рухс куы суагътой-иу 
Хæдзарæн йæ бынæй, - 
Бапырх ыл кæн фæтæген, - 
Уай рæвдыд дæ фынтæй... 
* * * 
Хелцуайæ нæ балцвæндаг 
Ратындзыдта Присмæ. 
Зæрдæ гарзау байдзаг и 
Судзгæ мастæй, рисæй. 
Демократтæн ардæм дæр 
Феххæлыд сæ дин- уаг. 
Бакодтой цъыбыртты сыгъд 
Фарны хъæу - Хатынау... 
74 

Æнгузты бындзæфхæдтæ 
Бастыгътой фæрæтæй. 
Ногдзыд хуымты танчытæ 
Кодтой «мерс» фырытау... 
Адавтой, дам, саубадой, 
Уæлингæнты дуртæ. 
Амбæрзта йæ рухс цæсгом 
Арв-галуаны хур дæр. 
Схафтой сын сæ фыстытæ - 
Ирæтты мыггæгтæ. 
Ныр уыдзæн сæ бынæтты 
Дыккæгтæ... 
* * * 
О Хуыцау, цы загъдæуа 
Еред æмæ Чъехæн?! 
Уымыты лымæнады 
Рагон мæсыг фехæлд. 
Бадтысты дзы хъузоны 
Абырджыты къордтæ, 
Бæлццæттæн фыдбылызæй 
Сæвæрдтой рекордтæ! 
Бафтыдис ирон лæппу 
Удгасæй сæ къухмæ, - 
Кард-иу ын нæ бахастой 
Уайтагъддæр йæ хурхмæ. 
Раздæр уал - былалгъæй худт, 
Мыхъхъ æмæ тъæппытæ. 
Фелвас ын йæ цæстыты 
Туджы зылд хъæппытæ. 
75 

Доны йæ ныссæлын кæн 
Саунадæй, фыдкъуыхтæй, 
Ралвас ын бындзарæгæй 
Аркъауæй йæ ныхтæ... 
Рахæсс æм сæны хуыздæр, 
Бадар ын æхсæнтæ. 
Рауадз ын йæ чъылдымæй 
Къогъодзи рæхсæнтæ... 
Баныгæн æй байбыны, 
Гъе йæ басудз арты. 
Науæд та йын ауæй кæн 
Хицæуттæн йæ марды. 
* * * 
Чъребамæ æрхызтыстæм, - 
Ехх, цы уыди раздæр!.. 
Сызмæлыди зæрдæйы 
Риссæгтæн сæ карздæр. 
Уал къуырийы, уал мæйы 
Сахар цард æндыгъдæй. 
Зæхх рызтис æмризæджы 
Минæты рæмыгъдæй... 
Хатгай-иу æмбисæхсæв 
Дзæнæттаджы ’вæрдтой: 
Снайпер сæ ма суына 
Згъудеры уæлмæрдæй. 
Саударджытæй саухъулон 
Дарынц ныр йæ уынгтæ. 
Кæртытæй нæма систой 
Рухсгæнæны фынгтæ.... 
76 

Оххай, ам цытæ ’рцыди, - 
Нæу мæ бон сæ фыссын. 
Фыд-фынты хай бавæййын 
Æз æхсæв, куы схуыссын... 
Ме ’мдзыллæйæн ирæттæ 
Уагæры цы коДтой, 
Рынау сыл куы бафтыдтой 
Катай æмæ додой?» 
* * * 
Мæн уырны: ныффыссис ныл 
Ахæм хуызы, Гала. 
Гъе та карз ныббогъ кæнис 
Цирхъæй рæхуыст галау. 
Уымæн æмæ стыр зæрдæ 
Никуы кæны ивгæ. 
Мигъты ’хсæн дæр хурзæрин 
Судзгæ кæны, ’рттивгæ. 
Де ’мсистыл та Калачы 
Бахæцыд æгомыг. 
Иунæг дзырд сæ не ’нтысы 
Растдзинады номыл. 
Звиадæй-иу тарстысты, 
Фæлæ... Шеварнадзе 
Ныр ысбодз и... Æви сæ 
Уый дæр та нæ уадзы? 
Телевизор ахгæнын, 
«Моамбе» куы дзуры. 
Искæй дзы ныххурх кæнин, 
Уым, зæгъгæ, сæ цуры 
77 

Ахæм сахат фестадтæн! 
Маст æхсиды риуы: 
Тугтæ мысын, фидистыл 
Агæрз ысты иууыл!.. 
Мах кæмæн нæ ауæрстам 
Уды хорзæх, уыдон 
Не ’намондыл, не «сæфтыл» 
Ныр сæ къах æркъуырдтой. 
Бабадтысты иугуырæй 
Сау лæджы уæрдоныл, 
Аскъæрдтой сæ зарджытæ 
Хицæутты фæндоныл... 
Иумæ дæр дзы не сдзырдта 
Катайаг цымыдис: 
«Мачабелты уæзæгыл», 
Алæ-ма, цы ’рцыдис? 
Афтæмæй сæ цъингуыртæн 
Аргъ фæкодтой фурдмæ. 
Цæнды уæлæ не ссардтой 
Калмы сæрæн дур дæр!.. 
...Уæдæ сыст, нæртон поэт, 
Сыст, мæрдвынæй ма кæн, 
Бахиз де ’мдзæдисонты 
Худинаджы гаккæй!.. 
Фæлæ курын: ма ракæс 
Балцæмбисы Тъбетæй, - 
Сау арт дыл ысирвæздзæн 
Хуссар Иры фендæй!.. 
17.08.92 аз 
78 

ФЫДÆНХЪÆЛ 
Æнхъæлдтон цæмæндæр: нæ Иры фæсивæд 
Æркодта йæ сæрыл æгуыдзæджы худ. 
Йæ уæнгты ныббадтис æнæхайыр зивæг, 
Хи аууонмæ ласы, куыдфæнды йыл худ! 
Нæ сæ фæнды ахуыр, нæ сæ фæнды кусын, 
Мæллæг карчы цъиутау сæ фылдæр мыдул. 
Цæттæввонгæй бабад хæрзад мыды къусыл, 
Æвдул дзы парахат дæ пумпуси дзул. 
Æнхъæлдтон: æрмæстдæр цъæх арахъхъы дурын, 
Гъе урс сæны лалым - сæ бæллицы сæр. 
Æрчъицынхъом нал дæ кæрддзæфæй сæ цуры, 
Уæлæмæ дыл ничи ысхæцдзæн уæддæр. 
Æрмæстдæр ма - кино, æрмæстдæр ма - тезгъо, 
Нæ хъугæмтты тауæд, кæй фæнды, мæнæу! 
Тамако фæзынди, фæдисæй йæм се згъорд, 
Йæ фыдæн сæ иу дæр фыртæн бæзгæ нæу. 
Фыдыбæстæ уарзын - уæздандæр æнкъарæц - 
Сæ удмæ бынтондæр нæ лæууы хæстæг. 
Ирыстоныл, зæгъгæ, туг байдыдта уарын, - 
Æмбæхсиккой искуы кæлдымты фæстæ. 
Æз афтæ æнхъæлдтон кæддæрты мæ тыхстæй, 
Сæ митæм сын кодтон мæхимид мæсты. 
«О, уаих æрбауай! - мæхи фырты 'лп>ыстрн, - 
Сабыр дуджы - уадзыг, цщ *сæнид хæсты!» 
Уæд иу райсом раджы нæ бæстæм æрбахылд 
Æнагъæддаг сау калм, ныссахатæ марг... 
Нæ Иры фæсивæд!.. Æмхуызон - сæ къахыл, 
Нæ сæм бахъуыд сидын, сæ барвæнд - æрдаг! 
79 

Цы хъару сæм разынд!.. Цы ’рбаци сæ «чиуын»! 
Кæм сын уыдис уыцы лæджыхъæд æмбæхст! 
Ызнон дæр ма чи уыд мызулныхæст чъиуыл, 
Уый самадта абон гæрзифтонгæй хæст! 
Фыдæх-дуртæ згъæлдис æнæхайыр Калмыл, 
Стонг æмæ уазал сæ зæрдæтæй - рох. 
Æгæрдæр сын бантыст уæццæ туг ныккалын, 
Æгæрдæр ныннæрыд сæ удуæлдай тох... 
Æз кодтон хъынцъым дæр, æвæджиаг цин дæр, 
Мæхиуыл æфтыдтон дзыуæрттæ, зæгъын, 
Цы лæппутæ байрæзт нæ Иры гыццитæн! 
Цы фæлтæр та схъомыл нæ фыдызæххыл!.. 
Ныр кувын Хуыцаумæ: рыст зæрдæйы цæлхъæн 
Æхцоны тæмæнæй куыд ива йæ рад! 
Гъе афтæ-иу арæх цы кæнæм фыдæнхъæл, 
Æуыцы хæрзиуæг нæ дзыллæйæн радт!.. 
27.04.91 аз 
80 

ТУРКАГ ТАМАКО «ТОКАТ» ДЫМГÆЙÆ 
Дымын тамако - туркаг, 
Хуыйны йæ ном та «Токат». 
Æз ын нæ кодтон мур кад, 
Ныр уæнгты змæлы токау. 
Цы йæ ныссагъта м’ армы, 
Цæй охыл та мæ бахъуыд? 
Æви мæ хъизæмары 
Фæлæууы ме ’нцой сахъгуырд? 
Сæ цæрæнбонтæ бирæ 
Темырболаты цотæн! - 
Куы сын лæбурдта бирæгъ 
Сæ æфсымæртæм, хотæм, 
Куы нæм фæзынди лигъдон, 
Хæсты азарæй сидзæр, 
Фыдгул-сыхаг нын их-дон 
Куы скъæрдта н’ артыл иугæр, - 
Æххуысы къух нæм Туркæй 
Фæдардтой, мæгуыр, уадид 
Æмæ нæ масты цуркæй 
Æсхъис нæ хъуырæй хауди. 
Сæ уæлæйæ дæр ластой 
Сæ иударон пысултæ, 
Æмæ сæ махмæ ластой, - 
Нæ ауæрстой сæ уд дæр... 
Æмæ-иу семæ ноджы 
Уыдис тамако «Токат». 
Кæнæд нæ хæлар номджын, 
Фыдгул та - саугуырм, бонкалд! 
1993 аз 
81 

ÆВИРХЪАУ МЫСИНАГ 
Æмæ та зæрдæ ферох кодта зарын, 
Æмæ та зæрдæ судзгæ маст æвзары. 
Цы стыр фыд æрцыд уыцы райсом Зары! 
О, уас фæхæсса сау фыдгулы сау рын! 
Уæвджийæдæр, цы мад нычъырхта уыдон! 
Æвгъæдæн ын цы куыдздон уыд, цы хуыдон! 
Æви сæ иу дæр мады риу нæ дадта? 
Фыдбылызæн сæ дойнаг дур ныййардта! 
Æртын æхсæз хæтæнхауæг ироны... 
Æртын æхсæз æвæндараст дигъдоны... 
Нызгъæлстой сыл хæдæхсæнтæй бæрзондæй, 
Ныццагътой сæ сывæллонæй, зæрондæй, 
Нæлгоймагæй, сылгоймагæй, рынчынæй, 
Сæ буæрттæ - сыхырнайау хуынчъытæ. 
Сæ ирон туг ирон зæхмæ фæтагъди, 
Сæ алкæй уд дзæнæт-бæстæм фæтахти... 
Нæ урссæр хох иронвæндаг фæкодта, 
Нæ саубуар ком, хæкъуырцгæнгæ, фæкуыдта. 
Нæ æхсон-дур фæрчытæ хауди мæстæй, 
Нæ мæстæг тулдз, уырдщг лæугæ, дзынæзта... 
Уæууа, сæ туг æнæист у нырма дæр! - 
Æниу тæрхон кæд хастæущд æрратæц? 
1993 аз 
82 

ЦХИНВАЛЫ СЫВÆЛЛÆТТЫ ЗАРÆГ 
Хæст... Йæ кой дæр артау судзы, 
Масты цæхæр калы риумæ. 
Не знæгтæ - цыфыддæр, тугдзых - 
Хуссар Иры систой милмæ. 
Хъæутыл арт æндзæрста сау рын, 
Туг сæ уæзгуытыл ныссаха. 
Судзгæ нæмыг ихау уарыд, - 
Байдзаг хъарджытæй нæ сахар: 
Мадæлтæ тыдтой сæ рустæ 
Уæд сæ дзæнæттаг хъæбултыл, 
Мит ныууарыдис æнустæм 
Бирæтæн сæ сау дзыккутыл. 
Нæ, уæддæр нæ сахъ лæппутæ 
Никуы ’рæвæрдтой сæ гæрзтæ. 
Рауæлдай кодтой сæ удтæ, 
Фæлæ бахызтой нæ бæстæ. 
Рæстæг саударæн уыд... Мах дæр 
Уæд нæ хордтам, нæ, къафеттæ. 
Уынгмæ не ’вæрдтам нæ къах дæр, - 
Бирæ хъизæмæрттæ федтам. 
Уазал, тар ныккæндты ’рвыстам 
Не ’хсæвтæ æмæ нæ бонтæ. 
Алы сау хабæрттæ хъуыстам 
Æмæ-иу кæугæ дæр кодтам. 
Уыдæттæ нæ зæрдыл дарæм, 
Фæлæ цинджын ыстæм абон: 
Райæм, хъазæм, кафæм, зарæм 
Иу Ирыстоны сæраппонд!.. 
1994 аз 
83 

ЦХИНВАЙЛАГ НЫВ 
Суинæгтæ цъæх-цъæхид нæууыл хъазынц, 
Æмæ байдзаг цины зæлтæй бæстæ. 
Пурти зæххыл нал хæцы сæ разы, 
Сайы гыццыл лæппуты йæ фæстæ. 
Иу цæстæй сæм чи бакæсид, уый дæр 
Банхъæлид зæрдæхъæлдзæгæй: адон 
Царды зын нæма бавзæрстой мурдæр, 
Хур йеддæмæ никуы федтой сау бон. 
Уалынмæ дын Присы тæккæ сæрмæ 
Арв æндыгъдæй ахæм дæнг нылласта - 
Рудзгуытзе ныхъхъæрзыдтой йæ хъæрмæ, 
Барызтысты тарффынæй бæлæстæ. 
Уадид фескъуыд сабитæн сæ хъазын, 
Сæрæй къæхтæм токау ацыд ихæн. 
Пурти цыма дур фестад сæ разы, - 
Бандзыг, бамыр мидбынаты джихæй. 
- Сау бадон! - фæгуырысхо мæ зæрдæ, - 
Чи зоны йæ аххосаг сæ тыхстæн: 
«Гуырдзы та нæм раздæхтой кæцæйдæр 
Пиллонкалæг сармадзанты дзыхтæ...» 
Балæууыдтæн уайтæккæ сæ уæлхъус, 
Арвыстон сæ... Зæрдæйы ’хсайд рацæг... 
«Ма тæрсут!.. Йæ кары бацыд уалдзæг, 
Арв дæр уымæн акалдта цæхæр-рухс... 
Абон-асом хихбæгънæг бæлæстæ 
Скæндзысты кæркæ-мæркæ пæлæзтæ. 
Рухс кæндзысты кувæджы цырæгътау, 
Зардзысты сæ дæллагхъуыртæй мæргътæ... 
84 

Гуырдзыйæн дæр бабын ис сæ иблис, 
Фарны раздзог кæд фæзынид се ’хсæн. 
Науæд дæр дыууæ сæры кæуыл ис, - 
Мах дæр ам хуырæхсæдджытæ не стæм!..» 
Сабитæ мæм исдуг хъуыстой джихæй, 
Аивгъуыдта хъазаг-тугæй ихæн. 
Ферттывтой сæ цæстытæ зынджытау, 
Фестадысты авд хатты ныфсджындæр. 
Гъæйдæ-мардзæ! Хъазынмæ та фесты, 
Кулдуары та бамидæг ис пурти! 
Арв æмдзæгъдæн «сармадзанæй» фехста 
Æви кæд йæ риуарфæй ныххудти? 
Иу бæрæг у: цины рухс цæссыгтæ 
Сывæллæттыл райуæрста фæрдгуытау, 
Уæд мæныл та сагъæсаг хъуыдытæ 
Амбырд ысты, холыхор сынтытау: 
«Суинæгтæ... Куыд уыдзæни сæ фидæн?..» 
«Искуы ма сæ бафхæрдзæни сау рын?..» 
«Бахъæудзæн ма туджы хъалон фидын?..» 
«Зæрдæйæ ма райхъуысдзæни зарьш?..» 
14.04.94 аз 
85 

НОГАЗОН ФÆДЗÆХСТ 
Ног аз, æрбавæр нæм, табуафси, фарны къах, 
Радт нын зæрдæйы рухс, цин æмæ ’хсар. 
Цыма Ирыстоныл ратылд Барсæджы цалх, - 
Алыран - хъарджытæ, загъд æмæ сар... 
Арвæй зæххы æхсæн никæйы разы стæм 
Аххосджын судзгæ цырагъæй уæлдай. 
Не ’цæг ном ирд у историйы азфыстмæ, - 
Ма базивæг кæн, дæ хъус æм æрдар. 
Не ’хсар, нæ лæджыхъæд никæмæн ауæрстам, 
Тохты сæ разæй лæбурдта нæ бардз. 
Уыйбæрц нæ уаз буар сæ фæндæгтыл байсæрстам - 
Æмæ дæ сæрыхъуын сыстдзæни барц. 
Гъе фæлæ ’мбисæндтæ иууылдæр раст æхсынц: 
«Ма ракæн хорз æмæ ма ссарай фыд». 
Абон сæ фыдæхæй н’ адæм цы маст быхсынц, 
Уымæн æхсон дæр куыд фæраза, куыд?.. 
Иу нæ йæхи хуызæн нал у... Фыдрæстæгæн 
Ардуанау разынд йæ дамгъæ дæрзæг. 
Бирæгъты балау лæбурдтой æд гæрзтæ ’мæ 
Арты хай баци нæ чысыл уæзæг. 
Азил, нæ буц уазæг, акæс, дæхæдæг æй 
Райсомы цъæхтыл дæхи цæстæй фен. 
Хъæутæ, уæлмæрдау, дзыназынц æрхæндæгæй, 
Иунæг ма къултæ - зынгарыдæй хъен... 
Бафæрс-иу гуырдзыйы, бафæрс-иу мæхъхъæлы, 
Уыдонæн махимæ уаринаг ц’ и? 
Сахсæн цæуылнæ-иу дардтой сæ сæрхъæнтыл, 
Сауты цæмæн бады Иры гыцци? 
86 

Ног аз, æгæр дæ фæкодтон мæ хъæстытыл, 
Афтæмæй та дæ хынцинаг фæрнæй. 
Бур физонджытæ нæй ахсæв нæ уæхстытыл, 
Фынгыл æвзистхъуыр шампайнаг дæр нæй, 
Дзаджджын хæбизджынтæ, хъайла, сæкæрджыныл 
Нал хъуыды кæнæм нæ тарф фыны дæр. 
Табуафси, баввæрс нæ цæхх ’мæ нæ кæрдзыныл, 
Иу нæм фæтчыгъæдæн баназ уæддæр! 
Не ’фсин ыскодтаид хъуамæ сæбæччытæ, - 
Газ нæм æрдыдзы ис, пец дæр - нымæг. 
Оххай, цы ма дын нымайон нæ гæччытæ! - 
Дары нæ ихгæрцы уазал зымæг... 
Уыцы рæдау заман ивгъуыдыл бафтыди, 
Фендæр ис абон нæ цардæн йæ уаг. 
Оххай, мæгуыр лæджы къæбиц ысафтид и, 
Уыйхыгъд нæ зæрдæтæ - катайæ дзаг: 
Цас ма фæбаддзæн кæфхъуындар дзæмдзæм-доны, 
Цас ма фæраздзыстæм комхусæй, цас?! 
Чи та нæ бабадын кæндзæн йæ уæрдоныл, - 
Уæрджытæм - цъыфдзасты, цæстытæ - баст... 
Гъемæ дæ курын, нæ буц уазæг, фарныгуырд, 
Искуы дыл Уастырджи рамбæла кæд, - 
Ирыл, зæгъ, цалынмæ хурзæрин н’ аньпуылд, - 
Мардзæ, сæ Галуанмæ ракæн дæ фæд!.. 
24.01.94 аз 
87 

ТЭК-ы БАЗАР 
Æз куы фехъуыстон ТЭК-ы, дам, базар и, 
Уым, дам, алцы - парахат, асламдæр, 
Уæд мæ зæрдæ цыдæргъуызон бавзæр и, 
Æмæ исдуг æдзæмсабыр бадæн. 
Кæд æндæр гæнæн нал ис тыхст адæмæн, 
Уæд хуыздæр бынат искæм ыссарæнт. 
Ам та... хъарджыты хъарджытæ ракæнæм, - 
Уыд æвирхъау тæригъæдтæ ’взарæн... 
Ахстой, кодтой амынæттæ ардыгæй 
Ацу-марцуйы саусыгъд фæндагыл... 
Хъуамæ судзид ам сау арт нæ сау хъыгæй 
’Мæ ирвæзид цыфыддæр ызнагыл!.. 
Ам Дудайты лæппуйы йæ мады цур 
Мардтой тухийæ, туджы фæмæцыд... 
Зæхх æгасæйдæр фестади марды дур, 
Хур йæ сыгъзæрин цæстыл ныххæцыд... 
Уагътой ардыгæй минæтæ - мингæйттæ 
Сармадзанты æвирхъау хъæлæстæй... 
Ниугæ ’ппæрстой сæхи дæр уæд ингæнтæм 
Буц мадæлтæ сæ хъæбулты фæстæ... 
Ам Санахъоты Гришикы рацийæ 
Дзурын кодтой, куы ныгуылд йæ зæрдæ... 
Ехх, куыд хынджылæг кæнæм нæ нацийæ!.. 
Ехх, куыд хынджылæг кæнæм нæ сæртæй!.. 
Ныр кæмæндæрты уаз бынат фестади, - 
Семæ парахат байдыдтой базар... 
Их кæй риуты ныронг дæр ма не стади, 
Уыдон судзы нæхиуæтты азар... 
88 

Хъуамæ иу фæдзæхст уыдонæн расидон - 
Уыцы къуылдыммæ чи цæуы дзугæй: 
Макæ, ма ’лхæнут уыцы сырх памидор, 
Уыдон - ахуырст нæ лæппуты тугæй!.. 
Чи у бирæгъæй ноджы æнæфсисдæр, 
Тынгдæр уыдоныл’ тауын мæ хъыгтæ: 
Макæ, ма ’лхæнут уыцы сæнæфсиртæ, - 
Сты нæ мадæлты гага-цæссыгтæ!.. 
Карздæр азым та уыдонмæ бадарин, 
Чи сын кафы сæ къæхты уынæрмæ, 
Тонгай чи ’лхæны бурызгæ мандарин, 
Чи сæ уæй кæны фале дывæрмæ... 
Æз нæ домын хъыгзæрдæйæ тугисын, - 
Мах нæ къухтæ куыдзы тугæй не ’хсæм! 
Фæлæ не ’дзард лæппуты зынудисæн 
Цатагъд аззади рохуаты не ’хсæн!.. 
Æви рагæй дæр афтæ у не ’рдзы сконд - 
Чи нæм бахуды, уый у нæ лымæн. 
Уадид басгуыхæм йе ’мвынгон, йе ’мдзыдон, 
Æмæ табутæ байдайæм уымæн... 
«Æтт, цытæ фыссыс!.. ТЭК-мæ мын байрæджы, 
Æфсин, марадз-ма, хызын мæм радæдт!.. 
Чидæр уадз æмæ Чъехы фыднарæджы 
Ирон лæппутæм хъузоны бадæд!» 
25.01.94 аз 
89 

ÆРТÆ ФАРСТЫ 
1 
Уæддæр æй нæу мæ бон æмбарын, 
Нæдæр ын дзуапп уыдзæн рæхджы. 
Куыд гæнæн ис фыдудæй марын, 
Æзнаг дæр куа, уæддæр лæджы? 
Æхсæнгарз ис дæ къухы, фехс ын 
Кæнæ йæ ных, кæнæ йæ риу. 
Æмæ фæцис æппæтдæр уе ’хсæн... 
Фæлæ, гормæттæ, уый та циу: 
Фыддойны дын ысуæд йæ тугæй, 
Цæрдудыгасæн къах ингæн. 
Йæ рихитæ йын тон æрдугай 
Æмæ йын сæ ныхъуырын кæн! 
Бæгънæг гуыбыныл уадз тæвд иту, 
Кæрддзæф-хъæдгæмттыл цæхх ызæр; 
Кæнæд дæ разы сау сæр митурс, - 
Дæумæ та ’ндавæд цин - цæхæр... 
Нæ дæм фæкасти фаг дæ фыдми, - 
Ныр та дæ метод у æндæр: 
Æддейæ - хъызт, уæрагмæ - рыг мит, - 
Бæгъæввадæй йæ донмæ тæр!.. 
Фæдар æй æхсæв уыйбæрц малы - 
Йæ мæхстæттæм куыд ныууа их. 
«Нæмыгæй мæ цæуылнæ марыс?» - 
Йæ лæгъстæмæ нæ кæныс джих... 
Стæй йын уæд фæкæн «тæригъæд», 
Сыфцæй йæ хъæдмæ алас дард. 
Йæ къæхтæй йæ æрцауындз хихмæ, 
'Мæ йын йæ бынмæ сындзар арт!.. 
90 

Æмæ йын худгæ ’вæр ныфсытæ: 
«Чысыл ыстæфсис еныр кæд...» 
Уым хъæды та æргъæвст сынтытæ 
Уыной сæ уоны холы, кæнд... 
Мæ зæрдæ мын фгехæры рис: 
«Нæ зæххыл ахæмтæ дæр ис?!» 
Сындæг мæ хъустыл уайы ’рхуымæй 
Кæйдæр тæригъæддаг хъæлæс: 
«Дзуапп дын ничи ссардзæн... Уымæй 
Гуырдзиаг абырджыты фæрс...» 
2 
Æмæ ма уый дæр фод цыфæнды! - 
Ныхмæлæууæгæй райс дæ маст, 
Кæд марынмæ зылдис дæ фæдыл... 
У риссагдæр мæ дыккаг фарст: 
Цæстæй-цæстмæ лæджы нæ зоныс, 
Нæ дын ракодта никуы фыд. 
Ды йæ уæддæр дæ фыдгул хоныс, 
Йæ фæдыл у дæ маст æфтыд... 
Æмæ куы бафта уый дæ къухы, - 
Уæдмæ дæ тæрхон хаст у - æхст! 
Кæнæ йын кард ныссадз йæ хурхы... 
Йæ тугæй йын дæ къухтæ ныхс... 
Ныппар æй искуы фæсфæд æрхы, 
Уæгъдæй йыл сыджыт бакæ счъил... 
Кæд ахæмтæ дæр ис нæ зæххыл, - 
Æлгъæн сæ чи нычъырхта, чи?! 
Æмæ та ноджы хъуысы ’рхуымæй 
Кæйдæр тæригъæддаг хъæлæс: 
«Дзуапп дын ничи ссардзæн... Уымæй 
Гуырдзиаг абырджыты фæрс...» 
91 

3 
Уæддæр æй нæу мæ бон æмбарын, 
Æмæ уынгæг кæны мæ хъуыр: 
Цæмæн ма хъæуы марды марын, 
Æнæ уый дæр куы у мæгуыр?.. 
Æви мæнгард, дæлæсин, сау лæг 
Йæ риуы дойнаг дур хæссы? 
Æви тæппуд-зæрдæ лæгмарæг 
Йæхицæн мардæй дæр тæрсы? 
Æви йын ку’ акъуырай, цыфыддæр, 
Æбуалгъы фæрæтæй йæ сæр, 
Уæд уымæй фестдзынæ, цы уыдтæ, 
Æуымæй авд хаты хуыздæр? 
Æмæ та ноджы хъуысы ’рхуымæй 
Кæйдæр тæригъæддаг хъæлæс: 
«Дзуапп дын ничи ссардзæн... Уымæй 
Гуырдзиаг абырджыты фæрс...» 
29.12.94 аз 
92 

НÆМЫГ 
Мæ рудзынг - цæф, нырхæндæг и, ныхъхъус, - 
Сæртхуынкъ фыдгулы нæмыгæй фæци. 
Кæй дзы калди мылазон æхсæв рухс, - 
Кæмæндæр кодта кадавар йæ цин. 
Æмæ ныхъхъавыд... Мамысанты сых 
Уыд уыцы æхсæв хъизæмайраг, джих: 
Йæ сæрты кодтой нæмгуытæ цъуых-цъуых, - 
Цæрæн массивыл уарыди зынг-их... 
Мæ дзыппы ныр хæссын гæлир нæмыг, 
Фыдбылызы уæздандæр сувенир. 
Æниу ыл дис нæ бакæндзæн нæ уынг, - 
Йæ азарæй æгæрдæр басыгъд Ир... 
Мæнæн мæ риумæ не ссардта фæндаг, - 
Йæ фехсæгау куырм разынди, цæстхауд. 
Уый нæ, - мæ ныфсыл бафтыди уæндаг, 
Мæ чиуаг бæхæн асагъди цæфхад! 
Уæддæр кæрзын... Мæ рудзынджы авг - хуынкъ. 
Цъæлвæстытæ... Мæ риуы та - цæхæр: 
Ирыстоны зæрин галуанмæ хуы 
Куыд æрбавæрдта йе смудæн уæддæр?! 
25.02.91 аз 
93 

НОГ ФЫДБЫЛЫЗ 
(Экспромт) 
Кæд цæфæй нæ мæлыс, 
Уый та дын - рæхуыст! 
Тугмонцæй, гæмæлæй 
Гоби зæхх нынкъуыст! 
Афтæмæй гуымир-рын 
Бакодта йæ куыст. 
Ног фыдбылыз Ирыл, 
Сау калмау, æртыхст. 
Уды рæбын цинæй 
Нал аззад фæд дæр. 
Иу хабарæй иннæ 
Разыны фыддæр. 
Хахеты трагеди... 
Мастæй стæм хъуырмæ. 
Ахæм дзы нæ фенди 
Рагдугтæй нырмæ: 
Судзгæ зæххы скъуыды 
Аныгъуылд æваст. 
Хъорнисы мæсгуыты 
Рафæлдæхта маст... 
Байдзаг и фыдохæй 
Дзæнæты ком - Дзау. 
Ууыл дæр нын, оххай, 
Рахæтыд хуыцау!.. 
Риут-.æрхуы цæджджинаг, 
Сау хъыг дзы фыцы: 
Йе знаджы фæндиаг 
Ирдзæрæн фæци!.. 
3.05.91 аз 
94 

ÆНÆМÆЛÆТЫ ХЪÆБУЛ 
Санахъоты Гришикы ном дзы арын 
Ацы дунемæ рантыст нæ сыхы, 
Ныфс, зæрдæлæууæн - фыд æмæ мадæн. 
Дзурынц, гайлаг, дам, родæй ысгуыхы, - 
Хастой диссагæн лæппуйы адæм: 
Цыма тагъд кодта, - адынджыр, алæг, 
Йе ’ргъиу амæстæг, тулдзы уидагау. 
Æмæ бинонты иунæг бындарæг 
Федта ирдзæрæн хох-рындзæй сагау. 
Æмæ байдзаг йæ цинæй, йæ уарзтæй, 
Æмæ сифтыгъд ис, гилдзау, йæ хъыгæй. 
Æмæ суинаг йæхимид ыскарста: 
«Нæй мын уаздæр фыдæлты мæсыгæй!.. 
Æмæ иу бон фыдгулты лæбурдæй 
Тугæй ку’ адардта хъулон нæ бæстæ, 
Уæд нæ сыхæгты уарзон хъæбул дæр 
Тохмæ рабаста уадид йæ гæрзтæ. 
Æмæ лæппутæй чи уыд фæдисхъом, - 
Се ’муæхск балæууыд фездæхт æххуысмæ.. 
Бон-иу бауазал уæларт йæ сихор, 
'Хсæв-иу баззади кондæй йæ хуыссæн... 
Знæгтæн дардта хъыцъыдæттæ... Ирддзæст 
Нæ, нæ дардта æрдумæ йæхи зын. 
Фæлæ... Ихуардæй тала кæд иртæст?.. 
Фæлæ... Сау нæмыг уарты дæр хизы... 
Æмæ... Бахордта не знаг сæкæртæ... 
Æмæ... Буц мадыл атыхсти сау хыз: 
Оххай, фæндзæм скъолайы кæртмæ 
Тугæрхæмтимæ Гришик дæр бахызт... 
95 

Уым йæ зынгхуыст æфсымæрты фарсмæ 
Бадгæ баззад дзæнæты цъæх нæууыл. 
«Æз ирон дæн!» - йæ фæрныг ныхасмæ 
Мах та буцæй фæхъусæм уæлæуыл... 
Мах та... Риссæм, æфтауæм нæ хъыгыл... 
Мах та... Нал сын фаг кæны нæ цæссыг... 
Æтт, цы лæппутæ бабын, мæ зынгыл!.. 
Æтт, куыд сæвджын фæкъахыр нæ мæсыг!.. 
2.09.94 аз 
* * * 
Уæларвы бамбæхсти нæ Хуыцау, 
Йæ пæлæз ыл нымбæрзта мигъ-дуаг. 
Дæлимон дунетæн ысхицау, 
Æвæры алы ран йæхи ’гъдау... 
Рæстдзинадæн хæрам, цъаммар дуг 
Сæрысуангæй ингæн фæкъахта. 
Йæ мад кæдæй ацырдæм мард у, 
Æнхъæлдтам æй сæрыгас мах та... 
Хъысмæтæн туджы хъалон фидæм, 
Нæ уæлхъус нæй лæууæг нæ зыны. 
Мылазон мигъвæлмы - нæ фидæн, 
Йæ фæлгонц хурмæ дæр нæ зыны... 
О Лæг, дæ бæрзонд номы аккаг 
Ды ацы хъомпал дуджы разын, 
Кæннод дыл, худинаджы гаккау, 
Æнустæм баззайдзæнис азым!.. 
09.07.1994 аз 
96 

БУКУЫЛТЫ МАИРЫ МИДМОНОЛОГ 
Æй, уегæр фæкалат, нæ «уæздан» сыхæгтæ, 
Кæд ценнæ разынди уæ риуты зæрдæтæ! 
Цæмæн мын æмбæхстат мæ туджы сырх фæдтæ, 
Цæмæн мæ фæкодтат фæндаджы сæрдæнтæ?! 
Нырма дæр нæ хатын: цы уыди мæ азым, 
Уæ куыйтæ мыл уагæр кæмæй фесты ардыд. 
Цæмæн мæ фæластат уæ фæстæ мæ фазыл, 
Цæмæн мæ акодтат фыдудæй дæс марды? 
Нæ уыдис хæрам ми мæ туджы, мæ тагъзы, 
Нæ, никуы раластон фысы комæй хал дæр. 
Нæ мын загъди никуы «дæлдæр абад», «фалдæр», - 
Уæдæ ма цы уыди, цы уыди мæ азым? 
Дæлæмæ дæр æмæ уæлæмæ дæр... Балцæй 
Ыздæхтæн нæхимæ, нæ хъæрмуд бинонтæм. 
Уæд Чъехы нарæджы абырджыты бардзæн 
Нымадгонд уыдысты мæ уалдзыгон бонтæ: 
Сæхи мыл ныццавтой æмæ мын фæстæмæ 
Ысбастой мæ къухтæ, цæугæ, дам, нæ разæй! 
Æнхъæлдтой, Маир сын фæуыдзæн лæгъстæмæ, - 
Сæ фын сæ фæсайдта!.. Нылгъыстой мæ карзæй... 
Стæй... Карды бырынкъæй, хæдæхсы нæмыгæй, 
Цъæх арты лæбурдæй - æз бавзæрстон алцы... 
Мæ алыварс дуртæ дзынæзтой, мæн уынгæ, 
Мæ тæригъæд арв æмæ зæххы ’хсæн нал цыд. 
Мæ хъæддаг мæрдадзы сывылдзæй, тæгæрæй - 
Мæ уæлхъус сыгъдысты, мыдадзын цырæгътау. 
Сæ цæссыгтæ калдтой мæ риуыл гæр-гæрæй, 
Æмбисыл-иу фескъуыд сæ цин-зарæг мæргътæн. 
4 Хъодалаты Герсан 
97 

Уæддæр ма мæ Гыцци... Уæддæр ма мæ Баба... 
Ныфсытæ, зæрдæтæ æвæрдтой сæхицæн: 
«Цынæ вæййы царды, æвæццæгæн, абалц 
Æндæр ранмæ ноджы... Æмбæлттæй фæхицæн...» 
О мауал ку, мауал, мæ мæгуыр мад Зарæ, 
Дæ цæссыгæй ноджы мæ хъæдгæмттæ сдудынц. 
Дзæнæты цъæх нæууыл æхцон цин æвзарын, - 
Фыдæлты бæстæй мæм куы рыхъуысы худын. 
Ды абадтæ афтид дæ иунæг бындарæй, 
Фæсмойнаг æрбацис æмбойны дæ чындзаг. 
Фæлæ дæм мæ фæлгонц зьгадзæни хæларæй, 
Куыд арвы кæронæй æвзист мæй - цæлхыдзаг... 
22-23.12.92 аз 
98 

ÆРСОЙТЫ ИБРАГИМЫ ФÆСТАГ КУЫРДИАТ 
Ныббар мын, дæ зынмæ кæй æфтауын ноджы, 
Нæ хæхты фæдисон, мæ фæйнæгфарс фыд. 
Дæ сау куыстæй не сдæ хæзнакъæбиц, бонджын, 
Уæддæр ма дæ домы тыхсты бон дæ фырт: 
Дæ хæдзары рæбинаг цæджындз дæр рафтау, 
Дæ фæстаг мæрты хор дæр ауæлдай кæн, 
Æмæ мын æхсæнгарз мæ дзæмбыты бафтау, 
Хуыздæр фæрæз нал ис ныр туаллаг лæгæн! - 
Ныккодта тыхы дуг!.. Æнæмсæр фæдисы 
Сæхъхъисы къуыбылой дæр феггуырсы ’васт. 
Куы зонис, мæ зæрдæ куыд судзы, куыд риссы, 
Куыд мæ ’ргæвды хурхæй Ирыстоны маст!.. 
Фæлæ мæ нæ домы цæссыгтæ лæмарын 
Мæ ирон сæрыстыр, нæлгоймаджы фарн. 
Бæргæ мæ нæ фæндыд чырыстон лæг марын, - 
Кæрдæг тонынмæ дæр нæ тасыд мæ арм. 
Фæлæ дын дæ хуыздæр хæлæртты куы марой 
Хæддзу абырджытæ - цыфыддæр, æлгъаг; 
Куы дон кæна дур дæр зæрдæхалæн марой, - 
Куыд нæ хъуамæ райсай æхсæнгарз, цыргъаг?! 
Уæдæ ма цы кæны Ирыстон лæппутæй, 
Æрдаг ма цæмæн у кæхцгæнæны куывд?! 
Сæрбахъуыды заман куы ’мбæхсæм тæппудтæй, 
Нæ разрухс куынæ суа фæринчы æрттывд?! 
Цæттæ дæн фæдисмæ! Фæлæ уыл мæ хъыгæй 
Дзæнæты къуымæй дæр ирвæздзæн цъæх арт, 
Цавæрдæр дæлæсин сæтолы нæмыгæй 
Ирыстоны зæххыл куы ’рцæуа мæ мард!.. 
22.09.91 аз 
99 

ДЗАБИТЫ ГЕННАДИИЫ НОМАРÆН 
Ды дæр та мын домыс мæ зæрдæйæ иу къæртт, 
Йæ риссаг хъæдгомæн куыд нал цæуа хос. 
Цæстыты сыг рантыст поэт-лæгæй иугæр, - 
Æрцыдис хъысмæты фæхты мидæг хост. 
Нæу рох кæнын уанцон - уæд ахæм уыд заман - 
Нæ фæсивæд калдтой сæ туг æмæ рондз: 
Бæстыфарн ыскодта лæгæвзар экзамен 
Æмæ дзы нывæрдта дæуæн дæр «æффондз»... 
Геннади, нæ зынгхуыст фæдисон, Геннади, 
Мæ салдаттхъæбулы нæрæмон æмгар. 
Дæ мад дыл куы тади, дæ уындæй куы ради, - 
Цæмæн ыл ныккалдтай æмбойны йæ цар?.. 
Æви дын Ирыстон зьгааргъдæр уыд йеуæд, 
Æмæ дæ-иу уый тыххæй айрох дæ мад? 
Йæ чындзагимæ дæ ныхасмæ дæр не ’вдæлд, - 
Дæ тохы сахæттæ уыдысты нымад... 
Нæ дæм уыди сидæг æнагъæддаг хæстмæ, - 
Дæхæдæг æппæрстай цæхæрмæ дæхи. 
Нæ лæппуты кодтам фæндараст æрмæстдæр 
Дзæнæты къæсæрмæ, æнусад кæм и... 
Кæд исчи уæ хъайтардзинадæй - сæрыстыр, 
Фæхæссы йæ дисæн, дæнцæгæн нырмæ; 
Кæд исчи фæриссы уæ мадæлты рыстыл, - 
Æз уыдонæй иу дæн, сæ мастæй - хъуырмæ. 
Кæд исчи нывæнды уæ номыл йæ кадæг, 
Уæд уыдон нымæцмæ - хæссинаг æз дæр; 
Кæд исчи уæ уæлмæрдмæ бакæсы ’нкъардæй, - 
Уый мæнæ мæхæдæг, нæ зынгхуыст кæстæр! 
100 

Уæ мæрдон æгъдау уын кæмдæриддæр радтæм, 
Дзæгъæлы нæ фæци уæ тугкалд, уæ тох, 
Бæрæгбон уа, къаты, - нæ фарсмæ уæ хатæм, 
Уысмы бæрц нæ кæнут нæ зæрдæтæй рох. 
Сымах нын хæрзиуæг ныууагътат æнусваг, 
Уæддæр мын мæ зæрдæ æууилы хъызт-мæт: 
Нæ дзæбæх фæсивæд кæдмæ кæндзæн рухсаг, 
Кæдмæ сæм æххæлдзæн фыдахин хъысмæт? 
Цы фæцис нæ иунæг æппæтхъом Хуыцау та, 
Уæларвон Эдемы куыд сабыр ныцци? 
Цæмæн фестæм уагæр хæраймаг?.. Йæ саутæ 
Кæд сисдзæн нæ Иры æнамонд Гыцци?.. 
5-6.2.200 аз 
101 

ДЖИОТЫ ГОГАЙЫ НОМАРÆН 
Гога - бæрзонд лæппу, 
Гога - хæрззонд лæппу. 
Сиуджыны фисынтыл амад уыдис. 
Хистæрты фæдисон, 
Кæстæрты цæдисон, - 
Уымæн нæ уромы зæрдæ йæ рис... 
Сабыр, æмгаруарзаг, 
Арæх-иу мах размæ 
Не ’мдзæрин лæппутæм хъазынмæ цыд. 
Кæд, мыййаг, чызджытæй - 
Корпусы хуызджынтæй - 
Исчи йæ зæрдæмæ сусæгæй цыд?.. 
Уастæн ныхыфыссæг 
Бауа бынытыссæг, - 
Цалы зынг ахуыссы, цардмæ бæлгæ... 
Гога - сæ хуыздæртæй, - 
Фестад рæхуыстзæрдæ... 
Хистæр уазæг ын уыдаин бæргæ... 
Гога - уæйгуытæконд, - 
Знаджы нæмгуытæй йын 
Иу дæр тыхæвзар нæ разынд, нæ уыд. 
Ау, уæд ын сау гæды 
Уагæр йæ сагвæдыл 
Сау дидинджытæ куыд ныссагъта, куыд?! 
Гога йæ гыццийæн - 
Аив, цыбыр цинæн 
Æмæ дæргъвæтин хъыджы бонæн гуырд. 
Гога - зынаргъ лæппу, 
Гога - цырагъ-лæппу, 
Рухс дæр кæд уый тыххæй кæны йæ цырт? 
1997 аз 
102 

ÆНАХХОС 
Мæ мæгуыр мадыфсымæр Быценты Хетæджы 
рухс ном дзы арын. 
Автор 
Хетæг уæллаг Вилдайы райгуырд, 
Мæгуыр - йæ мад æмæ йæ фыд. 
Хъысмæтæй никуы фæци райгонд, 
Æндæр æм аххосаг цы уыд? 
Скъолайы фæрныг къæсæрæй 
Нæ бахызт уый... уæвгæ бæллыд... 
Уæддæр нæ баззади мæнгсæрæй... 
Æндæр æм аххосаг цы уыд? 
Хæдзондæй сахуыр ис фыссын дæр 
Æмæ кæсын дæр, уæдæ куыд! 
Нæртон кадджытæ каст хæрз сындæг... 
Æндæр æм аххосаг цы уыд? 
Æмæ куы базыдта - Батрадз ын 
Хæрæфырт баххæссы - бæлвырд, - 
Æхсыст нæртонгæнæн куырдадзы... 
Æндæр æм аххосаг цы уыд? 
Рæвдзæй фыййауы лæдзæг хаста, 
Хъызлармæ дзуджы фæдыл цыд... 
Цæвæгæй уыгæрдæнтæ даста... 
Æндæр æм аххосаг цы уыд? 
Мæкъуылтæ Санибайæ ласта 
Лæгдыхæй, хъæпæны ныгъуылд... 
Бæрзуисæйттæ хæрзаив баста... 
Æндæр æм аххосаг цы уыд? 
Хæдзæрттæ агъуыста Уырысы, - 
Куыстагур Теркæй-Туркмæ ’фтыд... 
103 

Æдзух дзы райгонд уыд йæ фысым... 
Æндæр æм аххосаг цы уыд? 
Хырхта асфальтгæнæн заводы, 
Йæ цæнгты руаджы иста мызд. 
Йæ сæр мыдыбындзæн нывонд уыд... 
Æндæр æм аххосаг цы уыд? 
Дзырдта-иу тадзгæ æмæ баргæ, 
Фынгыл, нæуæг чындзау, - фырнымд... 
Дæрзæг ныхас æй кодта маргæ... 
Æндæр æм аххосаг цы уыд? 
Цъæх арахъ банызтаид дурын, 
Уæддæр-иу тулдзæмсæр лæууыд. 
Йæ удхæссæг - фæлитой, цурон... 
Æндæр æм аххосаг цы уыд? 
Идæдз лæг... Сидзæрты фæхаста, 
Цыппар фырыхъулæн сæ фыд. 
Æнувыдæй сæ мадау уарзта... 
Æндæр æм аххосаг цы уыд? 
Йæ дыууæ фæдисоны Ирæн - 
Ныфсы цæджындзтæ, сæр куы хъуыд... 
Сæ фыдыуæзæг уарзынц бирæ... 
Æндæр æм аххосаг цы уыд? 
Дыууæ Быценоны - зæдæнвиц - 
Йæ артдзæстæй чындзы фæцыд. 
Уыдысты усгуртæн сæ бæллиц... 
Æндæр æм аххосаг цы уыд? 
Хъазуаты заман... Бирæ уагъта 
Йæ сых, æдасдæр ранмæ лыгъд... 
«Мæ къах дæр н’ авæрдзынæн!» - загъта... 
Æндæр æм аххосаг цы уыд? 
104 

Æрлæууыд иунæгæй сæхимæ, - 
Йæ арт гуыргуыргæнгæйæ сыгъд... 
Йæ къæбæр бахордта цæххимæ... 
Æндæр æм аххосаг цы уыд? 
Æддейæ хъуыст сæртаёг гæрæхтæ, 
Уæлейæ, ТЭК-æй, арт ивылд... 
Ныфсытæй амадта гæнæхтæ... 
Æндæр æм аххосаг цы уыд? 
Æмæ йæм удхæсджытæй цалдæр 
Куы фæзынд хотыхтимæ, уæд 
Ахъаззæгтæ ныссидт сæ мадæн... 
Æндæр æм аххосаг цы уыд? 
- Кæм ысты, - фарстой йæ, - дæ фырттæ? - 
Дæндагæй йе ’взагыл хæцыд... 
Нæ радта «кусæрттаг» лæг-сырдтæн... 
Æндæр æм аххосаг цы уыд? 
Æмбисæхсæв æй амынæтæй 
Куы кодтой, - фидар сæм лæууыд... 
Кæйдæр дзы хъавыди фæрæтæй... 
Æндæр æм аххосаг цы уыд? 
Æрмæст æм иунæг азым разынд - 
Ирон туг йе уæнгты кæй сыгъд, 
Æмæ йын тъæнджы мæйы карзы 
Кæй фæци салд митæн фæрсыгъд... 
Уæууа, йæ ныфс ыл разылд сайдæй, - 
Нæмыг æгъатыр у... Æрхауд... 
Ысбонмæ - мидæггæгты... Салдæй... 
Сæумæ йыл рамбæлди сыхаг... 
Æмæ... Сæ цæрæнбонтæ бирæ, 
Тыхст боны чи разыны рæвдз! - 
105 

Лæггад ын бачынди хаирæй - 
Гæзæмæ банывыл мæрдадз... 
Уæлмæрдмæ знæгтæ уæд кæй уагътой! - 
Æхстой æдзух... Æмæ йын уæд 
Рæстæгмæ ’нцойгæнæн ыскъахтой - 
Æрцыд йæхи кæрты ныгæд... 
Ныр уартæ сидзæрæй, мæгуырæй 
Йæ къæсыл мит-пæлæз æртыхст. 
Нæдæр дзы судзы арт гуыргуырæй, 
Нæдæр дзы Тино ахсы мыст... 
Æрмæст ма саударæг фæлгæты 
Уым къулæй иу хуызист кæсы 
Нымдæй... Нæ, нæ! Тæрхоны лæгты 
Æнахуыр æвзагæй фæрсы: 
«Уæддæр... Уæддæр цы уыд мæ азым? 
Цæмæн дæн рухсæгтыл нымад?..» 
Кæмдæр та нуазы æмæ хъазы 
Лæгмар, кæй нæ ныййардта мад!.. 
19-20.01.94 аз 
106 

ÆМЫР МОНОЛОГ 
Кокойты Махарбеджы рухс ном арынæн 
Æмбисбон. Рацæйхызтæн хидыл, 
Зæрин тæмæнтæ калдта бон. 
Фæлæ мæм ацы хатт йæ мидбыл 
Нæ бахудт Леуахийы дон. 
Уыдис æндыгъд цыма кæлæнтæй, - 
Лæбурæджы хуызæнæй уад. 
Æваст йæ пырхæндæг-уылæнтæй 
Мæ хъустыл сонт хъæлæстæ суад. 
Кæсын: кæйдæр æвзонг хъæбулты 
Æууæрды карз уылæн... Хъæрахст... 
Æз нал фæкодтон айтæ-уыйтæ - 
Мæхи сæм баппæрстон æваст. 
Тыхджындæр разындтæн Хуыцауæй, - 
Нæдæр фæивта уый йæ хуыз. 
Кæйдæр фæрныг хæдзар фыдуацæй 
Мæ фæрцы уæд æрцыди хызт. 
Фæлæ мын сонт уылæн мæхиуыл 
Ыстыхст, йæ сау хъул абадт сах. 
Æмæ уæдæй ацырдæм хидыл 
Æз никуал авæрдтон мæ къах. 
Цы кæнон, сау хины тæрæзтыл 
Æсуинæгтæн сæ цард лæууыд. 
Кæйдæртау ахизын сæ фæрсты 
Мæ бон æвæлмонæй нæ уыд. 
Мæ фæлмæнтæзæрдæ Гыццийæн 
Хæрзæггурæггаджы æфсон 
Йæ зæрдæ баиртæстон цинæй... 
Уæддæр нæ кæнын æз фæсмон. 
107 

Æниу мæ чырыстон Бабайæн 
Мæ мийæ нал ысты бынтон 
Йæ цæхх æмæ йæ кæрдзын тайæн... 
Уæддæр нæ кæнын æз фæсмон. 
Мæ уарзон чызг, мæ зæдвидыцæн 
Мæ зæрдæ фестад дур - æхсон 
Æмæ нæ иувæндаг фæхицæн... 
Уæддæр нæ кæнын æз фæсмон. 
Нæ фæдисон лæппуты ’хсæнæй 
Фæхъуыд мæ хуызы сахъ хæстон. 
Фæдзынæзтой, нæу зæрдæ ’фсæнæй... 
Уæддæр мæм не ’рцæуы фæсмон. 
Ис иу бæгуы хæзна нæ царды, 
Хуыйны «Лæджыхъæд» та йæ ном. 
Нæдæр мæ фыд, нæдæр мæ мадыл 
Æз уый нæ баивтаин, зон. 
Куынæ мæ ацахстаид уадид 
Фæтыхсæг сонт кæстæрты ’нгас, - 
Цæрдудæгасæй мард уыдаин, 
Ныр та дæн мардæй дæр æгас!.. 
15.04.2006 
108 

ОСГЬАТЫ ЗЫНГХУЫСТ ÆФСЫМÆРТÆ 
О саггуырд лæппутæ, кæдæй нырмæ уартæ 
Уæ рухс ном ыссарын фæндыдис мæн дæр, 
Фæлæ мын уый не ’нтыст... Уæ хуызæн хъайтартæн 
Зын вæййы сæ кадыл ’ысхæцын уæлдæр. 
Ныр дæр та фæлварын... Уæ тугтæригъæдæй 
Мæ риссаг зæрдæмæ æрцыдис кæуын. 
Уæ мастæй цы Гыцци фидийы уæлгъæдæй, - 
Йæ фæлгонц - фæлурс мæй - мæ разы лæууы. 
Куыднæ рæза уымæн йæ цæссыгæй култæ, 
Куыднæ хъуыса уымæн йæ удæй хъæрзын? - 
Мæ фыддæр фыдгулæн йæ цæттæ хъæбултæй 
Кæрæдзийы фæдыл... Йæ зæгъын дæр зын... 
Иннахæм - уæ Баба... Хуымгæнæгæн цирхъæй 
Йæ дыууæ цонджы дæр куыд ракæнай лыг, - 
Фæкæсы мæм ахæм йæ хъысмæт - æвирхъау, - 
Мæ сæрыхъуын сысты йæ фендæй уырдыг. 
Сымах нын - хъайтартæ, фæзминаг... Уæ цытæн 
Поэтты хуыздæртыл æмбæлы фыссын. 
Дывæр хъæбатыртæ - уæ буц ныййарджытæ, - 
Уæ масты уæззау уаргъ кæй бон у хæссын. 
Кæй авдæны зарæг, кæй нæртон фæдзæхстæй 
Уæ туджы Иры уарзт æгъуыстаг фæцис. 
Æзраздæрæй уымæн тындзыдтат зын хæстмæ, 
Уæ хотыхтæ уымæн хъæр кодтой «фæдис!» 
Уæдæмæ уæ раттæг - Лæгдзинады бардуаг, - 
Смах уе ’ппæтдæр - Мадæй, Лæппуйæ, Фыдæй - 
Стут иу ахæм цардæгас кадæджы аккаг, 
Цыртæн уын чи лæууа æнусмæ нымдæй. 
Гъе уый тыххæй джиты мæ зæрдæ мæ риуы, 
Æркъæдз кодтон ме ’нгуылдз гъе уымæн æз дæр: 
Цы зарæг ыскодтат уæхæдæг уæхиуыл, 
Нæма разынд уымæй поэтмæ хуыздæр. 
90.04.1998 аз 
109 

НÆ ФÆСИВÆДМÆ 
(Вариаци) 
Дуг æндыгъд у... Бæстæ афтæ схæццæ - 
Хатт дæуыл дæхи куыдз дæр фæхæцдзæн, - 
Нал иртасæм раст æмæ зылыны. 
Уас фæуа бындурзылд æмæ царгалд 
Адæмы тæригъæдæй нæ саркал, - 
Батардта нæ карз хæсты хуыдымы... 
Махмæ иу дæр маринаг нæ уыдис, 
Бирæтæ нæ дзæгъæлы фæхъуыдис, - 
Чи кодта йæ Фыдыбæстæ номджын. 
Нал уынæм фæдисæввонгæй не ’хсæн, 
Арæныл кæмæн ивадис йе ’хсæв, - 
Не знагæн кæмæй бадт мигъ йæ уонджы... 
Сау фыдгул куы ныббырста нæ бæстæм, - 
Уадидæгæн рабастой сæ гæрзтæ, 
Цатвæдисæй атындзыдтой тохмæ. 
Хастой сын сæ фердæхтдзинад дисæн, 
Иры зæхх сæ тугкалдæн æвдисæн, 
Сырæзтис сæ лæджыхъæд уæлхохмæ... 
Хæст «фæцис»... Нæ хъæдгæмттæ - нæ цæфтыл 
Абон хъуамæ аудиккам афтæ - 
Дон кæниккам Азайы бæласыл... 
Махæн та цыдæр хæйрæг - дæлимон 
Ацахста нæ зæрдæтæн сæ идон, 
Сæрсæфæны былмæ нæ фæласы... 
У рæдиаг масты фæндтæ уафæг, 
Рагæй нырмæ тугисын - нæ сафæг, - 
Сагсуртæ-иу банцадысты ’мбисыл... 
Абон дæр нæм сау диссагæн мæнæ 
Уыцы фыдæх райхъал ис вулканау, 
Бафтыдта нæ катай æмæ рисыл... 
110 

Цал мадæн ныккодтам цæхх йæ мастыл!.. 
Цал чызгæн йæ рухс мидбылхудт байстам!.. 
Нал уынынц сæ удлæууæн цæргæсты... 
Акæсут-ма сахары фæйнæрдæм - 
Саударджытæй бафæллади зæрдæ, - 
Нал сæм уарзы бакæсын мæ цæст дæр. 
Исчи мыл сæ рамбæлд, зæгъгæ, уынджы, - 
Раст цыма мæхæдæг дæн зылынджын, - 
Нал фæзонын ахизын йæ фæрсты... 
Уас фыдгул нæ тæригъæд фæхæсса, 
Судзгæ зæххыл саугуырмæй фæлæса, 
Фæсивæды чи сифтыгъта хæстыл!.. 
Раздæр-иу куыд сабыр уыд нæ сахар!.. 
Алчидæр - æнæхъыгдаргæ, къахбар, 
Уазæг нæм-иу бакодта тæхуды. 
Абон та... Æнхъæлмæ кæс нæмыгмæ, 
Бирæтæ æхсæв нæ уæндынц уынгмæ, - 
Не знаг ныл, былысчъилгæнгæ, худы... 
Удрисгæ нæ фæсивæдмæ сидын: 
Афтæмæй фæмæнг уыдзæн нæ фидæн, 
Ма фæкæнут дзæгъæлы уæ тугкалд!.. 
Ничи ницы сараздзæни махæн, 
Бамбарæм кæрæдзи æмæ скъахæм 
Зæрдæтæй хæрамы уидаг булкъау!.. 
16.02.94 аз 
111 

РÆСТДЗИНАД 
Дæуæн æдзухдæр кодтон æз табу, 
Цыма Хуыцауы уаз х^ьæбул - Чырысти. 
Ныр дæр дын судзын зоныгуылæй буд, 
Æниу та карзæй м’ алы нуар ысрысти: 
Нæдæр Хуыцау, нæдæр пехуымпар-лæг 
Йæ зонæг нæу дæ фидæны хъысмæтæн: 
Зæххыл дæ уидаг баййафдзæни лыг 
Æмæ нæ уд ысхай уыдзæн фыдмæтæн. 
Æви дæм сомбон рухс амонд кæсы 
Æмæ та сах дæ хъул ысбаддзæн ногæй, 
Æмæ та лæг’ йæ райгуырæн къæсы 
Ысулæфдзæни арты фарсмæ рогæй?.. 
Кæм дæ, мæ Табу, авд хохы фæстæ 
Æхсыры цады фале, гъе уæларвы? 
Кæд барæдыдтæ хилджыты бæстæм, 
Гъе аирвæзтæ зæххы скъуыдæн й’ арфы? 
Дæуыл сагъæсæй бафæллад мæ зонд, 
Мæ зæрдæ радтон иугæндзон æрхуымæн. 
Фæнды мæ: де ’мбонд тулдзæй уа, бæрзонд, 
Æмæ йæ сæрты мачи хиза уымæн! 
Ды хъуамæ арвау барджынæй нæрис, 
Дæ цæхæр калис хингæнджытæ, зинтыл. 
Æвдадзау сафис махæн та нæ рис, 
Рæдауæй-садзис базыртæ нæ цинтыл. 
Дæ сæрты хъуамæ ма тæхид бындз дæр. 
Дæ цуры хъуамæ хох дæр уаид къулсæр. 
Дæуыл та зулмæ бамизы куыдз дæр, 
Æнхъæлы дæ тъæбæзæйбадæг къутæр. 
112 

Нырæй æдыхдæр никуы уыдтæ ды, - 
Куырдалæгон дæ нал сæрды æндонæй. 
Дæ бон ыссарын иу дур нæу цæндыл, 
Чъырццæкомæй фæстæмæ здæхыс донæй... 
Æмæ ныдздзæгъæл хт^омпал мигъты ’хсæн 
Лæгау-лæджы уд, нал кæны фæдисхъом. 
Зындоны цъысым... Цас дзы ис быхсæн! - 
Фæцæйныгуылы хурзæрин æмбисбон. 
Æниу мæлæтæн тас ахъаз кæд уыд, 
Нæ рацæг вæййы алы хатт та сау фын. 
Чырыстийау кæй æрчъицдзынæ ды, 
Мæ уды ’рхæндæг уыцы ныфсæй сафын. 
1997 аз 
113 

ÆНÆДЗУАПП ФÆРСТЫТÆ 
Нæ зонын æз: фыны дæн æви хъалы, 
Цы уыны цæст, кæнæ цы ахсы хъус. 
Фæлæ мæ зæрдæ рухс бæллицты халыл 
Кæд байдыдта, хъæдгом кæрдойау, хус? 
Нызгъæлæн, ихын мæсыгау, нæ Цæдис, 
Коммунизмæй нæ гал - æгæвдæс ныр. 
Æмæ нæ риуты судзгæ маст ныццæнд ис, - 
Нæ гимны зарæг бангæстæ, ныммыр. 
Цавæр сау гæды алыгъди нæ рæзты? 
Цæмæн басыгъди равзаргæ фæндаг? 
Цы зин фæхæст рæстдзинады тæрæзтыл? 
Нæ цины хуын цæмæн фæци кæндаг? 
Æви нæ кодта сайд фæндагыл Ленин? 
Æви Компарти разынди мæнгсæр? 
Æви нындзыг ис адæймаджы гени, 
Уый нал иртасы хорз æмæ æвзæр? 
Уæууа, цы кæнæм? Фарстытæ сты бирæ, 
Фæлæ биноныг дзуапдæттæг кæм ис? 
Æвиййау дзугмæ балæбурдта бирæгъ, 
Цæгъдын сæ систа... Не хъуысы фæдис! 
Ысбарджын хивæнд... Алчи дæр æндзары 
Æрмæст йæхи чъыссæйы бынмæ суг. 
Æнкъуысы фарны рухс галуан бындзарыл, - 
Йæ сау диссæгтæ раргом кодта дуг: 
Тыхджын дæн æз, уæд дын дæ тугæй хъуамæ 
Æхсныфæй нуазон, байсæфа дæ фæд! 
Дæ артæнты дын аскъæрдзынæн хъама, 
Мæ ныхасыл дыууæ куы дзурай, уæд! 
114 

Ысхæлбурцъ кæнынц, залиаг кæлмытау, 
Нæ рагон зæххыл арæнтæ, - хъæрзы. 
Кæны хъæдгæмттæ бахъавæн уæрмытæй, - 
Сæ сæрты дымгæ хъарджытæ хæссы... 
Æмæ куыд уыдзæн, чи зоны, нæ фидæн? 
Кæй уæрдоныл та бабаддзыстæм мах? 
Ивылд фурдыл кæй зонд басгуыхдзæн хидæн? 
Æви нæ хъулæн бадæн нал и сах? 
Мыййаг, мыййаг куы ныггуыпп кæна мидхæст, 
Йæ хицауы куынал базона куыдз? 
Æнæуый дæр нæ сæртæ - еууаг, митхæст, 
Куырдадзы зынгыл нал фу кæны куынц!.. 
Æнæуый дæр... Æмбæхсинаг нын нал у, - 
Дыдзы цæстæй нæм ракасти нæ хур. 
Мæгуырдзинад нын бадомдта нæ хъару, 
Нæ къудийæ нын фехсын кодта дур!... 
Куыдфæнды уæд, цыфæнды уæд - тырндзæнис 
Уæддæр лæджы уд амондмæ... Æцæг, 
Нæ уыдис, нæй æмæ нæдæр уыдзæнис 
Зæххыл рæстдзинад - рухс амонд хæссæг!... 
14.12.91 аз 
115 

УАЙДЗÆФЫ БÆСТЫ 
Адæм цыдæргъуызон систы, 
Зинты фыддæртæн - сæ хай. 
Бадой чындзæхсæвы, хисты, - 
Нал сын у цыма уæлдай. 
Чи ма цы ракæна тона, 
Ууыл фæхъары йæ уд. 
Цард æм куы ивылид донау, 
Бонтæ куы ’рвитид - рæсугъд. 
Сау куьгсты хиды ’ртах ма ’ркал, 
Иу уæраг иннæуыл дар, 
Афтæмæй аххосджын - саркал, - 
Хицæутты азымы дар!.. 
Чи дзы уæй кæны йæ наци, 
Исы хæлофæй гæртам; 
Мафийы амæттаг баци, 
Давы нæ мыды къæрта. 
Чи та... Нæ фæкæны читт дæр 
Дзыллæйы уайдзæфы раз. 
Аххос-уаргъ антъухæд чидæр, 
Уый та - чырыстиаг, уаз!.. 
Баууæнд, æз се ’вварс нæ хæцын, 
Рагæйдæр се ’мвынг нæ дæн, 
Фæлæ дыл дзынга фæхæцыд, - 
Хицæутты аххос æй кæн?.. 
Иухатт-ма бафæрс дæхи дæр: 
«Алæ-ма, чи дæн æз та?» 
Чи зоны, - се ’ппæтæй хиндæр, 
Исын цæй тыххæй мызд та? 
116 

Урс дзул куыд асæттын фынгыл? 
Бакодтон хуым кæнæ най? 
Хус суг æрæвæрдтон зынгыл? 
Адджын цæмæн у мæ цай? 
Уынгты фæцæгъдæм дзæнгæда, 
Сæрра кæн митинджы бардз, 
Фæлæ нæ сæрæм цæнгæтау, - 
Ферох нæ не ’рвон куырдадз! 
Басæттæм не ’взæрыл хъуамæ, 
Афон у уайдзæфæн ныр: 
Кæрддзæмы сызгæ нæ хъама, 
Дамбаца фестад хуымпъыр!.. 
Зонын, уæззау у нæ рæстæг, 
Иудадзыг удисæн, тох. 
Фæлæ рæстады тæрæзтæ 
Хорз лæг нæ фæкæны рох. 
Адæм, дæ удвидыц равдис, 
Науæд цы хуызæн дæ, ау?! 
Боны фæстагмæ дын нал ис 
Табу кæнинаг - Хуыцау?! 
1990 аз 
117 

ТÆРХОН 
Æвирхъау рæстдзинад. Уынæм æй нæ цæстæй, 
Фæнда дæ, нæ фæнда, уæддæр у æцæг. 
Фыдлæгтæ кæмдæрид фылдæр ысты хæрзтæй, 
Сæ ныхмæ та цъус ис æхсарæй хæцæг. 
Чи, ’ххормаг бирæгъау, мæйдар æхсæв уарзы, 
Хуыснæггаджы басæй нæ судзы йæ ком. 
Чи райгæ лæджы тут сæны бæсты нуазы, 
Нæ хаты, нæ зоны, цы ад кæны ном! 
Чи хи уды сæрыл йæ райгуырæн бæстæ 
Тохъылау ныккæндзæни базары уæй. 
Нæ æрныкъулдзæни æфсонæн йæ цæст дæр, 
Йæ рагон фыдæлты маст исы дæуæй. 
Чи дары йæ дзыхы хъæстæ ’взæгтæ калмау, 
Йæ хахуыр æргæвды æнæ кардæй дæу. 
Кæмæн та нызгæ ис йæ кæрддзæмы хъама, 
Йæ сæлвасынхъом дæр, дæ зæрдæйæ, нæу?.. 
Æниу сæ нымайын цы пайда у махæн, 
Æнæуый дæр гæххæтт ыссис дефицит. 
Æви сæ бындзарæй æд уидæгтæ скъахæм, - 
Кæннæуæд нæ. кæнынц цъæх хæрæгау читт. 
Туг ничи ’хсы тугæй, фæлæ-иу æвзæртæн 
Нæ фыдæлтæ кодтой сæхи аккаг ми. 
Бæргæ сыл фæхуды былысчъилæй зæрдæ, 
Фæлæ сын æгъдауæй рæстгæнæн кæм и? 
Мæлынæн æвгъау у цыфæнды зæххон дæр, 
Æнæуый дæр цинау цыбыр у нæ цард. 
Йæ фæндаг-иу судзæд мæлæты тæрхонæн, 
О, макæмæн фæуæд хæссинаг йæ мард! 
Кæмæн у цы пайда йæ бабын, йæ мæлæт, 
Фæлтау ыл" мæ «арфæ» кæддæрид цæуæд: 
Йæ райдзаст хæдзар-иу фыдлæгæн ныккæлæд, 
Нæуæгæй та-иу ын кæнинаг фæуæд!.. 
30X1.90 аз 
118 

КУЫРДИАТ ДЖЕРЫ УАСТЫРДЖИМÆ 
Джеры табуйаг Уастырджи, 
Айс мæ куырдиат, равзар æй. 
Ис дын барты-бар, уастыр чин 
Æмæ спайда кæн д’ азарæй. 
Дзурынц: де ’рдаджы хорзæхæй 
Хайджын бакæныс бирæты. 
Фæлæ с’ алчидæр рог бæхтæй 
Нæу нымаинаг сирæгтыл. 
Ирыл рацыдис фисынмæ, 
Æмæ скадджын и Тбилисы... 
Ныр дæ хорзæхтæй исынмæ 
Сфардæг рагъ-рындзмæ «Виллисыл». 
Йе ’мтуг адæмы цин-масты 
Мисхал ницы ’гъдау равдыста. 
Ныр йæ гæртамы финанстæй 
Ам нысайнагæн бавдыста. 
Иры национ рухс артæн 
Дон нæ бацауæрдид ’гас къæрта... 
Ныр йæ урс гайлаг кусартæн 
Раст дæ къæсæрмæ баскъæрдта. 
Кæс лæгмарæгмæ! - Хъæумæ йæ 
Нал æрбауадздзæн абæстаг. 
Ныр йæ нывонд фыр хъамайæ 
Ам, дæ раз-нæууыл, аргæвста. 
Курын, Джерыдзуар, ахæмтæн 
Ды сæ кувинаг макæд ис. 
Сау уд, сау тугыл рахæтæм, 
Уæд фылдæр хæрзтæ ракæнис... 
6-7.06.2003 аз 
119 

АХÆМДУГ 
Ахæм дуг æрлæууыд, ахæм - 
Йе скойыл дæр дур фæлдахæм. 
Гæнджыты бæргæ æлгъитæм, 
Фæлæ цы?.. Куырмæджы хитæм... 
Ахæм дуг æрлæууыд, ахæм - 
Советты фæрныг гæнахæй 
Дурыл нал баззади дур... 
Ацу, истæуыл ма дзур! 
Ахæм дуг æрлæууыд, ахæм - 
Нал ис царды нысан махæн. 
Фидæн урс у æви сау, 
Уый ма зоны кæд Хуыцау... 
Ахæм дуг æрлæууыд, ахæм - 
Зæрдæ карз риссагæй бархæм: 
Базыртæ мæнгардыл базад, 
Раст лæг ихы сæрыл баззад... 
Ахæм дуг æрлæууыд, ахæм - 
Хуымты скадавар и цалхвæд. 
Ничиуал æггуырсы зиумæ, 
Гæды сæ^хæссыди фиумæ. 
Ахæм дуг æрлæууыд, ахæм - 
Уым асламæй исты балхæн, 
Ам ын туджы аргъ ыскæн, 
Кæннод у дæ дзул сæкъæн. 
Ахæм дуг æрлæууыд, ахæм - 
Не ’ргом сау диссагмæ здахæм: 
Бирæгъæн йæ хъавд фæсыкк, 
Тагъд ын райгуырдзæн сæныкк... 
Ахæм дуг æрлæууыд, ахæм - 
Иу фаёрæз ма баззад махæн: 
Цæй, ныззилæм ын йæ бындур, 
Уый ныридæгæн æмбыд у!.. 
1997 аз, декабры мæй 
120 

* * * 
Мæлдзыгыл дæр никуы 
Фæлæууин, уæллæй. 
Цыргъыссад фæринкыл 
Мæ къухы фæд нæй. 
Куы амæлы исчи, 
Мæ фыдгул дæр уæд, 
Мæстджын æмæ рисджын 
Ысвæййын æз уæд. 
Фæлæ мын ныр гæнды 
Куы фæуид фæрæз, - 
Кæйдæрты ныргæвдин 
Æхсныфæй дæр æз. 
- Цы ракодтой уагæр? 
- Цы ма уа фыддæр. 
Сæ архайд, сæ уагæй 
Кæд судзы нæ сæр? 
Нæ фарнæн чи рæзыд, 
Ныр уыцы гæнах 
Уынæм кæд нæ разы 
Бындурзылдæй мах? 
Куыд нæ сæ рæмудза 
Мæ судзгæ фыдæх, 
Куыд нæ хъуамæ судза 
Сæ къæхты бын зæхх?! 
Мæгуыры лæдзджытæ 
Ныссадз, зæгъгæ, уæд 
Сæвджынæй-сæвджындæр - 
Нæ алыварс хъæд. 
121 

Ивазæн ма уæнгтæн 
Фæндонæй кæм и? 
Нæ фидæнвæндæгтыл 
Ныссаувадыг мигъ... 
Цытджын демократтæ 
Кæнынц нæ бындзагъд. 
Фæлæууæнт, сæ рад дæр 
Æрцæудзæни тагъд!.. 
1.07.96 аз 
* * * 
Æз мæ зæрдæ м’ армы дзыхъхъы дарын 
Физонæджы бур-бурид кæрдихау. 
- Табуафси! - адæмыл æй хъарын, - 
Цалынмæ йæ н’ ахордта мæрдихæн... 
Фæлæ адæм расыг ысты, зарынц, 
Нал хатынц сæ сæр æмæ сæ фад дæр. 
Æз уæддæр мæ зæрдæ м’ армы дарын 
Æмæ сидын: - Табуафси, адæм!.. 
1968 аз 
122 

ИУДАРОН ДИАЛОГ 
Уынджы фæцæуын... Мæ разæй - дыууæ лæджы. 
Бацайдагъ сын ис мæстыгæр ныхæстæ: 
- Сæрд ныл фæивгъуыйы, тагъд ыстæм фæззæджы, 
Памидор, джитъри... Нæ сæ федта цæст дæр!.. 
- Мартъы мæйæ нырмæ пенси нæма райстон, 
Ног куыст нæма ссардтон, кассæ - æнæ ’хца... 
- Катæйттæ байдайын алыхсæв, алрайсом: 
Стонгæй хуымон гал æфсондзыл куыд хæца? 
- Базармæ бацæуын, акæсын алырдæм, 
Бур цыхт, физонæггаг цола фыд уа - хæрх. 
Цæстытæ фырмæстæй авæййынц тарытæ, 
Афтид хызынимæ раздæхын арæх... 
- Дзыпп ма кæй амоны, ахæмтæ сбæрц сты, 
Бизнесы дæлбазыр алчи кæм кусдзæн! 
- Иутæ милуантæ сæхицæн нывæрдзысты, 
Иннæтæн афтид сæ хъæрмхуыппы къус дæр... 
- Спичкæ цы у, фæлæ... Ницыуал нал хатын! - 
Фарон - капеччы аргъ, ацы аз - иу сом!.. 
- Бирæ продукт та фæзынаргъ сæдæ хатты, 
Æмæ цы уыдзæни, чи зоны, райсом? 
- Æргътæ, хъæцциц сæгътау, хизынц уæлвонг ранмæ, 
Тонынц сæ «рохтæ», уромæг сæ нал и. 
- Алцы ысзынаргъ ис, алцы æсзынарæн, 
Иунæг ма адæймаг баззад асламæй!.. 
- Ацу ’мæ афтæмæй бакус зæрдиагæй, 
Баиу кæн тохы дæ бон æмæ де ’хсæв. 
Не ’нцайы зæрдæ йæ сусæг æрдиагæй, - 
Сау дзедзи урс дидин рафтыдта не ’хсæн! 
123 

- Уастæн Горбачæн нæ тæригъæд баззайа, 
Ацы фыдбылызты мах чи ныссагъта! 
- Йе ’взаджы цъуппыл къуыдила-сынкъ разайа, 
Цал гæдыныхасы дзыллæтæн загъта!.. 
Афтæ ныхасгæнгæ, иумæ дыууæ лæджы 
Фæзилæны онг цыдысты мæ разæй. 
Искæмæ аивæй хъусын кæцæй фæччы! - 
Уадз, æмæ барой сæхи конд тæразæй! - 
Загътон мæхинымæр æмæ та иунæгæй 
Кодтон зæрдæсастæй дарддæр мæ фæндаг. 
Ахæм зын ныхæстæ фехъусæм мингæйттæ 
Æмæ сæ байдыдтам негас цъæхдæндаг... 
14.09.92 аз 
124 

* * * 
Мæ бинонтæн нырма сæ дарын не сси 
Мæ бон, æмæ цы бачындæуа, цæй? 
Фæсхох, зæгъгæ, нæ исын æз мæ пенси, 
Уæд афонмæ ныммардаин сыдæй. 
Уый афтæ у: Стыр Уырысы руаджы 
Хæрæм къæбæр, мæнгард сыхæгтæй - хызт. 
Æниу мах семæ сæмбалц стæм раджы, 
Нæ хæлардзинад иу куырдадзы ’хсыст. 
Уыдыстæм-иу гæрзифтонг мах сæ сидтмæ, - 
Ирон лæгæн йæ уд-йæ дзæцц - фæдис. 
Нæ цирхъыты, уæд не ’хсаргæрдты ’хситтæй 
Сæ уды джыртт-джыртт туркæгтæн цыдис... 
Хъазуатон зиуы, карз хæсты цырыны 
Æнусты дæргъы калд нæ хид, нæ туг. 
Куы ныппырх кодтой гитлерон фыдрыны - 
Фыццагбынатаг не ’мбæстаг кæд у?.. 
Кæд дæ фæнды йæ базонын бæлвырдæй, 
Уæд сæвæрдтам Уырысыл ном дæр мах. 
Сæ балхонтæ фидыдтой-иу нæ гуырдтæй, - 
Ирон лæг уыд сæ кадджындæр паддзах... 
Уæддæр нæ ’фтауы абон ноджы дисы, 
Кæй ныл ауды хъомысджын Уырыс, 
Къæбæры фаг сæм пенситæ кæй исæм, 
Кæй нын фæкæны тадзгæ-баргæ ’ххуыс... 
7.05.2003 аз 
125 

НОГАЗ 
Зæрдæ арфæ-дзырд æнкъусы... 
Мæнæ ралæууыди карз 
Дыууынæм хæстдзагъд æнусы 
Кæройнаг ивайæн аз. 
Абон чи нæ кæны не ’мцин, 
Уый - нæ цыфыддæр æзнаг: 
Отставкæйы ацыд Ельцин, - 
Хивæнд, мастисаг, фыдуаг... 
Ныр цъæх арахъхъ ’мæ сырх сæнæй 
Удæнцой куыд арæм мах, 
Кæд сыхаг бæстæ Цæцæнæй 
Хъуысы гуыпп æмæ гæрах; 
Кæд нæ бæллицæн, нæ фæндæн 
Не ’фтауы сæ тау къуыбыр; 
Кæд ныллæзæрди нæ бæндæн, - 
Иу дагъæй дæр у цыбыр? 
Кæд цæуы, рефренау, немæ 
Тугахуырст лæгмарæн гарз; 
Кæд дыууæ Иры проблемæ 
Ноджы свазыгджын, ыскарз? 
Кæд гуызавæйы æвджидæй 
Мах мæрддзыгойау - æрхуым; 
Кæд ыстыр Уырысы «жидтæ» 
Байдыдтой хæрæгæй хуым? 
Уæууа, дард ма у хæрзвидæн, 
Мах кæмæ хилæм, куырмау. 
Æмæ Уастырджимæ сидын 
У нæ куывды сæр нырма. 
1.01.2000 аз 
126 

* * * 
Нæ хæццæ дуджы 
Кæныс гæлæнтæ, 
Дæ уæццæ туджы 
Кæд нæй кæлæнтæ. 
Æууæнчы бардуаг 
Сæйы фыднизæй. 
Ныргъæвст нæ цард- 
Æрцыд ыл мит-зæй. 
Ныгæнынц расты, 
Уæууа, дæлгоммæ! 
Æниу та расты - 
Нæ кæсы коммæ! 
Хуыснæг æрыхсы 
Йæ цæсгом туйæ. 
Йæ бас нæ сысы 
Æмбисбон фуйæ... 
Цæуæм бынсæфтмæ; 
Тыхджындæр систы 
Æрвон хуыцæуттæй 
Зæххон иблистæ. 
Фыдгулы хин дын 
Дæ фæндаг исы. 
Æрдуйын хидыл 
Хъæуы дæу хизын. 
Ныццамай фидар 
Ныфсы гæнæхтæ. 
Æнæсым ирд арв - 
Æмхиц гæрæхтæм. 
Фыдгулæн, Нартау, 
Нæ зонын барын. 
Мæ зæрдæ, уартау, 
Мæ къухы дарын. 
22.02.2001 аз 

МÆСТЫГÆР ХЪУЫДЫТÆ 
Ногæй сарæзтон анализ 
Не ’ндыгъд заманæн... Мæ хатдзæг: 
Дарддæр афтæ цæрæн нал ис, 
Уый сывæллон дæр фæхатдзæн. 
Стыр Октябрæн йæ хæрзтæ 
Иууылдæр ныккалдтам доны. 
Æмæ туг кæлы нæ цæстæй, 
Æмæ зæрдæ мæстæй тоны. 
Бандзыг, нал ахады закъон, 
Хингондау ыл бады пъæззы. 
Фидæнмæ фæндæгтæ - гакъон, 
Иу дæр дзы ныфсæн нæ бæззы!.. 
Конференци зæгъай, сесси, 
Съездтæ, пленумтæ - парахат... 
Иуы бон дæр сæ куы не сси 
Не ’нцой балæууын зын сахат. 
Хæлынц удæй-удмæ хидтæ, 
Дон сæ быны - ивылд, лакъон. 
Чидæр нын ыскодта хинтæ, 
Дидинджытæ фестынц какон... 
Ныр кæм ыстæм æмæ чи стæм? 
Раздзог нæй, фæдзæгъæл тары. 
Æтт, нæ зæронд коммунисттæ, 
Сымахыл ма мæ зæрдæ дарын!.. 
17.02.91 аз 
128 

ТÆРИГЪÆД 
«Тæригъæд кæнын нал зонынц нæ дуджы» - 
Мæ хъустыл арæх ауайы ныхæстæ. 
Æниу нæ уырнынц мæн нырма æххæстæй, - 
Куыд хъуамæ зила ихын дон дæ туджы? 
Æмæ кæд ис, уæд уый та нæу зæххон лæг, 
Зæрдæйы бæсты дойнаг дур - йæ риуы. 
Куыдзы бæлæгъы хъуамæ сдæрид холлаг, 
Гæдыйы бæсты зыгуымдонæй ниуид! 
Йæ тæригъæдæй нал вæййын мæ тыхыл, 
Куы фенын бадгæ къалиуыл хъуынтъыз цъиу. 
Йæ бырынкъæй йæ фæскъубал куы ныхы, - 
Æвæццæгæн дзы тугцъиртæй фæзынди... 
Тæригъæд у, фæсзиу æд хуын мыдыбындз 
Куы бахауы хæлыуарæджы хызы. 
Æвиппайгæ мæ цæссыгтæ æрхъуызынц, - 
Æгъин удгоймаг банкъарын йæ хуызы... 
Тæригъæд у, æвзонг мадæн йæ риуы 
Куы фæзыны хъæстæуидаг къуыдила, 
Уæлхъæдæй йæ куы сфæлахс кæны иууыл, 
Мæлæты тас æй развæлгъау куы 'уУила- 
Тæригъæд у, цы чызг баззад куырдуаты, 
Кæмæн бады сынт-кæлмæрзæн йæ сæрыл, 
Йæ дидин-уарзт æвирхъау хæсты арты 
Кæмæн басыгъд цъæх уалдзæджы къæсæрыл... 
Тæригъæд у, кæй зæрдæ у мыдадзын, 
Кæй туг сæрдыгон ирдгæмæ дæр сæлы, 
Æрвон фыдæл - Алæгоны куырдадзы 
Кæй ныфс, кæй риу Батырадзау нæ сæрыд! 
Тæригьæд у, Хуыцау æй милмæ сисы - 
Кæй туджы нæй тæригъæды æмбудæн. 
Тæригъæд дæн... Кæйдæр хъысмæтыл риссын 
Æгæр-æгæр ысхай кодтон мæ удæн!.. 
9.04.92 аз 
5 Хъодалаты Герсан 
129 

ФÆДЗÆХСТ 
Уырнонты ныхæстæм гæсгæ рæхджы Чырыс- 
ти æрхиздзæнис зæхмæ æмæ тæрхон кæн- 
дзæнис адæмыл... 
Автор 
Ма кæ, фæдзæхсын дæ, Йесо Чырысти, 
Ацы тæригъæдджын дунемæ ма ’рхиз. 
Зонын, нæ м|эетæй дæ зæрдæ фæрысти, 
Фæлæ дæхи уд фыд^былызæй бахиз. 
Бир-бирæ сау тыхтæ царды фæзынди, 
Се ’ууындзæг æмæ сæ раздзог - Иудæ. 
Се ’хсæн рæстудæ^ уæвын дæр фæзын и, - 
Хъазынц ын’уыдоц йæ худæй, йæ удæй... 
Намысы ирд ^йдæ^ афтæ нычъизи - 
Æмæ йын нал ис рæсæй дæр ысхафæн. 
Гъемæ, дæ хорзæхæй) аргъæв дæ визит, 
Баком дæ табугæнæджы уынаффæ. 
Рагацау де ’рцыды фæстиуæг рахат, 
Бирæтæн дойны - дæ туджы æртæхтæй. 
Байтындздзысты дæ цæджындзыл дыккаг хатт, 
Къухтæ хъæдмæхуыдæй нæ, фæлæ - къæхтæй... 
22.04.2001 аз 
130 

ÆЗ ÆМÆ УЫИ 
Æз мæ фыссæн фынджы фарсмæ 
Сагъæсты ныгъуылдæй бадын. 
Уый та - цæл, минасы карзмæ, 
Уадзы гаджидæуттæ дардыл. 
Æз нæ цуайнаджы дуртæ 
Сабитæн фыцынмæ хъавын. 
Уый та - ног тыхтон - купюртæ - 
Къуыртт куыд рауадзой - æндавы. 
Æз æгæр исадмæ ’мхицыл 
Рагæй фæстæмæ æлгъ кæнын. 
Уый та мулкæй дзаг къæбицæн 
Импортон гуыдыр æлхæны. 
Æз нæ ирон колоритыл 
Ныр мæ уд æнæвгъау хъарын. 
Уый та буцхаст чызджы риутæ 
«Мерседесы» къуымы сгары... 
Мæн æхсины лæджы былтæ 
Бадзæхст кæнын хатт æрфæнды. 
Уый та дзидзидай хъыбылтæ 
Хицауæн рæдау æргæвды. 
Афтæ йын йæ цæстмæ дарын 
Арæх æз йæ хъæн, йæ цауд дæр. 
Фæлæ уымæ дзырд нæ хъары, 
Стæй уæд йе ’вварс у Хуыцау дæр!.. 
1994 аз 

* * * 
Зæххæй цармæ лæг дæн æз, 
Фидын бонзонгæ мæ хæс, 
Табу сфæлдисæг Хуыцауæн! 
Тасынмæ нæ фæдæн хъæз. 
Стæй сæртæг уæвынмæ кæрз, - 
Сбæззин кæд æз дæр хуындзауæн!.. 
Схастаин ма ноджы рæз, 
Фæлæ мын нæ уыд фæрæз: 
Ме уæхсчытыл мын æруагъта 
Цард, æргъомбастау, йæ уæз, 
Кодтон зæххимæ æмвæз, 
Размæ къахдзæф мæ нæ уагъта. 
Искæй фосы бынтæ мæрз, 
Æмæ ма тайæд дæ тæгъз, 
Лæуу, мæстæг цæджындзау, фидар. 
Риссыс, фæлæ макуы схъæрз, 
Быхс, дæ уисдзæфтæ æмбæрз, 
Æмæ ноджы у афтидарм!.. 
Бонгай мыл æфтыди гæвз, 
Кодтой сагъæстæ бæз-бæз, 
Сау цæргæсæн хæлц - мæ игæр. 
Ацу, истæмæн ма сбæзз, 
Сис æфсæн дзæккор, пъæнæз, 
Тугсурау куы зынай иугæр... 
17.09.86 аз 

* * * 
Лæгæн æдзух йæ хъул куы бада сах, 
Лæгъз ихыл дæр куынæ быра йæ къах, 
Уæд царды монц - йæ зæрдæйы нымæг, 
Уæлдай йын нæу - сæрд уа æви зымæг; 
Зæххы чъылдымыл худгæ тула хур, 
Гъе арв кæна тæссаг гыбар-гыбур, 
Уа æхсæв сау, мылазон æви мæй 
Цырагъ-цæстæй кæса бынмæ фæрнæй; 
Уæлдай йын нæу - йæ цуры лæг мæла 
Æви йæ цæссыг худынæй кæла, 
Фæнды бæстыл ысирвæзæд цъæх арт, - 
Хъуыддаг дæ нæй! - йæхи фæласы дард. 
Лæгæн æдзух йæ хъул куы бада сах, - 
Хæдмæл хæргæ йæ цуры уаса цъиах, 
Гъе булæмæргъ йæ уадындзæй цæгъда, - 
Уæлдай йын нæу, æцæгæлон - æгъдау. 
Лæгæн йæ хъул куы бада сах æдзух, - 
Уæд уый дæуæн нæ сараздзæн дæ къух. 
Нæ банкъардзæн дæ хъизæмар, дæ рис, 
Хæрдзæни мыд, гъе - ахсæны къæрис. 
Лæгæн æдзух куы бада сах йæ хъул, 
Уæд мæ сыгъзæрин галуан дæр æмкъул 
Нæ хъæуы йемæ, уый фæлтау цæрон 
Кæмдæр мæгуырæй хаст хъæуы кæрон. 
1989 аз 
133 

ЦЫ У ПОЭЗИ? 
Авдæны саби æстæлфыд, æрыхъал, 
Сæлвæста, хъамайау, уæртæ йæ иу къух. 
Цымæ кæмæ ’взиды ацы фырыхъул? 
Мад ын рæдау ис, нæ уыдзæн æхсырхъуаг, 
Худы йæм еныр дæр, цыма - зæрин хур... 
Уый у поэзи. 
Цурчы сæр дзæккор ахъаззаг ныххуырсы, 
Цадæггай фæды мæстæг тулдз, ысхъæрзы. 
Дзæккорæй иунæг «дæдæй» дæр нæ хъуысы, 
Риссы йæ фæскъæбут, фæлæ... ныббыхсы. 
Цурк дæр уромы, нæртонау, æгæр зын... 
Уый у поэзи. 
Рох куырдадз. Гутон йæ фарсмæ - фæлдæхтæй, 
Ызгæ йын бахордта йе ’фсæн, йæ дзыргъа. 
Миты тъыфылтæ ’мæ къæвдайы ’ртæхтæй, 
Боны тызмæгæй æрцыдис быдыргъмæ. 
Уæртæ йыл иу-чидæр хафы йæ къæхтæ... 
Уый у поэзи. 
Цадæг ызмæлы, уылæнгæнгæ, мал-дон, 
Хур дзы, зæрин хъазау, ленчытæй хъазы. 
Иу лæппу æнгуырыл асагъта уаллон, - 
Базырджын кæсаг æм батындзы... Абон 
Уымæн лæджы æууæнк удхæссæг разынд. 
Уый у поэзи. 
Дидинæграфтауæг фæткъуыйæн й’ армы 
Хъулон цъиу ахстоны бады - къуырттафон. 
Рæвдуæттæ базмæлынц удвæндон хъармы, 
Мадæл цъиу фестъæлфыд, сæнæнцой... калм сæм 
Сабыр фæхилы, фæхæссы сæм сау бон... 
Уый у поэзи. 
Ахæм æнæфыст рæнхъытæ - нывджынтæ 
Чиныгæй рауадзын чи схонид рог ми? - 
Уаид дунейыл æппæты цытджындæр 
Антологи. 
2003 аз 
134 

* * * 
Цурон ныхас. Уд фæлмæцы 
Уымæй, нæу мын хицон. 
Исчи зæгъгæ... Уæд фæхæцы 
Иннæуыл мæ иу цонг. 
Ау, куыд хæссы лæг мæ цуры 
Ахæмтæ йæ сæрмæ?! - 
Гъе, фæлæ та ницы сдзурын 
Æз ирон æфсæрмæй. 
Æмæ судзы, зныхы фаркау, 
Сусæг сыгъдæй зæрдæ. 
Бахсыдтой йæ, цъиуджын каркау, 
Цурон дзырды зæлтæ. 
Нæу уæлæнгай саджы зæвæт, - 
Алкæмæй дæр курын: 
Цурон ныхас мачи кæнæд 
Ронбæгъдæй мæ цуры. 
Ноджыдæр уæ бафæдзæхсон: 
Бахынцут, цы фауын, 
Науæд искуы иу дзæбæх бон 
Фыдбылызы хауын. 

* * * 
Тыхсын та... У зын цæрæн растæй, 
Нæ ары цинæй лæг æфсис. 
Æрвылбон сагъæс æмæ мастæй 
Мæ уд æрдунарæг ыссис. 
Кæдæм, кæдæм хæссон мæ хъаст æз, 
Нывгæнæг ахæм у хъысмæт - 
Кæсыс фæйнæрдæм æмæ хатыс: 
Æппындæр никæй ис дæ мæт. 
Æндзары алчи дæр йæ гуылмæ, 
Æрмæст йæхи хъул бадæд сах, 
Æндæр...- Цæргæбонты мæгуырмæ - 
Чъылдымыздæхт Хуыцау, паддзах... 
Уæддæр ма - иунæг хорз: æххæссы, 
Поэзи, уды билцъ дæумæ. 
Мæ царды базырджын сæуæхсид, 
Зæринæй чи судзы сæумæ. 
Дæуæй ма срухс вæййы мæ зæрдæ, 
Цырагъджын аргъуанау - мæ риу. 
Цыдæр æнæфæччиаг зæлтæ 
Мæ туджы базмæлынц... Æниу 
Æрхуымæй фынджы фарсмæ ’рбадын, 
Тымбылкъух - уадулмæ быцæу. 
Æхцонæн иу сигарет бадым, 
Зын куыстыл чи сифтындза дæу. 
Ыстæй уæд... Дарддæр балцы ахæт, 
Дæ хид, дæ туг калгæ ’мæ уæд 
Дæ разы урс-урсид лæгъз гæххæтт 
Хызы быдыры ’нгæс ысуæд!.. 
136 

...Æмæ куыдфæнды уæд фæстиуæг, 
Уæддæр ныллæмарын мæ сынкъ. 
Æрхæндæг алæдæрсы риуæй, 
Ыссудзы норст фæнычы зынг. 
Æмæ та сулæфьш, поэзи, 
Уæддæр дæ мад амæла, кæд 
Нæй ахæм, чи ракæна де ’мзиу, 
Зындонæй чи скæна дзæнæт. 
22.01.92 аз 
* * * 
Уыйбæрц хъизæмар бавзæрстон æз, 
Уыйбæрц разынд мæ хъысмæт мæрддзæст - 
Нæй, нæ базыдтон фæндаджы лæгъз, 
Иу мæ бæллицтæй не ссис æххæст. 
Мидæнæнцойæ кодтон хуыдуг, 
Загътон: дунейы бадыдзы рухс. 
Кæнæ басур мæ дадзинты туг, 
Кæнæ уый дæр, мæ сæрау, ысурс. 
Иу бон цыргъагæй алыг мæ къух, 
Туг дзы фемæхсти, тыргъы фæпырх. 
Над зæхх адардта цъырттытæй сырх, 
Фæлæ цинæй нæ фæдæн æз цух. 
Уадид ме уæнгтæм фегуырди тых, 
Риумæ бакалди дунейы рухс. 
Æз æнхъæлдтон: мæ туг ысурс, 
Уый та, раздæрау, разынди ... сырх!... 
03.02.2006 аз 
137 

МАСТЫ РÆХЫС 
Мæ ныхыфыст афтæ чысылæй фæци: 
Уыд масты рæхысыл мæ сонт зæрдæ баст. 
Хъæрццыгъа-иу кæртæй куы аскъæфта цъиу, - 
Йæ фæдыл кæсгæйæ æхсысти мæ маст... 
Уæрыччы хурхмæ-иу куы бахастой кард, - 
Мæ зæрдæ-иу суынгæг, тæригъæд мæм каст. 
Къуыригæйтты кодтон æрхæндæг, æнкъард, 
Ивайыны фæрæз нæ ардта мæ маст... 
Скъолайы райстон рæстæмбис нысан, 
Мæ ахуыргæнæг мæм нæ рацыди раст, 
Дзырдтон-иу мæхимид: «Мæгуыр дæ, Герсан...» - 
Мæ хъуыры-иу, судзгæ, ыскъуыбылой маст... 
Йæ хъæбулты цинæй нæ бафсæст нæ мад, 
Æнæбоныæмгъуыд дзæнæтмæ фæраст... 
Мæ цæссыг мæ рустыл, фæд уадзгæйæ, тад, 
Ныронг дæр мæ зæрдæйы абузы маст... 
Æз иу рæсугъд чызджы зæрдæмæ цыдтæн, 
Мæнæн та æндæрмæ ивылди мæ уарзт... 
Уым азымаг, гъе та фæсмойнаг цы дæн? 
Уæддæр мынйæ хъысмæт ысхай кодта маст... 
Гъе афтæ мæ зæрдæмæ алцы æввахс 
Фæистон... Мæ цæссыг мæ коммæ нæ каст... 
Хъысмæты къæппæджы - цагъайрагау ахст, 
Æмæ мын æрхаста зæрдæниз мæ маст... 
Ныр та-иу æфхæрын фæсмонæй мæхи: 
Цæмæн дæн фæстинон, цæмæн дæн хъуынсаст!.. 
Æнæхонгæ мастмæ кæй уыдтæн æмхиц, 
Æз ууыл фæкæнын зæрдæрисгæ маст... 
Нæй масты рæхысæн ыскъуыйæн... Лæг дæ, - 
Дæ хъуырыл у ауыгъд - фыдуæззау, мæстæг. 
Уæддæр ыл æфтауыс, æфтауыс цæгтæ, 
Кæдæппын нæ ныууай йæ быны тыссæг. 
1993 аз 
138 

УРС ГÆХХÆТТЫ БАЛЛАДÆ 
Кæддæр мæм бафтыд иу тыхтон гæххæтт - 
Фыццагуард митау урс-урсид, æрттиваг. 
Фæцин ыл кодтон сабийау... Зæгъæд 
Мæнг ныхас де знаг,' сулæфыдтæн риуваг. 
Æппындæр дæм куынæ цæуа фыссын, 
Дæ сис уæддæр сæ лæгъз быдыры симдзæн. 
Фæлæ мæ музæ бафынæй, ныссым, 
Нæ сæ фæкодтон иунæг хатт дæр сисдзæф... 
Нæ сæ бауарзта хардз кæнын мæ цæст, - 
«Æвгъауаг ысты цанæбары стихтæн». 
Æмæ мын лагъзы баййæфтой æмбæхст, 
Бæстон сæ ноджы целлофаны стыхтон... 
Дзæвгар рацыдис гъеуæдæй рæстæг, 
Уæддæр лæууынц æнæвнæлдæй фыццагау. 
Æниу мæм абон уый кæсы рыстаг - 
Куыд дæттын ком æнæхайыр фæуддзагæн?! 
Поэт, дæ зæрдыл иу фæдзæхст лæууæд, 
Æмæ дæхиуыл макуы фервæсс царды. 
Æмдзæвгæ дын куынæ фесгуыха, уæд 
Ды хъуамæ уый ысмидæг кæнай арты! 
Мæнмæ та хатт зæрдиæгтау кæсынц, - 
Мæ галиу къух ысбыцæу кæнын русмæ. 
Сыгъдæг сыфмæ сæ рахизæй фыссын, - 
Æмæ сæ, мардзæ, абалц кæнын рухсмæ. 
Кæннод хъуынсастæй цæрдтæй мæрдты ’хсæн 
Æхгæд чырыны иу къуымы фæхитынц. 
Куынал сын вæййы талынджы быхсæн, - 
Сæ нывæндæджы байдайынц æлгъитын... 
139 

Уæддæр ма иу хорз: ме ’взæрыл сæттын, 
Кæйдæртау æз нæ фæкæнын цæлхъытæ. 
Хуыздæр: мæ ныфс ма фидæныл бæттын - 
Ныффыссин кæд зæрдæзæгъгæ рæнхъытæ. 
Æмæ мæ тыхтон гæххæттыл мæ цин 
Нæ фæуид уæгъды, рантысиккой рухсмæ. 
Кæд та мæ ныфс дæр дзæлгъæды фæци?.. 
Мæ къух быцæуæй баззади мæ русмæ... 
5.11.94 аз 
* * * 
Цъус раздæр ма уыд фырæнтæф, 
Судзгæ уæфта хур йæ тынтæ. 
Ныр, фæхсынджын урс фырытау, 
Мигътæ райдыдтой гуымсытæ. 
Хур сын цыма у цæххы къæртт, - 
Сдæрынц æй дæрзæг æвзæгтæй. 
Рауад уый сæрыл сæ хыл кæд? 
Иутæ иннæтæн - æзнæгтæ... 
Дымгæ - мигъ-дзугтæн сæ фыййау - 
Æтт, кæм ныффынæй дæ тарфæй! 
Иу дæ февзыстæй, дæ фуйæ 
Тард æрцæуиккой цъæх арвæй... 
2.03.75 аз 
140 

АМОНД 
Амонд атахт æмæ 
фаджысы рагъыл абадт 
Ирон æмбисонд 
Амондмæ цы сидон? - 
Амонд у къуырма. 
Уый мæ лæгъстæ никуы 
Фехъуыста нырма. 
Амондмæ цы сидон? 
Куырмниз ыл фæхæст. 
Иу санчъехмæ дæр мыл 
Не схæцы йæ цæст. 
Амондмæ цы сидон? - 
У йæ уæраг саст. 
Никуыма фæзынди 
Мах кæртмæ æваст. 
Амондæн æрмттæ дæр 
Бафиппайдтай кæд? - 
Искуы нын нæ дуар 
Бахостаид уæд... 
Амондæн куы уаид 
Йе скæнæг Хуыцау, - 
Фаджысы рагъыл-иу 
Н’ абадид бындзау... 
23.11.97 аз 
141 

ИУНÆГ 
Иунæг дæн... Дард балцы хитыдтон æз, 
Ничи мæ бакодта йе уазæг... Ныр 
Агурын ногæй мæ фыдæлты къæс 
Ацы тæригъæдджын зæххыл - æмыр. 
Иунæг дæн... Ис мын æфсымæртæ, хо - 
Арæх ныфсæнхъæл кæмæн кувæм мах, 
Фæлæ мын хаст у хъысмæты тæрхон: 
Макуы дæм тындзæд сæ зæрдæ, сæ къах!.. 
Иунæг дæн... Ис мын хъæбултæ, æфсин, 
Стæй мын хъæбулы хъæбултæ дæр ис. 
Не ’фтауын уыдон ныфсæй дæр æфсир, - 
Никæмæ нал хъары абон дæ рис. 
Иунæг дæн... Рацæрæнт хъæлдзæг, фæрнæй 
Ме ’мбæлттæ, не сты мæ нымадæй цъус. 
Фæлæ сæ ме ’мвæндаг иунæг дæр нæй, 
Ме ’нæнцой фæдис-хъæр н’ ахсы сæ хъус. 
Иунæг дæн... Чердæм хæлар уа мæнæн, 
Чи кæны хинæй йæ хæзнатæ бæр, 
Йе ’взаг зæлдагау кæмæн у фæлмæн, 
Æмæ йæ зæрдæ та - дурау хъæбæр? 
Иунæг дæн... Хицаумæ чи хæссы ’взаг, 
Чи стæры уымæн йæ зæвæт куыдзау, 
Уый у нæ сафæг, цыфыддæр æзнаг, 
Æмæ куыд хъуамæ уа ме ’мдзæрин, ау? 
Иунæг дæн... Иунæджы бæрджытæй æз 
Царды фæхайджын дæн афтæ тынг - нæй 
Уыдонæй фервæзты иунæг фæрæз, 
Æмæ сæ ’нтъухын, хæрæгау, зынæй. 
142 

Иунæг дæн... Иунæг у рагæй нырмæ 
Ацы тæригъæдджын зæххыл поэт. 
Афтæмæй та у йæ тæккæ хъуырмæ 
Адæмы сагъæстæй... Домы йæ ’ппæт... 
Иунæг дæн... Иунæгæй хæссын мæ уаргъ, 
Оххай, фæсæтты м& ныфсы мæцъис! 
Фæндаг та - каконджын, рагъмæдзог, даргъ, 
Мигъы дæлвæдджи йæ кæрон фæцис. 
Иунæг дæн... Уалæ фæныгуылы хур, 
Хæхтыл ивзийынц йæ тынтæ - дыдзы. 
Уый мын мæ зæрдæйыл ауындзы дур, 
Æмæ дзы цадæггай тугтæ тæдзы... 
Иунæг дæн... Баталынг, бакуырмау цæст, 
Арвæй дæр иу гæппæл нал баззад ирд. 
Арф ком ныггуыппæг и, хъуысы ма ’рмæст 
Уыджы æрхæндæг уаст, бирæгъты ниуд. 
Иунæг дæн... Тархъæды халонау раст, 
Фæлæ мæ уæны нæ уынын хæдмæл. 
Хохрагъмæ скодтон ныфсджынæй мæ каст, 
Уым ис мæ хæдзар, цæуын æм хæрдмæ!.. 
28.01.98 аз 
143 

ХÆС 
А дунемæ фæзындтæн - 
Айсафон ын йæ зынтæ. 
Хæлардзинад тауынмæ, 
Хæрамдзинад фауынмæ. 
Рæза, худа дидинæг - 
Рухс уалдзæджы фидиуæг. 
Фурдыл хидтæ тындзон-иу, 
Æрдзæн кæнон чындзон ми. 
Уарзты зæдæн кувынмæ, 
Нарты фæтæн рувынмæ. 
Иры кадыл зарынмæ, 
Цирхъ æвдисон залыммæ. 
Цардвæдисы ’хсидынмæ, 
Рухс фидæнмæ сидынмæ!.. 
15.01.2001 аз 
144 

* * * 
Мæрдтæ сты нæ зарджытæ, - 
Арвмæ сæ фæисæм. 
Мæрдтæ сты нæ хъарджытæ, - 
Иудадзыг сыл риссæм. 
Мæрдтæ сты нæ дарджытæ, - 
Мах цæрæм сæ кадæй. 
Мæрдтæ сты нæ марджытæ, - 
Аргæвдынц нæ ’гардæй... 
Цадæг уа, æвиппайды - 
Зæрдæйыл æрзайынц. 
Иудадзыг, æвиппайгæ, 
Мах сæ цурмæ сайынц. 
Уым ысты нæ фыдæлтæ, 
Минтæ æмæ ’рдзæтæй. 
Рухсаг ут, нæ фылдæртæ, 
Удрæвдау дзæнæты!.. 
04.05.2003 аз 
145 

* * * 
Мæ зæрдæ рухсæй равдæлон, - 
Æнахуыр диссаг федтон: 
Поэзи нал у адæмон, 
Поэзи ссис поэтон. 
Кæй ма æндавы, агъæца, 
Ныв-дзырд нæ царды? - Никæй. 
Кæмæн басгуыха дамбаца, 
Кæмæн бæзза фæринкæн? 
Нæ тугæй нывæст чингуытæ 
Кæсæг, фæлдахæг нал ис. 
Хæры нæ уды цин-гуылтæ 
Æгуыдзæггæнæг сау низ... 
Хуымæтæг дам-дум мах дуджы 
Бæхджын у æмæ саргъджын. 
Поэзи баргъæвст хъарм туджы, 
Æгъуыз, æбæлвырд равджы. 
Уæддæр ма-иу хорз: уадздзыстæм 
Нæ ныфсы наутæ дон-дон: 
Поэт поэты уацмыстæ 
Кæсдзæн, уырны мæ, сомбон!.. 
07.04.2003 аз 
146 

МÆ ДЗЫРД 
Вариаци 
Кæд дын донорау туг дæттын, 
Уæддæр, куыд нæ мыл бафта дис, - 
Мæ бон дæ карз’ монц нæу сæттын, 
Нæ дын ис бирæгъау æфсис. 
Æниу дæм æз нæ кæнын хъыг, 
Дæ ныфс, дæ ферттывдæй цæрын. 
Куы мын вæййыс цæмæйдæр хъуаг, 
Мæхи фæсмонæй уæд хæрын... 
Фæлтау мæхæдæг уон рынчын, 
Мæ дзырд æнæниз уæд æрмæст. 
Куырдадзы урс-урсид зынджы 
Фæлтæрд, цъæх æндонæй та - сæрст. 
Мæ дзырд - дыккаджыдæр салдат, 
Куынæ уа топпæргъæвд, цырддзаст, 
Уæд ын фæдисы нæй бынат, - 
Дзыхъмард фæуыдзæнис æваст... 
1986 аз 
147 

ÆНДÆРГЪУЫЗОН ИДИЛЛИ 
Хур, куы зонис ды, дæ фарн, дæ рухсæн 
Рагæй-нырмæ æз кæй кæнын табу, - 
Радтис мын дæ иунæг чызджы усæн, 
Мин хатты йын пъа кæнин йæ русæн 
Бон, мæ зæрдæ уаид цинæй уабуц. 
Хох, куы зонис ды, дæ хуыз, дæ асæй 
Æз кæй дæн æнæкæрон сæрыстыр, - 
Фестис уæд нæртон Батрадз æгасæй, 
Абырсис гæрзифтонг æмæ карзæй 
Тары фырт Мукарамæ мæ разæй... 
Фурд, куы зонис ды, мæ дард фыдæлтæн 
Донбеттыр цы бавæййаг уыд раджы, - 
Рарвитис мын уæд кæфтæ фылдæртæ, 
Аргъауы цыкурайы кæсæгтæ, 
Сæндидзид мæ цард дæ фарны руаджы. 
Тулдз, куы зонис ды, кæй дæн хæрз иунæг, - 
Сæфтауис дæ уидæгтæ дæлдзæхæй, 
Ме ’мдзумæ-иу никæд кæнис зивæг, 
Уый дæумæ кæсид егъау хæрзиуæг, 
Хизис мæ æрвон зынджы фыдæхæй... 
Дур, куы зонис ды, кæй нæу дæ халдих 
Рагæйдæр мæ риуы мидæг зæрдæ, 
Науæд та ыскъориуæвæг салд их, - 
Бакæнис мын дуар дæ хуылфмæ уадид, 
Бахизис мæ дурæхсæг мæнгæрдтæй... 
2003 аз, октябрь 
148 

ТАМАКОЙЫ ХИН 
Адæм се ’хца цæуылты нæ фидынц! 
Никотинæн сæ сæртæ - нывонд... 
Витринæтæй æвдисынц сæ фидыц 
«Кемел», «Ява», «Мальборо», «Бонд»!.. 
Аив къоппы æмбæхст вæййы, зонынц, 
Карз, фыдуынд низ - фыдбылыз хæссæг... 
Нæ, уæддæр æм сæ быцъынæг тонынц, 
Æмæ калынц хъылмаджын фæздæг... 
Бирæтæн дзы кæрдзыны æхца дæр 
Нæй сæ дзыппы, сæ къæбиц - афтид. 
Уый цы давы, кæд ратдзæн йæ цард дæр, 
Иу æм.уыцы фыдбылыз æфтæд... 
Æмæ тоны йæ сабиты рагъæй, 
Стæй сæ уадзы адджинагæй цух... 
Æмæ ’лхæны тамако зынаргъæй, 
Нæй, нæ исы йæ ахуырыл къух... 
Лæг фæрынчын... Сгары йæ дохтыр, 
Амоны йын: «Тамако ныууадз, 
Уый фыдрын у, хæцы дын дæ рохтыл... 
Аргъæутты ис æрмæстдæр æвдадз...» 
Палатæйæ куы рахызт, - йæхæдæг 
Къæлидоры скалдта фæздæг... 
Ехх, мæ зæрдæ ныхъхъуси, нырхæндæг, - 
Чецырдæм ма цы сараза лæг!.. - 
Фынджы фарсмæ сæргуыбырæй бадын, 
Ноджы бафтыд мæ равгыл æрхуым: 
Æммыст, еныр иу «Кемел» бадым! - 
«Астра», «Прима»... кæнынц мæ хуыфын... 
Уæлдæф - чъиллон, сæ хъæстæ фæздæгæй. 
Туаггуырæй фæкайди æмбис... 
Лæг фæцæуид йæ фыдыуæзæгæй, 
Фæлæ - катай: «хуыздæр ран кæм ис!..» 
149 

Сечъынаты хæйрæгау ныл рацыд 
Хинæй ацы тамако - адзал... 
Нал ын зонæм йæ сурын, йæ уадзын, 
Нал нæ комы йæхæдæг дæр, нал... 
11.02.94 аз 
НЫХАС МÆ ЗÆРДÆИМÆ 
- Цы та кæныс, мæ зæрдæ, 
Хъысмæтæй ма цы дарыс? 
Беслæны ног уæлмæрдмæ 
Дæ фæндаг кæд нæ дарыс? 
Уæдæ æндæр дæ цæссыг 
Тæндзынджытæй цы ’ркалди? 
Æви та кæд нæ мæсыг 
Йæхи дурæй ныккалди? 
- Æви?.. Æви?.. «Æви»-тæн 
Кæрон дæр - нал, нымæц дæр. 
Нæ сыхæгты фыдмитæй 
Нæ цард бынтон ысхæццæ... 
Цы ракодтам Хуыцауæн, 
Цы ныл сагъуыд тæфæбон, 
Æнагъæддаг фыд цаутæн 
Куынал зыны сæ кæрон?.. 
- Уæддæр-ма зæгъ зæрдæ, 
Дæ тугдзæссыг цы калыс, 
Беслæны сау уæлмæрдæй 
Дæ фæндаг кæд нæ дарыс?.. 
150 

ÆНÆАДРИС ФАРСТЫТÆ 
Мæ цард-арвæй мын чи адавы 
Хур? 
Мæ зæрдæйыл мын чи сауындзы 
ДУР? 
Цы ’рбавæййы æхсæвы ’мбисы 
Мæй? 
Мæ уд-хæдзарыл чи рауадзы 
Зæй? 
Мæ дадзинты мын чи сур кæны 
Туг? 
Цæмæн мыл уагæр рахæтыди 
Дуг? 
Куыннæуал цæуы ме ’мгæрæтты 
Цин, 
Уæд ма æуымæй дудгæбондæр 
Ц’ и? 
Мæ сонт фарстытæн чи хымпыры 
С’ апп? 
Кæд сын райсдзынæн удвæндиаг 
Дзуапп?.. 
151 

* * * 
Лæг дыууæ боны цæры 
Ацы тугхъулон зæххыл. 
Маст æй бирæгъау хæры, 
Гъе уæддæр æдзух кæны 
Загъд, замана æмæ хыл. 
Исты ма уæзгæ æфсон, 
Уæд - æндæр хъуыддаг, фæлæ 
Ницæй тыххæй хъар дæ сон, 
Хус æзныхмæ дар æхсон, 
Мæрдты ’лгъит, æртхъирæн кæ: 
«Халæттаг фæуæд дæ хуы, 
Кæд æнæфсис бирæгъ нæу. 
Ног мын фесæфта мæ хуым, 
Фæззæг нал æрхæсдзæн хуын, - 
Ранмæ батæрдзынæн дæу!» 
«Саусыгъд бакæнæд йæ къах, 
Амбæлдис ныл уый æзнон 
Æмæ автрбусы цалх 
Фехæлд, баззадыстæм мах 
Вагзалы æнæхъæн бон...» 
«Ис нын иу сыхаг - къуырма, 
Алкæй раз бæндæн тындзы. 
Дæн йæ кæлæнтæй хъуырмæ, 
Уый фыдæлгъыстæй нырма 
Чызг нæ ацыди чындзы...» 
Цард - цæстныкъуылды бæрц у, 
Хур ыскаст æмæ ныккаст. 
Немæ удхæссæг - æмдзу... 
Гъе, уæддæр кæнæм æдзух 
Мах нæ кæрæдзийæн маст... 
152 

НЫФС 
(Идиллийы бæсты) 
Мæнæ-мæнæ сирæгтæй 
Нæу мæнæн мæ бæх. 
Уыйхыгъд тоны синæгтæ, 
Куыроймæ ыссинæгтæ 
Антъухы дзæбæх. 
Мæнæ-мæнæ ’фсирджынтæй 
Нæу мæнæн мæ хуым. 
Нæ, уæддæр кæриджын дæн! - 
Дзыккаджынтæй, сирджынтæй 
Къаддæр нæу мæ хуын: 
Урс-урсид æхсинджытæн 
Акалын мæнæу. 
Сæгуыттæ ’мæ сиуджынты, 
Зарæджы хæрзиуджыты 
Чи уарзы мæнау!.. 
Бабæллон нæ фиуджынтæм, - 
Нæу мæнæн мæ бон. 
Балгъæд вæййын инджынæй 
Æмæ хъæлдзæг, цинджынæй 
Арвитын мæ бон. 
Мæнæ-мæнæ ’фсирджынтæй 
Нæу мæ хуым - мæ зæхх, 
Фæлæ, о мæ Ир-дзыллæ, 
Хормæ дын æз фиддзынæн 
Ирд, сæууон æртæх. 
Мæнæ-мæнæ сирджытæй 
Балцы нæу мæ бæх. 
Фæлæ, о мæ Ир-дзыллæ, 
Æз мæхæдæг «сирдзынæн», 
Иу мын ды - дзæбæх!.. 
1995 аз 

ЛЕНИН 
Лæг йæ царды истæуыл куы стыхсы, 
Размæ йын куынал вæййы фæндаг, - 
«Уастырджи!.. - йæ лæгъстиаг сидт хъуысы, - 
Ма фæуа мæ цины хуын кæндаг!..» 
Æз æрмæст дæуæн кувæг дæн, Ленин, 
Ды цы дугæн бахсыстай бындур, 
Уымæй дзы нырма хуыздæр нæ фенди, - 
Кастис нæм зæрдæвæндиаг хур. 
Зиугуыстыл уыдысты ифтыгъд адæм, 
Сомбонмæ ныфсджынæй уыд сæ каст. 
Хордтам уæд нæ цæхх, нæ кæрдзын адæн, 
Уадиссаг нын ничи кодта маст. 
Уæд ныр та?.. Сæ бон ныччифæнт иутæ! 
Фатхъулмæ сын - сæрсæфæны рындз. 
Тухынц, тухынц ахæм дынджыр фиутæ - 
Аххæрджытæ с’ астæутæй хъæрзынц. 
Иннæтыл - мæгуыры дæрзæг хъисын. 
Урс кæны æххормагæй сæ туг. 
Фырмæстæй сæ зæрдæ судзы, риссы, - 
Галиумæ сыл рацыди сæ дуг. 
Хъусын: иуты «мерседестæ» уасынц, 
Æмæ ма куы хæссиккой чындзаг... 
Иннæтæ, хæрджытау, уынгты ласынц 
Хиарæзт лæг-уæрдæттæ, тындзгæ... 
Афтæ цард йæ карз хъулæттæ ’вдисы, 
Уаз рæстдзинад къæхты бын фæцис. 
Æргътæ раст Хъæриуы цъупмæ хизынц, 
Мыздтыл пъæззы бандзыги, фæдис!.. 
154 

«Доллæр» нæм цæмæн ысбарджын уагæр, 
Тугуарæн цæмæн кæны йæ курс? 
Ницыуал ис а-дунейы уагыл, 
Нал æй хатæм: сау у æви урс... 
Афтæ у, цыдæр æдылы къоппа 
Адæмæн куы басгуыхы сæрбос, - 
Свæййынц уæд сæ цардвæндагыл хъомпал, 
Мæнæ цыма - цалдæр хъæуы фос. 
Ленин, дар нæм хур-цæстыты рухс ’мæ 
Мауал цуда талынджы нæ къах, 
Науæд дыууын фыццæгæм æнусмæ 
Фарнимæ нæ бахиздзыстæм мах!.. 
1998 аз 
* * * 
Абон мæм цæуы æрмæст кæуын, 
Ницы æндæр. 
Мæнæ цыма ингæнмæ цæуын 
Бахъуыд мæн дæр. 
Рисгæ дæр мæ ницы кæны ’ппын, - 
Фаг у ныфсæн. 
Афтæмæй та уазал къæйы бын 
Раст цыма дæн. 
Циу уæддæр мæ хъизæмары сæр, 
Уды æзнаг? 
Ницы хуызы базыдтон уæддæр 
Дуры æвзаг... 
155 

СТАЛИН 
Дæ фарс куыд хæцын, афтæ дæн дæ ныхмæ. 
Дзасохты Музафер 
Хæры дæ кæрæфæй лæг-бирæгъты бал, 
Дæ тугæй сын рагæй фыддойны у... Ныр 
Сæ баиргъæвынæн дæр нал ис амал, - 
Дæ сæрылхæцджытæн - сæ къухтæ цыбыр. 
Дæ ном-иу мæрдтæм дæр куы хъуыстис нæргæ, - 
Цæмæн фæдæ уагæр сæ цæстытæн сындз? 
Дæ сæрты тæхын дæр нæ уæндыд цæргæс, 
Ныр... хъæндилтæ дæр дæм, уæйгуытау, бырсынц. 
Дæ мидхъару ’вдисæг - ыстыр хæсты дуг, 
Æвирхъау зынгирвæзт, æхсон дæр дзы сыгъд. 
Нæ фæкодта читт дæр дæ дадзинты туг, 
Политикон картæ уыд де стъолыл тыгъд. 
Дæ зондджын хъуыдытæ уæхскуæзæй фыстай, 
Æвиппайгæ де ’хсæв дæ бонимæ сиу. 
Дæ зæрдæ куырдадзы дзæбугау куыста - 
Сырх-сырхид цæхæрæй уыд едзаг дæ риу. 
Дæ сурдымæн калдта зынгдзыхæй фæздæг, 
Йæ карз тæфæй кодта фыдгулы хуыдуг. 
Дæ ныхас, дæ бардзырд - рæстдзæвин, уæзгæ, 
Цæрдхуынчъытæ кодта фашизмы ныхдур. 
Куы бахауди уацары знагмæ дæ фырт, 
Уый ивын нæ бауагътай Паулюсыл уæд... 
Æуый тыххæй дæр дын хъуыд самайын цырт, - 
Хæмпæл æм нæ кодтаид дзыллæты фæд... 
Дæ амындæй не знаг бындурзылд фæцис, 
Йæ куыйтимæ Гитлер ысуагъта цъæх арт, 
156 

Фæсæвджындæр ноджы Советон Цæдис, - 
Æндидзыны фарнæй йæ уидæгтæ - арф... 
Зæгъынц, зæгъгæ, иу кител батыдта ’рмæст, 
Салдатон цинелы фæцыдис, фæцард... 
Уый афтæ уыд: иугæр куы ’рнымæг дæ цæст, - 
Уыд иударон пысулты фæлыст дæ мард. 
О, раст у: æруагътай æвирхъау рæдыд, 
Куы бафтьцтай де ’ууæнк мæнгард лæгтыл, уæд. 
Цыппарцæбтон хин-гуырд - дæ фарнæй рæвдыд, - 
Йæхæдæг та кодта дæ ныхмæ фыдвæнд. 
Хур мигъты дæлбазыр æмбойны фæци, 
Æви дыл фæтых и дæлимонты зонд? - 
Ысласын дын кодтой дæ сарматтаг цирхъ, 
Хæрамы тырыса уæд систай бæрзонд. 
Æлгъаг демократтæ ныр де ’фхæрдæй фиу 
Раст уый æфсон тухынц... Дæумæ сты æххæлд. 
Ды басгуыхтæ уыдонæн «холы»... Æниу 
Куы ракæной минтæй лæгбирæгътæ зиу, - 
Нæ сын фæуыдзынæ мыггагмæ дæр хæрд!!! 
2004 аз 
157 

ÆВИРХЪАУ АЗТÆ 
Фехъуыстон: «Тыбылты Алыксандр бабын 
нæхиуæтты къухæй Цхинва.ш райæххæстко- 
мы зæронд бæстыхайы ныккæнды». 
Æртын æвдæм, æртын æстæм азты 
Сау заман мæ цæсты раз куы расты, 
Бафтын æз, цъæх арты судзгæ, мастыл... 
Уæд ыскодта ахæм фыдбон асстыл - 
Уыд бынтон æнæвдæлон Барастыр: 
Сау, хæрам лæг тугсур кодта расты, - 
Хахуыр-куыйты чи федтаид бастæй! - 
Фарны лæгты ’мбисæхсæвты ахстой, 
Æмæ-иу сæ саунадæй, фæрсксастæй 
Дард Сыбыры уазал къуымтæм хастой... 
Науæд та сæ тар ныккæндмæ тардтой, 
Уымыты сæ афæдзгæйтты дардтой, 
Дамбаца-иу риумæ, ныхмæ дардтой, 
Хъилæй сын сæ фæрсчытæ нымадтой, 
Аххосаг-иу барæй дæр «ыссардтой», 
Стæй-иу сæ куыдзы мардæй ныммардтой... 
Тæригъæдæй ахæстæтты къултæн 
Арæзти сæ дурдзæссыгæй култæ. 
Зæрдæ хаста сау масты дзæкъултæ, 
Урс мит уарыд сау-сауид дзыккутыл, 
Сау сынт бадтис урс-урсид дзыккутыл... 
Рацæй-рабон æмæ ’вирхъау культæн 
Рахастæуыд карз тæрхон... Хъамбултæ 
Байдыдтой сæ фæрсчытæ, сæ хъултæ 
Тохвæллад Иры Мады хъæбултæн... 
158 

Уый æцæг уыд... Фæлæ иунæг Сталин 
Уыдонæн сæ зынг нæ кодта стъæлын. 
Уый аххос куы кæнæм абон алцы, 
Н’ ацæудзыстæм гъеуæд дард нæ балцы. 
Ис, хъыгагæн, абон дæр ма не ’хсæн, 
Чи архайдта уæд, жандармау, ехсæй. 
С’ аххосæй кæмæн нал ивад не ’хсæв, 
Ныр кæмæн и нæтæрхонæй фехсæн, 
Фæлæ... сау туг уазсырх тугæй не ’хсæм... 
23.08.77 аз 
ПРЕЗИДЕНТЫ БЫНАТМÆ 
ÆВЗÆРСТЫТЫ АГЪОММÆ 
«Демократтæ» «Сырхытæн» сæ ныхмæ 
Афтæ карзæй ралæгæрстой, афтæ - 
Стыр комдзаг дзы чи схаста йæ дзыхмæ, 
Ууыл дæр сæ фидиссаг ном бафтыд. 
Комкоммæ сыл алы тугтæ мысынц, 
Систой сыл уæхсчы сæрты æххы ту! 
Афтæ тынг сын фестад «сырх» цæстысындз, - 
Урсæй хъавынц раивын сæ сырх туг... 
«Сырхытæ» дæр, иугæр у тыхы дуг, - 
Сты уæдыккон, бахастой сæ къуыммæ. 
Бар-’нæбары урс кæны сæ сырх туг, - 
Нал каликкой дуртæ кæд нæ хуыммæ!.. 
2.06.96 аз 
159 

СТЫР ЛÆДЖЫ БАЛЛАДÆ 
Лл. Лукашенкойæн 
Бæрзонд ранæй бæрзонд хъуыддæгтыл дзуры 
Бæрзонд, рæсугъд, зæндджын æмæ фæрныг лæг. 
Бæрзонд Хуыцауæй иунæг хорзæх куры: 
Бæрзонд рæстдзинад макуы уа сæрныллæг! 
Нæ дзыллæты болатвидар Цæдисæн 
Куы пырх кодтой хæрам бодзтæ йæ бындур, 
Бæргæ сыл хъуыд уæд бакæнын æвдисæн, - 
Сæ реформæ дзыхъхъынногæй æмбыд у... 
Сæ къухтæ ’рфыстой сауфыдвæнд гæххæттыл, 
Æнусы бонтæм чи фæцис æлгъыстаг, 
Кæй азарæй къуыдыртæ баст - нæ къæхтыл, 
Нæ кæддæры фæрныг хъæутæ - æртхуыстау... 
Гæррæтт, æмæ сæ бæстæты куырмæджы 
Æхсæндзард ахæм аразынмæ фесты, 
Цыран мæгуырмæ ницуал ис æрмæджы, 
Чысыл нацитæ хи фæндиаг не сты... 
Æрбафсæрста фæсарæйнаг «культурæ», 
Сæ сектатæ, сæ парнографи, хинтæ... 
Бæргæ уыди нæ арæны къул дурæй, 
Фæлæ цы лæууы динтæ æмæ зинтæн!.. 
Бæрзонд лæг у фæндвидар: Ленин, Сталин 
Цы феноменыл бафтыдтой сæ сæртæ, - 
Нæ бæстыл ын нæ бантысдзæни стъæлын, 
Уа цалынмæ æртдзæгъдынхъом мæ зæрдæ!.. 
Æцæгæйдæр, уым ауал азы дæргъы 
Ис раздæрау советон æгъдау, цардуаг. 
160 

Лæууы Компарти адæмæн сæ сæргъы, 
Закъон сæм у æппæтхъом, цыма - бардуаг. 
Йæхи тындзы зæххы чъылдымыл НАТО, 
Нæ къæсæртæм йæ сау уидаг æххæссы. 
Бæрзонд лæг нæ бæрныдзыдау фæдзæхсы: 
Æдзух куыд уа фæдисæндыгъд нæ фатдон!.. 
«Украинаг, уырыссаг, белорусаг 
Сты рагбайуаргæ иуæгъуыстаг артæй... 
Славянты цот, зæгъæм фыдæлтæн рухсаг, 
Кæрæдзимæ рæвдауæг къухтæ раттæм! 
Фыццагау та нæ тых æмæ нæ зондæй, 
Нæ хиды ’ртах, нæ уæццæ туджы хъармæй 
Ыснывæндæм æргъæу мæсыг, бæрзондæй 
Мах чи æууындза разæнгарды фарнæй!..» 
Бæрзонд ранæй бæрзонд хъуыддæгтыл дзуры 
Бæрзонд, рæсугъд, куырыхон лæг... Æз та уæд 
Ныллæг ранæй бæрзонд Хуыцауæй курын: 
«Йæ фæндиæгтæ дидинæг æфтауæнт!..» 
5.02.2004 аз 
6 Хъодалаты Герсан 
161 

СÆРИБАР 
Æтт, мæ куыдз дыл амæла, сæрибар, 
Кæд лæгæн куыд адджын дæ, куыд зынаргъ! 
Радтыс ын зæрдæйы ныфс, уæнгвидар, 
Уарт-риуæй куыд иртæса мыдзыра. 
Æмæ иубон сифтындзы йæ хотых, 
Мæрдтæм дæр йæ фæдис-хъæр ныттоны. 
Зноны къада - кадавар зæххон тых, - 
Абон раивылд уалдзыгон æрсдонау! 
Рагæй хъуыст уæлхохы Карабахæй: 
«Сау тæтæр нæ бакодта фыдохмæ!» 
«Нæй зæххыл фæкæсинагдæр махæй!» 
Æмæ бартыл растадысты тохмæ. 
Уæд, дам, къаддæр галдзармæй нæ цæрæн, 
Иу æрмæст, дам, искæйы цæстытæм 
Мауал кæсæм - фидæны фæлтæрæн 
Ацæуой сæ фæндæгтæ рæстырдæм. 
Хуссар Ир... Сæрысуангæй нæ туджы 
Бунт кæны хæдбардзинады ’нкъарæн. 
Фæлæ арв йæ цæхæр калы тулдзыл... 
Нал уыдис хæрам сыхагæн барæн, 
Æмæ сдзырдтой аланты фæдонтæ 
Бар-’нæбары хотыхты æвзагæй... 
Уал азы æрвитæм кæд фыдбонтæ - 
Не здæхæм сæрибармæ фæндагæй! 
Приднестровье... Ноджы гагаузтæ... 
Ау, кæдмæ, дам, хъуамæ хауæм былæй, 
Халынц абон, чи стымбыл æнусты, 
Уыцы судзаг фарстаты къуыбылой... 
162 

Кадæггагæн баззадысты абхаз! - 
Нал хæссынц цагъары дуг, къæлæтау, 
Цас уæццæ туг, цас хъару сæ бахардз 
Удвæндон сæрибары сæрвæлтау!.. 
Диссаг у, куыд фиДар лæууынц цæцæн 
Утæппæт æфсады ныхмæ... Тугæй 
Адардта сырххъулон кæд сæ хæцæн, 
Ис сæ ныфс уæддæр ысуинаг дугæй... 
Раззонд сиды стырдæр паддзахæдтæм: 
Чысылтæ дæр - туг æмæ ыстæгæй. 
Бауадзут сæ, равзарой сæхæдæг 
Царды фæндаг фидæнмæ рæстагæй! 
1995 аз 
♦ * * 
Абон хур нæ базыдта рæвдауын, 
Арвы риуыл афтæ тынг сыгъдис - 
Афыхтаид ызмисыл рæвдыуан, 
Аууонмæ хъуырна гæды лыгъдис. 
Мæн уæддæр дæ тæмæнкалгæ армæй 
Барæвдыдтай, Нарты Гыцци-Хур, - 
Æз æнхъæлын: де ’видигæ хъармæй 
Бафсæсти фыццаг хатт абон дур. 
10.07.2002 аз 
163 

МÆГУЫРЫ ЗАРÆГ 
Зæрдæйы масты цæнд ис, 
Нал бады цины хъул сах. 
Фехæлд Советон Цæдис - 
Дзыллæты фарны гæнах. 
Уастæн фæкæна дæдæй 
Ельцин нæ тæригъæдæй! 
Зиудыхæй амадтам мах 
Рухс Коммунизмы гæнах, 
Фæлæ фыдбылызы гуырд 
Разынд нæ фидæны куырд... 
Уастæн фæкæна дæдæй 
Ельцин нæ тæригъæдæй! 
Оххай, нæ къухты ныссагъд 
Рагон мæгуыры лæдзæг. 
Агурын райдыдта Мад 
Судзин, æмпъузæн, фæдзæл. 
Уастæн фæкæна дæдæй 
Ельцин нæ тæригъæдæй! 
Хъæздыджы къæбиц ыссис 
Импортон мулкæй хъуырмæ. 
Хъæздыг нæ ары æфсис 
Ивгъуыд замантæй нырмæ. 
Уастæн фæкæна дæдæй 
Ельцин нæ тæригъæдæй! 
Сабийæ ферох къаффет, - 
Шоколады дуг фæци. 
164 

«Сникерсы» бибиджын фенд 
Не ’фтауы сидзæрыл цин. 
Уастæн фæкæна дæдæй 
Ельцин нæ тæригъæдæй! 
Цасфæнды хъæр кæн фæдис, - 
Никæмæ хъуысы уæддæр. 
Никæй æндавы дæ рис, 
Никæйы хъæуы дæ сæр. 
Уастæн фæкæна дæдæй 
Ельцин нæ тæригъæдæй! 
Афтæ ма ку’ ахæсса дуг 
Удварны фыдæнæн, уæд 
Басур уыдзæнис нæ туг, - 
Былмæ фæцæуы нæ фæд... 
Цымæ кæд кæндзæн дæдæй 
Ельцин нæ тæригъæдæй!? 
1993 аз 
165 

ÆНАХУЫР ХЪИЗÆМАР 
«Советон Цæдисы Гимны автортæй сæ иу 
Сергей Михалковы бахъуыд йæ зарæджы 
ныхæстæ фæивын æмæдзы Уæрæсейы Гимн 
саразын». 
Газетæй 
Бады куырыхон поэт-лæг, сæрурс, 
Дурау æнæзмæлгæ, фынджы уæлхъус. 
Сагъæсты денджызы аныгъуылд арф, 
Се ’хсæн æй балхъывтой зæхх æмæ арв. 
Цымæ йЪш уагæр цы судзы йæ риу, 
Цавæр чъырын арт у, цавæр æвдиу? 
Дзырдмæ æвналын нæ уæнды йæ сис, 
Цыма йæ быны хæлæн æрмæг ис. 
Цыма йæм а тæккæ телефонæй 
Сталин æрбадзурдзæн - арвы ныннæрд. 
Сурхиды уазал цæппузыртæн нæй 
Ныхы ыссывдтытæй сæфæн уысм дæр. 
Фæлæ йыл уавæр, тæлыйау, æртыхст, 
Иугæр æм Кремлæй рацыдис дзырд, - 
Бон ын æнцой нал и, ’хсæв та - æрхуыст, 
Мисси бæрнон у, æмгъуыдон, бæлвырд: 
Хъуамæ йæ раздæры зарæджы текст 
Аива, равдиса ног дуджы гакк. 
Ацу ’мæ еныр æппæтхъом дæр фест! - 
Рахиз цонг - раст цыма суджы лыггаг. 
Уæууа, йæ хъиутæ нæ фæхордта цъус, 
Иу къуыри... иу мæй... Æрдзæ боны бæрц, - 
Фæлæ йæ зæрдæ нæма баци рухс: 
Нæ ’мæ нæ фæлдахы зарæг йæ «кæрц». 
166 

Оххай, нæ Цæдисы Гимн дæр - бынхæлд, 
Ихсыд дзыманды-гæппæлтæй æмпъызт. 
Арвау кæмæн уыд цæхæрджын йæ нæрд, 
Дуне кæй нæрынæй иудадзыг рызт, 
Уымæн йæ базырты -нал аззад тых, 
Æмæ бæрзонд тæхын нал у йæ бон. 
Ада-гъа, уадмæ ма скæна йæ ных, 
Бар-хъомыс ма дара уымæ æрсдон... 
Æмæ йæ кусæнуат исдуг ныммыр, 
Стæй уæд - æргом зæлтæ: ехх æмæ офф! 
Зæгъгæ ма хурмæ куыд цæудзынæн ныр, - 
Сдыгъуырццæг, адæргæй систа зыр-зыр 
Сталины хæлар - Сергей Михалков... 
15.07.2001 аз 
* * * 
Æвзæр сыхагæй ницы ис æвзæрдæр, 
Дæ ердомæ дын ал’ райсом кæсы, 
Æмæ куы фены: фæздæг дзы бырсы, - 
Тæвд уæхсты цъуппыл асæдзы йæ зæрдæ. 
«Дæ райсом хорз!», «Хæрзæхсæв у!» - нæ дзурай 
Дæ сыхагæн хæларзæрдæйæ кæд, - 
О, ма йын хæр йæ цæхх æмæ йæ дзулæй, 
Йæ къæсæрмæ дæр ма цæуæд дæ фæд! 
12.09.92 аз 
167 

ЗÆД-МАРГЪ 
Урсриу, саубазыр зæрватыкк 
Абадт цъыфдзасты уæлхъус. 
Уый ифтыгъд у ныр сæрфатыл - 
Уалдзæг ралæууыди, кус! 
Кус! Дæ быцъынæг дæр аскъуын, 
Цæгъд дæ гыццыл удæй арт. 
Зоныс: цас бумбули, цас хъуын 
Дæу хæссын хъæудзæни дард. 
Æмæ бацыдтæ дæ зиуы, 
Раст кæркуасæны цъæхтæй 
Нал фæцауæрдыс дæхиуыл, 
Иу ран дын æрæнцой нæй. 
Нал дæ ’ндавы, нал, дзынга дæр, 
Нал - гæлæбу, нал - дыдын. 
Ныр дæ цъелфытæ - зынгавæрд, 
Хурæй ратæхæг сырх тын. 
Ды кæйдæр хæдзары тыргъы 
Аразыс дæхицæн къæс. 
Не схæцы дæ цæст быдыргъыл, - 
Фысым - Уастырджийы ’нгæс. 
Уæдæ райгæ кус, лæппынтæ 
Рауадз, мадиуæг сын кæн. 
Нæй дæ хъыгдарæг æппындæр, 
Ды зæды сих дæ лæгæн. 
Мæн нæ уырны æмæ фехста 
Искуы исчи де ’рдæм дур. 
Уæд... Уæд дын æмбойны фестæд 
Иу æндæдзгæ цъыфы мур! 
30.05.98 аз 
168 

РУХС УАЛДЗÆГ 
Уалдзæг ралæууыд... Гъей-джиди, 
Ныр куы балæууин Захъхъоры! 
Зæрдæ рагбонтæй йе ’вджид и, - 
Æз æнæ уый дæн сау хъоргъы. 
Уым та Лехурй. афонмæ 
Дары бур къуымæл кæсæгтæн. 
Къæдзæхрæбыны суадонмæ 
Батæссар кодтой уаз сагтæ. 
Худын базыдта малусæг, 
Нал у дзидзидай, мур-гыццыл. 
Къутæр - авдæнгæс, аузæг, 
Уæд йæ рæвдауæг хур-гыцци. 
Акæс дзаг цæстæй хуссæрттæм: 
Цымтæ ракалдтой дидинæг, 
Дадалиджынтæ, бурсæртæ, - 
Арсы хъиамæт сын фидинаг... 
Ногконд хъугомы халæттæ - 
Цыма сау-сауид кæрчытæ - 
Уидзынц зулчъытæ, уаллæттæ, 
Халынц белтъыты фæрчытæ. 
Хизынц хъæуысæр мус-чъилтыл 
Гокотæ æмæ дзыгытæ. 
Ризынц дзедыры къудзитыл 
Сæгъы тинтычъи-бындзгуытæ. 
Уым цынæгъуызон хъулон цъиу 
Бадгæ æмбондыл фендзынæ! 
Уыдон зарджытæ, уыдон цин!.. - 
Семуадындздзæгъдæг фестдзынæ. 
Уалдзæг, рухс уалдзæг ралæууыд, 
Риуы бандзæрста цины арт. 
Зæрдæ ’рхъæцмæ дæр нал лæууы - 
Хонæг Захъхъорæй - зиуы зард... 
9.04.76 аз 
169 

КАТАКЛИЗМÆТÆ 
Чи нæ тæрсы низ-мæтæй, 
Чи бафсæстис хурæй? 
Æрдзы катаклизмæтæ 
Мæн æргæвдынц хурхæй. 
Знон ацафон тулæнтæ 
Зæрдæ кодта хæхтыл. 
Ныр магнитон уылæнтæ 
Мæн ныххостой фæхты. 
Диссаг: уары хъарм къæвда 
Тъæнджымæйы ’мбисы. 
Цъитийæ дæр акъæфта, - 
Батæбæкк йæ фисын. 
Майы райсом. Бузныгæй 
Булæмæргъ нæ зары. 
Акастæн нæ рудзынгæй - 
Мит тъыфылтæй уары. 
Дысон арв - дзæнхъа цæстау, 
Рухс ивылд... фæчъиллон 
Райсомырдæм, сасæста - 
Тулдз æсуагъта пиллон. 
Зымæгдæргъы иу тызмæг 
Хох нæ фæци - салдсæр. 
Уалынмæ дын - миты зæй! - 
Басаухæдзар цалдæр. 
Уалдзæг. Зæрдæ зарджытæй 
Чъинатæ куыд баста, 
Афтæ дын азарджынæй 
Зæхх ныдздзорт-дзорт ласта. 
170 

Ахæм рæстæг маст-цæхæр 
Ацу æмæ ма схъау! - 
Йе скъуыд-хъуыры тарст зæххæн 
Аирвæзт æгас хъæу... 
Царды катай, низ-мæтæн 
Мах быхсæм æгæрдæр. 
Æрдзы катаклизмæтæн 
Се ’рфыты лæгæрдæм. 
9.07.87 аз 
* * * 
Абон уалдзæг карз зымæгыл рахæтдзæн, - 
Бонахаст зæрдæвæндиаг рауæццæ. 
Хур æргъæвсæг мигъты ’хсæнты нал хæтдзæн, 
Донхæрисыл бур къуыпатæ рахæцдзæн, 
Малусæгыл цины худæг бахæцдзæн, 
Нал уыдзæни митыздух уад уасæццæ, 
Хуры тын æй сабыр тохы басæтдзæн, 
Хæхтæ æмæ мæсгуытимæ нал хæцдзæн, 
Бæлæсты рæдæнг базгуыты нал сæтдзæн, 
Салд цъитийæ худгæ цæссыг ратæдздзæн. - 
Загътон æз, фæлæ мæ ныхас адæрддзæф: 
Мартъи та йæ галиу митæм бахæццæ, 
Акуыддæртæ, ацыдæртæ, асæнтдзæф, 
Абæттинаг... ницуал та йæ басæтдзæн, 
Алкæй дуарыл сусæг-æргом бахæцдзæн, 
Зæронд лæгты пецты къæхтæм бабæтдзæн, 
Кæртмæ дæр сын хизыны бар нал дæтдзæн, - 
Ивгæ цæсгом алцæмæ дæр бахъæцдзæн... 
2003 аз 4 мартъи 
171 

ÆРДЗИВÆНТÆ 
Сæрд. Фæхицæн бон æмбисыл, 
Арвыл мигъы бындзыг нæй. 
Уддзæфæй нæ хъуысы иу сым - 
Бацис уый тæгæл фынæй. 
Хур кæны дзæгæрæг бæстæ, 
Риссы зайæгхалы уд: 
Ехх, æмæ æртахы хъæстæ 
Ныр фæу!.. 
Кæс, рынчын сæныччы хъустау, 
Нартхорæн йæ сыфтæ ’ппæрст. 
Лывдзæджы лыстæг хъæрмуст тау 
Хæмпæлты бын у æмбæхст. 
Сусхъæд ноджыдæр ныссус и, 
Сыфтæрыл нындзыгау тæвд. 
Банцъылд хъоппæгæн йæ пуси, 
Мидбыл ма фæхуддзæн кæд? 
Уанцъылытыл цъиуы хъеллау 
Сулæ-мулæтæй лæууы. 
Тихалæг ныффыдхуыз, хъенау, 
Сусæг катæйтты цæуы. 
Гогыз хъолоты дæлбазыр 
Ныр хæлиудзыхæй ныхъхъус. 
Галбындз абадтис йæ разы, 
Нæй, нæ йæм дары йæ хъус. 
Афтæ ивылы фырæнтæф, 
Хур уæлæрвты афтæ сзынг, 
Æмæ ’лвынинаг фырытæн 
Сатæг аууоны дæр - зын. 
172 

Лидзынц иу бæласы бынæй 
Иннæ бæласы бынмæ. 
Хъары сой сæ кæрцы хъуынæй, 
Миднымæр бæллынц хъуыммæ. 
Хъуццытæ цъæхдзаст æрдузæй 
Хъæды тарфмæ радтой лыгъд. 
Бындзыты къæдзилæй, хъусæй 
Сурынц, мæгуыр, фæлæ куыд? 
Сауцъиу ахстоны нындзыгау, 
Бады рæвдуæттыл къуыртты. 
Судзынц æй, бецау, зынджытау, 
Фæлæ не ’фты уый мæрдтыл. 
Хур ысзынг и ноджы тынгдæр, 
Пиллонау ивылы тæвд. 
Æтт, кæм бафынæй дæ, дымгæ, 
Ратæх нæм, кæнæм бынсæфт! 
Уалынмæ фæзынд цъæх арвыл 
Иу фæлурс мигъы бындзыг. 
Райдыдта сындæггай дардыл 
Уый йæ базыртæ тындзын. 
Æмæ иу диссаг: йæ тæртты 
Бамбæхсти фæрдыгау хур. 
Акалдта зæрин цæхæртæ, 
Райдыдта гыбар-гыбур. 
Арвы донæйдзаг къæртайæн 
Цыма фегом ис йæ бын, - 
Фæхстæй бур къадатæй уайы, 
Донæй цад кæны гуыбын. 
Уанцъылытыл цъиуы хъеллау - 
Раст зæрин æндæхтау ирд. 
173 

Тихалæджы чи нæ фена! - 
Фырцинæй кæны хайыр. 
Сусхъæд æртæхтæй - цырагъджын, 
Раздæрау та уаз, цъæх у. 
Хъоппæг райхæлди - дыккаджы 
Чызг йæ мидбылты фæхудт! 
Гогыз хъолоты æхсæнæй 
Раккуырст, донластау - хуылыдз. 
Хæдзармæ тындзы сырхсæрæй, 
Хъортт-хъортт байдыдта, - хъылындз. 
Фырытыл фырæхцон бафтыд, 
Сатæг уымæлæй - рæвдыд. 
Фæлæ суæззау ысты афтæ - 
Чердæм ма фæцæуой, куыд? 
Æрдузæн йæ æмгæрæтты 
Нал аззад хæснагæн бындз. 
Хъуццытæ æртæхгæрдæгыл 
Хизынц, пъатæ йын кæнынц. 
Сауцъиу ахстон дары хъармы. 
Рæвдуæттæ сты йæ кой: 
Дон сæм макæцæй ныхъхъара, - 
Рафт-бафтæй нæ ары ’нцой... 
Раирд арв. Ныгуылæг хурмæ 
Калы рухс тæмæн йæ рон. 
Æртæхты тыбар-тыбурмæ 
Аууæтты фæхъуызы бон. 
1995 аз 
174 

БÆСТЫРÆСУГЪДЫ МИДМОНОЛОГ 
Цæмæн мæ хъуыдысты мæ хъоппæг цæстытæ, 
Æлутонау чи кæны зæрдæты расыг? 
Зæронд чегъре дæр мæм фæкæны кæстытæ, 
Ныннымæг ын кæнын йæ рагон мæстытæ, 
Æдзынæгæй аззайы хатгай мæ разы... 
Мæхи ма кæм бамбæхсон усгур лæппутæй, 
Сæ минæвæрттæ мæм æрвитынц ’мæ ’рвитынц. 
Рæдауæй мын хъарынц сыгъзæрины путтæ, 
Нæ мын бацуардиккой ирæдæн сæ уд дæр, 
Сæ зондæй сын хъазы мæ уæздан æрввидыц. 
Скъæфынмæ дæр мæ дзы иу-чидæр хъавы, 
Йæ сау «мерседесыл» мæ фæдыл фæзилы, 
Йæ доллæрты фæрцы иллюзитæ уафы, 
Мæ «нæ»-тæ йын йе ’нцойад афтæ тынг сафынц, 
Ивылд Терчы гуылфы йæхи дæр нывзилид... 
Мобилон телефонты музьпсæ-зæлтæй 
Нæ бинонтæ лидзинаг фесты сæ къуымæй. 
Сæ ныфсы ныхæсты уæлтæмæн узæлдæй 
Ныууазал, ныссымæр ис афтæ мæ зæрдæ - 
Сæууон дидин дæр дзы нынцъылид æрхуымæй... 
Мæ зæрдæдзурынты фæвæййын стæм хатт, 
Кæй хъысмæты æвджид уыдзæни мæ фидæн? 
Мæ амонд уæлзæххæй уæлхурмæ куы стæха, 
Уæддæр æз уыдзынæн æнцойæ æнæ хай, - 
Гуызавæйы хъалон мæ хъысмæтæн фидын... 
2003 аз, май 
175 

ХАХУЫРГÆНÆГ 
Иу лæггонд цæры нæ сыхы, 
Зæххæй къуыпп нæ дары, 
Афтæмæй та уый йæ дзыхы 
Метр æвзаг дары. 
Мæнæ цыма уæлдæр ахуыр 
Ардауынæй райста, - 
Алкæй уды тауы хахуыр, 
Ахæмæн куыд барст уа? 
Хурыл дæр йæ цæст ыссары 
Сау-сауид тæппытæ. 
Исчи; зæгъгæ, цинæй зары, - 
Ахауы Тъæппытæ. 
Иу дзæкъул-лæг ис нæ сыхы, 
Бахиз дзы дæ сомбон: 
Хъусджын калм æрцард йæ дзыхы, - 
Дар дæ дзыппы сондон!.. 
1977аз 
176 

ЦЕНЗУРÆЙЫ ТЫХХÆЙ 
Цæмæн нæ бахъуыдис цензурæ, 
Кæны лæджы уд рагæй цъист, - 
Уадз, алчи дæр æргомæй дзура 
Æмæ фысса йæ зæрды ц’ ис! - 
Уыдис кæдæй нырмæ нæ бæллиц, 
Нывгæнæг у æви фыссæг, - 
Æсхъæздыг дзуринæгты къæбиц, 
Йæ хицау та - мæгуыр, тыссæг... 
Ныр нын фæцис æмбойны фадат, 
Нæ дзыхтыл цъутта нал ис конд. 
Æмæ нæ дзырд цæргæсыл абадт, 
Тыфылтæ калгæ, стахт бæрзонд! 
Куыд фæнды уæд ызгъуыд йæ мидис, 
Фæстинонау фыдхуыз, мæллæг! 
Хъæлæба, загъд-замана, фидис... 
Йæ хъуырмæ сæ ысвæййы лæг. 
Кæмæн йæ дæлæвзаг цы бады, - 
Лæхуры, газеты - мыхуыр... 
Æлгъитынц паддзахæн йæ мады, 
Æниу... Æрмæст æхсæды хуыр... 
Бæгънæг сылгоймæгты кæлæнтæ 
Æвдисынц киноты дзæвгар. 
Æрра монц нал комы къæлæтмæ, 
Æгъдау ыл нал дары йæ арм... 
Æмæ ныхъхъæбæр зæрдæ дурау, 
Кæны йæхимид сар, хъæрахст: 
Фæлтау куы уыдаин, цензурæ, 
Дæ къæппæджы цæрдудæй ахст!.. 
17.08.91 аз 
177 

* * * 
Табуафси, разы дæн: 
Демæ цæуон, бадон, - 
Бадар мæм-иу азым дæр, 
Алцæуыл мæ бадом! 
Уый мæ удæн, найгондау, 
Хоры кæри ратдзæн, - 
Сараздзынæн райгондæй 
Æз дæ фаудæй хатдзæг. 
О, фæлæ мæ иртæстæй 
Ма дзурды мæ «цаудыл». 
Аргъуан мын у Ир-бæстæ, 
Ма мæ ’фхæр, Хуыцау дыл 
Рахæтдзæн, рæстуд лæджы 
Тæригъæд нæ тайы. 
Лидзæг æмæ сурæджы 
Куывд мæ хъустыл уайы... 
16.05.93 аз 
КУЫДЗЫ ПАРАДОКС 
Цасфæнды тонон мæ сæры мæсчъытæ, 
Хъахъхъæнон цырддзастæй фосдарæн кæрт, - 
Хицау мын калы фæлхортæ ’мæ стджытæ, 
Хауы мæ дæндагæй къæртт. 
Оххай, хъысмæт мæ фыдæбонæй мары, 
Н’ аскъуынид ме ’фсæндзæг рæхыс пыл дæр. 
Мæгуыр хуыснæг мын хуыздæр хæйттæ ’ппары, 
Хъæздыг фысымы та уарзын фылдæр. 
178 

КÆРÆФНИЗ 
Бахæцыдис адæмыл кæрæфниз, - 
Ахæм дзы нæма фенди нырмæ. 
Бар-’нæбары алчидæр фæгæрз ис 
Арт кæнынмæ хи гуылы бынмæ. 
Дзедзийæ дæр ратона в!æн исты, 
Афæлдах чызджы хуызæн бæлас! 
Бадай куывды, чындзæхсæвы, хисты, - 
Нарддæр хæйттæ хи тæбæгъмæ лас!.. 
Стæмтæ лæууынц райсом дзулмæ рады, 
Иннæты цæсгомæй ма фæрс ды. 
Домыс фæтк, - æлгъитынц дын дæ мады, - 
Куыйтæ дæр дыл нал барвæсдзысты!.. 
Бахсыдта фæлхасгæнджыты базар, 
Уæйгæнæгæн бастигъын - йæ хæс. 
Бафæлвар - дæ хъару йемæ бавзар, 
Афтидæй дæ чысыл хызын хæсс!. 
Æз тæрсын: куы ма ахæсса бирæ 
Мæнæ ацы фидиссаг рæстæг, - 
Алчи дæр нæ уæд куы феста бирæгъ, 
Фырзыдæй-иу чи ныхъуыры стæг. 
Гъе æмæ куы байдайой лæбурын 
Иу сонтæй сæ кæрæдзимæ, уæд 
Чи февзæрдзæн, Тутырау, сæ цуры, 
Чи сын ратдзæн амæттаг - рæуæд? 
Æз нæ кæнын ме ’мхъысмæтыл худгæ, - 
Нæу мæ гакк уæхсчы сæрты кæсын. 
Æз кæнын сæ тæригъæдæй дудгæ, 
А стих дæр мæстæлгъæдæй фыссын. 
2.12.93 аз 
179 

ДИС 
Цымæ ма цы цæсгомæй рацæуынц уынгмæ, 
Нæ иумæйаг мулкæй йæ хъуыры онг чи сси, 
Куыд ма сæ фæуадзæм нæ тæрхоны фынгмæ, 
Æнæхафт астæрдау, кæй къухтæ сты чъизи?! 
Нæ фыдыуæзæгæй сæ фæндаг фæхицæн, 
Ныфснайдтой хæзнатæ æвзистæй, зæринæй. 
Зынаргъæй нылхæдтой хæдзæрттæ сæхицæн, 
Сæ иу къах - Цæгаты, уæд Хуссары - иннæ... 
Сæхи нæм æвдыстой сæрхъызой фæтæгтæй, 
Цыдыстæм-иу мах дæр сæ фæдыл, сæ фæндыл. 
Æмдзæгъд-иу сын кодтам, нæ зæрдæты тæгтæй 
Куы нывæстой хинæй дзæнгæдаты фæндыр... 
Нæ сарæзтой.хатдзæг нæ куысыфтæг сæртæ: 
«Зыд бирæгъ нæ уадзы йæ амæттаг зæнгыл...» 
Æмæ нæ фыдæнхъæл фæкодтой мæнгæрдтæ, 
Сæ къæхтæ ныссæрфтой нæ зæлдаг æууæнкыл... 
Ныр ма сæм хæрамæй нæ мустъучъи тилæм, 
Ныр ма сæ фæсвæдæй, æргомæй æлгьитæм, 
Фæлæ ма цафон у? - Афтид голлаг хъилæй 
Кæд чи федта къуымы? Тыхст бонтæ æрвитæм... 
Закъон дæр ныргъæвстис, æндæра сæ хъуамæ 
Ныппариккам хъоргъы, æндæраккаг не сты. 
Гъе, мардзæ, Рæстдзинад, ыслас-ма дæ хъама, 
Кæннæуæд быныстъæрд нæ къæбицтæ фесты!.. 
15.02.94 аз 
180 

КОНТРАСТ 
Цардæн йæ дзаджджынтыл хизы, 
Иу фынгæй иннæмæ хизы, 
Минасæй ракодта зиу. 
Тæнтæ ныйисты фæтæнтæ, 
Тагъд ын хъæудзæнис æхтæнгтæ, - 
Еугæфæй батыхта фиу. 
Чидæр та бырондон къахы, 
Нал лæууы стонгæй йæ къахыл, 
Ничи йын - хицау, бындар. 
Оххай, къуыриваг дæр не сси 
Уымæн йæ дарæг - йæ пенси, 
Æмæ цы бакæна ’ндæр! 
«Зæрдæйæн зæрдæ - ныфсæвæр». 
«Гуыбынæн гуыбын - æфсымæр» - 
Раздæр æгъдау уыд, бæргæ. 
Ног цард фæивта бындзарыл, 
Алчи йæхи гуылмæ ’ндзары, 
Исбон, хæзнамæ бæлгæ... 
Ахæм æвирхъау контрасттæн 
Карзæй сæ ныхмæ куы растæм, - 
Хурау æндавдзæн нæ цин. 
Науæд лæудзæнис нæ разы 
Иу фарст: Хуыцауы тæразыл 
Уагæр цæмæн хæцы зин?.. 
3.09.96 аз 

КАДЫЛМАРД 
Æз куы зонин: горæты мæ номыл 
М’ ацухæй фæзындзæн искæд уынг, - 
Атæккæ дæр Терчы ивылд доны 
Сау æвзалы бакæнин мæ зынг. 
Æз куы зонин: горæты фæзуаты 
Иу зынæн ран сырæздзæн мæ цырт, - 
Айтæ-уыйтæ нал фæкæнин, уаты 
Адæргъ уаид Иры сахъдæр фырт. 
Æз куы зонин: м’ амæлæты фæстæ 
Бавæрдзысты мæн Къостайы цур, - 
Не ’рныкъулин фырцинæй мæ цæст дæр - 
Сæндадзин мæ куысыфтæгыл дур. 
Æз куы зонин: дзыллæ мын æмудæй 
Схай кæндзысты «Адæмон поэт», - 
Иунæг уысммæ саразин мæ худæй 
Къахсæрфæн бызгъуыр кæнæ та йед... 
Æз куы зонин... Гъе, фæлæ, хъыгагæн, 
Æз нæ зонын сомбоны хъысмæт. 
Тъæпæнхъæумæ тагъд, мæнæйуый, ма кæн, 
Ма дар хистæн арынджы хыссæ. 
Ма хъус, Хуыцау, саст уæрдоны хъинцъмæ, - 
Ме ’хсæвимæ баиу ис мæ бон: 
Удæгасæй хъуамæ цырт мæхицæн 
Президентæн сæвæрын кæнон! 
21.09.97 аз 
182 

БУРАЧЪИЙЫ МОНОЛОГ 
Лæгæн Хуыцау дæтты фæрæз, - 
Куыддæр йæ фæрцы банцад хæст, - 
Мæ къуди алхынцъ кодтон æз, 
Фæцыдис ам, фæсхох, мæ дзæхст. 
Хæрзбон, Масхараты Пируз, 
Хæрзбон, мæ мад, мæ фырт, мæ ус! 
Нæ мæ уагътат бæргæ сымах, 
Мæхицæн дæр бырыд мæ къах, 
Фæлæ кæдмæ быхстаид уым 
Мæ хуызæн комыаргъ фыссæг? 
Мæхи цæссыгтæй кодтон куырм, 
Æхсæв мыл нал хæцыд хуыссæг ’ 
Нæ зынгхуыст лæппуты мæстæй, 
Нæ саудар мадæлты уындæй. 
Фæрæзтон исдуг... Æмæ стæй 
Фæраст дæн ацырдæм цъындæй. 
Бæгуыдæр, разындтæн сæрæн, 
Мæ дзых сымахау нæу хæлиу. 
Кæм нæй лæджы ’гъдауæй цæрæн, 
Йæ фаг кæм нæ улæфы риу, 
Ныммæлæд уыцы ран мæ куыдз, 
Сæ лæгъз мусы æрзайæд сындз. 
Мæныл нæ кæны ам фыдаз, 
Рæвдауы мæ Владикавказ... 
Сымах та уым - фæныкгуызтау, 
Нæдæр уын - рухс, нæдæр уын - хъарм. 
Мæлут æххормагæй... Æз та 
Кæнын нæл гæдыйы цард ам!.. 
7.12.98 аз 
183 

ХАХУЫРГÆНДЖЫТÆ 
Кæмдæриддæр нæ хъомпал дуджы 
Йæ бæх ифтыгъдæй дары хахуыр. 
Хæрамхæссæгæн ис йæ туджы 
Гæппæввонгæй лæууын йæ къахыл. 
Кæддæр хæцыдысты сæ дзыхтыл, 
Цензурæ сын хыгъта сæ митæ. 
Æниу... Нæ ауæрстой сæ тыхтыл - 
Фыстой уæхскуæзæй анонимтæ,,. 
Ныр заман аивта бындзарыл, 
Æрхаста сын æгæрон бартæ. 
Æмæ сæ алчи сугтæ ’ндзары 
Æргом хæрамы пиллон-артмæ. 
ФæсхохмæГдæр хæссынц æвзæгтæ, 
Æхсæдой сын цæмæй сæ рæзтæ. 
«Кæрæдзийæн ыстæм æзнæгтæ!» - 
Æуый «бæлвырд» кæнынц æрмæстдæр. 
Куыдфæнды сын сæ уагыл ма худ, 
Сæхи æнхъæлынц зæхх дæр, арв дæр. 
Сæ хæрв, сæ удæмбæхсæн гамхуд 
Куы сисынц, куы æркæнынц арфдæр. 
Газетгæндтæ фæзынд сæ номыл, 
Ифтонггæнджытæ дæр сын бирæ, 
Сæрæй кæмæ уыдысты комыл, - 
Кæцынц сæ мамм сæ уарзон Ирæн. 
Цæй мамм, цæй цыдæр! Теркæй-Туркмæ 
Кæд нал баззади фидис ахæм, 
Кæй не скодтой хæрамы нукмæ, 
Рæстаг зæрдæ кæмæй нæ бархæм. 
184 

Куыйтау рæйынц, хæрджытау уасынц - 
Изæрон хины хъихърихъотæ. 
Сæ алы дзырды - какон, сау сындз, 
Цъæх арт уадзгæ, ныхилынц удтæм. 
Бæлццоныл цал куыдзы фæрæйы, - 
Сæ алкæуыл куы æхса дуртæ, - 
Рæствæндаг никуыдæр фæвæййы, 
Йæ ныхмæ раивылын^ фурдтæ... 
Æз ацы базырджын ныхæстæ 
Æдзух бæргæ мæ зæрдыл дарын, 
Фæлæ мæм хахуыр сиды хæстмæ 
Æмæ йын нæу мæ бон ныббарын. 
Цыргъ у, къуымых, уæддæр мæ хъама 
Æдзух мæ рахиз армы хъуамæ 
Æлвæст æмæ ыссадæй дарон, - 
Хæрамдзинадмæ дæн æбарон... 
1998 аз 
185 

ДЫ ТА... 
Фыдгул нæ сахармæ бырста, 
Æдзух ныл уарыди тæвд ызды. 
Гæрæхтæ... Хъарджытæ... Ды та 
Нывæстай сагъæстæ дæ мыздыл: 
«У кадавар...» Æмæ фыстай 
Некрологтæ зынгхуыст лæппутыл. 
Уæхскуæзæй гонорар куыстай... 
Ныр худыс цавæрдæр «тæппудтыл»... 
Дæхæдæг? Балхонтыл нымад: 
«Мæ къах дæр н’ авæрдтон Цхинвалæй! - 
Уæд та мæ ’рбаймысыд мæ мад 
Æмæ æз та лæзæрдтæн фале...» 
Æниу... Кæм æрлæууыдтæ ды 
Сæ фарсмæ дё ’мкарæнтæн хæсты? 
Дæ фæндаг азылдис дæрдты, 
Дæ цыд - хъуызгæ, дæ бадт - æмбæхсты... 
Ныр та зæгъæм кæдæппын раст: 
Уæд Чъехыл ахизын тæссаг уыд. 
Фыдбылыз Зарыл дæр нæм каст - 
Уым лигъдæттыл ныууарыд сау туг... 
Æмæ нынныгъуылдтæ уæрццау, 
Дæ «дзæккор» бахызтай нæмыгæй. 
Куы систы хорзæхтæ уæрццаг, - 
Олимпмæ фесхуыстай нæ уынгæй!.. 
1994 аз 
186 

ГУЫБЫНТЫ ÆМБИСОНД 
Гуыбынтæ раздæр уыдысты æфсымæртæ, 
Иу дзы хи не ’фсæста иннæйы хъуагæй. 
Стæй уæд кæрæдзийæн - фидар ныфсæвæртæ, 
Никæд æфтыдысты цæсты сæ уагæй. 
Абон дзы чи у тыппырдæр нæ къутуйæ, 
Дуры къуылдыхтæ кæм бацæуид ноджы, 
Худы уый тæбæккыл: «Сæфт у дæ культурæ, 
Дзурыс æнæфсармæй: «У мын ыстонджы». 
«Худинаг, худинаг, растдæр та - хъодыйаг! - 
Гуыбын куыд хъуамæ ракæна йæхи кой? 
Бирæ-бирæ кæд бафснайон къодыдзаг, 
Уый дæр хатырæй, куынæ фæдæн хингонд!» 
Раздæр уыдысты æфсымæртæ гуыбынтæ, 
Абон та милмæ сæ кæрæдзи сисынц: 
«Бахордтай мыд-гуылтæ, бахордтай гуыдынтæ, 
Æмæ дæ хæссынæй уæрджытæ риссынц». 
Гуыбынтæ, гуыбынтæ! Бабадут иу фынгыл, 
Раст цыма прессæйы кусджытæ - брифингыл, 
Бафидаут та, уæ хорзæхæй, раздæрау, 
Чи зоны уе ’мбисонд ноджы ысуаздæр уа!.. 
2000 аз 

СОДЕРЖАНИЕ 
Ард 5 
Æвдудон 7 
Ирон дзырдтæ 11 
Ирон куывды балладæ 13 
Фæлтау 14 
Нæртон уарзт 15 
Тæфæбоны æндар 16 
Ныфс 1... 17 
РХИ - иуæндæсаздзыд 18 
Ирыстоны мæсгуытæ 19 
«У æппæтхъом интеграци...» - 
Сагъæс 20 
«Хур, зæгъ-ма, кæм уыдтæ дысон-бонмæ...» 21 
Мæрдты фæдис 22 
Хæхтæ 25 
Хъæуæнбæрæг 26 
Экспромт ,... 27 
Чи зоны 28 
Æмæ дыл уымæн риссын тынгдæр 29 
Дурзæрдæ мад 31 
Хуыбылон Зарæйы хъынцъым 32 
«Мад»-ы рифмæтæ 33 
Æнæрвыст фыстæг 34 
Темырболаты хъынцъым 35 
Куырдиат Цæлыккон Аннæмæ 36 
«Нал ис Гамзатов уæлæуыл...» - 
Йæ къаммæ кæсгæйæ 37 
Ирыстон , 38 
Саударæн бон 39 
Мысинаг 40 
Разæнкъарæн монолог 43 
Æммыст 45 
Гафез 46 
Зындонæй дзæнæтмæ 47 
Æгъдауы сæрхъызой 49 
«Ацы фæстаг цалдæр азы...» 50 
Мысæн æмдзæвгæ 51 
188 

Цæмæн у къæмдзæстыг 52 
Æгайтма 53 
Арфæ 54 
Диссаг 55 
Номарæн Къусраты Анатолийæн 56 
Хæсты боныгæй 57 
Блокадон сахары 59 
Фыдзымæджы фæстæ 60 
«Ногæй та пикеттæ - Чъехы...» 61 
Гуырдзиаг адæмон зарджыты концертмæ хъусгæйæ .. 62 
«Райгуырæн бæсты...» 64 
Тыхст уды хъæрахст 65 
Æнахуыр контраст 66 
УæлæПрисы .' 67 
Куырдиат Хуыцаумæ 68 
Сыгъд хæдзар 70 
Мæнуырны 73 
Фыдæнхъæл 79 
Туркаг тамако «Токат» дымгæйæ 81 
Æвирхъау мысинаг 82 
Цхинвалы сывæллæтты зарæг 83 
Цхинвайлаг ныв 84 
Ногазон фæдзæхст 86 
ТЭК-ыбазар 88 
Æртæ фарсты 90 
Нæмыг 93 
Ног фыдбылыз 94 
Æнæмæлæты хъæбул 95 
«Уæларвы бамбæхсти нæ Хуыцау...» 96 
Букуылты Маиры мидмонолог 97 
Æрсойты Ибрагимы фæстаг куырдиат 99 
Дзабиты Геннадийы номарæн 100 
Джиоты Гогайы номарæн 102 
Æнаххос 103 
Æмыр монолог 107 
Остъаты зынгхуыст æфсымæртæ 109 
Нæ фæсивæдмæ 110 
Рæстдзинад 112 
Æнæдзуапп фæрстытæ 114 
Уайдзæфы бæсты 116 
189 

Тæрхон 118 
Куырдиат Джеры Уастырджимæ 119 
Ахæм дуг 120 
«Мæлдзыгыл дæр никуы...» 121 
«Æз мæ зæрдæ м’ армы дзыхъхъы дарын...» 122 
Иударон диалог 123 
«Мæ бинонтæн нырма сæ дарын не сси...» 125 
Ногаз ..... 126 
«Нæ хæццæ дуджы...» 127 
Мæстыгæр хъуыдытæ 128 
Тæригъæд 129 
Фæдзæхст 130 
Æз æмæуый 131 
«Зæххæй цармæ лæг дæн æз...» 132 
«Лæгæн æдзух йæ хъул куы бада сах...» 133 
Цы у поэзи? 134 
«Цурон ныхас. Уд фæлмæцы...» 135 
«Тыхсын та... У зын цæрæн растæй...» 136 
«Уыйбæрц хъизæмар бавзæрстон æз...» 137 
Масты рæхыс , 138 
Урс гæххæтты балладæ 139 
«Цъус раздæр ма уыд фырæнтæф...» 140 
Амонд 141 
Иунæг 142 
Хæс 144 
«Мæрдтæ сты нæ зарджытæ...» 145 
«Мæ зæрдæ рухсæй равдæлон...» 146 
Мæ дзырд 147 
Æндæргъуызон идилли 148 
Тамакойы хин 149 
Ныхас мæ зæрдæимæ 150 
Æнæадрис фарстытæ 151 
«Лæг дыууæ боны цæры...» 152 
Ныфс 153 
Ленин ; 154 
«Абон мæм цæуы æрмæст кæуын...» 155 
Сталин 156 
Æвирхъау азтæ 158 
Президенты бынатмæ æвзæрстыты агъоммæ 159 
Стыр лæджы балладæ 160 
190 

Сæрибар 162 
«Абон хур нæ базыдта рæвдауын...» 163 
Мæгуыры зарæг 164 
Æнахуыр хъизæмар 166 
«Æвзæр сыхагæй ницы ис æвзæрдæр...» 167 
Зæд-маргъ 168 
Рухс уалдзæг 169 
Катаклизмæтæ 170 
«Абон уалдзæг карз зымæгыл рахæтдзæн...» 171 
Æрдзивæнтæ 172 
Бæстырæсугъды мидмонолог 175 
Хахуыргæнæг 176 
Цензурæйы тыххæй 177 
«Табуафси, разы дæн...» 178 
Куыдзы парадокс - 
Кæрæфниз 179 
Дис 180 
Контраст 181 
Кадылмард 182 
Бурачъийы монолог 183 
Хахуыргæнджытæ 184 
Дыта 186 
Гуыбынты æмбисонд 187 

Литературно -художественное издание 
КОДАЛАЕВ ГЕРСАН ЗУРАБОВИЧ 
Семидушный 
Стихи на осетинском языке 
Редактор Л.Е. ВАЛИЕВ 
Художник М.Ф. ДЖИКАЕВ 
Художественный редактор Г. 3. ЧЕДЖЕМТЫ 
Технический редактор А. В. ЯДЫКИНА 
Корректор ТА. КАЗБЕКОВА 
Компьютерная верстка 3. С МИСИКОВОЙ 
Сдано в набор 24.07.07. Подписано к печати 28.09.07. Формат 
бумаги 70х90'/32 Бум. офс. №1. Гарн. шрифта «РсСегзЬигб». Пс- 
чать офгстпая. Усл.-п. л. 7,02. Учетко-изд.л. 7,08. Тираж 500 
экз. Заказ№2651.С31. 
Комитст Рсспублики Северная Осетия-Алания ио печати и 
делам издательств. 
ГУП РСО-Алания «Издательство «Ир», 362040, г. Владикав- 
каз, проспект Мира, 25. 
Отпечатано с готовых диапозитивов в ОАО «Издательско-по- 
лиграфическое предприятие им. В.А. Гассиева», 362011, г. Вла- 
дикавказ, ул. ТельманаДб. 

