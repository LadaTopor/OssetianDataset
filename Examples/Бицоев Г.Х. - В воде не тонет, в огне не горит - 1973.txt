Бицъоты Гришæ 
ДО Н Æ Й 
НÆ ЛАСЫ, 
АРТЫ НÆ 
С У Д 3 Ы 
Ч И Н Ы Г У А Д 3 Æ Н „И Р" * О Р ДЖ О Н И К И Д 3 Е «1 I 7 I 

С(Осет.) 
Б85 
Бицъоты Г. X. 
Б 85 Дон æй нæ ласы, арты иæ судзы. Повесть. 
Орджоникидзе, «Ир», 1973. 
106с. 
Бнцоев Г. X. 
В воде не. тонет, в огне не горит. 
С(Осет.) 
763—75 
21—72, 
М131 @3)-73. 

1 
* угъан хуыссæгæй къæртт 
аппæрста, уæддæр æм сынтæгæй рахизыны зонд нæма 
æрцыди. Æниу афоныл куы сыстадаид æмæ сæууон 
бæрзондæй уалдзыгон боныл куы афæлгæсыдаид, уæд- 
дæр цы — фæндаггоны рагацау цин нæ бавзæрстаид, ие 
йæ куысты сагъæс нæ фæцагайдтаид, мыййаг. 
Тугъан кæм хуыссыд, уыцы уаты дуар хъавгæ æрбай- 
гом æмæ, лæппуйы цæсты уæлтъыфалтæ цыма сасмы- 
хъæстæ уыдысты, уыйау аныхæстысты, ома нырма сим- 
ды нæма бацыдтæн, æмæ мæм ничима ницы бар дары. 
Тугъан айхъуыста 1фæлмæн къахдзæфтæ, цыма æрба- 
цæуæг бæгъæввад уыди. Иæ фыд Увæдз йедтæмæ йæ 
зæрдæ никæмæ фехсайдта. 
Уалдзæджы дæргъы йæ нымадæй цалдæр хатты фед- 
та. Нæ йын æхсæв ис, нæ бон. Иу хурскастæй иннæмæ, 
æнхъæлдæн, йæ цæст дæр не 'рныкъулы,—цыма йæ 
тракторы раззаг цалх ауæдзæй куы сгæпп ласа, уæд 
бæстæ сæфдзæн. Хъæу&æ стæм хатт æрбафты Увæдз, 
æхсгæ уад æрбакæны сæхимæ æмæ æнæцъист, æнæсы- 
бырттæй хъуамæ йæ цуры фегуыра. Фынæйæ дæр æн 
æрбаййафы, фæлæ йæ никуы райхъал кæны. Соляркæйы 
тæфæй йын базоны йе 'рбацыд. 
3 

Тугъаны цæстытæ ныхæстæй баззадысты. Фыды рухс 
цæсгом ауынын æй бæргæ фæндыди, фæлæ. йæ, мыййаг, 
истæмæй куы фæрса, уæд ын цы дзуапп ратдзæн, дзырд 
дзырдыл куыд бабæтдзæн? 
Фыды къахдзæфтæ сынтæджы онг не сфаг сты. Афтæ 
æнцад лæууыд, æмæ йын фырт цыма йæ цæстыты тъæ- 
бæртт дæр хъуыста. Æдзухдæр афтæ фæлæууы, æндæр 
æм-иу нæ фехъал уаид. 
Цанæбæрæг афæстиат Увæдз, стæй йæ цурмæ йæхи 
æрбайста, æргуыбыр æм кодта æмæ йæм, æмбæхст 
хъуыдытæ дзурæгау æрдзырдта: 
— Лæппу, мæн та, æвæццæгæн, нæ равдæлдзæн... 
Сарайы дын рувæн... Цæхæрадоныл ма-иу азил... 
Тугъан ма бæгъæввадæй куы згъордта, уæддæр ын-иу 
ахæм рæвдауæн хъæлæсæй загъта: «Ме уæхскыл дæ 
сæвæрдзынæн, дуканимæ ацæудзыстæм æмæ дунейы цы- 
дæртæ балхæндзыстæм». 
— Ма фæзивæг кæн... Фæлтау бонрæфты баулæф- 
дзынæ... 
Фыд цæхæрадоны кой æфсонæн ракодта, йæ зæрдæ 
йын æндæр сагьæстæ хордтой. Афтæ фырадæргæй æрбаз- 
гъоры. Хæрзаг бирæ зæгъинæгтæ йæм вæййы. Карз 
зæгъинаттæ. Тугъан йæхæдæг дæр зоны: дзырдтæй йæм 
хауыиц сæ дæрзæгдæртæ. Фæлæ Увæдз, дардмæ чи ай- 
хъуыса, ахæм ныхас никуы зæгъдзæн. Афтид голлагмæ 
иугай мæнæуы нæмгуытæ куы калай, уыйау кадавар ра- 
уайы Тугъанимæ йæ ныхас. 
Увæдз хъæуæй ахызтаид, уæд сыстади Тугъаи. Хих- 
сæны хъæрмуст донæй дыууæ армыдзаджы йæ цæсго- 
мыл скалдта. Уазал уæливыхы цыппæрæмхайæ ком- 
дзæгтæ кæнгæйæ сарамæ рацыд. Цæджындзыл ауыгъд 
бедра æриста. Ногдыгъд æхсыры сæртæ афу кодта æмæ 
бедрайы был йæ дзыхыл сдардта. Русыдзаг комдзæгтæ, 
дзыхыдзаг хуыппытæ... 
4 

Рувæны ком асгæрста — бæгъæввад къахæй йыл 
æрлæууæн уыди, афтæ къуымых. Уæддæр æй йе 'ккоймæ 
баппæрста; цалынмæ дзæбуг агура, хъæсдарæгæн исты 
ара, кæм дзæбугщй, кæм рæсæй цалынмæ архайа, уæд- 
мæ хур æрæндавдзæн. Фæлæ лæппу цæхæрадонæй фæс- 
тæмæ фездæхт: сыхæгты зæронд ус Сопойыл йæ цæст 
æрхæцыд. 
Сопо йын йæ мадырвадæлтырдыгæй цыдæр бавæййы. 
Сæ цæхæрадæттæ ныхæй-ныхмæ сты, æмæ йын йæ 
куыстмæ дæр æркæсы, йæ кусæнгарз дæр ыи фены. Æмæ 
Сопо йæ фыд Увæдзы хуызæн нæ разыны, йæ ныхас дæ 
иннæрдæм ахиздзæн. 
Рувæны ком къæцæл амайын байдыдта, афтæ йæ 
сцыргъ кодта æмæ суанг сæ цæхæрадоны кæронмæ ацыд 
Тугъан. 
— Сопо, дæ къæпи рацæгъдинаг нæу? — адзырдта 
кауы сæрты лæппу. 
Зæронд ус йæ рувæны хъæды кæрон æрхæцыд æмæ 
йæ астæу сæмраст кодта. 
— Хъуыстон дын, хъуыстон дæ къуппытæ,— загъта 
Сопо.— Æрмæст дзæбуджы къупп сæумæйæ дарддæр 
азæлы. 
— Исчиниу мæ бæсты куы фæфынæй кæнид, уæд 
бæргæ. 
— Æргуыбыр кæн,— йæ къух ыл ауыгъта Сопо,— 
науæд дыл лывдзæг хъæдуры хъил æнхъæлæй схилдзæн 
æмæ дыл дидинæг рафтаудзæн. 
Нал æм раздæхта зæронд йе 'ргом. Сæ рувинæгтæм 
къух нæма бахæццæ æм.æ та йæм ныр ууыл хæрам у. 
Ахæм рæстæджытæ дæр скодта, æмæ-иу Тугъан- 
ты хæдзар ис-змæлæгæй æдзæрæг сси. Сæ тохынайæ-иу 
фæздæг нал калди. Иу цары бынмæ цыдысты фыд 
Увæдз, мад Ниффæ, фырт Тугъан, фæлæ сæ иу къона 
нал тавта. Се 'рбацыд дæр — ныгъуылдæй, сæ ацыд дæр. 
5 

Сопо сæм-иу фæфæдис. Æмæ та-иу сæ къонайы разынди 
пуци-зынгтæ. Сарайы цæджындзыл ауыгъд бедрайы-иу 
суадонау гуырыди хъарм æхсыр. Скъаппы сæр, дæлгом- 
мæ фæлдæхт къусы бын — уæливыхтæ. 
Чындзæхсæвы симæн фæзæн цы хъæуы, лæппу дыууæ 
ахæмы барывтаид, уæд та Сопо йæ рувæны хъæды æн- 
цой æрлæууыди æмæ бустæ хъæлæсæй лæппуйы афарста: 
— Ныр-иу цымæ цы ныхъхъус вæййыс? Дæ дзыхмæ 
исты комдзаг схастай? 
— Æвæццæгæн, æгæр сындæг змæлын,— загъта 
Тугъан. 
Зæронд ус йæ рувæн æрæппæрста æмæ ауæдз-ауæдз 
ацыди сæхимæ. Лæппу æнхъæлмæ кæсынæй нæма 
схъыг, афтæ уæртæ Тугъанты кæрты фегуырди æмæ 
цæхæрадонмæ æрбахызт Сопо. Дзагармæй. Хуымы æд- 
даг кæрон æрæвæрдта йæ хуын. Тæбæгъ æмæ круж- 
кæ урс хæцъилæй æрæмбæрзта. Хъарм хойраджы тæф 
сæмбæлди лæппуйы фындзыл æмæ йæ комыдæттæ ад- 
джынæн аныхъуырдта. 
— Кусгæ, кусгæ! Цы дзагъултæ кæныс? — Сопойы, 
бæлвырд, рæвдауæн ныхас зæгъын фæндыд, фæлæ йæ 
цæст нæ бауарзта.— Рагацау хæрзиуджытæ нæ фæлæ- 
вæрдæуы. 
— Уæдæ, дæс зиууоны бæркад кæй атæрдзынæн, уый 
дæ бауырнæд. 
— Цыдæр лымæнтæ дæр дын бæргæ ис... 
— Куы сæм фехситт кæнин, уæд ам æрбалæууиккой. 
— Зонын сæ, зонын, сыкъа дæ дзыхыл куы сдарыс, 
уæд дыл амбырд вæййынц. 
Зæронд ус фæстæмæ сæ цæхæрæдонмæ аздæхти. 
Зиууоны тæбæгъмæ лæппу фæхæццæ фæссихæртты. 
Уæдмæ йæ астæуыстæг, къæлæтау, ныкъкъæдз. Фæллад 
ыл йæ цæнгæт уæз æруагъта, фæлæ ма тæбæгъы цур- 
мæ бацæуын йæ бон баци. 
6 

Тугъан Сопойы хойраджы ад дзæбæх дæр нæма рав- 
зæрста, афтæ йæм фæзынди Толас. Фæллад адæймаджы 
цæстытæй кæсгæйæ, Толас цы уыди, уый дæр нал уыд. 
Хойрагмæ февнæлдта йæ чысыл цæрдæг къухтæй, цыма 
Тугъаны бæсты дæр комдзаг кодта. Иæ фæстаг ком- 
дзаг куыддæр нынныхъуырдта, афтæ цыбæлхуызæй 
сдзырдта: 
— Æнхъæлдæн æмæ нын тæнæгсыхы 'рдæм цæугæ 
æрцæудзæн. Науæд мæ комдзаг йæ бынатыл нал сæм- 
бæлдзæн. 
— Æрцæттæ дын кодтой,— йæ ныхас ын ницæмæ 
æрдардта Тугъан. 
— Сыхгуывд дзы ис! 
— Æмæ мæ бæсты дæр мысайнаг радтай? 
— Сиукъайæ тынг ныфсхаст дæн. Сæмбæлут-иу, 
зæгъгæ, йæ хъуырыцъар ивæзта. 
— Акомдзаг кæнын та дæм æрцыди æмæ дæ цыма 
зæрдиагæй хонынц, афтæ дæм фæкаст, — загъта Ту- 
гъан. 
Толас стæлфыди схъиуаг цæкуыйау, Тугъанæн-иу 
куы йæ галиуфарс алæууыд, куы йæ рахизфарс. 
— Нæ мыл æууæндыс? Цом-ма уæдæ... Хетæджы- 
стæн! 
Ацыдысты, фæлæ та Тугъан æмбис фæпдагыл фæ- 
къуылымпы. / 
— Ды мæ аууæтты дæр фæмидæг уыдзынæ, фæлæ 
æз та? Фæндаг мын сараз. 
Толас Тугъанмæ чъылдымздæхтæй алæууыд. 
.— Гъа уæдæ, æнхъæлмæ кæс, ардæм дын рахæс- 
дзысты æртæ чъирийы æмæ æдфарсæвдасарм. 
Абон уа, райсом уа — ТугЬан æмæ Сиукъайæн æнæ- 
сæмбæлгæ хос нæй. 
Тугъан ныронг цал фæлтæрæны скодта. Сиукъайы 
размæ-иу бабадт. Сабийау æй нæ рацъыччытæ ласдзæн, 
7 

уый æмбæрста, йæхиуыл дæр дзы риссаг цæфтæ кæй 
æруайдзæн, ууыл гуырысхо иæ кодта. Уæддæр æм æн- 
дæр зонд не 'рцыди. Фæлæ уал йæхиуыл ныххæцыд, 
сæ фембæлды æмгъуыдтæ фæстæдæрмæ æргъæвта. Ха- 
нн йæ урæдта. Хабар уайтæккæ дæр горæтмæ сыхъуы- 
сид, чызджы хъустыл æрцæуид. Æмæ та, тæргай кæй у, 
Ханийæ уый дæр æрбайрох- уаид. Ныр æм йæхи нал 
æвдисы, фæлæ та уæд йæ уæлхъус фегуырид. Æмæ та 
уæд уымæ хъус! Ханийы цур бæргæ ныддур вæййы Ту- 
гъан, цыма йын й.æ ныхас ницæмæ дары, йæхи афтæ бæр- 
гæ февдисы, фæлæ чызджы ныхас йæ зæрдæйыл сæмбæ- 
лы, æруазал æй кæны, зæхмæ йæ æрæргъæвы. Ныр æй 
Сиукъа йæхæдæг бацагуырдта, æмæ ма Тугъанæн æнæ 
цæугæ цы хос уыди. Хабæрттæ сæхæдæг сæхи амондзы- 
сты. Дзырд дзырды сайдзæни — кæм æргом джигул кæн- 
дзæн, кæм сусæгæй сгардзæн. 
— Дæ хорз хорз у, æмæ хъуыддаг кæронмæ ахæц- 
цæ кæн,— загъта Тугъан. 
— Уый дын мæ быгъдуан!— йе 'ргом æм фездæх- 
та Толас.— Мах Сиукъаимæ дæ размæ фæуыдзыстæм. 
Дæ дыстæ нæ къухты куыд аззайой, афтæ дыл ахæц- 
дзыстæм. 
Уыцы æнæзивæг фæтъæбæртт ласта Толас. Фæстæмæ 
æрбаздæхти Сиукъаимæ. Сиукъа — сойбыл. Йæ иу 
къах — куывды, иннæ — ам. 
— Рацу-ма цæй! — хионау бустæ хъæлæсæй сдзырд- 
та Сиукъа. 
— Æгæр куы ныффæстиат уæм,— æнæбары загъта 
Тугъан.— Иу ранмæ мæ ныууайын хъæуы. 
— Хицæн фынг дæр уын ацараздзынæн,—рæдау- 
хуызæй дзырдта Сиукъа. 
Фысымты кулдуарæй фынгмæ фæндаг рауади афæдзы 
дæргъæн. Толасы ныллæг кауын кулдуар дæр æмбæхста. 
Тугъаны та уынгмæ рауыдтой. Фæндыди йæ кæрты 
8 

змæлджытæн хионы ныхæстæ зæгъын. Фæлæ къусбар- 
гæнджытæ дæ къæсæрæй куы иæ бахизой, уæд дæ ны- 
хæстæ кæмæ хъарынц. 
Хæддзу уазджытæ фынджы уæлхъус куы сбадтысты, 
уæд Тугъан Толасы хъусы бадзырдта: 
— Дæхи æнцад дар. Махмæ дзы ницы хауы. 
Раздæр-раздæр Тугъаны зæрдыл Сиукъа æрлæууыд. 
«Уæддæр цымæ цы йæ зæрды ис? Мæ хъус æм дар- 
дзынæн. Йæ ныхасыл ын-иу бахуддзынæн. Кæд æм 
исты зæгъинаг разына, уæд ын æй ссæдз ахæмы рахон- 
дзынæн...> 
Бонæй ма хæрз чысыл аззади, уæд куывды бадджы- 
тæ къæсæры Уастырджийыл сæхи бафæдзæхстой. Сиу- 
къа Тугъаны уæлхъус алæууыд, иуварсмæ йыл ахæцыд 
æмæ йын, йæ былтæ йæ хъустыл аныдзæвыдысты, аф- 
тæмæй загъта: 
— Иучысыл мæ хъæуыс æмæ ма базивæг кæи, мæ 
фæдыл рахиз. 
— Æнаавдæлон кæй уыдтæн, уый дæ ферох ис? 
— Гъемæ нæ рæстæг мауал сафæм. 
Æфсинты къæбицы дуар сæхиуыл æрбассыдта 
Сиукъа, «партвейны» авджы сæр феппæрста æмæ дзы 
цайцымæн амвæз кодта. Нозт æм нырма æмбис фæндаг- 
мæ дæр иæма ахæццæ, нырма йæ къахы айст, йæ дзыхы 
дзырд йæхи бар уыдысты, æмæ Тугъан хъæбысхæсты 
нæ бацыд, æфсинæн æй йæхи къухæй банозта, карчы 
сгуыйæ та æфсоиы комдзаг фæхъуыдта. 
Сиукъа уыцы уæззауæй æрæвæрдта йæ къухтæ Ту- 
гъаны уæхсчытыл. 
— Æргом иыхас, дам, адджын комдзагæй зынаргъ- 
дæр у, фæзæгъынц,—бахудти Сиукъа. 
Тугъан ын æндæр искуы йæ цæнгтæ зыстæй аппæр- 
стаид, ныр йæхиуыл ныххæцыд. 
— Бафæрсинаг дæ вæййын, фæлæ та мыи нæ бан- 
9 

тысы.—Сиукъайы цæстытæ сæ къуырфыты æрзылдыс- 
ты, баумæлдзыд сты. — Зæгъ-ма, цæуылнæ мæ уар- 
зыс? 
— Афтæ-иу нанайы къæлæтæрфыджы бафæрс. 
— Цыдæр уазал зæрдæ мæм дарыс. 
— Дæуæй уæлдай кады зарджытæ куы никæуыл 
скодтон. 
Фæсдуарæй æрбайхъуыст цайданы дзыгъал-мыгъул 
æмæ нозтдзæф ныхас. 
— Цæй, æз акæсон.— Тугъан йæ сæрыфæтылдæй 
кæртмæ ацамыдта.— Дæ минас бирæ. 
— Тугъан, дуармæ мæм-иу банхъæлмæ кæс. Ныр- 
тæккæ дæ феййафын. 
Сиукъа Тугъаны аййæфта уынджы, йæ цонг ын йæ 
дæлармы фæцавта æмæ йыл ахæцыди: 
— Цом æмæ нæхирдæм бакæсæм. 
— Исты хъуаг ма стæм?—афарста Тугъан.— Ницы, 
нæ? Уæдæ иучысыл доны был абадæм. 
Араст сты фермæты 'рдæм. Уым райдыдта атагъа. 
Атагъагæрæтты цасдæр акалди дон. Уым — калмбадæн 
малтæ, æнгуырæмбæхсæн сусæг бынæттæ. Уым тыртыйы 
къутæртæ. Тыртыйы сыфтæр уырзæмбæрц куы фæвæййы, 
уæд хæрынæн фæбæззынц. Дæ армыдзаг дзы ратон, дæ 
дзыхы сæ баппар. Æнцон æууилæн. Сæ дон — æнахуыр 
хæрзад туаг. Сывæллæттæ уырдæм арæх афтынц, аца- 
фонтæм дæр баззайынц тыртыты цур, фæлæ сæ талынг 
не 'рыййафы. 
Цанæбæрæг аиртæстысты хъæуæй, афтæ сæ аййæф- 
та Толас. Тугъаны развæндагыл алæууыд. Алæууыди, 
зæгъгæ, лæууыныл архайдта, мæнгуд тала-бæласы дым- 
гæ куыд æнкъуса, уыйау дзедзырой кодта. 
— Æз дæр сымахимæ цæуын,— загъта Толас. 
— Дæ зæрды ма исты ис? 
— Цыма йæ дæхæдæг нæ золыс... 
10 

— Цыбырдæр дзур,—загъта сындæг хъæлæсæй Ту- 
гъан.—Цы ма дæ хъæуы? 
— Сы-лыс-тæг... 
— Уæдæ ма, уæ хæдзар кæцырдыгæй ис, уый баца- 
мон. 
Толас хъæуы астæумæ йæ амонæн æнгуылдз ныц- 
цыргъ кодта. 
— Цæугæ æмæ мæм уæхимæ æнхъæлмæ кæс,— хъæ- 
рæй загъта Тугъан.— Бамбæрстай мæ? 
— Бамбæрстон. 
Сиукъа ма-иу æрæджиау дæр фæстæмæ фæкасти, 
Тугъан нал. Сиукъа йæ галиу къухы амонæн æнгуылдз 
фæкъæдз кодта æмæ йæ йæ дзыхы атъыста. 
— Куыддæр куы фехситт кæныс? — бафарста Сиу- 
къа.— Уæйгуытæй баззадаид уыцы æхситт. 
«Тыртыты цурæй фермæмæ тыхджын æхситт, æнæ- 
мæнг, байхъуысдзаш»,— ахъуыды кодта Тугъан. 
— Цард афтæ у — бахъуаджы сахат кæмæ фæси- 
дай, ахæмтæ дын хъуамæ уа,— загъта Сиукъа. 
Сиукъайыл-йу лæппутæ куы цавæр ном аныхæстой, 
куы цавæр ном, фæлæ, кæлмхæрд фæткъуытæ бæласæй 
куыд азгъæлынц, уыйау ыл дзы иу дæр нæ фæхæцыд. 
Иунæг ма дзы аззад — Сиукъа. Æмæ йæ ныр йæ ном- 
æвæрæг дæр афтæ хоны. 
Фæндзæм къласмæ ма куы цыдысты, Тугъан Сиу- 
къамæ уæд фæфыд-зæрдæ. Ахуыргæнджытæй кæмæн- 
дæрты сусæг хуынтæ хаста; иуæн дыргътæ, иннæмæн — 
авджыдздаг арахъ. Иуахæмы та дзы, хъыбылтæ лæвар 
кæны, зæгъгæ, райхъуысти. 
Сиукъа дæс къласы каст куы фæци, уæд инстигуты 
къæсæрæй нæ бахызти — хъомты фермæмæ бацыди. 
Къуырф бел нæ райста, фыййауы лæдзæг нæ бацагуырд- 
та, фæлæ хъуджы фæдæгыл æрхæцыди. Къласы йын-иу 
// 

чернилæйæ чи фесæфти, уыцы æнгуылдзтæ сфæлмæн 
сты хъарм æхсырæй. 
Тугъан æхсыры кружкæ йæ дзыхыл куы сдары, уæд 
йæ зæрдыл æрбалæууынц Сиукъайы чернилæйæ амæст 
•æнгуылдзтæ. 
— Цыдæр зæгъинаг дæм ис æмæ йæ цыма уæлæмæ 
сдзурын нæ фæразыс? — бафарста Тугъан. 
— Куыддæр мыл зивæг бахæцыд... Мыййаг дзы дæ 
зæрдæмæ рухсы цъыртт куыиæ ныккæса. 
— Гъемæ мын æй æндæр хатт зæгъдзынæ... Ныр та 
уал... 
— Фæйнæ уæззау сомы бакусыны фадат нын ис...— 
Сиукъа æрлæууыд, ныккасти Тугъаны цæстытæм. 
— Æмæ ма каст мæнмæ у, зæгъыс? 
— Де 'хситмæ йæ фынæйæ чи расхъиуы, уыдонæй 
дæр ма немæ иу-дыууæйы айсдзыстæм... 
«Къуывдæг æрчъиаг дзабырты ад æм цæуы.мæ- 
нæй,— æрвонг хъуыдытæ æмхиц лæууыдысты Тугъан- 
мæ.—Уæддæр мæ хъуамæ сфæлмæн кæна, сойы мæ 
сæвдула». Сиукъайы зынаргъ зæгъинæгтæм йæ зæрдæ 
нал æхсайдта. Цы фæндаг ын ныв кæнын райдыдта, 
уый йæ цæстытыл ауад. 
Цымæ хъæуы лæппутæй цал æмæ цалы асайдта уыцы 
даргъ фæндаг? Уæрæсе парахат у æмæ, адæм æрва- 
диуæг кæм кæнынц, тугхæстæджытæ æгæр кæм сарæх 
сты, уырдыгæй кæсгæйæ афтæ фенхъæлæн вæййы, цымæ 
ма кæмдæрты ис дунейы фæныгъуылæн талынг къуым- 
тæ, сырдджын адæгтæ. Æмæ сæм ды хъуамæ фæразæй 
уай. Зæххы хъаймагъ ныллæмарай. 
— Заммаиай æнæхæрд ран зонын... 
Тугъаны хъустыл кæддæрты æрцыди: «Уæртæ Сиу- 
къаитæ дæр Душанбейы 'рдæм ацыдысты». Æхца 
кусынæй-иу чн сыздæхт, уыдоны дзыппытæ никуы бас- 
гæрста — цæимæ-му сыздæхтысты, хæйрæг сæ зонæг. 
12 

Фарон ын йæхи дæр бацыбæл кодтой. Къуырийы дæргъы 
фæндæгтыл фæцыдысты. Æрбынатон сты. Фæлæ, зæххы 
хъаймагъ куыд фæлæмарынц, Тугъан уый нал федта. 
Æхсæв-иу йæ улæфæитæ ахгæдтой, рудзгуытæ æмæ-иу 
дуæрттæ байтыгъта, уæддæр ын-иу улæфт нал фаг кодта 
æмæ-иу уынгмæ алыгъд. Къухæй йын басгарæн уыди, 
ахæм уæззау уымæлæй дарддæр дзы-иу ницы разына. 
Дзурынхъом дæр нал уыди, аууоны зайæг халау ныф- 
фæлурс, афтæмæй сæ хæдзары æрбалæууыд. Уæд мæ- 
лæты тас кæй бавзæрста, уый та ныр Тугъаны зæрдыл 
æрлæууыд. 
— Æвæджиауы хабæрттæ мын кæныс,— загъта Ту- 
гъан.— Фæлæ уал сæ райсоммæ аргъæвæм... Фæстаг 
сыкъа мыл йæ уæз уадзын байдыдта. 
Зæронд донвæды нызгъордтой. Сиукъа уæлбылмæ 
куы сирвæзти, уæд арвгæрæтты талынгмæ аджих. 
— Нæ цыд ма цы у? Фæлтау аздæхæм: æфсинты 
къæбицы ма цыдæртæ аззади. 
— Æххæст ме 'нгуыртæ абæрæг кæнон,— загъта Ту- 
гъан æмæ хæрз æввахсмæ ацамыдта.— Мæнæ уагъылы- 
джыны. 
Сиукъа суагъта йе ' мвæндаггоны къух, йæ къах- 
дзæф ныссындæг. 
— Иу зондæй дыууæ зонды хуыздæр,— сдзырдта 
Тугъан'æмæ Сиукъайы цонгцл æрхæцыд.—Чысыл мæм 
байхъусдзынæ? 
— Ау, Толасы бæрц дæр та дæ нæ бамбардзынæн. 
— Кæй кой дын кæнын, уыдон цыдысты иу кълас- 
мæ... Иу къласæй иннæмæ сæ ивтой. Сæ иу райста цæт- 
тæдзинады аттестат, иннæ нæ... Алчи хызти институты 
къæсæрæй, бахъуыди та фæлварæнты бадын, къранда- 
сы кæрон æхсынын. Кæй кой дын кæнын, уыцы аттес- 
та^джыны æнгуылдзтæ та стурты дзаг фæдджытæ 
ивæзтой. Сугау хъæбæр æнгуылдзтæ... 
13 

— Кæд нывæрдтай де 'нгуыртæ?— бафарста Сиу- 
къа.— Мæ зæрдæ мæм афтæ дзуры, цыма дзæгъæлы 
цæуæм. 
Цæмаан дзæгъæлы? Афæдз фæллойы арты куы бах- 
сысти, уæд ын сызгъæрин дамгъæтæй æвдисæндар ныф- 
фыстой: мæнæ уын æцæг гуырд, мах ыл æууæндæм, æмæ 
нын институты дуæрттæ байтындзут. Институты дуар йæ 
размæ байгом, æмæ хъугдуцæг бацахста къæсхуыр, фы- 
дæбанджыи лæппутæй кæйдæр бынат. Хъугдуцæг æрбы- 
нæттон, студенты ном ыл сбадти. Æмæ æгомыг стурты 
уасын дæр никуал æрцыд йæ хъустыл... 
Сиукъа æрлæууыди: 
— Цæй, уадзæм сæ... Райсом сæм æрбауайдзынæ. 
Мæ сæр гуыв-гуыв кæиы. Кьæбицмæ цалæй цыдысты, 
уалæй мын нуазæнтæ... Хæссинаг дын фæуыдзынæн... 
— Хæссинаг ын фесты.— Тугъан, дзаг уæрдон схо- 
йæгау, Сиукъайы размæ фесхуыста,— Иæ фыццаг ын 
скодтой йæ сызгъæрин-фыст гæххæттытæ... 
— Сиукъа дыууæ хатты фæуæззаудæр, дурæй-му- 
рæй-къуындзихæй—иудзы нæивгъуыдта, ныццудыдта-иу, 
Тугъаны æвдлоид-.иу йæхи фæуагъта. 
— Цы æнуд у! — Сиукъа йæ цонг уæгъд æппæрст 
акодта.— Иу дымгæйы цъыртт... Тамако уæддæр ба- 
дымæм... Æнуд у... 
Тугъан дæр тæвд кæнын райдыдта, фæлæ нырма 
цасфæндыдæр кæй фæцæуид, ууыл йæ зæрдæ дардта 
æмæ йæ фарсмæ цæуæджы митыл не 'ууæндыд— уы- 
дои ын фæдфæливæнтæ сты. Цалынмæ йæ Сиукъа иу 
æрхмæ йæ фæдыл нæ ныскъæфта, нæ фæкалди æмæ йæ 
зæнджы судзаг рыстмæ йæ масты дзæкъул нæ фæ- 
къæртт, уæдмæ быхста. Стæй йæ фелвæста, йæ къæхтыл 
æй авæрдта æмæ йæ йæ тæрттæй ныттылдта: 
— Уымæй уæлдай нал схъил уыдзынæ, æви? Уыцы 
митæ ныууадз. 
«* 
14 

Йæ ныхас хъуамæ макæдæм айхъуыстаид, уымæн 
æмæ талынг ныббæзджын, афтæ ныммылазон æмæ дзы 
топпы нæмыг дæр нал ахызтаид. 
Сиукъайы къахдзæф фæфидардæр æмæ Тугъан 
загъта: 
— Кæронмæ дын æнæ байхъусгæ нæй. 
Æмæ та йæ хъæлæс ныммынæг, ныууæззау. 
— Хъугдуцæг горæтаг куыстЬьл фæхæст. Фæцагъуы- 
ди студентты æмдзæрæнмæ, чызджыты уатмæ. Зы- 
наргъ духитимæ. Чызджытæй иу — йæ хъæуккаг... Хъуг- 
дуцæг алцыдæр зыдта... 
Хани мединституты æмдзæрæны цыппар æмбалимæ 
царди. Тугъан сæм нымадæй цалдæр хатты бафтыди, 
Ханиимæ-.иу куы фæзулдзых сты, ахæм рæстæг. Ха- 
иийы-иу цыма ницы æндæвта, йæхи афтæ дардта. Æцæ- 
гæлонхуызæй-иу загътаид: «Мæй ма Агуындæйы къæ- 
лæт æрфыгау æвзонг уыди, уæд дæм куы арвыстам 
хонæг, уæд ныл куыд æрæгмæ сæмбæлдтæ». Сæнæвдæ- 
лон-иу Хани. Ие 'мбал чызджытæ-иу баузæлыдысты лæп- 
пуйыл. Бандон ын скъæфтой, хæдзары даргæ дзабыртæ 
йын лæвæрдтой, сæ хойраг ын йæ размæ хастой. Иæ иы- 
хасыл ын зæрдæбынæй худтысты. Æмæ сæ Тугъап 
æмбæрста, Ханийæ сæ ныфс куы нæ уыдаид, уæд-иу сæ 
дзыхтæ ныххуыдтаиккой. 
Фæстаг цыдæн чызджытæй иу сæхимæ нæ разынди, 
æмæ Тугъан æмдзæрæны дуармæ фæрацу-бацу кодта. 
Ханимæ йæхи равдисинаг нæ уыди, йе 'мбæлттæй раз- 
дæр чи фæзына уыимæ аныхас кæндзынæн, загъта. 
Сиукъа мединституты æмдзæрæны къæсæрæй кæй 
бахизы, Хани кæм цæры, уыцы уаты кæй æфæстиат 
вæййы, бæрæгбæтты цыппар чызгæн цыдæр лæвæрт- 
тæ кæй бахæссы; уыдæттæ зыдта. Фæлæ йæ ницæмæ 
æрдардта. Æдылы къоппа хъуамæ йæ сæрæн исты 
низтæ кæна. Ханийы æмбал чызджытæ дзы хъазæн 
15 

хъул кæй ацараздзысты, уый Сиукъа кæцæй бамбардзæн. 
Уалынмæ хъæумæ æрыхъуысти, Тугъаны зæрдæ кæмæй 
бамæстæлгъæд, ахæм хабар. Уыцы хабар горæтæй хъæу- 
мæ дæр, чи зоны, кæм къах, кæм къух цухæй æрхæццæ, 
уæдæ ма йæм уыйфæстæ дæр исты æмхасæнтæ акодтаик- 
кой. Тугъанæй йæ куыннæ æмбæхстаиккой, уæддæр ма 
дзы уымæ дæр цыдæр стъæлфæнтæ æрбахаудта. Цыма 
Сиукъа Ханийæн хæрзгæнæг ныллæууыд. Цæвиттон, 
лæппу Ханийы йæ цæстытæй ракæсын кодта æмæ чызг 
базыдта: Тугъан у æбæрæг, æнæпайда зайæгой. Иæ бæл- 
лæхтæн ис иунæг уидаг, йæ фыд ыи кæй хрнынц, уый йæ 
фыд нæу. 
Æмæ Тугъан фæстаг цыд куы скодта мединституты 
æмдзæрæнмæ, уæд æгас изæр Ханийы æмбалимæ æргом 
ныхас фæкодтой. Æмæ лæппу алцыдæр базыдта: Сиукъа 
Ханийы иунæгæй баййæфта сæ уаты æмæ йын йæ дзури- 
нæгтæ ракодта, Хани йæм æнцад фæхъуыста, стæй йе 
'мбæлттæ куы æрæмбырд сты, уæд ын уыдонæн йæ ны- 
хæстæ афæзмыдта, йæ уæлхъустæн ын фæйнæ ахъаззаг 
дзæхсты ныккодта æмæ йын дуармæ ацамыдта. Сиукъа- 
йы ацыды фæстæ Ханийыл худæг бахæцыд. Суанг изæр- 
мæ йæ хъæл*æс нæ фæкъуызыд. Æхсæвы æмбæлттæй 
иу райхъал ис Ханийы з.æрдæбын улæфтытæм. 
Тугъан Ханийы æмбалæн фидар дзырд радта, Сиу- 
къамæ зулдзыхы ныхас дæр кæй не скæндзæн, уый 
тыххæй. 
Тугъан фæхъуыды кодта æмæ йæм афтæ фæкаст, цы- 
ма Сиукъа уыцы ныхæстæ йæхи зондæй нæ фæкодта 
Ханийæн, цыма йæ чадæр сардыдта. 
Кæйдæр фæндиагæй Тугъан æмæ Ханийы æхсæн 
хъуамæ зæхх аскъуына, аиртæса. Æнæзæгъинаджы ном 
дзурæгау Сиукъайæн зын уыдзæн уыцы кæйдæры ном 
зæгъын. Фæлæ йын ахсæв æнæ зæгъгæ нал .ис. 
— Мæнæн хатырæй фæуæд,— йæ къухæй æбæрæг 
16 

ранмæ ацамыдта Сиукъа.—Бæласы аууонмæ бауайон... 
Тырты æмæ уагъылыйы къутæртæ мæйдары сæн- 
гæстæ сты. 
Тугъан лæууыди, лæууыди, хъуыста, фæлæ цæугæ- 
доны сæх-сæхæй дарддæр йæ хъус ницы ахста. Æмæ 
уæд сбадти. Зæххы æхсызгон уазал банкъардта æмæ йæ- 
хи уæлгоммæ ауагъта. Зæхх разынд йæ быны фæлмæн 
гобан, æмæ ма Сиукъа æрбаздæхт, нал æрбаздæхт, уы- 
мæн дæр ницыуал базыдта. 
2 
Тугъан æххæст нæма райхъал, уæд бафиппайдта, бо- 
ны рухс æвæджиауы рæсугъд кæй у, уый. Дуне афтæ 
сабыр уыди, æмæ зæрватыкк йæ базырæй хæдзары тигъ 
куы фæцагайдтаад, уæд æй айхъуыстаид. 
Лæппу йе уæнгтæ æхсызгон ивæзтытæ акодта, æрзæх- 
хон, æмæ æцæгæлон хæдзары кæй æрыхъал, уый уай- 
тагъддæр бамбæрста. . 
Цары бæрæг астæу ауыдта люстрæ. Тугъаны баком- 
коммæ къулрæбын — скъапп. Рудзынгыл — дурынты 
сагъд дидинджытæ. Сæ нæмттæ ма-иу сæ уæлæ фыст 
куы æрцæуиккой. Иæ къæхтæ зырнæйзылд кæмæн уы- 
дысты, ахæм тæрхæджытыл — чингуытæ. Лæппу æрбай- 
мысыд: æрæджыты йæ къухмæ чыныг нал райста... 
Тугъан æркасти йæ хуыссæнтæм. Айдагъ рухсæй 
уæфт цыма уыдысты — йæ буар сын сæ сыгъдæг æн- 
къардта. Иæ хæлаф бандоныл куыд-фæнды æппæрст нæ 
уыди, фæлæ разынди сынтæджы къухыл. Уыди иту- 
вæрд. Иæ туфлитæ, зивæг чи нæ базыдта, ахæм адæй- 
маджы къухæй сæрфт. 
Сцырддзаст, скъæрцхъус Тугъан. Æдзынæг хъуыстаг 
фæлæ, хæдзармæ цы арæнтæ хауы, уым змæлæг нæ 
уыди. 
2 Дон æй нæ ласы, артм нæ судзы 
17 

Ардæм æй хæлар ныхас кæй æрбаздæхтаид, хионы 
къух ыл кæй æрбахæцыдаид, ууыл æппындæр нæ фæды- 
зæрдыг. 
Тугъанæн, знонæй абонмæ куыд æрбафтыди, уый 
хъуамæ йæ цæстытыл ауадаид. 
Йе уæнгты хуыссæгфæлвых ссыди æмæ хатын рай- 
дыдта уæззау рис. Йæ рахиз зæнг ныкъкъодах. Иæ 
уырзтæй йæ асгæрста. Уæрагæй чысыл дæлдæр зæнджы 
рагъ баныдзæвын нæ уагъта, барæсыд. 
Тугъан хъуамæ æнæмæнг ауыдтаид кæйдæр æл- 
хынцъ æрфгуытæ. Фæлæ, марадз зæгъ, кæд йæ цæсты- 
ты цур исчи фегуырд. 
Ахæм замантæ ма йыл-иу амæй размæ дæр скодта; 
рæстæг кæцыдæр уысм йæ ивылынæй фенцайы, Тугъан 
æнæбын тыпьдмæ ахауы æмæ айсæфы... 
Йæ хъæццул иуварс аппæрста Тугъан, йæ зæнгтæ 
сынтæгæй айста, æмæ йæ хæлафмæ йæ къух бадаргъ 
кодта. Фæлæ уыцы уысм айхъуыста тагъд къахдзæфтæ 
æмæ фæстæмæ йæ хъæццулы бын алæсти. Чи йæм æрба- 
цæйцыд, уый хион куы уыдаид, уæд æй йæ къахдзæф- 
тæй дæр базыдтаид. 
Уаты дуар, чиныджы цъарау, афæлдæхт. Дуары тар- 
ваз фестади къамы фæлгæт, фæлгæт разынди Сæхæмы 
аккаг, къухтæ тарвазтыл æрхæцыдысты, æнахуыр стыр 
къухтæ. Фæдисон æй рахуыдтаид Тугъан, фæлæ йæм 
ахæм ахастæй ницы раиртæста. Иæ бахудт, адæймагæн 
йæ тарст кæмæй айсæфы, ахæм фæлмæн, зæрдæйыл 
æмбæлди. Цæстæнгасæй цастæ зæгъæн уыд, уыйбæрц 
ын загъта, ома алцыдæр зонын. 
Сæхæммæ цыдæр дзæбæх фæкаст афтæ лæууын. 
— Хъалæй дæр ма афæстиат вæййыи мæ хуыссæ- 
ны,— къæмдзæстыгæй загъта Тугъан. 
Æрбакъахдзæф кодта уатмæ Сæхæм, æрбахаста йæ 
æнгом æлвæст, разоз гуыр,йæ фæтæн æмраст уæхсчытæ* 
18 

— Нинæ-иу ацы сынтæгыл хуыссыди,— загъта Сæ- 
хæм.— Сæумæйæ афынæй кæнын уарзта... Иæ чиныг-иу 
зæххы дæр балæууыди... 
Тугъан ныр бамбæрста, хъæугæрон Сæхæмты хæ- 
дзары кæй ис, уый. Ацы хæдзар-иу æм касти, кæдæм 
никуы афтдзынæ, ахæм бæстæйау. Сæ цурты-иу куы 
ацыди, уæд-иу цыма фæхъæздыгдæр. Ацы хæдзар фи- 
дыдта Сæхæмæй, йæ бинойнаг Зæлуханæй. Хæдзарæн 
фидыцы хос уыди - дидинæгдзаст, сабизæрдæ Нинæ. 
Цы сын бавæййы, уый Тугъан нæ зыдта. Нинæйы сæхи- 
мæ чысылæй æрхастой. Æгæр тагъд сын ачызг, æгæр 
тагъд сæ аскъуыдта йæхи. Тугъан ныр дæр уыцы хъуы- 
дытæ айхъуыста Сæхæмы ныхæсты. Цотуарзаг адæй- 
маджы зæрдæ цæй æнцон агайæн у, цæй æнцон! Сæхи- 
цæн цотæй ницы рацыди. Нинæ чындзы куы ацыди, 
уæд æрыхъуыста Тугъан: хицæн, дам, кæнынц Сæхæм 
æмæ Зæлухан. Истытæ атауыс кæнынæн та цас зонд 
хъæуы. 
Сæхæм йæ худ стъолмæ баппæрста. Йæ бæрзонд 
ныхыл худы фæд тæлмæй аззад, йæ сæрыхъуын — хъи- 
сыг хил, фæхалас. Æмæ йæ æвдыста, бирæ фыдæбæттæ 
чи бавзæрста, ахæмæй, кодта йæ хъочъаххуыз. Сæхæм 
сбадта къæлæтджын бандоныл æмæ йæ хъуынджын- 
уæларм къухæй йæ уæраг æрцавта. 
,— Цæй, мстытæ дзур, Бæтæйы-фырт,— загъта фы- 
сьш. 
— Мæнмæ та ныхасы бар кæцæй хауы. 
— Ныхасы бар æм кæцæй хауы! — бабылсчъил хæ- 
дзары хицау.— Цæвиттон, бавдæлдзыстæм æмæ хъæу- 
бæстæ æрхондзыстæм. Дæ хъузæттæ дæр дæ фарсмæ, 
афтæмæй уæм байхъусдзыстæм. 
— Президиуммæ нæ суадзут, уыйедтæмæ та махмæ;> 
дæр исты уынаффæтæ разындзæн. 
19 

— Дæуæн дæр та дæ фыццаг хæрзиуæгисæн афон 
фæивгъуыдта... 
Æлхыскъ ныхас зæгъын æрфæндыд Тугъаны. Сæхæм 
кæмæй фæрисса, йæхи уæды кар кæй руаджы æрæмыса, 
ахæм ныхас. 
Сæхæмы тыххæй бирæ цыдæртæ фæдзурынц. Ныр 
дæр ма кæмæдæрты койтæ рауайы. Хисдæрты цурæй 
дам-иу сæр уый рахаста. Чындзæхсæвы мыдыкъус чи 
скъæфта, уыдонæи сæ разæй цыди, фæлæ, дам, макафаг 
дæр уыди, æргомдзырд дæр, зиууæтты разæнгардгæ- 
нæг дæр... Чидæр, дам, Сæхæмæн бафидис кодта. Фи- 
дис боныгон бачынди, æхсæвы та фидисгæнæджы хæ- 
дзар басыгъдæуыд. Сæхæм æрбадæлдзæх. Сæ хъæумæ 
æрцыди æппынæрæджиау, хæсты фæстæ. Царды куырой 
йæ йæ уæззау фыдты æхсæн феууæрста, æмæ йын йæ 
пыхсытæ æмæ йæ хæмпæлтæ ахсæста. Смадзура ис. Сы- 
вæллæттæ дзы арвы талынгты æмбæхсын райдыдтой. 
Уымæн Тугъан йæхæдæг дæр æвдисæн. Фыдуаг ми кæ- 
ныс, нæ кæныс, уæлдай йын нæ уыди — искуы дыл йæ 
цæст æрхæцæд æмæ йæ къухтæм бахау, æндæр дæ-иу 
къанауы донмæ бадавтаид. Дæ сæр дын-иу доны фæцав- 
таид. 
— Лæппу хъуамæ артау судза, фæзæгъынц. Уый, 
æвæццæгæн, мæнгæй нæ загъдæуыд,— Сæхæмы хъæлæс 
фæсасти. Æвæццæгæн, ивгъуыды фæсвæдмæ ахсайдта 
йæ зæрдæ æмæ йын цыма фенцондæр. Цыдæр æнди- 
дзæг рухс æм дзы цыма æрбакалди.—Агъуды дæ куы 
æвæрой, уæд цæмæн хъуамæ бабыхсай... 
— Сьшах рæстæг æндæр уыди,—кæд истæйы кой 
ракæнид, зæгъгæ, уый ныфсæй загъта Тугъан.— Хъæм- 
пынсæр хæдзæртты рæстæг... Дысы аууонæй-иу тама- 
койы зынг куы ферттывта, уæддæр дам-«у хъæмпын- 
сæртæй кæцыдæр ссыгъди... 
Фæтар сты Сæхæмы бæзджын Ърфгуытæ, фæуæззау- 
20 

дæр сты йæ уæлтъыфалтæ. Бадын нал бафæрæзта, цы- 
быр къахдзæфтæй уат иуырдæм-иннæрдæм абарста, 
дæлфæдтырдыгæй сынтæджы къухыл æрхæцыд æмæ 
рудзынгæй æддæмæ ньгмдзаст. 
— Комкоммæ мын-иу ницы загътой, фæлæ мын-иу 
уыцы хабар истæй æфсон мæ зæрдыл æрбалæууын код- 
той... Мæнæ ды куыд бакодтай, афтæ. Уыцы хæдзар 
куы басыгъд, уæд мæ нæ бинонтæ дæр æлгъыстаиккой... 
Уыцы хæдзарыл зынг куы æфтыдтой, уæд, æвæццæгæн, 
æз Хъæдрæбыныхъæуæй ахызтаин. Уыцы рæстæг ма æз 
æмæ ме 'мбалæн хъæуы цæй лæууæн уыди... 
Тугъан касти Сæхæмы сæрмæ. Чи зоны, уыцы æхсæв 
дзы фæзындысты фыццаг урсытæ. Йæхæдæг сæ рæхджы 
нæ бафиппайдтаад, искуы сæм .исчи фæкомкоммæ 
уыдаид æмæ йын сæм цымыдисæй ацамыдтаид. 
— Цас ахуыргæндтæ уыдыстæм. Хъæууон скъолайы 
цъæррæмыхстытæй цыдæртæ базыдтам æмæ нæ зæрдæ 
дард горæтмæ ахсайдта. Нæ цахъæнтæ арвы кæрæттæм 
афтыдысты. Æрвыстой сæ ахуырмæ... Иу æмбал ма мын 
фæци. Ды йæ цæмæй зоныс — хæстæй нал æрыздæхт. 
Хъæусоветы сæрдарæн бирæ фæлæхстæ кодтам: «Арви- 
тут нæ рабфакмæ, гæххæттытæ нын саразут». Сæрда- 
рæй иу уæлæсыхаг куыста. Чи нал ис, уый кой бæргæ 
нæ фæчындæуы, фæлæ та нын æнæ дзургæ нал ис. Ныф- 
фæрск ис æмæ къæрттæй цъула нæ аппæрста. Мах, дам, 
кусæджы фыдæй нæ былыцъæрттæ куы хæрæм. Ие стъо- 
лы уæлхъус бадти æмæ нæм йе 'лхъынцъ æрфгуыты бы- 
нæй сдзагъул ласта. Уыцы аз нæ фæндтæй ницы рауа- 
ди. Клуб æмæ хъæусовет æмбуар лæууыдысты. Клубмæ 
цал цыды кодтам, уал хатты-иу хъæусоветы сæрдаримæ 
хæрхæмбæлд фестæм. Æмæ та-иу зæрдæ фырмæстæй 
адур... Иæ фырт скъоламæ махимæ бацыд. Иæ ахуыр 
нæ рæстмæ кодта, æмæ йын ахуыргæнджытæй иу афтæ 
загъта: «Дæуæн дæ тæрных курагайы æппытæ сæттын- 
21 

мæ йедтæмæ ницæмæн бæззы». Иæ фырт хъæуы базза- 
даид, мах та, акса-ма, хабедзентæ! — рухс фæндагыл 
афæндараст кодтаид?.. Мæрддзæст дæ куыд басудза* 
афттæ дæ зынг нæ басудздзæн. 
«Уæлæсыхаг, уæлæсыхаг»,—Тугъаны зæрдæ хъæумæ 
ахсайдта.— Хъæусоветы сæрдарæй чи куыста, ахæмты 
мысыныл фæци. Иуы дзы æрхъуыды кодта, дыууæйы. 
Æмæ уыдон æгас сты. Сæхæмы æндæр хатт кæй афæрс- 
дзæн, ууыл йæ зæрдæ дардта æмæ ницы сдзырдта. 
— ...Сæрдар-иу йæ кусæн уаты æнафонтæм бафæс- 
тиат. Уыцы æхсæв йæ дуар разынд æвдузæнæй æхгæд. 
Рудзынгыл бахæцыдыстæм æмæ фегом. Багæппытæ 
ластам, йæ уæлхъус алæууыдыстæм. Цæвæнгарзæй дæр 
нæм цыдæртæ разынди. Нæ гæххæттытæ —цæттæфыст... 
Мыхуыр æрывæрын ма сыл хъуыди... Уыцы бæллæхы 
гæххæтт! Хæхтæ иннæрдæм куы афæлдахай, уæддæр 
гæххæтмæ ахæм хъомыс разыны æмæ дæ бааууон кæн- 
дзæн... Мыхуыр æнцон кæсæн фæд ныууагъта нæ фæн- 
дагамонæнтыл. Сæрдар сыл фæйнæ æртæ дамгъæйы 
ныцъцъæрæмыхст кодта... 
Фæхъус ис Сæхæм, цыма дзы исты æрбайрох. Фысы- 
мы ныхæстæ лæппуйæн æнцон халæн нæ рауадысты. 
Сæ аууæтты ма-иу цыдæр ахсджиаг зæгъинæгтæ азза- 
ди. Уæдæй нырмæ сыл нæ хæст кодта Тугъан. Æмæ сыл 
мæнæ ныр фæхæст. Цы базыдта, уый йæм тынг æнæ- 
гуырысхо фæкаст æмæ йе стыр цины яыфсæй 
сдзырдта: 
— Сæрдары къухæй басыгъдаид хъæмпынсæр хæ- 
дзар æндæр цы?.. Уый азарæй... 
— Уымæн ма ныр дæр сбæрæггæнæн уаид. Кино- 
нывтæ исгæйæ куыд вæййы, афтæ хъæмпынсæр мæнг- 
хæдзар сараз. Хъæусоветы сæрдары фырт уым куыд уа, 
афтæмæй. Зных ссудз æмæ йæ бæмбæджы гуцъулайы 
бавæр, бæмбæг та — хъæмпы гуцъулайы. Мæнгхæдза- 
22 

рыл зынг бафтау æмæ хъæуыхицауы фырты цæстытæм 
кæс... 
— Сæрдары фырт скъола каст нал фæци? —бафар- 
сга Тугъан. 
— Цæуылнæ, — йæ сæр банкъуыста фысым.— Æвду- 
дон кæмæй фæзæгъынц, ахæм разынд. Иæ рæбынмæ 
диплом æрхаста.— Сæхæм лæппумæ йе 'ргом фездæхта 
æмæ фемдзаст сты.— Дæ хабæрттæй дын цыдæртæ 
æрыхъусын. Æнæ æлхыскъæй иу бон дæр нæ аирвæзыс, 
уый зонын... Дæу алхыскъ кæнынц æмæ мæнæн дæр фæ- 
риссы. Низау у, æвæццæгæн, æндæр цы, æмæ уыл махæй 
бахæцыдаид... Афтæмæй та фæлтæрæй-фæлтæрмæ фарн 
хъуамæ цæуид.— Сæхæм та фæхъус.— Хъæусоветы сæр- 
дары фыртæй мæ фæрсыс... Ныр дæр та йæ азарæй чи- 
дæр судзы. Чидæр йæ цæлхвæдмæ нал æфты... Цæй, 
ууыл ма цы дзурæм. Ныхас мæныл у, дæуыл дæр. Æмæ 
мах дæр кæд нæ хъæубæсты раз искуы нæхи сæназым 
кæниккам... 
Фæзылди Сæхæм йæ лæууæнæй, цыма ивгъуыдмæ 
йæ чъылдым фездæхта, уыйау. 
— Акæс-ма, куыд бадын, уазæджы ма аходæн хæ- 
рын дæр куы фæхъæуы. Не 'фсины æвæрæнтыл ази- 
лон,— сдзырдта Сæхæм æмæ æрбаног ис, иу каст ма 
фæкодта Тугъанмæ.— Рацу-иу, истытæ ссардзыстæм. 
«Уæддæр цымæ ам куыд фегуырдаин?»—уыди йæ 
фыццаг хъуыды Тугъанæн. Толастæм цæуылнæ бафтыд? 
Сиукъаты сарайы куы райхъал уыдаид, уæддæр ма йæ 
сæр исты ахсид. Сопо цæуылнæ æрбалæууыд йæ уæл- 
хъус?.. Состыкк уыдаид йæ хæрзгæнæг æмæ уæд ардæм 
куыд æрбафтыдаиккой? 
Итувæрд хæлафмæ æвналын Тугъанæн ног хæлафмæ 
æвналæгау æхсызгон уыди. Иæ туфлитыл сдызæрдыг, 
кæд мæхи не сты, зæгъгæ, æмæ сын сæ уæлфæдтæм дæр 
æркаст, сæ бынтæм дæр. 
23 

Цыппутæм куы бахсæвиуат кодтаид, уæд ын йæ туф- 
литæм ничи фæныхылдтаид. Азырымтæм иту ис, уый 
уæвпæ дæр нæ зоны. Сæ арахъæй йæм цас рахау- 
дзæн, уый фæзоны. Бæтæдзийы ныхасмæ цæуылнæ рай- 
хъал?.. 
Тугъан нымадта, чи йыл сахуыр, куырмæджы дæр 
кæмæ нæ фæрæдийы, сæ дуар цъындæй дæр кæмæн 
бакæны, уыцы лæппуты. Нымадта сæ, уæддæр йæ зæрдæ 
Сæхæмимæ дзырдта. Баууæндын æй цæуыл нæ фæндыд, 
уыцы хъуыды йæ сæры фидар кодта. 
Уаты дуар гомæй баззад. Æрдæбон æй Сæхæм куыд 
байтыгъта, чиныджы сыфау къулыл куыд аныхæст, уый 
æрбалæууыд Тугъаны зæрдыл æмæ ахæм ныв ауыдта: 
йæ сæр фæстæмæ æрдзедзыкка, йæ къæхтæ — размæ, 
астæу Сæхæмы уæхскыл æркъæлæт, афтæмæй йæ сæ 
кæртмæ æрбахаста. Кæрты ничи разынди... Сæхæм йе 
'фсинмæ нæ бадзырдта, къæлидоры дуар дæр хъавгæ 
бакодта æмæ уыцыиу цыдæй уатмæ бацыдиг. Хæссинаг 
æрцæйбырыди, æмæ ма уаты дуар йæ къахыфындзæй 
басхуыста Сæхæм... 
Нæ, уый Тугъанмæ æххæст ныв нæ фæкаст. Скъуыд- 
дзаг, тæпп... Æмæ уымæй размæ та? Уагъылыджынæй 
хъæумæ та куыд æрбафтыд? Кæд Сиукъаимæ хъæд- 
дзауты фæндагмæ барæдыдысты? Цымæ Сæхæмæн 
уыцырдыгæй искуы æнгуыртæ æвæрд ис? Фистæгæй 
дын куынæ цæуы, мыййаг. Дæ машинæйы фермæты дæ- 
ле балæуу, де 'нгуыртæ асгар æмæ та фæстæмæ фæ- 
зил... Нæ зоны, нæ, Сæхæмы, æндæр йæ цæстытыл бæл- 
вырддæр нывтæ уаид... 
Хохы сæрты хизæгау ацы къæсæрыл зын ацæуæн 
уыди Тугъанæн. Цыма сыхæгтæ, йæ фыд Увæдз, сæ сы- 
хаг зæронд ус Сопо, йæ тæргай хур Хани... мæнæ ам, 
Сæхæмты кæрты, æрæмбырд сты æмæ йæ се 'хсæнты 
ауайын хъæудзæн, афтæ зивæг кодта уаты дуарыл 
24 

ахизынмæ. Тугъан фæстæмæ фæзылди, рудзынгмæ фæ- 
комкоммæ. Фегом æй лас, ныггæп кæн æмæ быруйы 
рæбынты афардæг у... 
Фæлæ йæ Сæхæмы цурмæ чи хуыдта, йæ уыцы бæл- 
лиц разынди тыхджындæр. Фысымы цæст ыл куыд æр- 
х^æцыдаид, афтæ йæхи ахсадта, йæхæдæг цæйау акæны: 
йæ цæсгом анхъæвзта. 
Йæ цæнгтæ кæмæн æрæхсæдынц, ахæм бæласау фæ- 
касти йæхимæ Тугъан. Сагъдæй лæугæйæ баззадаид, 
фæлæ йæ фысым бафиппайдта. 
— Куы аджих дæ? Сомбон нæм цы 'нхъæлмæ кæсы, 
цыма нын уый зæгъдзынæ. 
— Дысонæй абонмæ хид аразын. 
— Гъы, æмæ куыд? 
— Нæ мын рæстмæ кæны. 
— Исчи ма дæ уæлхъус куы балæууид, уый дæ фæн- 
ды?.. Сиукъа кæй хоныс, уый? Кæнæ Толас? Нцр дæ 
бафæрс, уæд сын цымæ сæ райст-бавæрды нæмттæ дæр 
зæгъис? 
. — Дзæбæх куы ныссагъæс кæнин, уæд, чи зоны,— 
загъта Тугъан. 
. Уæллоз кæмдæр уынгæй хъæугæронмæ рахызти ма- 
шинæ, йæ хъæр йæ разæй ратахти. Сæхæм уыцы къæрц- 
хъусæй алæууыд. Нырма уал машинæ дæрддзæф уыди, 
уæддæр уый фидарæй сдзырдта: 
— Гъе, гъе, фæдисæттæ нæм æрцæуынц! Уæвгæ ма 
æгæр уæздан дæр разындысты, цас ныхæстæ фæкод- 
там.— Иуварс фæзылди.— Мæ худ! 
Тугъан фæразæй, уатмæ азгъордта, æмæ йын йæ худ 
æрбаскъæфта: 
— Хидаразæг! — сдзырдта Сæхæм, кæм стъолмæ 
ацымыдта, кæм скъапмæ, кæм уæлартмæ.— Дæхæдæг 
æфсин фæлæуу. 
Кæттагæмбæрзт машадæ Сæхæмты тæккæ дуармæ 
25 

фæлæууыд æмæ йæ цъæхснаг уаст, дзæгъæл дурау, кæр- 
ты смидæг. Сæхæм æрлæууыди Тугъаны раз, йеуæхс- 
кыл ын йæ къух æрвæрдта æмæ загъта: 
— Уый раст у. Иуахæмы нæ ивгъуыдмæ акæсыны 
сæр дæр бахъæуы. Фæлæ сомбонмæ цы хидыл ауайдзы- 
нæ, уый ахсджиагдæр у. Ууыл ма дæ фæстæ дæр æнæ- 
мæнг исчитæ хиздзæн æмæ йæ дзæбæх саразын хъæуы. 
Марадз, фынг дæумæ кæсы. 
Иу комдзаг дæр йæ дзыхмæ не схаста Тугъан. Хæри- 
нæгтæй кæй истæмæй æрæмбæрзта, кæуыл дуар бассыд- 
та æмæ лидзæгау ракодта: Сæхæмы бинойнаг æй уæд- 
дæр мауал æрбаййафа. 
Тугъан йæ хъуыдыты цыди, цыди, фæлæ никæдæм 
фæхæццæ. Æмæ уæд Толасы бацагуырдта. Толасы бай- 
йæфта фынæйæ. Нæ хъал кодта, æмæ йыл уазал доны 
кружкæ басæххæтт ласта. Иæ цæстытæ феууæрста То- 
лас, стæй йын цыдæр схæц-ныххæц ныхæстæ фæкодта; 
йæ хъуыдытæ, æмбыд хæцъилтау, æддæгуæлæ нал хæ- 
цыдыты, Тугъан сæм æмхасæнтæ фæкодта æмæ хабар 
иучысыл йæхи сæвдыста. 
Толасы знонизæр сæхимæ рарвыста Тугъан, фæлæ 
уый кæронмæ нæ ахæццæ. Иу заман æм йæ зæрдæ афтæ 
сдзырдта, цыма Сиукъа цыдæр фыдбылыз аразы, йе 
'мбæлттæ кæмдæр æмбæхстæй лæууынц æмæ Тугъаны 
уырдæм фæсайы. Фæсте ма сæ бæргæ асырдта, фæлæ 
сыл йæ цæст нал æрхæцыди, æмæ цæмæндæр фермæты 
'рдæм адугъ ласта. Цавæрдæр машинæ йæ размæ фæ- 
ци. Чидæр æм дзы рахызт. Толас сын цыдæртæ фæлæ- 
хурдта, хъæды 'рдæм амыдта. Толас ма кæдæмдæр 
цæуинаг уыди, фæлæ йæ машинæйы баппæрстой... 
з 
Тугъан хъæуæй лидзæгау акодта.Иæафтидзæрдæ йæ 
хаста горæтмæ, мединституты æмдзæрæнмæ, Ханимæ. 
26 

Лекцийы куы бада, уæддæр æм бадзурдзæн, расайдзæн^ 
æй, йæ цолгыл ын фæхæцдзæн æмæ йæ искуы хибармæ 
аскъæфдзæн. Хорзæй дæр, æвзæрæй дæр Ханюмæ исты 
дзуринæгтæ куыннæ разындзæн. Лæппуйы уырныдта,— 
абон ын йæ æлхыскъ ныхасæн дæр ныббыхсдзæн, йæ 
уайдзæфтæм ын æдзæмæй фæхъусдзæн. Стыр фæсах- 
сæвæртæм æй нал ауадздзæн, уымæн æмæ йæ зæрдæ 
куыд тынг сафтид ис, куыд тынг, уый Ханийы хуызæн 
ничи зоиы. Æмæ йæм хъуамæ Ханийæ рухсы цъырт 
æрбакæла, хъуамæ йæ цæст бауарза... 
Уыцы хъуыдытæ Тугъанмæ автобусы бадгæйæ æрцы- 
дысты. Иæ разæй цы бадæн уыди, уый никеластæрд 
къæлæтыл йæ цæнгтæ æрæвæрдта, йæ сæр æруагъта, 
æмæ суанг горæтмæ афтæмæй фæцыд. Фынæй нæ кодта, 
ууыл ничи фæгуырысхо уыдаид. 
Ханийæн йæхиуыл нæ, фæлæ йæ уыцы бон уынгæ чи 
фæкодта, ахæм адæймагыл дæр нæ фæхæст Тугъан. Иæ 
бон куы базыдта, уæд зæрдаивæй уынгты ацыди. Иæ 
заэнгтæ ныддымстысты, бастади. Бон ыл афæдзы дæр- 
гъæн ныцци. Йæ дзыппытæ афтид уыдысты, уый зыдта, 
уæддæр сæ-иу асгæрста — йæ ахсæн-иу æххормаг æлхыс- 
чъытæ скодта. 
Хъæумæ æрæздæхти фæстаг автобусы, стыр фæсах- 
сæвæрты. Иæ къах æй сæхимæ нæ бахаста æмæ уæд Со- 
пойы хæдзармæ баздæхти. 
Изæрдалынгтæ зæронд усы йæ хуыссæнмæ нæ ба- 
сайдтой. Хæдзары къæсæрыл, тыргъты, нымæт æмбæрзт 
кæуыл вæййы, уыцы гыццыл бандоныл та бадти. 
— Дæ изæр хорз, Сопо,— кæртæй бадзырдта лæп- 
пу.— Рухс та цæуылнæ судзыс? 
-»-. Кæй изæр у, уый дын ахъаз кæнæд, мæ къона,— 
рæвдауæн хъæлæсæй загъта зæронд ус.— Рухс барæй 
нс ссыгътон. Уыцы фыдбоны гæлæбутæй хæдзар бай- 
дзаг вæййы. 
27 

Æгæр фæлмас разынд ацы æхсæв Сопо, æмæ йæм 
лæппуйы зæрдæ фæкъæпп кодта. 
Фæсахсæвæр сыхæгтæй исты уæлвонг загъд ныхæстæ 
куы райхъуысы, уæд хæрзаг Сопойы зæрдæ æрбауынгæг 
вæййы, йæ зынгхуыст хъæбулы æрбаймысы, хæрзагйæ 
цæстытыл фæуайы. Сидамон ын судзаджы хæстæй куы 
æрыздæхтаид, чындзæхсæв ын куы скодтаид, цот сын 
куы рацыдаид, уæд куыдтæ уыдаид, уыцы нывтæ аны- 
вæнды... Ныронг ыл никуы фæгуырысхо Тугъан, æви 
йæм йæ хъус никуы æрдардта. Цыма зæронд дурвидар 
у, йæ цæстыты бынтæ никуы бауымæл вæййынц, афтæ 
йæм касти. 
Тугъан тыргъты кæрон йæхи фæллад уагъд æркод- 
та æмæ фæллад хъæлæсæй загъта: 
— Сопо, æиæнхъæлæджы дæм æххормаг хъæд- 
дзау куы æрбалæууид, уæд æй истæмæйты суазæг 
кæнис? 
— Уый та цы цæсгомæй загътай? Сопо иу хъæд- 
дзауы куынæ бафсада, уæд йæ къухтæ хуыскъ баисты,— 
зæронд ус фæхъус, къухаууонæй æрбакаст лæпнумæ 
æмæ дызæрдыгхуызæй загъта:— Хъæддзауы уынын, фæ- 
лæ йæ сугтæ та кæм сты? 
— Сугтæ æрдæгвæндагæй хъæдмæ алыгъдысты, 
уæрдоны цалх асаста, фæрæт ахауди... 
Фынг сарæзта Сопо æххормаг горæтдзауæн. Тугъан 
цалынмæ адджын комдзæгтæ фæкодта, уæдмæ дæр 
рæстæг рацыди. Ацу æмæ ныссæй, зæгъгæ, йæ æнæуи 
уайтагъд рарвиты, фæлæ йæм ацы изæр мæлæты зæр- 
диагæй фæхъуыста. Тугъан — ныхас амидингæнæг, Со- 
по—мысинæгты гуырæн. Лæппу йæхи афтæ дардта, 
цыма йæ ницы агайæг ис, фæлæ афтæ æнцад бадыны 
бæсты ныхас расайдта. 
Сæхæм ын цы хъæуыхицауы кой кодта, уæлæсыхаг 
кæй хуыдта, уый Сопо æнæмæнг зондзæн, зæгъгæ хъуьь 
28 

ды кодта. Иу ныхас, иннæ ныхас æмæ иуахæмы Тугъан 
афарста: 
— Сопо, раст ма зæгъ, гъер нæ дыууæ Толас, мæнæ 
куыд фæзæгъут, афтæ сæфт стæм? 
— Æвзæрыл-иу сыкъатæ куы заид, уæд æппæты ра- 
зæй сымахыл æрзаид. 
— Рæстæг куы рацæуа, уæд алцыдæр ферох вæййы, 
æндæр уæртæ Сæхæмитæ дæр мах карæнæй зæдтæ цыма 
нæ уыдысты... 
— Нæ, нæ, мæ хур акæнай! Ныры æмæ уæды фæл- 
тæры æхсæн бирæ быдыртæ ис. Уыдонæн сæ фыдуагми 
дæр радзурыны аккаг уыди. 
— Æмæ уæлæ йедты хæдзар куы басыгъд, уæд та? 
Сæумæйы дондзаутæ, дам, æй кæрæдзийæн цьгмыдисæй 
дзырдтой. 
— Иедты хæдзар, йедты хæдзар! Æппын нал ферох 
уыдзæн æви?—Иæ къух ауыгъта Сопо.— Уыцы райсом 
Сæхæмы мæхæдæг дæндагæй бахордтаин. Мæгуыр би- 
нонтæ бацарæфтыд сты. Афтæ ма сæхи цæм атыхтой, 
æндæр сæ муртæ сау фæнык баисты. 
— Сæхæмы хорз нæ зонын, фæлæ мæ уæддæр нæ 
уырны... Уый афгæ нæ бакодтаид. 
— Æз æй зонын, æз. Адæймаг афтæ иу хатт ферра 
вæййы... Фæлæ сымах абон—сæфт, райсом — дагъы- 
тъайлаг. 
Сæхæмы сыздæхынмæ уæлæсыхаг уæлæуыл нал уыди 
æмæ лæппу ныхъхъус ис, марды кой ракæнын йæ цæс- 
гом нæ бахъæцыд. 
— Сопо, дæ зæрдыл алцыдæр куыд хорз лæууы. Зæ- 
гъæм, хæсты размæ хъæуыхицауæй чи куыста, уый дæр 
ма хъуыды кæныс? 
— Оууа, уæдæ нæ! Уæлæ...— зæронд сонтæй фæ- 
хъус.— Фæлæуу-ма, фæлæуу, уымæй та мæ цæмæн фæр- 
сыс? 
29 

— Ибон лæппутæ стох сты. Иутæ афтæ: Газзакк, 
дам, уыди, иннæтæ ныллæууыдысты, æмæ, дам, Уано 
уыди... 
— Уæлæ... уæлæсыхаг уыди, уалæсыхаг... Дæ хæрз- 
гæнæджы фыд... 
Зæронд ус хуымæтæджы нæ фæкъуыхцы. Сопо 
ахуыргæнæг Сосайы кой цал хатты ракодта — иу хатт 
дæр ын йæ ном не сдзуры. 
— Уæддæр дæ не 'мбарын. Хæсты размæйы хабæрт- 
тæ дæ цæмæн бахъуыдысты? 
— Афтæ... Зæгъын, æз газеты кусæг куы уаин æмæ 
мæ уæдыккон хабæрттæ куы бахъæуккой... 
— Ам мæ фарсмæ куы бадай, уæд æмбисонд куыннæ 
фестдзынæ!.. 
— Сопо, мах дæр æрчырыстон уыдзыстæм. Афтæ 
ма-иу фæкæсут. 
— Райсом та дæ æрбайрох уыдзысты дæ ныхæстæ. 
Сыкъайыл та дæ цæст æрхæцæд... 
— Сыкъа Сæхæмы рæстæджы цъайы æрфæн куы 
уыди... 
— Нозтыл уыдон дæр хъодыгонд нæ уыдысты, фæлæ 
уæддæр сымах æгæр тагъд афæлдахы. Ма дзур, ма 
дзур, стæ! 
— Æмæ сыкъайæн æгæр-мæгуыр æрæвæрæн дæр 
куынæ ис... 
— Уæдæ сымах уæ зæрдæ ууыл фæдарут. Ома, ноз- 
тæй лæгъзбын агуывзæ дæр куынæ фæлдæхы, уæд ма- 
хæн цы хъомыс у... 
— Мысинæгтæй адæймаг, цагъд къуымбилау, рæ- 
сугъдæй разыны. 
— Сопо, мæ хур, гæдытæ никуы суагъта йæ дзыхæй. 
Дæ фæндæгтæ кæй æхсæдыс, уый хорз æмбарын, мæ хур. 
Уæдæ ма мæм сæ искуы исчи æнæхуызæй æрбакастаид... 
Сæхæм дæр, нæ лæппу дæр.— Иæ фырт Сидамоны ном 
30 

зæгъьш та йæм цæмæн афтæ зын кæсы? Кæд, фаг зæр- 
дæбын загъд куынæ рауайа, уымæй фæтæрсы. Сæ 
иннæ æмбæлттæ дæр.— Сопо кулдуармæ кæсгæйæ баз- 
зад, цыма дзы рæхджы исчи æрбауаинаг уыдй.—Дæ 
карæн лæппу... Æниу чи-фæндыдæр уæд. Уыйонгты дæ- 
хи куыд хъуамæ æруадзай, æмæ æккоймæ æргъæвинаг 
фæуай? Нæ, нæ, ды мын Сæхæмы кæимæдæрты ма бар. 
Кæд «скуы йсчи ныййарæджы хæс бафыста, уæд сæиу — 
Сæхæм. 
Сопойы иунæг фырт Сидамон æбæрæгæй фесæфти. 
Ацы хæдзары къæсæрæй ахызта Сæхæм. Сопо йæ хъуы- 
дыйы дæр кæдæм нæ ахæццæ, афтæ дардмæ фæцыди, 
фæсвæд хæстон къуымтæ басгæрста, белоруссаг хъæумæ 
бафтыди. Дыууæ уæладзыг скъолайы кæрты лæгбæр- 
зæнд цыртыл сызгъæрин дамгъæтæй — Сидамон æмæ йæ 
дыууæ æмбалы нæмттæ фыст. Адæймаг «лгæны уæл- 
хъус æдзæмæйдас алæууы, уый зын сбарæн у. Сæхæм 
йæ сæрыл куы схæцыд, уæд бафиппайдта, ингæны 
уæлхъус лæууыдысты æртæ рæхснæг бæласьг... Схæц- 
цæ ис Сæхæм, сæргуыбырæй фæлæууыди Сопойы цур, 
йæ рустыл æруадысты кадавар цæссыгтæ. Ахæ- 
цыди зæронд ныййарæджы цонгыл, фæласта йæ бе- 
^юруссаг хъæумæ, бакодта йæ æртæ рæхснаг бæласы 
цурмæ. 
Ныййарæджы судзаг цæссыгтæ æрхаудысты æдзард 
лæппуты ингæныл... 
— Уыцы фыдбылызы сыгъды размæ Сæхæм æртæ 
боны æмæ æртæ æхсæвы не 'мгæрæтты не 'рцыди. Нæ 
лæппу кæуылты нæ ауади, фæлæ йæ не ссардта... Нæ, 
нæ, мæ хур, уыцы лæппутæ æндæр ныхæсты аккаг сты. 
Гъер мæнæ ды нæ дæ? Мæ къух дыл ауигъын, стæй та 
Сæхæмы æрбаймысын æмæ та мæ зæрдæ фæлæууы. 
Мæ фыдгулы хъæубæсты кæсдæртæн ма, кæй бафæз- 
мой, ахæм хисдæртæ ма уа!.. 
31 

4 
Дысонизæр Тугъан Сопомæ куынæ бацыдаид, уæд 
абон сæуæхсид нæ федтаид. 
Лæппу хъæуæй куы ахызт, уæд боны цырагъ йæхи 
нæма сæвдыста хъæдæмбæрзт рагъы аууонæй. Фæлæ йæ 
тынтæ андзæвыдысты æввахс мигъы цъуппытыл æмæ 
арты æвзæгты æнгæстæ баисты. Хур йæ сæууон тынтæй 
уæфта боны фæлыст. 
Тугъан хъæуы уынгты цæугæйæ дæр хъуыста сæдæ- 
хъæлæсон цъыбар-цъыбур, фæлæ уæд æххæст нæма 
æрыхъал. Ныр мæнæ хъæугæрон, кæддæры донвæды 
былыл, хæрис бæласмæ хъусыныл фæци. Къалиутæм 
касти, йæ цæст дзы ницæуыл æрхæст æмæ йæ æнцонæй 
бауырныдта: бæлæстæ дæр зарынц, сæдæтæнон хъисфæн- 
дыртæ фестынц. Хъæлæстæн нæ уыди банымайæн, уы- 
мæн æмæ уалдзыгон бæласы тасаг къалиутыл цал цъиуы 
абады, уыдонæн дæр нымæц нал вæййы. 
Фæндæгтæй йæхи хызта лæппу. Фæндæгтæ адæй- 
маджы бæрæг кæдæмдæр хуыдтой. Фæндаггонмæ кæм- 
дæр чидæр æнхъæлмæ касти, Тугъанмæ нæ уыди æн- 
хъæлмæгæсæг. 
Сæхæм хъæуæй куы лыгъди, уæд уый дæр иадвæдтæ 
нæ равзæрстаид. Кæдæм ахæццæ уыдзæн, уый нæ зыд- 
таид. Ницы зыдтаид. Исты бæлвырд хъуыдыйы хицау куы 
уыдаад, уæд æй Сопойы фырт Сидамонæй уæддæр нæ 
бамбæхстаид... Æнæмæнг афтæ рауайы: дуне иыкъ- 
къуындæг вæййы, згæ хъамайы кæрддзæмау. 
Астæудон фæурæдта Тугъаны. 
Хуымты астæуты кæй акалди, хуымгæнды тъæпæнтæ 
дзы дыууæ дихы кæй фесты, уымæ гæсгæ йæ афтæ 
схуыдтаиккой. 
Дон фæлмæст лæджы йæхимæ сайы. Тугъан йæ 
32 

цæсгомыл скалдта сæууон донæй, уазал æлхысчъытæ 
йæ акодта. Рустæ бахæмпæл сты æмæ сæ фæнды æхс, 
фæнды ма. Фæлæ йæ хуыссæг уæддæр кæд фæли- 
дзид. 
Доны ацы былгæрæтты дæр — хæристæ, фаллаг 
былгæрæтты дæр. Кæм бакъох вæййынц, кæм та иугæйт- 
тæй аззайынц. Кæм фæрвы тала фæвæййы се 'хсæн, кæм 
уагъылыйы къутæр. Ацы фарс — нартхоры хуым. Мæнг- 
уд, дысыфон æвзартæ цыма æгæр тæнæгæй сæвзæрдысты. 
Рæнхъæй тыд у, уый дæр цæст зынæй ахсы. Фаллаг 
фарс — æмвæтæн цъæх, æфсирхъус мæнæу. Æвзарты 
иугай ауынын цæст нæ комы. Афтæ хуымæй дæ цæст 
мауалис, уæд дæмдуне фæкæсдзæн, хуымгæнæджы зæр- 
дæйау, æгæрон сыгъдæг. 
Сæхæм дæр уæд тырныдтаид сомбонмæ, исты бæл- 
вырд ныв ауынын æй фæндыдаид, фæлæ йæ хъуыдытæ 
йæ коммæ нæ кастаиккой. Сæ фæдыл æй сайдтаик- 
кой. 
Тугъаны фæндаг аууæтты ныгъуылди, фæсвæдмæ 
тындзыдта. Цыппæрдзæлхыг ыл ма атула, фистæг къах 
æй ма раййафа. 
Хур æрындæвта, æмæ лæппуйы бæласы бын аулæфыи 
æрфæндыди. Уыцы афон æм йæ зæрдæ афтæ сдзырдта, 
цыма никæдæм ахæццæ уыдзæн, пъæззыйы уæз йе 
рагъæй нал ахаудзæн. Сопо цæлхдурæвæрджытæ кæй 
хоны, йæ уыцы æмбæлттæй хъуамæ <исчи йæ цæстытыл 
ауадаид, æмæ тæлфаг Толасы æрбаймысыд. Знон æм 
Тугъан йæхи нæ равдыста. Толас цъил фесты ахæм 
рæстæг. Тугъан цы 'рбаци, уый йæм уыйас диссаг нæ 
фæкæсы — йæ фæдтыл ын кæй нæ фæхæст кæны, ууыл 
схъуырдухæн вæййы. Афонмæ дæр та сæм бауади Толас. 
Тугъан йæ сынтæг йæхæдæг кæй бафснайдта, уый йæ 
ницы хуызы баурныдтаид. Уынгмæ фæдисонау разгъорд- 
таид. Хæрзаг сталф-тулф ис... 
3 Дон æй нæ ласы, арты нæ судзы 
33 

Уымæй дарддæр нал ахæццæ сты Тугъаны хъуыды- 
тæ. «Мгъы, адæймагæй диссагдæр, æвæццæгæн, æмæ 
æрдз ницы сфæлдыста. Зæххон парахат дæр ын скъуын- 
дæг вæййы, хур ын сæрддæргъы кæй фæлæггад кæны, 
уый дæр æм фаг нал фæкæсы. Бавдæлди æмæ ма йæ- 
хицæн æрæмысыди хæрзиуджытæ, кадгæнæн бонтæ, 
бæрæгбæттæ. Алкæмæдæр афтæ фæкæсы, цыма чидæр 
æнæ уымæй цæрын нæ базонид. Цыма æнæ мæн Тола- 
сæн цыдæр нæ фаг кæнид, афтæ æнхъæл вæййын. Мæ 
хъуыды æргом никуы загътон, уæвгæ та мæм ахæм 
хъуыды æнхъæлдæн æмæ рагæй ис... Мæхи дзæвгар 
уæлдæр æвæрдтон Толасæй...» 
Йæхи дзæбæх ма алхъыск кæна, Тугъанæн уый йæ 
бон нæ баци æмæ хъæрæй сдзырдта: 
— Дæ зæрдæ цытæ æрцагуырдта. Толас куы фæфæ- 
дис уаид, уый дæ æрфæндыд. Комыйаргъ лæг цыдæр 
фæци, зæгъгæ, бæстæ йæ сæрыл куы сисид, зæххы скъуы- 
ды мæ куы агуриккой, мигъты аууон куы басгарик- 
кой... 
Уыйфæстæ та йæхимæ æнæхъару, æнæбон фæкасти. 
Цыма тихалæг фестад. Иæ цæстырухс æрмынæг. Ие 
'нцонагайæн зæрдæ срысти, сабыр арт та йыл бафтыдта. 
Цалынмæ йæм рæстаг лæджы цур æрлæууыны иыфс 
æрцæуа, уæдмæ арт судздзæни æмæ судздзæни. 
Раздæр-раздæр Хаиимæ ахсайдта йæ зæрдæ. 
Хани æмæ Тугъаны æхсæн разынд, кæронмæ кæуыл ни- 
куы ахæццæ вæййынц, ахæм быдыртæ. Чызджы фæдыл 
алы тигъæй дæр кастысты. Цымæ цал баисты, Ханийы ном 
сдзурын йæ бæллиц кæмæн сси, уыцы лæппутæ? Тугъан 
зыдта: сусæг фыстæджытæ Ханийыл æмбæлдысты бæ- 
рæгбоны рæдау арфæтау. Фæлæ-иу хинымæр загъд 
ныхæстау нæ рахъæр сты. Уæлдай сырхуадул сæ-иу нæ 
баци чызг йæхæдæг дæр. Хъулон ныхас дзы никуы ни- 
кæмæ рантыст. 
34 

Иуахæмы Ханийы æмбал чызджытæй иу зæрдæ- 
бынæй ныуулæфыд: «Æвæдза, хуыцау дæр рæстытæ нæ 
кæны. Иумæ фæстæмæ фæкæсынæн дæр хуызæнæн ном 
не 'рхауы, иннæ та — æппæт хорзæхтæй хайджын — 
рæсугъд дæр уый, ахуыры курдиат дæр уымæн». Иæ 
цæстытæ кæм бацъынд кодтаид Тугъан дæр. Ханиимæ- 
иу æмдзу куы фæуыдаиккой, уый йæ фæндыди. Фæлæ 
йын уыцы бæллиц уыди, мæрыл чи нæ сæмбæлы, ахæм 
хоры нæмыгау. Чызг кæй бафиппайдтаид, ахæм цымы- 
дис, æнæфсис арт йæ цæстыты никуы ссыгъдис. Се 
'хсæн уыди, æнæдзургæйæ кæуыл сразы сты, рæстæг 
дæр æй нæ фехалдзæн, зæгъгæ, кæмæй æнхъæл уыды- 
сты, ахæм арæн. Се 'хсæн лæууыди ахуыргæнæг Сосай — 
Ханийæн йæ мады æфсымæр, Тугъанæн — йæ цæлхдур. 
Уыцы арæнæй Тугъан йæхи хызта, Хани та йæ ницæмæ 
дардта. Сосайы бон уыди лæппумæ йæ къах фæдарын 
æмæ йыл нæ бацауæрста — дыууæ азы йæ æвдæмты 
фæбадын кодта, дыууæ азы æстæмты. Хани дæр æй 
афтæмæй сæййæфта. Уыцыиу чингуытæ кæсынæй ба- 
фæлмæцыд, уыцыиу ахуыргæнджыты цæсгæмттæм кæ- 
сын йæ зæрдæ нал куымдта, уæддæр ма афæдз фæцыди 
скъоламæ Тугъан. Каникулты хæд размæ бон ма 
æрæмбырд сты къласмæ. Урокты бадынмæ нал — ба- 
къорд уой, фæхъазой, фæхудой, искæдæм абалц кæной. 
Тугъан — æддæдзаст, æмбæлтты хъæлдзæг хъæлæбамæ 
дæр йæ хъус нæ дардта. Иуахæмы сæ лæппутæй иу, хæр- 
зæггурæгаг дзурæгау, хъæрæй загъта: 
— Ханимæ хуын æрбацыди, афтæмæй йæхи куыд 
ныхъхъус кодта! 
— Чызг, хуын рæгъмæ рахæсс! — бадзырдта йæм 
иннæ лæппу. 
— Цы у, цавæр хуын у уагæры? — афарста æртык- 
каг. 
— Голладжы дзаг «мокко» къафеттæ. 
35 

— Ма йæм хъусут,— загъта Хани.— Мæнæ сты, ни- 
цы дзы бамбæхстон. 
Чызджы ныхæстæм йæ сæрыл схæцыд Тугъан æмæ 
.ауыдта: Ханийы къухы нымадæй цалдæр шоколад къа- 
фетты. Лæппутæй та чэдæр фæцырд: 
— Сабыр лæуут — фыццаг хай мæимæ цæудзæн! 
Иннæтæ дæр дзырдæппарæи райдыдтой: 
— Ханм, æз дæ дысон мæ фыны куы федтон. 
— Зарæг ыл чи скодта, уымæн æй ауæрды. 
Уый.дæр уыцы азы диссæгтæй уыди. 
Сæ къласы мадзурадæр, чызгау æфсæрмыдзаст лæп- 
пу Ханийæн номарæн æмдзæвгæ ныффыста. Чадæр ыл 
фæхæст æмæ йæ урочы къух-къух алæвæрдта. Мадзура 
лæппуйыл ном аныхæстой: Поэт! 
Лæппутæ Ханимæ цыбæлдзастæй кастысты. Сæ иу 
та ма йæм йæ къух бадаргъ кодта: 
— Нæ, иæ хъæуы. Мæхæдæг æй астигъдзынæн. 
Лæппутæ бакъорд сты, дзагъултæ кодтой. 
— Гъемæ хорз! Мæхи бар мæ бауадзут,— сдзырдта 
Хани, æмæ фæхъус сты. Тугъаны дæр цымыдис фæца- 
гайдта: уæдæ цымæ чызг йæ хæмпусуæларм къух кæмæ 
бадаргъ кæнйд? 
Хани Тугъанм.æ йе 'ргом фездæхта æмæ йæм æнæ- 
зивæг, рог къахдзæфтæ æрбанымадта. Алы чызг йæ ныфс 
кæмæ нæ бахаставд, уыцы арæны сæрты æрбахызт. Аф- 
тæ хæстæг æм æрлæууыд æмæ йын йæ хæдоны æфцæг- 
гот адзæбæхтæ кодтаид. Иу æвдыст æм фæкодта йæ 
сыгъдæг дыууæ цæсты. Лæппумæ дзы ракалди, адæймаг 
иунæг хатт кæй фены, ахæм æндидзаг рухс. Иæ зæр- 
дæйы знæт цæфтæй акъуырма Тугъан, фæлæ ма уæддæр 
йæ хъустыл ауади цыдæр æнахуыр æхсызгон ныхас. 
Кæцыдæр дзырдтæ сæ мидисы тыххæй загъд ие 
'рцæуынц — хъæлæс куыд рæсугъд азæлы, уый сæ рабæ- 
рæг вæййы. 
36 

Æппынæрæджиау Хани иннæ лæппутæм йе 'ргом 
фездæхта æмæ йæ къух бæрзонд фелвæста. 
— Уый та, чи йæ рацахса, уымæн! — сдзырдта чызг 
æмæ лæппуты 'рдæм къафетт аппæрста. 
Уыцы боя «изæрæй Тугъан, иунæгæй куы аззад, уæд 
йæ дзыппæй систа къафетт, фæкасти йæм, стæй йæ тынг 
уæл<иау сæппæрста. 
— Дæ лæвар бирæ, Хани! —къафетмæ йæ къухтæ 
оивазгæйæ, сдзырдта æмæ йæ рацахста. 
Каникулты кæронмæ ма дунейы рæстæг баззади æмæ 
та йæ скъоламæ цæуын кæй хъæудзæни, уый Тугъанæн 
йæ фæсонæрхæджы дæр нæма уыди, афтæ иубон Ха- 
ниимæ уынджы хæрхæмбæлд фесты. 
— Айфыццаг мæм нæ фæхæрам дæ?— афарста чызг. 
Ацы хатт йæ цæстытæ уыдысты лæгъстæйæдзаг, ха- 
тыркурæг. Уыцы æндидзаг рухс сæ-иу ракалд æмæ та-иу 
амбæхстысты. 
Тугъан æвиппайды дзурынхъом не сси, цæмæндæр йæ 
армæй йæ дзых амбæрзта. Йæ улæфт йæхи бар куы 
фæци, уæд афтæ: 
— Бахъаст дыл кодтон, æмæ мын рæхджы мæ кур- 
диатмæ кæсдзысты. 
— Ныр дæр мæм нæ мæсты кæныс? 
— Райсом дæр та дын иыххатыр кæндзынæн. 
Тугъанмæ афтæ фæкасти, цыма йæ дзыхы алы ныхас 
дæр сфидауид, йæ мидбылты худт дæр нал æмæ нал 
хæлди. 
— Цы хорз у! —йæ цин не 'мбæхста Хани.—Мемæ 
дæ горæтмæ куы хонин, уæддæр мæ коммæ- бакæсис? 
— Ды куыд æнхъæл дæ, кæд ахæм зындзырд иæ 
разынйн. 
Уыйфæстæ бон, горæты автобусæй куы æрхызтысты 
æмæ æмызмæлд уынгты ныгъуылдхуызæй цасдæр куы 
ауадысты, уæд Тугъан загъта: 
37 

— Дидинджытæ мын куынæ балхæнын кæнай, уæд 
дæм нæ фæхæрам уыдзынæн. 
— Буц митæ чи домы, уыцы дидинджытæ æз дæр нæ 
уарзын. 
— Дæ къухыл дын хæцын кæй нæ хъæуы, уый мын 
хъыг нæу,— бахудти та чызгмæ Тугъан. 
— Арæх мæ раппæлынц: къахæй, дам, дæс мæймæ 
ауадтæн. 
— Истытæ ма дын нымайон? 
— Хи куыд дарын хъæуы, уый базонынæй хуыздæр 
ницы <ис æмæ мын истытæ бацамон. 
Цыдысты цадæггай æмæ та лæппу афарста: 
— Цыма кæцыдæр иинотеатрмæ дæ зæрдæ æхсайы, 
афтæ мæм кæсы. 
Чызг «о», зæгъгæ, йæ сæр батылдта. 
Сæхимæ, хъæумæ куы здæхтысты, уæд ма сæм хъуы- 
дыйаг ныхас рауайдзæн, Тугъан уый æнхъæл нал уыди. 
Фæлæ кæцыдæр уысм Хани фæсагъæсхуыз, уæлæмæ йæм 
скасти, лæппуйы æрфгуытæ куыд фыдуынд куырмæл- 
хынцъытæ ауыдзысты, цыма уый рагацау ауыдтаид. 
— Тугъан,— загъта чызг хатыркурæг хъæлæсæй,— 
цы-фæнды куы ахъуыды кæнай, уæддæр ^лæнæй мацы 
бамбæхс. 
— Ахæмтæ дæр ис, йæ циныл ын цин кæн, йæ маст- 
ыл маст. Куыд фæзæгъынц: йæхæдæг дæр йæхи кæнон 
кæны, ды дæр уый кæнон кæн. 
— Уæдæ дын иу фиппаинаг зæгъон? — афарста 
чызг.— Ахæм бар мын дæттыс? 
— Суанг ма дын зондджын ныхæстæ зæгъыны бар 
дæр <ис. 
— Зæгъæм, уæвæн ис æмæ ахуыргæнæгæй дæ удхæс- 
сæг фенай. Фæлæ, цы предмет дæтты, уый та уымæ цы 
бар дары? 
38 

— Æмбарын дæ,—фæрæвдз ис лæппу.—Ды алгеб- 
рæйы кой кæныс. 
Чызг та йын афтæ раивта йæ ныхас: ды Сосайы кой 
кæныс. 
— Раст дын куы зæгъон, уæд алгебрæ никуы уарз- 
тон... 
— Мæхи стыр ныфсы хицау кæй рахуыдтон, уымæй 
мæцæсгом судзы. Фæлæ, бавдæлдзыстæм æмæ алгёбрæ. 
иумæ афæлдахдзыстæм... Кæсгæ ма-иу фæкæн, кæддæра 
дæ ныры ныхæстыл нæ худис. 
— Мæрдтæй чи раздæхти, ахæм адæймаджы фенын- 
мæ арвы кæронмæ дæр фæцæуин. 
— Æз дыл мæ зæрдæ дарын. Тынг, тынг дæ куы ба- 
фæнда, уæд... 
Сосай йæхи цæстытæй цы уыдта, æртæ ахæмы та 
йын дзургæ кодтой. Сосайы уайдзæфтæ уæззау къодæх- 
тау хаудысты Ханийыл, Сасайы дæрзæг æнгуылдзты 
риссаг фæдтæ чызджы уадултыл æрæджиау дæр сыгъ- 
дысты, уæддæр Тугъанæн ницы ской кодта. Хани йæ фы- 
ды æфсымæрæн тасын дæр нæ бакуымдта, сæттын дæр. 
Аттестат «исæн афон Тугъан æмæ Хани кæрæдзимæ 
дзаг цæстæй нæ бакастьщты. Тугъан аттестаты аккаг 
дæр нæ разынд, Хани майданы аккаг. Чызгыл йæ уый- 
размæйы цæссыгтæ дæр ныр æртæфстысты, уыйразмæ 
цынæ уыд, уыцы цæссыгтæ дæр ныр фæкалдта. 
Æрцыди фæззæг, æмæ та Ханийы цæстытæ ссыгъ- 
дысты — медицинон институты ахуырдзау сси. Тугъан 
нал бахызти скъолайы къæсæрæй. 
Се 'хсæн та фегуырдысты уыцы æгæрон быдыртæ. 
Ууылты цæуын, айнæг ихыл цæуæгау фæкасти Тугъан- 
мæ. Æнхъæлдта, Хани дæр ыл цæуын нæ сарæхсдзæн, 
фæстæмæ аздæхдзæн. Дойнаг дурау цыдæо уæззау ныб- 
бадта йæ риуы æмæ йæ уд кæдæмдæр хъардта, фæлæ 
ныххæцыди йæх«иуыл. Æмæ та йæм иубон фæзынди Ха- 
39 

ни. Тугъан ын касти йæ цæстытæм, хъуыста йын йæ 
хъæлæсмæ. 
— Тугъан,—загъта фæллад хъæлæсæй.—Æз æн- 
хъæлмæ кæсынæй нæ бафæллайдзынæн... Уырны мæ: 
дæ бæстытæ суадздзынæ, цæстыдзагæй ракæсдзынæ. 
— Ау, афтæ бæрзонд ран ма лæууын? 
— Ды хъуамæ судзгæ кæнай. 
— Ма мыл бацауæрд, Хани. 
— Ды хъуамæ пиллон арт уадзай. 
Цæрддзугæнæг дæр баууæнды йæ хъарутыл æмæ 
йæм æрцæуы зæрдæзæгъгæ фидар хъуыды. 
Тугъан бæлвырд дзуапп нæ радтаид, хъуыды йæм 
раздæр æрцыди, æви ныфс, уый тыххæй. Кæд æм, æрд- 
хæрдтау, иу афоныл фæзындысты... Цыма йæ цинæй 
аифтыгъдæуыд, уыйау атахти, иуæйниу адæймаг цæрæн- 
бонтыкæдæм фæтырны, уыцы бæллиццаг дардмæахæц- 
цæ, æмæ цæрдудтыл бафтыди. Афтæ къæрцхъус, афтæ 
цырддзаст никуы уыди Тугъан. Царды мæнг цы у, цард 
æцæг цæмæй у, уыдон иртасынхъом фæци æмæ, адæймаг 
зæххы фидыц кæй у, уыцы хъуыды йын сси æнцон 
æмбарæн. 
Хъæуккаг лæппутæй кæмæндæр шофыры дæсныйад 
уыди йæ бæллиц, фæлæ йæ колхозы сæрдар нæ арвыста 
курсытæм. Лæппу ныффыдæнæн, ныффæрск, æмæ хæдза- 
рæй дæр нал уыди, куыстæй дæр... Æндæр чидæр дур- 
амайæджы дæсныйадыл фæхæст. Иæ мад, йæ фыды къу- 
хы хъарм куыд æнкъара, афтæ искуы æввахс хъуамæ 
æрбынатон уыдаид, уыдон та йæ уазал Цæгатмæ æрвыс- 
той, æмæ уый дæр сæ къонайы цур нынныгъуылди, 
йæхи дæр нал даста... Чидæр йæ аттестатæй йæ сины- 
сæртыл хæцыди. Афтæмæй та институтмæ æртыккаг 
хатт дæр нæ бахауд, æмæ ф>æхæтæнхуаг, дыууæ æхсæ- 
вы иу цары бын нал фæвæййы — горæт ын уазæджы ми- 
тæ нæ кæны, хъæумæ йæ йæ къах нал хæссы... Кæмæй- 
40 

дæр йæ царды нысан сси паспорт райсын. Хъæуæй æх- 
сæвдзу акодтаид, арвы кæрæтты æрзылдаид, фæлæ 
хъæусоветы сæрдар дурæй дурдæр разынди, абон-сом 
ьш фæкодта, афтæмæй йыл рæстæг аивгъуыдта. Чыз- 
джытæ ныххæррæтт ластой горæтмæ. Сæ райстбавæр- 
ды дарæстæй хъæуы ницыуал баззад. Сæ уд-сæ дзæцц 
горæтаг суæвын. Горæтæн сын йæ къæвда дæр хъæуы 
хурæй бæллиццагдæр сси. 
Чызгæй лæппуйæ — рохуаты ничи баззад. Тугъаи 
сæ уырзæй агурæгау фæцагуырдта, йæхæдæг дæр ма сæ 
фарсмæ балæууыд æмæ хъæууон къуындæг клубмæ æр- 
цыдысты. Æрæмбырд сты тæккæ уалдзæджы къæсæрыл. 
Бæрзонд президиуммæ ничи скуымдта. Рæсугъд ныхæс- 
ты сæр сæ кæй нæ бахъæудзæн, уый сæ бауырныдта 
æмæ сын фенцондæр ис зæрдæйы æлхынцъытæ халын. 
Тугъан загъта: 
— Афæдзы бонтæй иу хъуамæ ахæм уа, нæ зæрдæйы 
æлхынцъытæ-иу кæд райхалæм. 
Ской кодта Тугъан йæ сусæг хъуыды: звено саразæм. 
Чызджытæ æмæ лæппутæ æрбалæууыдысты йæ фарсмæ. 
Фæлæ сæ къорд дыккаг рувæнты фæстæ, сыхырнайæ 
мæнаеу гагагай куыд азгъæлы, афтæ .иугай-дыгай ахæ- 
лиу. Сæрдар се 'мбырды уазал зæрдæимæ кæй бадта, 
уымæн цы зыдтой. Уæд чи цæмæй хæйрæг уыди, æмæ, 
сæрдар хъæугæрон цы агуырикъул зыланггæнаг хæдзар 
æрцарæзта, уый рагацау кæмæндæр уæйгонд кæй æрцыд. 
Фæмæнг ис Тугъаны хъуыды, æмæ йæм афтæ кæсын 
байдыдта, цыма иунæгæй сакъадахыл аззад. Ныхæстæ 
йын систы мæйдары æбæрæг рухсы тæппытау. Фæлæ 
нæй адæймагæн иппæрдæй фæцæрæн, хъуамæ йæ цуры 
исчи змæла/кæйдæр ныхас æм хъуыса, кæйдæр хъуыды 
йæ агайа. Æмæ йæм фæзындысты хъуыдыйæ хызт, бы- 
натæй цух Толас, Бæтæдзи, Азырым, Цыппу, Гадæцц, 
Состыкк, Къост. Къуырийы авд бонцау æм æрцыдысты 
41 

фæдфæдыл, йæ кæрон кæмæн никуыдæм æфты, ахæм 
авд фæндагыл æй фæцæуын кодтой. 
Æмæ та йæм Хани фæдисонау фæзынди, æмæ йыя 
фидисты карздæртæ фæдзырдта. 
Тугъан лæппуты сæрыл рагæпп ласта: 
, — Æз сæ дæуæй хуыздæр зонын. Кæйдæр ныхæстæ 
мын фæзмыс. 
— Ды куырм дæ, саугуырм,— цæхæртæ калдта чызг. 
— Æз мæлгъæвзæгтæй фæлыгьдтæн. Толас æмæ 
Къостмæ хъусынæй нæма бафсæстæн. 
— Ды æгъатыр дæ, Тугъан. Ды дæхицæн марæн 
кард дæ. 
— Æз дæн быдзæу, æз дæн залым, бæстыл былар 
æфтауæг! — Тугъан асырх ис, æмæ фырадæргæй йæ 
къухтæ цы фæкодтаид, уый нал зыдта. 
— Гъемæ бар дæх-и,— æрхæндæг хъæлæсæй загъта 
Хани.— Æз дæ нал бахъыгдардзынæн. 
Сындæг «къахдзæфтæй æнæбары аздæхти Хани. Сæ 
ныхас афтæ цæхгæр фескъуындзæн, лæппу уый æнхъæл 
нæ уыди. Фæндыди йæ, барæй дзы исты куы æрхауид 
æмæ уый æфсон фæстæмæ куы æрбаздæхид. Фæлæ уы- 
мæй уæлдай чызджы къахдзæф нал фехæлд. 
Уæдæй нырмæ рацыди бирæ, тынг бирæ рæстæг. Уæд 
чи райгуырд, уыцы саби бафæллади уæлгомодæ хуыссы- 
нæй æмæ акодта йæ фыццаг фæзмæгой къахдзæфтæ. 
Уæдæй нырмæ бонтæ уыдысты сагъæссаг цæстытау 
æнгæстæ. 
* * * 
Бон изæрырдæм фæуырдыг. 
Астæудон хуымтæй ахызти æмæ хъæдбыны доныл 
42 

бафтыди. Тыртыйы арæх къутæртæм кæсгæйæ Тугъаны 
зæрдыл æрлæууыд, сихор хæрын афонæй кæй фæяв- 
гъуыдта, уый. Тыртыйы ногдзыд къалиутыл — сыгъдæг, 
фæлмæн сыфтæртæ. 
Иæ комыдæттæ фемæхстысты лæппуйæн, бамбæрста, 
кæй нæ бафæраздзæн, йæ хæрыны «мондæгтæ цалынмæ 
суадза, уæдмæ тыртыйы къутæрты цур кæй бафæстиат 
уыдзæн. 
«Сопойæн дæр ахæм рæдау къух ис,—йæ зæрдыл æрба- 
лæууыд, дысон ын сыхаг зæронд ус цы уарзон фынг аца- 
рæзта, уый. Цы йæм баййафын, уый мын мæ размæ 
радавы. Иæ хойраг-иу мæ фарсыл нæ бахæцыд, фæлæ 
мыл æууæнды. Увæдз мыл цас æууæнды, æвæццæгæн, 
уыйбæрц. Адæмæй, дам, иу ахæм фæвæийы, маст кæмæ 
нæ хъары. Нæ, мастæн та цы фæразы... Сæхæм дæр 
мыл йæ къух нæма ауыгъта... Йæ хæстон цæф æмбалы 
дæр-иу æвæгæсæгæй никуы ныууагътаид, йе 'ккоймæ-иу 
æй сæргъæвтаид. Иæ гуыбыныцъарыл-иу фæбырыдаид, 
уазалæн дæр бафæрæзтаид, уæддæр-иу æй нæ ныу- 
уагъта...» 
Тугъанæн йæхицæй никуы ферох уыдзæн, иухатт 
Бæтæдзийы хъæуы дæргъæй-дæргъмæ уынджы куыд фæ- 
хаста, уый. Ие 'ккойы ничердæм лæууыди. Цыма йе 
'мбæрц зды фестад, уыйау æй зæхх йæхимæ ласта, йе 
уæхск дзычиу æрцæйлæбырди. Æнæ хæсгæ йын нæ уыди, 
æмæ йыл Тугъан кæм цæфæй нæ ауæрста, кæм æлгъы- 
стæй. Цымæ ма-иу нозтджын адæймагæй истытæ цæмæн 
фæдомынц? 
«Сæхæм мæм уыцы изæр «унæгæй хуымæтæджы нæ 
ацыди. Зулдзыхы ныхас дæр мын нæ бауарзта йæ цæст, 
æндæр уыцы æхсæв сæ уаты афтæ адджынæн нæ фæфы- 
нæй кодтаин... Сæхæм мæ йæ аууон бакодта...» 
Иуафон Тугъанæн дызæрдыггаг нал уыдн —амæй 
дарддæр нал афтдзæн, йе 'хсæв фæстæмæ хъæумæ схæс- 
43 

дзæн. Чи зоны, афонмæ йæ Сæхæм агуры æмæ, се 'хсæн 
æххæст ныхас кæй нæ рауади, уый тыххæй йæхи æф- 
хæры. 
Кæуылдæр хъуамæ тынг æууæндай, чидæр хъуамæ 
дæ хуыцау суа! 
Дыууæизæрастæу фермæйы акомкоммæ йæхи нæу- 
уыл æруагъта Тугъан. Касти хъæумæ. Уæлæ æввахсдæр 
хæдзары сæрмæ фæздæджы фæлм раиртæста æмæ бан- 
къардта хойраджы дыбæлгæнаг ад. Иæ ком ныххус ис, 
йе уæнгты фæллад ыл тæфсын райдыдта æмæ йæм хъæу 
фæкасти, цы у, уымæй бирæ дарддæр. Изæрдалынгтæ 
сæ уæз æруагътой зæххыл, дуне сæмхуызон кодтой, стæй 
цалдæр раны Тугъаны цæст ацахста рухсы цæрдхуын- 
чъытæ. 
Цыма й& уаргъ оисын хъуыди, лæппу уыйау сыстын- 
мæ зивæг кодта. Æмæ мæнæ æнæнхъæлæджы йæ сæры 
фегуырди, йæ зæрдæ кæмæй барухс, кæмæй бауæнгрог, 
ахæм хуымæтæджы, фæлæ æвæджиауы хъуыды. Иæ 
къæхтыл алæууыди æмæ зæххæн рауади æнахуыр рог. 
Уалæ цырендæр рухсырдæм фæцагайдта. Иæ цин æм 
касти, бирæ чызджыты фæстæ лæппу кæмæн райгуыры, 
уыцы фыртуарзаг фыды цинау æнахуыр. Кæй-фæнды- 
дæр фæурæдтаид, кæмæи-фæндыдæр æй аппæлыдаид. 
Нырма уал тындзыдта, рухсмæ йæ уд хъардта, фæлæ, 
кæй цуры балæудзæн, уый нæма зыдта. 
Хъæуыбын йæ дугъ æрсындæг — Сæхæмы кæй баца- 
гурдзæн, уыцы хъуыдыйыл фæхæст. Уымæ фæуыдзæн 
хæрзæггурæггаг. 
Сæхæм сæхимæ нæ разынди. 
Правленийы æхсæвгæс бацæуæиы асинтыл бадти, йæ 
сæр йæ уæрджытыл æруагъта. Æвæццæгæн, рæдзæ-мæ- 
дзæ кодта. Тугъан йæ фæрсты куыд фæцæйцыди, аф- 
тæ йæ æхсæвг,æс йæ фадыгæй рацахста: 
— Гъей, гъей, хуынтæ уæртæ «ннæрдæм хæссынц! 
44 

— Сæхæм мæ хъæуы! — сдзырдта Тугъан, , 
— Мæн та Дзылаты рæсугъд хъæуы..^ 
— Цæй-ма, тагъд кæнын! 
— Правленийы уæнгты æмбырд сæм ис. 
Тугъан сагъдауæй алæууыд. «Нæ, хъуамæ йæ 
ацы сахат фенон,— афæнд кодта лæппу.— Иу дзагъул 
æм бакæндзынæн, æндæр ницы»,— æм«æ тыргъты фæми- 
дæг. Сæрдары уаты дуары æнцой алæууыд, къæхты бы- 
нæй ныуулæфыд æмæ, йæ зæрдæйы цæфтæ куы фæкъуых- 
цы сты, уæд йæ сæр бадардта. Стыр уаты къулрæбынты 
иу-къордæй бадтысты. Сæрдары стъолы ныхмæ — æндæр 
С1ъол æвæрд. Уый уæлхъус дæр бадтысты. Цалынмæ 
Сæхæм йæ сæрыл схæцыд æмæ йæ ауыдта, уæдмæ лæппу 
нæ фезмæлыд. 
— Сæхæм,— сдзырдта Тугъан æмæ фæкъуыхцы. 
Сæхæм йæ къухæй йæ халас сæрыхъуынтæ фæстæмæ 
ассывта æмæ сыстади. Тугъан дуар бассыдта, ома ныр 
рацæудзæни. Сæрдар къæсæры æдде куы фæци, уæд æй 
афарста: 
— Исты фæдисы хабар? — æргуыбыр æм кодта æмæ 
йын йæ цæстытæм ныккаст. Æрдæбон ыл æхсæвпæс дæр 
хуымæтæджы нæ сæнæууæнк. 
Сæхæм йæ къух лæппуйы уæхскыл æрæвæрдта. 
— Зæгъ, зæгъ. 
— Цæй, фæлтау дæм фæстæдæр æрбауайдзынæн,-т- 
загъта лæппу, æмæ йæ зæрды уыди аздæхын, фæлæ йæ 
Сæхæм йæ дыууæ уæхскæй рацахста. 
— Рæстæг уыйбæрц у æмæ, ч>и арæхсы, уый ма ахсæв 
галуан дæр сараздзæн. Зæгъ, зæгъ. 
— Знон дæ уæхимæ дæр афæршнаг уыдтæн. 
— Цом-ма, цом.— Сæхæм йæ къух фæцавта Тугъаны 
дæлармы, кæртмæ ныххызтысты æмæ цадæг къахдзæф- 
тæй ацыдысты. 
. — Йæ бæрæгбоны номæй кæмæ нал фæдзурынц, уымæн 
45 

куыд гæнгæ у? —бафарста Тугъан.—Хъуамæ йæхисæр- 
сæфæнæй аппара? 
— Уанцон æппæрст нæу! —Сæхæмы уæхсчытæ фе- 
стъæлфыдысты. 
— Мæхя кой дæр кæнын... Толасы кой дæр... Бæтæ- 
Д31ИЙЫ... 
— Кьосты, Цыппуйы... 
— Уый раст нæу! — мæстджынæй сдзырдта Ту- 
гъан.— Уыдонæн дæр »ис нæмттæ. Афтæ ныссуйтæ сты,. 
адæймагыл дæ къух ауигъ... 
— Ахæм куырмæлхынцъ нæй æмæ райхалын чи нæ 
бакомид. 
— Дæумæ мæ минæвар скодтой... лæппутæ... 
— Кæс-ма, минæвар! — сæрдар бацымыдис, бацы- 
бæл.— Дзур, дæ хорзæхæй. 
— Чи нæма æрцыди, ахæмæй дын ницы зæгъдзынæн. 
— Кæд уын исчердыгæй исты ахъаз фæуыдзынæн, 
уæд табуафси! Сара судзыны ныфс мæм куынæ разына, 
фæлæ, зæгъæм, Сопойы арахъы боцкъа давынмæ уемæ 
фæраст уаин. Æнхъæлдæн æм кæмдæр хæсты размæйы 
уагъд арахъ æвæрд ис. 
— Лæппутæ курынц æнæсайд зæххы гæппæл. Фæйнæ 
ногцагъд рувæны. Фæззæджы та — дыууæйæн иу тæскъ. 
— Ды та — сæ астæуккаг цæджындз, нæ? 
— Æнæ цæджындзæй. Уыдзысты æмфыдæбонджын. 
— Æмæ уæдæ æмзондæй афтæ скарстат, нæ? 
— О, æмзондæй. 
— Уалдзыгон хоры гага цалынмæ фæззæг æфсир 
кæна... Уæдæй-уæдмæ цас дон аивылдзæн, цас диссæг- 
тæ æрцæудзæн!.. Акса-ма, цин кæнын хъæуы, æз та... 
— Тæккæ райсом сæм куы бадзурат, уæддæр цæттæ 
сты. Æз сыл мæ зæрдæ дарын. 
— Ахъуыды ма кæнут æмæ мæм-иу уæ домæнтимæ 
фæзынут. Æрмæст уын маргъы æхсырæй зæрдæ ничи ба- 
46 

вæрдзæн... О, о, ам, сæр тъæнджытæ куыд хауа, афтæ 
ныссагъæс хъæуы... 
* * * 
Ниффæ ма бадти. Тугъаны размæ сарамæ рауади. 
Хæдзары змæлдтытæ кæнгæйæ кæй акæны, йæ уæлæ — 
уыцы джиппæйфыст халат. Йæ сæр — ногæхсад. Ниффæ 
раздæр хуырхæй ахсы йæ сæр, уыйфæстæ йæ дзыккутæ 
цалдæр хатты донæй анхъæвзы, уæддæр сæ туаг смаг 
нал ссæуы. 
Лæппумæ ницы дзурын цыди, æнæвдæлон дæн, зæгъ- 
гæ, йæ къухтæ æхсынмæ фæци. 
— Къаддæр, уæддæр дæ абондæргъы ссæдз агурæ- 
джы уыди,—загъта мад узæлгæ хъæлæсæй. Фырт та 
йын йæ ныхас уайдзæфæн райста, ома æгас бон кæм 
лекка кодтай? Хæрз чысыл банхъæлмæ каст Ниффæ 
æмæ афарста: 
— Сыдæй нæ мæлыс? — æмæ скъаппы дуæрттæ дæ- 
ле-уæле фегом ласта. 
Тугъан аивæй йæ комыдæттæ нынныхъуырдта. 
— Иу комдзаг мын авæр,— лæппуйы цæсгом бахъæ- 
цвд йæ фыд Увæдзы ныхæстæ афæзмын. Иннабонæй-ин- 
набонмæ хойраджы хъæстæ нæ фæци, уæддæр фылдæр 
ныхæстæ не суадзы йæ дзыхæй фыд. 
Тугъан цыма уæззау куыстæй æрбаздæхт, уыйау ын 
Ниффæ йæ разы авæрдта æнæхъæн цæхæраджын, джедж- 
джыны тæфгæнаг хъæрмхуыппы къус, дзидзайы къуыл- 
дых æмæ, æвæццæгæн, ма сæм зымæгæй чи аззад, ахæм 
кампоты агуывзæ. 
Мад йæ цуры абадти, цæхæраджынæй æфсоны ком- 
дзаг скодта æмæ сдзырдта: 
— Нæфæразгæ ма у? — фырты ныхыл йæ арм авæрд- 
та.— Цыма тæдзынæгмæ фæлæууыдтæ, уыйау ныффæ- 
луре дæ. 
47 

— Фисткалæн афон у æмæ мæ, æвæццæгæн, истытæ 
згъæлы. 
Иæ зæрдæ йын фæцагайдта, афтæ дæллозæй су- 
лæфыд Ниффæ. 
— Цы ды, цы дæ фыд — уæ рæтты уын маргджын 
кæлмытæ куы нывæрдæуа, уæддæр уæ дзыхтæ ныххуый- 
дзыстут,— загъта Ниффæ æмæ хæдзармæ йæхи айста. 
Дзуринæгтæй фылдæр та цы уыди Тугъанмæ. Прав- 
ленийы кæртæй стъалыйау ратахти. Æрмæст стъалы 
бæрзондæй æнæбын талынгмæ расхъиуы æмæ ныххуыс- 
сы. Уый та, мæнæ-мæнæ зæххæй аиртæсдзæн, рухс ба- 
зыртыл сфардæг уыдзæн... Сæхимæ цæуынхъус бæргæ 
нæма уыди, фæлæ йыл цыдæр æрбамбæлда. Æрзæххон, 
æруазал ис. Ие уæнгтæ азгъæлдысты, йæ фæллад ыл 
æртæфсти æмæ йæм æрыздæхти æрвонг хъуыды. Сраст- 
гæнæн кæмæн нал ис, ахæм рæдыд цыма æруагъта, уый- 
ау ныккатай "кодта. Сдызæрдыг: æмæ йæ авд æмбалы 
къуырийы бонтау фæрсæй-фæрстæм куынæ алæууой, 
уæд та? 
Хæринаг ын йæ ад нал равдыста. Цæхæраджынæй 
ма фæхъуыдтаид, хъæрмхуыппы джеджджыны ад æхх»æ- 
стæй нæма раиртæста, дзидза æууилынæй нæма баф- 
сæст, афтæмæй стъолы уæлхъусæй фестади æмæ — 
уынгмæ. 
«Цы 'рцæуинаг у, уый ахсæв. Фæстæдæрмæ æргъæ- 
вæн ын нал ис»,— фидарæй загъта йæхицæн. Толасты 
хæдзары дæлбазыр æрлæууыди саджилзæрдæйæ. Тола- 
сы фæрсын дæр нæ бахъæуы; лæппутæй чи кæдæм аф- 
тыд, чи кæцæй æрбаздæхт — алцыдæр дын радзурдзæн. 
Толасыл йæ зæрдæ дардта Тугъан — уый æмбæлтты 
ссардзæн, кауы зыхъыры алæсын кæм хъæуа, уым дæр 
алæсдзæн. 
Толасты хæдзар уыди «ауы быруйы фæстæ мидæгоз. 
Ныллæг агъуысты æндæрг æдзæмæй лæууыди. Тугъан 
48 

бирæ фæкасти æмæ, рахиз уаты рудзынг гом кæй у, уый. 
раиртæста. Ие 'мбалы рынчььн фыд ракæса, уый йæ нæ 
фæндыд. Иæ фыды хо та бынтон æнахуцр адæймаг у — 
алцæуыл дæр æнæууæнк кæны; хæдзарæй рахъуызы, 
æмæ исты уынæр йæ хъустыл æрцæуæд, æндæр мард, 
дзуар нал ныууадзы. 
Æмбæлттæн æнцон æмбарæн ча у, Тугъан ахæм æр- 
тæ цыбыр æхситты фæкодта. Цанæбæрæг рæстæг рауа- 
ди,— æмæ гом рудзынг фæд-фæдыл дыууæ хатты фæ- 
рухс ис. Стæй фæцыди дуары цыбыр, цъæхснаг хъыр- 
рыст, кæртæй та — хæлоф къахдзæфты уынæр. Кауы 
фæстæйæ Толас йæ сæр сдардта. Уайтæккæ йæ цуры 
фегуырди. 
Цинтæгæнаг гæдыйау ыл иуырдæм-иннæрдæм Толас 
йæхи ахафтаид, фæлæ йын Тугъан дзырды бар нæрадта,. 
бауайдзæф ын кодта: 
— Кæдæй нырмæ сраджыхуыссаг дæ? 
— Нæ сæфтæн — салют! 
— Дæ уæлæ ма исты кæныс? Уæд рæвдз у. 
— Мæ бæрæгбоны куырæт хуыд нæма у. Цæй, мæ 
уды быцъынæг схауы— рахыбар-хыбур ма кæн. 
— Хабæрттæ—фæстæдæр, ныр уал мæ фæдыл 
згъоргæ. 
Цы ис, цы нæй, уый дæр хъуамæ Толасы бауырна. 
Тугъан йæхæдæг цы у — дыууæ ахæмы та хъуамæ уый 
сфæдисон уа. Тугъан — зынджы стъæлфæн, Толас — 
арт. Æмæ уæд æмбæлтты уый бар дæр бауадз. 
— Лæппутæ исты амалæй къухы бафтдзысты? 
— Хъæу ныхысæрæй сыгъдæгдæр, сæ лæгæтты сæ 
агурын хъæуы. 
Толас æмæ Тугъанæн се 'мбæлтты агурын хи сусæг 
æвæрæнтыл зилынæй уæлдай цы уыди. Иу цы нæ зыдта, 
уый иннæ зыдта. 
Къост сæхимæ нæ разынди — сæ хæдзарæй та фы- 
4 Дон æй нæ ласы, арты нæ судзы 
49 

дæнæн цыд акодта; афтæ йæ зæрды исты æрбафтæд, æн- 
дæр æрбасатар вæййы. Куы къуыри нал фæзыны, куы 
мæй, куы фылдæр. Иннæтæ — Бæтæдзи, Азырым, Цып- 
пу, Гадæцц æмæ Состыкк бынæтты разындысты. 
Иу тигъыл, фæйнæг æмбонды рæбын — егъау дуртæ. 
Сыхы зæрæдтæ æвдæлон рæстæг ардæм æрæмбырд вæй- 
йынц, фыдæлты Ныхасы фарн сæм æрцæуы æмæ сыл 
уæд бадын бацайдагъ вæййы, гъе! 
Лæппутæ Тугъаны алыварс æрбамбырд сты, цымы- 
дис оæ скъæрцхъус кодта. Фæстаг хатт ма афтæ кæд ба- 
бирæ сты, уый сæ никæйы зæрдыл æрлæууыдаид, æмæ 
сæм Тугъаны зæгъинæгтæ рагацау кастысты, чи ахау- 
ди æмæ хицау бæрæг кæмæн нал ис, ахæм æнæуæрст 
æхцатау. 
Тугъан хатыдта: сæ цыбæл цæстытæй йæ мæнæ-мæнæ 
аныхъуырдзысты. Талынг у, æмæ йын йæ сагъæсæйдзаг 
цæстытæм айдæнтæм кæсæгау нæ кæсынц, æндæр ыл, чи 
зоны, фæгуырысхо уаиккой, се 'хсæн æргъæвстхуыз æмæ 
тæппудæй кæй бады, уый базониккой. 
— Тамако нæ дымыны тыххæй нæм исты ныхас 
уыди? — бафарста Гадæцц. 
Тугъан куыд бамбæрста, афтæмæй Гадæцц нозтæф- 
хæрд уыди; ахæм рæстæг ныффыд-зыкъуыр вæййы, дæн- 
дæгты хъыррызт йедтæмæ дзы ницы фехъусдзынæ. Æмæ 
уæд размæ дæр мауал тырн, фæстæмæ дæр. Куы сыз- 
мæнта, Тугъан уымæй нæма тарсти — нырма нывыл ны- 
хас зæгъынхъом у. 
— Дымгæ нæ, фæлæ ма йæ улæфгæ дæр кæн,— загъ- 
та Тугъан æмæ фæхъуыды кодта: кæдæй зоны ацылæп- 
путы, фæлæ се 'хсæн зæрдæбын лыхас никуыма рауади. 
Кæд искуы исты уыди, уæддæр дзаг сыкъайы фæрцы, 
къæбæры руаджы. 
Тугъан мæстæлгъæд æмæ фæллад улæфт ныккодта. 
— Ницы... Æвæццæгæн мæ ницы рауайдзæн.— Дыу- 
50 

уæ къухæй йæ сæрыл фæхæцыд, цыма цыдæ^' бæллæхы 
бахауди.— Афтæ уæ никуы ничи уыди — улæфт дын нал 
сфаг вæййы æмæ цыма мæнæ ныртæккæ фæхуыдуг 
уыдзынæ. 
— Знон уык нæ дзырдтон? — ныхасы йæхи фæтъыс- 
та Толас. 
— Дæ кæрддзæмы ма фæлæуу! — басхуыста йæ Га- 
дæцц. 
—...Сымахæй никуы ницы басусæг кодтон... , Хатыр 
дæр уæ нæ курын... Уæ зæрдæхудты бацыдтæн... Иунæг 
хатт... Ис мын фыдгул. Зæхх нын скъуындæг. 
Лæплутæ афæрсын мондагæй базмæлыдысты. 
—...Сымахæй йæ ничи зоны... 
— Ханийы исчи аскъæфта? — афарста Толас. Афтæ 
йе 'взагыл цы абаддзæн, уый йæхæдæг дæр нæ фæзоны. 
Иæ ныхас ын ницæмæ æрдардта Тугъан. 
—...Æз цыдтæн тæккæ былгæрæтты... Сæрсæфæны 
Сын куынæ фæзьшы, уæд хуыздæр вæййы... Иуиæг 
къахдзæф...—Тугъан цæрдæг фестади.—Цæй, сымахта 
ма цъысымы цы æппарын... 
Кæйдæр фидар къух æй рацахста. 
— Тугъан! Ацы бонты бьштондæр цыдæрхуызон сдæ. 
— Уæдæ мемæ цæут? —афарста Тугъан. 
— Цæуæм! 
— Азырым, ды дæр? 
— Æз дæр. 
— Æз дæр... 
— Адæймаг, æвæццæгæн, адæймаджы иунæг хатт ба- 
Цагуры. Се 'хсæн цы быдыртæ ис, уый рабæрæг вæййы.— 
Тугъаны зæрдæ Цыппуйыл къæпп кодта æмæ уый йæ 
цавд сси.— Цыппу, ды дæр? 
— Цæй, цыма кæрæдзийы ацы бон федтам. 
— Æмæ дзы афæдзæй-афæдзмæ быхсын куы бахъæ- 
уа, уæд та? 
51 

Азырыйæн, бæлвырд, æмбæлттæй кæмæдæр йæ зæр- 
дæ фехсайдта æмæ цæхгæр афтæ: 
— Цæй, тыхбегара никæуыл ис. Туъан, араст ма у ' 
разæй. 
Ныр ралæууыд ныхас æлхынцъ кæныны афон æмæ 
Тугъан цæхгæр загъта: 
— Йæ ныфс чи нæ хæссы, уый лæууæд. 
Иæ мидбынат дæр сæ ничи базмæлыд. Цыппу дæр 
ницыуал суæндыд. 
Афонмæ правленийы уæнгты æмбырд райхæлд. Чи 
зоны, Сæхæмы йæ хуыссæнæй стын дæр бахъæуа. 
Тугъан, ццма йæ армытъæпæнтæ цæхæр акалдтаик- 
кой, уыйау сæ кæрæдзиуыл æрцавта. Цыма йæ бæсты- 
тæй феуæгъд, афтæ йын фенцон æмæ сдзырдта: 
— Уæдæ, цæй зын «уыдзæн нæ балцы райдиан! Иæ 
кæрон цæй дард разындзæн! 
— Ды иблис дæ, Тугъан! — ныццин кодта æргомæй 
Цыппу.— Æнхъæлдæн æмæ нæ хъазæн хъултæ ацарæз- 
тай. 
— Нæ, нæ,— сдзырдта Тугъан,— Цомут æмæ нæ бал- 
цы кой кæнæм. 
5 
Дуне афтæ ныссабыр æмæ, зæхх кæй зилы, адæймаг- 
мæ уый рахатыны ныфс æрцыди. Хур срæдау. Нал æф- 
сæсти йæ боны балцæй, æхсæвы дымджытæ æрцыбыртæ 
кæны. Фæлæ хур нæ фæразæй вæййы — йе суайын- 
мæ лæппутæ сæ хуыссæнтæй фестынц. Æмæ хур-цыбæл- 
дзæст нæ фены, лæппутæ Астæудоны мадард бæгънæ- 
гæй куыд ныггæппытæ ласынц, æмæ сæ хуыссæг кæй 
фæлидзы, уый цинæй былгæрон хъыллиппытæ кæнын 
куыд байдайынц. 
Куырдалæгоны хъæсдарæджы цур лæппутæ афæстиат 
52 

вæййынц; къухæй-къухмæ ацæуы дзæбуг, фæстаг æндон 
зæлланг азæлы тыгъд быдыры æмæ ралæууы сæуæхси- 
ды рад. Нартхоры æвзартæ хуры сæууон рухсмæ рай- 
хъал вæййынц, хур æнæхъæнæй бацæуы, нартхоры 
сыфтæрты хъæбысы цы æртах бамбæхсы, уый мидæг. 
Афтæ æнцад лæуу, æвзартæм дæ цæст лæмбынæг дар, 
уæд цыма ауындзынæ, бæрзонд, сыгъдæг арвмæ йæхи 
куыд сивазы, уый. 
Цæст аргъæвы фæлмæмбæрзт арвгæрæттæ. 
Нартхоры рæгъыл дæ цæст ахæсдзынæ, фæлæ йын 
йæ æддаг кæрон нæ ауындзынæ, æмæ дæ бауырндзæн, 
арвгæронæй кæй ахызт æмæ йæм кæй ни-куы фæхæццæ 
уыдзынæ. Æмæ уæд фæстæмæ фæзил, дæ рæнхъы æв- 
зартæ уыцы райдзастæй лæудзысты, æнхъæл цы уыдтæ, 
дæ рывд рæнхъ уымæй даргъдæр разындзæн æмæ дыи 
размæ тырнын уыйас зын нал уыдзæн. Нал дæм цæу- 
дзæн дæ астæу сраст кæнын, зулдзæстæй-иу де 'мбæлт- 
тæй куы кæй ауындзынæ, куы кæй. Чи аразæй, ууыл не 
ууæнддзынæ, дæ цæст ын дардзынæ йæ рывдмæ æмæ 
йыл дæ зæрдæ куы ницæмæй фæхуда, уæд дæм дæ ру- 
вæн фæкæсдзæн рогдæр, цыргъдæр æмæ дæ æрфæнд- 
дзæн, æрвылбон кæй хъусыс, ахæм зарæджы мелоди дæ 
фындзæй азарын. 
,..Иу сахат уыда хæринаггæнæг Цыппумæ, иннæ — 
Тугьанмæ. Фæлæ сахаты сæр никæйы бахъуыд. Хуры 
тынтæ судзинтæ басгуыхтысты, судзаг рæхуыстытæ рай- 
дыдтой бæгънæг буарæн. Рувæнтæ суæззау сты., 
Æппæты разæй йæ астæу сраст кодта Толас. 
— Дæ хорзæхæй, сонт змæлдæй дæхи бахиз,— æрба- 
дзырдта йæм Бæтæдзи. Иннæтæй йæ раздæр кæд нæ 
ауыны, уæддæр æлхыскъ ныхасмæ фæразæй вæййы.— 
Хус къæцæлау фæдих уыдзынæ. 
— Бæргæ дыууæ бауаиккам æмæ-иу мем-Толас мæ 
ныхмæ æрбарувид,— загъта Толас. 
53 

Хæмпæлбæрзæй, хæмпæлсæр Состыкк йæ рувыны 
кой кодта. Ома кæд ферох уаин æмæ иу хатт мæ гуы- 
бындзæлы кой уæддæр нæ рацæуид. Æмбæлттæ аходæн 
хæрынмæ цыма уый æфсæрмæй фæраст вæййынц, алы 
бон дæр афтæ рауайы. 
— Æвæццæгæн ма сихормæ бирæ рæстæг баззадаид, 
æндæр~уый цы у? —Толас Бæтæдзимæ йæ цæст æрны- 
къуылдта. 
— Мæнмæ цы ныббæгъæтт ластай дæ цæстытæ?— 
сдзырдта Бæтæдзи æмæ Состыкмæ ацамыдта.— Уæртæ 
дын афон зонæн. Йæ богъырдыхъ æххормаг гæппытæ 
куы байдайа, уæд уый зон æмæ сихор хæрын афон кæй 
ралæууыд. 
— Цæмæй-иу тагъд ма сæххормаг уæм, уымæн иу- 
нæг мадзал ис,— загъта Состыкк æмæ йæ каст Толасмæ 
скодта.—Дохтыр дæр хуыздæр нæ бацамондзæн, ахæм 
мадзал. 
— Уагæры цы у? 
— Толас сæумæрайсом цалынмæ йæ мæнкъи цæнгтæ 
тила, уæдмæ йæм фæкæс, æмæ дæ зæрдæ рæхджы хой- 
раг нал бацагурдзæн. 
Состыкк æнхъæл куыд нæ уыд, афтæ фæрæстмæ йæ 
ныхас,— зæрдыл æй дардзысты, искуыдæй-искуыдмæ-иу 
æй исчи æрæмысдзæн æмæ та-иу фæхуддзысты. Цыма 
Толас къаннæг ас æмæ тæнтъихæг къабаз кæй у, уый 
фыццаг хатт бафипдайдтой, уыйау æм сæ каст скодтой. 
Худтысты зæрдæбынæй, æзхъæрдæрæй ныккæл-кæл- 
ласон, зæгъгæ, сæ удæй цыдысты. Худæг бахæцыд мадзу- 
ра Гадæццыл дæр. Йæ цæстытæ-иу куыд ацъынд кодта, 
бæлас дымгæмæ куыд атасы, афтæ-иу куыд атасыд, Бæ- 
тæдзи уый ауыдта, йæ къухæй йæм амыдта, уæртæ куыд 
æнахуыр у, зæгъгæ, стæй иуахæмы зæххыл ауæлгом æмæ 
йе рагъы нуæрттыл атылди. Толас йæхæдæг дæр йæхи 
цæсты нал ахадыдта, ау, ахæм чысыл дæн, зæгъгæ, йæ 
54 

цæнгтæ сгæрста. Мæсты кæнынæй ницы рамбулдзæн, 
уый æмбæрста æмæ йæхиуыл дæр худæг бахæцыд. 
Бынатмæ куы æрбацыдысты, уæд Цыппу сæ иумæ 
дæр бакаст, иннæмæ дæр æмæ афтæ бакодта: 
— Уæ хорзæхæй, цæуыл ныррайдзаст стут? 
— Хойрагæй нын нæ зæрдæ куы барухс кæнай, уæд 
дын æй радзурдзыстæм. 
— Цыма уæ цыдæр хъæлæба хъуысти. 
-г- Толасы хардзæй та нæхи хорз федтам,—загъта 
Тугъан. 
— Толасы хардзæй, Состыччы руаджы,— загъта 
Бæтæдзи. 
— Æнхъæлдæн æмæ мыл цæхджын сайд æрцыди,— 
сдызæрдыг Цыппу. 
Хæринаггæнæг кæй баззайы, уый тыххæй афтæ 
дзырдта. Цæмæй зыдта, лæппутæ Тугъаны зондæй .æм- 
вæнд кæй фесты — се' взаг æм аскъæрдтой, лæгъстæтæ 
йын, æппæлæн ныхæстæ, стæй йæ сæ уæлныхты систой, 
уæлдай буцæн ма йæ уæлæмæ дæр сæппæрстой. Æмæ 
Цыппу дæр ницыуал сфæрæзта, йæ дыстæ бафæлдæхта. 
Иæ дыстæуыйразмæ дæр иу æмæ дыууæ хатты кæй нæ 
бафæлдæхта, æнхъизæн дæр-иу кæй бантыдта, дыууæ 
армыдзаг хуыссæ йын-иу арынджы дзаг кæй баци, йæ 
уæливыхтæ-иу тæнцъар кæй рауадысты, уыдæттæ лæп- 
путæ зыдтой. Ахæм замантæ дæр уыди æмæ йын фидис 
куы кодтой, бабылысчъил-иу ыл сты. Фæлæ рæстæг ра- 
цыди æмæ сбæрæг ис: исты зонын исбон у, ницы зо- 
нын — фидиссаг. 
Уыди йæм, уыди Цыппумæ цыдæр курдиат. Карто- 
фæн-иу йæ цъар уыцы тæнæгæй фелвæста, картоф йæ 
армы зылди зырны æвæрд къуыдырау; уыцы рæсугъ- 
дæй доны, кæсæгтау, тъыллуппытæ кодтой. Цыппу-иу 
йæ фындзыкæлмæрзæны кæрæттæ æмхуызон æнцъылд- 
тæ акодта, йæ сæрыл-иу æй æртъыста æмæ-иу йæ тæккæ 
55 

аккаг рауади. Фистæг цонгæй цолпыйы хъæдыл æнахуыр 
дзæбæх æрхæцы, дыууæ хатты сыстауы йæ аг æмæ, фур- 
дау, æмзмæлд бакæны хъæрмхуыпп. 
Бадтысты вагоны аууонварс, дæлбазыры; тапка — 
шиферæй æмбæрзт. Æмлæгъз, хæрзнад зæххыл — дзуар- 
са къахджын даргъфынг, йæ фæйнæ фарс — йæхи æм- 
дæргъ дыууæ бандоны. Лæппутæй алкæйы раз дæр — 
уидыг æмæ вилкæ. Дзулы кæрстыпæ — дыууæ тæбæгъы 
цъуппамадæй. Цъæх хъæдындз æмæ ирдсырх мæймæ 
булчъытæй мæлæты дзæбæх сфидыдта фынг. 
Хæрзæхсад къухтæ æвнæлдтой тæбæгътæм. Тугъаиæн 
æхсызгон уыди фæллад цæнгты хъавгæ змæлдмæ кæсын. 
Цыма цæмæдæр æнхъæлмæ кастысты. Цæмæдæр, зæгъ- 
гæ, лæппутæй исчи куы фæсонт уыдаид, хъæдындзтæй, 
кæнæ бул^ъытæй зыдæй куы фелвæстаид, уæд утæппæт 
къухтæ лæбурынтæ райдыдтаиккой, цонг цонджы схуы- 
стаид, къух къухы ахстаид, булчъытæ атылдаиккой 
æмæ, рæсугъд кæй фидыдтой, уый ничиуал фиппайд- 
таид. Уæд Цыппу йæ цолпыйæ афтæ арæхстджынæй нал 
æвнæлдтаид,— раздæр хъæрмхуыппы бынтæй æркæны, 
стæй, сойдзæстытæ кæм ленк кæньвнц, уыцы цъæ- 
хæй. 
Фæллад цæнгтæ ивæзынц тæбæгътæм, сæхи уромынц 
æмæ, цьша ницæмæ сарæхстаиккой, афтæ зыны. 
Фæснад, фæсхæрд адæймагыл йæ фæллад æртæфсы. 
Иу дæлбазырæй иннæмæ дæхи байс. Уый дæр — шифер- 
сæр. Уым дæр — сатæг. Дæ рыгæйдзаг хæлаф фелвас, 
айдагъ майкæйы æмæ æхсæвхуыссæн чысыл хæлафы 
дæхи уæлгоммæ ауадз. Уддзæф дыл йæ фæлмæн базыр 
асæрфдзæни. Раиртасдзынæ быдираг дидинджыты ад- 
джын тæф æмæ уæлдæфæй æфсис нал зондзынæ. Иу- 
заманы сынтæджыты къæс-къæс фенцайдзæн æмæ дæ 
зæрдæйы тагъд цæфтæм фæхъусдзынæ, цалынма* дæ 
мигъдзаст цæстытæ кæрæдзиуыл аныхæсой уяедмæ, етæй 
56 

дæ фыны æнкъардзынæ де уæнгты æхсызгон рис æмæ 
дæхимæ, исбонджынау, фæкæсдзынæ æнæмæт. 
Фæлæ уыцы бон иу дæлбазырæй иннæ дæлбазырмæ 
афтæ тагъд нал бафтыдысты лæппутæ. 
Сæхæрд сæ фарсæй куы фæуа, зæгъгæ, Цыппу уæ- 
дæй нырмæ йæхиуыл хæцыд, ныр фæсхæрд Тугъанмæ 
базд&хти æмæ загъта: 
— Хъæуæй нæм — æвзæр хабар. 
Лæппутæ фестын æввонг аисты. 
— Æвзæр, зæгъгæ, алы ныхæстæ дзурынц,— загъта 
та Цыппу. 
— Фæлварæн нын аразыс? — сбустæ йыл кодта Ту- 
гъан.— Чи цы дзуры? 
— Дысон, дам, Къосты сæ хæдзарæй аластой. 
— Æмæ кæмдæр куы уыди? Кæд æрбахæццæ сæ 
хæдзармæ? 
— Кæд знон изæрæй,— дызæрдыгхуызæй дзырдта 
Цыппу.— Кæйдæр, дам, кардæй ныццавта. Нозтджын, 
дам, уыди. Хæринагласæгæй цы фехъуыстон, уый уын 
зæгъын. 
Лæппутæ цъусдуг джихæй аззадысты. Цыма исты 
азымджын сты. Уынгæг сахат се 'мбалы уæлхъус кæй 
не сты, ууыл уыди сæ сагъæс. 
— Кæд дзы ницы ис æмæ та йыл къæхтæ æмæ къух- 
тæ бафтыдтой, уæддæр цы бæрæг ис. 
— Нæ, уым цыдæр ис. 
— Омæ зæгъгæ дæр никæмæн ницы фæкæны. 
— Уымæн-иу не 'рбадæлдзæх вæййы æмæ искæмæн- 
ты истытæ дзура. 
— Уæртæ уыцы «лæгахсæгыл» куы фембæлд, уæдæй 
нырмæ йын бамбарæн нал ис. 
— Нæ фæлæ йæ куыд æнцонæй ныкъкъæрцц ласыс... 
Уæдæ ма Къостæн йæхи раз срæди. 
67 

— Йæ фыдæн дæр нæ ныббарста уыцы сылгойма- 
джы фыдгой. 
— Гъер кæд цы-фæнды у, уæддæр уый аххосæй аф- 
тæ сси... Уæдæ Къост кæд уыди афтæ æхгæд-зæрдæ, 
ахæм æнæууæнк? 
— Цæй, йæ дзыппы йын кард дæр уый нывæрдта? 
Тугъанмæ, æргом кæй зæгъа, ахæмæй ницы разынди. 
Азымджын хуыдта лæппутæй алкæйы дæр, уæлдай ази- 
маг кодта йæхи. Зивæджы адæргæй сæ бынатæй нæ 
фенкъуыстысты, æндæр, цы бæрæг ис, уæд та йын уай- 
тæккæ дæр фæхæст уыдаиккой йæ фæдыл. 
Цы 'рцыди, ууыл цас-фæнды дæр дзур, цы уыдзæн, 
уый у ныхасаг. Йе 'нæбондзинад æмбæрста Тугъан 
æмæ джихæй фæбадти, фæхъуыста, стæй сыстади. 
— Хабар уал бæлвырддæр базонын хъæуы,— загъ- 
та уый,— стæй йыл дзурдзыстæм. 
Тугъан йæ сынтæгмæ нæ баздæхти,— доны былмæ 
ацыди. 
Ницабæрæг афынæй сты лæппутæ. Цыма дард бал- 
цæй фæллад æмæ фæсмонгондæй æрыздæхтысты, уыйау 
нырхæндæг сты. Хъуыди сæ фæцагайын, истæуыл баф- 
тауын, фæлæ йæ сæр уымæй уæлдай ницы æрцахста. 
Тугъан доны был ссардта тымбыл села дур, йæ ра- 
хиз къухмæ йæ райста, йæ фатæмраст цонг дыууæрдæм 
ахъеллау ласта, йæ мидбынат æрзылди æмæ дуры дон- 
дон ауагъта. Стæй йæ цæсгомыл дон скалдта æмæ, æх- 
ситтæй заргæ, лæппутæм йæхи æрбайста. 
— Аизæр нæ исчи хъæумæ бауайдзæн,— загъта Ту- 
гъан.— Хабæрттæ бæлвырд базондзæн. Чи зоны, % Сæ- 
хæммæ дæр ссæудзыстæм. Куыд уæм кæсы — Къосты 
номæй фидар дзырд нæ радтиккам? 
— Уæллæй, Тугъан, иу нæ, фæлæ дыууæ лæджы дæ? 
— Хъæуыхицауæн бæззын. 
— Къост мæтæй мæлы. Иæхи равдисыны мадзал та 
58 

йын фæуыдзæн,— цыбæлхуызæй дзырдта ~ Толас.— Цы 
уæззау хуынимæ нæм фæзындзæн, уый мæ цæстытыл 
уайы. 
*— Дæ гуыбыны хъарæг ма фæуадз,— фæкомкоммæ 
йæм ис Бæтæдзи. Толасы йæ дæлæрмттæй ацахста æмæ 
йæ йæ къæхтыл авæрдта.— Гъа-ма, дæ цин ма равдис! 
Æрсадз та ма сæ, кæдæй-уæдæй! — Вагоны къулыл 
ауыгъд балалайкæ фелвæста Бæтæдзи æмæ йæ Тугъа- 
ны къухты фæсагъта.— Иæ мард туг ма йын базмæлын 
кæн. . 
Æрцарди, гъе, Толас! Цыма цы уыди, асæй дыууæ 
ахæмы фестад æмæ йе 'мгæртты сæрты акасти. 
Лæппуты къухтæ авдæлон сты,— æмдзæгъд хъæумæ 
дæр куыд айхъуыса, афтæ сæ æрхойдзысты. Нырсæни- 
кæмæ уал разындзæн Толасы алхыскъ кæныны зонд, 
уæнгрог та сыл æфтаудзæн, цырæгътæ йын куы фестик- 
кой, уый дæр та сæ бафæнддзæн. 
Лæппутæ зиллакк алæууыдысты, 
Тугъан балалайкæйы тæнтыл йæ уырзтæ æруагъта, 
фæлæ цыма кафæджы фезмæлдау рог зæлтæ ие ссард- 
та. Ссарын та хъуыди, Толасæн зæхх айнæглæгъз чи 
кæна, фæллад æм чи не 'руадза, ахæм зæлтæ. 
Дзырдтой, зæгъгæ, дам, Толасыл дыууæ азы куы 
сæххæст; уæддæр уылынджы йасæй баззад æмæ йæ ав- 
дæны бастæй дардтой æмæ дардтой. Саби, дам, нал ба- 
быхста, йæ бæттæнтæ атыдта, рагæпп ласта æмæ, дам, 
йæ къахфындзтæ æрсагъта. Уæд æй хæдзарæй кæртмæ 
рауагътой æмæ йын йæ авдæн цармæ сæппæрстой. 
Фæндыр уыди йæ ахуыргæнæг, æмдзæгъдгæнджы- 
тæ — йæ амидингæнджытæ, чындзæхсæвты æфсинтæ — 
йæ аргъгæнджытæ. 
Мад йæ хъæбулæн йæ буц ныхæстæ конд нæ фæци. 
Мад ын йæ фидæн сныв кодтаид, фæлæ йæм. уыцы цæ- 
рæнбон нæ рахаудта. 
59 

Фыдыусæй Толасмæ мады ад нæ рацыди. Иæ фыд 
æруатон ис, æмæ хордонæй æххормаг мыстыты цъист- 
цъист райхъуысти, хæдзар уымæл смаг райдыдта. Фы- 
дыус бацагуырдта æндæр хæдзар. Толасты кулдуар 
йæ фæстæ дæр нæ ассыдта. Фыды хо æрбалæууыд сæ 
уæлхъус. Сабийæн — буц митæ, рæвдауæн ныхæстæ... 
Фыды хойы къухæй риссаг цæф никуы æруади Тола- 
сыл, бырынцъагбуар кæсагау-иу ацъыгъуытт ласта. Ие 
'рцыдмæ йын-иу бавæрдта хæйттæ, фæлæ лæппумæ 
чындзæхсæвы чъири дзаджджындæр касти, сæ дзидза- 
йы къуылдыхтæ уæззауæр уыдысты. 
Толас кафы, зæгъгæ-иу куы айхъуыстой, уæд-иу 
хъазтмæ ныххæррæтт ластой, кæрæдзийы уæхсчыты 
сæрты-иу æм кастысты, цыма-иу уый уæйыг фестади, 
уыдон та уылынджы йæстæ баисты. Хъæуы кæй нæ баз- 
зайдзæн, рæхджы йæ горæтмæ ансамблмæ кæй ахон- 
дзысты, уый алкæйы дæр уырныдта. Фыццаг хатт То- 
ласы дзыхыл арахъ чи сдардта, уый дæр ыл нæ гуы- 
рысхо кодта. Уалынмæ азгъордтой азтæ. Лæппуйæн ма 
лæгъстæтæ кодтой, дзырдтой йын, сыкъа уæззау у æмæ 
къæдзæхыйас лæджы дæр æрфæлдахы, зæгъгæ, фæлæ- 
иу Толас разынди сыкъадзæф æмæ-иу æй æрфæндыд, 
къæдзæхыйас куы фестид, уый... 
Чызг кæм хъуамæ лæууыдаид, уым фегуырди, Толас. 
Йæ мидбынат æркафыди, йæ сæры цæрдæг фæтылдæй 
йын акуывта æмæ иуварс алæууыд — чызгæн фæндаг 
радта. Чызг цалынмæ тасгæ-уасгæ рахызтаид æмæ уыцы 
æмхæст лыстæг сиргæ ацыдаид, уæдмæ бабыхсыд, стæй 
астъæлфыд, аппæррæст кæнынæввонг маргъы базыртау 
стахтысты йæ цæнгтæ. Рæвдз аййæфта чызджы æмæ йæ 
хæд рæзты æрбазылди... 
— Гъа-ма, гъа-ма, Толас! — фæхъæр ласта Бæ- 
тæдзи.— Борыхъоны æвæрд арахъы боцкъа дын ратул- 
дзыстæм! 
60 

Лæппутæм нозты фæдыл ныхас рауайæд, æндæр-иу 
Борыхъоны æрбаймысыдысты. Дыууæ уды къоппайæ 
цардысты дыууæ зæронды. Сæ цæрæн дæр — ныллæг, 
зæронд. Адæм дзырдтой, ис, дам, сæм, сæхæдæг дæр æй 
нал зонынц, ахæм рагон уагъд арахъ, хæдтæхæджы мо- 
тор, дам, дзы скусид, хъæдгом, дам, дзы байгас уаид. 
Арахъмæ никæйы* цъух æххæссыд. Бацæуын хъуыди 
зæхбын хæдзармæ, иуварс раласын хъуыди къуы- 
мы æвæрд зырнæйзылд сынтæг. Къулрæбыи зæххы — 
хъæдын цæст. Уый сыгом кæн æмæ ныххиз нык- 
гæндмæ. 
Лæппутæ дыууæ зæронды цух нал суагътой. Уæдæ 
кæд хæдзар гуыдыры æвджид аззаид, зæгъгæ, йæм сæ 
хъус дардтой. Зианмæ дæр радыгай цыдысты дыууæ 
зæронды, цинмæ дæр. Æмæ уæд бахъавыдысты, Боры- 
хъон иунæгæй куыд аззайа, ахæм сахатмæ. Уæддæр та 
сылгоймаг цымыдисдæр у. Дыууæ изæры астæу сæ 
дуармæ фегуырдысты Толас æмæ цыппар æмдзæгъдгæ- 
нæджы. Лæппуты цин цæй дымæгмæ у, уый ничи бам- 
бæрста. Толас, цыма кафын мондагæй цъæх арт фæ- 
уагъта æмæ йын ныр фадат фæци, уыйау хæрдмæ хауд- 
та. Ие 'мбæлттæ æмдзæгъд уыйас нæ кодтой, 
æрцтох!—цас хъæр кодтой. Æрцарди Борыхъон, сæ кау- 
рæбын зæххыл йæхи тъæпæн æруагъта. Арахъы боц- 
къа чи хъуамæ рахастаид, уыцы æмбæлттæй иу уын- 
джы куы фегуырди, уæд Толас зæронд усæн йæ сæрæй 
акуывта. Арфæтæм нал банхъæлмæ каст: йæ хъустыл 
ауад, Борыхъон æй куыд æлгъитдзæн, уый æмæ йæм 
худæг смидæг. 
— Æйтт-мардзæ, Толас! Хæрдмæ хау! Борыхъон 
дын йæ бабызты нарддæр аргæвддзæн! 
Уыцы бон Толасмæ ницы бæлвырд хъуыды уыди. 
'Уынгты æнæсæрфатæй фæцæйцыди. Борыхъонты цурты 
рæвдз бауаинаг уыди (зæрæдты къух æм цас не 'ххæс- 
61 

сыд, уыйас се 'лгъыст карздæр кодта), фæлæ... Куыд- 
дæр Толас Борыхъонты цурмæ бахæццæ, афтæ сæ кул- 
дуары бынты, къæвдайы дон кæуылты ракæлы, уыцы 
нукæй йæ сæр радардта бабыз. Зынтæй дзы рабыры- 
даид, фæлæ йын Толас йæ къубал ацахста æмæ йæ фед- 
де кодта. Фæтъæбæртт ласта, гъе. Згъоргæ-згъорын ба- 
бызæн йæ сæр базыры бын фæцавта. Кауы сæрты ба- 
гæпп ласта æмæ цæхæрадоны æрбайсæфт. 
Уыйфæстæ, фырхудæгæй-иу сæ цæссыгтæ згъæлды- 
сты, афтæмæй сыхæгтæ уыцы хабар сæ кæрæдзийæн 
дзырдтой. Бабызтæ, дам, нукыл куы абырыдысты, уæд 
зæронд ус уынгмæ сæ фæстæ акаст. Бабызтæ узгæ-узгæ 
арæгъ сты. Иæ цæст ма сыл ахаста æмæ сæм йæ зæрдæ 
фехсайдта — æгæр чысыл æм фæкастысты. Галиу къу- 
хы амонæн æнгуылдз амраст æмæ сæ йæхинымæры 
анымадта: иу, дыууæ, æртæ, цыппар... Оууа, уый та цы 
диссаг у! Нæ йæ бауырныдта æмæ сæ ныр та хъæрæй 
анымадта: 
— Уый дын иу, уый дын дыууæ... 
Фæстæмæ сæ кæртмæ баздæхти æмæ йæ лæгмæ ба- 
дзырдта: 
— Чи нæ ракæса. Мæ сæр, зæгъын, кæд фæдзæгъæл 
ис... Гъертæккæ дæр ма нæ бабызтæ фондз нæ уыды- 
сты? 
— Уыдысты. 
Лæг дæр та сæ фæнымадта, фæлæ йын цыппарæй 
фылдæр нал баисты. 
...Толас йæ рахиз цонг йæ риуыл цæхгæрмæ авæрдта 
æмæ йæ сæрæй акуывта — «чызгæн» арфæтæ, стæй ма 
йын лæппутæ дæр алæгъстæтæ кæной. 
— Иннæ, иннæ! — схор-хор кодтой æмбæлттæ.— 
Æмæ та дæ гаччы абадай! 
«Хæцъил дзабыртæ хуымæтæджы нæ рахаста,— 
йæхинымæр загъта Тугъан.— Бахъæудзысты та йæ, 
62 

ууыл дызæрдыг нæ кодта. Лæппутæ сæ фындзтæ кæй ие 
'руадздзысты, ууыл йæ зæрдæ дардта». 
Толас æрзылди йæ къахы æлгътыл, йæ цæнгтæ фи- 
зонджыты уæхстытау, зылдысты. Цæджы кæрæтты рогæн 
ацыди, стæй, цыма йæхи истæуыл скъуырдтаид, уыйау 
фæзылди æмæ фæрсырдæм æрбафардæг. 
— Батырадзы кафт! Уацамонгæйы былтыл! 
Уæд ма Толас скъоламæ цыди. Хæснагыл къласы 
стъолмæ схызти, æмæ сæ ахуыргæнæджы æрбацыдмæ 
йæ къахфындзтыл фæлæууыд. Ахуыргæнæг мæстæй цæ- 
хæртæ акалдта, ома æрдумæ дæр мæ нæ дары, æмæ 
мын рæаджы мæ сæрмæ дæр схиздзæн. Къласæй йæ нæ 
атардта, директормæ хъаст нæ бахаста. Бафарста йæ 
урокæй. Толас йæ хъус дардта къласы бадджытæм — 
кæд мын исчи аххуыс кæнид, зæгъгæ. Фæлæ йын чи ах- 
хуыс кодтаид. Æвзæр бæрæггæнæн ын сæвæрдта. Æв- 
зæр бæрæггæнæнтæ бакъорд сты. Æмæ йын фæззæгмæ 
куыст радта. Сæ фембæлæн бон ахуыргæнæг рагацау 
æрцыди скъоламæ, æнхъæлмæ касти. Толасы та йæ сæр 
схъил кæныны бон дæр нæ фæци. Цалдæрæй сыхаг хъæ- 
уы дыргъдонмæ фæткъуытæ давынмæ ацыдысты. Бæ- 
лæстæм куыд сбырыдысты, афтæ сæ хъалагъур бай- 
йæфта. Æмбæлттæ афардæг сты. Толас къæппæджы 
бахаудта — хъалагъур йæ тæккæ бынмæ слæууыди, 
Дæргъæй-дæргъмæ лæдзæгæй йæм æвзыста. Лæппу йæм 
йæхи æрлæгъз кодта, бинаг ставд къалиумæ æрбырыд, 
гъа уæдæ хæц мыл, зæгъгæ, фæхъæр ласта æмæ хъала- 
гъурыл йæхи æрæппæрста. Зæронд лæг дзы фæтарст, 
мæхи фæсайон, зæгъгæ, йæ бынатæй куыд фезмæлыди, 
афтæ фæкалд. Лæппу дыргъдонæй раирвæзт æд фæт- 
къуытæ. Æмæ йын æмбæлттæ уыцы бон йæ риуыл ту- 
шæй ныффыстой: СЛАВА ГЕРОЮ! 
— Иу ма дын дзы баззад, Толас! 
— Чызгсайæн кафт! Чызгсайæн кафт! 
63 

Цымæ цавæр бæрæгбон уыди? Сæ хъæумæ никæцæй 
ницы рахауд — нæдæр спектакль, нæдæр концерт... Хъæу- 
бæстæ æрцыдысты сæ клубмæ. Хъæуæн йæхи кафаг лæп7 
путæ, зараг чызджытæ бакъорд сты æмæ сæхи рахуыд- 
той хихъæппæрисадон къорд. Сæ иу — Толас. 
Толас рахызти сценæмæ. Адæм базыдтой — Толас 
дæр дурæй конд нæу, ууыл дæр фидауы сагъæстæ кæ- 
нын. Уыцы хатт Толас кафынмæ нæ рахызт — йæ зæр- 
дæбындæр ныхæстæ фæдзырдта сæ хъæубæстæн. 
Лæппуйы цин йæ уæлныхты хаста, зæхмæ æрыздæхи- 
наг нал уыди. Йæ развæндагыл фегуырдидидинæг...Алы 
дидинæг дæр кæцыдæр чызджы æнгæстæ рауайы. Чыз- 
джытæй иу фæци Толасы фæндиаг, иубон бавдæлди æмæ 
йын йæ хæдзар бабæрæг кодта, дидинæг ын æрхаста. 
Мæнæ чызджы рудзынг. Сивæзта йæ къух—дидинæг 
февдиса. Фæлæ йыл куыдз йæхи рауагъта. Толас алыгъ- 
ди... Иæ дыккаг фæлтæрæн фæрæстмæ: куыдзæн 
авæрдта сайæн, йæ сæр ын æрсæрфта. Рудзынгыл фæ- 
уагъта дидинæг. Чызг фæзынди, дидинæг йæ былтыл 
авæрдта. Лæппу йæм йæ къух фæтылдта, ома уый дын 
мæ лæвар у. Чызг æй ауыдта æмæ фæтарæрфыг. Фæау- 
уон. Лæппу ма йæм йæ къух бæргæ ивæзта, фæстæмæ 
раздæх, зæгъгæ, фæлæ уый нал разынд. Рудзынгæй йæм 
ратахти уæливыхы хай, ома, гъа, бафтъæр, къулыба- 
дæджы сæныкк!.. Лæппу сæргуыбырæй раздæхт... 
Клубы чи бадти, Толасы кафтмæ чи касти, уыдонæй 
бирæтæ бамбæрстой, лæппу цы зæгъынмæ хъавыд, уый, 
уымæн æмæ сæ рох нæма уыди уыцы сæрды æм- 
бисонд. 
Рахъомыл ис сæ хъæуы Толасы фæндиаг чызг. Кæй- 
дæр цæстæй кæсгæйæ йын дидинæгимæ абарæн нæ уы- 
ди, Толас æй барста. 
— Бауадз-ма мæ æмæ дæ аууон фестон,— иуахæмы 
чызгæн загъта лæппу. 
64 

Чызг ын йæ ныхæстæ хъазынмæ бамбæрста æмæ 
йын афтæ: 
— Аууон мын нæй зæгъынмæ хъавыс? Æмæ ахæм 
адæймагæй дæрдты куы фæлидзынц. 
— Ды æппæтæй æххæст дæ... Ды... 
— Мæ цæрæн та — æргъæу галуан. 
Искæйы тыххæй дзурæгау лæппу алæгъстæ кодта: • 
— Кæдæй-уæдæй Толасмæ дæр дзурын цæуы, æмæ 
ма й&м иучысыл байхъус. 
— Хъæуы та исты æмбырд уыдзæн. Æмæ дæ ны- 
хæстæ уæдмæ фæцауæрд. 
Сабийы хъазæн митыл куыд худай, афтæ йыл худти 
чызг æмæ та-иу æй лæугæ фæуагъта. 
Лæппу чызджы æмдзу баци, сæдæйы бæркад ын 
атардта. Горæтмæ цыдаид — Толасыл æмбæлди, скъола- 
йæ здæхтаид — йæ фæндагыл-иу Толас фегуырди. Чызг- 
иу æм мæсты дæр æрбаци, истьггæ йын ныдздзырдтаид, 
фæлæ йæ зæрдæ нæ батардта. Йуахæмы та йæм чызг 
æрлæууыд æмæ йæ бафарста: 
— Цæй, ныр цæуылты дзурæм? 
— Мæ фыдгой кæнæм: нæ хæдзар — зæхбын, нæ 
хъуг — къуылых, нæ кæрчытæ — гомхъуыртæ... 
— Нырма гыццыл лæппу дæ. Сахуыр кæндзынæ 
æмæ хæдзар дæр сараздзынæ. 
' — Æмæ ды куы афардæг уай, уæд ма мæ уыцы хæ- 
дзар цас бандавдзæн? 
— Æз никæдæм цæуын. Мæнæ дæ цуры куы лæу- 
уын.1 
— Ехх, ныр бæлæстæ куы фестиккам! Фæрсæй-фæр- 
стæм лæууиккам... 
— Ды цалынмæ рæзис, уæдмæ æз хæрзаг ныззæронд 
уаин. Зæронд бæласæн та йæ цъуппыл бæндæн бабæт- 
тынц, йæ зæнг ын баугард кæнынц æмæ куыд никæйы 
фæцагайа, афтæ йæ афæлдахынц. 
5 Дон æй нв ласы, арты нæ судзм 
65 

— Кæдæй-уæдæй фæрæдыдтæ! — ныццин кодта То- 
лас.— Хæснаг кæнæм! Æз дæуæй хисдæр дæн. 
— Уæдæ ма уæхимæ афæрс. 
— Хетæджыстæн, гъер мыл куыннæ æууæндыс! 
Толас хъæусоветы балæууыд. Хъæуыхицаумæ цыма 
хæрзæггурæггаг фæци: справкæ мын ратт æмæ паспорт 
райсон! Йæ фыд дæр сын лæгъстæтæ, йæ фыды хо дæр: 
нæ лæппуйы зæрды куыстмæ бацæуын ис, æмæ йæ, уæ 
хорзæхæй, ма фæкъуылымпы кæнут. 
Æмæ та Толас чызджы фæндагыл фегуырди, йæ 
паспорт æм фелвæста: 
— Гъе ныр та ма мын цы зæгъдзынæ? 
Чызг фæсырх, йе 'рфгуыты бынты йæм бакаст: 
— Ницыуал зæгъын... Ацы хуыцаубон нæ, иннæйы 
нæм-иу фæзын. 
Лæппу къуыри ныббыхста. Хуыцауæхсæв чызджы 
хæдзармæ йæ дыууæ æмбалы барвыста, семæ — дзуап- 
джын хисдæр. Минæвæрттæ чызгæрвысты бахаудысты 
Тугъан æнхъæл уыди, сæ хъазт ма истытæ расайдзæн, 
æмæ суанг изæрмæ лæппуты ныхасмондæгтæ нал ссæу- 
дзысты. 
Æрбаскъуыд Толасы кафт. 
— Æтт, хуыцау! — лæппутæй чидæр ацамыдта æд- 
дозмæ, фистæгæй сæм чи æрбацæйцыд, уыцы бæлццон- 
мæ.— Хонæг æй фæкæн! 
Цæг фехæлди. Къухтæ ауындзæгæй аззадысты. Ба- 
лалайкæйы æндон хъистыл асалдысты цæрдæг æн- 
гуылдзтæ. 
Фæндаггонæн размæ хорз æнтысти. Се 'хсæн ма 
фæндагæй цанæбæрæг скъуыддзаг аззад, уæддæр лæп- 
путæ æнæууæнккаг кодтой. Сæхи хъæуккаг куы разын- 
даид, уæд ын исчи йе йæ ном сдзырдтаид, йе исты фæс- 
номыг ныхас загътаид. 
Фæндаггон уыди бæгъæмсар, æнахуыр стыр хæрдмæ- 
66 

фаст чупп ын; сæрыхъуынтæ ног æхсадæй афтæ схæм- 
пус вæййынц. Иæ цонгыл дыдагъæппæрстæй йæ пæлæз 
.æрзæбул. Ног дарæс адæймаджы æппæтæй æххæст 
кæны. 
— Горæтаг тъузтæй уаид æмæ уæд йæ машинæ кæм 
фæуагътаид? 
— Кæд хуымæтæг лæг дæн зæгъынмæ хъавы? 
— Чидæриддæр у, уæддæр, зонд уарæн бон чи рай- 
гуырди* ахæм у. 
Фæндаггоны тындзгæ цыд уымæй уæлдай нæ фæ- 
къуызыд, йæ сæр бæрзæндты хаста. Гъе, йæ развæндаг 
дзы кæй ферох, йæ риуæмбæрц кæй цыди, фыццаджыдæр 
.æм Тугъаны зæрдæ уымæй фехсайдта. Фæндаггон куы 
æрбаввахс æмæ йæ къух бæрзонд куы систа, ома мæ 
салам уын, зæгъгæ, уæд æйбазыдта Тугъан. Æмæ ма 
йæ къухы зæгъын бафтыди: 
*-т Мæхи уды бар-иу æй бауадзут. 
Æмбæлттæ йæ фембæрстой: æвæццæгæн ыл кæмдæр 
иæ цæст æрхæцыд æмæ дзы разыйæ нæ баззад. Стæй ма 
Тугъаны ныхæстæ афтæ дæр бамбæрстой: сыма- 
хыл дзы ницы æнцайы æмæ-иу уæ дзыхтыл хæцын ба- 
фæр-азут. 
Фæндаггон йæ къух не 'руагъта, цыма дзыллæтæ йæ 
размæ ныххæрæтт ласдзысты æмæ йын йæ развæн- 
дагмæ дидинджытæ калдзысты. Хионау сæм дзургæ æр- 
бацыд: 
— Уæллæй, быдыр уæ сфидыдта! Незаманты хъай- 
тартæ уæ цуры ницы адавиккой. 
«Цымæ ма мæ базонид?—йæхинымæр загъта 
Тугъан.— Мæхи йын нæ бацамоидзынæн... Быцæу ныха- 
сы сæр мæ нæ бахъæудзæн... 
Иæ алы хъазæн ныхасыл дæр ын худдзынæн, када- 
вар дауаппытæ йын дæтдзынæн. Уавæртæ куыд амоной, 
афтæ архайдзынæн. Кæд сарæхсон, уæд æй, кæм ныдз- 
67 

дзæгъæлтæ уа, ахæм къуырццæвæнмæ басайдзынæн». 
— Цæй, мæ зæрдиаг арфæтæ уын! — йе стыр цонг 
æрбамраст кодта, æмæ йын Тугъан райста йæ фæлмæн, 
сыгъдæг къух.— Тугъаны зонын.—Уазæг зилгæ ацыди 
лæппутыл, къух-иу райста æмæ-иу сæ искæйы ном зæр- 
дæаивæй загъта: — Ды Цыппу хъуамæ ма уай? 
— Ныронг мæ Бæтæдзи бæргæ хуыдтой. 
— Дæуыл цыма Азырым ном фидауы? 
— Состыкк ном мæм тыххæй куы æрхаудта. 
Уæддæр уазæджы ныхас нæ фæкъуызыд, кæрæй-кæ- 
ронмæ сыл æрзылди. 
Тугьан ма айразмæ звено куы сарæзта, уæддæр сæм 
быдырмæ æрбацыд. Уæд дæр сын афтæ фæиста сæ къух- 
тæ æмæ-иу куы кæй ном загъта, куы кæй ном. Сæ иуы 
иом дзы айрох æмæ стыр хатыртæ фæкуырдта. Джихæй 
йæм баззадысты: »дæ фыны дæр æй нæ федтай, уый та 
дын дæ ном дæр зоны, де 'мбæлтты нæмттæ дæр. Лæп- 
путæ ма-иу цыдæр ныхæстæ зæгъын бафæрæзтой, фæ- 
лæ-иу чызджытæ сæ сæртæ уæлæмæ нал истой. 
— Тугъан мæ зоны,— загъта уазæг, ома мæхи кой- 
тыл уын нал схæцдзынæн.— Мæ ном — Харбе. Уацхæс- 
сæг. 
Уæд дæр сын йæхи афтæ бацамыдта. 
— Лæппутæ, нæ сарæхстыстæм,— сдзырдта «. Ту- 
гъан.— Куысты сæргъы нæ балæууын хъуыди. Ныр нын 
газеты сатирикон уæхстмæ æнæ бахаугæ хос нал ис. 
— Уый та цæмæн? Æппынкъаддæр кадæгмæ æн- 
хъæлмæ кæсут.— Харбе Тугъанмæ бахудти.— Мæхи дыл 
фæдзæхсын. Ды, дам, дзурыны фыдæй цъæх арт уагъ- 
таис. Æз та — æнæфенд уазæг. 
Дыууæйæ куы аззадысты, уæд Харбе лæппуты цæрæн- 
тæм кæсынтыл фæци. Сæ хуыссæнтæ сын асгæрста, ва- 
гоны дуарæй йæ сæр бадардта. Агмæ дæр ныккасти. 
хъæрмхуыпп фæрæстмæ уыдзæн, уымæн нырма цы бæрæг 
68 

уыди, уæддæр дзы рагацау раппæлыди. Стæй Тугъан- 
мæ фæзылди: 
— Зæгъ-ма, дæ хорзæхæй, нæ мын айрæджы? 
Тугъаны цæсгом фенхъырдтæ. 
— Дæ хуызæн уазæджы цæмæй сбуц кæнæм, ахæ- 
мæй нæ рæбыны куы ницы ис.— Æмæ кастрункæмæ аца- 
мыдта.— Хъæрмхуыппæй дæ суазæг кæндзыстæм. 
— Нæ-гъа! — Харбе йæ пæлæз бандоныл æрæвæрд- 
та.— Радиойæ, телевиденийæ, кæнæ уæм, зæгъын, иннæ 
газеттæй кæд исчи фæзынди. 
Æвæццæгæн та сыл Сиукъа исты уацхъуыд ацъапп 
ласта æмæ редакцийы балæууыд. 
Иурæстæджы Сиукъайæ ницыуал ирвæзти. Колхо- 
зонтæй-иу исчи дуканийы сагой куы балхæдтаид, уæд- 
дæр ыл-иу афыста æмæ та-иу горæтмæ, Харбемæ, згъор- 
гæ. Харбе йын тугхæстæг æййафы. Ацы хабар дæр уац- 
хæссæг уымæй базыдтазд. Лæппуты нæмттæ дæр ын 
уый загътаид. Нæмттæ, факттæ, проценттæ зæрдыл да- 
рын, æвæццæгæн, газеты кусæгæн йæ туджы ис. Алкæ- 
мæ дæр цыдæр курдиат вæййы. 
— Уæллæй, фæразæй та дæ. 
— Гъемæ уæд бавдæлæм æмæ.хъисфæндыр нæ къух- 
мæ райсæм.—Харбе фысымау стъолы уæлхъус абадти, 
Тугъанæн барджынæй йæ фарсмæ ацамыдта.— Табуаф- 
си, сбад. Тауырæгъ куыд райгуырди, уымæн дæуæй 
хуыздæр æвдисæн нæй. Иæ кæрон куыд рæсугъд уыдзæн, 
уый ныр алчидæр зæгъид. Мах йæ райдайæн ауынын 
фæнды. Суадоны гуырæн дæхи цæстæй куыд уынай, 
афтæ. 
Тугъаны зæрдыл Харбе хæрзæрæджы æрлæууыд. Гъе, 
хабæрттæ йæ фæндиаг куы ацыдысты, нартхоры фыццаг 
даргъ рæнхъытæ куы барывтой, уыцы бон. Лæппутæ æх- 
сæвæр куы бахордтой, уæд Тугъаны баурныдта, се 'хсæв 
тыгъд арвы бын иумæ кæй арвитдзысты, уый. Æхсæвы 
69 

йын Астæудоны хæл-хæл йæ хуыссæг фæсырдта. Райсом 
цы уыдзæн, зæгъгæ, хъуыдытыл фæци. Æмæ йæ зæрдыл 
æрбалæууыди Харбе. 
Иæ уæды звено Харбейы аххосæй нæ ныййиугай. Ах- 
хосджын хъуамæ сбæрæг уа æмæ æнæмæнг æфхæрд æр- 
цæуа, зæгъгæ, хъуыддаг цæхгæр лыггонд куы цыдаид, 
уæд æппæт уæз дæр, Сæхæмы размæ чи уыд, уыцы сæр- 
дарыл æрынцадаид. Харбе та?.. Уæд дæр сыл кадæг 
снывæзта. Суадоны гуырæнмæ йæ ахуыдта Тугъан. Ны- 
мадæй цалдæр боны рауад æмæ йæм газет æрбаскъæф- 
той. Касти йæ æмæ йæ сæр уæлæмæ нал систа. Цыма 
æмбæлттæй исты æмбæхста, сæ дзыппытæй сын истытæ. 
систа, уыйау йæ цæсгом сыгъди. Тугъан уарзы кад, Ту- 
гъан йæхицæн аразы фидæн æмæ адæмы йæ фæдыл 
расайдта — æндæр хуызы бамбарæн нæ уыди Харбейы 
уацхъуыдæн. Иуырдыгæй æрæвæрдта уацхæссæджы 
уæлвонг ныхæстæ, иннæрдыгæй, цы уыди, уый, фæбар- 
ста сæ æмæ се'хсæн разынди æгæрон быдыртæ. 
Æмæ иуæхсæв, Харбе йæ зæрдыл куы æрбалæууыд, 
уæд басомы кодта: «Газеты кусджытæй æмгæрон дæр 
никæйуал æрбауадздзынæн». Фæлæ та ныр йæхиуыл æр- 
худти: «Цæуыл дæ сæрæн низ кæныс? Кæд ма Харбе 
Харбе уа, уæд алцæуылдæр баууæнддзæн. Æцæгтæ дзу-. 
рæг дæ фæхонæд, æндæр цы-фæндытæ дæр фæфысдзæн 
йæ блокноты». 
— Суадон æй хонай, Терк æй хонай — нæ хабæртты 
гуырæн иу у — Гато! 
— Гато!— аджих газехы кусæг.— Лæппутæй исчи аф- 
тæ хуыйны? 
— Цæй лæппу!..— ныхъхъуыды кодта Тугъан.— Цы- 
мæ йыл азтæй цас цæудзæн? Хъæуы исты куы вæййы, 
уæд хисдæрæн уый фæбады... Нырма сæрæн у. Æрæ- 
джы дæр ма-иу хос карста. Гъе уыцы Гато дын нæ тауы- 
рæгъы сæр. > 
70 

Харбе галиу къухæй нывнæлдта пиджачы мидæггаг 
дзыпмæ,, фелвæста блокнот, стъолыл æй авæрдта æмæ 
цæрдæг змæлаг æнгуылдзтæ хæлофæй афæлдæхтой æр- 
дæгфыст сыфтæ. Уыцы рæстæг рахиз къух та æвнæлдта 
иннæ дзыпмæ. Ручкæты сæртæ — сырхытæ, цъæхтæ, сау- 
тæ, урсытæ — рекламæйы цырæгътау — ирд. Иу дзы йæ 
къухы фегуырди æмæ æхсæзæм æнгуылдзау сфидыдта. 
Харбейы цæстытæ Тугъаны уæгъд нал суагьтой, домд- 
той дзы: афтæ мæм комкоммæ кæс, мæ зæрдæ цæмæдæ- 
риддæр æхсайы — дзуапп мын дæтт. 
— Гъа-ма, гъа! — сыгъдæг къух цыдæртæ фæнысан 
кодта блокноты, цæстыты æххуыс дæр æй нæ бахъуыд, 
цæстытæ — джигулгæнджытæ.— Гато æнæхъæн романы 
фаг уæддæр фæцардаид. 
Гатойы хабæрттæ Сопойæ æрыхъуыста Тугъан. 
Гато йæ царды фылдæр бонтæ ивгъуыд æнусы арвы- 
ста. Куырды куыстмæ арæхсти, уæрдоны гуыффæтæ 
арæзта. Уыди йæм хорз бæх, æхсонæй æхсгæ ирон топп. 
Фæлæ ма йæм иу миниуæг разынд æмæ йæ уый адæмæй 
иппæрд кодта. Хъазæн ныхас не 'мбæрста. Зæрондæй 
дæр сабийау дзырдыл æууæндаг уыди. 
Алы дуры фæстæ дæр абырæг æмбæхсти уæды рæ- 
стæг. Хохæй быдырмæ чи цыди, уыдоны дæр стыгътой, 
быдырæй хохмæ чи здæхт, уыдоны дæр. Уæд цалдæр 
хъæуы сæ астæуæй равзæрстой æхсæны лæгты æмæ сæ 
фæндаг хъахъхъæнынмæ арвыстой. Уыдонимæ фæци Гато 
дæр. Хъахъхъæнджытыл-иу æвдæлон сахæттæ дæр куын- 
нæ скодта, æмæ иуахæмы фемдзырд сты: «Цæй æмæ Гато- 
йæн исты æрæмысæм». Дыууæ къорды фесты. Иутæ ны- 
сан фæидагмæ ацыдысты, иннæтæ сæ фæд афæлывтой 
æм.æ чъылдымырдыгæй хъалагъуры бынатмæ сæхи са- 
рæзтой. Уый размæ æмбæлттæ Гатойы топпыхъусæй 
топпыхос акалдтой, йæ бæхы æхтонг ын аууон ран фæ- 
хъæн кодтой. Гато бынатгæс уыди æмæ «абырджыты» 
71 

куы ауыдта, уæд сæ йæ разæй айста. Уыдон изæрда- 
лынгты фæйнæрдæм алыгъдысты, бынатгæс сæ фæстæ 
ныййарц. Ирвæздзысты мын, зæгъгæ, Гато йæ топп фел- 
вæста, фæхъавыд сæ иумæ, фæлæ не схæцыд. Ноджы 
фыдбылызæн йæ бæх фæлмæнвæд разынд æмæ уайтагъд 
фæсте баззади. Гато æвзыста йæ бæхмæ, цавта йæ, фæ- 
лæ æхтонг æрбаскъуыд æмæ барæг æд саргъ зæххы ба- 
лæууыд. Цасдæры фæстæ йæм йе 'мбæлттæ фæзынды- 
сты. Гато нырдиаг ласта: 
— Абырджытæ мын аирвæзтысты. 
Æмæ сын йæ хабæрттæ дзурынмæ фæци. Æмбæлттæ 
сæхи хъыггæнæг скодтой, ныттæхуды-иу «кодтой: 
— Æвæдза, ныр Гатойы бæх цæфхадджын куы ра- 
зындаид, йæ топп ифтыгъд куы уыдаид, йæ бæхы æхтонг 
куынæ аскъуыдаид, уæд абырджытæй чидæртæ зæххыл 
дæргъытæй бæргæ баззадаиккой. 
Фæндаг хъахъхъæнджытæн сæ дыккаг уынаффæ дæр 
баиу: Гатойæн исты цинтæ балхæиæм. Ацыдысты æмæ 
кæмдæр балхæдтой булкъоны дæрдджын цинел æмæ их- 
сыд пъагæттæ. Фæсвæд уал сæ бафснайдтой. Иубон, иу- 
уылдæр сæ бынатмæ-куы æрбамбырд сты, уæд сын сæ 
хисдæр фехъусын кодта: 
— Паддзах, цытджын паддзах нын нæ фыдæбонæн 
стыр аргъ скодта. Цин æмæ нын хæрзиуæг æрæрвыста 
æмæ, кæмæн æмбæлы, хъуамæ йæ уымæн раттæм. 
Раныхас-баныхас, ракæ-бакæ æмæ базагъд сты. Иу 
дæр афтæ: мæнæн æмбæлынц цин æмæ хæрзиуæг. Иннæ 
дæр афтæ: паддзах сæ мæ разæй никæмæн аккаг кæны. 
Æмæ уæд хисдæр йæ ныхас загъта: 
— Паддзах нын булкъоны цин радта æмæ иунæг 
адæймагмæ хауы. Пъагонгай йæ нæ байуардзыстæм, уæ- 
дæ йын радыгай хæссæн дæр нæй. Мæнмæ гæсгæ нæ Га- 
тойæ хæдæфсармдæр æмæ фыдæбонджындæр ничи у, 
æмæ уымæн æмбæлы цин. 
72 

/ 
Æмæ йæ радтой Гатойæн. Уый йæ цинел нал рала- 
ста, далынмæ паддзахы раппæрстой, уæдмæ... Булкъон 
у, уый йæ уырныдта, уæддæр йæ сæрмæ алы куыст дæр 
хаста. 
— Ацы хъæуы фыццаг хæдзары бындур дæр Гато 
æрæвæрдта,— цыбæлæй дзырдта Тугъан. 
— Аивады куыд вæййы, афтæ — бындурæвæрæг! Га- 
то — бындурæвæрæг! — уацхæссæг йæ сæр батылдта, 
ома агургæ æмæ æнæаргæ æмбисонд.— Тынг фи- 
дауы. 
— Гато йæ фыртимæ хохæй рацæйцыди. Æхсæв сæ 
ам доны был æрæййæфта. Хъæдбыны æрурæдтой сæ 
уæрдон. Сæ бæх суагътой. Æхсæвæр скодтой. Фырт, 
æвæццæгæн, дæргъвæтин фæндагæй бафæлмæцыд æмæ 
дыккаг бон аходæн афон.дæр нæма базмæлыд. Фыды 
цæст нæ бауарзта сабийы райхъал «кæнын æмæ ма ба- 
фæстиат сты. Сæ цæуын афон æрхæццæ, афтæ дын фырт 
кæсы æмæ йæ нымæтхуды — цъиуы айк. Фыд æм æрба- 
уад. Айкмæ æвналын дæр нæ бауагъта. Худ дæр уым 
баззад. «Уый амонд у, лæппу, амонд. Агургæ æмæ æнæ- 
аргæ цæрæн бæстæ у!»—йæ къухтæ цины тылд кодта 
Гато. Уыцы сæрд дзы сахъарикъул хæдзар æрцагъуыста. 
Фыццаг йæ фæдыл йæхиуæттæ ралыгъдысты, уыйфæстæ 
сæ сыхæгтæ, йæ зонгæтæ... 
— Ныр æй уæртæ дæхæдæг уыныс — замманайы 
нырыккон хъæу дзы рауад. 
— Дзур, дзур, царциаты диссæгтæ! 
— Иæхи йын дзурынмæ бæргæ ничи амбулид, фæлæ 
фалæмæ афардæг. Хохы вæййы. 
Кæд мардæй «вæййы» зæгъæн ис, уæд Тугъаны ньь 
хæстæм фау æрхæссæн нæ уыди: хохы ис Гатойы ингæн. 
Харбейы пъеройы фындз, ихыл бырæгау, цъыгъ- 
гъуытт ласта, кафыди, ауæдз ауæдзы фæстæ æвæрдта, 
иу фарсæй иннæмæ гæпп кодта. 
73 

Æмæ Тугъанæн сæнцон дзурæн ис. 
— Гато бавдæлд æмæ, цал стæм, уалæй нæ сæхимæ 
фæхуыдта. Ирон хæдзар уазæгыл фылдæр хæрдзтæ не 
скæндзæн, ахæм рухс цæстæй нæм ракаст. Мæстджын дæр- 
иу куыннæ бауыдаид, цин дæр-иу куынникуы бавзæр- 
стаид—æнафонтæм нын фæтауырæгътæ кодта. Йæхæдæг 
-таурæхъ фæзæгъы. Фæсæмбисæхсæв нын афтæ: «Гъер, 
мæ хуртæ, мæнмæ дунейы рухсæй бирæ нал хауы. 
Суæгъд кæндзынæн ацы бынат æмæ уæлæуыл цæрджы- 
тæн фæуæрæхдæр уыдзæн... Гъе, фæлæ уæ ацы æхсæв иу 
хорздзинад курын æмæ мын æй куы бафидат, уæд уыл 
мæрдтырдыгæй хæрзаудæн кæндзынæн». 
«Табуафси, зæгъ æй! — ныллæгъстæ кодтой лæп- 
путæ. 
«Уæдæ ахсæв мемæ рацæудзыстут?»— бафарста Гато. 
«Цæуæм»,— æмдзуапп ын радтой лæппутæ. 
Гато нын сæ сарайæ рахаста къахæнтæ, белтæ æмæ 
нæ ахуыдта йæ фæдыл. Фæтæгенæй судзгæ фанар æм. 
Мах ныртæккæ хъæуæн хурскæсæнырдыгæй стæм, уый 
та нæ хурныгуылæнырдæм ахуыдта. Иу ран нæ обæут- 
ты астæу æрурæдта. Хуымгæнæнты трактортæ сæ фæр- 
сты кæмæн азилынц, ахæм обæуттæ дзы. Ам, дам, нæ 
дзыхъ скъахын хъæуы. Æмæ бакуывта, куырдта хуы- 
цауæй, цæмæй сæ къахдзæф фæрæстмæ уа, сæ фыдæ- 
бон ма фæдзæгъæлы уа. Зæхх — хуырджын, хус чъы- 
рызмæстау — æндæгъд. Белтæ къухæй-къухмæ цыды- 
сты. Уæгъд сыджыт собау. Нæ хид лæдæрсти, уæддæр 
ницавæр хæзнатæм иыххæццæ стæм. Бонырдæм нæ йæ 
къæхтыл ничиуал лæууыди. Гато-иу йæ сæр куы нын- 
къуыста. Æнхъæлдтам, нæ куыст кæй фæдзæгъæлы, ууыл 
у йæ марой. Бонрухсы афтæ бакодта: «Гъехх лæппутæ, 
лæппутæ! Уæдæ уæм цы хъарутæ ис!» 
Дзыхъы бын зындис афтид хуыр. Хуыр дæ уæртæ 
74 

хъæугæрæтты доны был уыйас дæр хъæуæд. Гато нын 
дзыхъмæ ацамыдта: 
«Ныккæсут-ма дæлæ уырлæм. Мæнæ кæй скалдтат, 
уыцы уæгьд хуыр дæр басгарут». 
Лæппутæ йæм ныджджих сты. 
«Цæй, цы зæгъут? Разы стут уæ фыдæбонæй? Уæ 
рæбынтæм дзы уемæ исты айсдзыстут?» 
Лæппутæ уæнтæхъилæй лæууыдысты. 
«Гъе уæдæ, мæ хуртæ, уæ хъарутæ афтæ ницæуылты 
схардз уыдзысты. Уæ бонтæ уæгъды ацæудзысты. Цæй, 
уæгъды фæкуыстат æмæ мын æй кæд нæ хатыр кæнут, 
уæд...» 
Гато дзыхъмæ ныххызт æмæ сæм сдзырдта: 
«Уæ фыдæбон цæмæй ма фæдзæгъæл уа, уый бакæ- 
нут — æркалут мыл сыджыт». 
Лæппутæ йæм нывнæлдтой æмæ йæ сластой. 
«Уæдæ цомут æмæ къæбæр бахæрæм. Не.'фсины рæ- 
быны ма кæд истытæ разынид. Æрмæст, цалынмæ нæ 
комдзаг нæхи фæуа, уæдмæ уæ мачи мацы срæдийа. 
Не 'фсин мын æй нæ ныббардзæн, сыдæй мæ амардзæн». 
Æмæ та нæ хорз федта Гато... Куыд дын æй зæ- 
гъон — лæппуты цыма нымæтын ехсæй æрцавди — 
уыцы бонæй фæстæмæ сыл зæд атахт. 
— Уæллæй, Гато æмбисонды лæг у. Гени у, гени! 
— Адæймаджы уырнгæ дæр нæ кæны. 
6 
Ахæм фæтк куы сфидар уаид: куы баизæр уа, уæд 
ахуыргæнæг скъоладзауæн бæрæггæнæн куыд сæвæры, 
афтæ-иу адæймаг йæ бон куыд арвыста, уымæн аргъгонд 
куы цæуид. Уæд лæппутæ сæ уыцы бонæн хуыздæр бæ- 
рæггæнæн нæ бахæлæг кодтаиккой. 
75 

Æфсин, йæ уæливыхтæ цас дзаджджын рауайдзы- 
сты, уый рагацау куыд фæзоны, афтæ куы зыдтаиккой 
сæ боны мидис, уæд сихоры хæрдæн йæ æмгъуыд æрба- 
хæстæг кодтаиккой, сæ комыдæттæ зыдæй ныхъуырдтаик- 
кой, уымæн æмæ сæм арахъы фыццаг уайæнтау, ка- 
стаиккой карз. 
Сихорафон сæрдары кæттагсæр машинæ сæ вагоны 
цурмæ æрбатылд. 
Цæлхытæ ма тылдысты, афтæ машинæйы дуар фе- 
гом æмæ Сæхæм йæ уынгæг кителы, фæстæуæзконд 
фуражкæйы, æвæллад адæймагау, зæхмæ æргæпп ласта. 
Иу дзагъулæн лæппутыл йæ цæст ахаста — ома сегас- 
дæр цымæ бынаты сты? Стæй сын салам радта: 
— Байриат, уæйгуытæ! 
— Алыбон æгас нæм цу! — фæразæй йæм ис Бæ- 
тæдзи æмæ ничиуал ницы загъта. 
— Æмæ уæм алыбон уазæджы фаг исты разындзæн? 
— Уæззау цыд нæм-иу чи æрбакæна, уымæй зæгъæм. 
Чъынды, фæлæ сæм æнувыдæй бахудти Сæхæм. Иæ 
худын фæцагайдта лæппуты дæр, æнхъæлцауæй йæм 
кастысты. Тугъаны уырныдта: Сæхæм æнæвдæлон лæуд 
кæй кæны, уый сегас дæр бафиппайдтой, тагъд ацæ- 
уа, уый лæппуты нæ фæнды. 
— Цæй, куыдтæ стут?—.æввахсдæр æм чи фæци, 
уыдонæй дыууæйы астæу бацыди Сæхæм, йæ къухтæ 
сын сæ уæхсчытыл æрæппæрста æмæ сæ дæлбазырмæ 
ахуыдта. 
Цыппу æмбæлтты æхсæн бæрæг дардта — фистæг 
цонг. Ныхæстæм дæр йæ зæрдæ æхсайдта, фынгмæ 
дæр æмæ фæтыхсти. Сæхæм æй бафиппайдта: 
— Уе 'фсинæй разы куы нæ уат, уæддæр æй йæхи 
цур макуы рафаут. 
— Иу сыкъайыдзаг-иу къухы куы фæуид, уæд ын йæ 
76 

цæрæнбонтæм кув æмæ кув! — дзуапмæ фæцарæхсти То- 
лас. 
— Гъер, зæгъæм, ноджыдæр ма иу сыкъа, уæд мæ- 
нæ Состыччы цæрæнбон ницыхуызыуал зæгъис? — 
афарста Сæхæм. 
— Состыччы тыххæй рæгъ рауадзын дæр æмбæлы. 
Сбадтысты кæрæдзи комкоммæ. Сæхæм — астæуæй, 
йæ худ систа, йæ къухтæ ахсадта æмæ сдзырдта: 
— Уе 'фсин цас уазæгуарзон у, ацы бон хъуамæ уый 
базонон. 
Цыппу дзул æркарста, цæхх æмæ сын судзаг хал 
æрæвæрдта. 
— Нæ фæлæ ацы бон Толасы зæрдæхудты мауал ба- 
цæуæм,— загъта Сæхæм æмæ машинæмæ ацамыдта.— 
Цыппу, марадз-ма, æртæ чъирийы рахæсс. 
Лæппутæ сцырддзаст сты, Сæхæммæ æнæууæнккаст 
бакодтой: ау, мæстæй нæ мара? Стæй та Цыппумæ: цы- 
мæ æцæгæй фæраст уаид машинæмæ? 
Цыппу гуызавæгæнгæ ацыди, фæстæмæ дæр ма-иу 
фæзылди, сайд мыл ма 'рцæуæд, зæгъгæ. Машинæмæ 
мидæмæ_бахызти. Цъусдуджы бæрц никуы ницы, стæй 
сæм графин йæхи февдыста. Фæстæмæ амбæхсти гра- 
фин, стæй, хуыггомæй ласæгау, Цыппу чъылдымырдæм 
ралæсти. 
Хуын йæхи фынгыл равдисы. Стъолыл авæрдтой 
хуынхæссæн тæбæгъыдзаг чъиритæ, сæ фарсмæ къуырф 
къусы — къуыдырфых, стыгъд æйчытæ æмæ, стырдæр 
мауал ныууадз, ахæм графины арахъ. 
— Сопо мын афтæ: хатыртæ, дам, сæ ракур,—загъ- 
та Сæхæм æмæ йе 'ргом Тугъаны 'рдæм фездæхта.— 
Иæ фæлмæн зæрдæйыл уыди æмæ уын гал дæр нæ бав- 
гъау кодтаид. Æнæуи та... Стыр цины бон дæр зæрдиаг- 
дæрæй нæ бацархаиы. Рæхджы уæ чындзæхсæвтæ фæд- 
фæдыл куы раййафиккой, уый дæр æй фæнды. Цæвит- 
77 

тон уын бирæ, бирæ арфæтæ фæкодта. Фæсте дæр ма 
мæм цыдæртæ дзырдта. 
Графины был кружкæмæ фæкъул кодтой. Арахъæ» 
йæ тæф йæхицæй фæразæй, карз хъыдзытæ акодта 
фындзæн. Арахъ калди зивæггæнгæ, лыстæг æндахæй. 
Арахъ афтæ æвгъау уыди æмæ цыма графины дзых 
æрбанцъылдзæн. 
Кружкæ Сæхæмы раз авæрдтой. 
— Нæ чъиритæ нын акув. 
Сæхæм бакатай кодта: 
— Сопо сæ скуывта æмæ кæд сарæхсон, уæд уьт 
йæ ныхæстæ афæзмдзынæн.— Сæхæм сыстади. Лæппутæ 
дæр сыстадысты.— Не 'ртæ чъиримæ цыдæр хъару, 
цыдæр фарн ис. Нæ фыдæбонджын фыдæлты фарннын 
æрхастой, æмæ уымæн сфидауынц не 'ртæ чъирийы нæ 
бæрæгбоны фынгыл. Гъемæ нæ зæххæйгуырд фвдæлты 
фарн макуы фесæфæд! Лæугæйæ дæр уымæн баку- 
вынц...— Сæхæм чъиритæ кæрæдзийæ фæиртæста.— 
Хуыцауы хорзæх уæ уæд! Нæ хуыцау иæ дарæг зæхх у. 
Зæххы хорзæхтæ æмбарынхъом куыдуат, зæххы лæвæрд- 
тæй хайджын куыд суат, ахæм амонд уæм æрцæуæдГ 
— Оммен! 
— Рæсугъд ныхæстæй хызт ут! Фæндаджы сæр 
лæуут æмæ рæсугъд фæндæгтыл цæут! 
— Оммен! 
Состыкк Толасæй кæсдæр у, фæлæ уæддæр аходæг- 
гаг Толасмæ бацæуы,— кæсдæриуæггаг нуазын уыйцур 
никæуыл фидауы. 
Кружкæ та фæстæмæ Сæхæмыл сæмбæлди. 
— Цæй, лæппутæ, нуазын дæр куыд зонат, нæ нуа- 
зын дæр уæ бон куыд уа, ахæм амонд дæр уæ уæд. Цард 
æгъатыр у æмæ дзы йæхи иуварс чи ласы, уымæн нæ 
бары.— Сæхæм йæ нуазæн анозта, æмæ кружкæ авæрд- 
та.— Сопойы цæрæнбонты тыххæй фæйнæ баназут. 
78 

Ралæууыди арахъы рад. 
Лæппутæ сæ комыдæттæ куыд ныхъуырынц, Тугъан 
уый хъуыста. Афтæ йæм касти, цыма йæ Сæхæм дæр 
хъусы. Къухтæ графиныл æхсызгонæн хæцыдысты. 
Кружкæ арахъимæ æгæр æрæгмæ хæццæ кодта йæ ра- 
ды, афтндæй та-иу уайтæккæ уырдыглæууæджы къухы 
фегуырди. Кæй къухы нæма уыди, уый йæ йе 'рфгуыты 
бынæй хъахъхъæдта; кæмæй аивгъуыдта, уый дæр æй цух 
иæ уагъта: ау, нал мæм æрæздæхдзæн? 
Дæуæн æмбæлы æмæ йæ айс, зæгъгæ, Тугъанмæ ха- 
тыдысты, фæлæ йæ уый нæма куымдта. Йæ зæрдæ йæ 
нæ агуырдта, уый тыххæй нæ (уый дæр йæ комыдæттæ 
нынныхъуырдта); кружкæ йæ рæстæмбис куы бакæ- 
най, уæддæр æм афтæ кæсдзæн, цыма дзы иунæг хуыпп 
йедтæмæ нæй. Иæхиуыл ныххæцыдаид, фæлæ, кæуыл 
баууæндой, ахæм исты æфсон æй ссарын хъуыди. Рохуа- 
ты аззайдзæн, ууыл та зæрдæ дарæн нæ уыди. Нозты 
хъæстæ чи никуы фæци, афтæмæй расыг лæгыл чи бам- 
бæлди, ахæм адæймаг рахуыдтаид арахъы «хæйрæджы 
холлаг». Тугъан катайы хай баци. Нозты хъæстæ фесты. 
Æмæ цы сты, уый та нал уыдзысты лæппутæ, иу та сæ 
иннæйы схойдзæн, арахъ ссарынæй сæйрагдæр бæллиц 
та сын ницыуал уыдзæн; цас карз вæййы, уый цалынмæ 
базоной, уæдмæ та йæ нуаздзысты. 
Нуазæн къухмæ нæ райсын — æмдзæхгæр къулмæ 
бырæгау. Тугъан никæимæ фемдзаст. Хуын раздæр-раз- 
дæр йæ номыл кæй æрбацыд, уый йын дызæрдыггаг нæ 
уыди æмæ йæм куыннæ разындаид зæгъыны аккаг ны- 
хæстæ, уый та æфсонæн сдзырдта: 
— Сопойы минас — бирæ,— æмæ арахъ уыцыиу 
хъуырттæн аныхъуырдта. 
Къосты хабæрттæ базонынæй сын Сæхæм зæрдæ кæй 
æвæрдта, уый лæппутæй рох нæ фæци. Иæхимæ йын 
æнхъæлмæ кастысты. Мацы зона, уымæн уæвæн нæй, 
79 

фæлæ, æвæццæгæн, хорзæй ницы зæгъинаг у, æндæр 
уæдæй сарæй дæр йæхи куыд уромы. Кæд йæ къухы 
ницы бафтыд, уæд та йæм ныхас райдайын рис бав- 
зарæгау кæсдзæн. Æмæ сæ кæд ракъахынмæ хъавы, 
уæд та? Ома, се 'рдхордыл цас тыхсынц, уый базонон. 
— Цæй, мах дæр искуы Сопойы хорздзинад истæмæй 
куыд бафидæм,^ ахæм амонд нæ уæд! — раарфæ кодта 
Бæтæдзи. 
— Сопойы фырт Сидамоны кой æрыхъуыстаик- 
кат? — загъта Сæхæм.— Нуазæн æм-иу куыннæ æрхауд- 
та, фæлæ-иу йæ ныхас никуы райхъуыст... Мадзура йæ 
хуыдтам. Къуырмаарæзт. Фæлæ цæй мадзура... Афтæ 
æгæр æвронг рауад. Йæ сæр дæ цыдæриддæр минут ба- 
хъуыдаид, уыцы минут дæ уæлхъус æрбалæууыдаид. 
Æмæ йын æй мах ницæмæ дардтам, цыма ууыл афтæ 
æмбæлы. Æвæдза, кадыл æгæр æнувыд кæй стæм, уый 
нын æгæр рахъæр вæййы. Цымæ цæргæцæрæнбонты 
цал «æзы» фæзæгъæм?.. Уæдæ мæ фарсмæ адæймаг æр- 
балæууыд æмæ цæмæй хъæрзы, уый куынæ базонон, 
зæгъгæ, Сидамон уыцы зæрдæхудтæй тынгдæр ницæмæй 
тарсти... Æз æм-иу ныффыдæнæн дæн æмæ мæ-иу æр- 
фæндыди, искуы мæм æлхынцъ æрфгуыты бынты куы 
æрбакæсид. Уый та мын-иу æртæ хатты фылдæр балæг- 
гад кодта... 
Рæстæггай чи райгас вæййы, Сæхæмæн та йæ уыцы рис 
сног ис, æндæр уыйас фæсмонгондæй нæ ныуулæфыдаид. 
— ...Мæнæ сымахау мах дæр иу сыкъайæ нозтам, 
иу цæхдоны тылдтам нæ къæбæр, уæддæр æй нæ ба- 
зыдтон. Уæвгæ уый уæздан ныхас у — къуырма ра- 
зындтæн... Афтæ рауайы: сæрсæфæнæй асхъиудтай, 
нырма никæдæм ахæццæ дæ, фæлæ мæлæты тасæй ба- 
руадтæ, адæм уæлæуыл кæй зайынц æмæ дæу се 'хсæ- 
нæй ацæуын кæй нæма фæнды, уый иу æгæрон уысммæ 
бамбæрстай. Дæ къухтæ фæхæст сты фидаруидаг тала- 
80 

йыл. Тала тæккæ тигъыл зыбыты иунæгæй куыд æрзад, 
йæ уидаг афтæ кæм ныддæвдæг уый дæр нæ базыдтай, 
афтæ дæ кæйдæр къухтæ ацахстой, уæллозæй дæм æрых- 
хæстысты... Мæнæн уыцы тала дæр Сидамон уыди. 
Уæлбылы фæдисон дæр Сидамон разынди... Базыдтон. 
ма йæ, фæлæ æгæр æрджиау. Цы гæнæн ис, цæуылдæр- 
ты æнæ басæтгæ нæй... Хæсты быдырæй æрвыста фы- 
стæджытæ. Искуы сæ уæхæдæг куы бакæсиккат. Æмæ- 
иу дисы бацыдтæн, зæгъын, • куыд фидар у, иу хатг 
куыннæ фæкъæртт вæййы? Уый бынаты æндæр чидæр 
йæ риу ныххостаид. Æппæлгæ ракæна йæхицæй, уый 
тыххæй дæр ма фæуæд, фæлæ адæймаг иузаман ссудзы, 
æмæ йын уæд уæлвонг ныхæстæм æнæ рахизгæ нæй... 
Се 'фсæддон хай æрæнцади зымæгон хъæды. Уыдонæи 
немыцы æхсæн — тыгъд быдыртæ. Иуты дæр не сты, 
иннæты дæр. Иутæ дæр сæм тырнынц, иннæтæ дæр. 
Тыгъды бæрæг астæу лæууыди танк, йæ хæстон фæндаг 
кæмæн фескъуыди, ахæм. Ничи йæ ницæмæ дардта.Иу 
æмæ дыууæ танчы бавæййынц дзæгъæл быдыры зг&йы 
амæддаг. Сонт нæмыгæй дæр чидæр куыннæ æрхауы, 
фæлæ иуахæмы дзæгъæл нæмгуытæ æгæр сарæх сты. 
Иу дæр сæ нæ мæнг кодта. Сызмæлæн нал уыди. Немыц 
æддоз æрфидар сты, æмæ уырдыгæй цы нæмыг растъæлф- 
таид, уый афтæ растдзæф нал рауадаид. Уæдæ цы 
хъуамæ уа? Хъуыды кодтой. Хъуыды кодта Сидамон 
дæр. Сидамон танчы йæ куыст хкодта. Уæдæ дзы цæст 
исты змæлдыл куы 'рхæцид, зæгъгæ. Гуырысхойагæй 
дзы ницы бафиппайдта, уæддæр йæ командирæн афтæ: 
— Æппынæдзух мæ зæрдæ уæртæ уыцы танкимæ 
дзуры. 
— Чидæр дзы æрфысым кодта зæгъынмæ хъавыс? 
— Æнæмæнг дæр афтæ. 
— Уæдæ ма уыцы танк йæ удмидæг ис, зæгъинаг 
дæ, нæ? 
6 Дон æй нæ ласы, арты нæ судзы 
81 

— Хæрз хуымæтæджы æрхъуыдыдзинад. Немыцаг 
сæударæй йæ бынатыл сæмбæлы. Бон-изæрмæ нæм топ- 
пы кæсæнæй фæкæсы æмæ та изæрдалынгты фæстæмæ 
аздæхы. Ома тыгъд быдыр, ничи йæм æфты. Танкыл 
мит уары æмæ уары. 
— Топпы кæсæнæй ныхъхъав, мæнгвæдæг æрбал- 
хъив æмæ та тæвд цай ахуыпп кæн,— загъта командир 
æмæ хъуыдытыл фæци. 
Сидамонæн йæ фæндаг къахдзæфгай барст уыди. 
Иемæ кæй айсдзæн, уыдон дæр равзæрста. Суанг ма 
немыцаг рæстдзæвин йæ хъарм цай æмæ йæ хъатара 
йемæ, афтæмæй æнæцъæррæмыхстæй сæ къухы куыд 
бафтдзæн, уьгдæттæ дæр ын бæрæггонд уыдысты. 
— Æз рæвдз дæн тæккæ ацы изæр дæр,— загъта 
Сидамон. 
— Дæ фæндаг мæ цæстытыл тынг бæлвырдæй нæ- 
ма уайы,— загъта командир,— рæстдзæвинмæ къух цы- 
ма дзæбæх нæма æххæссы. 
— Ацы хатт танкмæ нал ныххиздзæн, голладжы 
смидæг уыдзæн æмæ йæ хъыбылы хаст æрбакæндзы- 
стæм. 
— Удæгасæй? 
— Кæд иунæг разына, уæд æй уыцы итувæрдæй ам 
æрбамидæг кæндзыстæм. 
Ныр та æхсæв Сидамон æмæ йе мбæлттæн сси хæрз- 
гæнæг. 
Сидамон æмæ йе ^ртæ æмбалы æмбисæхсæв танкмæ 
бахъуызыдысты. Ныхасгонд куыд уыдысты, уымæ гæс- 
гæ Сидамон дуар сыгом кодта æмæ танкмæ ныххызти. 
Цы гйенгæ сын у, уый æддæгтæ дæр зыдтой. Кæд дыу- 
уæйæ æрбацæуой, уæд сæ иуы ныххизынбауадздзысты; 
иннае дæр йæ хæд уæлвæд хиздзæн, фæлæ ма уæддæр 
уæле цъусдуг афæстиат уыдзæн. Бинаг — Сидамоны бар, 
уавллаг — æртæйы быгъдуан. 
82 

Сидамон æмæ йе 'мбæлттæ æдзæм æндæрджытæ: 
фестадысты. Зыдтой: æхсæв йæ дымджытæ куы æрба- 
тымбыл кæна, уæд сын быгъдæг быдыры нæ размæ аг- 
гуырсæн уыдзæн, нæ фæстæмæ. Æмæ уæд зымæгон 
хъызты ныссæл, ихы къæртт фест, суанг изæрмæ æн- 
хъæлмæ кæс. 
Æхсæвæй ма цыдæртæ аззад, афтæ рæстдзæвин иу- 
нæгæй фæзынди... 
Фæхъус ис Сæхæм, йæ къух уыцы æмлæгъзæй стъо- 
лыл æрцавта, ома мæ ныхæстæ фесты. 
— Ахæм лæппу разынди, гъе, Сидамон! — загъта 
Сæхæм æмæ, Сопойæн даргъ арфæтæ чи кодта, уымаа 
баздæхт.— Зæронд усы цы хъæуы — ницы. Афтæ-иу 
сымах ауынгæйæ Сидамоны куы æрымысид, уæ лæгдзи- 
над уын куы хъусид. Стæй... Арæх нæ, фæлæ йæм-иу 
искæдæй-искæдмæ уæ исчи фæзынæд. Сидамоны фы- 
стæджытæ уæлæнгай дары. Фæд-фæдыл дæм сæ дæт- 
дзæн æмæ йын сæ кæс. Æрмæст æм кæсын хорз хъуамæ 
арæхсай.— Сæхæм Тугъанмæ фездæхта йе 'ргом.— 
Мæнæ Тугъаны афæрсут. 
Къост фегуырди Тугъаны цæстыты раз. Мæнæ сæ се 
'мбалы хабæрттæ æрбайрох уой, зæгъгæ, йæмСидамо- 
ны койтæ цымæ уымæн рауадысты? Æмæ уæд ныртæк- 
кæ хъуамæ йæ бынатæй феста. Лæгдыхæй йæ куыд ныу- 
уромдзынæ — абаддзæн йæ машинæйы æмæ афардæг 
уыдзæн. 
Нæ, Сæхæм цæуынхъус нæ фæци. «Лæппутæй йæ 
исчи куы бафæрсид,— йæхинымæр загъта Тугъан.— Мæ- 
хæдæг æй нал бафæрсдзынæн». 
— Кæсын уæм,— загъта Сæхæм, афтæмæй кæсгæ та 
æрмæст Тугъанмæ кодта.— Кæсын уæм æмæ кæрæдзи- 
йы не 'мбарут. Къосты хъуамæ æз дæр зонин, фæлæ мæ 
разæй дæр уыцы хæс сымахæй уæ алкæуыл дæр æвæрд 
у... Иубон дæм фæхъуыстон, Тугъан, æмæ мыл цин баф- 
83 

тыди, зæгъын, лæг йæхи фондз къухы куыд зона, Къо- 
сты афтæ зоны. 
Дзургæ нæ, фæлæ загъд кодта Сæхæм. Иæ ныхæ- 
стæ — риссаг цæфтæ. Алидзæн дзы ничердæм уыди. 
Афтæ дæ сæр æруадз æмæ йæм æдзæмæй хъус. 
— Мур дæр ницы федтат! Уæ бынæттæй дæр нæ фез- 
мæлыдыстут! Бæтæдзи йæ къух калмау куыд аздухы, 
нуазæн йæ дзыхмæ куыд бахæссы, арахъ æхситгæнгаз 
куыд фæдæле вæййы, уый афæзмынæн цас арæхстдзи- 
над хъæуы. Бæтæдзи æлхынцъæрфыг куы бавæййы, 
уæд æй бамбарын хъæуы.—Ныхæстæ йын нал сфаг стЫ 
æви æндæр истæйы тыххæй — Сæхæм фæхъус, стæи 
тызмæгæй афтæ:—Цæйдæрты тыххæй æппындæр хатыр 
кæнæи нæй. Бамбæрстат? 
Лæппутæ сæ сæртæ æруагътой, æмæ сæ фæстæмæ 
сдзурын кæй иичи бауæнддзæн, уый бауырныдта Тугъаны. 
* * * 
Къост сæххормаг. Вагзалы ресторанæй калди ад- 
джын хæринаджы тæф, дæрддзæфмæ дæр æй хатыдта 
æмæ та-иу йæ афтид ахсæн æххормаг«лхысчъытæ скод- 
та. Æнхъæлмæ кæсæн залы дæр йæ бон бадын нæ ба- 
ци — иу ран дæр се 'хсæвæр æрæвæрдтой, иннæ ран дæр, 
чъиу æууилæгау сæ комдзæгтæ æнæбары æууылдтой, ома 
стонджы не стæм, фæлæ нæм ис æмæ цæмæн баззайой! 
Платформæйы дыууæ ларечы рæзты фæлтау куынæ ' 
ацыдаид — дзаг къæбицтау фых хойрæгтæ ракæл-ра- 
кæл кодтой æмæ сæм ма фæкæс, мацы ауын, уымæн 
уæвæн нæ уыди. 
«. Иæ зæрдæ цæуыл фæлæууыдаид, ахæмæй ницы зыд- 
та Къост. Хъæуы сæ хæдзарыл кæд райсом сихæрттыл 
сæмбæла, уæд хорз. Æмæ йын, сæумæрайсом æрдæг 
æууылдтытæй цы дзулы цыппæрæмхай аныхъуырдта 
84 

(ахсæн, дам, сæ æнæууылдæй æрæгмæдæр скусы), уый 
йын ардыгæй уæдмæ кæм сахаддзæн? 
Чысыл горæты уынгты змæлæг арæх нал уыди. Алчи 
бынатыл сæмбæлди, алч.и йæ цырæгътæ ссыгъта. Сыгъ- 
дысты дырæгътæ кæртыты дæр, уæтты дæр, кулдуæрт- 
ты сæртæм дæр. Æвæццæгæн, барæй. Ома ис нæм 
æмæ уыйасдæр судзæнт! Искæмæ бæргæ бахостаид, 
æнæмæнг æм ракастаиккой, æхсæвæр цæмæй балхæд- 
таид, уый йын æхца радтаиккой, фæлæ йæ уæд хъуыди 
къулбæрзæйæ дзурын. 
Къост йæхи айста вагзалы цурæй, рухсæй фæсвæд- 
мæ алыгъди. Иæ зæрдæ ницæуыл дардта, уæддæр араст 
ис æцæгæлон горæты уынгты. Иæ ахсæн ын рæхуыстæ- 
уыди згæ туасæй. Асасти йæ хъару, æмæ йæм афтæ 
касти, цыма сабийы тымбыл къух дæр нал райхæлдтаид. 
Къост ахæццæ фæсвæдмæ, дæс телыхъæдмæ иу цы- 
рагъ нал хауди, ахæм бæлас-арæх, талынг уынгмæ. 
Иу фисыныл, фæйнæг æмбонды рæбын, йæ аууоны 
фæныгъуылæн уыди, ахæм ставд-зæнг тута бæласыл 
банцой кодта. Касти, йæхицæй æхсай-æвдай санчъехы 
æддæдæр цы æндæрджытæ уыдта,. уыдонмæ. Цы сты, 
уый хæрзæрæджиау дæр куынæ раиртæста, уæд æм æр- 
цыди фидар хъуыды: искæйы бауромдзæн. Изæрсарæй 
йæ цæстытыл чи уади, уый хъуамæ разына сылгоймаг. 
Уыдзæни иунæг. Тындзгæ цыдæй ,æрцæйцæудзæн. Æнæ- 
мæнг хъуамæ йæ аууон исты æмбæхса — иунæг сом ма 
кæмæ аззайы, уый дæр тас бацæуы. Сылгоймагмæ æх- 
ца суари йедтæмæ куы нæ уа, уæддæр «æй хъуамæ йæ 
хызыны арф бафснайа. 
Къостæн йæ хъуыдытæ цас б&лвырддæр кодтой, 
уыйас ын улæфын фæзындæр. Æхсай-æвдай санчъехы 
азгъорыныиыфс æм нал уыди. Æмæ уæд йæ пиджак ра- 
ласта, атымбылтæ йæ кодта — дарæсы хуызæн мауал уа. 
Иæ иу къухæй йыл хæцдзæни. Иæ хæдоны æфцæггот ми- 
85 

дæджырдæм ныффæлдæхта, йæ дыстæ батылдта, цас 
æмбæлы, уымæй бирæ мидæгдæр. Иæ сæрыхъуынтæ йæ 
цæстытыл æрæппæрста. Къепкæйы къæлидор фæстæмæ 
фæзылдта. Иæ хæлафы дзыппы асгæрста йæ хæрынкъа. 
Фæлæ уыцы цъусдуг фæхъуыды кодта: нæ йæ сисдзæн, 
уымæн æмæ карды уындæй къуыдты дæр сдзурид. Кард 
кæмæ февдисай, уый хæрзаг тынг нырдиаг ласид. Иæхи 
ныгъуылдхуыз скæндзæн. Фылдæр домдзæн къухы 
змæлдæй. Исты ныхæстæ дæр-иу срæцугъддзæн. 
Къост йæ хæлафы дзыппы йæ сæрвасæн асгæрста: 
лидзгæ-лидзын йæ пиджак хъуамæ йе уæнтыл абада, 
йе 'фцæггот сфæлдаха, йæ сæр афаса. 
Сæ фембæлд рауади цыбыр, кæрæдзийæ фæхицæн 
сты æнæхъæр, æнæцъистæй, цыма бæгъæмсар сылгой- 
маг сæрмагондæй уый^агур рацæйцыд, сæ рæбыны ма 
цы зыдта—"сомтæ, æртыгай сомтæ — уыдон уымæн ра- 
хаста. 
Сылгоймаг æрбацæйтындзыдта, Къост кæцырдыгæй 
лæууыд, уынгæн йæ уыцы фæрсты. Иæ фæндаг ын сон- 
тæй куы 'рбаскъуынон, йæ уд куы ауайа æмæ, рудзгуы- 
тыл дуртæ цæвæгау, йæ фæдис-хъæр куы айхъуыса, 
зæгъгæ, лæппу йæ размæ ацыди, ома мæ рагацау ауы-~ 
на. Кæрæдзи куыд скъуырдтаиккой, афтæ йæм комком- 
мæ цыди, фæлæ сылгоймаг иурæстæджы йæхи фæсайд- 
та. Фæлæ та лæппу, цæджындзау, йæ размæ фегуырд. 
— Чысыл фæлæуу,— загъта Къост æмæ йæм ти- 
гъырдæм ныккасти. 
Сылгоймаг къахдзæф фæстæдæр алæууыд æмæ, изæ- 
рон уынгтæ адæмæй æмæзмæлд куы фæкæнынц, уæд 
куыд дзурæн ис, афтæ æвронгæй загъта: 
— Кæд адæймаг дæ... Кæд истæмæй батыхстæ, уæд... 
— Æхца мæ хъæуы,—Къост йæ къах æввахсдæр байста. 
Тарст адæймаг дзурынхъом нал вæййы, сылгоймаг та 
афтæ: 
86 

— Сидзæр сабийы хъуырæй сæ тонын. Кæд Дæ фар- 
сыл бахæцдзысты, уæд дын хæлар уæнт.— Бæгъæмсар 
сылгоймаг нывнæлдта йæ хызынмæ, куырмæджы асгæр- 
ста æмæ лæппу айхъуыста гæххæттын æхцаты къæр- 
къæр. Иæ цонг мæлæты даргъ разынди сылгоймагæн.-- 
Айс. 
Къост сылгоймаджы лæугæ фæуагъта, гæххæттын æх- 
цатæ йæ дзыппы атъыста, сгæрста сæ æмæ сын уырзтæй 
дæр базонæн уыди — къух-къух чи нæма афтыд, ахæм бы- 
рынцъæгтæ... Иæ худы къæлидор размæ фæзылдта, йе 
'фцæггот фæфæлдæхта, ома никуы ницы æрцыди. 
Къост фæстæмæ фæзылди. 
Сылгоймаг йæ бынатæй нæма фезмæлыд, ныффæдис 
кæныны арæзт нæ уыди. 
— Фæлæуу-ма,— æвæлмон хъæлæсæй йæм фæдзырд- 
та æмæ лæппуйы 'рдæм цалдæр къахдзæфы æрбауади.— 
Асайдтои дæ — аззади ма мæм.— Æмæ зæхмæ цыдæр- 
тæ æрæппæрста. 
Къост ницæмæуал æргуыбыр кодтаид, фæлæ сыл- 
гоймаг кæй уонг уыдта, уыцы арæны æдде æрбатар. 
Æмæ зын бауырнæн уыди, æрдæбон утæппæт рухс кæ- 
цæй калд, уыцы хæдзæрттæй кæцыдæры кæйцæры, уый. 
Къост йæ фæд æрбайсафыныл бацархайдта. Сылгой- 
маджы сурæты йæм чи фæзынди, уыцы хæрзгæнæгимæ 
кæм фæхицæн сты, уыцырдæм йæ хъус дардта,-афтæмæй 
размæ тындзыдта. 
Чысыл горæты æнцойдзинад хæлдтой паравозты 
уасын æмæ Къосты зæрдæйы гуыпп-гуыпп. 
Вагзалы чысыл дуканийы уæйгæнæгимæ милицио- 
нер хионы ныхæстыл схæцыд. Къост уæйгæнæгмæ æхца 
куы лæвæрдта, уæд милиционер иуварс алæууыд. 
Сиренты аууон — бандон. Къост уым сбадти, дзагру- 
сæй ампылдта йæ æхсæз гуылы, фæлæ ма йæм афтæ 
каст, цыма иу уый-бæрц куы бахæрид, уæддæр нæма 
87 

бафсæдид. Ие 'фсæртæ æууилынæй нæ бафæлладысты. 
Æмæ ма райстаид гуылтæй, фæлæ пъагонджын йæ 
ныхас нæма фæци, æмæ уал лæппу быхсыд. Рухс æм 
цанæбæрæг калди, фæлæ гæххæттын æхца феныны фаг 
уыди. Æхцаты иугай иста, иу къухæй сæ иннæмæ лæ- 
вæрдта, иу дзыппæй иннæмæ цыдысты. Дыууадæс со- 
мы йын баисты. Фæстаг гæххæтт æхца нæ разынд. Фæс- 
таг гæххæттыл — фыдуынд фыстытæ, квитанцæйы чы- 
рьштæ. Иæ армы йæ аууæрста æмæ йæ бандоны фæстæ- 
мæ ныппæрста. 
Къостыл йæ фæллад æртæфсти æмæ æгасæй нын- 
тъыснæг. Йæхи цыдæр хъуыдытыл адардта: поезды 
сбаддзæн, чызджытæ та искæцы вагоны хибар ран ба- 
къорд уыдзысты, сæ цурмæ йæхи байсдзæн, дзырдæп- 
парæн сæм кæндзæн... 
Уæддæр Къосты зæрдæ уырдæм æхсайдта. Æхцатæ 
къухæй-къухмæ кæм цæуынц, уыцы тигъмæ. Бæгъæмсар 
сылгоймагмæ. Æгæр æвронг хъæлæсæй йæм дзырдта, 
æмæ Къост кæцыдæр уысм нал фæлæууыд, бакасти 
йæм. Æмæ уæд ницы, фæлæ мæнæ ныр рахатыдта — 
цыдæр æхсызгондзинад æм дзы æрбахæццæ. Бæлвырд, 
йæ хъæлæс æй фæцагайдта. Уæд, уыцы минут æй æхца 
райсыны мæт бакуырм кодта, уымæн æмæ æххормаг 
адæймаг цы фæуыны, уый дæр нал фæуыны. Йæ ныха- 
сæй йын хъуамæ мацы æрцахстаид... 
Къост бадти æмæ йæ хъустыл уадысты сылгойма- 
джы ныхæстæ. Иæхицæн бафоæдын æнхъæл куынæуал 
уыди, уæд æхцаты цъæпæра дæр йæ цæсты нал сахадыд- 
таид, уымæн .æмæ йæ хъуыди йæхи бафсадын, поезды сба- 
дын, ноджыдæр ма иу æнæмæт æхсæв арвитын. Фæлæ 
йæм ныр æхцатæ фæкастысты æгæр бирæ, уымæн æмæ 
хъуамæ хардзгонд æрцыдаиккой сидзæрыл. Сидзæрмæ та 
уæлдæйттæ нæ рахауы. 
Къост, йе 'хсæв кæм арвитдаæн, уый дæр нæма зыдта, 
68 

фæлæ сæумæрайсом куы райхъал уа, уæддæр æхцатæ 
йæ зæрдыл æрлæудзысты. Бæгъæмсар сылгоймаг йæ 
тæккæ уæлхъус фегуырдзæн æмæ зæгъдзæн: «Сидзæр 
сабийы хъуырæй сæ тонын». 
Къост сыстади. Вагзалы аууонварс — афтид бандæт- 
тæ. Платформæ кæдæм аххæссыд, уыйуонгты ацыд. 
Фæстæмæ раздæхт. 
Поезды вагæтты иугай цырæгътæ ссыгъдысты, ома 
ныр бадын афон у. 
Къост схызти вагонмæ. Иу къуымы нынныгъуылд, 
фæлæ, мæнæ поезд рæвдздæр куы анкъуысид, зæгъгæ, 
йæм ахæм бæллиц нæ фæзынд. Иæ зæрдæ дзырдта бæ- 
гъæмсар, гуырвидауц сылгоймагимæ. Иæ хъæлæсмæ хъу- 
сын ын æхсызгон у, уый куы раиртæста, уæд дæрйæцæс- 
тытыл афтæмæй ауад: кæцыдæр уысм æй цæстыкæронæй 
ауыдта æмæ, кæмæ æнхъæлмæ касти, уымæй бирæ 
æрыгондæр рауад. Сæмбæлдзысты ма, уый куы зонид, 
уæд цыма баззаид, ахизид, ахæм зæрдæйыуаг фæзынд 
Къостмæ. 
Цанæбæрæг рæстæг ма рауади, æмæ лæппу аджих, 
стæй фæгæпп ласта. Бандоны фæстæмæ кæй ныппæрста, 
уыцы гæххæтт æмбис фæндагыл æнæмæнг йæ зæрдыл 
æрлæууыдаид æмæ та, æдзух ахæм æнæрхъуыды, куыд- 
фæнды цæмæн дæн, зæгъгæ, йæхи æфхæрдтаид. Гæх- 
хæтмæ цæуылнæ æркасти? 
Гæххæтт уыцыиу æвнæлдæн фелвæста Къост, æрдæ- 
боны уон разынди, æмæ йыл цыдæр æхсызгондзинад 
сæмбæлд. Вагоны цырагъы бын сбадт æмæ йæ райхæлд- 
та: йæ къухфыстытæ разындысты фыдуынд, фæлæ сæ 
уæддæр цыдæр амæлттæй бакасти. Гæххæтт куы фесæ- 
фа, уæддæр мæ куыннæуал ферох уа, зæгъгæ, йæ цал- 
дæр хатты бакасти. 
Дыууæ боны Къост йæхимæ фæхъуыста. Иæ зæрдæ 
бæгъæмсар сылгоймагимæ дзырдта. Нырма дзы нæма 
89 

ферох ис йæ хъæлæс,— æлгъитын чи нæ базоны, карз 
сомытæ кæуыл не сфидауынц, ахæм сабыр зондыл хæег 
адæймагæн вæййы ахæм хъæлæс. 
Сылгоймаг сæхимæ куы бацыди, уæд дзы йæ «саби» 
гагатæ куырдтаид. Мад ын исты æфсæнттæ æрбаймы- 
сыдаид, буц ныхæстæй йын зæрдæтæ авæрдтаид. Фæлæ 
Къосты нæ ралгъыстаид. 
Лæппу æмбæрста: уыцы сылгоймаджы цалынмæ бо- 
ны рухсмæ фена, уæдмæ æнцой нæ базондзæн. Æмæ 
сфæнд кодта чысыл горæтмæ фæцæуын. Ссардзæн ын 
йгæ хæдзар. Хæрхæмбæлд куыд фæуой, афтæ йæ размæ 
фегуырдзæн. Ныхасмæ йæ фæуромдзæн. 
Æртыккаг бон Къост срæвдз. Йæ уæлæ — курæггаг 
костюмтæ, йæ дзыппы — æфстау æхцатæ, цыбæлгæнаг 
рæсугъдцъар шоколадтæ, афтæмæй балæууыди чысыл 
горæты. Бахызти, иу-цыппар фатеры кæм уыд, ахæм 
бæгънæг агуырикъул хæдзары кæртмæ. 
Бал бæласы бын ныллæг бандоныл бадти зæронд 
ус, йæ акомкоммæ — тыйг æнæвдæлон чысыл лæппу. 
Лæппу зæронд усы 'рдæм порти къуырдта, фæлæ-иу 
йæ къах уæгъды ауади. 
— Дæ бонтæ хорз, нæ мады хай,— сдзырдта æввах- 
сæй Къост æмæ йæм зæроид ус куы æрыхъуыста, уæд 
бафарста: 
— Дугъаты Афизæт, æнхъæлдæн, ам цæры? 
Зæронд ус æм касти æмæ сдызæрдыг, ома Афизæтмæ 
ды исты бар куы дарис, уæд дæ нæ базыдтаин. 
— Йе 'фсымæр фæзынинаг у æмæ, зæгъын, кæд уый 
дæ. Фæлæ... 
Зæронд ус Афизæтæн цы бавæййы, лæппу уый куы 
зыдтаид, уæд бæргæ. Ныр зæрдаивæй загъта: 
— Ницы йын бавæййын. Æнæуый йæ хорз зонын. 
— Ам нæй,— загъта зæронд ус,— куысты вæййы. 
— Æмæ сæхимæ дæр ничи ис? 
90 

— Чи йын ис, мæгуырæг. Мæнæ ацы сабийæн бады. 
Садик у æмæ цы у — нæ дзы лæууы, йæхн кæуынæй 
амары. Æмæ уал ныртæккæ мæ бар вæййы. 
Къост йæ зæрдæ фæдардта, Афизæты тыххæй исты- 
тæ кæй базондзæн, ууыл, æмæ сабимæ йе 'ргом радта. 
Иæхиуыл порти цæвын кодта æмæ йыл-иу куы суади, 
уæд ыи-иу цыма тынг фæрысти, афтæ ныкъкъæдзтæ, æмæ- 
иу саби худæгæй бакъæцæл. 
Иу цыдæн цы базонæн уыд, уый базыдта Къост. Афи- 
зæт чындзы ацыди æвæндонæй. Иæ мой йæхицæй — 
фынддæс азы хисдæр. Афизæты æфсымæримæ æрдхæрд- 
тæй цардысты, арæх сæм æфтыди æмæ, хъуыддаг цæ- 
мæй сырæза, ууыл æфсымæр дæр чысыл нæ фæцар-. 
хайдта. Афизæты моймæ уыди æртыдзæлхыг мотоцик- 
лет. Хуыцаубон хæдзары нæ бадти — кæм цуаны, кæм 
кæсаг ахсынмæ. Дыууæизæрыастæу æй машинæ скъуырд- 
та: нозтмæ та нæ фæлæууыди æмæ афтæмæй сбадти йæ 
мотоциклетыл. Афæдзы кæндтæ йын фæкодта йæ биной- 
наг. 
Афизæт куыстмæ кæд ацæуы, кæд æрбаздæхы, уы- 
дæттæ дæр базыдта Къост. 
Лæппу йæ дзыппæй систа сомтæ, æртыгай сомтæ, кæ- 
рæдзиуыл сæ лæгъз æвæрдта, фатеры фиддоны гæххæт- 
ты сæ батыхта æмæ сæ зæронд усмæ радта: 
— Æхца дзы дардтон æмæ йыл сæ сæмбæлын кæн. 
Арфæтæ иæньш нæ зонын.— Къост фиддоны квитанцæмæ 
ацамыдта.— Уыцы гæххæтт дæр уый у. 
Зæронд ус ын сыстади. 
— Мидæмæ дæр дын нæ загътон. Дойны дын уæд- 
дæр нæ уыди? 
— Нæ, ницы хъуаг дæн. 
Къост кулдуары æдде фæуыдаид, фæлæ ма йæ сы- 
вæллонгæс фæуырæдта: 
— Чи дæ? Кæмæй йын зæгъдзынæн? 
91 

Лæппу йæ ном бамбæхсинаг уыди, фæлæ загъта: 
— Æртæ боны размæ, дæ, зæгъ, æхца чи айста, уы- 
11ы лæппу, зæгъ, сæ радта. 
Къосты раздæхынмæ уынг цыма фæуæрæхдæр. Ку- 
рæггаг костюмтæ разындысты йæ тæккæ аккаг, йæ 
хуыз дзы кæй скалдта æмæ йæм чызджытæй чидæртæ 
æнæ фæкæсгæ кæй нæ фæуыдзысты, уый йæ уырныдта. 
Иæ къах иста рогæн. Иæ къахдзæфтæ фидауцы хос 
кæй уыдысты, уый æмбæрста æмæ кæддæр-иу сабийæ 
дугъы рæстæг куы фæразæй, уæдау æвзонггæнаг æх- 
сызгондзинад бавзæрста. Йæ ныхмæ-иу чи рацæйцыд, 
уыдоны-иу дæрддзæфмæ ауыдта. Афизæт куы фæзы- 
нид æмæ хæрхæмбæлд куы фæуаиккой, уый йæ фæнды- 
ди. Афизæт, æвæццæгæн, йæ цурты ацæуид, фæлæ йæ 
Къост йæхæдæг æнæмæнг базонид. 
Уыйфæстæ бон изæррухсæй кæрæдзи цæсгæмттæ 
федтой Къост æмæ Афизæт. 
Кусджытæ заводы кæртæй ивылдысты. Къост ни- 
кæйы бафарста, бафæрсинаг дæр нæ уыд. Афизæты су- 
рæт сныв кодта, æмæ йæ дæрддэæфмæ уæддæр ауын- 
дзынæн, зæгъгæ, йæхиуыл йæ эæрдæ дардта. 
Адæм заводæй æнæсцухæй цыдысты æмæ цыдыстьк 
Лæппуйы цæстытæ бафæлладысты æдзынæг кæсынæй 
æмæ æнхъæл куы ницыуал уыди, уæд æй ауыдта. 
Афизæт рацæйуади иунæгæй. Асæй йæхийас. Талынг 
дæр кæй нæ бамбæхста, йæ уыцы рæсугъдгуыр рахас- 
та. Хæмпус, хæрзæфснайд дихфаст сæрыхъуынтæ æмæ 
йын фæллад цæстытæ. Лæппуйы цурты æрбауади. Цас- 
дæр æй ауагъта — уæды тындзгæ къахдзæфтæ, йæ къу- 
хы — уыцы хызын, йæ уæлæ — уæды къаба. Баййæфта 
йæ, æмæ йæ зæрдæйы цæфтæ куы фæкъуызыдысты, уæд 
сдзырдта: 
— Афизæт,— æмæ йæ къахдзæф фехæлд. Æхцатæ 
къухæй-къухмæ куынæ ма æрбацыдысты, уæд дæр йæ 
92 

зæрдæ афтæ ныццæфтæ кодта. Фæлæ уæд йæ буар 
æмпылди, æндзыг кодта. Ныр та йæ зæрдæйы цæф ни- 
куыуал банцайдзæн, зæгъгæ, æнхъæлдта, уымæн æмæ 
йæм Афизæт цæрдæг фæзылди æмæ йæм фæллад, хæлар 
цæстытæ равдыста. 
Къостæн йæ ныхы хид рахъардта, фæндыди йæ йæ 
асæрфын, фæлæ йæ къух уый онгты не стасыдаид. 
— Мæнмæ дзырдтай? — бафарста сылгоймаг. 
— Кæд ды Афизæт дæ, уæд дæумæ. 
— Æз дæ куынæ хъуыды кæнын. 
— Æз дæ базыдтон. 
Сылгоймаджы уæхсчытæ фезмæлыдысты, ома ницы 
дын æмбарын. 
— Хъуыдыты кæй тыххæй афардæг уай, ахæм нæ дæн. 
Де 'нæпайда зонгæтæ иу фылдæр фæуыдзысты... Фæлæ 
мын дæ размæ æнæ рацæугæ нæ уыди. 
— Бахатыр кæн,— загъта сылгоймаг.— Нæ мæ æв- 
дæлы. 
— Дæ яъахы сындз никуы бауадис? 
— Бауади æмæ цы? 
— Уый сласыныл-иу цас афæстиат дæ, уыйбæрц мын 
бабыхс. 
— Кæд дæм уыйас ахсджиаг хабар ис, уæд дзур. 
Сæ къахдзæфтæ — сындæг, лæппуйы фæндиаг. 
— Хорз ракæнын дæ никуы фæндыди? — бафарста 
Къост. 
— Æвзæр ракæнын мæ никуы бафæндыд,—загъта 
Афизæт. 
— Нæма райдыдтон æмæ ныссуйтæ дæн. 
— Царды ма ныссуйтæ у. Ныхæстæ та цы давынц. 
— Афтæ мæм кæсы, цыма-иу амæй размæ дæр сæм- 
бæлдаиккам. 
— Дæ карæн лæппуйыл уыцы ныхæстæ цыма нæ фи-' 
дауынц. 
93 

— Доны къус куыд асæххæтт ласай, мæ рæстæг 
афтæ фесæфти. 
— Сылгоймаг куы фæуыдаис, уæд дæ хъарæггæнæг 
рауадаид. 
— Исты фыдуаг ми-иу куы бакодтон, уæд мæ-иу 
баййардтой. Хатыр куы ракуырдтаин, уый сæ-иу фæн- 
дыди. Мæ уæлхъус-иу цас фæлæууыдысты, фæлæ-иу 
мæ дзыхæй сыбыртт не схауди... Кæдæй-уæдæй мæм 
дзурын цæуы, æмæ мæм хъусæг нæй. 
— Æмæ дæ хъаст мæнмæ æрбахастай? 
— Дæуыл сæмбæлæн кæм нæй, уыцы дунейы къуыд- 
тыйæ фæцыдаин... 
— Дæуыйас адæймаг хъуамæ зона, кæм цы зæгъын 
æмбæлы, уый. 
— Исты хорз дын куы ракæнин... Зæрдиагæй зæ- 
гъын. Тынг мæ фæнды. 
— Ныхасæн йе сæр хъуамæ уа, йе къæдзил. 
— Дæ хорзæхæй, нырма мæм мацы зæрдæ бадар. 
Дзуары бынмæ цæуæгау дæм æрбацыдтæн. 
— Лæппу, цæй... Хъуамæ нæм адæм æрыхъусой? 
— Мæн фæнды... Уысмы бæрц дын удæнцой уæд та 
куы фестин. 
— Кæцæй фæдæ æппынфæстаг? Чи дæ? 
— Æз Къост дæн. 
— Мæйдарæй рацæуæг. 
— Къост?! Дыццæг æхсæв?! 
— Ды уæд уæларвæй зæхмæ æрхызтæ. Тæригъæд- 
джынмæ дæ къух бадардтай. Дæ ныхас ын æвдадзы 
хос басгуыхти. 
— Мæ буар та ныррызти... Куыд фæтарстæн. Куыд- 
дæр андзыг дæи... Цыдæртæ дзурыныл ма архайдтои. 
Фæтарстæн, уый, зæгъьш, ма рабæрæг уа. 
— Дæ ныхæстæ мæ иннæрдæм хызтысты... 
94 

— Цыдтæн æмæ мæхицæн дзырдтон: «Ма азгъор, 
ма азгъор». Мæ хызыны — æхцайы капеччытæ. Уыдон, 
зæгъын, куы федде уой, уæд фервæзтæн. 
— Афтæ мæм дæ къух куы æрбадаргъ лсодтай, уæд 
дæм æнæ фæкæсгæ нал фæлæууыдтæи... Æмæ мæм 
дæуæй хионы ад æрбацыд... Хионæй дæр ноджы æввахс- 
дæр. 
— Æндæргмæ кæсын нæ уæндыдтæн. Цыма йæ ны- 
хыл сыкъатæ сгæпп ластаиккой æмæ сæ ауыдтаин... 
Уыцы къуыри ма ноджыдæр сæмбæлдысты Къост 
æмæ Афизæт. Сæмбæлдысты уыйфæстæ къуыри дæр. 
Куыстæй хæдзары астæу Афизæты фæндаг ныддаргъ. 
Дзыппытæ фæлдахæгау ын Къост йæхи сæвдæлон код- 
та — кæрæй-кæронмæ йын йæ ныхæстæ фæкодта. 
Афизæты фæллад цæстытæй, нæлгоймаджы када- 
вар цæссыгтау, цыдæртæ рахъардта. Лæппу æнхъæлмæ 
касти æргом дзуапмæ. Афизæт иуварс азылди æмæ йæ 
йæ чысыл саби цыма фехъусдзæи, уыйау сæ хæдзары 
'рдæм адзырдта: 
— Нæ дæ ныууадздзынæн. Цалынмæ мæ къахыл цæ- 
уон, уæдмæ дын мæ къух — фæлмæн нывæрзæн, мæ 
хъæбыс дын —хъарм хæдзар. 
Къост куысты ныллæууыд. Афизæты - кæрты-иу фе- 
гуырди. Сабийæн — хъазæг æмбал. Æмæ та-иу фæстæ- 
мæ фездæхт. Афизæтæн зæгъыны аккаг ныхæстæ нал 
зыдта. Сагъæсæйдзаг цæстытæй-иу æм бакасти: æз дæм 
цас-фæндыдæр æнхълæмæ кæсдзынæн. 
Фæсасти Афизæты зæрдæ. Дуар байгом кодта æмæ 
хъуамæ Къостæн загътаид: «Мидæмæ рахиз». Фæлæ 
Афизæты йæ аууон бакодта йе 'фсымæр. 
Иуахæмы Къост æмæ Афизæт сæ изæрон даргъ 
фæндагыл куыд фæцæйцыдысты, афтæ сыл Афизæты 
æфсымæр æрбамбæлди... 
95 

* * * 
— Кардæй цæф мæнг ныхас у,—загъта Сæхæм.— 
Фæлæ... Æфсымæр йæхæдæг цæфтæ баййæфта, дохты- 
рæй гæххæтт самал кодта æмæ Къостæн æнæ 'рцахсгæ 
нал уыди. 
Лæппутæ сæхимæ ныхъхъуыстой, цыбыркъухæй, æнæ- 
бонæй бадтысты. Никæцæй разындис Сопойы карз 
арахъ дæр. 
— Æмæ уæдæ ныр куыд?— загъта Толас. 
— Сылгоймагæй аразгæ. у йæ хъуыддаг... 
— Сылгоймаг Къосты сæрыл куы сдзура, уæд... 
— Уæд æй ардæм хъæуы,— загъта Сæхæм. 
Сæрдар куы цыди, уæд йæ машинæйæ райста иу 
къопп шахмæттæ, иннæ — шашкæтæ. 
— Уæ чемпион куы сбæрæг уа, уæд уæм зындзынæн. 
7 
Фæтк кæм сфидар уа, уым фарн æмдзæрин свæййы. 
Лæппутæ — коммæгæс, æнæниз къухы æнгуылдз- 
тау — тасаг. Æнгуылдзтæ арммæ куы амбырд вæййынц, 
уæд тымбылкъухы бацæуы æртывæр тых, дзæбугау зæгæл * 
ныкъкъуыры. 
Лæппутæ æмзондæй снысан кодтой арæнтæ. Сæ ру- 
винагæн дæр — арæнтæ, сæ фьвнæйæн дæр, хæрыны 
рæстæгæн дæр. 
Рагуалдзæджы нартхоры зæххы иу гектармæ хъацæн- 
тæ цас раластой, уый ма зон, уæд дæм ницы ныхас æр- 
хаудаид, иумæйаг фæткч нæ зонын — дæхи æмбæлттæй 
иппæрд кæнæгау. Фæткы домæнтæ лæппутæ сæ зæрдыл 
бадардтой, уæддæр ма йæ гæххæтты сыфыл дæр ныд- 
дамгъæ кодтой æмæ, æдзух цæстыты раз куыд уа, афтæ 
йæ вагоны къулыл баныхæстой. 
96 

Сæумæйæ дæ дыууæ рæнхъы дæ разæй айс, кæронмæ 
сæ ахæццæ кæн; сихоры арæн дард нал вæййы, фæлæ ма 
йæм ауайынтæ фæхъæуы æмæ фæстæмæ иу рæнхъимæ 
раздæх. Де 'ртæ рæнхъы цас хъуамæ сахадыдтаиккой 
æнæрывд тъæпæны, фæлæ ма сæ хæд фарсмæ азгъорынц 
æртæ сыгъдæг рывд рæнхъы, уыдоны фарсмæ дæр. Æмæ 
уæд цæсты сахады ногрывд хуымы уадздзаг, фæтæн ро- 
иау атъанг вæййы. Хал халæн цы ахъаз у, уый сбæрæг 
вæййы. 
Æртæ рæнхъы систы боны фыццаг æмбисы дæргъæн. 
Уыдон дын рывд нæ фесты, уæд цыма хур йæ бæрзæнд- 
мæ нал схæццæ. 
Уыцы бон сæ дыгай рæнхъытæ дæр нæ ахæццæ код- 
той кæронмæ. 
Хъæуæй сæм цыппæрдзалхæй æрбалæууыдысты æмæ 
сыл дзыхъынног газет сæмбæлын кодтой. 
Лæппутæн сæ рувæнтæ сæ къухтæй æрхаудысты. Сæ 
зæнгты фæллад æрбайсæфти æмæ, газет æппæты разæй 
кæй къухмæ бахауд, уый алыварс амбырд сты. Къухтæ 
ивæзтысты газетмæ, ома æз дæр æй мæхи цæстæй фе- 
нон. Харбе æгас Ирæн цы «диссæгтæ» фæфыста, уыдон 
æз раздæр ссарон, æз оæ бакæсон, зæгъгæ, фæерыс сты. 
Газеты хус сыр-сырæй бæстæ байдзаг. 
Тугъан газетмæ касти æмбæлтты уæхсчыты сæрты. 
Куы-иу сæргонды æмбис ацахста йæ цæст, куы-иу къам 
ауыдта. Мидæгæй йæм худæг нымбырд ис, ныууыгъта- 
ИУ æй. Йæ цæссыгтæ хъарыдысты æм-æ-иу сæ йæ 
Цæстыты къуырфыты йæ къухы уæлармæй ацъист 
кодта. 
Газет фенцади йæ сыр-сырæй, дыууæ къухы æвджид 
оаззади. Йæ иу фарс сæм февдыста, уымæн æмæ уым 
разындысты, фæдис-тагъдæй сыл кæй тыххæй сæмбæлд, 
уыцы диссæгтæ. 
Хур дзыхълæуд ныккодта, уадымс ныггæпп ласта 
7 Дон æй нæ ласы, арты нæ судзы 97 

адагмæ. Астæудоны бæлæстæ сæм ныхъхъуысгой, уымæн 
æмæ къулы газеты дæр никуыма уыди Толасы кой. Бæ- 
тæдзийыл никуыма сбадти хъæлдзæг лæппуйы ном. 
Цыппу уæларт дысфæлдæхтæй кæй балæууыд, уый бы- 
лысчъилы хос нæ разынди. 
Аргъæуттæ цæсты нал ахадыдтой, уымæн æмæ Гато 
æнусы æмбисæй фылдæр нæ бафæрæзта сау мæры бын 
хуыссын, йæ нæудзарм ингæн йæ сæрыл систа æмææр- 
цыди лæппутæн хорз ракæнынмæ. 
Каст фæци Харбейы уацхъуыд. Æмæ лæппутæ, цал 
сты, уалæй Тугъанмæ æргомздæхтæй алæууыдысты. 
Ацы ран йæхи нал баурæдта Тугъан, йæ худын срæмыгъ- 
та. Гатойы тыххæй сæм цы ныхæстæ хъуамæ рауа- 
даид, уыдоны сæр дæр сæ нал бахъуыди — лæппутæ 
ныппыррыччытæ кодтой. Тугъаны цæстытæй æнахуыр 
ставд цæссыгтæ кæй хъардта, уый дæр худæджы хос 
фестад. Лæппуты бын зæхх цыма æнкъуысти, бæлæстæ 
цыма сæхи тилын райдыдтой. Газет кæмæ уыд, уый 
æнкъуысгæ зæххыл лæууын нæ бафæрæзта æмæ уæл- 
гоммæ атылди. 
Иузаманы Тугъан цыдæр æгъдауæй Гадæцмæ фæ- 
комкоммæ. Лæппу иннæтæй куыддæр фæхибар, æнæ- 
цонг талайау ныддаргъ, æрхæндæгæй касти æмæ йын 
æнæ.ауынгæ нæ уыди. 
Арт донæй куыд ахуыссы, афтæ æрмынæг Тугъаны 
худын. Гадæццы афæрсын хъуыди, фæлæ йæ цæсгом 
нынхъырдтæ — стыр маст ын кæй счынди, уый æвди- 
сæн. 
Мæнгæфсоп разынди Гадæцц йæ чысылæй фæстæ- 
мæ. Æргом тæргайгæнаг ма куы вæййы саби, уæды 
рæстæгæй йæ æрæмысынц. Иæхи дам-иу уæлгоммæ ап- 
пæрста æмæ-иу, гъæйдæ-мардзæ, зæгъгæ, йæ сæр зæх- 
хыл хойын райдыдта. 
Нæ бафарста Тугъан Гадæццы — уыйфæстæ йæм 
98 

исты æфсонæй йæхи байсдзæн. Æмæ уал Тугъан арт 
хуыссын кæнынмæ фæци. 
— Лæппутæ, Цыппуйы ауадзæм, кæннод æххорма- 
гæй баззайдзыстæм,— æмæ хæринаггæнæджы дысыл 
ахæцыд.— Ацу, дæ хорзæхæй, нæ сихбр ныл ныддаргъ 
уыдзæн.—Æмæ ма>; хус цæстытæй кæсгæйæ, загъта: — 
Мах ма нæ рæнхъытæ чысыл фалдæр бахæццæ кæнæм. 
Ныр нæм хъуамæ ног хъарутæ æрцæуа. 
— Уромæг нæ уромын нал бафæраздзæн. 
— Уæ, дæ мард макуы фесæфа, Харбе, гъе! 
— Тугъан, ныр ын уыцы ныхæстæ куы дзырдтай, 
уæд дæ цæсгом сырхфарс фæткъуыйау нæ бахъулон? 
— Цыппу мæ фарсмæ бадти æмæ-иу куы сцæйхуд- 
тæн, уæд мæ-иу уый нылхыскъ кодта,— загъта Тугъан. 
Ныхас ныхасы æййæфта, алкæйы дæр фæндыди исты 
зæгъын. 
Æрмæст Гадæцц уыцы тарæрфыгæй баззад. Ныг- 
гуыбыр кодта æмæ рувæнæй зæххы цъар схъауын рай- 
дыдта. Йæ цæнгтæ бæргæ змæлыдысты, фæлæ йын ницы 
æнтысти. Толас дæр ма дзы аразæй. 
— Гъæйтт-мардзæ, Гадæцц, дæ мотор скусын кæн! 
—• Февнал гормон, Гатойæ худинаг у! — райдыдтой 
йæм ныхас æппарæн. 
Цыппу сæм бынатæй æрæгмæ куы фехситт кæны, 
уæд лæппутæй исчи арвмæ сдзагъул ласы, æлхынцъгæ- 
нæгау йæ ныхас фæзæгъьг æмæ йæ рувæн сдары, ома 
æгъгъæд фæуæд. Æмæ уæд æмбæлттæ сæ рувæнтæ 
æмцæфæй зæххы æрсадзынц. 
Гадæцц нæ ныббыхсыд, цалынмæ хæринаггæнæджы 
æхситт айхъусой, уæдмæ, йæ рувæн аппæрста, æмæ хæд- 
уагъд æмæ уæнгмардæй сæ бынаты 'рдæм ацыди. 
— Кæд ма йын Кæсæджы молломæ фæцыдæуа, 
æндæр ацы лæппуйæн Ирыстоны ницыуал хос ра- 
зындзæн,— загъта Бæтæдзи. 
99 

— Уæ ныхæстæ фыдбылызы хос йедтæмæ ницы сты,— 
йæ къух сыл ауыгъта Тугъан. 
— Æмæ уæдæ, цыма йæ хъæлæсы рæтæнагъд аир- 
вæзт, уый цыдтытæ цы юæны? 
-Ничи ницы бамбæрста, Гадæцц цæмæн ацыд, уы- 
мæн. Уæвгæ йын цыдæр йæ тъæнгтæ кæй ацагъта, уый 
гуырысхойаг никæмæн уыди. Гато йын мацы хæстæг æй- 
йафæд? Æмæ ууыл цы мæсты кæны? Уадз æмæ ацæра 
Гато. Адæм æй æрæмысой. Уæлæуыл цы фарнныууагъ- 
та, уый йын ничи байсдзæн. Зæронды бонтæм дæ са- 
бийы зæрдæ ма фæцъула уæд. Уый æмбисондæн дзу- 
ринаг у. Уæдæ Харбейыл дæр нæ фæрыстаид Гадæццы 
зæрдæ... 
Тугъан алы æфсæндтæ агуырдта. Йæ хъуыдыты-иу 
куы кæдæм ахæццæ, куы кæдæм æмæ та-иу æппын- 
æрæджиау газет æрбаймысыд. Цы 'рцыди, уый, Харбейы 
уацхъуыд куы кастысты, уыцы рæстæг. 
Фæссихор лæппутæ сæ сынтæджыты сæхи куы æр- 
уагътой, хуыссæг сыл йæ арм куы æрсæрфта, уæд Ту- 
гъан газет йæхимæ æрбайста. Харбейы очерк зæрдæ- 
хсайгæйæ бакасти. Гатойы тыххæй дзы цы уыди, уыцы 
бынæттæм йæ хъус нал дардта. Æнæ исты фенгæйæ, 
æнæ исты фехъусгæйæ дæр иуæй-иу журналистты пъе- 
ройы фындзыл чи абады, уыцы ныхæстæ дзы мæлæты 
арæх æмбæлдысты. 
Хабар куы сбæрæг уа, уæд цымæ Харбе не 'рлæ- 
бурдзæн? Цы йæ фæнды уый-иу кæнæд. Тугъаны фæн- 
дон сæххæст — мæрдтæйдзæуæг очеркы рæбинаг баци, 
цæры. Цалынмæ бон йæ кæронмæ тындза, газет къу- 
хæй-къухмæ цæуа, уæдмæ цæрдзæн. Гато цæрдзæии 
райсом дæр, уымæн æмæ афонмæ дæр хъæуы æндæр кой 
нал ис. Мæнæ лæппуты цал уынды кæной, Гато-иу уал 
хатты уынгты рацæудзæн, йæ булкъоны пъагæтты 
хæрдгæхуыдтæ-иу сæрттивдзысты. 
100 

Æваст æрбаскъуыдысты Тугъаны хъуыдытæ. Хар- 
бейы очеркы Гадæццы кой æппындæр кæй нæ рауади, 
уый фæхъуыды кодта æмæ йæ сæр банкъуыста: Гато 
рæбинаг баци, цардæгас Гадæцц та рохуаты баззад! 
Æмæ Тугъан æнцонæй хæлдта, Гадæццæн жнæ загъ- 
дæй чи баззайдзысты, уыцы хъуыдытæ. Нæ, Гадæцц 
кадагур нæ уыди. Йæ къухы æнгуылдзтæй йын иу алыг- 
чындæуыд æмæ уыцы рыстæн нæ бафæрæзта Гадæцц. 
Нæ ныкъкъуыбар уыдаид йæ маст, фæлæ лæппутæй 
алчи йæхиуыл фæци. Алкæмæ дæр афтæ кæсы, цыма 
бæрæгбоны уый тыххæй цы загъдæуы, уымæй хъусинаг- 
дæр ницы ис. 
Аххос æгасæйдæр йæхимæ райста Тугъан. Гадæц- 
мæ дæр афтæ кæсдзæн, уæдæ цы. Хæрзаг йæхинымæр 
загътаид: «Харбе сæ алкæйы тыххæй дæр цыдæр зæгъи- 
наг куы ссардта, уæд мæн тыххæй йæ цæст ницы бауарз- 
таид? Фæлæ, æвæццæгæн, Тугъанæй ферох дæн. Фæс- 
дуармæ мæ бамарзта». 
* * * 
Саби нырма дард уыди, сæрыл æнафоны урсытæ 
кæм рауайы, уыцы дунемæ. Нырма скъуыд портийы 
фæдыл згъорынæй дæр нæма бафæллади. Сæ уынджы 
уæлæнгай къанауы згъордта дон, гæххæттын нау дзы-иу 
ауагъта, йæ фæдыл-иу уади æмæ йын-иу хъæуыдæргъ- 
мæ уынг ныццыбыр. Дуне йын хъæуы арæнтæй нæма 
ахызти, æмæ-иу йæ мад куы загъта: «Æз тагъд æр- 
цæудзынæн, дæ фыд дын хæринаг ратдзæн», уæд-иу æм 
кæуын æрцыди. Хъæугæронмæ дæр куыд айхъуыса, аф- 
тæ хъæрæй кæуын. Гадæцц уæд нæма æмбæрста, хъæ- 
уæй цы фæндаг ацыди, ууыл куыд дард афтæн ис, уый. 
Фыд сыхы лæгтæй сегасæй дæр тыхджындæр уыди: 
хосы уæрдонæн-иу йæ рагъхъæд раппæрста, хосы-иу 
\ 
101 

сагой атъыста, афæлдæхта-иу æй æмæ ма дзы-иу гуыф- 
фæйы хæрз чысыл аззад. Саби-иу мадмæ кæсгæйæ та 
худæгæй бакъæцæл: род хъугмæ баирвæзт, йæ фæздон 
ын-иу йæ сæрæй стъæппытæ ласта, йæ фæдæг ын цъырд- 
та. Уый, цæмæдæр гæсгæ, Гадæццы мадæн тынг фæ- 
хъыг, роды йæ фæстаг къахæй рацахста, раивæзта йæ 
æмæ йæ къах лæдзæгау нымраст. Уæддæр ын аласын нæ 
бакуымдта, афтæмæй та гыццыл хъулон род уыди. Фæ- 
лæ-иу Гадæццы иуæй-иу хатт нал уырныдта, фыд мадæй 
тыхджындæр кæй у, уый, уымæн æмæ-иу мад дзырдта, 
де 'нгуылдзтæ дæ хъусты батъыс, уæддæр æй фехъуыс- 
таис, афтæ хъæрæй, йæ къухтæ йыл-иу тылдта, фыд 
та-иу йæ сæр æруагъта. 
Мад-иу Гадæццы сыстынмæ кæдæмдæр ацыди, æмæ- 
иу фыдимæ хæринаг кодтой; фырт сугтæ хаста, фыд арт 
кодта. Иубон сын кæйдæр лæг сæ хъуг æмæ сæ роды 
аласта, фæлæ цæмæн, саби уый нæ бамбæрста. Род 
æгоммæгæс уыди æмæ йын уый радтаикой, фæлæ сын 
хъуг та цы кодта? Иннæ хатт та сын æндæр лæг йæ 
уæрдоны сæ хъыбылты аласта. Хъыбылты æппындæр 
никæдæм фæндыд, æмæ лыстæг хъæлæсæй хъыллист 
кодтой. Сæ дыууæ фысы дæр сын уыцы лæг атардта, фæ- 
лæуыдон нæ уасыдысты. Æвæццæгæн, хизынмæ нæ тæ- 
ры, зæгъгæ, æнхъæлдтой. Иубон та мад скъæтмæ йæ 
фæдджийы бахаста згъæлст нартхор æмæ кæрчытæм 
фæсидти. Мад сæм æнæ нартхорæй куы фæсидтаид, кæр- 
чытæ уæддæр æрбазгъордтаиккой. Дуар сæхгæдта мад 
æмæ сегасы дæр æрцахста, сæ къæхтæ сын сбаста, 
дыууæ стыр хызы сæ нывæрдта æмæ сæ кæдæмдæр ахас- 
та. Афтæмæй та бирæ æйчытæ æфтыдтой. Гадæцц 
æйчытæ къуыдырфыхæй дæр уарзта, цымгæфыхæй дæр. 
Мамæ кæрчыты кæдæм ахаста?— бафарста лæп- 
пу йæ фыды, фæл.æ фыд зæхмæ нымдзаст, афтæмæй йæ 
цуры хъæмпы хал дæр нæ уыди. 
102 

— Æндæр ранмæ лидзæм. Уым та балхæндзыс- 
тæм,—загъта фыд. 
— Фыд-иу цы ныхас загъта, уый-иу никуы фæмæнг 
ис. Фæлæ йæ уыцы хатт фæсайдта. Никæдæм алыгъ- 
дысты. Мад йæхæдæг иунæгæй кæдæмдæр ацыд, уыдоч 
дыууæйæ сæхимæ баззадысты. 
Фыд-иу ныр та кулдуары оæрты дард кæдæмдæр 
касти. Æмæ Гадæцц бамбæрста: мад уыцырдæм ацыд 
æмæ фæстæмæ кæд раздæхдзæн, фыды уый базонын 
фæнды. Æмæ уæд Гадæцц дæр кулдуары сæрты кæсын 
байдыдта. Уæллаг уынджы тигъмæ дæр ма-иу ссыди. 
Бирæ рæстæг рацыди, тынг бирæ рæстæг. Гадæцц 
картофтæ стигъын дæр базыдта, хъæрмхуыппыл цæхх 
цас кæнын хъæуы, уый дæр, уæд йæ фыд ногæй хъуг 
балхæдта. Хъуг ныззади, æмæ йæ род сæ иухатты 
æгоммæгæс роды йас сси, уæд лæппуйы мад сæхимæ 
æрыздæхти. Æмæ дзы Гадæцц æппындæр нал фæтарст. 
Йæ цæссыгтæ æркалдысты, æмæ йæм цыди тынг хъæ- 
рæй кæуын, фæндыди йæ зæгъын иумæ лидзинаг кæй 
уыдысты, афтæмæй йæхæдæг иунæгæй кæй ацыди, уый 
тыххæй. Фæндыди йæ зæгъын, алыбон дæр æм æнхъæл- 
мæ кæй кастысты, æмæ æнхъæлмæ куы кæсай, уæд та бон 
тынг кæй ныддаргъ вæййы. Стæй ма ноджыдæр бирæ 
цыдæртæ зæгъын фæндыди Гадæццы, фæяæ йæм кæуын 
тынгдæр цыди, йæ хъуыр-иу ахгæдта. Æмæ уæд аз- 
гъордта сæ хæдзармæ, дуар фæсте сæхгæдта æмæ хъæ- 
рæй дзырдта: 
— Æз дæ нæхимæ нæ уадзын! Нæ дæ уадзын! Ды 
мах нæ уарзыс! 
Гадæцц дзырдта, дзырдта æмæ бафæллади, тынгби- 
рæ куы фезгъоры, уæды хуызæн. Дуары æмбуар пъолыл 
сбадти æмæ бафынæй. Райхъал ис изæрæй. Тыргъмæ су- 
сæгæй ракасти. Кæртмæ æрхызти. Иæ фыд æмæ йæ мад 
сарайы даргъ бандоныл фæрсæй-фæрстæм бадтысты. Сæ 
103 

дыууæ дæр кастысты зæхмæ, афтæмæй æрталынг æмæ 
цæст дзæбæх нал уыдта. 
Иæ фыды æфсымæр сæм-иу куы æрбацыди, уæд-иу 
Гадæцмæ уæлбæхæй æрæвнæлдта, йæ хъæбысмæ-иу æй 
сыскъæфта, æмæ-иу бæх сæ быны кафын байдыдта. 
Ныр дæр сæм æрбацыди йæ фыды æфсымæр. Фæлæ 
йæ бæхы кæртмæ не 'рбакодта, кулдуарыл æй абаста. Га- 
дæццы цурты бараст. Кæрты дыууæйæ бирæ фæлæууы- 
дысты — йæ фыд æмæ йæ фыды æфсымæр. Иæ дзыппæй 
бапъирозты къопп систа, фæлæ йæ фыдмæ нæ бадардта. 
Скъæтмæ амыдта Гадæццы фыдæн. Сæ хъуджы та æд 
рæуæд куы ауæй кæниккой æмæ та Гадæццы мад сæ хæ- 
дзарæй куы ацæуид, уый фæндыди фыды æфсымæры. 
Ныхæстæй Гадæцц куыд бамбæрста, афтæмæй та йын чи- 
дæр йæ мадмæ æнхъæлмæ кæсы æмæ та йын хъуамæ ис- 
тытæ ахæсса. Фыды æфсымæр фæстæмæ цæугæйæ дæр 
Гадæцмæ нæ фæкасти, йе уæхсчы сæрты ма ра- 
дзырдта: 
— Ацы къæсæрæй мæ къах дæр нал æрбавæрдзынæн. 
Гадæцц æй афтæ бамбæрста: сæ хъуджы куы нæ ауæй 
кæной, уæд сæм никуыуал æрбацæудзæн. Æмæ йын 
хъыг уыди, фыд æм дзурын кæй нæ бауæндыд, уый. 
Фыды ныхæстæ-иу уый размæ æнцон æмбарæн уыды- 
сты, уымæн æмæ-иу лæгъзгуыбын цайцымæн никуы бай- 
дзаг кодта арахъæй, цалынмæ-иу хæринаг сцæттæ, уæд- 
мæ-иу графин стъолмæ нæ хаста. Уый размæ дæр-иу 
куыннæ афтыди хуынды. Стыр æнафантæм дæр-иу куын- 
нæ бафæстиат. Банозтджын-иу, уæддæр ын-иу йе 'рба- 
цыд нæ базыдтой. Йæ дзаумæттæ дæр-иу раласта, Га- 
дæццæн ма-иу йе 'мбæрзт дæр адзæбæхтæ кодта. 
Ныр, иозты хъæстæ фæци, зæгъгæ,— фыдмæ йæхи 
хуызæнæй ницыуал вæййы, дуар йæ сæрыл бахæссы, йæ 
къух цæуыл-фæнды фæхæст уæд — зæххы абады. 
Мад æмæ-иу фыды хъуырдухæнмæ саби æрыхъал. 
104 

Гадæццы нал фæндыди сæ хæдзары фыиæй кæнын. 
Искæмæ цæуын дæр æй нæ фæндыди. Æмæ иуизæр, æх- 
сæвæры фæстæ, ныххызти сæ нартхоры къутумæ. Куыд 
æрцæйфынæй кодта, афтæ йæ мад ссардта æмæ йæ ра~ 
кодта йæ хуыссæнмæ. Лæппу бæгъгъæтцæстæй касти. 
Фыд æгæр æрæгмæ цыди. Æмæ та, мыййаг, расыгæй куы 
фæзына, уæд хæдзарæй алидздзæн. Фæлæ лæппуйыл 
хуыссæг фæтых æмæ фыды æрбацыд нал базыдта. 
Фыд лæууыд Гадæццы сынтæджы уæлхъус. Лæууык 
æй фæндыд, фæлæ йæ зæигтæ, алюмин телтау, тасыды- 
сты, æмæ та-йу иуварс ныццудыдта, йæ къухæй-иу цæ- 
мæдæр фæлæбурдта, фæлæ уæлдæфмæ цасфæндыдæр 
лæбур — цæуыл дзы фæхæст уыдзынæ. 
Фыд баирвæзти сынтæджы цурмæ, Гадæццы æмбæрзг 
сонтæй азыгъгъуытт ласта. Лæппу фехъал, æмæ фыдæй 
фæтарст, æрмæст тынг нæ: фыды къух-иу фæлмæн уыдиг 
йæ ныхас — рæвдауаг. 
— Ды-ы... Ч-ч-и-и д-æ-æ? — фыд дзурын нæ фæрæзтаг 
йæ хъуыры-иу цыдæр фæбадт. 
Фырт ныддис кодта: 
— Нал мæ зоныс? ^ 
Фыды кæцыдæр уысм йæ зæнгтæ баурæдтой æмæ сын- 
тæгмæ æрбаирвæзт, Гадæццы цола уæхсчытыл фæхæст 
ис. Лæппуйы бæхбæттæнтæ фæрыстысты, афтæ фидар ыл 
ныххæцыди. 
— Æз...— фыд ферхæцыд,— дæу нæ фæр-с-сын? 
— Папæ, дæ дзаумæттæ ралас. 
— Ч-и-и дæ ды-ы? 
— Æз Гадæцц дæн. 
— Æмæ ды-ы мæнæ-æн цы бавæй-йыс? 
— Дæ лæппу дæн. 
— Нæ-æ мæ-æ сай-йыс? 
— Æз дæу дæн. 
— Нæ-æ дæ хъус-сын... 
105 

— Дæу дæн! 
— Хъæ-æрдæрæй! 
Иу тигъæй иннæмæ цыма дзырдта, афтæ ныхъхъæр 
ласта лæппу. 
— Хъæу дæ иу-уылдæр куыд фехъу-ссой, аф-фтæ... 
Мад рагæпп ласта, фыдмæ фæлæбурдта: 
— Фынæй сабийы тæригъæд фæхæсс! 
Мад ма йын ноджыдæр истытæ загътаид, фæлæ йæ 
бон нал баци: фыды къух фезмæлыди, мады баргъæвта 
æмæ уый иуварс атахти. 
Лæппу æргæпп кодта сынтæгæй, æмæ уыцы бæгъæв- 
вадæй, айдагъ мидæггаг цыбыр хæлафы кæртмæ раз- 
гъордта. Уынгæг хъæлæсæй ныккуыдта. Размæ дæр нал 
уæндыд, фæстæмæ дæр, уымæн æмæ æхсæвы æндæрджы- 
тæ йæ алыварс æрбамбырд сты. Фæлæ та хæдзары дуа- 
ры хъæр куы айхъуыста, уæд æндæрджыты æхсæнты аз- 
гъордта. Кæрты дуар гом разынд æмæ уынджы балæу- 
уыд. Фæндаг амонын ын нæ хъуыди мыййаг — сæ уын- 
джы цъындæй дæр азгъордтаид. 
— Гадæцц, æз дæн, фæлæуу,— айхъуыста йæ мады 
лæгъстæ хъæлæс. Æмæ æрлæууыди. Хæдзармæ йын нæ 
бакуымдта. Æмæ уæд мад бæлаоы рæбын сбадти, йæ 
хъæбысы æрбакодта сабийы æмæ йæ йæ кæлмæрзæны 
фæдджийæ æрбатыхта. 
Гадæццæн йæ хуыссæг алыгъди. 
Лæппуйы скъоламæ цæуын нал фæндыд. Фыццаг дыу- 
уæ урочы ма-иу алы сыбыртт дæр хъуыста, ныхас æмба- 
рынхъом ма-иу уыди. Уыйфæстæ-иу ын ахуыргæнæджы 
ныхæстæ, цъæмæл мæнæуы нæмгуытау, нал ахадыдтой. 
Гадæцц æмæ-иу хуыссæг фæхъæбысæй-хъæбысмæ сты. 
Гадæцц-иу фæбынæй. 
Ахуыргæнæг йæ хъаст æрхаста Гадæццы фыдмæ: «Уæ 
лæппу мæлæты дзæбæх уыди, ныр ыл цы 'рбамбæлди, 
уымæн ницы зонын — ницыуал архайы, цас-фæнды йæм 
106 

дзур, уæддæр джихæй кæсын байдайы. Уæ хъус æм фæ- 
дарут». 
Фыд йæ фыртæн фæныхæстæ кодта, йæхи æмбисонд 
та йын æрхаста: скъоламæ цæуынмæ йæ былыцъæрттæ 
хордта, фæлæ йын фадат нæ фæци, хæдзар уый бæрны 
баззад. Зымæгмæ йын цы диссаджы дзаумæттæ балхæн- 
дзысты, уыдон ын фæнымадта, заводы конд къахдзоныгъ- 
тæй йын зæрдæ бавæрдта. 
Уыцы ныхæстæ куы кодта, уæд фыд æвронг уыди. 
Фæлæ та иуæхсæв æнæхуызæй фæзынди. Йæ æна- 
рæхст къухтæй фæуыгъта Гадæццы. Цыдæр зæгъынмæ 
йын хъавыди, фæлæ иу дзырд иннæйы æййæфта æмæ йæ 
хæрз æрæджиау бамбæрста. Ноджы фыдыл хæкъуырц- 
цæг бахæцыд æмæ йын-иу дзырд дыууæ дихы дæр фæци„ 
дамгъæгай дæр-иу баци. 
— Дæ у-р-роктæ с-сахуыр кодтай?—фарста йæ фыд. 
— Сахуыр кодтон. 
Фыд йæ сæр батылдта, ома нæ мæ сайыс? 
— Мæ хынцинæгтæ дæр скодтон... 
— Мæн нæ-нæ ас-с-сайдзыстут... 
— Æмдзæвгæ дæр сахуыр кодтон. 
— Радз-дзур ма й-йæ. 
— Куы сбон уа, уæд æйрадзурдзынæн. 
— Æз аф-фтæ зæгъ-гъын, ныртæк-к-кæ! 
Гадæццы хуыссæг сындæггай-сындæггай алыгъди 
æмæ, хорз кæй зыдта, ахæм æмдзæвгæ дзурын райдыдта. 
Фыд йæ къух батылдта: 
— Куыд вæй-й-йы, аф-фтæ. Дæ дзаумæт-тæ скæн. 
Лæппу райдыдта йæ дзаумæттæ кæнын, æмæ йæм аф- 
тæ касти, цыма уымæл уыдысты. Иæ хæлафы фадгуытæ 
æмæ йæ хæдоны дыстæ ныууынгæг сты æмæ йын ницы- 
уал æнтысти. 
Уыйфæстæ бон цы æрцыди, уый дæр Гадæццæй ни- 
куыуал ферох уыдзæн. 
107 

Лæппу бадти урочы. Ахуыргæнæг гæххæтты тыхт ме- 
лæй æрттиваг сау фæйнæгыл фыста дамгъæтæ. Гадæцмæ 
змæлын дæр нал цыди, афтæ æдзынæг касти. Дамгъæтæ 
рауадысты æмыйæстæ, æмзулаив. Рæнхъ-иу аивæзт æм- 
раст ронау, æмæ йæ нæ уырныдта, уый дæр искуы афтæ 
æдæрсгæ фыссын базондзæн, уый. 
Гадæццы фæндыди фыстытæ кæронмæ бакæсын, мый- 
йаг æй ахуыргæнæг куы фæрса, уæд ма фæкъуыхцы уа, 
къæдзыг кæм æвæры, уый дæр йæ зæрдыл бадара. Фæлæ 
лæппумæ хуыссæг æрбахъуызыд (йе 'мбал лæппутæй ма 
йæм иу афтæ æрбахъуызы) æмæ йын йæ цæстытæ аны- 
хæста, йæ къухтæ йын партæйыл фæрсæй-фæрстæм авæрд- 
та, æмæ, куынничи ницы айхъуса, йæ сæр ын афтæ сын- 
дæг йæ цæнгтыл æруагъта. Гыдцылæй йæм-иу къафетт 
куыд адджын касти, уымæй йæм адджындæр фæкасти йæ 
фын. Цалынмæ йæ рубтæ бахæмпус уыдаиккой, йæ уа- 
дултæ сырх адардтаиккой, уæдмæ нал райхъал уыдаид, 
уымæн æмæ-иу йæ фыны йæ фыдæй никуы фæтарсти. 
Фæлæ йæм уыцы хатт кæйдæр дæрзæг къухтæ тынг дар- 
дæй æрбаххæссыдысты, цар æрцæйкалди, афтæ хъæрæй 
йыи йæ хъусы ныхъхъæр ластой. Æмæ ма дзы Гадæцц 
цыдæр амæлттæй йæхи атыдта. 
— Ма тæрс, ма тæрс, Гадæцц, ма тæрс! 
Иæ уæлхъус лæууыди ахуыргæнæг. Уымæн йæ зæнгтæ, 
сыгъд телау,. нæ тасыдысты, стæй йæ хъæлæс уыди тынг 
æвронг, цыма арахъ уæвгæ дæр никуы ничи рауагъта. 
Къласы фæйнæг уыцы сыгъдæгæй, æрттиваг сауæй 
лæууыди. Къласы ахурыгæнæг æмæ Гадæццæй дарддæр 
ничи разынд. Æнæуи та хæрзаг иæ фарсмæ бадæг чызг 
ныппыррыкк ластаид, ноджыдæр ма йæ исчитæ ауыдта- 
ад, æмæ æнæхъæн кълас фæйнæгмæ нал кастаиккой, фæ- 
лæ уый сæ куыст скодтаиккой. 
— Исты дæ риссы, Гадæцц? — бафарста ахуыргæ- 
нæг. 
108 

— Ницы. 
— Æвзæр фын федтай? 
— Нагъ. 
— Гъемæ хорз, хорз. Æмæ уæдæ изæрæй раджы 
схуыссыс? 
— Раджы. 
— Сæумæрайсом уæ хъуджы хизынмæ ды аскъæрыс? 
— Нæ кæрты баст вæййы. Кæрдæг ын æркæрдæм. 
— Æмæ уæм уазджытæ куы вæййы, уæддæр раджы 
<бахуыссыс? 
Ахуыргæнæг дзы æргом ныхæстæ домдта. Уый фæн- 
дæй йын хъуамæ Гадæцц йæ цæстытæм кастаид æмæ 
æдæрсгæ дзырдтаид. 
— Уазджытæ нæм нæ вæййы,—загъта лæппу, æмæ 
уыцы ныхæсты фæстæ йæ цæсгом сырх кæнын райдыдта. 
Иу сæумæрайсом Гадæцц иунæгæй фæцæйцыди скъо- 
ламæ. Фæндыди йæ, йæ туфлийы уафс æгасæй куы æр- 
.хауид, йæ къахы згæ зæгæл куы сныхсид æмæ æнæхъæн 
мæй сæхимæ куы фæбадид. Сæ къласы лæппутæ æмæ 
чызджытæй сегасæй къаддæр куы фестид, уый дæр æй 
фæндыди. Фæндыди йæ: скъолайы цар куы ныккæлид 
æмæ сæ сæ хæдзæрттæм куы рауадзиккой. Стæй йæ æп- 
пынфæстаг æрфæидыди, бирæ рæстæг æй кæм не ссарик- 
кой, ахæм ран бамбæхсын. 
Тынг разыйæ баззад йе 'рхъуыдыдзинадæй Гадæцц. 
Ноджы уынджы ничи разынди, цы кауы рæбынты фæ- 
цæйцыди, уый уыди ныллæг. Кауы сæрты цæхæрадонмæ 
йæ хызын баппæрста, йæхæдæг йæ фæстæ ныггæпп ласта 
æмæ нартхоры хуымы æрныгъуылди. Аууæтты-аууæтты 
сæ цæхæрадоны бамидæг, чъылдымдуарыл скъæтмæ ба- 
цыди, асиныл суади скъæты цармæ æмæ над хосы алæ- 
сти. . 
Йæ хызын йæ нывæрзæны, афтæмæй уæлгоммæ йæхи 
ауадзы. Иæ хъуыдыты ахæццæ вæййы æнахуыр уæрæх 
109 

æмæ æдзæм быдырмæ, кæрты уынæртæ йын бамынæг 
вæййынц æмæ йæ уæд бауырны, хуыссæгæй æфсис базо- 
нæн кæй ис, уый. 
Иуахæмы та Гадæцц хуыссыди хосыл се скъæты ца- 
ры. Ацы бон дæр та йыл йæхи фæндиаг кæй ацæудзæн, 
ууыл йæ зæрдæ дардта, æмæ йæм хуыссæг йæ фæлмæн 
уырзтæй ныхылдта, ных&ста йын йæ уæлтъыфæлттæ. 
Атæгæр уыдаид, фæлæ райсом цы уыдзæн, уый сагъæс 
æй хъуыдытыл æфтыдта. Æнæхъæн къуыри йæ хъыр- 
ристгæнаг партæйыл нал сбадти Гадæцц. Ахуыргæнæг 
æй кæй агуырдтаид, уый йын гуырысхойаг нæ уыди. Иæ 
фыдмæ йын кæнæ фæдисон æрæрвыстаид, кæнæ та сæм 
йæхæдæг фæзындаид. Фыд, кæд æвроиг вæййы, уæд сæу- 
дарæй фесты. Иæ бричкæ æмæ йæ бæхты цыма кæртæй 
йæ къухтыл ахæссы, уыйау дзы сыбыртт нæ райхъуысы. 
Изæрæй сæ хæдзармæ куыстæй æнафонты æрбафты æмæ 
уайтагъд йæ хуыссæи бацагуры. 
Ахуыргæнæг сæм дыккаг хатт дæр æрбацæйцыдаид. 
Иæ мады йын æнæмæнг сæхимæ æрбаййæфтаид, фæлæ, 
æвæццæгæн, уымæн ницы загътаид. Ныронг-иу сæм сы- 
хаг устытæ се 'лвисинæгтимæ дæр æрбацыдысты æмæ-иу 
Гадæццы мадимæ бирæ цæуылдæрты фæныхас кодтой, 
туаг хуырх дæр-иу сæ ракуырдтой, æнхъизæн дæр. Ныр 
ма сæм иу фалæсыхаг ус æрбауайы, мад æй мидæмæ фæ- 
хоны, фæлæ йын никуы бакомы. 
Гадæцц хуыссыди уæлгоммæ æмæ йæ уырныдта: ца- 
лынмæ цæхæрадæттæ нæма бафснайой, уæдмæ йæ не 
ссардзысты. 
Ахæм хъуыдытæ куыд кодта, афтæ лæппуйы цæстытæ 
æрцъынд сты. Æрæджиау кæддæр куы ракасти, уæд ын 
йæ цæсгом ахъыдзы кодта зулаив рухсы æндах. Уый хур 
йæ ныгуылæнмæ фæкъул ис. Ацафон скъоладзаутæ сæ- 
химæ фездæхынц. Къæрцхъусæй ма иучысыл афæстиат 
Гадæцц, æрхызти сарайы царæй, йæ фæд-йæ фæд ацыди 
110 

цæхæрадæтты æмæ уынгмæ агæпп кодта. Уынджы тигъ- 
ыл чи цæры, уыдоны зæронд ус хурмæ бадти. 
Гадæцц йæ цурты куы бараст, уæд æм йæ къухаууо- 
нæй скасти æмæ цымыдисæй сдзырдта: 
— Мæ къонайыл, уый цы хуызæттæ дæ?! 
Кæд мæ сæрыхъуытыл хосы хæлттæ ныххæцыдысты, 
зæгъгæ, фенхъæлдта Гадæцц, йæ сæрмæ февнæлдта, фæ- 
лæ йæ худ разынди йæ уæлæ, йæ къæлидор куыд вæййы, 
афтæ — разырдæм. Сæхирдæм фæзылди. Йæхицæй къад- 
дæр лæппутæ портийæ хъазыдысты. Нæ йæ бафиппайд- 
таиккой, фæлæ сын Гадæцц сæ порти йæ даргъ къахæй 
цæхæрадонмæ ныкъкъуырдта. Чысылтæ йæм хъуамæ æр- 
«бамæсты уыдаиккой, уыдон та йын йæ цæсгоммæ амыд- 
той, маймули йæ рахуыдтой æмæ худæгæй бакъæцæл сты. 
Гадæцц сын сæ ныхæстæ ницæмæ æрдардта: хъазгæ-хъа- 
зын ын йæхи куы бахъыгдарынц, уæд уый дæр тынг æр- 
«бамæсты вæййы. 
Гадæццы фыд арахъы хъæстæ куы нæ фæвæййы, уæд- 
дæр Гадæццы мад цалдæр боны йе 'лхынцъ æрфгуыты 
15ынæй кæсын райдайы. Ныр мад лæппуйы æддозæй æр- 
<5ауыдта æмæ йæ цæсгом фæрухс, æввахсдæр æм æрба- 
цыд, сонт худын æм смидæг æмæ йæ раздæр фæстæмæ 
атасын кодта, стæй та размæ. Мад æрæджыты афтæ хъæ- 
рæй никуыуал фæхудти. Лæппу мæстæй рафыхти, чысы- 
.лæй-иу йæхи уæлгоммæ аппæрста, фæлæ йыл ныр уыцы 
митæ нал фидауынц æмæ фæтъæлланг ласта: 
— Ма мыл худ! 
Мад фæхъус ис, джихæй алæууыд, стæй хæдзармæ 
«бауади æмæ айдæн радавта: 
— Æркæс-ма дæхимæ! 
Гадæццы роцъо, боцъотæ цас бацахсынц, уыйбæрц — 
•сйтæгсау ахуырст. Иæ фындзыбынæй дæр фæйнæрдæм 
ацыдысты æвзалысау сæвджын рихитæ æмæ сæ цыргъ 
;кæрæттæ рустыл хæрдмæ скъæдзтæ сты. Цæстыты алы- 
/// 

варс — сау кълендеритæ, кълендеритæй фæсхъустæм 
бауадысты лыстæг хæххытæ — цæвиттон, кæсæнцæстытæ. 
«Базыдтой мын ме 'мбæхсæн! — февзæрди Гадæццы сæ- 
ры æмæ, цыма æппындæр хуыссæджы хъæстæ нæ фæци„ 
афтæ æрфæлвых сты йе уæнгтæ.— Чидæр мæ фæдыл ка- 
сти. Фæндыди йæ, уыцы сусæг нывгæнæг сæ къласы лæп- 
путæй куы ничи разыиид, уый, æмæ йæ мадыл æнæбары- 
гомау бабустæ кодта: 
— Цæй, гъер мæ цы схъулæттæ кодтай? 
— Мæнæ дæм дæ фыд æрбацæуа, стæй дæ уый дзæ- 
бæх схъулæттæ кæндзæн, ма тæрс,— бартхъирæн æм код- 
та мад.— Маргæ дæ куы кæна, уæддæр дæ сæрыл нал 
сдзурдзынæн. 
Фыд дыууæ боны куыстмæ нал ацыд. Кæд Гадæцмæ 
сæ хæдзары къултæ исты сдзырдтой, уæд уый дзыхæй 
дæр исты схауди. Гадæцц фыды размæ нæ рацыд, фыд 
Гадæццы нæ бацагуырдта. Æртыккаг бон æй сæумæра- 
джы райхъал кодта. 
— Лæппу, дæ дзаумæттæ акæн,— загъта йын сабыр 
æмæ зæрдæбынæй. Иæ сыстынмæ бричкæ атулын æввонг 
рæвдзæй лæууыд. Фыд разæй цæхгæрмæ фæйнæгыл бад- 
ти, фырт — йæ фæстæ, гуыффæйы тъæпæн. Хъæугæрон 
сыл дзæбæх æрбарухс, уартæ обауы фæстæйæ хуыты фер- 
мæйы агъуыстытæ фæбæрæг дардтой. Лæппумæ гæсгæ 
фыд хъуамæ обауы цур æрурæдтацд йæ бæхты, йæ быны 
йæ æрæвæрдтаид æмæ йæ фæхты хойæгау фæ- 
кодтаид. 
Обау фæсте аззад, уæд Гадæццы хъустыл жрцыди сонт 
улæфтытæ. Æдзынæг ныхъхъуыста æмæ раирæтæста; 
фыдæн йæ сæр йе уæхсчытыл æрхауди, фæндагмæ дæр 
йæ хъус нал дардта. Лæппуйы бауырныдта, сонт улæф- 
тыты хуызæн æм чи фæкаст, уыдон ын кæуыны хæкъуырц- 
цытæ сты! Иæ цæсгом ын цæмæй ауына, уый тыххæй йæ 
хъуыди разилын æмæ йæ сæр сивазын. Иæ цæсгом ын нæ 
112 

федта, фæлæ-иу фыд йæ къух аивæй йæ цæстытæм куыд 
схаста, йæ цонг-иу сæрфæн змæлд куыд фæкодта, уымæ 
гæсгæ базыдта: йæ фыд кæугæ кодта! 
Цыдæрхуызан аци Гадæцц. Æнæхъару, æнæбон кæй 
у, уый йæм бахъардта. йæ сабийы зонд цы кæрды, уы- 
мæй æддæмæ цыдæриддæр ис, цард уыдонæй арæзт кæй 
у, уыцы хъуыдыйы анг ахæццæ. Фидар цы хуыдта, уый 
разыид æгæр тæлæссонд. Фæндаг сæ быны куы алæбы- 
ра, сæ бричкæ дзы .æд бæхтæ куы аирвæза, уымæй дæр 
тарсти. Æбуалгъ сусæгдзинад базыдта Гадæцц: йæ фыды 
тызмæг, хъуынджын æрфгуыты быи æмбæхст цæстытæй 
хъары цæссыгтæ. Нæ сæ уыдта, фæлæ зыдта: уыдысты 
уæззау, фыцгæ доны стъæлфæнтау судзаг. 
Алцы радзурынмæ дæр йæ ныфс хаста Гадæцц, фæлæ 
йæ фыды цæссыгты кой ракæнынмæ нæ. 
Хуыты фермæйы кæрты йæ æрæргъæвта йæ фыд, иу 
йæхи карæн лæгимæ бирæ фæныхæстæ кодта, стæй Га- 
дæцмæ æрбаздæхт æмæ йын афтæ: 
— Цы дын зæгъой, уый кæн. Чиныгæй дæ удхæссæг 
федтай æмæ дæм æй ничиуал ратдзæн. Дæхи æххормагæй 
ма ныууадз.— Иæ сæр ын æрсæрфта.— Мацæмæй тæрс 
Æхсæв-иу нæхимæ уыдзынæ. Бамбæрстай? 
— Бамбæрстон,— фыды цæстытæ куы фена, уымæй 
тæрсгæйæ сæргуыбырæй загъта Гадæцц. 
Хызтой дзæргъыты. Сæ иуæй иннæ — знæтдæр. Дæ 
хъæлæс фырхъæрæй куы афæда, уæддæр дæ нæ фехъус- 
дзæн. Лæдзæгæй йын йе рагъ ныххафон, зæгъгæ, йæм нæ- 
ма ныхъхъавдзынæ, афтæ дæм йæ бырынкъ фездах- 
дзæни æмæ дæм йе ссыртæ ныццыргь ласдаæн. 
Уыдысты æртæ 'мбалы, Гадæцц — сæ кæсдæр. Сæ иу 
дæр уымæн цума кодта, иннæ дæр. Дзæргъыты дæлæмæ 
ауадзай — картофы хуыммæ лæбурдтой, уæлæмæ сæ, 
здахай — нартхоры-иу фæмидæг сты. Фалæмæ сæ тæ- 
рай — пъамидормæ ирвæзтысты. Дугъон бæхау Гадæцц 
8 Дон æй нæ ласы, арты нæ судзы 
113 

бастад æмæ-иу уæд, скъолайæ кæй лыгъди, уый тыххæй 
æрфæсмон кодта. 
Фермæйы цас ныббыхсдзæн, Гадæцц уый нæ зыдта. 
Фæлæ уал фæрæзтаид, уымæн æмæ-иу æрбаймысыд, фыд 
йæ судзаг цæссыгтæ сусæгæй куыд сæрфта, уый. Фæрæз- 
таид, фæлæ йæ иу хурбон йæ дыууæ æмбалы иунæгæй 
ныууагътой. Фæсвæддæр нал ис, зæгъгæ, ахæм ранмæ 
аздæхта хуыты Гадæцц. Цыдæр сабыр æм фæкастысты. 
Хур лæппуйы æрæндæвта, æртæфст ыл йæ уæнгты рис. 
Хуыссæг ыл йæхи, цыбæл гæдыйау, ахафта æмæ йæ 
хъæрмуст нæууыл æрфæлдæхта. Фехъал ис, хæхты сæр- 
ты чи агæпп ласы, уыцы уæйыг дæр сæм ракастаид, ахæм 
тыхджын хъæртæм. Ноджы ма йæ бæгънæг цонгыл æруа- 
ди, æппæты знæтдæр дзæргъ дæр кæмæй ныхъхъыллист 
ластаид, ахæм цъæхснаг цæф. Гадæцц не сæрдиаг ласта, 
уымæн æмæ фыны æгæрон тыгъдадæй йе здæхыны афон 
нæма ралæууыд. Хæрзæрæджиау, йæ къæхтыл куы слæу- 
уыд æмæ гæрзæхсæн нæу-быдыры иу бырынкъджыныл 
дæр йæ цæст куынæ æрхæцыд, у.æд алцыдæр бам- 
бæрста. 
Æмæ та фыд ногæй Гадæццы цонгыл ахæцыд. Хъæу- 
æй йæ аиртæста. Радта йæ арæзтадод скъоламæ. Æмдзæ- 
рæны йæм æрхауди нарæг цъæтджын сынтæг. Бахъуыди 
йæ дысфæлдæхтæй пъолтæ æхсын, уымæл цъылынæй сын- 
тæджы бынтæ мæрзын. Базыдта, агуыридурæн бæлвырд 
уæз кæй ис, йæ дæргъ æмæ йæ уæрх бæлвырд барæнтæй 
барст кæй сты. Йæхи цæстыты раз сырæзыд æнæнымæц 
дуарджын хæдзæрттæ. 
Лыстæг талайау хæрдмæ фæцыди Гадæцц уыцы аз. 
Фæлæ йæ нырма йæ сабийы зонд дуары бæсты рудзын- 
гыл дæр хизын кодта, æмбалы простинайы бын дуры сæ- 
стытæ нывæрын дæр æм диссаг каст, йæ даргъ цонджы 
иу цæфæн чидæр кæй æрфæлдæхы, уымæй сæрыстыр 
уыди. 
114 

Гадæцц æмæ æмбæлттæй иуы æхсæн знæт ныхас куы- 
дæй рауад, уый ничи æрхъуыды кодта. Сихоры улæфты 
рæстæг ралæууыд, уæддæр æнцад не 'рбадтысты. .'Кæрæ- 
дзийæн — рæхуыстытæ, æлхысчъытæ, иу иннæмæй йæхæ 
сайгæ æмæ фæндзæм уæладзыджы балæууыдысты. Ныр- 
ма хæдзар — гæмттæ, балкъонтæн сæ айдагъ къæйтæ 
æвæрд; нæ дзы дуар никуыма уыди, нæ рудзынг. Гадæц- 
цы даргъ цæнгтæ тынгдæр æххæссыдысты йе 'мбалмæ, 
рæстдзæвиндæр рауад. Йæ фæдыл æй æппæты уæллаг 
уæладзыгмæссайдта Гадæцц. Амбæхсон, зæгъгæ, иу бал- 
къоны дуарæй чъылдымырдæм багæпп ласта. Балкъон 
айдагъ лæгъз къæйы æвджид кæй у, уый ма бæргæ фæ- 
хъуыды кодта, фæлæ йын айрæджы — фæбырыди, йæ 
къæхтæ былæй аирвæзтысты, йæ къухæй ма дæрзæг 
къæйы кæрæттыл ныххæцыди. Иæ цæнгтыл ын куыд фæ- 
хæст сты, куыд æй систой æмæ æнæфснайд асинтыл зæх- 
мæ куыд æрхызт, уымæн ницы базыдта. 
Æрчъицыдта мастеры хъæрмæ. Æмæ ма йæ ныхас, 
йæ æртхъирæнтæ гъа, фæлæ йæ цæсгом æнæ копразæй 
цагъд къулау ныффæлурс. Хæрзæрæджиау æм бауæндыд 
скæсын æмæ йын йæ къæмисæнты æнахуыр ирд хъуьштæ 
ауыдта. 
Уыцы изæр æмдзæрæны Гадæццы хуыссæнтæ батых- 
той æмæ йын йæ сынтæг райхæлдтой. 
* * * 
Лæппутæ сæ хуыссæнтæй рабадтысты, уæддæр ма Га- 
дæцц дæлгоммæ фæлдæхтæй лæууыд. Нырма йæм лæп- 
путæй ничи фæкомкоммæ — чи йæ рувæны кой кодта, чи 
йæ дзабыры, чи Цыппуйы къæбицы уæлæнгай акомдзаг- 
гæнинаг агуырдта. Фæлæ Тугъан зыдта: ницы сæ аирвæз- 
115 

дзæн, мæнæ цæуынхъус фæуой, цымæ йын цал риссаг æл- 
хысчъы акæниккой. 
Тугъан хъуамæ афойнадыл исты æрбаймысыдаид. 
Къæдзæхдуртæ фæлдахыны сæр æй нæ хъуыди, мыййаг. 
Цы ис, уымæн æргом зæгъын йæ хуыздæр хос. Харбейы 
очеркы дæ кой нæ рауади, уый æрмæстдæр мæн аххос у, 
зæгъинаг уыди. Лæппуты раз хатыртæ ракуринаг уыди, 
фæл,æ тарсти, фыдбылызау лæппутæ фыддæр куы фæуой, 
Гадæццы цытуарзаг куы рахоной, уымæй. Æмæ сдыууæр- 
дæм, тыхсти Тугъан: чысыл дæр ма куы фæцагайой Га- 
дæццы, уæд хъæумæ афардæг уыдзæн. 
Лæппутæ ауыдтой Гадæццы, æмæ сусæг ныхасæй кæ- 
рæдзи хъусты асыбар-сыбур кодтой; уайтæккæ бакъорд 
сты, сæ майкæтæ сæ сæртыл сæрбæттæнты баст акодтой 
æмæ, Бæтæдзи сæ разæй, афтæмæй йæ цурмæ бацыдысты. 
Тугъан фембæрста, амидингæнæг Бæтæдзи кæй у, 
уый, фæлæ йын цы йæ бон уыди. Иæ дзырдарæхстмæ йын 
йæхæдæг дæр хæлæг кодта, хъусгæйæ-иу æм баззад. Æм- 
бæлттæн сæ хисдæр уыди, æмæ-иу, æртæ чъирийы æмæ 
графины дзаг кæдæм рахастой, уыцы фынджы сæргъы 
уый разæй ничи бадти. Иу хисдæр цы фæкува, хъæугуыв- 
ды-иу уыйбæрц æнæкъуызгæйæ фæкуывта. Дзаджджын 
фынджы уæлхъус-иу куы бадтысты, уæд ма гъа, фæлæ-йу 
афтæ дæр рауад æмæ æвронгæй искуы тигъыл бакъорд 
уыдаиккой, Бæтæдзи-иу гъæйдæ-мардзæ, зæгъгæ, кувын 
райдыдтаид, лæппутæ та йын-иу æмхъæлæсæй «оммен» 
кодтой. 
Бæтæдзи дыууæ къухæй йæ зæнгпæ æрхоста, йæ цæс- 
гомы царм «æррæдывта» æмæ уынгæг хъæлæсæй ныхъ- 
хъарæг кодта: 
— Уæ, мæ бон куыд бакалд! Нæ хæдзар бындзархæлд 
куыд фæци! 
Иннæтæ æмхъæлæсæй: 
— Егъæ-егъæ, егъæ-егъæ! 
116 

— Уæ, нæ цæугæ хох, нæ лæугæ мæсыг дургай æмæ 
мургай куыд баци! 
— Егъæ-егъæ, егъæ-егъæ! 
— Æз сидзæры уæззау уаргъ хæссынæн куы ницы 
бафæраздзынæн! 
— Егъæ-егъæ, егъæ-егъæ! 
— Æз уын унывыармаджы нейлон хæдæттæ æмæ 
безразмерни цъындатæ куы нал алхæндзынæн! 
— Егъæ-егъæ, егъæ-егъæ!.. 
Гадæцц йæ сынтæджы цалдæр дыдагъы аци, йæ даргъ 
зæнгтæ æддæмæ аппæрста, алæууыд, фырадæргæй йæ 
базмæ дæр февнæлдта. Иæ цуры ницавæр цæвæнгарз ра- 
зынд æмæ карздæр æлгъыстытæй йе 'взагыл цы абадт, 
уый срæцыгъта. Йæ дзаумæттæ йæ уæлæ акодта æмæ 
абæлццонхуыз. 
— Дæ адрис ма нын ныууадз. 
— Уæд та дæ чысыл фалдæр ахæццæ кæниккам? 
— Цæй, æнæ рæвдыдæй нæ цæуыс, фæлæ нæ абоны 
фæндагыл ма ауæй кæн. 
— Хъус-ма, дæ чырынмæ дæхæдæг рарвитдзынæ æви 
дыл æй нæхæдæг сæмбæлын кæнæм? 
Ныхæстæ фескъуыдысты, уымæн æмæ, дур дæр уый 
онгты нал ахаудаид, Гадæцц афтæ адард. 
Тугъан йе 'нæбондзинад нæ бамбæхста, кæсгæ дæр 
никæмæ бакодта, афтæмæй загъта : 
— Режиссер дæр уæ яæ бахъуыд — замманайы спек- 
такль ацъапп ластат. 
— Аххосджын та мах нæ фестæм! — загъта Бæтæ- 
дзи.— Дæхæдæг ын искуы исты бамбæрстай? 
— Бæллæх дæр уый мидæг ис æмæ кæрæдзи бамба- 
рынхъом кæй не стæм. 
— Цæй-ма,— кæцæйдæр се 'хсæн фегуырд Толас.— 
Цы стынг стут? Тæккæ райсом æй ардæм хъæуы. Æмæ 
йын кæд цæсгом ис, уæд афтидæй не 'рбалæсдзæн. 
117 

8 
Æхсæз адæймагæй иу мадзура куы разына, уæд æй 
фиппайгæ дæр нæ бакæндзысты. Фæлæ æхсæзæй дæр сæ 
дзыхтæ куы ныххуыйой, сæ сæртæ уæлæмæ куы нал исой, 
уæд уый зон, æмæ уым цыдæр кæй ис. 
Гадæцц кæй фæтæргай, уый нæ нымайгæйæ, æвæдза, 
ницы æрцыди, уæддæр Тугъан куыд бафиппайдта, афтæ- 
мæй лæппутæ сæумæрайсом сæ рувæнтæ се 'ккæйттæм 
уæззауæн сæргъæвтой. Сæ фæйнæ æртæ рæгъы ахастой, 
фæлæ сын иннæбонтау размæ дæр ницы æнтысти. 
Тугъан бафæллади æнхъæлмæ кæсынæй. Уæдæ кæд 
искæмæй иу хъазæн ныхас схауид, зæгъгæ, фæлæ ницы. 
Сæ дзыхтыл цъуттатæ сæвæрдтой Толас æмæ Бæтæдзи 
дæр. Хъазтамидингæнджытæ уыдон вæййынц, уыдоныл 
цы сфидауа, уый нæдæр Тугъаныл, нæдæр æндæр искæ- 
уыл сфидаудзæн. Æмæ цымæ кæдмæ фæраздзысты? 
Кæд сыл иу сагъæс æруæз кодта? Кæд Къосты фæзындыл 
сæ зæрдæ нал дарынц? Кæд Гадæцмæ бахæлæг кодтой? 
Кæд сæм цыдæр сусæгвæнд фæзынди? Сæ иу ныртæккæ 
йæ астæу куы сраст кæнид, дзæбæх куы ралгъитид æмæ 
йæ рувæн куы аппарид, уæд цыма рувæнтæ иннæты къух- 
тæй дæр азгъæликкой, афтæ касти Тугъанмæ. 
Тугъан йæхæдæг дæр нынтъыснæг, йе уæнджы уазал 
хызти, хуыздæрæн сын цы загътаид, уыцы ныхæстæ ницы 
адавтаиккой. Афтæ бавдæл æмæ дæхимæ иу æнæсгæрст 
къуым мауал ныууадз, зæгъгæ-иу рахъавыд. Цавæрдаер 
æууæнчы руаджы хъуамæ дæ къæхтыл лæууынхъом уай, 
æмæ дæ кæцыдæр афон дæхимæ джигул кæнынмæ мауал 
равдæла. Æмæ та дæ уæд бауырндзæн, дунейы хорзæхтæ 
сегас дæу кæй нæ бахъæудзысты, уый. 
Адæймаджы бирæ цыдæртæ кæй нæ хъæуы, уый ацы 
минут дæр уырныдта Тугъаны. Зæрдæрис кæмæй бав- 
зæрста, уыцы æрвылбоны бæллиц та йын сног ис. Ныр- 
118 

тæккæ йæ фидарæй куы уырнид, Ханийы тæргæйттæ æнус 
кæй нæ ахæсдзысты, æмæ искæд бон сæ ныхас кæрæдзи- 
уыл кæй с^аддзæн, уый, уæд афæливид йе 'мбæлтты æмæ 
йæм æмбойны фистæгæй дæр фæхæццæ уаид. Уæвгæ фæ- 
ливгæ цæмæн? Æргом сын зæгъæд: «Лæппутæ, макæй 
зæрдæ мыл фæхудæд. Бонрухсæй хъуамæ Ханийы фс- 
нои». 
Фæлæ гуырысхотæ Тугъаны дуарæхгæдæй дардтой. 
Сомбон цы уыдзæн, уый зæгъыны ныфс æм никуы вæй- 
йы. Мæнæ ныртæккæ цы æвзартыл аузæлыди, цымæ уы- 
донæй лæгæмбæрц чи ссæудзæн, гъе дзы калм кæй уидаг 
адзæнгæл ласдзæн? Ацу æмæ йæ базон. 
Иуафон мадзура, уæзбын Азырым бацардхуыз, йе 
'ргом сæ бынаты 'рдæм, афтæмæй йæ уæззау къух цасдæр 
<æмрастæй фæдардта, цыма йын хъыримаг уыди, уыйау, 
стæй уыцы уæзбын хъæлæоæй загъта: 
— Лæппутæ, уа-артæ ма кæсут. 
Æмæ цалынмæ уый ног дзырдтæ агуырдта, уæдмæ ин- 
нæтæ фæразæй сты. 
— Нæ загътон — Гадæцц! — ныццин кодта Толас. 
— Гадæцц дæргъунцъ у æмæ йæ чи-фæндыдæр ба- 
зондзæн, фæлæ йемæ чи ис, уый ма исчи зæгъæд. 
Фæхъус сты æмхуызонæй. Гадæццимæ сылгоймаг æр- 
бацæйцыд, уый иртæстой, фæлæ йæ ардыгæй уырдæм 
цæст дзæбæх не 'ргъæвта. Æнæ ифтыгъд цæстæй цы фе- 
нæн уыди, уый та раиртæстой — сылгоймагыл уыди цы- 
дæр æрвхуыз дарæстæ, асæй Гадæццæй — бæрæг къан- 
нæгдæр; къуырддзыкку уыди, æви йæ хæмпусфаст сæрыл 
исты байаста, уый дзæбæх нæма иртæстой. 
Гадæцц мыййаг хæрзиуджытæ исынæй не здæхти, фæ- 
лæ та сæм фæзынди, æмæ лæппутæ банхъæлцау сту. Цы- 
бæлдзастæй кастысты бынаты 'рдæм æмæ зын раиртасæн 
уыди, Гадæццы фæзынд сæ сцымыдис кодта æви чызджы 
базоныныл æрхъæцмæ нал хъæцыдысты. 
119 

Цалынмæ Гадæцц сæ цурмæ æрбахæццæ, уæдмæ сæ 
астæутæ нал æртасыдысты. Алчи сæ рæстæг сафæн ны- 
хæстæ мысыд. 
Гадæцц, цæмæй æнæ æлхыскъæй аирвæза, уый тых- 
хæй, сæм дæрддзæфæй хæрзæггурæггаг фæци: 
— Тугъан, уæртæ нæм Хаии куы æрбацыд! Цæмæн ма 
лæууыс? — æмæ сæ цурмæ куы æрбахæццæ, уæд ма йын 
аппæлыди.— Горæтмæ цæуын загъта, фæлæ... Дысон æй 
уæ уынджы дæр ауыдтон. Ныр та йæ автобуслæууæнæй 
рахуыдтон. 
Тугъан куы адард æмæ йæ ничиуал фехъусдзæн, уый 
йæ куы бауырныдта, уæд хъæрæй загъта: 
— Бæгуыдæр дæ фæнды азгъорын, фæлæ нæ уæндыс. 
Басæтт ыл, басæтт — Хани дæуæй лæгдæр у. Иæ ныхасы 
дæр, æвæццæгæн, исты æцæгдзинад вæййы, фæлæ йын æйг 
дырæгъмæ рахæссыны аккаг нæ фæхоныс... Де'мбæлт- 
тæ дæ цы хонынц, бынтон ахæм нæ дæ, нæ. Фæнды дæ 
цæстыдзагæй акæсын, фæлæ дæхи ныккуыдз кодтай. Нæу 
дæ бон, нæ уæндыс, æндæр Ханимæ ардкгæй дæр йæ но- 
мæй адзурис. Толас та бауæндид. Бæтæдзийыл та сфи- 
дауид. Къостыл сфидыдта æви нæ?! 
Дурæхсты бæрцмæ баввахс, уæд ауыдта чызджы — 
рухсдзæсгомæй, разгъорынæввонгæй, æмæ йæхинымæр 
загъта: «Нал дæ ауадздзынæн, Хани, æрхæндæг зæрдæйæ. 
Æнхъæлмæ кæсынæй кæй бафæлладтæн, ууыл басæтдзы- 
нæн. Нал хылтæ кæнæм, æгъгъæд нын фæуæд». 
Салам ын нæма лæвæрдта лæппу, буцдæрæн ын ны- 
хæстæ зæгъа, зæгъгæ, уыдон агурыныл куыд фæци, афтæ 
фæкомкоммæ чызджы къуырд дзыккутæм. Æмæ уыцы 
уысм фæхъуыды кодта, æрдæбон æй чысыл раздæр дæр 
кæй бафиппайдта, фæлæ йæ уæд кæй нæ бауырныдта, уы- 
мæн æмæ йæм уæд зыдæй фæкæсын йæ цæст нæма уарз- 
та, стæй Ханийæн искуы йе 'ртæбыдон дзыккутæ фенад 
уыдзысты, хæрдгæхуыдтæ кæнæгау сæ бийынæй бафæл- 
120 

мæцдзæн, уый йæ фæсонæрхæджы дæр никуы уыди. 
Дон кæуыл басæххæтт ласынц, ахæм артдзæстау æр- 
мынæг лæппуйы цин æмæ йæ нал бахъуыди буц ныхЗестæ 
зæгъыны сæр. 
— Æгас цу,— салам ьш радта Тугъан, афтæ исты зæ- 
гъын кæй хъуыди, уый тыххæй. 
— Уызынау та дæ судзинтæ куы федде сты,— бахуд- 
ти Хани æмæ йæм йæ хæмпусуæларм къух бадардта, ома 
стырдæр лæвар мæм нæй. — Æз та æнхъæлдтон, гъæйтт- 
зæгъгæ уазæджы бæркад атæрдзынæн. 
— Цы хабæрттæ ис? 
— Хъæуы? Горæты? Æви дунейы уавæрмæ дæ зæрдæ 
æхсайы? 
Йе 'нæбондзинад бамбæхсыны хъару та нæ разынд 
Тугъанмæ. Ныссуйтæ ис æмæ ма хæринаггæнæджы афар- 
ста: 
— Уазал дон дæм нæй? 
— Хани,— сдзырдта Цыппу.— Ма фæзивæг кæн æмæ 
ма йын, дон кæуылты кæлы, уый ацамон. 
Разæй Тугъан ацыди, йæ фæстæ — Хани. Астæудоны 
^ был сбадтысты. Сбадтысты, зæгъгæ, лæппу йæхи куы 
æруагъта, уæд æм чызг бацыд, мæстæймарæн худт бакод- 
та æмæ йæм Тугъан зулдзастæй куы ракасти, уæд фыдæт. 
нæнгæнæгау йæ саджил къухæй йæ цыбыр сæрыхъуынтæ 
адзæбæхтæ кодта. 
Тугъан ын иунæг цъусдуджы бæрц ауыдта йæ цæсты- 
тæ æмæ йæм фæкастысты æнахуыр фæллад. Цин сæ 
хъардта, фæлæ сын уый дæр сæ фæлладæнгас нæ бамбæх- 
ста. Кæд чиныгмæ кæсынæй бафæлладысты? 
Нæ, нæ, æнæ дзыккутæй нал фидыдта Хани, йæ цæс- 
гом цыма куыддæр фæтигъджынтæ. Йе 'нгасы фæзыиди 
тызмæгдзинад; мæнæ йæ дзыккутæ куы къуырдта, уыцы 
минут йæхи куыд хивæндæй равдыста, уый дæр дзы ба- 
зонæн уыди. 
121 

Нал баурæдта йæхи Тугьан, загъта: 
— Искуы ма дæ искæуыл хъоды кæныны сæр куы 
бахъæуа, уæд та-иу де 'нгуылдз ахауын лас. 
— Знон изæрмæ мæ нæхимæ фæпырдтой, ныр та дæ 
рад у æмæ мыл ма бацауæрд. Æмæ ма нæхимæ мæ сæ- 
рыл баба сдзырдта, фæлæ ам та чи?~> 
Хани йæ фыды хуыдта «баба». Фондз хойы кæсдæр 
уыди. Йæ хисдæртæ чындзыты фæцыдысты æмæ, куыд 
фæдзурынц, афтæмæй йыл йæ фыд, æрхъæцмæ нæ хъæ- 
цы. Æргом, дам, фæзæгъы йе 'ннæ чызджытæн: сымах уе- 
гас — фарс, Хани йæхæдæг — фарс. Уыцы æргом ныхас, 
дам, йæ дзыхæй куы схауд, ууыл афтæ бирæ рæстæджы- 
тæ нæ рауади. . 
Ирон фыд фыртуарзаг у, æмæ, дам-иу Ханийы фыд 
алы хатт хъæугуывдæй зæрдæ бавæрдта сæ сыхбæстæн. 
Фæлæ та:иу рацæй-рабон æмæ йæм-иу фæхабар кодтой: 
чызг та уын райгуырд. Хани гуыбыны куы уыди, фыд уæ- 
ды хуызæн цыбæлæй никуы æнхъæлмæ касти. Æнæмæнг 
сьш лæппу кæй райгуырдзæн, уый йæм уыйбæрц æцæг 
кæсын байдыдта æмæ ма йын рагацау ном дæр æрхъуы- 
ды кодта. Хабар зæгъынмæ йæм йæ ныфс ничи хаста. Фæ- 
лæ сывæллон куы райгуыра, уæд ын цæй сусæггæнæн 
ис — йæ цъæхснаг хъæр йæ разæй куы фæвæййы. Фырмæ- 
стæй, дам, фыды цæссыгтæ æрпæр-гæр кодтой, стæй, су- 
дзаггаг зианджынау, цасдæр сау фæдардта. Чызг рахъо- 
мыл, скъолайæ йæ фæдыл æппæлæн ныхæстæ цыдысты 
сæ хæдзармæ æмæ фыд æрфæлмæн. Хъæбулы ад та дзы 
бавзæрста. 
— Æнцад цæмæн бадыс,— загъта Хани.—Дзур, на- 
уæд дæ^маст ссæудзæни. 
— Хани, æргом ма зæгъ: искæйы афæрсон, зæгъгæ, 
дæм ахæм зонд не 'рцыди? 
— Цæмæн мæ фæрсыс? Æппындæр мыл куы иичер- 
дæм æууæндыс. Кæд дын фенцондæр уыдзæн, уæд мын 
122 

алывыд акал.— Чызг ын йæ къухмæ бавнæлдта.— Дзæ- 
бæх мæ ныдздзæхстытæ кæн. Æз мæхи ныддур кæндзы- 
нæн. 
— Омæ хорз,— загъта лæппу.— Мæ ныхæстæ дæр — 
галиу, мæ митæ дæр—мæнг. Азымтæ иууылдæр мæхимæ 
исын. 
— Ацы хатт ды ницы аххосджын дæ. Æз дæр нæ 
дæн,— сдзырдта Хани, уыйбæрц зæрдæбынæй ныуулæ- 
фыд, æмæ йыл лæппу баууæндыд. 
— Уæдæ чи у? — афарста знæтæй. 
— Æз ын ницы зонын,— фæллад хъæлæсæй та загъ- 
та Хани, æмæ йæм йæ сау цæстытæй сагъæс ракалди.— 
Смæсты дæм вæййын, æрфæнды мæ фыдæнæнтæ кæнын. 
Æмæ Сиукъайы къафеттыл дæр бацин кæнын. Уадз æмæ 
дæ, зæгъын, исты фæрисса. Æмæ та мæхæдæг мæхицæн 
сæнад вæййын.— Лæппумæ фæкасти, фæкасти æмæ йæ 
афарста: —Тугъан, хъус-ма, æхсæвы уынæртæ куы бамы- 
нæг вæййынц, уæд дæ хъустыл ницы ауайы? 
— Хæфсыты уасын æмæ цъырцъырæгты цъыбар-цъы- 
бур. 
— Æз дын дæ ныхæстæ фæхъусын... Цы зæгъынмæ 
фæхъавыс, уый никуы æрцахсын. Фæлæ дæ хъæлæс мæ 
хъустыл фæуайы. Мемæ куыд никуыма дзырдтай, фæлæ 
дæ мемæ цы хъæлæсæй дзурын фæфæнды, ахæм... 
Де 'цæг хъæлæс. Тугъан, цæй-ма, цы дæ, уымæй ма 
иунæг уысм дæхи равдис. Иунæг ацы хатт уæд та. Кæй 
мын нæ бавгъау иæнис, иу ахæм исты зæрдæвæрæн ныхас 
мын дæ цæст бауарзæд. 
— Цыдæр фæлладхуыз дæ,— загъта лæппу зæрдиаг 
хъæлæсæй.— Æвæццæгæн дæ урс пæлæзыл нæма- са- 
хуыр дæ. Алы хатт дын мæлæты цæстытæм комкоммæ кæ- 
сын лæвар нæу. 
— Мæлæт цы! Хаттæй-хатт адæймаг йæ мæлæты раз- 
мæ цы иунæг ныхас фæзæгъы, уый йæ сбæрзонд кæны. 
123 

Царды мидис бамбарыны хъару кæмæ разыны, уый мæ- 
лæты тас нæ базоны. 
— Цæмæйдæр фæлмæцыс,— загъта лæппу,— уый ха- 
тын. Æмæ дын мæ къухы куы ницы хос разына, уымæй 
тæрсын. 
— Бузныг, Тугъан, дæ чысыл ныхас дæр мын ныфс у- 
Æппæты зындæр дарæн æз нæ дæн, фæлæ... Афтæ чысыл 
цæмæйдæрты рафæлмæцын... Гъер нæм иу ахæм чызг ис, 
хæппæрмæ ныккæсыны бæсты йæ артмæ ныддар, фæлæ 
уæддæр æнæ мединститут нæ ныллæууыди. Дохтыры ном 
ыл хъуамæ сбада, мойаг йæхæдæг равзара. Иу ахæм лæп- 
пу дæр нæм ис, дæс азы йæ скъолайы сыфцæй фæластрй, 
фæлæ стыр конкурсы нæ фæцудыдта, институты рæбинаг 
баци... Уынгты æдæрсгæ ацæуæн нал ис. Дæ фæдыл хъуа- 
мæ æнæмæнг исчи бафта. Дæ цонгæй дæ рацахсдзæн 
æмæ, табуафси, уыцы минут демæ ЗАГС-мæ цæуынмæ 
дæр цæттæ... Хъуамæ искæмæй ныфсджын уай. Æмæ дæм 
уæд афтæ къæйных нæ уыдзысты. Æнæхъæн дзыкку 
^нæ, фæлæ дæ сæрæй иу æрду дæр нæ фæхъæу- 
дзæн... 
— Æнхъæлдæн æмæ дæ чидæр бафхæрдта? Æмæ ма 
мын уæд фæсномыг ныхæстæ та цæмæн кæныс? 
Иу уаты цæрынц фондзæй. Ханийы æмбæлттæй ал- 
кæйы дæр исчи бацагуры. Æмдзæрæны дуаргæстæ дыу- 
уæ сты, сæ иу æнцондзырд разынд, йæ зæ^дæ йын истæ- 
мæй алхæнынц лæппутæ æмæ сæ мидæмæ бауадзы... Лæи- 
путæй сæм-иу алы бон исчи фæзынди. Хани йæхи ницы- 
уынæг скодта, фæлæ дын мæй дæс æмæ ссæдз хатты йæ 
сæрæй чи акува, уый дæ зæрдыл куыннæ бадардзынæ? 
Цалынмæ йын йæ къафетт айсай, уæдмæ дæ уæлхъус чи 
сцæджындз уа, уымæ куынницы сдзурдзынæ? Мæнæуы 
куырисы йас дидинджыты бастимæ къæсæрæй чи 'рбахи- 
за, уымæ æнæ бахудгæ куыд фæлæудзынæ? Зулдзыхы ны- 
хас дæр никуы рауад чызджытæм, фæлæ дын иуахæмы 
124 

Ханийыл сæ иу куы бабустæ кæнид, иннæ йæ ницæй тых- 
хæй куы алхыскъ ласид, аннæтæй дæр чи куыд арæхст, 
афтæ— схуыстытæ, уайдзæфтæ. Стæй та йын йæ дзыкку- 
ты куысты бацыдысты. Агуындæ ном ыл авæрдтой. 
Æхсæвы Хани йæ сæр ныхсадта. Бахæмпус сты йæ 
цонджыдæргъæн сæрыхъуынтæ æмæ, æфснайд уой, зæгъ- 
гæ, сæ уæгъд быд акодта. Сæумæрайсом йæ уæгъд хæдо- 
ны фестади, йе уæнгтæ адджын ивæзтытæ акодта æмæ йæ 
удæгас дзыккутæ йæ фæсонтыл куынæ стæлфыдысты, 
уæд сæ фыццаг иу къухæй асгæрста, стæй иннæмæй фæ- 
лæбурдта йæ фæсонтæм æмæ йæ буар йæ къæхтæй йæ 
сæрмæ ауазал. 
Дзыккутæ тæбæкк базыл мардæй лæууыдысты. 
— Æмæ уæддæр чи уыди? 
— Ничи сæ ницæуыл басасти; Уыцы æхсæв ма нæм 
уазæг чызджытæ дæр уыди... Æниу æй куы базыдтаин, 
уæддæ^ цы... Цæй, ныууадзæм уыцы ныхæстæ.— Хани сы- 
стади, й,æ быны кæй айтыдта, уыцы фындзыкæлмæрзæн 
фелвасинаг уыди, фæлæ йæм Тугъан фæразæй.— Ардæм 
цыдæр стыр нвдфсимæ цыдтæн. Лæппуты раз æрлæудзы- 
нæн загътон, хатыр сæ ракуринаг уыдтæн... 
— Искæй фыдгойтæ нæм никуы вæййы. 
— Мæ рæдыдыл сæттыи. Мæ уæды ныхæстæй мæ цæс- 
гом судзы. Уæ сихормæ дæр уын нал лæууын. Чысыл фал- 
дæр мæ ахæццæ кæн. 
Цыдысты цадæг, чызг — къахвæндагыл, лæгъзыты, 
лæппу кæм хæрæгсындзы сæрты санчъех кодта, кæм дуры 
сæрты. Сомбон сын цы 'рхæсдзæн, уымæн базонæн нæ 
уыди. Кæд та сæмбæлдзысты, уый фæдыл сæ ныхас ничи 
сайдта. Тугъан æмбæрста: ныртæккæ цы ныхæстæ кодтой, 
уыдон сæ ахсджиагдæр хъуыдытæй нæ гуырдысты. Иæ 
зæрдæ æхсайдта Ханимæ — цыдæр зæгъинæгтæ ма йæм 
баззади æмæ сæ, æнхъæлдæн æмæ, не ской кæндзæн. Уы- 
мæн æмæ йæхимæ дæр разынди, нырма уал фæстæмæ 
125 

кæуыл фæхæцдзæн, ахæм зæгъинæгтæ. Уæндгæ бакодта- 
ид чызгмæ, фæлæ сæ зæгъыны афон нæма ралæууыд. 
Фадат сыи нæма фæци. Нырма Тугъан цыбыркъух у. Ны- 
мады никуыма æрцыди. 
Кæддæрты йæм йæ мад бакъултæ кодта, чындзджын- 
тæм кæд хæлæгæй нæ амæлын, зæгъгæ. Сопо та йын æй 
æргомæй скъæрцц ласта: «Дæ цахъæнтæн ма сæ цот фыд- 
уагмитæ кæиынхъом дæр фесты». Сопо, æнæмæнг, Увæ- 
дзы зондæй дæр. дзырдтаид. 
Лæппу хъуыдытæ кодта: «Ацæудзæн та Хани æмæ та 
йын уым горæты æмызмæлд уынгты цыбæлдзаст лæппу- 
тæ йæ фæндаг скъуындзысты. Æмæ цы бæрæт ис, кæд æй 
исчи йæхицæн мысанæн равзæрста, кæд, рæхджы цы та- 
лынг æхсæв ралæудзæн, уæдмæ сæмгъуыд кодта». 
Тугъан касти ланийы бæгънæг, æнæбон цонгмæ. «Ды 
йæм бавналын æвгъау кæныс,— йæхицæн дзырдта лæп- 
пу,— фæлæ йыл кæйдæр къухты дæрзæг фæдтæ куы баз- 
зайой, уæд ма чердæм згъордзынæ? Ды ацы къух цыра- 
гъау дæ армы фæдарис, чидæр та йын йе 'назым былтæ 
йæ кæрæф дæндæгтæй æхсындзæн...» 
— Тугъан, кæд дæхиуыл ныххæцдзынæ, уæд дын цы- 
дæр зæгъдзынæн... 
— Цыппæрбæстытæ мæ бакæн. 
— А дыууæ боны нæм минæвæрттæ æрбацæудзæн. 
— «Æрбацæудзæн?» — афæзмыдта йæ лæппу.— 
Куыд хъуамæ æрбацæуой? 
— Уæд та æрбабырсдзысты. 
— Чи у? 
— Идеалон усгур. 
— Кæй цæстæй кæсгæйæ? 
— Сосайы. 
— Æмæ баба та цы зæгъы? 
— Бабайæн ацы хатт ницы бамбарæн ис. 
126 

9 
Раст фæссихор арв æрбахъулæттæ æмæ йæ тасмачъи 
агъуд ныттылдтытæ кодта, стæй йæ цъæхснаг лæдзæгæй 
æрдзæхстытæ ласта æмæ-иу йæ судзгæ æндах-фæдтæ ны- 
вæфтыдæй аззадысты. Фыццаг æртæхтæн банымайæн 
дæр уыди; фæндаджы рыджы-иу фæныгъуылдысты. Стæй 
уæд æргæр-гæр ластой æрвонсыгъдæг уазал æртæхтæ. 
Æртах æртахы æййæфта, æртах æртахыл æфтыди æмæ 
цыхцырджытæй лæдæрсын райдыдтой. Къæвда фæнда- 
джы рыгтæ ахсадта, уæлæигай дзыхъытæ амвæз кодта, 
æвзарты сыфтæ зæххы уæлцъарыл аныхæста... 
Æхсæвæрафонмæ ма цанæбæрæг баззад, афтæ Астæу- 
доны былты æрбатылди кæттаг-æмбæрзт машинæ, йæ 
цæлхыты бынæй, тарст зæрватыччытау, фæстæмæ нæр- 
рæст кодтой фæндаджы фæлмæнтæ. 
Шофыр кабинæйы рудзынгæй йæ сæр радардта æмæ, 
цыма бæгъæввад къахæй фæндагмæ чи^ разгъоры, ахæм 
сабитæм дзуры, уыйау былысчъилæй радзырдта: 
—^Хъæумæ кæй фæнды, уыдон рæвдз абадæнт! 
Изæррухсæй лæппутæ сæ хæдзæрттыл сæмбæлдысты. 
Клубмæ Тугъанæн æнæ цæугæ нæ уыди — иуæй æм- 
бæлттæ^иууылдæр уым уыдзысты, иннæмæй... Цы нæ вæй- 
йы, Хани кæд горæтæй истæй æфсон æрæфтыд. Гадæцц 
сæм æввахс цæры. Гадæцц та, хабæрттæ чи нæ бамбара, 
йæхи ахæмæй нæ равдыста. Æппын ницы, фæлæ дзы Ха- 
нийы æмбал чызджытæй искæуыл уæддæр фæхæст уы- 
дзæн. Тугъан кæд цььфæнды æнцад дардта йæхи, уæддæр 
уый æдде^бакæсгæйæ, уæвгæ йе уæнджы стыр тас бацы- 
ди, Хани ибон «идеалон усгур» кæй схуыдта, уымæй 
стъæлфыди. 
Тугъан Азырымы фарсмæ бадт фæци. Сæ дыууæйыл 
127 

дæр — цыбырдыс хæдæттæ. Сæ цæнгтæ-иу кæрæдзиуыл 
андзæвыдысты, æмæ Тугъан æнкъардта: йæ сыхаджы 
буар æй сыгъта — уый сæумæйы хуры тынты. судзаг у — 
йæ тугдадзинты змæлд ын хатыдта. Æвæццæгæн, ахæм 
къуылдых арæзт цонджы тугæн дæр фылдæр ивылæнтæ 
ис... Киномæ кæсгæйæ сныхас чи нæ быхсы, уымæн Азы- 
рым—агургæ æмæ æнæаргæ æмбал. 
Клубы ныхы къулыл æмлæгъзтыгъд кæттагыл арæх 
фыстытæ кæрæдзи хæлофæй ивын куы райдыдтой, уæд 
Азырым Тугъанæн афтæ: 
— Дæ хъус мæм-иу фæдар. Тæрсьвн, хуыссæг та мæ, 
^ыййæг, йæ быиы куы скæна. Мæ фарс мын-иу æрба- 
тъæпп лас. 
Тугъан ын дзуапп нал радта, уымæн , æмæ дыууæ 
рæгъы æхсæнты гуыбыр-гуыбыр чи 'рбацыд, уый йæ хæд 
разæй йæхи æруагъта æмæ экран йæ теглахуды аууон 
фæци. Худ иуафон йæхи хъæбысмæ ныйиста, æмæ къух- 
тæ сæрмæ сæвнæлдтой — кæм æнгуылдзты, кæм сæрва- 
сæны руаджы «ерыхъуыитæ иуырдæм æрфæлдæхтысты 
æмæ сæры гæмæхтæ æрæмбæрзтой. Бæрзæй хæдоны æф- 
цæгготы иал цыди, æмæ æнгуылдзтæ хæдоны сæхтæджы- 
тæ феуæгъд кодтой. Цыма зыбыты иунæгæй аззад, уыйау 
йæ фыидзæй сирвæзти цыдæр уынæртæ; галиу къух дзы- - 
хы цыдæр атъыста, рауади цъусдуг, æмæ Тугъан айхъуы- 
ста ихын-хъæбæр къафетты къыбар-къыбур. 
Тугъан акасти дуармæ æмæ иæм æгæр æддоз фæкасти. 
Хъуыдис æй тынг ныггуыбыр кæнын, иу-фынддæс адæй- 
маджы сæрты ахизын. Кæйдæр та ма йæ бынатæй сыстын 
дæр бахъуыдаид. 
Азырым Тугъаны йæ рæмбыныкъæдзæй бакъуырдта 
æмæ йын йæ хъусы æрбадзырдта: 
. — Базыдтай йæ? 
Куыддæр æй ауыдта, афтæ дæр æй базыдта Тугъан, 
фæлæ йæ сæр куы фаста, уæд ма йыл йæ зæрдæ фæкъæпп 
128 

кодта: йæ сæры æмбæхсинаг гæмæхтæ фæзынд, уый æн- 
хъæл нæма уыди. Къафетты къыбар-къыбур куы айхъуы- 
ста, уæд йæ гуырысхотæй мисхал дæр нал аззад — Со- 
сай иедтæмæ ничи у! 
* * * 
Сосай-иу урочы райдианы цалынмæ журнал раф.ел- 
дæхта, алкæмæн дæр йæ мыггаг æмæ йæ ном хъæрæй 
загъта, уæдмæ-иу цæстæй никæй æруыдта. Скъоладзау- 
тæй-иу искæмæ фæдзырдта, чиныгæй йын-иу хынцинаг 
фæйнæгмæ рафыссын кодта, кълас цал уыдысты, уалæй 
сæ-иу хъуыды кæныныл бафтыдта. Иæхæдæг-иу рудзын- 
джы цурмæ йæхи байста, уынджы 'рдæм-иу азылди, йæ 
фындзæй-иу сирвæзтысты уыцы цыдæр уынæртаё, æмæ-иу 
уæд бирæ кæмæндæрты сæ комыдæттæ æруадысты: къа- 
фетт та кæй цъирдзæн, уый-иу базыдтой. 
Уæд Тугъаи фæндзæм къласмæ цыди, æмæ Сосайы 
скъолайы иннæ ахуыргæнджытæй иппæрд кодта. Уый цы 
бæрзæндмæ схызт, уырдæм алчи не схæццæ уыдзæн, зæгъ- 
гæ-иу дзырдта йæхицæн. Иæ къахы айст дæр бафæзми- 
наг уыди, цы кадавар дзырдтæ-иу схауд йæ дзыхæй, уы- 
дон-иу уæлдай зæланггæнагдæр рауадысты... 
Сосайы ныхæстæ раджы бахъардтой Тугъанмæ. 
Ахуыргæнæг-иу афтæ дзырдта: 
— Адæймаджы цард афæдзтæй барстхъуамæмацæ- 
уид. Цал азы дыл цæуы, зæгъгæ, хъуамæ ма фæрсиккой,— 
чи цал цæлхдуры сæрты ахызти, уы,й у сæйраг хынци- 
наг.— Рудзынгæй-иу æддæмæ кастаид, хæдзæртты, бæ- 
лæсты сæрты-иу дард кæдæмдæр фæлгæсыд.— Искуы 
мын мæ абоны ныхæстæ мысдзыстут. Уалдзыгон зæрва- 
тыччытау царды æнцон пæррæстытæ нæ акæндзыстут. 
Сом мын ахæм æмæ ахæм цæлхдурты сæрты хизгæ æр- 
9 Дон æй н* ласы, арты нæ судзы 
129 

цæудзæн, зæгъгæ, хъуамæ абон асагъæс кæнай. Уæд нæ 
фæрæдидзынæ, сарæхсдзынæ. Никуы мæ ферох уыдзæн — 
цумахъом куы фæдæн, цард мын уæд сарæзта йæ фыц- 
цаг фæлварæн. 
Æмæ сын Сосай ахæм хабар радзырдта. 
Фæссихор ын йæ фыды куыстæй сæхимæ бидаркæйæ 
æрластой. Иæ артæнбынтæ калдта. Иæ цæсгом копрадзы 
тылд хæцъилау иыцци. Иæ дзыхы ныхас нал хъуысти. 
Дохтыр нæ уыди сæ хъæуы. Фервитæм уæм дохтыр, зæгъ- 
гæ, сын абон-сом кодтой. Зæронд фельдшеры бæрны аз- 
зади хъæубæстæ. Цæстæй дæр дзæбæх нал уыдта, иу 
тигъæй иннæмæ ацæуыны хъару йæм нал уыди. Рьшчы- 
ны-иу фæфарста, хъусæнтæй-иу æм бирæ фæхъуыста (ис- 
ты-иу раиртæста, ууыл ничи æууæндыд), стæй-иу æвгты 
конд хостæ, таблеткæтæ радыгай æвзагæй уынын рай- 
дыдта. Æмæ дын-иу уыйфæстæ исты радтаид. 
Уыцы сахат фельдшерыл дæр нæ фæхæст сты. Рын- 
чынæн фых æхсыр лæвæрдтой. Æвæццæгæн, исты бахорд- 
та æмæ йын нæ батад, зæгъгæ, дзырдтой æмæ йæ ахсæн 
цæмæй расыгъдæг уа, ууыл архайдтой. Районы рынчын- 
донмæ фæласынæй хуыздæр хос дзы нæ уыди, фæлæ рын- 
чынæн уæрдоны бадгæ æрцыдаид æмæ йæ кой дæр не 
суагъта. 
Æмæ уæд афæнд кодтой: тагъд исчи бæхыл абадæд 
æмæ кæсæджы хъæуы дохтырмæ уайгæуæд. Кæсгон хъæу 
афтæ дард бæргæ нæ уыди, фæлæ атагъайыл бахизын 
хъуыди, ивылд доны сæрты бауайын хъуыди. Дæттæ та 
сæ былтæй акалдысты, сæ тæккæ ивылæн рæстæг та ра- 
лæууыди. 
Нæлгоймæгтæ кæрæдзимæбакæстытæ кодтой, фæлæ 
сæ ничи баразæнгард. Уыдон радзур-бадзур, рауынаффæ- 
бауынаффæ кодтой, рынчынæн та йæ уд æрдуйæ нарæг- 
дæр сси. 
Чысыл Сосай рауади кæртмæ, бидаркæйы бæх 
130 

феуæгъд кодта, цыдæр амæлттæй йæм схылди, йæ рох- 
тæ. йын æрбацавта æмæ йæ цыппæрвадæй ауагъта. 
Фæсте ма йæ расырдтой, сæ худтæ йæм тылдтой, фæлæ 
уæдмæ уый адард ис. 
Лæппу ма уыйразмæ дæр къорд хатты абадти бæхыл, 
фæлæ-иу ыл уæд саргъ æвæрд дæр уыди. Ныр бæхыл 
саргъ æвæрд дæр нæ уыди, фæндаг дæр æвæд. Сабыргай 
йæ ауагътаид, фæлæ йæ фыды хъæрзыи йæ хъустыл уади 
æмæ-иу йæ зæрдæ ныккæрзыдта. Æрцавта-иу бæхы, 
.астъæлфыди-иу æмæ-иу чысыл барæг хæрдмæ фæхаудта. 
Бæх иуварс фæзылди, зæгъгæ,— лæппу зæххы балæу- 
уыдаид. Йæ зæнгтæ-иу бæхы фæрсчытыл нындæгъта, 
фæлæ зæнгты дæр цас хъарутæ уыди. 
Дон гуылфæнтæй размæ схуыста, æмæ йæм бæх зи- 
сæггæмгæ бахызти. Бæхы фарс-иу сцавта æмæ-иу фæ- 
цæйфæлдæхт. Сосайæн-иу йæ дзабыртæ йæ къæхтæй 
рацæйрæдывта. Донæй бирæ нæ ауад, æмæ сындз- 
къутæр атагъайы бафардæг. Иузаманы йæм кæсгон 
хъæу нал зынди æмæ тарсти, куы адзæгъæл уа, уымæй. 
Сæппæй уади. Къалиутæ йын йæ цæсгоммæ лæбурд- 
той. Иæ рустæ дудыдтой. Бæх-иу баурæдта æмæ та-иу 
байхъуыста. Куыйты рæйын-иу йæ хъустыл куы æр- 
цыд, уæд та-иу фæрасти. 
Дохтыры йæ бынаты баййæфта. Байхъуыста удаист 
фæдисонмæ, æмæ^уайтæккæ абæлццонхуыз. Лæппуйы йæ 
фæсарц авæрдта, хъæуы уынгты фæтъæбæртт ласта, иу 
хæдзары дуармæ йæ æрæппæрста, бафæдзæхста йæ йæ 
мады карæн усыл æмæ йын загъта: «Ме 'рцыдмæ ам 
лæуу. Иунæгæй тагъддæр уыдзынæн». Æмæ бæхы рох- 
тæ æрбатъæпп ласта. 
Лæппуйæн хæринаг æрæвæрдтой кæсгон хæдзары, 
фæлæ комдзаг йæ дзыхмæ не схаста. Йæ хъустыл уади 
йæ фыды хъæрзын. Тарсти — дохтыр куынæуал бахæц- 
цæ уа, куы йын айрæджы уа! Дохтырмæ Сосай рацыд, 
181 

уый дæр нæ базыдтаид. ^Иурæстæджы йæм афтæ фæ- 
касти, цыма йæ фыд агуры, хисдæртæй домы: лæппумæ 
ма мын фæдзурут, зæгъгæ. 
Сосай рацыди фысымты хæдзарæй. Ахъуызыди. 
Алыгъди. Фæндаг цыма афтæ дард нæу, дохтыр ма 
йæ фыды уæлхъус баддзæн, афтæ сæхимæ бахæццæ ' 
уыдзæн. 
Доны былмæ куы бахæццæ, уæд фæталыиггæрæттæ.. 
Былгæрон лæугæйæ аззад. Дон абонæй дзæвгар фæфыл- 
дæр, донвæд йæ фуйæ-фумæ баци. Змисхуыз гуылфæн- 
ты бынæй-иу æм райхъуысти æмыр гыбар-гыбур. Йæ 
тымбылкъухы йас дур баппæрста доны цыренмæ,— 
йæ хъуртт дæр ын нæ айхъуыста — аскъæфтой йæ уы- 
лæнтæ. 
Дзырдтой, зæгъгæ, дам, дон алы аз дæр хъæуæй 
йæ хъалой райсы. Æндæраз фондзаздзыд чызджы 
аласта, фарон уæлæ сæ хъæуы сæрмæ авдæн æд саби 
æрцахстой. Фос дæр аласы, æдуидаг бæлæстæ ампъухы, 
фæлæ, дам, адæмæй цалынмæ исчи йæ амæттаг бауа, уæд- 
мæ йæ ивылынæй нæ банцайы. Ацы аз ахæм хабарæй 
ницыма райхъуысти. 
Фæтальвнг ис æмæ Сосаймæ доны иннæ былгæрон 
дæр дзæбæх нал зыиди, æмæ доны ленкгæнæг та был- 
гæрон куы нал уына, уæд йæ ныфс асæтты. 
Исдуг æй æрфæндыд фæстæмæ кæсгон хъæумæ аздæ- 
хын. Йе 'ргом аздæхта атагъамæ, байхъуыста. Афтæ- 
мæй иу-цасдæр куы фæлæууыд, уæд йæ хъустыл ауа- 
ди ниуын. Сæ куыдз куы фæниуы, уæд дзы зæрдæ 
æрбауынгёэг вæййы. Уæд .æй Сосайы фыд се скъæтмæ 
басайы æмæ — нæмыс-ма нал! 
Уыдон куыйтæ не сты — бирæгътæ йæм æрбацæ- 
уынц! ": 
Ниуын æввахсæй-æввахсдæр цыма кодта, афтæ 
йæм касти, цыма йæм æххормаг бирæгътæ комкоммæ 
132 

æрбацæйцыдысты. Хъæумæ йæ хъæр айхъуысдзæн, уый 
йæ куы уырныдтаид, уæддæр нал бауæндыдаид хъæр 
кæнын. 
Хъæуæй йæм ферттывтой рухсы мынæг тæппытæ, 
цыдæр ныфс ын бауагътой йе уæнгты. Йæ хъæлæс йæ- 
хæдæг куыд фехъуыстаид, афтæ хъæрæй сдзырдта: 
— Нагъ, нæ тæрсын! Нæ тæрЪын бирæгъæй! Донæй 
дæр нæ тæрсын! 
Йæ дзаумæттæ фелвæста, стырдæр æм цы дур фæ- 
касти, уый сыл ныффæлдæхта æмæ гуылфæнтæм йæхи 
баппæрста. 
Рох дзы-иу фæци, æви-иу йæ дзурыны мондæгтæ 
уагъта, уый не 'мбæрста Тугъан, фæлæ сыи уыцы хабар 
æхсæзæмты дæр радзырдта, æвдæмты дæр. Саё фæстæ 
чи цыди, уыцы къласæн дæр æй дзырдта, сæ раз<æй чи 
цыд, уыдонæн дæр. 
Уыцы аз бавзæрста Тугъан æнæарт хæдзары дойнаг 
уазал. Каейдæр æлгъыст сыл æрцыди: ис сугæй — æнæ 
арт, ис хорæй — æххормаг. Афтæ-иу Сопо акодта. Увæдз 
Ниффæйæ хызта йæхи, Ниффæ Увæдзæй. 
Уый размæ-иу фыд сæхимæ афтид армæй никуы фæзын- 
ди; йæ дзыппыты-иу радыгай сгарын райдыдта. Иу къу- 
хæй кæй систа, уымæй-иу загъта: мæнæуый дæуæн; иннæ 
къухæй кæй систа, уымæй та-иу загъта: мæнæ уый та 
дæ мадæн. Цыма Ниффæ Тугъаны мад нæ уьгди, фæ- 
лæ буц митæ уарзаг саби басгуыхти. Ниффæ-иу Увæ- 
дзæн зæгъгæ дæр ницы кодта, афтæмæй-иу фыд сæ сыс- 
тынмæ гуыр-гуыргæнаг арт бандзæрста, æмæ-иу сæ пец 
чысыл паровоз фестади. Хæдзар мæрзынмæ дæр Увæдз 
Ниффæйæ дæсныдæр уыди — сынтæджы бын дæр-иу йæ 
сæр батъыста æмæ-иу къуымтæм йæ хуылыдз цъылынæй 
бæххæссыди. Иуахæмы Увæдзмæ Сопо тыиг фæзагъд 
кодта. Иухатт æй Ниффæйы бæрзондзæвæтджын сау 
туфлитæ сæрфгæ æрбаййæфта, иннæ хатт та, хыссæ 
133 

куыд надта, афтæмæй. Тугъан йæ фыдæн тæригъæд код- 
та, æндæр Сопойæн аппæлыдаид: «Æмæ папа мамайæн 
йæ цъындатæ дæр куы фæкæны, йæ къæхтæ дæр ын куы 
фехсы, стæй йæ уаты йæ хъæбысы куы фæрахæсс-бахæсс 
кæны». 
Кæрæдзимæ чи иал фæдзуры, уыдон хыл фæвæй- 
йынц, Увæдз æмæ Ниффæ та хъæрæй дæр нйкуы сдзырд- 
той. Увæдз' тракторыл куыста æмæ-иу æхсæв дæр быды- 
ры баззади. Стæй Ниффæ горæтмæ йæ мадмæ куы 
ацыд — иу стыр чумæданы дзаг къабатæ ахаста,— уæд 
Увæдз æхсæв сæхимæ цæуьш райдыдта. Уæ къæсæрæй 
мæ къах нал бавæрдзынæн, зæгъгæ, Сопо сомы ба- 
кодта, ныр сæм-иу суанг талынгтæм фæбадти. Сопо-иу 
фылдæр дзургæ кодта, Увæдз-иу æм хъуыста. Тугъан-иу 
чиныгмæ касти, йæ хъус та ныхæстæм дардта. Зæронд 
ус ын-иу аргъау куы дзырдта, уæд-иу йæ ныхæстæ æнцон 
æмбарæн рауадысты. Ныр ын æппындæр бамбарæн нал 
уыди. Фæлæ дзы иухатт цыдæртæ бамбæрста. Сопо Ту- 
гъанæн фынæй æнхъæл уыди æмæ Увæдзыл йæ къухтæ 
тылдта: 
— Уæлæсыхæй-иу уал хæдзары сæрты ам цæмæн æр- 
балæууыд? Цы йын бавæййы Сосай? Дæ лæг дæ хæдза- 
ры куынæ ис, уæд кæркуасæнты дæ рæбынмæ кæйдæр 
нæлгоймаджы цæмæн уадзыс? Æнахъом сабийæ дæр нæ 
фефсæрмы сты, йæ тæригъæд ын фæхæссой. Уазал уаты-. 
иу æй «батардтой... Дæ хæдзар гаккырисæй хъазæн цæй- 
нæфæлтау суа, фæлтау мауал у!.. 
Æмæ Тугъаны зæрдыл æрлæууыди; гыццыл ма куы 
уыди, уæд-иу æй йæ мад изæрæй раджы хуыссын кодта. 
Хуыссæг æм-йу æмгæрон нал цыди, уымæн æмæ-иу 
зыдта, куыддæр афынæй уа, афтæ та Ниффæ ногæй пе- 
цы бандзардзæн, арынджы уæлхъус архайдзæн æмæ 
нал базондзæн, цы хæринаг скæны, уый. 
Ниффæ йæ цæгатмæ уæззау чумæданимæ куы ацы- 
134 

ди, уæд Тугъан нæма зыдта, хæдзармæ æнафоны цæуæг 
алы хатт уазæг кæй нæ вæййы. Уый та йæ мæгуыр 
зæрдæйæ афтæ хъуыды кодта, цыма хæдзармæ фынæй 
афон чи 'рбафты, уый дард кæцæйдæр рацæуы, бата- 
лынг ыл вæййы, тынг хæрын æм æрцæуы æмæ искæмæ 
бахойы. 
Уæд ма Тугъанмæ цард касти уæрæх быдырау, згъор 
æмæ дзы згъор æмæ дæ хæдзарæй цас дарддæр ахæццæ 
уай, уыйас дын фылдæр уынинæгтæ. Цард æм зад хуы- 
мы рæгъæд харбызтæ æвзарæгау касти. 
Скъоламæ куынæма цыди Тугъан, уæд-иу сæ уын- 
джы æнафонтæм дæр фæхъазыд, уæддæр-иу ,æй ницæмæй 
фарстой. Скъоладзау сси æмæ йын ныр йæ алы ныхасмæ 
дæр цымыдисæй хъуыстой. Иæхимæ дæр хорз касти исты 
радзурын. Æмæ дын иубон, фæрсгæ дæр æй ничи код- 
та, афтæмæй йæ мад æмæ йæ фыдæн куы аппæлид: 
— Иухатт нæм раджы æхсæвы цы лæг уыди, æз 
абон уый скъолайы федтон! 
Мад ын уæлгоммæ къухæй йæ былтæ бакъуырдта: 
— Къулыбадæджы сæныкк, кæд нæм чи уыди? Дæ 
фьшы та исты федтай?.. 
Уæдæйфæстæмæ йæ Ниффæ никуал ницæмæй 
фарста. 
Иу къласæй иннæмæ хызти Тугъан асины къæпхæн- 
тыл хизæгау æнцонæй. Къулы газеты йын йæ сурæт аф- 
тæмæй равдыстой: йæ фæйнæ къухы бæрзонд систа 
уæззау 5-тæ. Æмæ йæм хорз фæкасти сæрыстыр уæвын, 
йæ сæр бæрзæндты хæссын. Сосайы æнæ ауынгæ нæ уы- 
ди æм<æ-иу кæддæры зымæгон уаты уазал йæ буарыл 
сæмбæлд, йæ цин æм-иу, къахыр тæбæгъау, цыдæр 
хъуаг фæкасти, фæлæ-иу уыцы уысмы сæрты, ивылд 
доны сæрты цæуæгау, ахызти. 
Бонтæй иу разынди сатæгсау. Холыхор сынт сæ 
кауы михыл абадти æмæ йæм згæ хъæлæсæй бауасыд. 
135 

Æмæ уыйразмæйы бонтæ, хуынкъ суаритау, нал саха- 
дыдтой, йæ цин, сæууон фæлмау, айсæфти. 
Цæвиттан, Тугъан лæппутæй иуимæ фæхъæлæба 
æмæ йын æмбæлтты æхсæн бафидис кодта, гаццайьь 
хъыбыл æй рахуыдта. Фæхыл сты, сæ къухы цы æф- 
тыд, уымæй кæрæдзиуыл нæ бацауæрстой. Тугæрхæмт- 
тæ баци Тугъан. Фыццаг хатт сæ хæдзармæ нал атын- 
дзыдта. Æхсæвы хъæуы рухсытæм æддозæй фæкасти. 
Мæнгуд рухсытæ æнæбары дзир-дзур кодтой. Рухсытæ 
фæд-фæдыл æрцъынд сты æмæ дуне, сынтыбазырау; 
ныссау. Уæддæр йæ цæстытæ уыдтой, уæддæр йæ цæс- 
тытыл уади уыцы фæззыгон æхсæв. 
... Увæдз дард балцы ацыди. Адæм Астраханмæ 
ивылдысты, сæ хоры тæппытæ ластой. Фæстæмæ та-иу 
хъуымæцтæ æмæ дарæс æрхастой. Тугъая Астрахань 
дзурынмæ дæр нæ арæхст сæ хъæуы дуканийы хуызæн 
хæдзар у, зæгъгæ, æнхъæлдта. Æмæ иугæр Увæдз уыр- 
дæм кæм ацыд, уым ын цæуылнæ хъуамæ æрхæсса би- 
рæ хæдæттæ æмæ хæлæфтæ. Иæ чысыл цæстытæ æн- 
хъæлмæ кæсынæй бафæлмæцыдысты, афтæ дард разын- 
ди уыцы Астрахань. 
Алы изæр-иу Тугъан æмæ Ниффæ хъæбысхæсты ба- 
цыдысты. Куыддæр-иу æрталынг, афтæ йын-иу Ниф- 
фæ хæринаг авæрдта æмæ йын-иу йæ хуыссæн акодта. 
— Æз нæ хуыссын, нагъ. Æз Увæдзы æрбацыдмæ 
лæууын,—ныффæрск-иу ис лæппу. 
— Уый цæуинаг куы уыдаид, уæд рухсæй фæзын- 
даид. Ныр машинæтæ дæр нал цæуынц, бæхтæ дæр 
б^фæлладысты æмæ сæ кæвдæстыл бабастой. Схуысс, 
мæ къона,— лæгъзпæ-иу райдыдта Ниффæ. 
— Æмæ æз куы схуыссон, уæддæр мæ цæстытæ 
цъынд кæныи нæ бауадздзынæн,— ныффыдаэнæн-иу 
ис саби. 
Сопо раджы хуыссаг уыди, æмæ ма-иу уый рухсдæр 
136 

калди, сæ уæллаг фарс чи цард, уыдоны кæртæй та-иу, 
суг куыд састой, уый къуыпп-къуыпп хъуыста Тугъан. 
Ниффæ та-иу цырагъы авджы ныффу кодта. Мад-иу 
æрхуыссыд, къулы 'рдæм-иу азылди æмæ ма-иу загъта: 
— Къулыбадæджы сæныкк! 
Æмæ ма-иу Тугъан дæр куыд æнхъæлмæ кастаид 
Увæдзмæ. Хуыссæг-иу æй уайтагъд йæ быны æркодта» 
цыма-иу хъæццулы бын æмбæхстæй лæууыд, уыйау. 
Бонæй та-иу Тугъан цæхгæрмæ уынджы тигъмæ 
ссыди æмæ стыр уынджы 'рдæм акæс-акæс кодта. Иу- 
бон æм иу стыр ус æргуыбыр кодта æмæ иын афтæ 
зæгъы: , 
— Ды Увæдзы лæппу дæ? 
— Увæдзы æмæ Ниффæйы,— загъта Тугъан. 
— Дæ ном Тугъан нæ хуыйны? 
— Æмæ ды та кæй ус дæ? — фæкъæйных æм ис лæп- 
пу дæр. 
— Мæнæн дæр дæуыйас лæппу ис, æмæ уый къа- 
феттæ бирæ уарзы. Ды нæ уарзыс къафеттæ? 
— Уарзын. -- 
— Цом дуканимæ æмæ дын балхæнон. 
Дуканимæ нæ ахæццæ сты. Хæдзар дæр кæм нæй, 
ахæм нарæг уынджы æрлæууыд ставд ус. Иæ ронæй 
фындзыкæлмæрзæн систа, рæйхæлдта йæ æмæ дзы — 
гæххæтты тыхт къафеттæ. Бадардта сæ сабимæ: 
— Сис... Ноджыдæр... Сис, сис, ма 'фсæрмы кæн. 
Æмæ дын Увæдз нæ балхæны къафеттæ? 
— Уый мын къафеттæ дæр схæсдзæн, хæдæттæ дæрг 
батинкæтæ дæр. 
— Æмæ знон дæр уæхимæ нæ уыди? 
— Знон дæр нæ уыди æмæ райсом дæр нæ уыди нæ- 
химæ. 
— Æмæ уæдæ æхсæв кæимæ фæфынæй кæныс? 
— Ниффæимæ, æндæр кæимæ. 
137 

— Мах лæппу раджы схуыссы. Ды та? 
— Мæнмæ хуыссын нæ фæцæуы, фæлæ Ниффæ цы- 
рагъ ахуыссын кæны... 
Диссаджы хынцфарст разынди уыцы ус, тагъд- 
тагъд дзырдта, æмæ-иу кæцæй æрбацыдысты, уыцы- 
рдæм фæкасти. Къафетт ын-иу абæгънæг ласта æмæ 
та йын-иу авæрдта. 
— Æмæ уæм талынгæй цы лæг æрбацæуы, уый дын 
къафеттæ никуы æрбахæссы? 
— Ницы нæм вæййы махмæ талынгæй лæг. 
— Гъемæ та дын æз райсом æрбахæсдзынæн. Фæн- 
ды дæ? 
- — Фæнды. 
— Æмæ дзы искæмæн ратдзынæ? 
— Ниффæйæн. Уый дæр бирæ уарзы къафеттæ. 
— Нæ фæлæ сæ-иу иууылдæр дæхæдæг бахæр. Дæ 
мадæн-иу мацы зæгъ, науæд.дæ фæнæмдзæн. 
— Æмæ дзы-иу лæппутæн дæр ма радтон? 
— Æппындæр никæмæн. Хорз?.. Ды тынг хорз лæп- 
пу дæ. Райсом та-иу ардæм æрбацу. Æз дын ноджы 
фылдæр æрбахæсдзынæн... 
Тугъан дзуапп нал лæвæрдта, къафетт æууилынæй 
йæ нал æвдæлди æмæ-иу йæ сæр «о» зæгъгæ ба- 
тылдта. 
— Ахсæв уæм талынджы иы лæг æрбацæудзæн, уый 
цытæ æрбахæсдзæн, уыдон дæр мын зæгъдзынæ? 
— Æмæ фынæй куы вæййын, уæд æй куыд фендзы- 
нæн? 
— Уый диссаджы цыдæртæ æрбахæссы. Æмæ сæ 
сæхæдæг бахæрынц. Ахсæв дæр та æрбахæсдзæн пря- 
никтæ, «кис-кистæ», апельсинтæ... Æмæ дын куыд зæ- 
гъон, афтæ куы бакæнай, уæд сæ ды дæр фендзынæ. 
Хорз? 
Тугъан ма пряниктæ иу хатт бахордта, фæлæ «кис- 
138 

кистæ» æмæ апельсинтæн сæ кой дæр никуы фехъуыста. 
Æмæ тынг цыбæлæй загъта: 
— Хорз! 
— Ниффæ дæ куы хуссын кæна, уæд-иу ма фæтæргай 
у. Дæ дзаумæттæ-иу ралас. Къулы 'рдæм-иу азил æмæ- 
иу дæ цæстытæ тынг бацъьшд кæн.—Тыппырусйæцæс- 
тытæ ацъынд кодта æмæ йæ фындзæй сулæфыди.— Би- 
рæ-иу фæхуысс, æмæ дæм Ниффæ исты куы сдзура, 
уæддæр-иу ма ракæс. Æндæр сынтæгмæ дæ куы хæсса, 
уæддæр-иу дæ цæстытæ цъындæй дар. Уалынмæ уыцы 
лæг æрбацæудзæн. Сæ ныхæстæм сын-иу æнцад хъус. 
Апельсинтæ стъолыл æвæрдзæн... 
Тугъаи Ниффæмæ . тынг смæсты: куыд æй асайыГ 
Куы бафынæй вæййы, уæд уый фæстæмæ йæ дзаумæттæ 
скæны æмæ уыцы лæгимæ алцытæ фæхæрынц. 
Æхсæвы Тугъан цъынддзастæй, къулы 'рдæм здæх- 
тæй бирæ, бирæ фенхъæлмæ касти. Ниффæ тæбæгътæ 
ахсадта. Цайцымæнтæ кæрæдзиуыл куыд бадзинг лас- 
той, уый дæр фехъуыста. Æмæ йæ ракæсын фæндыди, 
кæд æндæр исчи у, зæгъгæ, уымæн æмæ Ниффæ æхсæ- 
вæры фæстæ тæбæгътæ амбырд кæны, уидгуытæ дæр сæ 
уæлæ, афтæмæй уал сæ пецы сæр ныууадзы, куы сбирæ 
вæййынц, уæд сæ ныхсы... 
Иуафон Ниффæ цырагъ ахуыссын кодта æмæ Ту- 
гъан йæ цæстытæй ракасти. Афтæмæй дæр та бирæ фæ- 
хуыссыди. Иæ цæстытæ-иу æрцæйцъынд сты æмæ, æвæц- 
цæгæн, афынæй уыдаид, фæлæ йын йæ мад сындæггай 
йæ цæнгтæ йæ быны батъыста æмæ йæ увеззауæн систа. 
Хæдзарæй уаты астæу цы дуар уыди, ууыл йæ къах- 
фындзæй бахæцыд æмæ йæ уаты уазал хуыссæнтыл 
æрæвæрдта. Ныр Тугъанæн йæ хуыссæг бынтондæр 
алыгъд. Уынджы уарыди къæвда, Сопоты 'рдыгæй-иу 
радымдта æмæ-иу уаты фæрсæгтыл æрбакалдысты ставд 
æртæхтæ. 
139 

Иурæстæджы Тугъан айхъуыста: къупп-къупп- 
къупп. Чидæр æртæ хатты фæд-фæдыл хæдзары фæр- 
саг æрбахоста: къупп-къупп-къупп. Тугъан нынныгъуыл- 
ди йæ хъæццулы бын æмæ йæ улæфт дæр ныууæрдта. 
Ниффæ хæдзарæй ауади. Тыргъты дуар цы-фæнды са 
быргай куы байгом кæнай, уæддæр йæ хъинц фæцæуы. 
Тугъан сулæфыди æмæ йæ улæфт ныуурæдта. Ногæй 
та тыргъты дуары хъинц фæцыди. Ныр айхъуыста су- 
сæг ныхæстæ. Хæдзæры дуары æвдузæн фæкъæрцц лас- 
та, стæй йæ хъустыл ауад дзаумайы сыр-сыр. Увæдзы 
гопджын пæлæз хуылыдзæй куыд фæсыр-сыр кæны,аф- 
тæ. Апельсинтæ чи æрбахаста, уыцы лæг дæр — цыдæр 
загъта, Ниффæ дæр, фæлæ та сын сæ ныхæстæй ницы 
раиртæста лæппу æмæ йæ уæд бауырныдта: æцæгæй 
дæр сæм ис диссаджы хæринæгтæ æмæ та сæ сæхæдæг 
бахæрдзысты. Тынг ныфсджын нал уыди Тугъан, фæлæ 
уæддæр афтæ сфæнд кодта: чысыл куы ахæрой, уæд 
сынтæгæй ахиздзæн æмæ дуар фегом ласдзæн. Хæрыны 
унæртæ нæ айхъуыста, фæлæ чидæр сынтæгыл сбадти 
æмæ йæ цъæт ныкъкъæс-къæс ласта. Æвæццæгæн, сын- 
тæджы сбадтысты. Тугъанæн-иу Ниффæ гыццылæй дæр 
хуыссæнмæ къæбæр куынæ лæвæрдта, уæд иыр сæхæ- 
дæг уым цæмæн хæрынц? Уый дæр та фæхъыг лæппу- 
йæн. Цыдæр зын иртасæн дзырдтæ-иу æрцыди йæ хъус- 
тыл, стæй ма цалдæр хатты йæ улæфт куы баурæдта, 
уæд сæ дзæбæх хъусын байдыдта. , 
— О хуыцау, кæдмæ фæраздзынæн? 
Уый, æнхъæлдæн, Ниффæйы хъæлæс уыди. 
— Рæйдыдтай та гъер! — загъта нæлгоймаджы 
•хъæлæс. 
— Мæ хъысмæтыл фæхъуыды кæньш. 
— Ногæй ницыуал æрмысдзынæ. 
— Мыййаг зæронды бонтæм цæргæ куы баззайон. 
/40 

— Стыр сахармæ нæхй айсдзыстæм. Уым нын зæ- 
рæдты хæдзар чи-фæндыдæр ацамовдзæн. 
— Дæ зæрдæйы уагимзе цы цæрын хъæуы... 
1 — Æз хъиу-хъиугæнджытæй ницы дарын. 
— Æнæцырагъ, æнæстъалы дунейы цымæ цас фæ- 
цæрæн ис? 
— Нæ, фæлæ бавдæлæм æмæ, æхсæв кæм нæ кæны, 
ахæм бæстæм афардæг уæмГ Фæлæ та дæм уым дæр 
хорз нæ фæкæсдзæи — цæстыбынты æнцъылдтæ, дам, 
уым æмбæхсын нæ комынц. 
— Сæнæбон дæн. Æмæ ды дæр адæймагæн ныфсы- 
тæ нæ авæрыс, фæлæ мæ рæсугъд ныхæстæй бафсадыс. 
— Гъер ды цæттæ æмбисонд дæ. Змæлын хъæуы. 
Адæймагмæ æппындæр мацы æрхъуыдыдзинад уа, уы- 
мæн уæвæн нæй. 
— Ды арæхсыс. Ды дæ гуырвидауц усы дæр сцы- 
быркъух кодтай. 
— Уыцы курдиатæй ды дæр цыма хайджын дæ. 
— Цæй, ницыуал зæгъын. Бон цæуы æмæ та махæн 
дæр кæд исты æрхæссид. 
— Гъе, уый æндæр хъуыддаг у. 
Асайдта уыцы ставд ус Тугъаны: Ниффæ æмæ уыцы 
лæгмæ хæринаджы кой нæ рауади, уæдæ сын сæ цъæм- 
цъæм дæр нæ фехъуыста. Æмæ лæппу йæ хуыссæнæй 
нал сыстади. Уыцы лæг чи хъуамæ уа, ууыл ахъуыды 
' кæнын ма йæ фæндыди, фæлæ афынæй. 
Райсомæй райхъал хæдзары. Сæ пецы арт сыгъди, 
уæлартæй хъæрмхуыппы хæрзад тæф цыди. Тугъаны 
зæрдыл æрбалæууыди дысоны лæг. Айдагъ æхсæвхуыс- 
сæн хæлафы рахызт сынтæгæй, æмæ скъаппы дуар фе- 
гом кодта. Йæ цонг мидæгоз батъыста æмæ къуымтæ 
куыд сгæрста, афтæмæй йæ Ниффæ æрбаййæфта. 
— Исчи ма бæгънæгæй скъапмæ æвналы? — сбустæ 
йыл кодта мад. 
N1 

— Æмæ уæдæ дысоны лæг кæй,æрбахаста, уыдон цы; 
фесты? — афарста йæ лæппу. 
— Цавæр лæг? Цытæ дзурыс, мæ къона? 
— Уæдæ дысон кæимæ ныхæстæ кодтай? 
— Оууа, дзæгъæлтæ кæнын мын ма райдай? 
— Сынтæгыл бадтыстут æмæ бирæ фæдзырдтат... 
Ниффæ ныххудти, йæ къухтæ кæрæдзиуыл ба- 
къуырцц кодта, стæй сæ йæ дæллагхъуыр амбæхста, йæ 
сæр-иу фырхудæгæй куы йæ иу уæхскмæ акъул, куы ин- 
нæмæ. 
— Мæ зæрде-ма цæмæй зæгъыс!— уæддæр йæ худыи 
нæ урæдта мад.— Дæ фыны кæимæдæр хъæрæй дзырд- 
тай. Дæ хъуырдухæнмæ райхъал дæн. Кæйдæр ном-иу 
загътай æмæ йæ не 'рцахстон... 
Тугъан фæтæргай, ныффыдæнæн: 
— Бæгуыдæр мæ фыны ницы дзырдтон. Фаллаг 
уатмæ мæ ахастай æмæ уырдæм уæ ныхæстæ хъуыстыс- 
ты. Уыцы лæг ма дæ кæдæмæр зæрæдты хæдзармæ хо- 
нинаг дæр уыди. 
—Мæсты ма кæн, мæ къона,— йæ хъæбысы йæ æр- 
бакодта Ниффæ, йæ сæр куы фæриссы, уæд ыл куыд 
фæхæцы, афтæ йæ ныхыл йæ арм авæрдта.— Бон-изæр- 
мæ кæм нæ балæудзынæ, ахæм дын нæй. Æмæ та, æвæц- 
цæгæн, суазал дæ. Дæ карæн фынтæ уынаг у. Ноджы де 
'мбæлттæ дæр фыдуаг сты. Марадз, дæ дзаумæттæ 
акæн — горæтмæ нæ цæуын хъæуы. Дæ фыд уый куы 
фехъуса, уæд та йæхи хæрдзæн. Дæуæй исты срисса, 
уыйбæсты йын фæлтау йæ цонг алыг кæн... 
Горæты йæ Ниффæ киномæ бахуыдта, стыр хæдзæрт- 
ты рæзты йæ трамвайы аластаь тымбылкъухыйас къа- 
феттын уасджытæ йын балхæдта. Патефонæй кæм за- 
рыдысты, уыцы стыр дуканийы та йын батинкæтæ райс- 
та. Æмæ лæппуйы бафæндыди, тагъддæр мит куы æруа- 
рид, æмæ сæ дон куы ныйих уаид: ахæм батинкæтæ йæ 
142 

'мбæлттæй иуæн дæр нæй æмæ йæм хæлæгæй мæл- 
дзысты. 
Тугъан горæты уыйбæрц диссæгтæ федта, æмæ, 
къæвда куы æрцыд, уыцы æхсæв сæм цы лæг уыди, уый 
дæр дзы æрбайрох. 
Йæ мады тыххæй йын куы бафидис чынди, уыцы æх- 
<сæв Тугъаны бауырныдта: йæ цæстытæ æвзалытæ куы 
фестой, уæддæр дзы къæвда æхсæвы цы æрцыди, уый 
нæ ферох уыдзæн. Фидисгæнæгыл цал хатты æмбæла, 
уал хатты сæ-иу æрæмысдзæн. 
Хъæумæ цæуын нал фæндыди Тугъаны. Искæдæм 
ма ахæццæ уыдзæн, искуы ма хъарм хойраджы хъæстæ 
•фæуыдзæн, уый йæ нал уырныдта. Ие 'мбал лæппутæй 
цæмæндæр Къост æрбалæууыд йæ зæрдыл: йæ аххосы 
тыххæй йын куы бауайдзæф кæнынц, уæддæр хъæуæй 
алидзы. 
Тугъаны цæстытыл уади, æд.уидаг бæлæстæ чи ам- 
пъухы, ахæм ивылд дон. Йæ цæстытыл уади, галы 
рагъмæ чи сгæпп ласы, æмæ йæ йæ бæрзæйæ чи аргæв- 
.ды, ахæм æххормаг бирæгъ. 
Кæцæйдæр дардæй, цыма хъæуæй бирæ æддæдæрæй, 
&æ хъустыл æрцыди мæнгуд ныхасы скъуыддзаг. Фæ- 
хъуыста, фæхъуыста æмæ кæцыдæр уысм йæ хъус 
ацахста: 
— Ту-гъа-а-а... 
Æмбæхсæн агурын æй нæ хъуыди, йæ тæккæ рæзты 
куы 'рбацæуой, уæддæр цы— уый сæ уындзæн, уыдон нæ. 
Фæдисон уыди иунæг. Иæ хъæлæс ныффæсус æмæ йæ 
уымæн æрæгмæ базыдта. Иæ фыд Увæдз разынди. Уæл- 
бæхæй-иу æгæрон æхсæвмæ ахъæр кодта. Хорзау нал 
уыди лæппу: йæ фæлмæндзырд фыд фырмæтæй фæ- 
цæуы. Цалынмæ йæ хъæлæс йæхимæ хъуыса, уæдмæ 
:нæ банцайдзæн, цалыимæ йæ бæх йæ быны змæлынхъом 
143 

уа, уæдмæ йæ тæрдзæн, цалынмæ йæ цæст уына, уæдмæ 
йæ агурдзæн. 
Бæхы къæхты хъæрмæ йæ ных сарæзта Тугъан. 
Схуыфыди, базмæлыди, ома къудзи мæ ма-фæхон. 
— Лæппу?! — Иуæй фæрсгæ кодта Увæдз, иннæмæй, 
цин. Цалынмæ йе 'муд æрцыди, уæдмæ æдзæмæй лæу- 
уыди фыд. Фырт дæр йæ къæхты бынмæ касти. Æрæ- 
джиау Увæдз бæхæй æрхызти, йæ къухтæ кæрæдзиуыл 
æрцавта æмæ афтæ бакодта: 
— Мæнæ диссæгтæ! 
Уыдон дын Увæдзы уайдзæфтæ, йæ загъды ныхæс- 
тæ. Сæ хæдзар судзгæ куы баййафид, уæддæр æнхъæл- 
дæн æмæ карздæр ныхæстæ нæ зæгъид. Æддæмæ цас 
ницы сфæразы, уыйас йæ зæрдæ сау сыгъд фæкæньь 
Тугъанмæ йæхи сраст кæныны хъуыды æмгæрондæр не 
'рцыди. , 
— Цом нæхимæ,— загъта Увæдз æмæ бæхы рохтыл 
ахæцыд. Лæппу-иу йæ Къах скъуырдта уыры уæгъддур- 
тыл æмæ-иу фæцæйкалди. Æмæ йæм фыд æрбадзырдта: 
— Рацу, бæхыл сбад. 
Лæппуйы нæ бафæндыди бæхыл бадын. Фæндыди 
йæ, тальвнг куы никуыуал сыстид æмæ сæм хъæу куынæ- 
уал разынид, уый. Фæндыди йæ йæ фыды цур сæргуыбы- 
рæй фæбадын. Уыйфæстæ зæгъынмæ йæ ныфс кæмæ нал 
бахæсдзæн, йæ уыцы ныхæстæ фæкæнын æй фæндыди, 
фæлæ ацы дунейыл йæ фыдæй фылдæр никæйы уарзта, 
ноджы тынг хорз зыдта, Увæдз Ниффæйы, æнахъом са- 
бийау, йæ хъæбысы кæй сисы æмæ йæ кæй фæрахæсс- 
бахæсс кæны. 
Уыйы цырддзастæй баззад Азырым. Ныр æй хуыссæг 
нал æрцахсдзæн, уæдæ кинойæ дæр ницыуал фендзæн. 
Æмæ ма цымæ пæмæн бады? Сосайы уынд ын хъæдгом 
агайæгау фæци. 

Утæхсæн кодта Азырым, йæ цыбыр, уæззау къухтæк 
бынат нал ардта. Æвæццæгæн, йæхинымæр истытæ 
дзырдта æмæ йын дзы уæлæмæ цыдæр хъуыр-хъуыр 
сирвæзт. Иуахæмы та Азырым йæ сæр Тугъанмæ æр- 
бакъул кодта æмæ загъта: 
— Йæ мыртт-мыртмæ йын нæ хъусыс! 
Ихын къафеттытæ Сосайы дзыппæй Сосайы дзыхмæ 
цыдысты, дæндæгтæ сæ æвдæрзтой, æвзаджы цъыллинг 
сыл-иу фæцыди. Алцыдæр ахуырæй у. Фæлæ ма дæ- 
фарсмæ дæр чидæр кæй бады, уый дæр дæ куыд хъуа- 
мæ ферох уа? 
— Хуыцауы тыххæй, уый цавæр цъæм-цъæм у? — 
уыцы уæзбын хъæлæсæй бафарста Азырым.— Ардæм 
хæрыны ерыстæм æрцыдыстæм? 
Гæмæхсæр йе уæхсчы сæрты йæ фындз æрбадардта 
æмæ Азырымæн загъта: 
— Лæппу, адæм киномæ кæсынмæ æрбацыдысты,. 
æмæ сæ ма хъыгдар. 
— Уæвгæ сæрхæрæг йæхи дæр нал фембары. 
Се 'ннæ ныхæстæ адæмы ныхæсты бын фесты. 
Нал сбаддзæни Сосай æмæ Азырымыл сыхæгты ном, 
се 'хсæны кау ныллæг михтыл нал сбидзысты. Сосайг 
Азырымы размæ гауызвæндæгтæ куы байтауа, уæддæр 
æм лæппу нал æрфæлмæн уыдзæн. 
* * * 
Хурскастæй хурныгуылдмæ-иу хъазынæй нæ банца- 
ди Азырым, уæддæр ма-иу æм змæлын цыди. Æрмæст 
ыл йæ цахъæнтæ цæрдæг фезмæлынæй уæлахиз кодтой. 
Дугъы-иу æдзух æппæты фæстейы цæмæн баззади, Азы- 
рым уый не 'мбæрста. Æмбæлттæ-иу бæгъæввад къа- 
хæй тигъджын къуыбæрттыл дæр базгъордтой, уæддæр 
сæ никуы никæй баййæфта. Æмæ-иу уый дæр йæ туфли- 
10 Дон æй нæ ласы, арты нæ судзы 
145 

тæ фелвæста «æмæ æвæлтæрд бæгъæввад къахæй сæ 
фæстæ ныййарц. Иæ дзабыртæ-иу цы фесæфтысты, æн- 
дæр-иу ницы рамбылдта. Кæмæдæр-иу йæхæцъил дза- 
быры хуыды хæлды тыххæй дæр стыр загъд самадта 
йæ мад, уый-иу бæгъæввадæй æрбаздæхт сæхимæ, уæд- 
дæр-иу æм зулдзыхы ныхас дæр не 'рхауд—ног къахыда- 
рæс та йын-иу балхæдтой. 
Азырымæн йæ уд-йæ дзæцц фæсаходæнтæм фæфы- 
нæй кæнын, къуыдырфых дзидза æнæ дзул хæрын æмæ 
хъæбысæй хæцын. (Фынæй кæнынмæ дæр ма йæ, чи зо- 
ны, исчи амбылдтаид, фæлæ хæрынмæ нæ. Хъæбысæй 
хæцгæйæ бæласы бындзæфхадау фидар лæууыд. Йæ ца- 
хъæнтæ йæм-иу кастысты æмæ-иу йæхицæй стырдæрты, 
хисдæрты, дзаг æфсир куыристæ фæлдахæгау, зæххыл 
æнцонæн куы æрфæлдæхта, уæд-иу фырхæлæгæй сæ 
цæстытæ цæхæртæ акалдтой. Нæууыл-иу баззадысты 
йæ цæппузыртæ, фаринæй-иу æрхаста йæ буц хæдон, 
фæндаджы цъыфтæ-иу йæ хæлафы фадгуытыл ныддæв- 
дæг сты. Кæмæндæр-иу рæгъæд балы апп йæ хæдоныл 
куы суадаид, уæддæр-иу æй сæхимæ куыйты хæринаг 
бакодтой. Азырым та-йу дыккаг бон аивдæрæй ра- 
цыд. 
Азырым, арф уидаг тулдз талайау, сындæггай хас- 
та рæз. Æмæ кæд бæлас гуырысхо кæнын зоны, уæд уы- 
мæ дæр исты гуырысхотæ уыди. Иæ фыд — уæзхъус, 
фыдцъылыстæ, асæй цы уыди, уымæй бæрзонддæр зын- 
ди. Иæ мад — къуылых, рахиз уæхсчырдæм йæ сæр мæ- 
гуыры къулæй хаста. Фыд арæзтадон бригады куыста, 
пълотник уыди. Мад дæр-иу ауади колхозы куыстмæ ру- 
вæнты рæстæг, хорæфснайæнты. Сæ иу кусарт-иу хæрд 
нæма фæци, афтæ та-иу ралæууыд ног бæрæгбон, æмæ 
та-иу фыд скъæтæй ратардта кусæрттаг. Иæ велосипед- 
иу нырма æнцонæй тылди, йæ цалхы дæндæгтæй-иу би- 
рæ нæма ахауди, афтæ та йын-иу æндæр «æрбатылдтой. 
146 

Азырымы зæрдæ уыди, æнæкъæм уалдзыгон арвау, 
сыгъдæг æмæ гуырысхотæ кæнын нæма зыдта, æндæр„ 
чи зоны, искуы аджих уыдаид æмæ загътаид: иннæ лæп- 
путæй буцдæр цæмæн дæн? 
Лæппуйы зæрдæ рухсæй баззадаид, фæлæ йын сы- 
хæгты усы цæст уый нæ бауарзта. 
Азырымтæм уыди стырбырынкъ, галыйас дзæргъ. 
Æххормаг æй нæ уагътой, фæлæ дзæргъ йе 'фсис никуы 
базоны, æмæ йе стыр бырынкъæй Сосайты дуар сцавта, 
дуар фегом æмæ кæрты фæмидæг, сарамæ бафтыд, са- 
райæ — сæрдыгон хæдзармæ. Сосайы ус дыргъы кам- 
поттæ скодта, стыр æвгтæ рæгъ равæрдта. Стъæппытæ 
сæ ласта дзæргъ йæ уидаг-къахæн бырынкъæй, баз- 
гъæлæнтæ сты æвгтæ æмæ дунейы дыргъ, къуырийы 
фыдæбæттæ доны къусы сæфт фæкодтой. 
Сосайы бинойнаг дзæрпъы фæрæтимæ бæргæ асырд- 
та, фæлæ ма дын бырынкъджын уымæ лæууыд. Сæ кæр- 
ты æрбамидæг. Сосайы бинойнаг сын сæ кулдуар ных- 
хоста, нырдиаг сæм ласта. Азырымы мад ын къулбæр- 
зæйæ фæлæгъстæ кодта: 
— Дывæрæй дын сæ бафиддзыстæм, уæддæр, ацы 
боныстæн, мацыуал сдзур. 
Фæлæ сыхаг усы маст фыхти æмæ карзæй-карздæр 
æлгъыстытæ æвзæрста, стæй, мæнæ ныр аздæхдзæн, 
зæгъгæ, афтæ ма сæм бадзырдта: 
— Дæ бинонты хуыздæрæн хистæн бахъæуæд рæх- 
джы бон, марды кæндæн! 
Азырымы мад æм къулбæрзæйæ баздæхт, ныддис 
кодта: 
— Де 'гæрыл! Уый цытæ дзурыс? Искуыдæр ма 
хуыйæ хист счындæуыд? 
Сыхаг ус фæкъуыхцы, джихæй алæууыд, ома æцæг- 
дæр ахæм æнахъинон ныхас схауд мæ дзыхæй, стæй та 
йæм фæзылди: 
147 

- — Ис ын гæнæнтæ: æрбаргæвд æй, æрбауæй йæ 
кæн, мæрддзæгтæ дзы алхæн æмæ дзы дæ бинонты хуыз- 
даерæн хист акæн. 
Дыууæ сыхаг усы зулдзых ахастой, чысыл æфсон 
сын хъуыди, æхсидав хус хъæмпмæ куыд бадарай, аф- 
тæ ныттæпп ластаиккой. Æмæ фæзынди ахæм æфсон 
Сосайы бинойнагæн, фæци йын йæ тыппыртæ суадзыны 
фадат. 
Иуахæмы Азырымæн скъолайы бафæдзæхстой «Рæвдз 
згъорлæ Сосайтæм. Тагъд, зæгъ, скъоламæ фæзын!» 
Азырым æд хызын сæ сыхæгты кулдуарæй зивæггæнгæ 
бахызт. Хъæр кæнын æй нæ фæндыд æмæ, кæд мæ исчи 
ауынид, зæгъгæ, банхъæлмæ касти. 
' Хæдзары дуар сонтæй фегом æмæ къулыл йæ тъæпп 
фæцыд. Къæлидормæ рагæпп ласта Сосайы ус. Афтæ 
цæрдæг змæлынхъом у, уый æнхъæл нæ уыди лæппу, 
уымæн æмæ йæ цармы дзаг баци æмæ-иу дон дæр узгæ- 
узгæ æрцæйхаста. Ус куыддæр кæртмæ æрирвæзт, афтæ 
гом дуарæй фæд-фæдыл ратахтысты дыууæ уæззау цы- 
рыхъы. Иу дзы сылгоймаджы синтыл ауади, аннæ уæгъ- 
ды афардæг. Ус йæ цæфыл фæхæцыди, æмæ хæдзары 
дуармæ йæ каст скодта. Сосай 1 тарвазгæрон фегуырд, 
йæ саёрыхъуынтæ фыдуынд, пыхцылтæ. Иæ усмæ ра- 
дзырдта: 
— Хæрæлнасы хуызæн ныннæрсти æмæ ма дын йæ 
астæу тасы! — æмæ, ахуыргæн.æджы дзыхы сфидауæн 
кæмæн нæ уыди, ахæм ныхæстæ дæр ма дзы схауди. 
Азырымы кæрты лæууын нал фæндыди, алидзын 
дæр ын нæ бантысти. Цы федта, ууыл зын баууæндæн 
уыд, уымæн æмæ йæ мад æмæ йæ фыд чиныджы кæсын 
дæр нæ зыдтой, зандджын адæймæгтыл дæр сæ ничи 
нымадта, уæддæр никуыма фæхыл сты. 
Сосайы ус цырыхъытæ къæлидоры æрæвæрдта æмæ 
асинтыл сцæйхызти, фæлæ йæ Азырым фæурæдта. Ус 
148 

æм узгæ-узгæ рауади, йе 'рфгуытæ куырмæлхынцъытæй 
радавта æмæ йыл фæтъæлланг ласта: 
— Дæ къулбæрзæй мадæн ныхæстæ хæссынмæ æр- 
бацыдтæ? 
— Скъолайæ мæ рарвыстой... 
— Де скъолайæ дзæгъæл аззай!.., 
— Сосай, дам, тагъд рацæуæд... 
— Ницы хъуыддаг дæ ис ацы кæрты! Ам де 'мгæрт- 
тæй нйчи йс, де 'мгæрттæй фæхъæуай! Ахъуыдты у! Ис- 
кæмæ хуынчъытæй кæсыны бæсты дæ гацца мады ба- 
цагур. Гыццылæй дæ каурæбын чи аппæрста æмæ ма 
абои Дæр родтæм чи цæуы, дæ уыцы гацца мады! 
Лæппуйы риуы мидæгæй цыдæр адæигæл, адур. 
Лæппу акъуырма ис. Сау мастæй боны рухс бамынæг 
æмæ йын уыйразмæйы бонтæ цы рæвдыд æмæ къухы 
хъарм бавзарын кодтой, уыдон дæр ницыуал адавтой. 
Иæ тымбылкъухыйас дур бауагътаид Сосайы биной- 
наджы фæстæ, фæлæ йæ йæ маст размæ схуыста, йæхи йын 
мад æмæ фыд чи рахуыдта, уыдонмæ. Цал боны рацыд, 
уал хатты йæ сайдтой. 
Хæдзары йæ цæссыгтæй æхсгæ баййæфта, мады буц 
номæй кæмæ дзырдта, уый. Æгасæй ныкъкъулбæрзæй, 
йæ раздарæны фæдджийæ йæ цæссыгтæ сæрфта. 
— Уымæ ма хъус, мæ къона,— загъта къулбæрзæй 
æмæ йын йæ арм йæ сæрыл æрæвæрдта. Азырым дзы 
йæхи фæсайдта, йæ хызын йе уæхскæй адыввытт ласта 
æмæ цæйдæр дзыгъал-мыгъул ссыди. Лæппуйы цæсты- 
тæ донр разылдысты, йæ къухтæ атымбылтæ сты, исты 
сæ фæкæнын хъуыди æмæ йæ худ зæххыл ныццавта: 
— Гъа, уæ худ дæр мæ нæ хъæуы! Уæ туфлитæ дæр 
мæ нæ хъæуынц!.. 
Афтид хæдон æмæ хæлафы разгъордта Азырым, сыл- 
гоймаг йæ фæдыл. Иæ къух ма йыл аныдзæвыд, фæлæ 
йыл нæ фæхæст. Азырымы чи баурæдтаид, ахæм хъару 
149 

никæмæ разынди. Лæппу ма æрæджиау даер хъуыста 
къулбæрзæйы къæхты хъæр, йæ лæгъстæ хъæлæс. Ахыз- 
ти Азырым иу доны сæрты, дыккаджы æмæ хъæдбыны 
æрбайсæфт. 
Дыккаг изæр фæсахсæвæрты сыздæхти æнæарт, 
æнæрухс хæдзармæ. Лæг æмæ йын ус сыстадысты. Сæ 
къухтæ йыл куы аныдзæвыдаиккой, ууылсæуд хъардтой, 
фæлæ сæм ахæм ныфс нæ разынд. Азырым иунæг хатт 
схæцыди йæ сæрыл æмæ сæ федта, лакъон авджы фæс- 
тæ лæууæджы цас фенæн ис, уыйас. Стæй йæ сæр ныу- 
уæззау, йæ хъæбысмæ æрхауди æмæ ницыуал бамбæрста. 
Азырым куы æрыхъал ис, уæддæр йæ алыварс æго- 
мыгæй змæлыдысты. Куы йын дон лæвæрдтой, куы фых 
æхсыр. Кæм ын хæдон хæстой, кæм дзабыртæ. 
Уыцы бон, фыдæлтыккон æхгæд чырын гомгэанæгау, 
сæ зæрдæтæ байгом сты æмæ Азырым, цынæ зыдта, 
уый базыдта. 
...Æрыгон чызг бафтыди арæндонмæ. Ие 'ргом ни- 
кæмæ здæхта, дзырды æрдæг никæмæн загъта. Ие 'рба- 
цыдæй йæ ацыдмæ йæ нæ фæци иу бабæрæггæнæг. Рай- 
гуырди йын лæппу, фæлæ йæ цæсгомæй не сыстад йæ 
асæст æнгас. Сывæллоиæн-иу дзидзи дардта, фæлæ йæм 
никуы æркасти. Иæ цæуыны афон аивгъуыдта, фæлæ уал 
æй уагътой. Сусу-бусуйæ дзырдтой: ничи йæм æнхъæл- 
мæ кæсы, куы ацæуа, уæддæр ын йæ дуар ничи бакæндзæн. 
Чызг æваст æрбадæлдзæх. Сывæллон баззади, йæ цон- 
гыл — йæ гакк, чызджы мыггаг. Фæдисæттæ фæсвæдты 
фæзылдысты æмæ чызджы ссардтой, сабийы йыл сæм- 
бæлый кодтой. 
Арфæты бæсты йын — уайдзæфы ныхæстæ, æртхъи- 
рæнтæ. Сывæллонджын йæ цæрæн бынæттæ ногæй-ногмæ 
ивта, фæлæ та-иу йæ фыдгой йæ разæй фæци. Хабар æр- 
цыди æнæзæнæг лæг мæ усы хъустыл. Æмæ сывæллон- 
джынмæ фæрсæг барвыстой. Сæ ныфс æм бахастой, уы- 
150 

мæн æмæ зыдтой — сывæллонæн нæ фæбаддзæн. Саби 
баци æнæцот лæг æмæ усы. Æрбауæй кодтой сæ хæдзар, 
сæ муртæ æмæ Ирыстонæй алыгъдысты. Фæстæмæ 
æрыздæхтысты бирæ азты фæстæ, æрцардысты æцæгæ- 
лон хъæуы. Сабийæн кастысты сæ цæстæй, уымæн цы- 
дысты сæ къахыл. Æмæ мæнæ ныр ницыуал уыдзæн, 
зæгъгæ, куы сæнæмæт сты, уæд, цæмæй тарстысты, уый 
сыл æрцыди. 
Азырым нæ базыдта, йæ ныййарæг цы фæци, уый. 
Сосайы ус йæ уыцы æвæрæнтæ æхгæд чырыны цæмæн 
дардта, уый дæр нæ базыдта. Æнафоны сагьæс ыл 
æруагъта йæ уæз, йæхимæ ныхъхъуыста, цыма дзы но- 
джыдæр истытæ æмбæхсынц æмæ та йыл стыр сайд цæу- 
дзæни. 
Урочы рæстæг дæр-иу аджих Азырым, ахуыргæнæг 
дзуры-нæ дзуры — ницыуал-иу æм хъардта. 
Сосай йæм кæрæй-кæронмæ æлхынцъ æрфгуыты бы- 
кæй фæкасти, йæ цæст ын исты бацамонын нæ бауарз- 
та. Сосай, æвæццæгæн, æдас нæ уыди: уæдæ мæнæ лæп- 
ну куы сыста æмæ уæзбын ныхасæй дзурын куы райда- 
йа, кæддæр сын сæ кæрты цы ныв федта, уый сын сæ 
цæстытыл куы ауайын кæна. 
Иуахæмы, Сосайы урок йæ тæккæ тынгыл уыди, аф- 
тæ скъоладзаутæ кæрæдзийы хъусты цыдæртæ адзырд- 
той æмæ Азырымы 'рдæм дзагъултæ кодтой. Уый æдзæ- 
мæй бадти, касти фæйнæгмæ æмæ йæ уадултыл цæс- 
сыгтæ уадысты. Лæппуйыл цы æрбамбæлди, уымæн ни- 
чи ницы бамбæрста. Урок фехæлди, Сосаймæ хъусыныл 
ма дын уыдысты. Ахуыргæнæг дæр Азырымы цæссыгтæ 
ауыдта, загъд-æндæр ницы скодта, фæлæ йæ фæйнæ- 
джы размæ рахуыдта æмæ йын хынцинаг радта. Цас æм- 
бæлы, дыууæ ахæмы йæм фенхъæлмæ касти, стæй йæм 
йе *ргом раздæхта. Фæйнæджы цур нындзыг йæ мидбы- 
наты Азырым. л ^; 
151 

— Сбад! — йæ къух ыл ауыгъта Сосай.— Дæуæн даё 
сæры змис йедтæмæ ницы ис. , 
Азырым сæргуыбырæй ацыди йæ партæмæ, сбадти, 
Сосай ног æрмæг куы бацамыдта, уæд бафарста: 
— Чи уæ цы нæ бамбæрста? 
Иæ къух сдардта иунæг Азырым. 
— Цы зæгъыс? — бабылысчъил ыл Сосай. 
Лæппу сындæггай сыстад, алæууыди, стæй ахуыргæ- 
нæгмæ комкоммæ бакаст æмæ йæм бадзырдта: 
— Дæ с&ры та хъæды хафæнтæ. 
Уыцы ныхас, зæй чи расайы, ахæм дур разынд. Зæй 
æрцæуы æмæ фæвæййы. Фæлæ ацы хатт зæй æгæрон 
разынд. Цалынмæ Азырымæн скъола фенад, цалынмæ 
йæ чернилæдон уынджы хъæбæрыл нæ ныццавта, йæ 
чингуытæ сæ цармæ не сæппæрста, уæдмæ нæ банцад. 
Кæйдæрты цæстытæй кæсгæйæ Азырым, фæрæт дæр 
кæмæй фесхъиуы, ахæм тулдз къодахæй уæлдай нæуыди. 
Ома ныннуазы, ныфтъæры, æндæр æм ницыуал хъары. 
Æмæ сарæх сты уайдзæфпæнджытæ, зондамонджытæ. 
Азырымæн та йæ фыццаг знаг мæнг ныхас сси, йæ дыккаг 
знаг — бирæдзураг. Хъæуы лæппутæй арæхдæр кæимæ 
æмбæлд, уыдонæй иу рауади змарлаг æфсæрты хицау. Кæм 
нæ-иу фегуырдаид, æмæ та йæм уæд, фæнда дæ—ма дæ 
фæнда, уæддæр хъус. Ничи-иу æй фарста, уæддæр дзырд- 
та, ничиуал-иу æм хъуыста, уæддæр не' нцад. Банцай йын- 
иу загътой, уæддæр йæ кæнон нæ уагъта. Æмæ йæм 
иуахæмы Азырым йæхи нал баурæдта, йæ быны йæ æр- 
норста æмæ йын пысырайы сыфтæ йæ дзыхы ныннадта. 
Стæй, цыма ницы æрцыди, уыйау афтæ: 
— Кæд иу минут де 'фоæр æфсæрыл æрæвæрис. 
Мад æмæ фыд катай кодтой. Азырым сæм-иу нозт- 
джынæй кæй фæзынди, канд уый тыххæй нæ. Дæппу- 
йау-иу йæхимæ куы азылдаид, искæцы чызджы. цæст- 
мæ-иу йæ сæрыхъуынтæ куы афастаид, уый сæ фæнды- 
152 

ди. Æмæ сæ ныхæсты чысыл æцæгдзинад нæ уыди: æм- 
бæлттæ дæр дзы чызджы кой никуы æрыхъуыстой. Фæ- 
лæ дын æрæджы, фæсахсæвæр, лæппутæ куы фæхъус 
сты, уæд Азырым йæ сынтæджы рабадти æмæ Тугъаны 
'рдæм афтæ: 
— Ехх, æвæдза, ныр хъæуы нæхимæ куы фестин. 
Ацы фæлладæй. Хуыссæг мæ йæ быны скæнид æмæ уал 
æд дзаумæттæ мæхи æруадзин, фæцæйфынæй кæнин, 
фæлæ мæм чысыл лæппу æрбазгъорид æмæ мæм схилид, 
ралæс-балæс кæнын мыл байдаид, æз дæ ныртæккæ 
абырсдзынæн, зæгъгæ, мын йæ чысыл цæнгтæ мæ хъуы- 
рыл куы æрбатухид. 
Сындзытыл бадын цас хъуамæ бафæраза адæймаг, 
æмæ иуафон Тугъан Азырымы басхуыста: 
— Æз цæуын.— Æмæ сыстади. Азырымы бандон 
дæр ныкъкъæс-къæс кодта. 
Стыр уынджы онг сын иумæ цæугæ уыд æмæ цæх- 
гæрмæ уынджы араст сты. Уым фæхицæн уыдзысты. 
Азырым хъæуысæрмæ, сæхимæ, ацæудзæн. Тугъан та... 
Тугъан чердæм фæуыдзæн, уый нæма зыдта. Иæ 
зæрдæ дзырдта, Хани «идеалон усгур» кæй схуыдта, 
уыимæ. Ницæмæй дзы тарсти — уадз æмæ къахихсыд 
дæр бауæд. Кæд ма а зæххыл искæуыл æууæнк ис, уæд 
Ханийыл. Хани райсом дæр Ханийæ баззайдзæн. Ту- 
гъан-иу йæ хъуыдыты ацыд — фæцыд æмæ та-иу Сосай 
йæ размæ фегуырди. Æм-иу æй бауырныдта, нырма йæм 
кæй кæсы цыдæр фыдбылыз, цæмæдæр та нæ фæца- 
рæхсдзæн, кæмдæр та ныссуйтæ уыдзæн æмæ та сындæг 
артыл фæсудздзæн. 
Банафон, фæлæ ма уæддæр машйнæты уынæр арæх 
хъуысти. Æмæ стыр уынгмæ куыд æввахсдæр цыдысты, 
афтæ Тугъаны фæндои сфидар: искæцы машинæйы 
абаддзæн æмæ — горæтмæ, Ханимæ! 
153 

Фæлæ сыл аанæнхъæлæджы æрбамбæлди Толас. Фыц- 
цаг Тугъаны къухмæ февнæлдта, стæй Азырымы. 
— Хæрзæггурæггаг мын цы уыдзæн, уый цалынмæ 
базонон, уæдмæ мæ дзыхæй сыбыртт дæр не суадздзы- 
нæн... 
— Куырой куы фестадтæ, уæд ма дзы сыбыртты 
кой та цæмæн хъæуы,— йæ ныхас ын ницæмæ æрдардта 
Тугъан. 
— Æнхъæлдæн æмæ чидæр мæ разæй фæци. 
— Дæ чындзæхсæвы бон дын суг ныссæтдзыстæм,— 
загъта Азырым.— Зæгъ, цы хабар дæм ис. 
— Сымахмæ истæмæ чи æнхъæлмæ кæсы,— йæ къух 
ауыгъта Толас.— Къост суæгъд ис, фехъустат исты? 
— Æмæ сæм уæд æгас цуай зæгъынмæ цæуылнæ 
бауайæм? — сдзырдта Тугъан, бæрæг фæрайдзаст.— 
Сæхимæ ис? 
— Нæ, ардæм нæма æрхæццæ. Иæ хо æрхаста ха- 
бар. 
Ю 
Зæхх ма лæхъирбын уыди, кусынмæ нырма нæма 
бæззыди, æмæ уал лæппутæ сæ рувæнтæ цагътой. Чи йæ 
рувæны хъæд ивта, чи йæ уымæл^дзаума хурмæ тыдта. 
Шахмæтты къопп дæр бацагуырдтой. 
Сæ ныхасы сæр уыди Къост. 
Къосты тыххæй дысон Толас цы радзырдта, æндæр 
сæ ничи ницы æрыхъуыста. Дысон æртæ лæппуйы æна- 
фоны Къостты дуармæ балæууыдысты. Фæлæ сæ нæ сы- 
быртт райхъуысти, нæ оæ рухсы цъыртт ракалд. Æмæ 
сдызæрдыг сты. Алы хъуыдытыл æфтыдысты лæппутæ. 
Сæумæрайсом та сын машинæ сæ хæдзæрттыл азылди 
æмæ сæ сæ бынаты æрбалæууын кодта. 
154 

— Ех, ныр Къостæй фест!—æргом нытпæхуды код- 
та Толас.— Афонмæ та йын Афизæт тæнцъар цæхæ- 
раджынтæ афыхта, сойæ сæ айсæрста æмæ сæ адæймаг 
раст йæхи фендзæн. 
— Толас, де уæнмæ дзæбæхдæр кæс,— йæ ныхас ын 
айста Бæтæдзи.— Сæ аходæн фæхицæн. Афизæт фынг 
систа, æмæ ныр Къостыл узæлы — йæ хæдоны сæхтæ- 
джытæ йын авæрдта, стæй йæ хъарм былтæ лæппуйы уа- 
дулыл афтæ фæлмæнæй аныдзæвыдысты, афтæ... 
— Лæппуйыл тугтæ ма мысут,— загъта зæрдиаг- 
хуызæй Гадæцц.— Къост мидæгмоймæ цæуын йæ сæр- 
мæ не 'рхæсдзæн. Цалынмæ кусын райдайа, фатер бах- 
хуырса, цалынмæ чызджы бинонтæм минæвæрттæ æр- 
вита... 
— Хъуыддаг-иу афтæ æнцонæй куы ацъапп уаид, уæд 
афонмæ Цыппуйы цот кæрты дзаг бауыдаиккой,— йæ 
ныхас баппæрста Состыкк.— Къост йæ бинонты æвас- 
тæй хъуыддаг бакæна, уый уæ цæмæн фæнды? Мæнмæ 
гæсгæ, ахæм рæстæг хисдæртæм байхъусын æмбæлы. 
Уæд чындзæхсæвы дæр исты фарн уыдзæн. 
— Æниу йæ чындзæхсæв æнæ мах цымæ цы цæсго- 
мæй бахæрид? — сдзырдта та Толас. 
Тугъаны дæр фæндыди йæ хъуыды зæгъын. Фæлæ 
дзурынæй цы рæзы. Хъуыддагæн йæ цырены балæууын 
хъæуы, уæз дыл дзы куыд æрынцайа, афтæ. Æмæ уæд 
дзурын дæр æнцон уаид, ныхас дæр исты амарид. Æвæ- 
дза, адæймагæй йе стырзæрдæйы тыххæй бирæ цыдæртæ 
аирвæзы. Ныр сæумæцъыккæй æмгуыппæй цæмæн ра- 
хæццæ сты? Сæ иу хъæуы цæуылнæ баззад? Къос- 
ты бинонтæй искæйы федтаид, хъуыддаджы бæлвыдрд- 
дзинад базыдтаид æмæ ныр сæ ныхасы исты фарн 
уаид. 
— Толас, дæхицæн та стыр зæрдæтæ ма февæр,— 
загъта Бæтæдзи.— Фæфыдæнхъæл уыдзынæ. 
155 

— Бæтæдзи, ды æдзæстуарзон дæ! — схор-хор ыл 
кодтой лæппутæ. , , 
— Къосты фыдæн идæдз сылгоймаг ног чындзы ад 
скæна, уый мæ нæ уырны. 
— Мад æмæ æфсымæры тынг куы фæнда... 
— Мæгуыр Къосты сæрыл зæкъон хъæрæй куы 
сдзура... 
— Æниу Къосты фыдмæ мыггаджы хисдæртæ куы 
æрхатой. 
— Хетæджыстæн, Къосты хо куыддæриддæр зæгъа, 
афтæ уыдзæн. 
Къосты хо сæм. фæзынди фæсаходæн. Йæ кæсæнцæс- 
тытæ -æдзухау йæ фындзырагъыл, йæ дæлармы—чи- 
ныг, йæ къухы — агъуды æвæрд зонтыкк. Астæудоны 
был йæ туфлиты цъыфтæ къæцæлæй ахафта, йæ цæсгом 
ахсадта* сæрвзсæнæй йæ сæрыхъуынтæ алæгъзытæ код- 
та æмæ лæппуты цæрæнмæ æрбацыд. 
— Уæ бонтæ хорз, Гатойы æвзыгъд кæсдæртæ! — 
чызг сын сæрæй зына-нæ зына акуывта, йæ цæсгом æга~ 
сæй дæр худæнзмæлд кодта. 
^атойы хабар чидæртæ хъусæггагæй базыдтаик- 
кой — Къосты хо газет æн&мæнг йæхæдæг бакастаид. 
Ис ахæмтæ — йæхи хъусæй цынæ фехъуса, йæхи цæс- 
тæй цынæ фена, уый йын æцæг нæу. 
Къостæйсæ хъæумæ алы ныхæстæ хъуысти. Кæмæ- 
дæр, дам, мидæг моймæ бацыд, кæмæндæр, дам, раку- 
рынæй зæрдæ бавæрдта. Хæдзары бæззонæй цы уыд, уы- 
цы дзаумæттæ иу бон афæрдæг ласта. Ассырдтой йæ 
æмæ йæ æрдæгфæндагыл поездæй æристой. Сылгоймаг, 
дам, лæппуйы цæстмæ æхсидав ныддардта: «Кæд дæ 
ахæстоны бадын нæ фæнды, уæд ЗАГС-мæ цом, нæ цард 
закъонæй бабæттæм». Æмæ ма лæппуйыл дæр цы бон уы- 
ди. Чи загъта: уыцы сылгоймаг Къостæн мадæн бæззьк 
156 

Чи загъта: Къосты размæ дæр ма йын æртæ лæджы 
уыди. 
Къосты хо никæуыл баууæндыд, фæцыди чысыл го- 
рæтмæ, бацагуырдта Афизæты хæдзар. Иæ къухæй ма 
йын дон дæр банызта... 
Сбадын кбдтой лæппутæ Къосты хойы æмæ йæ алы- 
фарс бамбырд сты. 
— Дысон фехъустам хабар,— загъта Тугъан.— Мæ- 
нæ нæм Толас хæрзæггурæггаг фæци... 
— Фæцæй уæм цыдысæтæм, фæлæ Толас йæ ныхæс- 
тыл йæхæдæг дæр никуы феууæнды,— загъта Азырым. 
— Дзыцца æмæ уæм бæппу дзыхæй дæр ндл сдзур- 
дзысты,— зæрдиагхуызæй загъта чызг. 
— Нæхæдæг дæр æй æмбарæм, цыдæр хæстæ ныл ис, 
фæлæ æрхъуыдыдзинадæй хайджын нæ фестæм,— ха- 
тыркурæджы хъæлæсæй загъта Тугъан. 
— Мæнмæ куы хъусиккат, уæд-иу бæргæ никуы фæ- 
рæдииккат,—йæхицæй фæбузныг Толас.— Æмæ куыд 
уыди, бæппу Къостыл тынг нæ бацин кодта? 
— Цин дæр ма цины хуызæн — кусæрттæгтæ агу- 
рæг арвыста. Асийаг рæгъауæй, дам, æрбатæрут дыууæ 
дыууадæсы дысиантæ, хъæрæсейаг дзуджы æхсæнæй та, 
дам, ратæрут бурæ нæл фыстæ. 
— Акса-ма, аивæй нæ куыд ахъазыдтæ,— загъта Бæ- 
тæдзи. — Æз та дæм мæ тых-мæ бонæй ныхъхъуыстон. 
— Æмæ уæдæ хатыртæ курынмæ цы фестут? Кæм 
мын фесгуыхти Къост. 
— Нæ фесгуыхти, зæгъгæ, 4 уæд дон æмæ хорæй ма- 
уал цæра!— бустæйæ загъта Бæтæдзи.— Гъер сымах 
хорз бинонтæ стут, фæлæ сымахмæ дæр къух бакæнæн 
ис. Къостæн иуæй-иу хатт бахæрам кæнут. Æргом ны- 
хас дьш хъуамæ хъыг ма уа. 
— Раст дæр дæ, Бæтæдзи, стæй раст дæр нæ дæ*— 
загъта Къосты хо,—чиныг-иу йæ хъæбысы куы иуыр- 
157 

дæм æрфæлдæхта, куы иннæрдæм, йæ къабайы фæджи- 
иу æривæзта.— Бæтæдзи цы хъуыды кæны, уыдонмæ ма 
Толасы, Тугъаны, Цыппуйы, Гадæццы хъуыдытæ куы 
бафтауæм, уæддæр æцæгдзинад нæма базондзыстæм. 
Бæппу цы хъуыды кæны, уый дæр сæм бафтауын хъæуы. 
Дыдтамæ дæр байхъусын хъæуы. 
Мады йæ хисдæр фырты тыххæй мæнг ныхас зæгъын 
никуы бахъуыд. Коммæгæс разынд, иу къласæй иннæмæ 
æдæрсгæ хызти. Институтмæ дæр бахауди. Уымæй сгуыхт- 
дæр та сæ иунæг чызджы ахуыр рауад — майдан дæр 
ма райста дæс къласы фæстæ. Чызг чиныгыл æгæр æну- 
выд цыма уыди, мадмæ афтæ каст. Дæлармыдзаг-иу æр- 
бахаста чингуытæ æмæ йын-иу нæ бон нал уыди, нæ æх- 
сæв. Кæддæр ма йын йæ чиныг æмбæхсгæ дæр бакодта, 
кæд æм библиотекæйы кусджытæ фæхæрам уаиккой, 
æмæ йын ницыуал дæттикой, зæгъгæ. Чызг фæкуыдта, 
стæй горæты балæууыд æмæ раст йæ сæфт чиныджы 
тæккæ хуызæн æрхаста. 
Къост ахуырмæ нæ фæразæнгард. Иæ гом чиныджы 
уæлхъус-иу бадгæйæ баззади, стæй-иу æрбадæлдзæх. 
Кæс æмæ та уæлæ сыхæгты кулдуарыл баст бæхы ра- 
гъæй ракасти. Кæс æмæ та сыхаг хъæумæ кæсаг ахсын- 
мæ афардæг. Мад ын йæ митæ сусæг кодта фыдæй. Иæ 
фыццаг æвзæр бæрæггæнæн дæр ын басусæг кодта. Иæ 
хызын æд чингуытæ фесæфти, уый зыдта мад, уæддæр 
йæхи агурæг скодта, хæдзары къуымтæ ракалдта. Фæлæ 
бамбæхсæн иицæмæн ис, раджы уа, æрæджы уа, æппæт- 
дæр раргом вæййы. Фыд мады ныхæстыл нал æууæндыд, 
уæддæр та-иу мад Къосты сæрыл рахæцыд, йæ аууон 
æй кодта. Афизæты хабар дæр фыды хъустыл куы æр- 
цæуа, зæгъгæ, мад йæ удæй фæцæйцыд. 
— Бæппу хъулон митæгæнаг нæу,— дзырдта чызг.— 
Къосты риссыл дæр цы фæриссы, уый йæ уд зоны. Фæлæ 
бæппу зæд дæр нæу. Цæрæнбоны йæ алы къахдзæф дæр 
158 

баргæ кодта. Адæм цы зæгъдзысты, куыд ахъуыды кæн- 
дзысты, дзургæйæ фæцарди. 
— Куыд кæсын, афтæмæй сыхбæстæ Къосты чын- 
дзæхсæвæй æнæ хай фæуыдзысты... 
— Чындзæхсæв нын нал аирвæздзæн. Бæппуйы стæр- 
сын кодтон. Зæгъын, Къост æцæгæлон хъæуы æртæ йæхи 
цахъæнæн фынг куы æрæвæра, уæд ныл зарджытæ не 
скæндзысты? Кæйдæрты дæр ма йыл сардыдтон æмае æр- 
тасыди. 
— Уый дын чызг! Уый дын хабар, гъе! — ныццин ис 
Толас.— Хетæджыстæн, æз æй уайтæккæ дæр зыдтон! 
— Æмæ ма уæд каст цæмæ у? — чызджы афарста Га- 
дæцц. 
— Къостæн йæхимæ. Нæ хæдзармæ æмгæрон нал цæ- 
уы. Нæ ныл æууæнды, фæцæут æмæ йын йæ хъусы ныг- 
гукк кæнут — бæппу дын, зæгъ, чындзæхсæв кæндзæн. 
Æрмæст... нæ бинонтæй куынæ байуарид, уый йæ фæнды. 
Уæдæ ныр ныггуыбыр кодта, æмæ исты мигæнæг уыдзæн, 
зæгъгæ, дзы бæппуйы зæрдæ куы барухс уаид. Хæдзар- 
мæ иунæг æфсир куы æрбахæсса, уæддæр уый бæппу- 
йæн стыр ныфс уыдзæн. Дыдтайæн дæр. Мæнæн 
дæр... 
— Тæккæ райсом æй йæ дыууæ хъусæй ам æрбалæу- 
уын кæндзмстæм,— сеппæты бæсты дæр дзуапп радта 
Состыкк. 
Фæссихор никæмæуал æнхъæлмæ кастысты, афтæ сæ 
бынатмæ æрбатылди æрвхуызцъæх «Волгæ». Æддоз ма 
уыди, уæд æй ауыдтой лæппутæ. Чи дзы хъуамæ бада, 
уый тыххæй сæ алчидæр йæ ныхас загъта. Æмæ сæ хъуы- 
дытæ, джиппы уагъдау, æмхуызон рауадысты, ома, кæ- 
цыдæр æвдæлон хицауы зæрдыл дæр та æрлæууыдыстæм. 
Такси сæм æрбафтдзæн, уый сæ фæсонæрхæджы дæр не 
'рæфтыд. «Волгæйæ» рахызти бæгъæмсар æрыгон лæппу. 
Цыппу йæм аууонæй разгъордта, кæрæдзиуыл атыхсты- 
159 

сгы, стæй сæ чидæр кæйдæр рогæн фелвæста. Раст уыцы 
минут схауди кæйдæр дзыхæй цины хъæр: 
— Къост! 
Æмæ лæппутæ сæ рувæнтæ аппæрстой. 
Къосты нымæтын ехсæй æрцавдæуыд — цы-иу уыди, 
уы« нал уыди. Иæ сæр уыйбæрц бæстон æлвыд рауад, 
æмæ Бæтæдзийы нæ бауырныдта, кæддæрты-иу æй къуы- 
мых хæсгардæй кæй сæлвыдта, уый. Иæ хæлаф быдырмæ 
рахæссынмæ æвгъау уыди, йæ фадгуытæ афтæ цыргъ 
саст. Азырым æм касти, æм.æ йæ зæрдыл æрлæууыд, иу- 
хатт ын хинайæны йæ хæлафы фадгуытæ куырмæлхын- 
цъытæ куыд бакодта, уый. Урс хæдон ма йыл кæддæрты 
дæр уыди, фæлæ-иу дзы уæд сыгъдæджы тæф нæ калди. 
Уæд ын-иу йæ хæдон ленкгæнæн* камерæйы бæсты дæр 
бабæззыд, харбызтæ дæр дзы-иу æрбахаста, р.æгъæд ба- 
дырджантæ дæр. Къосты цæсгоммж-иу кæс æмæ дæм дзы 
дыууæ фæллад хъуынтъыз цæсты кастаиккой. Ныр ныкъ- 
къæмдзæстыг, йæ уадултæ куадзæны сырх ахорæнæй 
хъа^стæтæ. 
Нырма, мæнæ йæ иу къах иннæуыл баппара, афтæ 
нæма сæнæмæт Къост, нырма йæ куырмæлхынцъытæ ха- 
лын бахъæудзæн: Афизæты æфсымæр æм йæ къух кæд 
æрбадаргъ кæндзæн, уый нæма зыдта. 
Нал фæлæууыдысты лæппутæ, чысыл раздæр ма нæм 
дæ хо уыди, зæгъгæ, йæм хæрзæггурæггаг фесты, бау- 
'уæндын æй кодтой, йæ фыды хæдзары йын йæ цины но- 
мыл æртæ чъирийы фынгмæ кæй рахæсдзысты, ууыл. 
Лæппутæ Къостмæ хъуыстой куырыхон лæгмæ хъу- 
сæгау, йæ чындзæхсæв рæхджы кæй уыдзæн, уый тыххæй 
йæм хæлæг кодтой, сæ цин бамбæхсын сæ бон нæ баци. 
Уырныдта сæ, Къостмæ, йæхæдæг дæр кæй нæ зоны, 
ахæм цыдæр сусæг тых æмбæхст кæй ис æмæ цы-фæнды 
куырмæлхынцъытæ дæр кæй райхалдзæн. 
Изæррухсæй ма цы баззад, уый сын нал сфаг, уымæн 
160 

æмæ нырма Къост æмæ Афизæты номыл иу сыкъа йæ 
къухмæ ничима райста. 
Лæппутæ нозтой карз уырыссаг арахъ, анхъырдтæ-иу 
сты.сæ цæсгæмттæ, цыма сын æнахуырæй у. Комдзаг 
кодтой цæхджын цыхт, цæхджын кæсаг æмæ села-карст 
къалбасæй. Æмæ сæ цæстытыл уади, ирон дзаджджыи 
фынгты уæлхъус дæр та йын кæй фæарфæтæ кæндзысты. 
Уырныдта сæ, иуахæмы Къостæн йæхи конд агъуыстмæ 
дæр кæй æрцæудзысты... Афизæт сын уæларынг балæу- 
дзæн, фынгтæ сын араздзæн æмæ дзы уыдон сæ цæстытæ 
æмбæхсдзысты, Къосты раст кæнгæйæ дзы фæсаууонмæ 
цытæ дзырдтой, уыцы ныхæстæй сæ цæсгæмттæ судздзы- 
сты. 
Лæппуты бадт суанг стыр фæсæмбисæхсæвтæм ахаста. 
11 
Лæппутæй хурскаст ничи федта. Далæ та Хуссары- 
хъæуы консервгæнæн заводы гудокк сæумæйы уаст нык- 
кодтаид, фæлæ йæ лæппутæй ничи фехъуыста. Аходæны 
размæ сæ тæккæ сæрты горæты .'рдæм цы постхæссæг 
хæдтæхæг атæхы, уый дæр йæ бынатыл раджы сæмбæл- 
ди, уæддæр ма тарф фынæй уыдысты. 
Æппæты разæй райхъал ис Толас. Цафон у, уый ба- 
зонон, зæгъгæ, арвмæ дæр не скасти. Вагоны аууонмæ 
ауади, стæй донæй йæ ком ауазал кодта æмæ — фæстæ- 
мæ йæ хуыссæнмæ. «Цæй, Къосты хардзæй иу хатт дзæ- 
бæх куы фæфынæй кæнæм, уæд цас диссаг у»,— ахъуыды 
кодта Толас æмæ, хъæццулы бын фæмидæг уыдаид, фæ- 
лæ бафиппайдта: галиу фарсырдыгæй йæм сынтæг хæрз 
æввахс æвæрд вæййы, ныр уым — афтид. Цыппуйы сын- 
тæг цыдæр æрбаци! Кæд æй дысоны змæлды рæстæг æн- 
дæр ранмæ айстой, зæгъгæ, йæм йæ зæрдæ афтæ сдзырд- 
та. Кæд æй Къостæн радтой? Уыцы хъуыдытæй тынгдæр 
11 Дон æй нæ ласы, арты нæ судзы 
161 

æрыхъал Толас æмæ дзæбæх уынынхъом фæци. Иуыр- 
дæм дæр акаст, иннæрдæм дæр — авд сынтæджы. Къост 
дæр уæртæ йæхи сынтæгыл дæлгоммæ ныффæлдæхт. Æр- 
хызти Толас сынтæгæй, хæргæ кæм фæкæнынц, уыцы 
дæлбазырмæ бауади, вагоны алывæрсты дæр æрзылди, 
цæст кæй онгты уыдта, уырдæмыты фæкæстытæ кодта — 
никуы æмæ ницы. Нæдæр Цыппу йæхæдæг, нæдæр йæ 
сынтæг, нæдæр йæ дарæстæй исты. Фæфæдис уыдаид, 
фæлæ фæснозт кæд истыхуызон фæдæн, зæгъгæ, йæхи 
фæурæдта. Чи зоны, Цыппу дысон сыкъадзæфæй искæ- 
дæм арæдыд? Æмæ уæд йæ сынтæг та? 
Толас бынтондæр æрыхъал ис, æмæйæ цæст йæхимæ 
æрныкъуылдта: «Ам цыдæр ис, æмæ дыл мацы сайд æр- 
цæуæд, мæнæй уый!» 
Фæстæмæ ахуыссыд æмæ йæ хъæццулы бын ныкъ- 
къæрцхъус. 
Тугъан рабадти йæ сынтæджы. Иæ сæр разынди æна- 
хуыр уæззау, æмæ йæм^ йæ дыууæ цонджы фæбыцæу 
кодта, афтæмæй дæр ма афæстиат. Сыстад. Алы райсом 
дæр, зивæг йе уæнджы нæма фæмидæг вæййы, афтæ йæ 
хисæрфæнмæ фæлæбуры æмæ доны былмæ азгъоры. Ныр, 
æххæст нæма æрыхъал, уæддæр зивæг йе уæнджы уыди 
æмæ йыл фæстæмæ хæцыд. Тугъан йæ дарæстæ зивæг- 
гæнгæ скодта. 
Астæудон Тугъаны зивæг аласта, æмæ фæстæмæ сæ 
бынатмæ сæппæй æрбаздæхт. 
Æгæр æнцад хуыссыдысты лæппутæ æмæ цыдæр ды- 
зæрдыгæфтауæг хъуыды фæцагайдта Тугъаны. Ныхас 
зæгъын вагоны къулыл дур цæвæгау нæу, фæлæ уæддæр, 
сегасмæ дæр чи хауа, ахæм исты зæгъын хъуыди æмæ 
дæлбазыры иу кæрон алæууыд. Фыццаг фæкастæн дæр 
йæ цæст ацахста: уæртæ дыууæ сынтæджы астæу — зæр- 
дæхсайгæ уæгъд быдыр. Иннæ сынтæджытæ — сæ бы- 
нæтты, иннæтæй алчи йæ хуыссæны, Цыппу, ихы къæрт- 
162 

тау, атад. Йæ сынтæгыл базыртæ базад æмæ атахти. 
Дысоны нозтæй ма Тугъаны сæры цы хъæстæтæ аз- 
зад, уыдон дæр айсыстысты, æрыздæхти йæм йе 
'рвонг зонд, æмæ йæ зæрдыл æрлæууыд, æхсæвы астæй 
дæр сæ сынтæджыты иу рæстæг кæй æруагътой сæхи. 
Цыппу ма афтæ дæр загьта: «Уæддæр та ацы бæллæхы 
нозты амæддаг куыд баистæм». 
Нæ, нæ, фæдисон цæй тыххæй феста, ахæмæй ницы 
æрцыд. Цыппуйæ ахъазыдысты, сæ уæлныхты йæ кæдæм- 
дæр фæхастой. Цымæ сегас дæр æмвæнд уой? Ау, Къос- 
ты дæр йæ хуыссæнæй рабадын кодтаиккой? Æмæ йæ 
уæд дард ахастаиккой. Кæй зæрдыл сæ æрлæууыдаид? 
Толасы? Бæтæдзийы? Чи зоны, Состыччы зæрдыл. 
Нозтвæллад адæймагæн дæр райхъал афон бæргæ 
уыди, фæлæ лæппутæй змæлынхъус ничима фæци. «Гъе- 
мæ хуыссут,— йæхинымæр загъта Тугъан.— Цымæ кæд- 
мæ бафæразиккат цъынддзæстæй?» 
Тугъаны зæрдæ ахсайдта Астæудоны бæлæстæм. Ва- 
гоны аууонæй йæ куыд не 'руыной, афтæ æвæдты ауади 
æмæ фаллаг фарсмæ багæпп ласта. Уæлдай йын нæ уыди 
æмæ уал рахизырдæм йæ ных сарæзта. 
* * * 
Цыппу цæмæй сæ хъазаг æмбал суа, къухы æнгуылдз- 
тæ фæрсæй-фæрстæм куыд фидауынц, семæ афтæ сфида- 
уа, лæппутæй ууыл ничи бацархайдта. Сæ сусæгдæр 
хъуыдытæй йæ æнæхай кодтой, рацу немæ, зæгъгæ, йæм- 
иу æдзух дуар нæ бахостой. Æмæ сæ Цыппу йæхæдæг 
бацагуырдта, йæхи сыл тыххæй баныхæста. 
Тугъан Цыппуйы æмбæрста — хæдзаргæсæй, кæрты 
бæлæсты бын бадынæй, æгомыг къултæм кæсынæй ба- 
фæлмæцыд, фæцагуырдта, фæракæс-бакæс кодта æмæ 
хуыздæр æмбæлттыл куынæ фæхæст, уæд сæм йæхи æр- 
163 

байста. Иæ мæгуыр зæрдæйæ стыр хъæппæрисдзинад 
равдисынмæ хъавыди æмæ фыццаг бон сæ хæдзарæй йæ 
мады æвастæй рахаста йæ дыууæ дзыппы дзаг рæгъæд 
кæрдотæ. Лæппутæ сыл ахæлоф кодтой, кæмæ дзы дыууæ 
æрхауд, кæмæ æртæ, зыдæй сæ ахордтой, сæ былтæ ма 
асдæрдтой æмæ сæ сæртæ батылдтой, ома бæззынц. Стæй 
иу иннæмæн афтæ: 
— Цæй, кæд ма дзы хæрдзыстæм? 
— Каесгæ сæм нал у. Уæдта сæ исчи фæдавта. Тæк- 
кæ аизæр! 
Цыппумæ се 'ргæмттæ раздæхтой. Æмæ йын сæ иу 
загъта: 
— Цæвиттон, афтæ бакæн. Сæ рæгъæдтæ-рæгъæд- 
тæй сын бедра айдзаг кæн. Куы фæталынг уа, уæд-иу æй 
уæ цæхæрадоны кæронмæ ахæсс, æмæ нæм æй кауы 
сæрты радæтдзынæ. 
Иæ къæдзил йæ къæхты æхсæн чи амбæхсы, Цыппу 
ахæм дамкъайау ныммæгуырхуыз — «о» дæр не сфæ- 
рæзта æмæ «нæ» дæр. Иæ фæсаууон лæппутæм йæ кой 
рауад, алырдæм дæр æй фæбарстой æмæ йыл сæ къух 
ауыгътой: ницы рахæсдзæн, йæ цæст нæ бауарздзæн 
ахæм фæлхас скæнын. Æризæр, баталынг, банафон, фæ- 
лæ сæм^хуынхæссæг зынæг нал фæци. Æмæ уæд лæппу- 
тæй иу æрæмысыд, Цыппуйы тыххæй æмбисондæн кæй 
дзырдтой, ахæм хабар. 
Цæвиттон, Цыппуйæн сæ хæдзарæй дзаджджын уæ- 
ливыхы хай арвыстой: дæ мадырвадæлтæм, дам, æй ба- 
хæсс. Хисдæртæ — мад, хиуæттæ загътой: «Кæд æй ба- 
хæсса, уæд йæ мадырвадæлты хуызæн у, куы йæ бахæ- 
ра, уæд та йæм сæ мыггаджы тугæй фылдæр ис». Уæли- 
выхы хай æмбис фæндагмæ баирвæзти, стæй йæхицæн 
æнæмæтæй сбадти æмæ йæ бахордта. 
Цыппу йæ фыды нæ зыдта. Æххормаг аз амард, 
зæгъгæ-иу æрыхъуыста. Фæлæ, æххормагæй куыд амæ- 
164 

лæн ис, лæппуйы уый нæ уырныдта. Мад-иу сæ хæдзары 
къуырийы бæрц никуы фæци. Сыхаг хъæуты-иу мæй- 
дзыд хъыбылтæ алхæдта, асыччы сæ-иу а^æрдта &мæ та- 
иу сæ кæмдæр дыгай-æртыгай æргътыл æрбауæй кодта. 
Дыргъафон-иу æвæгæсæг хæдзæрттыл азылди, се 'хца 
сын-иу сæ къухы анымадта æмæ дыргъты горæтмæ 
скъæфгæ. Хор йæ арæхыл æнцондæрæй бафты къухьь 
Цыппуйы мад ын йæ гæнæнтæ зыдта. Цæттæ хоры нæ- 
мыг æнцон æфснайæн у — фæззæгæй йæ уалдзæгмæ ба- 
хъахъхъæн æмæ дын æхца фестдзæн. 
Лæппу-иу уазал хæринаджы æвджид баззад. Уазал 
хæринаджы та ад нал вæййы, изгарды хос фесты, ахсæн 
дзы ныддур вæййы. Æмæ Цыппу иубон йæхиуыл дуæрт- 
тæ сæхгæдта. Фыццаг хъæрмхуыпп кæныныл фæцалх, 
уыйфæстæ йæ ныфс бахаста дыдагъ къæбæр кæнын- 
мæ. Цыхт æмæ дзул бахæр, уæддæр æвзæр минас нæу, 
фæлæ тæвд уæливых кæм æрсæттай, уыцы фынг цас 
сфидауы! Æмæ Цыппу йæхи конд уæливых дæр ба- 
хордта. 
Иæ ахуыр цыппар къласы фæстæ аскъуыд. Дывыдой" 
арты бахауди Цыппу. Скъолайы йæ иуырдæм арæзтой, 
хæдзары — иннæрдæм. Иу къухæй скъолайыл хæцыд, 
иннæмæй хæдзарыл. Дыууæ æмбисы куыд фæуыдаид, 
кæнæ йæ иуырдыгæй фæуын хъуыди, кæнæ иннæрдыгæй 
æмæ хæдзар разынди барджындæр. Сæ уынджы-иу 
ахуыргæнджытæй исчи фæзынæд, æндæр-иу æй цæст 
нал ауыдта, арфдæр æмбæхсæны-иу нынныгъуылди. 
Афтæмæй та Цыппуйы скъоламæ æмгъуыдæй афæдл 
раздæр айстой. 
Фæскъæвда цъыф — хæрх, æмæ дзы саби сæ дуармæ 
дедатæ, ногбоны басылтæ фæкодта. Стæй та къуырф 
къустæ аразын райдыдта. Иæ армы-иу æй æрæвæрдта, 
æмæ-иу къусы былтæ æмхуызонæй зæххыл куыд æруа- 
йой, афтæ-иу æй æрцавта. Гуыпп!—æмæ-иу «къусы»бын 
165 

гæбазгай баци. Ахуыргæнæг æдзухдæр сæ рæзты цйди 
æмæ-иу æй, стонджы йын у æви нæ, уымæй афарста. Иу 
хатт ын къафеттæ радта, иннæ хатт ахорæн кърандæстæ 
æмæ тетрадь. Æмæ та дын иуахæмы ахуыргæнæг йæ цу- 
ры дзуццæджы куы сбадид, йæ сæр ын æрсæрфта æмæ 
, йын загъта: 
— Цыппу, куы сыстыр уаис, уый дæ нæ фæнды? 
— Фæнды. 
— Æмæ стырæй цы уыдзынæ? 
— Стыр .æфтæмæбиль тæрдзынæн. Тынг чй тыр-тыр 
кæны, уыцы трактор дæр тæрдзынæн... Мгъы... Дын- 
джыр доны дынджыр кæоæгтæ æрцахсдзынæн... мгъы... 
Хъæдæй сугтæ дæр сласдзынæн... æмæ дынджыр би- 
рæгътæ дæр амардзынæн... 
— Æмæ дæ скъоламæ цæуын нæ фæнды? 
— Фæнды. 
— Æмæ нымайын зоныс? 
— Зонын. Нæ хъыбылты дæр фæнымайын... 
— Анымай-ма, уæдæ. 
Лæппу анымадта фæндзайы уонг æмæ нæ фæ- 
къуыхцы. 
Уыйадыл æй ахуыргæнæг асайдта скъоламæ. 
Иæ мад ын-иу сæ хæдзары цы дзырдта, уыцы ныхæс- 
тæ-иу никуы ничи фехъуыста. Фæлæ хъус цы нæ ахсы, уы- 
дон та цæст уыны. Саби-иу уынгмæ кæд рафтыди, уæд- 
дæр фос æрбаздахынмæ. Доны былмæ-иу рахæццæ, фæ- 
лæ афтидæй нæ — бедратимæ. Иæ хуыздæр хъазæг æм- 
бæлттæ — сæ ногзад уæрыччытæ, сæ ногзад род, сæ цы- 
бырдым, къуыбырхъус куыдз... Сæ уæрыччытæ-иу хизын- 
мæ цæуын куы райдыдтой, уæд сæ сыхы сывæллæттæ 
уынгмæ нал уæндыдысты. Сывæллоны кæм ауыдтаик- 
кой, уырдæм-иу згъоргæ æмæ йын — гуырдых! Сæ 
куыдз базыдта иæ фæстаг къæхтыл лæууын. 
Куыд фæзмыдтой, афтæмæй Цыппуйæ сæ къуыбыр- 
166 

хъус куыдзæй хæдзарыл æнувыддæр чи уыди, уый зын 
зæгъæн уыд. 
Ничи сæ ницы куырдта, уæгъд цæуæг сæм не 'фтыди 
æмæ Цыппуйы мадыл сбадти мæрддзæсты ном. 
Дзырдтой, зæгъгæ, дам, Цыппуйы фындзы бын куы 
фæмил, уæд-иу сæрддæргъы сæ цæхæрадоны бацард. 
Сыхæгты цæхæрадонмæ дам-иу бахызти, бахъуы- 
зыд-иу сæ акомкоммæ уыдоны кæрты кауы рæбынмæ. 
Хуынкъыл-иу йæ цæст сæвæрдта. Уыцы хæдзары рахъо- 
мыл йæхи карæн чызг. Цыппумабæгъæввадæйдæрцыди, 
бецыкк рауадза, уыцы бæллиц дæр æм нæма фæзынд, 
чъизи нымæтхуд æмæ-иу майкæйы дæр рацыди. Чызг 
та-иу йæхимæ азылди, йæ хъæддых быд дзыккутæ-иу 
йе уæхсчы сæрты аппæрста, æмæ-иу уынгмæ апæр-пæр. 
ласта. Цалынмæ цæхæрадоны æмбæхсæн уыд, уæдмæ 
Цыппу цал æмæ цал хатты бахъуызыди сыхæгты каурæ- 
бынмæ! 
Лæппу йæ зæрдæ ницæуыл дардта, уæддæр йæ 
ахуыр нал хæлдта. Иухатт та бахъуызыд йæ ныгъуы- 
лæн бынатмæ. Иемæ ма йæ сихор дæр айста — уæливы- 
хы карст æмæ дзидзайы хай. Бирæ нæ абадти, афтæ 
дын сыхæгтæ сæ чызгæй фæстæмæ бæлццонарæзтæй 
кæртмæ куы ракæликкой. Чызгæн цыдæртæ ныффæ- 
дзæхстой æмæ уынгмæ ахызтысты. 
Цыппу бадти, бадти æмæ йæ æрфæндыд кæртмæ 
бахизын. Чызг-иу мæлæты фæлмæн хъæлæсæй загъта 
йæ алы дзырд дæр, æмæ сæм исты ныхæстæ кæй рауай- 
дзæн, ууыл æууæндыд. Хæстæгмæ ахæм стыр цин никуы 
бавзæрста лæппу æмæ дзы, сыхæгтæ бастæй кæй дард- 
той, уыцы куыдз дæр æрбайрох. Бахызти кауы сæрты. 
Хæрзмарзт кæртыл цæуын æм мæлæты хорз фæкас- 
ти — чызджы марзт уыди. Рудзгуытæм дæр касти, дуар- 
мæ дæр — чызг .æй хъуамæ искуыцæй рауыдтаид — аф- 
тæмæй æввахсæй-æввахсдæр цыди тыргътæм. Куыдз ыл 
167 

йæхи раскъæрдта. Цыппу йæ ауыдта æмæ ма йын иу 
тæррæст акæнын бантысти, фæлæ йæ йæ фадыгæй ацах- 
ста æмæ аæххы йæ хæмхудтæ афсæрста. Уæлгоммæ фæ- 
фæлдæхти лæппу æмæ хорзау нал фæци — куыдз ын йæ 
фадыгыл ныддæвдæг, йæ рæхыс ныттынг ис. Лæппу нæ 
ныхъхъæр ласта. Иæ хæлафы комдæл ын уæгъдад код- 
та, æмæ куыдз фадыг тынг куы. аивæзтаид, уæд абæгъ- 
нæг уыдаид. 
Дзырдтой, зæгъгæ, дам, æм чызг дуары зыхъырæй 
касти æмæ, дам, уый федта Цыппуйы дзыппæй уæливы- 
хы къæбæр куыд схауди æмæ йæ иу къухæй хæлафы 
комдæлыл куыд хæцыд, иннæмæй та къæбæр куыд фел- 
вæста æмæ йæ йæ дзыппы куыд атъыста, уыдæттæ. 
Æмæ, дам, æм чызг дæр фыдæнæн нал рацыди. Фыдыз- 
гъæлы тæф кодта Цыппу æмæ, дам, æй куыдз куыд 
суæгъд кодтаид? . 
Тугъан уыцы ныхæстæн сегасыл не 'ууæндыд. Фæлæ 
Тугъаны бон нæ уыди сæ ныхм.æ исты æрæвæрын. Бызы- 
чъи дæр ма бындзарæй сыскъуындзынæ, фæлæ дыл ны- 
хас аныхæст, дам дыл æркодтой æмæ йæ афæдзтæ кæ- 
рæдзимæ фæлæвæрдтой, уæд нал бамбæхсдзынæ. 
* * * 
Цыппуйы сынтæг царæбæрæг дард алыгъдаид. Иæ 
зæрдæ кæдæм æхсайдта, уымæй дарддæр ахæццæ Ту- 
гъан. Æрлæууыд æмæ байхъуыста. Бæласы сæрæй, сыф- • 
тæраууонæй йæм цъиу æрцъыбар-цъыбур кодта. Фæка- 
сти йæм, фæцагуырдта йæ, фæлæ йыл йæ цæст не 'рхæ- 
цыд. «Цыцц-цу ци-ци-ци! Цыцц-иу ци-ци-ци!»— раиртæс- 
та Тугъан цъиуы ныхас æмæ йæ адæймаджы æвзагмæ 
раивта: «Цыппу цы фæци? Цыппу цы фæци?» Æндæр 
бæласæй та йæм афтæ æрцъыбар-цъыбур кодта цъиу: 
168 

«Цу-цу, ци-ца, цу-цу!». Æмæ та йæ æнцонæй ратæлмац 
кодта: «Цу, цу, бацагур æй!» 
Фæстæмæ фездæхти Тугъан, йæ фæд-йæ фæд доны- 
былты ацыди, бæлас арæх кæм уыд, ахæм ранмæ æх- 
сайдта йæ зæрдæ. 
Бынаты уæвджытæй ничима базмæлыд æмæ йæ ба- 
уырныдта: фынæй ма сты. Иæ зæрдæ фæфæлмæн æмæ 
лæппуты 'рдæм дзурæгау йæ хъуыдытæ хъæрæй загъта: 
— Цæй, иу хатт хуыссæгæй сæ мондæгтæ куы суа- 
дзой, уæд цас диссаг у! 
Фынæй адæймаг уæззаудæр у. Уæдæ сынтæджы 
дæр исты уæз уыдзæн. Æрхауынæй цæмæн тæрсай, уый 
уæзыл та ма ноджыдæр иуахæм бафты... Цыппу цалыи- 
мæ мæрдон фынæй баци, уæдмæ йæ фæхъахъхъæдтаик- 
кой. Уыйфæстæ дæр афтæ сонтæй кæм афынæй уыдаик- 
кой. Исты сусæг пыррыччытæ сæ-иу райхъуыстаид... 
Æмæ нырма сæ тæккæ тарф фынæйæ уыдзысты. Цымæ 
Къост дæр æцæг уыдаид семæ? Уæвгæ ма уый ныр цæ- 
мæй сбæрæг уыдзæн... 
Лæппутæ куы райхъал уой, уæд сæ алчи йæхи афтæ 
дардзæн, цыма уымæй æназымдæр нæй, джихтæ кæи- 
дзысты. Цыппу искуы разындзæн, уæдæ цы æмæ уæд 
уыдонмæ хъусын фæраз. Цытæ дзурдзысты, уый Ту- 
гъаны хъустыл уади. Зæд æй рахондзысты, дæсныйад 
кæнын кæй райдайдзæн, ууыл кæрæдзи æууæндын кæн- 
дзысты. 
Тугъан^бахъæлдзæг æмæ йæ къахдзæф фæрæвдздæр. 
Цыппуйы цурмæ æнæзивæгæй кæй бацæудзæн, ууыл 
дæр дызæрдыг нал кодта. 
Цыппу разынди доны астæу сакъадахыл. Иæ сын- 
тæг — бæстастæу æвæрд, хуыссæнтæ — ахæссын æввонг 
тыхт. Лæппу айдагъ майкæ æмæ æхсæвхуыссæн хæлафы 
бадти кæлдымыл, йæ æнгом æвæрд уæрджытыл йæ сæр 
æруагъта. Хурдзæстытæ йæ фæсонтыл кафыдысты. 
169* 

«Цыдæриддæр у, уæддæр хуымæтæджы не смæсты, 
фæтæргай»,— ахъуыды кодта Тугъан. 
— Æмбæлы дæм?— бадзырдта йæм, азгъордта æмæ 
багæпп ласта сакъадахмæ. 
Тугъан Цыппуйы уæлхъус алæууыд, уæддæр æм уый 
не скасти æмæ уæд йæ фарсмæ кæлдымыл йæхи æруагъ- 
та, йæ бæгънæг буарыл ын йæ армытъæпæн аныхæста 
æмæ загъта: 
— Дæ сакъадахмæ хур дæр нæ кæсы æмæ куы суа- 
зал уай... 
_> Тугъан æнхъæлдта, йæ къух ын асхойдзæн,— нæ. йæ 
сæрыл схæцыди Цыппу, цыма йе 'мбæхсæнæй рахъуы- 
зыд, уыйау æмæ йæм равдыста, Тугъан ныронг кæй ни- 
куы æрхъуыды кодта, уыцы рæсугъд цæстытæ. Цæсты- 
тæ — джигулгæнджытæ, ома, былысчъил мыл кæныс, 
хъазæн хъул мæ ацаразынмæ хъавыс? 
Хъуыдытыл дæ чи бафтауа, дæ ивгъуыды къуыхцытæ 
дæм къуыбылойау чи æрбатула, уыцы уæззау сагъæсæй 
куыд срæсугъд уой цæстытæ, афтæ ницæмæй. 
Ныронг дæр-иу фемдзаст сты/ æмæ-иу Тугъан ацах- 
ста Цыппуйы цæстыты зыд тъæбæртт æмæ сæ-иу цыма 
хус æхсæрты къæрццытæ райхъуысти. 
— Цыппу, дæ зæрдæмæ алцы афтæ хæстæг ма ис...— 
загъта Тугъан.— Уæдæ гъер рувæнтæ райстам, зæгъгæ, 
уæд ног чындзытæ дæр кæм фестдзыстæм. 
— Æмæ æз уый тыххæй куы ницы зæгъын,— доны 
сабыр уылæнтæм йæ каст скодта Цыппу.—Æз дæр уы- 
дон бынаты, чи зоны, афтæ кæнин... 
— Нæ-гъа, Цыппу, нæма сæ бамбæрстай. Кæрæдзи 
æмбарынхъом нæма фестæм. Иумæ дæр нæ æрхъуыды- 
дзинад нæй. 
— Ницы кæны. Адæймаг йæ куыдзы бон цас раздæр 
базона, уыйас хуыздæр. 
— Омæ дын мæхи тыххæй дæр зæгъын. Æгъатыр 
170 

отæм. Цы хабæрттæ дæм ис, зæгъгæ, афæрсын дæр 
æдзух нæ цæст нæ бауарзы. Æндæр, ды цы 'нхъæл дæ, 
ахæмæй ницы æрцыди. 
— Нæ зонын, фæлæ... Сакъадахыл ма искуы фегуыр- 
дзынæн, уый мæ нал уырныдта. .Кæддæр мын æй загъ- 
дæуыд. Æмæ ма мын æй исчи куы загътаид, фæлæ, 
цардмæ кæй руаджы здæхтæн, адæмимæ кæй фæрцы 
бастон мæхи, уыцы адæймаг... Уый ницы æмбæрста. Æз 
та йæ мæ хъуыдыты нæ рæбынмæ æрбахуыдтон. Мæ 
сæнтты руаджы цардтæн, фæлæ мæм иурæстæджы уый 
æгъгъæд нал касти æмæ йæм фæцыдтæн. Цы уа, уый 
уæд, зæгъгæ, мæхи фæхъæбатыр кодтон æмæ йын мæ 
сусæг ныхæстæ загътон. Уый мæм кæронмæ дæр нæ бай- 
хъуыста, афтæ мын: «Æз сакъадахыл цæрæджы æвзаг 
не 'мбарын». Иæ ныхæстыл ын хъуыды кодтон, хъуыды 
кодтон æмæ сæ иуахæмы куы бамбæрстон, уæд мæхимæ 
куыдзæй æгаддæр æркастæн. 
Тугъаны зæрдæ хъæумæ ахсайдта, Цыппуты аком- 
коммæ, иннæ уынджы цы хæдзар ис, уырдæм. «Цавæр 
чызг сæм уыди? Цæуылнæ йæ хъуыды кæнын?» 
— Чи зоны, чызджыты дæр æгæр стауын нæ хъæ- 
уы, — загъта Тугъан æнæгуырысхойæ. — Иæ амонд 
ссардтаид, æндæр цы? 
— Чындзы куы цыди, уыцы бон мæм бахъардтой йæ 
ныхæстæ. 
— Ивгъуыд бонтæ цас-фæнды змæнт — ницыуал дзы 
рауайдзæн. 
— Цæмæй дын куыдз дæ алы ныхас дæр æмбарын 
байдайа, æмбалæн дын сбæзза, уый тыххæй йемæ цас 
фæдзурын хъæуы! Уæдæй-уæдмæ куыд бирæ рæстæг 
аивылы! Сакъадахыл иунæгæй куы баззайай, уæд мæл- 
дзыджы дæр æруромдзынæ, мæлдзыджы дæр сдзурын 
кæндзынæ... 
Ныр Тугъан арæхæй-арæхдæр здахын байдыдта йæ 
171 

хъус сæ цæрæн бынаты 'рдæм. Иунæг бæллиц ма йæм 
баззад: лæппутæ куы нæма райхъал уаиккой, куы нæма 
сæ бацагуриккой. Цыппу сын куыддæр сæ дæрзæг ху- 
дын, сæ æлхыскъ ныхас айхъуса, афтæ багомыг уыдзæн. 
Тугъан тарстй, мæнæ ныр цы ракойкодта, Цыппумæуы- 
доныл дæр стыр фæсмон æрцæудзæн æмæ дзы иу дзырд 
лæгдыхæй дæр ничиуал радомдзæн. Цыппу фыццаг хатт 
рахаста йæ нухас рæгъмæ æмæ йæм ма байхъус, ма йæ 
бамбар, уæд уый æбуалгъдзинад уаид. 
— Фæндыди мæ-иу лæппуты фæндиаг исты сара- 
зын. Фæлæ афтид фæндонæй цы рæзы? Зæгъæн куыд 
нæй, афтæ тынг дæ фæнды, фæлæ дæ бон ницы у... Кæм- 
дæр цыдæр дæ зонд нæ кæрды, дæ ныфс уыйонгты не 
'ххæссы. 
— Райдианты, æвæццæгæн, исты уыди, фæлæ дæм 
ныр, ды куыд æнхъæлыс, ахæм зæрдæ ничи дары. Ард 
дæр дын бахæрин. 
— Зæгъын, хъæумæ ацæуон... Æмæ бадгæйæ баз- 
задтæн. 
— Дæ конд хæринагæй дын куыд бузныг сты, уый 
дæр дæ нæ бауырныдта? Уæдæ дын æз зæгъын: иуæн 
цы бартæ ис, уыдон дæуæн дæр сты. 
— Æз никæмæй ницы домын... 
— Æз, Цыппу, зондамонæг нæ басгуыхтæн, фæлæ 
дын йу ахæм хъуыды зæгъын: хъазæн ныхасмæ хъазæн 
ныхас ссарын базон æмæ никуы бамæстджын уыдзынæ. 
12 
Уыйфæстæ æхсæв цы æрцыд, уый дæр лæппутæ сæ 
зæрдыл дардзысты. Уыцы æхсæвы сусæгдзинад та 
Цыппу æмæ Тугъаны астæу æнæзагъдæй баззайдзæн. 
Фæсахсæвæрты алчи йæ сынтæгыл йæхи æруагъта. 
172 

Чи базы бын атъыста йæ сæр, чи хъæццулы бын. Ту- 
гъанмæ дæр-иу хуыссæг фæныхылдта, йæ сасмæй йын-иу 
йæ цæстытæ фæхъæстæ кодта. Фæлæ уалдзыгон æфс- 
найд арвыл стъалытæ сарæх сты, æртхутæг кæуыл нæма 
фæхæцыд, ахæм зынгтау сыгъдысты, æввахсæй тæмæнтæ 
калдтой, уыйразмæйы æхсæвты стъалытæй уыдысты æв- 
зонгдæр, æмæ сæм Тугъан аджих. Иæ хъустæ хуыссæ- 
джы къæрмæджытæй феуæгъд сты æмæ цъæхснагхъæ- 
лæс цъырцъырæгты уасынмæ æрыхъал. Цъырцъырæгтæ 
дæр, арвы стъалытау,. æнæнымæц уыдысты. Чи зоны, 
зæхх' афтæ æнæкæрон кæй . у, уый зæгъыныл сæ уд 
хъардтой. 
Астæудон, уайсадæг чындзау, æнæуынæр у, фæлæ 
йын Тугъаны хъус йæ уылæнты рог цæллахъытæ ацах- 
ста, цыма дзы кæсæгты бал ссыди. Дымгæ тынг сусæ- 
гæй ныхылдта Астæудоны бæлæстæм. Сыфтæрты йæ 
сыгъдæг армæй сæрфта, стæй та-иу иуафон сæмбæлди 
Тугъаны ныхыл, йæ сæрыхъуынты-иу абырыд. Уый уар- 
тæ Хуссары рæгътæй æрбахæццæ вæййы. 
Фегом сты Тугъаны улæфæнтæ, даргъ æлвæсæй дзы 
сулæфыди, айдзаг ис йæ риу. Басаста уæнгты фæлвых. 
Уый зайæгхалы тæф æрхаста уддзæф. Цымæ уагæры 
цæмæй сфæлыстой сæхи Хуссары рæгътæ? 
Тугъаи кæддæр уырдæм сæфтыди. Фидар нæудзарм, 
дæлдæртæ-уæлдæртæ, донвæд лæнчытæ. Кæрдæг дзы 
арфхдæр у æви дидинæг, уый нæ раиртæста. Дидии- 
джытæ уыдысты алымыггаг, бынæй сыл лæгъзы кæд 
искуы йæ цæст æрхæцыдаид, уæддæр афтæ ирд кæй нæ 
уыдаиккой, уый йæ уырныдта. Уыцы дидинджытæн сæр- 
магонд нæмттæ ма уа, уымæн уæвæн нæ уыди, æмæ 
йæм куыддæр аив нæ касти, иуы дæр дзы кæй нæ зоны, 
уый. Æмæ ма йæм ахæм фæнд дæр фæзынди: зæронд 
фыййауы бафæрсон, æмæ сын сæ нæмттæ мæхимæ фæ- 
фыссон. Кæуыл бамбæлд, уыцы фыййау уыйас зæронд 
173 

нæ разынд, уæдæ се 'рыгæттæй дæр нал уыди, фæлæг 
мара-зæгъ, кæд ьш иу дидинæджы ном загъта. Æмæ 
йæм Тугъан фæхæрам: алы бон сæ дæ къæхты бын 
ссæнд æмæ^сæ дæ цæстæй макуы фен! Æрæджиау дæр 
ма-иу дисы бацыд: адæймаг фæцæры, сæдæ азы дæр ба- 
тоны æмæ йæ фындзы бын цы уыди, уый дæр нæ фены. 
Æвæццæгæн, къæбæры сагъæс куыд куырм кæны адæн- 
маджы, афтæ йæ ницы куырм кæны. 
Фыййауы куы федта, уæдæй нырмæ ра:стæджытæ 
рацыд, уæдæй нырмæ йын алы сæрдыгон æхсæв дæр уд- 
дзæф æрхæссы рагъæй æвæджиауы адджын тæф, фæлæ 
никуы æрыхъал вæййы. «Нæй цардæн мæ барæнтæм 
гæсгæ аразæн,— йæхинымæры загъта Тугъан. —Стæй„ 
лæппутæ, сымах барæнтæ дæр алы ран кæй не сбæздзы- 
сты, уый уæ бауырнæд. Бирæ цыдæртæ нæ зонæм, æн- 
дæр-йу цал стæм, уалæй Цыппуйы нæ ныхтæ нæ ныс- 
сагътаиккам. Нæхи дзы уæлдæр кодтам, æндæр иуизæр 
нæ астæу сбадтаид æмæ нын йæ ныхæстæ фæкодтаид... 
Сакъадах... Сакъадæхтæ... Иу цары бын цæрынц, уæд- 
дæр алчи дæр — хицæн сакъадахыл... Алцæмæн дæр уæ- 
вæн ис» 
Хъуыдытæ Тугъаны сæ фæдыл асайдтой æмæ иуза- 
ман стъалы-арæх уалдзыгон æфснайд арв дæр нал уы- 
ди йæ сæрмæ, нал хъуыста зæххы æнæкæроныл дисгæ- 
нæг цъырцъырæгты, нал æм хъардта расыгпæнаг хæр- 
зад тæф. Фæцагайдта йæ иу хуымæтæг зæрдæхсаиæи 
хъуыды: акса-ма, æфсæст галау мæхи куыд ауагътон. 
Иуварсæй нæм чи æрбакæса, уый зæгъдзæн: дыууæ æх« 
сæвы иу мæнгагъуысты бын арвыстой, фæйнæ дыууа> 
рæнхъы барывтой æмæ цыма ныр фæуæлбыл сты. 
Бæрзонд рæгъты сæрты акæсын аргъауы æнцон вæй- 
йы. Тугъаны æрмæстдæр, иннæ аз ацафои цы уыдзæн, 
уый ауынын бафæндыд. Ардыгæй уæдмæ цымæ Толас- 
мæ уæлдай зæрдæ æрцæудзæн? Цы у йæ бæллиц, кæ- 
174 

дæм тырны,— ницы йын рахатдзынæ. Къост ныр ныг- 
гуыбыр кæндзæн æмæ хуымон галау ахæцдзæн? Бон-си- 
хор афон Афизæты цæстыты бын арф æнцъылдтæ куы 
ауына, уæд ма йæ цымæ уыцы цары бынмæ йæ къах 
хæсдзæни? Йæ сæууон фын ма фехæла, зæгъгæ-иу Азы- 
рым сæ уатæй йæ къахфындзтыл кæй цурæй рацæуид, 
уыцы чызгыл цымæ фембæлдзæн? Цыппу ма цымæ 
сакъадахыл цæрæгыл нымайдзæн йæхи? 
Кæйдæр сынтæджы къæс-къæсмæ фæкъæрцхъус 
Тугъак. Йæ сæр æрзылдта æмæ, Цыппу йæ хуыссæны 
куыд рабадти, уый ауыдта. Цыппу йæ сынтæджы бын- 
м>æ нывнæлдта, æвæццæгæн, йæ чумæданы исты агуырд- 
та. Йе 'мбæрц не слæууыд, фæлæ фæныгъуылынæввон- 
гæй йæ къахфындзтыл æрбауад Тугъаны цурты. Сос- 
тыччы сынтæджы уæлхъус фæлæууыд, йæ хъæццул ыи 
схъил кодта. Тугъан айхъуыста гæххæтты хус сыр-сыр. 
Цыппу æрæмбæрзта Состыччы æмæ къахфындзтыл 
•фæстæмæ йæ сынтæгмæ базгъордта. Цъусдуджы фæстæ 
Цыппуйы сынтæг ныссабыр. 
Абон лæппутæй ничи ницæуыл басасти, æмæ Цыппу 
«сакъадахыл цы 'гъдауæй фегуырд, уый æбæрæг хаба- 
;рæй баззад. «Цыппу уæдæй нырмæ хъуыды кодтаид,— 
хинымæр загъта Тугъан,— сæйраг амидингæнæджы 
агуырдтаид, алкæмæ дæр сæ йæ хъус дардтаид. Æмæ, 
:æвæццæгæн, Состыккыл истæмæй йæ зæрдæ фæкъæпп 
кодта. Цымæ йын йæ хъæццулы бын цы атъыста?— сцы- 
;мыдис Тугъан.— Иæ чумæданæй уагæры цы систаид?» 
— Мгъы-ы!— æваст схъæраæгау кодта Состыкк* йæ 
мидфынмæ, æвæццæгæн, исты банкъардта æмæ ма 
ноджыдæр цыдæр дзурыны фæлтæрæнтæ скодта. Стæй 
.дзы сирвæзт тарст уынæргъын (Тугъанæн дзы йæ буар 
ауазал, ахæм сонт хъæр фæкодта Состыкк), йæ хъæц- 
цул иуырдæм атахт, йæхæдæг, цыма йæ сынтæгæй ра- 
гзыгъгъуытт ластæуыд, уыйау иннæрдæм алиуырдта. 
175 

æмæ фæд-фæдыл цалдæр хатты йæ дзыхæй схауди: 
— Угъ! Угъ! Угъ!! 
Сынтæджытæ бакъæс-къæс кодтой, æмæ лæппутæй 
чидæртæ сæ сæртæ сдардтой. 
— Состыкк, цы кодтай? 
1 — Калм! Калм! — йæ тарст нæ цыди Состыккæн. 
— Дæ фыны йæ федтай? 
— Мæ риуыл сцæйлæсыд... Уазал. 
— Омæ ам цæй калм ис? 'ч 
— Мæ къухæй йыл фæхæст дæн,—æддозмæ аца- 
мыдта Состыкк.— Азыгъгъуытт ма йæ ластон. 
— Кæд дæм гæккуыри сбырыд? 
— Гæккуыри уыдаид æмæ йæ талынджы калм фæ- 
хуыдтай. 
— Спичкæтæ ма уæ исчи фенæд!—батыхсти Цып- 
пу.— Уæд та йыл фæхæцыд. Марг уайтагъд буарыл 
апырх вæййы. 
Чидæр йæ сынтæджы рабадти. Спичкæты дзæгъ- 
дзæгъ ссыди. Уый Бæтæдзи фæрæвдз. Æнæ спичкæ, æнæ 
тамако никуы фæвæййы. 
— Равдис-ма,—схуыстæй загъта Бæтæдзи, спичкæйы 
рухомæ сгæрста Состыччы буар.— Каем дын риссы, уый 
ма зæгъ. Æви дæ туг ныллæууыд? 
Тугъаны дæр исты зæгъын хъуыди, ома »æз дæр ныр- 
тæккæ фехъал дæн æмæ хабарæн ницы зонын, фæлæ 
йæ худын зынтæй урæдта. Гæккуыри, æвæццæгæн, Сос- 
тыччы бын йæ сæр фæцавта, фæныгъуылæн ын дзы нæ 
фæци æмæ йын, къæйыл згъорæгау, йæ тæвд риуыл 
азгъордта; Состыкмæ исдуг афтæ дæр фæкастаид, цы- 
ма йæ исчи хъыдзы кæны. Уалынмæ фехъал æмæ тæл- 
фаг гæккуыри йæ къухы бын фæци. 
Гæккуыри йедтæмæ цы хъуамæ æрцахстаид Цыппу? 
Состыкк йæ фыны дæр хъыдзыйæ кæй тæрсы, уый сегас 
дæр хорз зыдтой. 
176 

Кæдд&р Состыкмæ сыхæгты лæппу фæстæты ба~. 
хъуызыд, йæ къухтæ йын йæ дæлæрмтты фæсагъта, ахъы- 
дзы йæ кодта, Состыккæн къахдаæф атсæнын дæр йæ- 
бон нал сси æмæ аæххыл атылди. Скъоламæ цæуын куы 
райдыдта, уыцы аз та лæппут,æ Состыччы рацахстой; 
иу æй хъыдзы кодта, иннæ йын йæ хæлафы «комдæл фе- 
уæгъд ласта, æртыккаг ын йæ фадгуытыл ахæцыд «æмæ- 
йæ бон-сихорафон уынджы бæрæг астæу бæгънæгæй 
фæуагътой. 
Лæппутæй та иу загъта: 
— Хæлттæ сæппарæм æмæ радыгæй бонмæ йæ уæл- 
хъус фæбадæм. 
— Нæ фæлæ, Состыкк, дæ сынтæг хибар ралмæ алас. 
Уыцы калм та дæ агурдзæн æмæ рæдыдæй æндæр искæ- 
мæ куы сбыра, уымæй тæссаг у. 
— Æмæ Состыкмæ цыкурайы фæрдыг æмбæхст ис? 
— Лæппутæ,— бакатай кодта Толас.— Кæд фыдбы- 
лыз аразæг сымахæй ничи уыди, уæд æз нал бафынæй 
уыдзынæн. 
— Уæллæй, нæ бынатыхицау нæ»м фæфыдæх! 
— Цымæ ма нæм цы фыдбылызтæ кæсы? 
— Цæй, дæ разы дæ кæд дæхи къух ахъыдзы код- 
та, уæддæр бæстæ дæ сæрыл систай?— йæ уæзбын хъæ- 
лæсæй загъта Азырым æмæ йæхи æрнорста.— Ныффы- 
нæй ут. 
Состыкк райдианты Цыппумæ куыд зулдзæстæйг 
акаст, суанг кæронмæ дæр афтæ ахаста. Цыппу уый 
ныхасæй уæлдай тынг стъæлфыд. Состыччы фæндиаг ми- 
тæ дæр-иу бакодта, йæ коммæ дæр-иу бакасти, уæддæр 
æм уый не 'рф-æлмæн. Иннæтæ йæм цы нæ уæндыды- 
сты, уый дæр ын-иу Состыкк бакъæрцц ласта. 
Цыппу, уæдæ мæ хæринаг кæд адджынæн бахæрик- 
кой, зæгъгæ, фыццаг бон йæ удæй арт фæцагъта^ сихор 
афон сын сае размæ хъæрмхуыпйы дзаг тæбæгътæ фæ- 
12 Дон æй нæ ласы, арты нæ судзы 
177 

хаста, уæддæр та Состыкк нæ фæлæууыди, йæ тæбæгъ 
ын куыд дзаг кодта, афтæ хæринаггæнæгмæ бадзырдта: 
-*• Иæ къухтæ куыд ризынц, уымæ ма кæсут. Æрæв- 
гæн *ма дзы дзæбæх, уæ хæдзарæй йæкуынæ дæттыс. 
Иуахæмы Состыкк бахъуыды дардта, æмæ та Цып- 
пуйы мад бæлццонарæзтæй сæ кулдуарæй куы ахызт, 
уæд Состыкк лæппуйы быны абырыд, лæгъз ныхас ын 
йæ цæст «бауарзта. Цыппу йыл куы æрæууæндыд, уæд 
æм цыма хæрзæггурæпгаг фæци, уыйау ын загъта: 
— Фæнды дæ, уæд дын бæрæгбон сараздзынæн. 
— Бæрæгбон мын цынæ фæвæййыс, уый ма мын 
ныр фæуыдзынæ? 
— Цæй, кæддæр дæ чъынды схуыдтон æмæ мæм ныр 
цæрæнбонты туджджыны цæстæй кæсдзынæ. Æргом 
ныхас кæмæй хъусай, уымæн уæлдай аргъ кæн æмæ ни- 
куы фæрæдидзынæ. 
— Цы мын сараздзынæ уапæры? . 
— Хæдзарон мæргътæй, дæумæ гæсгæ, фынгмæ 
арæхдæр кæй рахæссынц? 
— Карчы. 
— Гъемæ дзы иу дзæбæх хъомыл карчы фынгыл 
æрæвæрдзынæн. 
— Хæйттæ кæнын æввонгæй? 
— Рæдау къухæй. Æрмæст мæ иучысыл дæ сæр дæр 
хъæуы. Ахсгæ йæ мæхæдæг æркæндзынæн, аргæвддзы- 
нæн æй, базилдзынæн æм... Ды баддзынæ рындзыл, 
æмæ исты фыдбылыз, уæд мæм фæхабар кæндзынæ. 
Разы дæ? 
— Хорз,— загъта æнæбары Цыппу. 
— Дæ дзырд кæй нал фæсайдзынæ, уый тыххæй ра- 
сомы кæн. 
— Уæд нæ кæрдо бæлас бахуыскъ уæд. 
— Цæй, хъазынтыл не стæм. 
— Уæд мæ мад амæлæд. 
178 

— Уый дын лæджы ныхас! 
Цыппу æнхъæлдта, искæдæм æй фæхондзæн, æмæ сæ 
фынгыл карчымард баййафдзысты. Состыкк бавдæлд 
æмæ йæ уынгмæ арвыста, ома уым искуы аууоны сбад, 
цынæ вæййы, мыййаг дæ мад куы фæзына, зæгъгæ. Иæ- 
хæдæг кулдуар æрæхгæдта, кæрчыты скъæтмæ басайд- 
та, сæ хъомылдæры сын рацахста, æмæ, йæхи загъдау, 
уымæй æддæмæ кæронмæ цыдæриддæр хъуыди, уыдон 
бакодта. Цыппу фæрæзта, фæрæзта, стæй йæм кулдуа- 
ры зыхъырæй бахъуыр-хъуыр кодта: 
— Цæй-ма, кæд уыдзынæ? Исчи нæ базондзæн. 
Æмæ йæм Состыкк уыцы зæрдиагæй радзырдта: 
— Уæллæй, сæдæазыккон цæргæсы фыдæй зындæр 
фыцæн у. Бауадзæм ма йæ иу-ссæдз минуты... 
Ссæдз минутмæ Состыкк йæхи дзæбæх федта. Стъо- 
лыл ма дзы аззади сæр, базыртæ, къæхтæ, игæр æмæ 
цъæхбыл... 
Цыппу кæуындзастæй сæ хæдзары куы смидæг, уæд 
Состыкк йæ былтæ ныссæрфта æмæ йын уыцы æнæхуд- 
гæйæ раарфæ кодта: 
— Дæ минас бирæ, Цыппу. Уæллæй, хъæддзауы 
хæрд бакодтон. 
Цыппуйы масты дзæкъул нытътъæпп ласта, йæ цæс- 
сыгтæ рахъардтой æмæ ралгъыста. 
— Хатырттæ ма цæмæн курыс,— загъта Состыкк зæр- 
диагæй.— Уæдæ ма хуыздæр фынг цы вæййы. Гал ар- 
гæвдинаг ма мын уыдтæ. Æртæ чъирийы æмæ ма дзы 
графин куы фæуыдаиккой, афтæ фынджы фидауцæн. 
— Уæхи хæдзармæ уын исчи афтæ куы бауæндид, 
уæд...—йæ ныхас феокъуыди Цыппуйæн, æвæццæгæн, 
йæ ныхас йæхимæ дæр афтæ диссаг нæ фæкаст. 
Состыкк йæ фыды æфсымæры хæдзары царди. Иæ 
фыд хæсты амæддаг баци, йæ мад та фæсхæст фæзяан. 
Состыччы сæхимæ схуыдта фыды æфсымæр. Къæбæр 
179 

ын лæвæрдта, хойраг-иу йæ хъуыры ацыди, фæлæ дын 
дæ алы комдзаг куы нымайой, дæ кæрдзыны хай дын 
фыдджын куы рахоной, уæд ма дзы дæ фарсыл цы 6а- 
хæцдзæн? 
Сæ къæбицы дуарыл æдзухдæр гуыдыр æвæрдтой. 
Ссады тæпп дæр фыды æфсымæры раз хъуаодæ æрцы- 
даид луæрст, цыхт дæр уый разбассæстаиккой. 
Фыды æфсымæры ус сабийы коммæ дæр бакаста- 
.ид, ахæм сабыр разынд. Сæударæй-иу базмæлыд, хæ- 
дзары къуымтæй-иу алкæмæ дæр бакасти. Сæ хæдзар 
зæхбынæй баззад, æмæ йæ бонцухæй сæрста. Цъылын 
доны тылдта, кæрт донæй пырх кодта, сугдоны уæлæн- 
гай лыст нæ зади. Стыр сихор-иу сси, уæд-иу ныхсад- 
та йæ къухтæ æмæ аходæн кæнынмæ бавнæлдта. Сос- 
.тыккæн-иу йæ ком ныссур, йæ зæнгтæ-иу æй нал урЗед- 
<той. Æмæ-иу хæлæгæй марди фыды æфсымæры усмæ: 
куыд гыццыл хæры, афтæмæй куыд æнувыдæй змæлы? 
...Æфсин сфыхта тымбыл хæмпус дзултæ æмæ сæ 
фæрсæй-фæрстæм равæрдта. Состыкк сæ нымадта æмæ 
цинæй марди: алкæмæ дæр сæ дыууæ цалхыйас дзу- 
:лы хауди. Стæй базыдта: лæгты хуыдтой æмæ уымæн 
скодтой бирæ хойраг. Лæгтæ сæм æрцыдысты, абад- 
-тысты сæм, фæлæ уыйразмæ сыхæгтæм дæр бадтысты 
æмæ ницыуал фæхъуыдтой фьшгæй. Баззадысты дзул- 
тæ. Ныууазал сты. Æнгуылдз сæ æнцонæй нал хъæн 
кодта. Хордтой сæ, хордтой æмæ сын фæуыны хъомыс 
Бал уыди. Æфсин та базмæста ссад, сфыхта та хæм- 
пус дзултæ. Хъарм дзулæн ахуыйæн дæр нæ хъæуы — 
хæр æмæ дзы хæр. Состыккæн йæ комыдæттæ уадьь 
сты, фæлæ йын хъарм дзулæй нæ расастой. Фыды æф- 
сымæр сæм æвналын нæ бауагъта, уымæн æмæ ма сæм 
сæ зæронд дзултæй баззад, æм.æ, дам, уыдои дæр хор 
æмæ донæй конд уыдысты, сызгъæрины хуызæн хорæй. 
Бонтæ цыдысты, зæронд дзултæй хордтой, нæуджытæ 
180 

та дæвдæг кодтой. Уæд Состыкк бавдæлд æмæ уазал 
дзултæ сусæгæй хъуджы кæвдæсы ныккалдта. Æнхъæлд- 
. та, лыр. хъарм къæбæрæй йæхи бафсаддзæн, цин кодта йе 
'рхъуыдыдзинадыл, фæлæ фыды æфсымæр йæ усмæ 
куы бауырдыг, мæ афæдзы фæллой мын иу бонваг нæ 
кæныс, зæгъгæ, йын алы бон уыцы иу ныхас куы рай- 
дыдта, уæд ма Состыкмæ фæсмои дæр æрцыди — фы- 
.ды æфсымæры ус ын-иу буц хæйттæ авæраг уыди. 
Стырæй. дæр ма йæхицæн бафсæдын æнхъæл нал 
уыди Состыкк. Æргом-иу загъта. 
— Гуыбын бæргæ ныдздзæкъул вæййы, фæлæ уæд- 
• дæр цæст æфсис нæ базоны. 
Хæринаджы койтæ, хæринаджы хъарджытæй фыл- 
дæр цы уыди Состыччы царды. Ныр сæ йæхæдæг но- 
гæй-ногмæ рахабар кæны. Фæхудынц ыл, йæхæдæг 
дæр фæхуды. 
-Рахъомыл Состыкк æмæ фыды æфсымæры хæдзар- 
мæ хъуамæ исты æфтиаг хæссын райдыдтаид. Хæдза- 
ры мæт æй цас уыди, фæлæ-иу уæхскуæз куысты куы 
ныффæллад, уæд æм-иу фыды æфсымæр зыхъырдæн- 
дагæй бахудти, хатыртæ курæджы хъæлæсæй йæм-иу 
сдзырдта. 
Состыкмæ та-иу ныййарæджы рæвдауæн митау 
æцæг фæкастысты, æмæ-иу ныкъкъæмдзæстыгхуыз, 
кæд ма дзы ноджыдæр иу лæгъз ныхас рантысид, 
зæгъгæ. 
Уæдæ мæ фыды æфсымæры зæрдæ истæмæй бал- 
хæнон, зæгъгæ, дын иуахæмы Состыкк хъæдмæ суг ла- 
сынмæ иунæгæй ныффæнд кодта. Иæ фæрæт, йæ рæ- 
хыс æмæ йæ фæндаггаг бафснайдта æмæ бабадти уæр- 
доны. Хъæды фæсвæдты фæзылди, хуыздæр нал ис, 
зæгъгæ, ахæм суг ныццамадта. Афтид уæрдон-иу цъы- 
марабынты дæр атылди, дзагæй суры дæр йæ цæлхы- 
тæ ныгъуылдысты. Дыууæ хатты/ йæ хæрды суайын 
181 

бахъуыди æмæ дыууæ хатты дæр райхæлдта сугты 
бæстытæ, æмбис-иу фæкодта гуыффæ, дæлбылæй-иу 
сæ уæлбылмæ фæхаста æмæ та ногæй амайгæ. Хъæды 
йыл нытталынг. Чысыл фæхæрдгæнæны дæр-иу бæх 
ныллæууыд, ехсы цæф дæр æм нал хъардта. Хъæуы иу 
рухс-цæст нал сæййæфта. Суагъта бæхы, æркалдта 
сугтæ, бæхæн ма холлаг цыдæр амæлттæй радта. Хæ- 
дзарæй йæм ракалди æнахуыр хæрзад хæринаджы тæф. 
Æрмæстдæр хъæддзауæн скæнынц ахæм хæринаг, æмæ 
йæ комыдæттæ фемæхстысты. Æвæрæнтæ бирæ нæ уы- 
дысты, асгæрста сæ æмæ дзы уадиссагæй ницы ра- 
зынд. Уæларты, аджы йæ цолпы фæцавта, цыдæр тæ- 
нæг дзехъуыла ма дзы баззад. Тæнæг хъæрмхуыпп сæм- 
иу уыди фылдæр хатт, иугай картофы гагатæ йыл. 
Дзул райста Состыкк æмæ стыр комдзæгтæ, стыр 
хуыппытæ райдыдта. Цыминагæй йæ зæрдæ ницабæ- 
рæг барухс, ахъарм æй кæн, уæд цыма йæ ад равди- 
сид, афтæ йæм касти, фæлæ йæм сугтæ пецы бавæрыны, 
спичкæ ссудзыны хъару нал разындаид æмæ, цалынмæ 
йæ гуыбынрахæцыд,уæдмææууылдта, цолпыйы былйæ 
дзыхыл дардта. Хуыппаг ын-иу фыдызгъæлы ад дæр скод- 
та æмæ æрæджиау, ауиу мур дзы куыннал аззадаид, 
зæгъгæ, цугуны бын схафта. Цыдæр фæлмæн рацах- 
ста æнарæхст цолпыйæ. Схуыпп æй ласта, йæ былтæй 
йæ бассывта дзыхмæ, æрæууылдта йæ æмæ æрæгмæ 
куы лæбырди, куынæ скъуыди, уæд ыл фæдызæрдыг 
æмæ йæ къухæй асгæрста. 
Аджы бын кæй ссардта, уый разынди тæбæгъсæр- 
фæн хæцъил. 
13 
Лæппутæ сæ тæккæ сихор хæргæйæ уыдысты, афтæ 
сæм фæзынди зæронд ахуыргæнæг Гала. 
182 

— Уæ бонтæ хорз, Гатойы коммæгæс лæппутæ! т- 
салам сын радта Гала æмæ æиæуынæрæй худын рай- 
дыдта, цæстытæ — бæгъгъæт-гом. Иæ рихитæ йæ уырз- 
тæй адзæбæхтæ кодта. 
Лæппутæй чи æд уидыг фестади, чи æд къæбæр. 
— Æгас цæуай, Гала! — йæ размæ бауади Бæ- 
тæдзи. 
— Мидæгдæр нæм рацу. 
— Мард дæр æм рабаддзæн, ахæм хъæрмхуыпп 
нæм ис. 
— Æппæлут, æппæлут Цыппуйæ æмæ уын йæ удæй 
арт цæгъда,— загъта Гала. 
— Нарты Сатанайы скъолайы сахуыр кодта. 
Гала — Толасæй чысыл бæрзонддæр, иннæтæй ал- 
кæмæдæр уæлæмæ каст йæ гом, хæлар цæстытæй. 
Лæппутæй алкæйы ныхасмæ дæр йæ хъус дардта, сæ 
хъуыдытæ зæгъыны фадат уал сын лæвæрдта. 
Фæсхæрд Гала вагонмæ иу каст бакодта, сæ хуыс- 
сæнтæ дæр сын федта, афæлгæсыд рывд нартхоры 
хуымыл. 
— Æрцардтат та мæ, лæипутæ, гъе!— загъта Гала 
æмæ сбадти, сбадын кодта лæппуты дæр.— Гъер та 
мæм иу кæйдæры цæстытæм комкоммæ кæсыны ныфс 
фæзынди. Дзырдтæ, мыййаг, хоры нæмгуытæ не сты, 
сыджыты бын сæ нæ фæкæндзынæ æмæ дын дзы æв- 
зартæ не ссæудзæн. Фæлæ хъуыддаг ныхасæй райгуы- 
ры. Æвæдза цæмæдæрты куыд бирæ æнхъæлмæ кæсын 
бахъæуы, куыд бирæ! Æмæ дæ ныхас н'æ фæмæнг, 
зæгъгæ, уæд уый кæуылты амонд у.—Иæ сæр уæззау- 
гай банкъуыста Гала.— Лæппутæ, гъер ралæууыды- 
сты, гъе, уæ цардæвзарæн афонтæ æмæ мæ бамбар- 
дзыстут. 
Тугъаны зæрдыл Бæтæдзийы ныхæстæ æрлæууыды- 
сты. Гала Тугъанæн никуы лæвæрдта уроктæ, фæлæ 
183 

йæм Бæтæдзи ахуыр кодта æмæ-иу æм йæ кой арæх 
рауади. Адæм, дам, иууылдæр Галайы хуызæттæ куы 
уаиккой, зæгъгæ, дзураг уыди. 
Бæтæдзи-иу йæ мады уайдзæфтæ ницæмæ æрдард- 
та, йæ хо йæм дзуры, нымады дæр æм нæ уыди —Та- 
лайы ныхас-иу æй фæцагайдта. Уырды над ын куы 
кодтаиккой, йæ буарыл ын тæвд æфсæйнаг куы дард- 
таиккой, уæддæр ницæуыл басастаид. Галайæ йæм æм- 
бæхсинаг никуы ницы разынди. 
Тугъан уæд цастæ уынынхъом уыди, фæлæ уæддæр 
уыдта: Галамæ цыдысты æххуысагур, æфхæрд скъо- 
ладзау дæр уымæ хаста йæ хъаст, ныййарджытæ дæр- 
иу уымæ бакъул кодтой. Æмæ-иу Галайы тыхдзырд 
скæнын дæр бахъуыди, зæрдæхудты бацæуын -дæр, 
кæйдæр æнæсæттон сывæллоны бæсты дзырд раттын 
дæр. 
— Сæхæмы æвастæй уæм смидæг дæн. Æнтыдла- 
сæны бабадтæн. Уæртæ йæ дыргъдоны раз фæуромын 
кодтон. Кæдæм, дам, цæуыс, зæгъгæ,. мæм ныккомком- 
мæ, фæлæ йын кæм басастæн,— Гала Толасы 'рдæм 
йæ цæст æрныкъуылдта.— Чысылдæр, зæгъын, уыцы 
лæппутæн куы бахæрам кæной, уæд сæ, зæгъын, Сæ- 
хæмæй-æндæрæй æнафоны сæ хуыссæнтæй рахизын 
кæндзынаэн. Хуыссæгхъæлдзæг лæгæн арфæйы ныхас 
дæр рæхуыст у. Гъемæ зæгъут, табуафси... Кæд уæм, 
мыййаг, исты домæнтæ ис. Толас, зæгъ-ма. Мацæмæй 
тæрс, дæ дзуаппæн дын бæрæггæнæн не 'вæрдзынæн, 
мыййаг. 
— Уæллæй, æвзæр нын нæу, фæлæ, дам, æрæджы 
хъæуы цыдæр змæлд уыди æмæ нын нæ чындзæхсæвы 
хай æд фæндыр, æд чъири, æд чызг куы рарвыстаък* 
кой... 
— Гадæцц, ды та цы зæгъыс? 
— Адæймагмæ дзы фынæй кæнын æгæр цæуы. 
184 

Сæумæрайсом нæм-иу иу «Беларусь» куы æрбатæ- 
риккой, йæ мотор иучысыл хæлд кæмæн уа, ахæм. 
. . Гала-иу . кæмæ фæкомкоммæ, уый-иу афарста. 
Къост загъта: 
-тт Къæвда бонтæн расписанимæ гæсгæ рад скæ- 
нæн куы уаид. Къуыри нæм-иу бон куыд рахауа^ афтæ. 
.Азырым ивазгæ ныхасæй загъта: 
: — Æмæ гъа, цы зæгъон. Æгæр иугъæдон адæм 
стæм æмæ куыддæр ратыхсы адæймаг. Гъер ма-иу сы- 
вæдлæтты хъæлæба искуы-иу хатт уæддæр куы ай- 
хъусйккам. 
Состыкк йæ комыдæттæ аныхъуырдта: 
-гг Тæхуды æмæ ма искуы сылгоймаджы конд хæ- 
ринаджы тæфмæ басмуд! 
Цыппу йæ цæнгтæм февнæлдта, цыма йæ йæ дыстæ 
батулын хъæуы. 
г— Хæринаг радыгай кæнын куы райдаиккам. Æз 
дæр къурсытæ каст нæ фæдæн иннæтæй уæлдай. 
Тугъан йæ сæр фæкъул кодта æмæ загъта: 
— Кæд ма дæснытыл æууæнк ис, уæд нæм дзы иу 
æрб.ахонæнт — сомбон ды уыдзæн, уый нын зæгъид. Стæй 
нæм ,-иу телевизоры зæронд куы уаид: кæм дзы кон- 
церт вæййы, кæм спектакль, кæм футбол. 
— Гъер мæ бауырныдта, — загъта Гала, — Бæтæ- 
дзи х:ымахæй цас æргомдзырддæр у, уый. 
— Бæтæдзийы фæндон æз æнæ чиныгмæ кæсгæйæ 
дæрдæгъин,— фæцырд Толас. 
-т- Зæгъ-ма йæ, дæ хорзæхæй. 
— „Æхсыры бæсты нын арахъы фыццаг уайæнтæ 
куы ласиккой. 
Г,ала худти йæ цæстытæй, лæппутæ — хъæрæй. 
185 

* * * 
Иннæтæй хъауджыдæр-иу Бæтæдзи сыкъа йæ дзы- 
хыл уæлдай дзагдæрæй не сдардта, йæ агургæйæ-иу 
Тугъанæй дарддæр нæ ахæццæ, фæлæ сæ искæуыл та 
арахъ лымæны ном хъуамæ сбадтаид. Æрмæст Бæ- 
тæдзимæ иу миниуæг раиртæстой: ирон арахь цæмæй 
конд у, уый-иу æнæрæдыдæй базыдта. Йæ нозт фаг 
кæмæн не сгуыхы æмæ ма йыл тамако чи афтуан"кæ- 
ны, чъыр æм кæмæн фæхæццæ вæййы, уыцы арахъ- 
уадзджыты Бæтæдзийы руаджы базыдтой. 
Бæтæдзийы мад нæфæразгæ рахаста. Æмæ иурæс- 
тæг йæ постхæссæн хызын радта йæ чызгмæ — Бæтæ- 
дзийы хисдæрмæ. Чызг-иу йæ цыбыр къабайы фаецæй- 
уад, йæ хызын-иу зæххыл андзæв-андзæвгæнгæ' фæ- 
цæйскъæфта, йе стыр сæрбæттæн иу йæ цæстытыл æр- 
бырыд, йæ хæцъил дзабыртæ-иу уайтагъд фегæмттæ 
сты æмæ-иу йæ къахы хъуамæ исты суадаид. Куыдз 
ауынæд, æндæр рæйа-ма рæйа — лидзæг-иу фæци. Тарст 
сывæллон та сындзытыл дæр базгъордзæн. Чызджы 
фæллойбонтæм-иу цыдæр муртæ райстой, сæ цæхæра- 
донæй дæр ма-иу цыдæр хоры нæмгуытæ æрбахастой 
æмæ-лу сын мад бæрц-къæбæр скодта. 
Мады мысинæгты, мады ныхæсты царди фыд. Мадæн 
йæ цæсгом зæгъын цы нæ хъæцыд, уый та-иу Бæтæ- 
дзи сыхæгты ныхæстæй базыдта. 
Хæсты азарæй дæр куы ничима тарсти, Бæтæдзи 
гуыбыны дæр куынæма уыди, уæд йæ фыд бригади- 
рæй куыста, йæ мад — фермæйы хъугдуцæгæй. Мадæн 
уæд йæ къахы алгъ дæр никуы срысти, йæ æхсырау 
урс рустыл хъазыдысты уардихуыз тæппытæ. Колхозон- 
тæ æхсæвæддæ кæм куыстой, уыцы дард хуымтæй-иу 
бригадир фæтъæбæртт ласта, æртæ доны сæрты-иу ра- 
хызти æмæ-иу йæ бæхæн фермæйы донæй бадардта. 
186 

Хъугдуцджытæ сæ бидонтæ æхсынмæ фæзынæнт, æн- 
дæр-иу бригадирæн сæ цуры æнæ фегуыргæ хос нæ-уы- 
ди. Чызджытæ-иу æм сæ чъылдым сыздæхтой æмæ-иу 
пыррыччытæ кæнын райдыдтой. Уый сын-иу афтæ: 
— Мæ саулох чысылæй йæ мады æхсырæй нæ баф- 
сæст, æмæ йын-иу уæ бидонты бын фæйнæ цъыртты фæ- 
уадзут. 
Уалынмæ рабæрæг, бригадиры бæх æхсырхъæстæ 
дон цæмæн уарзы, уый. Æмæ æхсыррус уадул чызджы 
æмбæлттæ нал худтысты. Нал ыл худти фермæйы 
дзоигой хицау дæр. Чызгæн уый цæстытæ дæр — хъа- 
лагъуртæ, уый дæр ын лæвар кодта йæ мидбылты 
худт, йæ фæлмæн ныхас. Чызджы цур-иу цыдæр тæ- 
ригъ1æддаг хуыз иыцци фермæйы хицау. Цонг балæвар 
кæнæн куы уыдаид, уæд ын цыма йæ галиу цонг нæ 
бахæлæг кодтаид, афтæ йæм каст. Фæлæ йын уымæй 
дарддæр йæ зæрдæ ницæмæй барухс кодта. Чызг æр- 
цыди бригадиры хæдзармæ, уæдæй фæстæмæ нал æри- 
вæзта стуры фæдджытæ. Фермæмæ йæ уагътой, йæхи 
дæр фæндыд уырдæм, фæлæ фермæйы хицауы афтид 
дысмæ кæсын йæ бон нал бауыдаид. 
Дыууæ сабийы рантысти сæ хæдзары. Цалынмæ сæ 
зæнг фæфидар, сæ сæрмæ хур уынынхъом фесты, уæд- 
мæ хæдзар æнцади цыппар къухыл. Стæй сын оæ фы- 
ды хæстмæ акодтой. Дыууæ сабийы баззадысты дыу- 
уæ цыбыр къухы æвджид. Сабиты пец дзæбæх нал ба- 
тавта, сæ мад уæлартæй дзаг аг нал æриста. 
Хæст æгъатыр разынди, фыдæн ма бауагъта æртæ 
писмойы ныффыссын, стæй йæ йæ уæлныхты айста 
æмæ, кæцæй нал здæхынц, уырдæм æй ахаста. 
Иубон сæм дзонгой æрбахоста. Фыццаджы фермæ 
ма кæм уыди, фæлæ та дзы бамбырд ис кæм родтæ, 
кæм хуыскъаг, кæм дуцгæ хъуццытæ. Бæтæдзийы мад 
кæртæй мидæгдæр нæ бахуыдта дзонгойы. Тынг-тынг 
187 

бирæ дæр нæ фæлæууыдысты, уæддæр Бæтæдзи æр- 
бамæсты æмæ бæгъæввадæй тыргьтæм дæр разгъорд- 
та æмæ йæ мадмæ радзырдта, нæхимæ рацу, зæгъгæ. 
Иæ дзабыртæ æрдæг хуыд фесты, æмæ та йын абон 
дæр хуыд куынæ фæуой, уæд хъазынмæ кæд ацæу- 
дзæн. Лæппуйы та уынгмæ тынг фæндыди. Уыцы бон 
мад дзабыртæ рæхсад фæци, дыккаг бон йæхи ба- 
хъæрмттæ кодта æмæ фермæмæ ацыди. Бирæ рæстæг:иу 
ныффæстиат фермæйы. Бæтæдзийы цæстытæ-иу .' ру- 
дзынгæй кæсынæй бафæлмæцыдысты, йæ бæмбæджджы- 
ны дæр-иу тафс нал уыди, уымæн æмæ-иу сæ пец ныу- 
уазал. Мад-иу куы æрбацыд, уæд-иу цыма сыхæГтæй 
къуырф белы дзаг зынгтæ æрбахаста — Бæтæдзимæ дзы- 
иу цыдæр хъарм æрбакалди. Мад-иу йæ дзулы хай 
райхæлдта æмæ-иу æй дихтæ кодта. Дзул сау уыди, 
змисы нæмгуыты хуызæн дзы-иу лыстæг хъæбæр мур- 
тæ разынди, уæддæр дзулы ад тынг кодта. Иæ хай-иу 
хæрд куы фæци æмæ ма дзы-иу муртæ куы æрхауди, 
уæд æм-иу уыдон та ноджы адджындæр- кастысты. 
Фæлæ иуахæмы мад изæррухсæй æрбалæууыд} сæ- 
химæ. Зад дыргъбæлас цыма фестад, уыйау æм Бæтæ- 
дзи æмæ йæ хо сæ къухтæ ивæзтой. \ {. 
— Ницы мæм ис, ницы уын схастон,— загъта. мад 
æмæ иуварс азылди æмæ йæ уазал гарузы кæронæй 
йæ цæссыгтæ сæрфы. 
— Æмæ дын дæ дзул гæды бахордта?—афарста 
йæ Бæтæдзи. 
— О,— мад йæ сæр банкъуыста. 
— Гъемæ йæ бахæрæд! — загъта Бæтæдзи. — Рай- 
сом дын кæй радтой, уымæи йын-иу мауал ратт. 
— Райсом фермæмæ иал ацæудзынæн, мæ къона,— 
загъта мад. 
— Уæдæ иннæбон ацæудзынæ? 
— Мæнæ кæрдæг куы сдынджыр уа, уæдмæ нæхи 
188 

(хъуг ныззайдзæн æмæ-иу хъарм æхсыр цымдзынæ, 
Цы 'рцыди, уымæн уæд мады ныхæстæй базонæн 
]нæ уыди. Уыйфæстæ йæ базыдта Бæтæдзи, кæйдæр 
/ ныхæстæй. 
| Дзонгой Бæтæдзийы мады фæдыл бафтыди, æхсыр- 
джын стурты йын йæ фыццаг скодта. Мад ницы æм- 
бæрста. Иуизæр йæ тæккæ дуцгæйæ куыд уыди, афтæ 
йын царвы. банкæ йæ хъæбысы атъыста. Мад æй йæ 
раздарæны бын амбæхста æмæ йæ аивæй дзонгойы 
стъолы лагъзы афснайдта. Æндæр хатт та мад иунæ- 
гæй здæхти сæхимæ, æмæ йæ фермæйы хицау аййæф-. 
та, æнæхъæн дзул ын йæ бедрайы ныппæрста æмæ йæ 
бæхы æрцæфтæ кодта. Давæггаг дзул æхсæв сæ хæ- 
дзар.ы фæци, дыккаг бон сыгъдæг хæцъилы тыхтæй фæ-. 
стæмæ дзонгойыл сæмбæлди. Дзонгой уæддæр йæ кæ-, 
нон нæ ныууагъта, æмæ мад нал фæзьшди йæ куыст-. 
мæ, 
Цалдæр азы пост фæхаста мад. Сæумæрайсом-иу, 
йæ хызын йе 'ккой бафтыдта, изæрæй та скъола æф-. 
снайынмæ цыди. Бон-изæрмæ-иу лæппутæ æмæ чыз- 
джытæ сæ къæхтыл уынгæй цы цъыф фæхастой, уы- 
мæн-иу ссыгъдæг кæныны хъомыс нал уыди. 
Бæтæдзи скъоламæ цæуын куы байдыдта, уæддæр 
ма хафтаид скъолайы уæрæх тыргъы æмæ стыр кълæс- 
ты цъыфтæ, фæлæ йын йæ къухтæ уазал доны тъыс- 
сæн4 нал уыди. Уæд-иу æхсæв дæр нал бафынæй, хъæр- 
зыдта-иу. Бæтæдзийæн та йæ мады хъæрзынмæ хъус- 
гæйæ йæ хуыссæг фæлыгъд æмæ-иу уыйфæстæ къласы 
бафынæй. 
Стæй мад постхæссæн хызын чызджы уæхскыл 
бафтыдта, æмæ йын амыдта, сæ дуар-иу æхгæд кæмæн 
разына, уыцы хæдзары фыстæг-иу кæм æрæвæра, уый. 
Куыйтæ гыццыл чызджытыл кæй нæ фæхæцынц, ууыл 
дæр æй баууæндын кодта. Бæтæдзийы-иу йæ хоимæ 
189 

цæуын фæндыд, фæлæ хæдзары бирæ куыстытæ уыди. 
Иухатт та мад Бæтæдзийæн зæрдæтæ бавæрдта: 
«Фæззæгмæ дын ног хæлаф æмæ хæдон балхæндзы- 
нæн». Фæлæ мад æруатон. Дохтыр æм æрцыди, йæ 
цæнгтæ йын фесгæрста, гæххæтты тыхт чи уыд, ссады 
хуызæн ахæм урс хостæ йын æрхаста. Мад къæбæр 
кæнынхъом нал сси æмæ иуахæмы Бæтæдзиты скъап- 
пы кæрдзыны мур дæр нал разынд. Æмæ лæппу йæ- 
хи уынгмæ райста. 
Колхозы къæбицæй хæринаггæнæг иста стыр дзул- 
тæ æмæ сæ уæрдоны уæгъд æвæрд кодта, быдырмæ сæ 
колхозонтæн ласта. Уæрдон цыди клубы цурты, стыр 
сисы рæбынты. Бæтæдзи сисы æмбуар слæууыд. Уæр- 
дон куыддæр аразæй, афтæ дзул фелвæста æмæ йæ 
сисы аууонмæ ныппæрста, йæхæдæг йæ фæстæ ныггæпп 
ласта. 
Æртыккаг дзул ын нал батади — хæринагласæг ын 
æй байста. Иу хъаст ыл хæдзармæ бацыди, иннæ скъо- 
ламæ. Ахуыргæнæг Гала йын йæ къухыл ныххæцыди, 
къласæй йæ рахуыдта æмæ йæ уынгты акодта. Цыдæр- 
тæ йын дзырдта, фæлæ йæм дзулы кой нæ рауад. 
Афарста йæ йæ мадæй, йæ хойæ. Бæтæдзи æнхъæлдта, 
дружинæмæ йæ сайы. Уый та йæ сæхимæ бахуыдта. 
Дзул æмæ сæм æхсырæй йæхи бафсæста, стæй ма йын 
йемæ дзæкъулы дзаг ссад дæр радта. Гала суанг уынг- 
мæ й,æ фæдыл ракаст, йæ сæрыл ын схæцыд æмæ йын 
загъта: 
— Афтæ цу, дæ цæстытæ ма 'мбæхс. Замманайы 
рæсугъд лæппу æмæ ныггуыбыр уыдзынæ. 
Æндæр хатт та сæм сæхимæ æрбацыд Гала. 
Бæтæдзи грамматикæ фæлдахгæ дæр нæ ракодта. 
Галайы урочы та михау слæуу, уый йæм тынг зын ка- 
сти. Йæ амондæн ма дзы йæхи хуызæттæ разынд. Бæ- 
тæдзийы сæры замманайы хъуыды февзæрд æмæ йæ йе 
190 

'мбæлттæн загьта: «Гала1 ма къæлидоры куыд уа, аф- 
тæ хуыфын райдайдзыстакм. Къласмæ куы æрбацæуа, 
уæддæр хуыфдзыстæм, куы нæ фæрса, уæддæр...» 
Фæлæ Бæтæдзийы хиндзинадæй ницы рауад: иунæ- 
гæй чи бадти, Гала ахæм'\ лæппуйы фарсмæ партæйы 
ныллæсти, æмæ уый дæр уыданау «хуыфæгæй» ба- 
сур. 
Сывæллæттæ уал сæхи урæдтой, фæлæ йæ фарсмæ 
уыцы лæппуйы Гала куы бацавта, хуыфгæ кæн, зæгъ- 
гæ, уæд ныпиыррыччытæ ластой. Стæй Гала йе стъолы 
уæлхъус æрлæууыди æмæ сыл йæ цæстæнгас ахаста. 
Галайы цæстытæм комкоммæ кæсын та зын уыди, æмæ 
Бæтæдзи уайтагъд цыдæрхуызон фæци. Гала йæ фæй- 
нæгмæ рахуыдта. Лæппу ныкъкъæдзтæ. 
— Дæ ратас-батасæй цы зæгъынмæ хъавыс, Бæтæ- 
дзи, уый æмбарын: дæ урок нæ зоныс. Афтæ нæу?.. 
Гъемæ хорз. Уæдæ ма мын дæхæдæг æрхъуыды кæн, 
сæйраг æмæ фæрссаг уæнгтæ кæм уа, ахæм хъуыдыйад 
æмæ йæ фæйнæгыл ныффысс. 
Бæтæдзи фæйнæгмæ æргомздæхтæй слæууыд, цал- 
дæр дзырды цыдæр амæлттæй кæрæдзиуыл бабаста 
æмæ сæ ныффыстаид, фæлæ кълас æмхъæлæсæй ных- 
худтысты. Кæд мæ хæлаф фæстейы аскъуыд æмæ мæ 
буар разынд, зæгъгæ, лæппуйы уд ауади. Къласмæ йе 
'ргом фездæхта æмæ ауыдта: ахуыргæнæг дæр иннæты 
æмрæнхъ худы. Йæхимæ æркæстытæ кодта æмæ, йæ 
æрчъитæй уæлæмæ цы фæсалы хæлттæ зынди, уыдон 
судзынц. Мæ бынаты куы бадтæн, кæд мыл уæд бан- 
дзæрстой, зæгъгæ, фенхъæлдта, фæлæ Гала рудзын- 
джы цур фырхудæгæй ныддыдæгътæ, æмæ Бæтæдзи 
æрбамæсты — ахуыргæнæг ыл йæхæдæг бандзæрста 
арт. Иæ хызын дæр фæуагъта йæ партæйы æмæ ра- 
лыгъди къласæй. Уынгты уади. æмæ фырмæстæй 
дзырдта: 
191 

— Кæд ма æз искуы скъёламæ ацæуон. Нал аком- 
дзынæн, никуал акомдзынæн!| 
Дыккаг бон йæ маст ссцди. Ноджы сæм Гала фæ- 
зынди æмæ сын, йæ худцн нæ урæдта, афтæмæй 
дзырцта, йæ фæсалтыл ын/арт куыд бандзæрста, уый 
тыххаёй. Кълас æмхъæлæсæй куыд худтысты, уый та 
Бæтæдзийæн радзурын кодта. Худти Бæтæдзийы мад, 
худæгæй бакъæцæл Бæтæдзийы хо дæр. Стæй Гала> 
газеты тыхтæй кæй æрбахаста, уый райхæлдта æмæ 
дын дзы батинкæтæ куы разынид; зæронд хъустыл ног 
бынтæ бахуыдтой, фæлæ ног дзаумайыл дæр зæрдиаг- 
дæрæй нæ бацин кодтаид Бæтæдзи. 
Галайы цæст æдзух кæй уыдта, уыдон цал æмæ 
цал уыдысты, æмæ дзы-иу айрох Бæтæдзи. Скъолайы 
иувæрсты чи ауайы, фæсвæдтæм чи ахæццæ вæййы, 
уыцы фæндæгтыл адзæгъæл Бæтæдзи. Æмæ иуахæмы 
фæстæмæ нал æрыздæхт. 
Фермæйы акомкоммæ хъæды иу мæра бæласы лæи- 
путæ скодтой æмбæхсæн. Уый Бæтæдзийы æрхъуыды- 
дзинад уыди. Афтæ дзырдгонд уыдысты: иутæ нозт 
амал кæнæнт, иннæтæ — хойраг. 
Сæ сæрдыгон рестораныл дæр Бæтæдзийы хъуыды- 
гонд ном сфидар — 3 А Л М Ь1 С Ы Ф. Каркмæ зилын 
дæр сын Бæтæдзи бацамыдта. Æргæвст маргъæн-иу 
йæ царм айстой, æлыг цъыфæй йын-иу агъуд скодтой 
æмæ-иу æй цæхæры ныппæрстой. Хуссмаг-иу фындзы- 
хуынчъытæ хъыдзы кæнын куы райдыдта, уæд-иу æй 
цæхæрæй ракъахтой, бахостой-иу æй, æлыг-агъуд-иу 
æрызгъæлди æмæ-иу карк уыцы физонæг-фых рауади. 
Æркъабæзтæ йæ кæн, цæхх ыл айзæрд... 
Адæймаг адæймагмæ гуыбыныцъарыл дæр фæбыры. 
Адæймаджы адæймагмæ цыдæр хъару бæтты, æмæ 
йын сбарæн дæр ницæмæй ис. Уый арты нæ басудз- 
дзынæ, афонтæй нæ зæронд кæиы, дон æй нæ ласьь 
192 

Бæтæдзи цæмæйдæр фæци Галайы халдих. Кæд йе 
?ргом дзырдæй? Æви масты уæзæн тасыи кæй нæ 
куымдта, уымæй? Кæд, куырмæлхынцъ æрфгуытæ дæр 
кæмæ райхæлынц, ахæм хъазæн ныхас зæгъынхъом 
кæй уыд, уымæй? 
Иуахæмы лæппутæ минасы бахаудысты. Бæтæдзи — 
'хисдæр. Иæ нуазæныл цырагъау фæхæцыд, йæ ныхæ- 
стæй гаджидау авд хатты фæкадджындæр, фæлæ йæ 
йæ дзыхыл не сдардта. Цал уыдысты, уалæй йæм 
ныджджих сты. Уал рæхуысты йæ фæкодтой. 
-*- Ай мæ уд у æмæ нал нуазын,—фидарæй загъта 
Бæтæдзи. 
— Ма-ма йæм хатут,— хъазынмæ йын здæхтой йæ 
ныхæстæ.— Кæд æй, мæгуырæг, ацы бон йæ зæрдæ нæ 
агуры. 
— Æмæ уæд та хуанчкъара бануазис? 
— Маргъы æхсыр дæр нæ,— загъта та Бæтæдзи. 
Лæппутæй кæмæн йе 'взаг куыд карста, афтæ йæм йæ 
ныхасы хай æппæрста, æмæ куы нæ састи, уæд æй цæх- 
гæр бзфарстой: 
— Райсом дæр æй нал бацагурдзынæ? 
—* Райсом дæр! 
— Уæдæ ма ард бахæр. 
— Гъемæ уын зæгъын: цалынмæ ингæнмæ ныххи- 
зон, уæдмæ иу хуыпп дæр нал схæсдзынæн мæ дзыхмæ. 
Цы 'рцыдаид, зæгъгæ, лæппутæ алы æфсæндтæ фæ- 
цагуырдтой, фæлæ, мара зæгъ, кæд ын исты бамбæр- 
стой. 
Бæтæдзи нал баназдзынæн, зæгъгæ, ард кæм ба- 
хордта, уыцы сыхы æртæ хæдзары уæлдæр, йæ уд ис- 
та сæдæ æртыназдзыд сылгоймаг. Иæ уд иста цыппæ- 
рæм бон æмæ йын ницы æнтысти. Йæ к$р ын бæлвырд 
ничи зыдта, йæ азтыл ын алчи дæр йæхи хардзæй æф- 
тыдта, Фыррагонæй зæронд усы буар фæзокъо, хъустæ 
13 Док æй нæ ласы, арты нæ судзы 
193 

бафæлладысты æмæ сæм зæйы уынæр дæр нал фе.- 
хъуыстаид, цæсты гагуытæ æгъуыз хæрвæй сæхгæдтой. 
Адæм ыл сахуыр сты æмæ йын йæ рынчын дæр ничи 
фиппайдта, цыма ичъынайы калмау уæлæуыл баззай- 
дзæн. 
Бæтæдзийы сомытыл нымад бонтæ рацыд, афтæ 
ахицæн рагон зæронд ус, ингæнкъахджытимæ йæхи 
фæкодта Бæтæдзи. Куыд вæййы, афтæ сын дыууæ чъи- 
рийы, цайданы дзаг арахъ æмæ фыдызгъæлы карст 
арвыстой. Ингæн — мæрдты бæстæм дуар — куы срæвдз 
ис, уæд Бæтæдзи цайдан райста, ныххызти бынмæ, æр- 
æртах кодта талынг мæрмæ, æмæ цайцымæн йæ дзы- 
хыл сдардта. Ингæнкъахджытæй алкæйы дæр. рухсаг 
зæгъын бæргæ фæндыд, фæлæ сæ иуы сыкъамæ цай- 
данæй æртах нал æртагъд. 
.* * * * 
Гала Бæтæдзийы йæ иу цонгæй æрбахъæбыс кодта, 
стæй лæппутæм йе 'ргом аздæхта: 
— Зæронд никæйыуал фæхъæуы: фезмæлынæн нал 
вæййы... Хъæуæй рафардæг дæн æмæ сымахыл баф- 
тынмæ хъавын. Сыфцæй ласинаг уын уыдзынæн, фæ- 
лæ мæ, зæгъын, кæд æфсæрмæй айсиккой... 
— Бæтæдзи куыд зæгъа, афтæ фæуæд,—загъта 
Тугъан. 
— Æз, дам, зонды къуыбар фæуыдаин, — загъта 
Бæтæдзи. 
Бæтæдзийы йæ роны джигул кæнын мыййаг куынæ 
хъуыди. Цы æрымысыдаид, йæ цæст цы ныхас зæгъын 
бауарзтаид, ахæм æм разынди. 
Скъолайы чъылдыммæ-иу лæппутæ бамбырд сты, 
ерысы-иу бацыдысты — йæ къухтыл дарддæр чи ацæ- 
уа. Иуахæмы Бæтæдзи дæр счемпион: уый дæр скъо- 
лайы алыварс æрзылди. Гала урочы рæстæг Бæтæдзи- 
194 

мæ цыдæр уæлдай кæстытæ фæкодта, стæй йæ афар- 
ста, дзуапп кæмæн нæ ратдзæн, ахæм æрмæгæй. Бæ- 
тæдзи фæлæууыди, фæлæууыди æмæ йын уæд ахуыр- 
гæнæг йæ фарсмæбадæджы афарста: 
— Зæгъ-ма, Бæтæдзи йæ урок цæуылнæ сахуыр 
кодтаид? 
— Кæд сæ рæуæд фесæфт æмæ та дысон уый 
агуырдта. 
Иннæтæй дæр ын йæ фарстæн чи цы дзуапп радта, 
чи цы, æмæ сыл Гала йæ къух ауыгъта: 
— Мæхæдæг уын æй зæгъон? 
— Зæгъ, зæгъ! 
— Иæ сæрыл хъен чи слæууа, уыййедтæмæ йæ ни- 
чи бамбардзæн... 
— Фæлварæн дын сараздзыстæм, Гала, — загъта 
Бæтæдзи æнæхудгæйæ.— Каед фынгæй цуайнаджы уонг 
дæ къухтыл ацæуай, уæд дæ исæм. 
— Хъуырыцъарæй уын куы ныллæгъстæ кæнин, 
уæд мын æй æндæр фæлварæнæй нæ баивиккат? 
— Цæуылнæ, цæуылнæ?—фæхъæлдзæг та стылæп- 
путæ. 
Гала йæ дзыппæй систа армытъæпæныйас фысдзар- 
мы æмдымбыл зиллакк. Сæппæрста йæ æмæ уыцы уæз- 
зауæн схауди, уæлдæфы æрзылди æмæ йæ армы йæ 
тъæпп фæцыди. 
«Ды никуы базæронд уыдзыиæ, зæгъгæ-иу кæддæр- 
ты Галайæн загътаиккой, — хъуыды кодта Тугъан.— 
Хæлæггæнджытæ йæм уыдаид. Чи зоны, уайдзæфтæ 
йæм арæхдæр хауди... Фæсномыгæй йæ исты нæмттæй 
хуыдтаиккой. Скъоладзаутæ йыл исты ном куы аны- 
хæстаиккой, уæд æй æрыхъуыстаин. Хисдæртæй искæ- 
мæнты цæстыниз суыдаид... Хуызæнæн хæдзар дæр 
куынæ сарæзта. Диссаг у, æвæдза, афтæ адæймаг ца^- 
ды цыдæр бынат æрцахсы, уый руаджы кæмдæр цы- 
195 

дæр сфидауы, æмæ йын баивæн дæр никæмæй вæййы». 
Сбадти та Гала. Иæ цæстытæ уæлтъыфалты бынп 
æрныгъуылдысты цъусдуджы бæрц, стæй фæрухс сты„ 
йæ ныхы цæхгæр æнцъылдтæ амвæз сты æмæсдзырдта: 
— Ехх, лæппутæ, цы удæнцой уæ уынын. Гъер та„ 
æнхъæлдæн, цæугæдон фестдзынæн æмæ мæ ауазæг 
ауазын нал бафæраздзæн. Толас, мæнмæ хъусын ма 
дæм цæуы? 
— Цæмæн афтæ зæгъыс, Гала?—загъта Толас.— 
Гæххæтмæ кæсгæ чи дзуры, уыцы лектормæ дæр ма 
куы байхъусынц. 
— Æндæрæбон писмо райстон. Уа-артæ арвы кæ- 
ронæй.—Гала фæхъуси, йæ урс кæттаг кителы мидæг- 
гаг дзыппæй цыппæрдигъон къонверт сæвдыста æмæ 
йын йæ адрис бакаст.— Æмæ писмотæ куыннæ фæ- 
истон, фæлæ мæ ацы хатт æгæр фæцагайдта. Цæвиттон 
æй хъæубæсты æмбырды хъæрæй бакæс, уæд аипп нæ 
уаид... 
Лæппуйыл ном сæвæрдтой — Адылджери. Стыр, 
номхыгъдæй мад æндæр ницы равзæрста. Кæд стæм 
ном кæй уыди, уый тыххæй. Саби дыууæ армыдзаджы 
йедтæмæ нæма уыди, æмæ йын цыма йæ ном уæзы хос 
фæуыдзæн, уыйау уал æй дыууæ рæстæмбисы фæкод-. 
той — Адыл уал ын ныууагътой, Джери та, фæстæдæр 
куы рахъомыл уа, уæдмæ. Рахъомыл лæппу, астæук- 
каг скъолайы кæронмæг дæр фæцæйхæццæ кодта, уæд- 
дæр ыл йæ номы æмбис нал баныхæст. 
Мад æм-иу уынгмæ Адылджерийæ бæргæ ахъæр, 
кодта, фæлæ йын æй адæмы цæст нал бауарзта. 
Адыл дардта фæтæн резинæ дурæхсæн, йæ цæнгтæч 
196 

фæйнæрдæм тыгъдæй цы уыдысты, уыйбæрц-иу аивæз- 
ти. Курагайыйас тымбыл дур-иу афтæ дард азыввытт 
ласта, æмæ ма-иу æй цæст тыххæй ауыдта. Стæм сырд- 
донцъиу дзы ирвæзти. Иуахæмы та хæсиагыл уынгæй 
хæдзармæ кæйдæр цырагъы авг баргъæвта. Æмæ 
йæ сыхæгты зæронд лæг «Хъомырьин» хонын рай- 
дыдта. 
Адылы мад се спичкæтæ бон йæ роны дардта, æх- 
сæв йæ нывæрзæны. Дуканигæсæн ныффæдзæхста: нæ 
лæппуйæн нын спичкæтæ макуы ауæй кæн. Уæддæр-иу 
Адылы зынгæхсæны хæтæл сцикæйы къоппатæй бай- 
дзаг; æмæ та-иу бон-сихорафон райхъуысти, % адæймаг 
сонт стъæлфт кæмæй кодта, ахæм тыхджын гæрах. 
Ралæууыд ахæм рæстæг æмæ къæбицты нартхор 
æфсиргай нымад æрцыди, картоф нæмыггай. Адыл 
ссардта кърандасы стæвдæн тел, æвтулкæ, похцийы 
къæбæл. Къуыри сæ сарайæ къупп-къупп æмæ рæсы 
хыртт-хыртт фæцыди. Къуырийы фæстæ Адыл сæ хæ- 
дзармæ бахаста сæ ныллæг даргъ бандоныл фидаргонд 
æрмгуырой. Иæ амонæн æнгуылдзыл — сау тæппал, йæ 
армытъæпæнæй суарийы йас гæбаз схауди. Куыройы 
фыццаг ссад бæззыди касагæн, дыккаг хатт æй ра- 
уадз, уæд та — кæрдзинагæн. 
Адыл асæй цы нæ фæци, уыйбæрц уыди цæрдæг. 
Хылгæнгæйæ йыл цæф стæм хатт уади. Иæхицæй стыр- 
дæртæм дæр-иу йæ ныфс бахаста. 
Мад-иу Адылæн горæтаг базары «туджы аргъæй» 
чингуытæ балхæдта. Мад кæсын нæ зыдта, чингуыты 
нæмттæ кæуыл фыст уыдысты, ахæм гæххæтты гæбаз- 
иу бавдыста чиныгуæйгæнæгмæ. Уæйгæнæгмæ-иу зæ- 
гæлтæ дæр уыдаид, копрæдзтæ дæр. Æмæ-иу æй асайд- 
той. Иухатт ын, буармæ куыд зилын хъæуы, уый тых- 
хæй фыст чиныг ауæй кодтой, иннæ хатт та, Адыл дæр 
кæсын кæм нæ зыдта, ахæм æнахъинон дамгъæтæй 
197 

фыст чиныг. Чидæр сæ моллойы фыстытæ рахуыдта. 
Афтæ, гæныстон фестинаг мады зæрдæ-иу нал фæлæу- 
уыд, æндæр чингуытæн се 'лхæд дæр цы уыди? 
Адыл чиныг йæ дæлармы никуы бакодта, йæ ручкæ 
тылдта кæйдæр чернилæдоны. Æрдзæй рахаста æвæджи- 
ауы зæрдæргъæвд. Мæнæ фыстисæн чернилæйы æртах 
куьщ ацъиры, афтæ-иу айста ахуыргæнæджы ныхæстæ. 
Фæлæ уый тыххæй ахуыргæнæджы хъуыди Адылы цæ- 
стытæм æнæрынцойæ кæсын, урочы размæ йын йæ 
дзыппыты джигул кæнын. 
Хæстæй нал æрыздæхтысты ахуыргæнджытæ цал- 
дæрæй. Хæст сын басыгъта сæ сатæгсау партæтæ, пар- 
тæтимæ басыгъдысты хæрынкъайы бырынкъæй фысты- 
тæ. Хæст ныссаста скъолайы рудзгуытæ, æмæ зыхъыр- 
тæй къласмæ бырыди уынджы уазал. Галайы хуыдтой 
директор, фæлæ директоры хуызæн цæмæй уыди, уый 
ничи загътаид. Куырдадзы йæхи къухæй зæронд фæ- 
рæтты кæмттæ рацагъта, кæм лæгдыхæй, кæм лæгъ- 
стæмæ колхозы сæрдарæй бæхуæрдон ракуырдта. Адыл 
æмæ ма цалдæр лæппуйыхъæдмæйемæайста скъолайæн 
суг ласынмæ. Лæппутæ уæрдоны бадтысты, йæхæдæг су- 
анг хъæдмæ фистæгæй фæцыди. Иу артмæ сæ къухтæ 
тавтой. Гала-иу арты цæстæй картоф ратылдта, раз- 
дæр-иу лæппутæн радта, стæй йæхицæн. Тæвд картоф- 
тæй дæр дæ къухтæ батав, йæ фæнык ын афу кæн æмæ 
йæ дæ дзыхы баппар... Фæстæмæ сугтæй дзаг уæрдо- 
ны фæдыл цыдысты фистæгæй. Уазал сæ бацыди, æмæ- 
иу лæгъзы дæр уæрдоныл ахæцыдысты. 
Ахуыргæнджытæ ничердæм фаг кодтой, æмæ скъо- 
ламæ æрбахуыдтой, кæддæр дæс къласы каст чи фæ- 
ци, математикæ хорз зоны, зæгъгæ, йæ рæстæджы кæ- 
мæй айхъуысти, ахæм, æмæ арифметикæйы уроктæй 
фенæмæт сты. Агуырдтой ирон æвзаг æмæ литерату- 
рæйы ахуыргæнæг дæр, фæлæ йыл нæ хæст кодтой. 
198 

Æмæ дын ног математик хъазгæ 'мхасæнты Галайæн 
куы срæдиид: 
— Цæй, цалынмæ специалистыл хæст кæнат, уæд- 
мæ уал нæ ирон æвзаг мæ бар фæуæд... Ирон чингуы- 
тæ нымадæй цалдæр сты æмæ мын иууылдæр каст сты. 
Рæгъмæ рахæссыны аккаг нæм Къоста æмæ Елбыз- 
дыхъо ис, æмæ Къостайæ æнæкъуызгæйæ цыдæртæ 
дзурын, Елбыздыхъойы пьесæтæ та, дæхæдæг нæ фед- 
тай — клубы сæ февæрдтам... Уæдæ рифмæ цы у, уый 
дæр та нал зонын? 
Ног ахуыргæнæг йæ иу къухмæ райста дыууæ хар- 
бызы, пединституты физматы фæсаууонмæ ахуыр кæ- 
ныи райдыдта æмæ скъолайы кусгæйæ баззади. Æмæ 
уал куыстаид æнæмæтæй, зондамонын æм касти бæ- 
рæгбоны дзаг къæбицæй нардуарайы хæйттæ дæт- 
тæгау, фæлæ йын скъоладзау Адыл — уæззау цæлх- 
ДУР- 
Адыл йе 'мбæлттæй карджындæр уыди. Хъæуæй 
немыцы куы атардтой, уыцы аз скъоламæ нæ цыди, 
уæдæ-иу уыйразмæ дæр, асинтыл згъорæгау, иу къла- 
сæй иннæмæ нæ хызти. Æмæ Адыл йе 'мбæлттæй хъо- 
мылдæр уыди, йæ цæст фиппайагдæр разынд, æргом 
ныхас зæгъын-иу кæм бахъуыди, уым йæ цæст нæ 
ныкъуылдта. 
Математик-литератор æмдзæвгæтæ дæр фыста, 
районы газеттæй дарддæр ын сæ иикуы рауагътой, фæ- 
лæ уый дæр мыхуыры оргæн у. Скъоладзау-иу йæхи 
сæрæй цы ныффыста, уыцы куыстæн ахуыргæнæг уæл- 
дай аргъ кодта. Бафæдзæхста сын-иу: ахæм æмæ мын 
ахæм темæйыл фысгæ куыст сараздзыстут. Адыл-иу зи- 
вæггæнаг разынди, нæ-иу сæххæст кодта ахуыргæнæ- 
джы фæдзæхст. Фæлæ дын иуахæмы ахуыргæнæгмæ 
фыццæгтимæ йæ куыст куц авæрид. Ахуыргæнæг ын 
æй диссаджы тыххæй уыцы сахат куы бакæсид,— фе- 
199 

стъæлфыди æмæ къласæй феддæдуар. Галайы кабине- 
ты бамидæг æмæ йын йе стъолмæ Адылы тетрадь бап- 
пæрста. 
— Царциаты диссæгтæ! Армукъа! 
— Нарты кадджытæй диссагдæр у? Уагæры цы 
у?— афарста йæ Гала. 
— Нартмæ дæр ахæм нæ рахъомыл... 
Гала æмбæрста, лæбурæг æм чысыл хъаст кæй нс 
'рхаста, уый, фæлæ йын йæ ныхас рæгъмæ нæ уагъта. 
— Мæхиуыл сæнæууæнк дæн, — дзырдта ахуыргæ-' 
нæг.—Кæд, зæгъын, мæ сæры зонд фæцыди... Афтæ- 
мæй кусæн ис. Мæнæ ацы æбуалгъ ныхæстæ бакæс 
æмæ йын аргъгæнæг фæу. 
— Æнæвдæлон дæн. Фæстæдæр. 
— Курын дæ — ныртæккæ йæ бакæс. 
— Хъæрæй йæ кæсон? 
— Кæд мæ ардыгæй сурыс, уæд ацæудзынæн. 
Цавæрдæр чиныгæй кæй раскъуыдæуыд, ахæм сы- 
фыл Гала бакаст ставд дамгъæтæй фыст: «МÆ УАР- 
ЗОН АХУЫРГÆНÆГ». Стæй фыдуынд къухфысты 
къæдз-мæдз рæнхъытæ азгъордтой чиныджы æмраст 
рæнхъыты æхсæнты. 
Гала касти Адылы куыст, змæст доны кæсаг, ахсæ- 
гау ын фæци ныхæсты хъуыды ахсын.. Суйтæгонд 
даргъ æндах халæгау халын райдыдта фæсномыг ны- 
хæстæ, стæй бафиппайдта чиныджы сыфыл, лæгъз кæ- 
нын чи нал бакуымдта, ахæм æнцъылдтæ. Æвæццæ- 
гæн, лæбурæг мæстæй рафыхти æмæ гæххæтт йæ армы 
атымбылтæ кодта. 
— Адон цавæр дамгъæтæ сты?— барæй загъта Га- 
ла.—Стæй æнцъылдтæ цыма у? Цыма йыл симгæ код- 
той. 
— Уым диссæгтæ ис, уым!—загъта математик-ли- 
тератор. 
200 

Иннæ скъоладзауты фысгæ куыстытæ-иу иу къухæй 
уæфт тынау рауадысты, цыма иу цæстæй кастысты, иу 
хъусæй хъуыстой. Адылы цæст, скъоладзауæн кæсын 
цæмæ нæ фæччы, уыдон дæр уыдта. Адыл йæ ахуыр,- 
гæнæджы иу хатт фынгыл бадгæ баййæфта, хъуыста 
йын йæ куывдмæ, æмæ ныттæхуды кодта: «Ныр-иу 
урочы дæр афтæ дæсны куы дзурид!» «Додой» сын кас- 
ти ахуыргæнæг, æмæ Адылмæ фæзынди иу бæллиц: 
ныр-иу урочы рæстæг ахуыргæнæгæн нуазæн авæрæн 
куы уаид, уæд сыкъайы æфсæрмæй уæддæр сыстид. 
Иннæ хатт та ахуыргæнæг уынджы дзойтæгæнгæ æр- 
цæйцыд — галиуырдæм ацæуыныл дæр йæ уд хъардта, 
рахизырдæм дæр тырныдта, размæ йын истц куы ан- 
тыстаид, уый дæр æй фæндыд. Адыл æм касти æмæ 
йæм ахæм бæллиц фæзынди: ныр уый фын куы фестид 
æмæ ныртæккæ мæ хуыссæны куы фехъал уаин. 
Гала æрæвæрдта стъолыл æнцъылдтæ сыф, йæ цæс- 
гом сыгъдис. Адыл цы радзырдта, уыдонæй мæнг ницы 
уыди. Гала алцыдæр зыдта, фæлæ йæ цæстытæ ных- 
хуыдта, йæхи ныкъкъуырма кодта. Æмæ ныр хорзау 
нал уыди. Æмбæхстæй бадæн ын нал уыди. Адылы æр- 
гом ныхæстæ хорзæй кæй ницы расайдзысты, уый ра- 
гацау зыдта, уæддæр загъта: 
— Лæппуйæн, чи зоны, ардæм ахæм фыстытæ хæс- 
сын не 'мбæлы. Фæлæ, цы йæ æмбæхсæм... 
— Ахæм ныхæстæ кæныс, цыма æз нæ, фæлæ ахуыр- 
гæнæг уый у. 
— Æмæ уæд та дæхæдæг зæгъ: куыд бакæнæм?— 
афарста директор. 
— Ау, куыд цы бакæнæм?... Æз дын æй бацамонон? 
— Скъолайæ йæ ацух кæнæм зæгъыс, нæ? 
— Куыд фæлмæн дæ! Ирон философи ахæм у: 
уæхст дæр ма басудзæд, физонæг дæр... 
— Уæд та йын æхсæны над фæкæнæм. 
201 

— Цавæрдæр бæсты иблис советон ахуыргæнæджы 
сыгъдæг иом цъыфы сæвдылдта, ды та ма йыл тауы- 
рæгътæ хæссыс. 
— Акса-ма! Сабимæ æргом ныхас зæгъыны ныфс 
кæй разынд... 
— Æргом ныхас! Уыдои хахуыртæ сты! Цъыфка- 
лæнтæ. 
— Кæрæдзи бамбарæм... 
— Æз дæ хорз æмбарын: ардаут æй. 
— Кæд дæм исты фæндон ис, уæд æй зæгъ. 
— Мæнæй фæндон цæмæн агурыс? Цы не 'мбарыс, 
ахæмæй дзы куы ницы ис. Саби йæ цæмæн хоныс? Ар- 
дыд у, ардыд!.. 
— Цæвиттон дын дæ ныхас афтæ æмбарын хъæуы: 
тæрхондонм.æ йæ куы нæ радтон, уæд йæ амидингæнæг 
мæхæдæг дæн? 
— Акса-ма, æвдисæнтæй нæ тæрсыс æмæ мыл цы- 
тæ æрбаймысыдтæ. 
— Мæнæй дæ цы хъæуы? 
— Æргом ныхас. 
— Иу хатт дын æй загътон: Адылы ныхæстæй иу- 
варс цы аппарай, ахæм ницы ис. Дæхимæ нал кæсыс. 
Æнæхуызæй ацæуыс уынгты. Дæхиуыл фервæсыдтæ. 
Ахуыргæнæг йæ амæлæты бонмæ ахуырдзау кæй у, 
уый дæ фæсонæрхæджы дæр нæй. 
Математик-литератор Адылы куыст аскъæфта æмæ 
ма Галамæ йæ цæстытæ иу хатт ферттывтой: 
— Кæд къахаразынтæй хъазæм, уæд фендзыстæм! 
Скъоладзауы ахуыргæнæг йæ ныхтæ ныссагъта, йæ 
къах æм-иу фæдардта æмæ та-иу уый фæкалди. Адыл 
йе скъолайæ фæхауди. Чысыл фæстæдæр та Галайы ди- 
ректоры куыстæй систой. Районæй сæм цы минæвар 
бадти, уый йын æмбырды бакой кодта: 
— Къæрцхъус нæ разындтæ, ахуыргæнджытæ цæ- 
202 

мæй сæхиуыл сфæлдыстадон æгъдауæй кусой, уымæн 
сын ницы уавæртæ арæзтай... 
Адыл схæтæнхуаг, кæм-иу фегуырдаид, уым та 
загъд-замана. Цы хылы-иу нæ фæци, уый дæр-иу уый 
æфсон фæци. 
...Хъæубæсты адæмæй змæлынхъом чи уыди, уыдо- 
ны быдырмæ акодтой. Рувæнты рæстæг раййæфта. Си- 
хормæ фæкуыстой, стæй станы цурмæ æрбамбырд сты. 
Сырх хъуымацæй æмбæрзт стъолы уæлхъус лæууыди 
сæрдар, æмæ дзырдта мæстыйæ: 
— Хъоды бакæнæм лæвархортыл. Фæсурæм, фæл- 
лойгæнæг адæймаджы аууон чи бамбæхст, искæйы 
фæллойæ чи цæры, уыцы лæвархорты... 
Цалдæр номы ранымадтой, сæ иу—Адыл. Маши- 
нæйы йæ куы сбадын кодтой, уæд ма Галамæ раз- 
гъордта: 
— Гала, де 'ууæнк мæ сæфын нæ бауадздзæн. Дæ 
ныхæстæ дын мæ зæрдыл дардзынæн. 
Адылы зæрдæрыст мад бирæ рухс нал федта йæ 
фырты фæстæ. 
Азтæ адугъ кодтой кæрæдзи фæдыл, фæсвæдмæ ба- 
марзтой Адылы, бамынæг йæ кой. Математик-литера- 
тор иуахæмы бабылысчъил кодта Галайыл: 
— Гъы, кæм ис, дæ синысæртыл кæмæй хæцыдтæ, 
уыцы Адыл? 
— Тыхсгæ ма кæн. Лæг къæдзæхы цъуппыл дæр 
цæры,— загъта йын Гала. 
Нæ фæмæнг ис Галайы ныхас. Адыл цæры, Адыл 
нæ фæци кæйдæр фæндиаг. Арвы кæронæй йæ фыстæг 
схæццæ. 
Адыл кадавар ныхасæй фæкодта Галайæн йæ ха- 
бæрттæ. Уралы горæттæй иуы арæзта хæдзæрттæ. Тад- 
жикистаны хус быдырты донуадзджытимæ фæкуыста. 
Актюбинскы зæрæстон зæххы хурскастæй хурныгуылд- 
203 

- мæйы дæргъæн ауæдзтæ акодта йæ æфсæн бæхæй. 
Сызгъæринагурджытимæ Сыбыры уазал къуымты æр- . 
зылди, йæ хæдзар — æхсæвхуыссæн голлаг, йæ ар- 
таг — соляркæ. Къахæны бырынкъæй къахыр кодта, 
æнусон салд зæхх... Цардæй мæлæты æхсæн цы ауæдз 
ис, уырдæм дæр бахауди... Цæвиттон сыл залты мит 
ныууарыди æмæ сæ æхсæз æмбалæй ныннорста. Цып- 
пар боны æмæ цыппар æхсæвы миты бын фесты... 
Адыл цырагъы рухсмæ каст фæци техникум... 
Гала лæппутæн Адылы фыстæг куы . касти, уæд 
Тугъаны зæрдыл ахæм хабар æрлæууыди. Сæ сыхы 
.уыди чындзæхсæв. Кафыдысты кæрты. Тугъан ма чы- 
сыл уыди, хъазты лæппутæм хæлæг кодта. Фæндыди 
йæ кафджытæм бакæсын, фæлæ стыр лæппутæ æмæ 
чызджытæ кæрæдзимæ æигом лæууыдысты æмæ-иу йæ 
сæр куы иу зыхъыры фæцавта, куы иннæ зыхъыры. 
Кæдæм бырыс, зæгъгæ, йæ иу лæппу расхуыста æмæ 
ма Тугъан тыхтæй-фыдтæй алæууыд йæ къахыл. Исты 
ныццæвыи æй фæндыд дынджыр лæппуйыл, фæлæ нæ 
бауæндыд, æмæ уымæй йæ маст ноджы фæтынгдæр. 
Æваст кæцæйдæр фæзынди Адыл. Тугъаны чи асхуы- 
ста, уыцы лæппуйы фæстæрдыгæй къахæй бацавта, 
æмæ цалынмæ уый стгæ кодта, уæдмæ Адыл æрбадæл- 
дзæх ис. 
Тугъан æй абон дæр нæ зоны, Адыл уыцы лæппу- 
мæ мæсты уыди, æви йæ сæрыл сдзырдта. 
Гала сын математик-литераторы ном æргом кæй 
нæ загъта, уый хуымæтæджы нæу, зæгъгæ, хъуыды 
кодта Тугъан. Æвæццæгæн, загъта: уæхæдæг æй ба- 
зонут. Æвæццæгæн ма ныр дæр кусы... Гала фыстæ- 
гимæ хæрзаг йæ разы балæууыдаид. Кæддæр ын уый 
куыд бакодта, афтæ Гала дæр Адылы фыстæг йæ цуры 
.авæрдтаид... Æмæ цымæ уæддæр чи уа? Математик- 
литератор?.. Гала йын йæ кæддæры хабæрттæ фæ- 
204 

дзырдтаид. Ныртæккæ кæнæ математик у, кæн»æ лите- 
ратор... Фæлæуу, фæлæуу, уый та ма уæд? Азырымы 
сыхаг. Ханийы хæстæг?.. 
Цæмæн ма йæ æрсайдтой Сосаймæ йæ хъуыдытæ? 
Къæппæгау та йæ размæ æвæрд цæмæн фæци?.. 
— Зæронды та ма цытæ фæхъæуы,— дзырдта Га- 
ла.— Мæнæ уæ тугвæллой куы бафснайат, уæ хоры сæ- 
рæй æртæ чъирийы фынгмæ куы рахæссат, уæд мæм- 
иу фæдзурут æмæ та уемæ фæбаддзынæн... Уырны мæ, 
цыдæр циндзинæдтæ ма бавзардзынæн... Дыууæизæ- 
рыастæу Бæтæдзимæ барвитдзынæн: æрбауай-ма мæм, 
æхсызгон мæ хъæуыс. Æмæ мæм хонæг ахæм хабар 
æрбахæсдзæн: чиныг йæ дæлармы, афтæмæй уынджы 
дæлæрдæм фæцæйуади. Бауырндзæн мæ, фæлæ уæд- 
дæр скъоламæ ныдздзæлæпп-дзæлæпп кæндзынæн. Иу 
къласы дуарæй дæр бакæсдзынæн, иннæ къласы дуа- 
рæй дæр... Гъе, лæппутæ, адæймаг афтæ бынтон дзæ- 
гъæлы райгуыра, уый уæ макуы бауырнæд... 
...Фæсахсæвæр, асæст арвыл иугай мæнгæфсон стъа- 
лытæ куы бадзир-дзур кодтой, уæдмæ фæбадтысты 
лæппутæ. Æппæт ныхæстæ дæр фæкодтой. Æмæ Ту- 
гъанмæ афтæ каст, цыма йæм ныр æнæмæнг æрцæудзæн, 
бонты зилдухы чи нæ базæронд уыдзæн, царды ад æх- 
хæстæй кæмæй бавзардзæн, ахæм фидар бæллиц... 
Йæ хъуыдытæ кæронмæ нæма æрбæстон сты, афтæ 
сæ цæрæны цур фæлæууыди Сæхæмы кæттагсæр ма- 
шинæ. Иæ мотор дæр нæ ахуыссыд, афтæмæй шофыр 
йæ сæр радардта æмæ радзырдта: 
— Тугъан, ам дæ? 
Тугъаны зæрдæ уæззау цæфтæ ныккодта, адæргæй 
йæ худмæ фæлæбурдта, шофыры цур куы алæууыд, 
уæддæр йæ бон сныхас нæма баци. 
— Увæдз мæ æрбарвыста. Цæмæндæр æй тынг æх- 
<сызгон хъæуыс. Абад. 
205 

Машинæ хъæуы куы фæмидæг, уæд æм шофыр ра- 
зылди æмæ йын загъта: 
— Æрдæбон нæм горæтæй хабар æрхастæуыд: Ха- 
нийы чидæр аскъæфта. 

Вацоев Грагорай Харатоноеач 
8 ВОДЕ НЕ ТОНЕТ, 
В ОГНЕ НЕ ГОРИТ 
(повесть на осетинском языке) 
Редактор А. И. Ц А Р У К А Е В 
ХудожественныЙ редактор У. К. КАНУКОВ 
Технический редактор Ю. В. ГРВЧИШКИНА 
Корректоры 3. М. ТХАПСАЕВА, В. Т. ДЗОДЗИКОВА 
Наборщик Е. ВАЗАГОВА 
Лечатник В. И. ЖУРАВЛВВ 

Сдано в иабор 26-УП-1972 г. Подписано к печати 23-1-1973 г. 
Формат бумаги тцхЮв^/за» Печ. л. 6,5. Усл.-п. л. 9,1. 
Учетно-изд. листов 8,65. Тираж 2000 экз. Заказ М 1583. 
Йзд. М 75. Цена 33 коп. На бумаге М 2. ЕИ00129. 
Книжное издательство Управления по делам издательсгв, полиграфииг 
и книжной торговли Совета Министров СО АССР, г. Орджоннкидзс> 
ул. Димитрова, 2. 
Книжная типография Управления по делам издательств, полвграфии 
и книжноЙ торговли Совета Министров СО АССР, г. Орджоникидзе,. 
ул. Тельмана, 16. 

