ДАУРÆ 
ШЫШЗ/Ш 

ДАУРÆ 
ШЫШШУ 
Радзырдтæ 
Владикавказ 
2020 

ББК 84(2Рос=Осе) 
Д-27 
В оформлении использована репродукция с картины 
Б. Дзиова «Зима» 
Даурæ. 
д_27 Хуындзау [Текст] : радзырдтæ / Даурæ. — Дзæуджыхъæу : Ир, 
2020. — 287 ф. 
Даурова, Зоя Николаевна. 
Дары приносящая: рассказы на осетинском языке. 
15ВИ 978-5-7534-1647-6 
Жизнь женщины, в какое бы время она ни жила, всегда насыщена разнообразными 
событиями и никогда не отличается лёгкостью. Можно сказать, у неё особая миссия. 
Вот об этом пишет Зоя Даурова. 
ББК 84(2Рос=Осе) 
© Даурова 3. Н., 2020 
тстзхтто с па а ллл-, г О Гаппоева Н. У, дизайн, 2020 
1ЬВМ У /8-Ь- /534-1647-6 © Оформление. ГУП «Издательство «Ир», 2020 

Ъ-4@^Н®^ 
ФÆРДЫГКЪАБА 
Хохаг чысыл хъæуы цæрджытæ уарынджын сæрдæй сфæлмæцыдысты. 
Сæ куывд цыма Хуыцаумæ фехъуыст, уыйау, майрæмы мæйы хур зæххыл 
атылд, бæлæстæ æмæ зайæгойтæн сæ цъæх цыдæр æрттиваг сси, цыма сыл 
мыдадз бапырх чындæуыд. 
Дон æмæ хурæй æфсæст нартхор адæймаджы сæрты акает, æмæ та хохаг 
хъæуы цæрджытæн суанг фæззæгмæ сæхи нартхоры 'хсæн найынæн фадат 
фæцис. 
— Æри-ма, дæ фæсонтæ дын ахсон! — бадзырдга Аминæт йæ фыдыхо 
Налхъуытмæ, цæнгæт ведрайы дзаг æм дон бадæтгæйæ. 
— Азил иннæрдæм æмæ дæ мæ цæст дæр куыннæуал фена, афтæ! — 
ехъæр кодта Налхъуыт Аминæтыл. 
«Цыдæр мæсты у. Кæд ын исчи фыстæджы хабар загьта?.. Æвæццæгæн 
æй чындзы цæуын нæ фæнды, — хъуыды кодта Аминæт, фыдыхомæ чъыл- 
дыммæ слæугæйæ æмæ нартхоры дзыккутæ бигæйæ. — Ехх, уый бæсты 
æз куы цæуин чындзы! — хæлæггæнгæ бакастис нартхоры æхсæнты Нал- 
хъуыты цæхæркалгæ буармæ. — Æниу æз куы наин мæхи уардиты тæфгæ- 
наг немыцаг сапонæй! Фæнык æмæ æлыгæй, чи зоны, чъизи ацæуы, фæлæ 
буары сойæн сисæн нæй. — Айфыццаг сусæгæй Налхъуыты сапонæй йæ 
цæсгом куы ныхеадта, уæд куыд срæсугъд, уый æрхъуыды кодта Аминæт. 
— Цас диссаг уыдаид, Додотти, нæ сыхаг лæппу, хæстæй цы цалдæр са- 
поны схаста, уыдонæй иу махæн, сыхы кæстæр чызджытæн, куы балæвар 
кодтаид, уæд, — нартхоры къæбиламæ йæ къух сивазгæйæ æмæ цонджы 
аууонæй Налхъуытмæ сусæгæй кæсгæйæ хъуыды кодта Аминæт. — Цымæ, 
иннæ къуыри та кæм найдзæн йæхи? Цымæ, Тырсыйы нартхор зайы?» — 
йæхимæ, дзуапдæттæг кæмæн нæ уыд, ахæм фарстытæ лæвæрдта æртындæ- 
саздзыд, тыппыртæ, саулагьз рæсугъд чызг. Чи зоны, зонгæ дæр нæ кодта, 
нартхорæй уæлдай-ма искуы найæн ис, уый. 
— Рæвдздæр, Налхъуыт, рæвдздæр! Дæлæ комæй цыдæр машинæйы 
хъæр хъуысы, — лæф-лæфгæнгæ схæццæ ис нартхоры астæумæ Дибæхан, 
Налхъуыты хистæр æфсымæры ус. 
5 

Раст ын цыма чидæр йæ зæрдæйы хъама атъыста, уыйау фесхъиудта 
Налхъуыт Дибæханы ныхæстæм. 
Æнæрай куы скæниккат уæ чындзхæсджытæй дæр æмæ уæхицæй дæр. 
С-с-с! Сабыр! Кæрт иууылдæр хиуæттæй йæ тæккæ дзаг у! Фехъус- 
дзысты дæ æмæ худинаг кæнæм! — йæ тыппыр былтыл йæ амонæн æн- 
гуылдз авæргæйæ, загьта Дибæхан æмæ, æдзухдæр бæрзонд цы сæрбæттæн 
дардта, йæ къæбæлдзыг сæрыхъуынтæ æвдисгæйæ, ууыл ноджы бæрзонд- 
дæр схæцыд. 
— Ехх, ныр ацы нартхор исты арф коммæ куы уаид сагъд! Афардæг 
уаин æмæ мæ аргæ дæр ничиуал скæнид... — куырм лæг цæсты рухсмæ 
куыд бæллы, афтæ адæмæй бамбæхсынмæ бабæллыд Налхъуыт. 
— Цы дын аххуыс кæнон? — тæригъæдгæнгæ афарста Налхъуыты 
Аминæт. 
— Мæ бæсты чындзы ацу, æндæр мæ дæуæй ницы хъæуы, — бустæхуы- 
зæй загьта Налхъуыт æмæ йæ ныхæстыл йæхæдæг дæр схудти. 
Дибæхан сæ цурæй куыд фæцыдæр ис, уый дыууæ чызджы зонгæ дæр 
нæ бакодтой, цалынмæ та сæ цуры ног хабæрттимæ нæ алæууыд, уæдмæ. 
— Тагъддæр, тагъддæр! Далæ дæлбылæй сæ фæндыры цагъд хъуысы! 
Гом машинæйы, дам, сты! Абондæргъы дын бæргæ дзырдтон, рагацау дæхи 
цынай, зæгъгæ. Ныр дын рудзынгыл хизгæ уыдзæнис. Мæнæ-иу фæсчъыл- 
дымты рацæут. Æз кæройнаг уаты рудзынг фегом кæнон! — адзырдта тагьд- 
тагьд Дибæхан æмæ, куыд тагьд фæзынд, афтæ тагьд фæстæмæ дæр ауад, 
цыма дунейы хъуыддæгтæ иууылдæр уымæ æнхъæлмæ кæсынц, уыйау. 
Нæ тагьд кодта Налхъуыт хæдзармæ. Аджих-иу ис, æмæ, цыма Аминæт 
кæй нæ зоны, ахæм фыдбылызæй тарстис, уыйау йæ мает æртындæсаздзыд 
чызгыл калдта. 
— Знон дын нæ загьтон, уæллаг сыхмæ исты æфсон ссу?! Чи зоны, ацы 
хабар нæхи сых йеддæмæ ничи фехъуыста, — йæ даргъ сау дзыккутæ тых- 
фаст кæнгæйæ, дзырдта Налхъуыт. 
Аминæт рагæй дæр зонды къуыбар уыдис — Нана йæ бадт ус хуыдта. 
Тынг хорз æмбæрста ныр дæр хъуыддæгтæ: æртæ къуыбыры фалдæр сæ чи 
цардис, сæ уыцы сыхаг лæппу Айтег æмæ Налхъуыт уарзæттæ уыдысты, 
кæд кæрæдзийæ арвы кæрæтты лыгъдысты, уæддæр. 
Хъæуы мидæг иунæг адæймаг дæр ахæм нæ уыд, æмæ сæ кæрæдзийæн 
аккаг чи нæ кодта, сæ сыхаг ус Сасайæ фæстæмæ. 
Саса тынг раджы æрæвæрдта йæ цæст йæ сыхаг рæсугъд чызгыл. 
Арвыста мæйы размæ йæ цæгатмæ Саса, куыд тагъддæр гæнæн 
ис, афтæ æрбахæццæ уæд Хъæриу, йе 'фсымæр, цалынмæ Айтеджы 
минæвæрттæ Налхъуыты зæронд мад Абианы дуарæй нæ бахызтысты, 
уæдмæ. Æндах куы ныссуйтæ уа, уæд йæ райхалын зындæр у, уый тынг 
хорз зыдта Саса. 
Иунæг къуыримæ хъуыддæгтæ арæвдз сты, æмæ, Налхъуыты раттой, 
хает æмæ фидыд иумæ уыдзысты, зæгъгæ, ахæм ныхасимæ. 
Налхъуытæн хæсты быдыры цы дыууæ 'фсымæры баззадис, уыдонæй 
6 

бирæ кæстæр уыдис: Нанайыл дæс æмæ дыууиссæдз азы куы рацыд, уæд 
ын райгуырдис. Æфсымæртæ, усгур лæппутæ, мæсты кодтой сæ мад æмæ 
сæ фыдмæ, сæхимидæг дзырдтой, нал нæ хъуыд Налхъуыт, зæгъгæ. 
Фæлæ сæ рæсугъд сауцæст, сауæрфыг хо къахæй куы ауадис, уæд сын 
хъазæнхъул фæцис æмæ йыл Налхъуыт-Налмас сæвæрдтой. 
Фесæфтысты Фыдыбæстæйы хæсты Налхъуыты диссаджы æртæ 
'фсымæры... 
Нана дæр æмæ йæ идæдз чындзытæ дæр тынг тарстысты ацы мæгуыр 
заман чызгæрвитыны хабæрттæй, уымæн æмæ Нанайы фырттæн цы чыз- 
джытæ райгуырд, уыдон дæр рахъомыл сты. 
Аминæт сæ хистæр уыдис — Азауæй æхсæз мæйы, Мерийæ та аст мæйы 
хистæр. 
Нана сæ хæдзары æппæт бæллæхтæ дæр уыдоны райгуырдимæ баста: 
иуæй, уыцы аз йæ сæрыхицау амард, иннæмæй, чызджытæй иу дæр дзык- 
какъах нæ разынд. Хистæр файнуст Дибæханæн йæ чызджы фæстæ цот нал 
рацыд, Тамарæ та ма Аминæты фæстæ дыууæ 'нæхъæугæ чызджы ныййард- 
та — Замирæт æмæ Мæдинæты. 
Нана уæдæй нырмæ мæсты у йæ рæсугъд уæздан чындзмæ, хæдзар, дам, 
сылвæд фæкодта... 
Æппæтæй стырдæр бæллæхыл та Нана уый нымайы, æмæ йæ фыртты 
хистæр чызджытыл æхсæзгай азтæ куы сæххæст, уæд, нæ хæдзарæн æбуалгъ 
бæллæхтæ чи 'рхаста, уыцы фыдбоны хæст райдыдта. Кæддæры гуыпп  
хæдзар заууатмæ æрцыд... 
Ныр бинонтæ тынг цин кодтой, кæд сын сæ хъæздыг тырсыйаг сиахс 
баххуыс кæнид сæ къахыл слæууынæн, зæгъгæ. 
— Мæнæ цы дзæбæх дæ! Мæнæ цы рæсугъд дæ! — ногæй та чызджы- 
ты уæлхъус алæууыд Дибæхан, Налхъуыт йæ дыууæ даргъ дзыккуйы куы 
сбыдта æмæ йæ ног æрвхуыз къаба куы скодта, уæд. 
— Сывæллæттæ дæлбылæй схæццæ сты æмæ æндæр кой нæ кæнынц!.. 
Сæ лæвæрттæ, дам, æхсæз чумæданы сты. Кæугæ кæныс, æви?! Гъæ, æдылы! 
Ахæм хъæздыг хæдзар! Ахæм адæм! Уыдонмæ, дам, хæст нæ уыдис. Уыдон 
сæ цардыл цæргæйæ баззадысты! Уыдон уæлæ нæ гæвзыкк сыхæгты хуы- 
зæн ма хон! Мах дæр ма дæ фæрцы нæ къахыл слæудзыстæм, — дзырдта 
чындз ходыгъдæн, йæ зæрдæ истæмæй барухс уа, зæгъгæ. 
— Æмæ уын мæнмæ каст уыдис?! — доны афтид ведра йæ къахæй 
ныкъкъуыргæйæ хъæрæй загъта Налхъуыт, æмæ та Дибæхан йæ амонæн 
æнгуылдз йæ былтыл авæрдта. 
Фæстаг цалдæр боны бинонтæ Налхъуыты иунæгæй уысмы бæрц дæр 
нæ уагътой. Дибæхан куыд дзырдта, уымæ гæсгæ тас уыдис, Налхъуыт йæ- 
химæ йæ къух куы сиса, уымæй дæр, æмæ йæ Айтег куы аскъæфа, уымæй 
дæр. Уæд Саса æмæ Дибæханы фæндтæ хæлгæ кодтой... 
Хиуæттæ, хъæуккæгтæ, сыхæгтæ сæ хуынтимæ цыдысты æмæ арфæтæ 
кодтой Абианæн. Сывæллæттæ сцымыдис сты æмæ дыууæрдæм кодтой 
кæртæй къуыбыры æхсæн. Фæндыры цагъд æмæ зард фæстæмæ здæхтысты 
7 

æмдымбыл хъæдæй азæлды хуызы, æмæ цыма хъæу иууылдæр зарыд, афтæ 
кастис хъусæгмæ. 
— Схæццæ сты чындзхæсджытæ къуыбырмæ! — фæхæрзæггурæг- 
гаг ис кæртмæ Аминæты кæстæр хо Замирæт. Иæ хæдфæстæ, йæ къабайы 
дымджытыл бæрзонд хæцгæ, къуыбырæй схæццæ Аминæты гыццыл хо 
Мæдинæт дæр. 
— Нана! Цал сты, уый зоныс? — йæ тыппыр сау къух хæрдмæ сисгæйæ 
æмæ йæ фондз æнгуылдзы æвдисгæйæ, фырцинæй сгæппытæ кодта чызг, — 
сæ чызджытæ — фондз, сæ лæппутæ та бир-р-рæ! 
— О, мæ къона, о! Мæнæ ды куы цæуай чындзы, уæд дæу дæр бир- 
р-рæйæ ахæсдзысты!.. 
Аминæтæн дæр фырцымыдисæй йæ тыппыр рустæ ссырх сты. Иæ цæ- 
стытæ цæхæр калдтой, хъуысыдысты йæм цæхæрадонмæ адæмы ныхæстæ. 
Фæлæбурдта афтид ведратæм æмæ хуылыдз хисæрфæнмæ æмæ Дибæхан 
æмæ^Налхъуыты разæй кæртмæ сцырен. 
Йæ хъустыл ауадысты Дибæханы хъазæн ныхæстæ: «Дзæгъæл тæргæйт- 
тæ куы кæнай, уæд мæнæ Аминæты дæ бæсты арвитдзыстæм. Уыныс, уый 
дæр куыд рачызг ис!» 
Тынг фæцыдысты Аминæты зæрдæмæ Дибæханы ацы ныхæстæ. Ис- 
чи-иу «рачызг ис» куы загьта, уæд-иу ын æхсызгон уыдис, фæлæ-иу «нырма 
гыццыл дæ» зæгъджытæм та мæсты кодта. 
Чындзы ацæуынмæ Аминæт рагæй бæллыдис. Фарон уалдзæг сын сани- 
байаг гуырдзыйаг лæг сæ хуым бæхæй куы кодта, уæд Аминæт тынг архайд- 
та йæ зæрдæмæ фæцæуыныл: куы йын йæ бæхы рагъæй дзынгатæ сырдта, 
куы йын йæ сæрмæ дынджыр залмы сыф дардта, куы та йын уазал доны 
къус скъæфта. Саликъо дæр Аминæтмæ кæсгæйæ, афтæ бакодта: «Хороший 
девочка. Моя сноха будет! Будущий год сын привезу!» 
Афæдзы дæргъы Аминæт йæ сæнтты цал æмæ цал хатты кодта зылдтытæ 
гуырдзыйæгты хæдзары! Фæлæ та ацы аз дæр кæд Саликъо æнæ йæ фырт 
фæзынд, сын арми ушел, зæгъгæ, уæддæр Аминæт фаронæй тынгдæр лæг- 
гæдтæ кодта гуырдзыйагæн, уымæн æмæ зыдта: куыддæр фырт службæ 
фæуа, афтæ Саликъоимæ фæзындзысты æмæ Аминæты хохы Санибамæ 
атеу-теу кæндзысты... 
Æмæ ныр Налхъуыт чындзы кæй цыдис, уый Аминæтæй æхсызгондæр 
никæмæн уыд, уымæн æмæ рад уымæ хауд. 
Авæрдта сæ бынаты ведратæ, ахсадта хисæрфæн, фæныкимæ йæ дзæбæх 
сæууæрдгæйæ. Айтыдта йæ фосы кæрты. Базгъордта уатмæ æмæ йæ райс- 
бавæр хихуыд дзабыртæ раскъæфта, уæдæ мæ чындзхæсджытæ бæгъæввадæй 
ма сæййафой, зæгъгæ. Абондæргьы хурмæ цы дон схъарм мигæнæны хуыл- 
фы, уымæй ауæрдгæ фелвæста æмæ къодахыл алæугæйæ йæ къæхтæ ахсадта. 
Уæдæ мын тагъддæр ахус уой, зæгъгæ, гæпп-гæпп кæнын райдыдта. 
Дзабыртæн сæ уæфстæ ихсыд уыдысты, хуынчъытæ дæр сæ уыди, фæлæ 
сæ уæлфæдтæ нырма хорз уыдысгы, Аминæт сыл тынг ауæрста скъоламæ 
цæуынмæ. 
8 

Æмызмæлд кодтой чызгæрвитджытæ хæдзары, кæрты, уæтты. Фæлæ 
куы фехъуыстой, чындзхæсджытæ къуыбырмæ схæццæ сты, уæд се 'ппæт 
дæр сæ куыстытæ фæуагътой æмæ кæрты дуармæ азгъордтой, — уырдыгæй 
къуыбыр хорз зындис. Уымæй спайда кодтой Дибæхан æмæ Налхъуыт, ру- 
дзынгыл хизын дæр сæ нал бахъуыд — цæхæрадонæй кæртмæ цы дынджыр 
дуртæ æвæрд уыдис, уыдоныл æрхызтысты æмæ уатмæ бацыдысты. 
— Цæттæ сты дæ хуыссæнтæ! Мæнæ сæ тæвд пецы чъылдыммæ сæвæрд- 
тон! Уадз æмæ спух уой, Хъæриуимæ фæлмæныл куыд хуыссат! — рахъæр 
кодта иннæ уатæй Лидæ, Нанайы æфсымæры чызг, Налхъуыты ауынгæйæ. 
— Æнæрай сæ скæнут! — скæуæгау кодта Налхъуыт... 
Феуæгъд кæдæй-уæдæй йæ кæнинæгтæй æмæ цуматæй Аминæт. Цалдæр 
боны дæргъы йæ кæстæр хотимæ цынæ куыст бакодтой, ахæм нæ баззад: 
хъæдæй æккойæ суг хастой, нартхор, зад æмæ мæнæу куыроймæ скъæфтой, 
хæдзар æдде-мидæгæй чъырæй сцагътой, цæлгæнæн æмæ къæбицы зæхх 
сырх æлыгæй байсæрстой, гæрстæ цæхсадтой, фæкастысты арахъхъ уа- 
дзынмæ æмæ бæгæны æхсидынмæ, хохаг къæдз-мæдзы уынгтæ æмæ къуы- 
быртæ ныммарзтой, æмæ, Нана куыд загьта, сæ бырæттæ сын Джызæлдон 
Терчы балæууын кодта! 
Уæдæ æрвылбоны куыстытæ дæр чысыл нæ уыдысты: æфснайын, 
æрхæй гогоны дон хæссын, фосмæ зилын. Æмæ кæд уыцы куыстытæ Нал- 
хъуытæн кæнын æмбæлдис — чындзы уый цыдис, уæддæр æй хистæртæ 
ницæмæ 'вналын уагътой, дæ къухтæ сфыдынд уыдзысты æмæ ма Тырсыйы 
фæндырæй куыд цæгъддзынæ, зæгъгæ. 
Ехх, куыд^шг фæндыд Аминæты дæр чындзхæсджыты размæ атæхын! 
Фæлæ куыд? Йæ дзабырты хуынчъытæ æмбæхсынмæ сарæхсид, фæлæ йын 
Куадзæнмæ Дибæхан цы джиппæйфыст хъулон-мулон къаба бахуыдта, уый 
алы къуыри фæнычы æхсынæй тынг сивта æмæ бампылди — уæрджытæй 
фæуæле. Æдзухдæр ын йæ дымджытыл æрхæц-æрхæц хъæуы, уымæн 
æмæ Нана Аминæтæн уыцы-иу уайдзæф кæны: «Дæ дынджыр хъамбул 
уæрджытæ та куы ныггом кодтай!» 
«Æмæ мын хибарæй куы зæгъа, уæд ма гъа, фæлæ та мын адæмы æхсæн куы 
бауайдзæф кæна, уæд зæххы скъуыды дæр ныххау!» — хъуыды кодта Аминæт. 
Скъæты, хъайваны цур иучысыл алæугæйæ фæкомкоммæ, знон хæдза- 
рæй цы скъуыдтæ диван раппæрстой, уæдæ йæ чындзхæсджытæй мачи 
фена, зæгъгæ, уымæ. Бауад æм æмæ йыл æрбадт. 
Тынг хорз рауад йæ фæлгæсæн бынат: йæхæдæг адæммæ нæ зынд, уый 
хыгъд кæрты цыдæриддæр цыдис, уыдон уыдта æмæ хъуыста. 
Ралæууыдысты хъæуы кадджындæр лæгтæ æмæ хиуæттæ кæрты — 
сисы æмдæргъ. Сылгоймæгтæ хæдзармæ хæстæг фæкъордтæ сты. Сывæл- 
лæтты кæртмæ бахизæнæй асырдтой, цæмæй уазджытæ фысымты æнæуæз- 
дан ма схоной. 
Кæртмæ бахызтысты уазджыты хистæртæ — се 'ппæтыл дæр уыдис бу- 
хайраг худтæ. Раст цыма сæ фæндыры зæлтæм кафгæ цыдысты, афтæ рог 
уыди сæ къахайст. 
9 

«Æвæццæгæн, Тырсыйы иууылдæр ахæм бæрзонд худтæ дарынц», — 
хъуыды кодта Аминæт. 
Уайтагъддæр базыдта лæгты æхсæн, дыууæ изæры сæм Хъæриуимæ 
хатæг чи цыдис, уыцы Чермены — хистæрты æхсæн бæрæг дардта йæ карæй 
дæр æмæ йæ рæсугъддзинадæй дæр. Аминæты зæрдæмæ Чермен тынг фæ- 
цыдис: цыдæр фæлмæнтæдзураг уыдис. 
«Уый цыфæнды æвзæр лæппуйæн цыфæнды хорз чызджы дæр ракур- 
дзæн, — хъуыды кодта Аминæт. — Фæлæ Хъæриу æвзæр лæппу нæу. Афтид 
йæ бакаст дæр лæппуйы аргъ у, кæд Налхъуыты зæрдæмæ нæ цæуы, уæд- 
дæр», — зилдух кодтой хъуыдытæ Аминæты сæры. 
Рацыдысты уазджыты размæ фысымтæ æмæ сын уæзданæй сæ къухтæ 
истой. Фæлæ, æвæццæгæн, Черменмæ уый æгъгъæд нæ каст æмæ кæй зыд- 
та, кæй нæ зыдта — се 'ппæтæн дæр хъæбыстæ кодта. 
Аминæт уайтагъд бамбæрста Чермены хин: цалдæр боны размæ  
Хъæриуимæ хатæг куы уыдис, уæд йæ зæрдæмæ Лидæ фæцыдис. 
— Ацы дзæбæх адæмтимæ ма æз бирæ хæттыты сæмбæлдзынæн! — 
чызджыты 'рдæм фæкæс-фæкæсгæнгæ æмæ Лидæйы цæстæй агургæйæ, 
адæмæн хъæбыстæ кодта Чермен, суанг сывæллæттæн дæр, ома, кæд  
Лидæйы дæр мæ хъæбысы акæнин, зæгъгæ. 
Фæлæ Лидæйы кæртмæ не 'вдæлдис — чындзы хуыссæнтæ æмæ хуынтæ 
хъуамæ уый цæттæ кодтаид. 
Кæрæдзиуыл куы фæцин кодтой хистæртæ, уæд зад дыргъбæлæсты 
бынмæ сатæгмæ ахызтысты, кæрт фæсивæдæн суæгъд кодтой. 
Чындзхæсджытæ лæппуйæ, чызгæй уыдысты тынг хæрзарæзт. Аминæт- 
мæ уæлдай диссаг фæкаст, чызджытæй иуыл кæсæнцæстытæ кæй уыд, уый. 
«Цымæ сæ цæуыннæ исы? Æфсæрмы нæ кæны сæ дарынæй? Чи йæ 
хъуамæ ракура кæсæнцæстытимæ?» — хъуыды кодта Аминæт. 
Иннæ уазæг чызджытæ уыдысты кæсæнцæстджынæй кæстæр æмæ афтæ 
дзæбæх фидыдтой Нанайы кæрты, цыма бæстæ гæлæбуйæ байдзаг. 
Фæндырæй чи цагъта, уый, æвæццæгæн, чызджыты кæстæр уыд. 
Аминæт ахæм цæгъдтытæ никуыма фехъуыста — цыдæр æнахуыр фæ- 
зилæнтимæ, æмæ архайдта йæ зæрдыл сæ бадарыныл, цæмæй сæ уый фæстæ 
ацæгъда... Ноджы йæхæдæг дæр тынг зæрдæмæдзæугæ уыди. 
Тынг рæсугъд фидыдта чызджы къухты фæндыр, уæлдай аивдæр æй 
кодта йæ къаба. Аминæтæн йæ зæрдæмæ тынг фæцыдис: хъуымацæн йæ 
бын — æрвхуыз лыстæг дзуарæфтыдтимæ, фæсте-разæй — ссывдтытæ, ды- 
стæ даргъ æмæ пух, цонджы хъулы цур — æнхъырдтытæ. 
«Ехх, ныр мæнæн дæр ахæм къаба куы уаид, уæд æз дæр æнæфсæр- 
мæй адæмы æхсæнмæ рацæуин. Чи зоны, æз дæр уыцы чызгæй æвзæрдæр 
не 'рцæгъдин фæндырæй, уæлдайдæр та «Ханты цагъд», — хъуыды кодта 
Аминæт. 
Ныр дыууæ къуырийы дæргъы йе 'вдæлон рæстæджы «Ханты цагъ- 
дыл» архайдта Аминæт, уымæн æмæ хистæртæ уыцы цагъдмæ кафын уар- 
10 

зынц, зæронд чызджытæй фæндыр искæмæ раттын кæнынц, афтæмæй. 
Æмæ ныр Аминæт кæцыфæнды зæронд чызгæй дæр хуыздæр кæны уыцы 
цагъд. Суанг Налхъуыт дæр афтæ загьта, уый та хъæуы дæсныдæр фæндыр- 
дзæгъдджытæй иу у. 
Чызг зæронд диванæй фæгæпп кодта, æмæ цыма, йæ къухы фæндыр 
ис, уыйау йæ цæнгтæ аивæзта, сæр бæрзонд систа, куы иуырдæм, куы ин- 
нæрдæм кæсгæйæ, фæлæ та йæ къаба куы фæхъуыды кодта, уæд йæ уæнгтæ 
æрæзгъæлдысты. 
«Ацы бонты мæ мæхимæ куы равдæлдаид, уæд ын йæ астæумæ исты 
бафтыдтаин, æмæ иугыццыл фæдаргъдæр уыдаид», — æрхæцыди чызг къа- 
байы цыбыр дымджытыл. 
Слæууыд диваны зоныгыл æмæ алырдæм афæлгæсыд. Мæнæ йе 'хсæз- 
аздзыд рæсугъд хо чындзхæсджытæн хъæбыстæ кæны, — тынг цингæнаг у 
гыццыл Мæди. Фæлæ астæуккаг хо Замирæты цæст на ахсы, æмæ Аминæт 
тыхсти. Уалынмæ чындзхæсджыты хуынтæ мидæмæ чи хаста, уыдоны æх- 
сæн разынд Замирæт дæр. 
Аминæтмæ афтæ кæсы, æмæ сæ мад Тамарæ семæ куынæуал ис, уæдæй 
фæстæмæ хъуамæ йæ хоты мæт йæхæдæг кæна. 
Аминæт йæ кæстæр хотæн тæригъæд фæкæны: сæ мады куы æрымы- 
сынц, уæд сосавæндагмæ алы машинæйы размæ дæр атæхынц, кæд дзы 
мамæ рахизид, зæгъгæ. Æмæ кæд мад йæхæдæг Аминæты фылдæр уарзы, 
— иуæй, йæ фыццаг сывæллон у, иннæмæй, бынтондæр йæхи халдих, уæд- 
дæр Аминæт йæ мады уындмæ никуы бæллы. Уымæн, йæ кæстæр хотæ кæй 
нæма 'мбарынц, ахæм аххос ис... 
Фысымтæ æмæ уазджытæ кæрæдзийыл куы фæцин кодтой, куы базонгæ 
сты чызджытæ чызджытимæ, лæппутæ — лæппутимæ, уæд кæйдæр зæрды 
æрæфтыд хъазт саразын. Райдыдтой агурын Фæрдыджы, фæлæ уый кæрты 
нæма уыд, æмæ йæм сæхимæ арвыстой, йæ фæндыримæ фæзынæд, зæгъгæ. 
Хъæуы хорз фæндырдзæгъдджытæ куыд нæ уыдис! Налхъуыт йæхæдæг 
дæр хорз цагъта фæндырæй, фæлæ фысымты фæндыдис хъазт æппæты 
хуыздæр фæндырдзæгъдæг Фæрдыджы цагъдæй райдайын. 
Фæндыры фыццаг зæлтæ ралæууын кодтой фæсивæды, хъазты куыд 
вæййы, афтæ, æмæ чъегъре æппæты фыццаг бар радта фысымты кафагдæр 
лæппутæй иу, Путуйæн, уæдæ уазджытæ зоной, ам цыхуызæн кафджытæ ис, 
уый, зæгъгæ. 
Рахызтис, лыстæг сиргæ, сæ уарзæттæ хæсты быдыры кæмæн баззады- 
сты, «зæронд чызджытæ» кæй хуыдтой, уыдонæй иу Путуйы разæй. 
Аминæт йæ былтæ акъуырдта, зæронд аблигацитæ та сног сты, зæгъгæ. 
«Мæ мады карæн у, уæддæр ма йæ хъазты кафын фæнды!» — хъуыды кодта 
чызг. 
Аминæт зæронд канд йæ мады карæнты нæ хуыдта, фæлæ-иу йæхицæй 
дыууæ-æртæ къласы уæлдæр чи ахуыр кодта, уыдоны дæр. Æмæ хъазтмæ 
нал кастис, йæ цæстæнгас сарæзта уатæй рахизæнмæ. Уым Чермен цалдæр 
11 

сыхаг чызгимæ цыдæр сусæг ныхæстæ кодта. Уалынмæ уаты дуарæй рахыз- 
тис Лидæ йæ 'мбал чызгимæ. Чермены куы ауыдта, уæд фæстæмæ фездæхт, 
фæлæ йæ чызг фæурæдта æмæ йæ Чермены цурмæ схойæгау ракодта. 
Хорз чызг! Дæхи къæдзæхтыл цы хойыс? — Чермен йæм худгæйæ 
йæ къух бадардта, фæлæ Лидæ иннæрдæм азылд, йæ цæнгтæй йæхи æр- 
бахъæбыс кæнгæйæ. Чермен йæ алыварс акæстытæ кодта æмæ, фысымты 
лæппутæй сæ цуры ничи ис, уый куы федта, уæд Лидæйы йæ хъæбысы нык- 
кодта. Лидæ ныфсæрмы æмæ мидæмæ балыгъд. 
«Ехх, æмæ мæнæн мæ гуырдзыйаг курæг иу хъæбыс куы акæнид! Хæр- 
заг фырцинæй амæлин!» — загъта йæхимидæг Аминæт æмæ йæ хъуыдытæй 
ныфсæрмы. 
Хъазт йæ цыренæй куы сси, уæддæр ма Аминæт зæронд диваныл бад- 
ти. Бадынæй-иу куы бафæллад, уæд-иу зоныгыл слæууыд æмæ, сисы дой- 
наг дуртыл йæ рæмбыныкъæдзтæй æрæнцой кæнгæйæ, фæлгæсыд кæртыл. 
Диссаг æм кастис, куыд ничи йæ агуры, уый. 
«Уæвгæ кæй хъæуын? Чи мæ хъуамæ агура? Чи зоны, Нана. Фæлæ абон 
Нанайы мæнмæ не 'вдæлы — йе 'нæлæг хæдзары лæг дæр у æмæ уынаффæ- 
гæнæг дæр», — хъуыды кодта Аминæт. 
Цалынмæ хъазт цырен уыдис, уæдмæ фидауджытæ хæдзармæ бацыды- 
сты, æмæ ныр Нана хъуамæ семæ лæджы ныхас кодтаид. 
Чындзхæсджытæ дæр æмæ фысымтæ дæр зыдтой, амæй райсоммæ сæ 
хъуыддæгтæ æнцад-æнцойæ кæй бакæндзысты æмæ райсом сихорыл сæ 
рæсугъд чындзы горæтмæ кæй ахæсдзысты, уый. Тырсымæ фæндаг дард у. 
Сæ фысымтæ сомæхсæв уыдзысты Хъæриуы хойы хæдзары — Тасойтæм. 
Иннæбон райсомæй та Тырсымæ ацæудзысты. 
Уыдон иууылдæр зыдта Аминæт дæр, фæлæ афтæ кæй ныддаргъ кодтой 
хъуыддаг, уый йын æхсызгон нæ уыд. Тынг æй фæндыд, чындзхæсджытæ 
ахсæв талынджы сæ чындзы куы ахæссиккой, уый, уымæн æмæ йæ къабайы 
цыбыр æмæ йæ дзабыры хуынчъытæ талынджы уыйас нæ зынынц. 
Хур куы акъул ис, æмæ симд йæ тынджы куы бацыд, уæд кæртмæ чидæр 
æрбахъæр кодта: «Тамарæ дæр æрцыд! Дæлæ къуыбырыл ссæуы!» 
Гыццыл Мæдинæт сывæллæтты æхсæнæй куыд фесхъиудта æмæ йæ 
тых-йæ бонæй къуыбырмæ куыд азгъордта, уый ауыдта Аминæт. Ауыдта, 
сæ астæуккаг хо Замирæг дæр йе 'мбалимæ куыд азгъордта, уый. Сыхы 
сывæллæттæ дæр иууылдæр ныххæррæтт кодтой Тамарæйы размæ, уымæн 
æмæ зыдтой, къафеттытæ та сын кæй байуардзæн, уый. 
«Цымæ йын чи фехъусын кодта æмæ цæмæ 'рцыдис?! Акодта йæ йе 
'фсымæр æмæ йæ цæгаты цæрæд! Уæвгæ йæ кæд уым моймæ радтой æмæ 
нæм нæ ног «фыдимæ» фæзынд, уæддæр бæрæг нæй!», — бæлæсты æхсæн- 
ты къуыбырæй кæртмæ фæндагмæ кæсгæйæ, хъуыды кодта Аминæт. 
Нæ йæ фæндыд йæ мады фенын, цæттæ уыдис искуы нартхоры бамбæх- 
сынмæ дæр. Фæлæ уый гæнæн нæ уыдис, æмæ та йæ цæсгæнгас кæртмæ 
раздæхта. Нал æфсæстысты хъæуы лæппутæ уазæг чызджытимæ симынæй. 
Уæртæ чъегъре кæсæнцæстджын уазæг чызджы лæппуты цурмæ бакод- 
12 

та æмæ Аслæнбеджы симынмæ рахуыдта. Аминæт Аслæнбеджы сæ иннæ 
'рвадæлты лæппутæй фылдæр уарзта. Нанайы хæдзары лæг-бындар кæй нæ 
уыд, уымæ гæсгæ хи лæппуйыл нымад уыдис Аслæнбег бинонтæн. Уæнгдых 
куыстытæ дæр сын уый кодта, кæд йæхи хæдзар дæр уымæ каст, уæддæр. 
Баиу кодта чъегъре Аслæнбег æмæ кæсæнцæстджын чызджы, арвыста 
сæ симгæ хъазты фæзмæ, йæхæдæг сæ фæдыл кæсгæйæ баззад, æвæццæ- 
гæн æм диссаг фæкаст, кæсæнцæстджын чызг йæхи дзыхæй кæй ракуырдта, 
уæртæ мæ уыцы лæппуимæ асимын кæн, зæгъгæ, уый. 
Аминæт стыхст: ныр симгæ-симын чызгæн йæ кæсæнцæстытæ куы 'рха- 
уой, æмæ сыл уæздан Аслæнбег æнæнхъæлæджы йæ дынджыр цырыхъ- 
хъытæй куы ныллæуа, уæд куыд уыдзæн? Хæрзаг та йе 'нгуылдзты кæрæттæ 
йæ къæмисæныл авæрдзæн æмæ зæгъдзæн: «Хатыр! Æнæбары уыд хъуыддаг!» 
Куыддæр Аслæнбег æмæ кæсæнцæстджын чызг симгæйæ дыууæ зылды 
æркодтой, афтæ кæртмæ 'рбахызтис, стъалыйы хуызæн цæхæртæ чи калдта 
æмæ сабиты æхсæн, Мадымайрæм зæдты 'хсæн куыд фидауы, афгæ чи фи- 
дыдта, ахæм сылгоймаг. Цалынмæ йыл цæстытæ нæ сахуыр сты, уæдмæ 
Аминæт йæ мад Тамарæйы нæ базыдта. Сисы раз æрлæууыд Тамарæ æмæ 
симджытæм кастис, уымæн æмæ йын се 'хсæнты хæдзармæ бацæуæн нæ 
уыд. Замирæт æмæ Мæдинæты æрбахъæбыс кодта, сыхы сывæллæттæ къа- 
феттытæ цъиргæ йæ алыварс, афтæмæй лæууыд. 
Аминæт йæхинымæр мæсты кодта йæ дыууæ кæстæр хомæ: «Уый нæ 
уадзгæ ныккодта æмæ йæ цæгатмæ алыгъд, адон та йын хъæбыстæ кæнынц! 
Æппындæр сæм хиуарзондзинад нæй!» 
Йæ рæсугъддзинадæй йæхимæ чи 'ркæсын кодта, уый бирæтæ базыд- 
той æмæ æрæмбырд сты Тамарæйы алыварс, ноджы фылдæр йæ кæддæры 
ахуыргæнинæгтæ уыдысты. Æхсызгон уыд алкæмæндæр, кæддæр сæ хъæуы 
фидыц чи уыдис æмæ фæстаг азты сауты чи цыдис, йæ лæг æмæ йæ тиуты 
сау хабæрттæ хæсты быдырæй фехъусгæйæ, уый та фæстæмæ цардмæ кæй 
раздæхт æмæ афтæ дзæбæх кæй у, уый. Чындзхæсджытæ дæр цымыдисæй 
кастысты Тамарæмæ, æрмæст кæсæнцæстджын чызджы не 'вдæлдис: фе- 
рох кодта, Аслæнбегимæ симгæйæ, кæм ис, уый дæр. Хатгай-иу йæ цæнгтæ 
бæрзонд систа, цыма стæхынмæ хъавыд, афтæ, æмæ-иу æдзынæг ныкка- 
стис Аслæнбегмæ. Æмæ ныр Фæрдыг æрмæст уыдонæн цагъта фæндырæй, 
уымæн æмæ зыдта, Аслæнбег хæстмæ хæрзæрыгонæй кæй ацыд æмæ цып- 
пар азы дæргъы ирон симд акæнынмæ кæй бæллыдис, уый. 
— Бакæсут-ма, уæртæ Аслæнбегмæ уыцы чызг куыд кæсы! — бадзырд- 
та, кæрты бандоныл цы зæронд устытæ бадтис, уыдонæй иу иннæйы хъусы. 
— Æцæг, æцæг! Æппындæр дзы йæ цæст куыд нæ исы! — загьта уый. 
— Ма нын бауарза уыцы кар чызг нæ лæппуйы! 
— Цавæр у? Иæ мады карæн куы у! 
— Кæс-ма йæм, кæс! Иæ цæссыгтæ дæр асæрфы! Æвæццæгæн, фыр- 
цинæй кæуы! — нал æфсæстысты устытæ сусу-бусуйæ. Фæлæ  
кæсæнцæстджын хъазты зылды никæй уыдта Аслæнбег йеддæмæ. Нæ уыдта, ныр 
13 

адæм иууылдæр уыдонмæ кæсынц, уый дæр. Бирæ фæсимгæйæ æмæ Аслæн- 
беджы уындæй йæ мондæгтæ исгæйæ, чызг лæппуйы цæмæйдæр афарста, 
æмæ йын лæппу хъæрæй дзуапп радта. 
— Мæ ном? Мæ ном — Аслæнбег! 
Ахгæдта йæ хъустæ кæсæнцæстджын чызг. Симгæ фæуагъта Аслæн- 
беджы æмæ, чызджыты 'рдæм куыд фæцæйтахт, афтæ йæ уæрджытæ йæ 
быны фæдыдагъ сты. Хуыцау хорз, æмæ йæм Аслæнбег батахт, ацахста йæ 
æмæ йæ зæхмæ 'рхауын нæ бауагъта. 
Дзыхыдзагæй кæуын райдыдта кæсæнцæстджын чызг, фæлæ цæуыл 
кæуы, уый уазджытæ дæр нæ бамбæрстой æмæ фысымтæ дæр. 
— Ма ку, мæ хур! Циндзинады кæуын нæ фидауы, — загьта Тамарæ, 
чызджы йæ хъæбысы æрбакæнгæйæ. 
— Чи сын у, чи ацы диссаджы айв адæймаг? — афарста кæстæр чындз- 
хæсджытæй чидæр. 
— Уый сæ ахуыргонд лæппуйы ус у. Йæ лæг хæсты быдыры баззад, — 
айхъуыста Тамарæ сæ сыхаг ус Гыгыйы ныхæстæ. 
Тамарæ хæстæгдæр бацыд, æмæ Аминæт йæ мады къабайа йæ цæст нал 
иста. Къабайæн йæ зæхх уыди æрвхуыз, æвзист æндæхтæй быд ронимæ, 
даргъдыс, суанг фадхъулты онг. Къаба ноджы рæсугъддæр фидыдта,  
Тамарæйы сæрыл цы зынгхуыз тæнæг шарф бает уыдис, уымæй. Иæ иу кæрон 
хæццæ кодта суанг фæрдыгкъабайы дымджытæм, иннæ кæрон та уыдис 
галиу уæхсчы цур бантбаст. Тамарæйы хæрзконд уæнгтыл афтæ рæсугъд 
фидыдта, æмæ йæм цæст кæсынæй не 'фсæстис. Ноджы йæ къæлæт сау 
æрфгуытæ, йæ цæхæр цæстытæ æмæ йæ дидинбылтæ худгæйæ афтæ айв 
уыдысты, æмæ йæм уазджытæ циркмæ кæсæгау кастысты. 
— Чи у, чи, ацы рæсугъд чызг? — афарста хистæр уазджытæй иу. 
Аминæтæн хъыг уыдис, йæ мад афтæ рæсугъд кæй у, уый. 
«Цæмæн хъуамæ уа нæ мад иннæ мадæлтæй рæсугъддæр? Нæ фыд ма 
æгас куы уаид, уæд ма гъа, уый цæстмæ аразæд йæхи. Фæлæ ныр та кæй 
цæстмæ æрттывтытæ калы? Цæмæн архайы зæрондæй дæр ма искæйы 
зæрдæмæ цæуыныл? Ныр ыл æртындæс æмæ ссæдз азы цæуы!» — мæсты 
кодта Аминæт мадмæ. 
Уæдмæ Тамарæ кæрты адæмыл зылд фæцис, хъæбыстæ сын кæнгæйæ, 
æмæ уатмæ бахызт, æвæццæгæн, йæ ходыгъдæн арфæтæ æмæ лæвæрттæ кæ- 
нынмæ. 
Нал кастис Аминæт хъазтмæ. Сфæлмæцыд фæндыры хъæрæй дæр. Сæх- 
гæдта йæ хъустæ йæ армытъæпæнтæй æмæ йæхи уæлгоммæ ауагъта зæронд 
скъуыдтæ диваныл. Фæллад æмæ æххормаг чызг куыд афынæй, уый зонгæ 
дæр нæ бакодта. 
Суанг талынгмæ тарф фынæй фæкодта Аминæт зæронд диваныл. Кæд- 
дæр-кæддæр, фыны уыдис, æви æцæгæй, уый йæ зонд нæма æмбæрста, аф- 
гæмæй айхъуыста Дибæханы хъæлæс: 
— Абонсарæй дæр ам нæ зыны! 
— М 'арт бауазал! Уæдæ цы фæуыдаид?! — кæуæгау кодта Тамарæ. 
14 

Аминæт райдианы не 'мбæрста, кæй агурынц, уый. Йæ дыууæ кæстæр 
хойы йæм йæ номæй куыд хъæр кæнынц, уый куы айхъуыста, уæд ын гæнæн 
нал уыдис — адæм куы фæфæдис уой, уымæй тарстис, æмæ йе 'мбæхсæн 
бынатæй рацыд йæ цæстытæ къахгæ. 
— Мамæ! Мæнæ ис Аминæт! — йæ дзыхыдзаг ныхъхъæр кодта Мæди. 
Мад, цыма йæ уарзон чызджы дæс азы нæ федта, афтæ Аминæты размæ 
азгъордта, йæ цæнгтæ ныттындзгæйæ. Чызгыл йæхи андзæрста. Хъæбыстæ 
æмæ йын батæ кодта, мæнæ ма мæ гыццыл чызджы федтон, зæгъгæ, фæлæ 
Аминæт æппындæр йæ мадмæ нæ бавнæлдта, раст ыл цыма хæцгæ низ  
уыдис, уыйау. 
— Мамæ не 'ппæтæн дæр босоножкæтæ балхæдта! Уыныс?! — йæ  
гыццыл тыппыр хурсыгъд къах бæрзонд сисгæйæ, хъæрæй загъта Мæди. 
Аминæт Мæдийы къахмæ кæсгæ дæр не 'ркодта, кæд, йæхи къæхтыл цы 
хуынкъбын зæронд дзабыртæ уыдис, уыдонæй адæмы 'хсæнмæ рацæуыныл 
æфсæрмы кодта, уæддæр. Йæ разы цы рæсугъд сылгоймаг лæууыд, уый йæ 
мад нæ, фæлæ æндæр исчи куы уыдаид, уæд Аминæт тынг ныддис кодтаид 
Тамарæйыл дæр æмæ йæ фæрдыгкъабайыл дæр. Талынджы мæйы тынтæм 
æрттывта, æмæ йын чи йæ фæрдгуытæм æвнæлдта, чи та шарф уырзæй 
сгæрста. 
— Фæндыр-ма Тамарæмæ авæрут, æмæ æз джызæйлаг цагъдмæ æрка- 
фон! — райхъуыстис хъæуы хистæр лæгтæй иу — Аврамы хъæлæс. Тамарæ 
йын хæрæфырт æййæфта æмæ æдзухдæр циндзинады уый цагъдмæ кафыд. 
Адæм æм се 'ппæтдæр хатын райдыдтой. Кæд фæстаг азты йæ къухмæ 
фæндыр нал райста йæ мой æмæ йæ дыууæ тиуыл сау даргæйæ, уæддæр 
Аврамы ныхасæн аргъ не скæнын йæ бон нæ уыд. 
Куыддæр Тамарæ æрцагъта, æмæ Аврам чиугæ-чиугæ кæстæр уазæг 
чызгмæ бакафыд, афтæ Дзерассæ — сыхаг ус, йæ къухтæ йæ синысæртыл 
авæрдта æмæ хъазты 'рдæм ацамыдта. 
— Тырсымæ Налхъуыты бæсты уæ мад куы фæраст уа, уымæй нæ тæр- 
сут? Цæрæнбонты нын мойгæнæг у джызæйлаг! 
Раст цыма Аминæтæн йæ былтæ исчи ныццавта, афтæ фездæхт æмæ, 
куыд скуыдта, уый мачи фена, зæгъгæ, скъæты смидæг. Уым йæ фаг куы 
фæкуыдта, уæд, абон Налхъуытæн йæхи найынæн дон цы мигæнæнæй 
хаста, уымæ бацыд æмæ, йæ дыууæ армыдзаджы дон фелвас-фелвас кæн- 
гæйæ, йæ цæссыгæйдзаг цæсгом ныхсадта. 
Суанг фæсахсæвæрмæ ахаста фидыд. Кæд хъуыддаг лыг уыдис,  
уæддæр, ирон æгъдаумæ гæсгæ, хъуамæ дыууæ мыггаджы бафидыдтаиккой 
æмæ дыууæ кæстæры къайад сфидар кодтаиккой. 
Нанамæ куы баминæвар кодтой, цы зæгъыс, зæгъгæ, уæд рахиз къухы 
амонæн æнгуылдз русыл авæрдта, галиу къухы арм рæмбыныкъæдзмæ фæ- 
быцæу кодта æмæ æвиппайды афтæ: 
— Цы зæгъын? Цы ма хъуамæ зæгъон? Йæ хорз æфсымæртæ куы уаик- 
кой йæ хъуыддæгтæгæнæг, уæд бæргæ... Ахæссæнт æй! Хæлар сын уæд!.. 
15 

Налхъуыт Нанайæн цалдæр боны дæргъы лæгъстæ кодта, ма мæ ратт 
Тырсымæ, зæгъгæ. Куыд фæзæгъынц: дон кæй фæцæйласы, уый хъæмпы- 
халмæ дæр фæлæбуры. Тынг дардта йæ зæрдæ, Нана чындзхæсджыты æнæ 
чындзæй арвитдзæн, ууыл. Фæлæ Нана уæздан адæймаг уыдис рагæй дæр 
æмæ ахæм æгад ми йæ сæрмæ ныр дæр не 'рхаста: кад æмæ йын радæй йæ 
чызджы чидæр агуры, уæд ын куыд хъуамæ ма скæна аргъ?! 
Æмæ ныр Налхъуыт дуары зыхъхъырæй Нанайы сонт ныхæстæ куы 
айхъуыста, уæд йæ гуыпп зæххыл фæцыд — йæ зæрдæ бахъарм. 
— Дон! Рæвдздæр дон! — йæ дзыхыдзаг ныхъхъæр кодта Лидæ. 
Амбырд сты чызгæрвитджытæ æмæ Налхъуыты сынтæгыл æрæвæрдтой. 
Кæддæр-кæддæр йæхи æрæмбæрста. Хуыцау хорз, æмæ чындзхæсджытæй 
иу дæр нæ бамбæрста хъуыддаг. 
— Мæнæ хорз адæм! — айхъуыстис кæртыл хъæуы кадджындæр хистæр 
Ханджерийы цъæхснаг хъæлæс, æмæ æрсабыр фæндыр. Иунæг ныхас нал 
хъуыстис кæрты. 
— Амондджын хъуыддаг æй иунæг Стыр Хуыцау фæкæнæд! Амæнд- 
тæдæттæг дæр æмæ къæйттæвзарæг дæр Стыр Хуыцау у, æмæ Хъæриуæн 
Тырсыйæ мах хъæумæ фæндаг цы Хуыцау бацамыдта, уымæн мæ зæронд 
сæр йæ фæхъхъау! Замманайы адæмимæ бафидыдтам, æмæ дыууæ æвзонг 
уды, мах куыд уæздан æмæ æнцонæй баныхас кодтам, ахæм æнцон æмæ 
амондджын цард фæкæнæнт! Сымахæн та уе 'ппæты цæрæнбон дæр бирæ 
уæд! Фæсивæд арæхдæр чындзæхсæвтæ куыд кæной, мах та сын Стыр Хуы- 
цауæй амондгур куыд уæм, ахæм хорзæх нæ уæд! Гъе ныр бар ис чындз- 
хæсджытæн фынгтæм, чызг-фæсивæдæн та сæ чындзимæ базонгæ уæ- 
вынæн! Ахсæв бонмæ кæрт уæ бар, фæсивæд! Кафут! Зарут! — йæ лопъо 
сæрыл йæ нымæтхуд кæнгæйæ, загьта Ханджери. 
— Рауайут, мæ къонатæ, рауайут æмæ уæ чындзимæ дæр базонгæ ут, 
æмæ фæйнæ хъарм къæбæры дæр ахæрут! Амардтам уæ æххормагæй! — 
балæууыд Дибæхан чындзхæссæг чызджыты цур хъазты æмæ сын сæ дзуап- 
мæ дæр нæ банхъæлмæ каст, афтæмæй фæстæмæ уаты смидæг ис. 
Не 'нцадис йæ куыдæй Налхъуыт. Раст цыма ахсæв йæ царды фæстаг 
æхсæв у æмæ йæ райсом доны баппардзысты, йе та йæ тар хъæды сырдты 
æхсæн иунæгæй ныууадздзысты, афтæ тарстис Налхъуыт райсомы бонæй. 
Чындзхæсджытæн цы дзаджджын уæливыхтæ æмæ лывзæ скодтой, уы- 
доны тæф зæрдæйæн æхсызгондзинад хаста. Авджын даргъхъуыр четверты 
ирон бæгæныйæн йæ цæипузыр фынчытæ йæ сæрыл хъазадысты. 
— Асæрф дæ цæссыджытæ! Ма фæхудинаг кæн дæхи дæр æмæ мах дæр! 
Кæйдæр гæвзыккыл дæхи ма мар! Бауарз, Хуыцау дын цы амонд рарвыста, 
уый, — йæ хъæбысы æрбакодта Налхъуыты сæр Дибæхан. 
— Омæ тыххæй у, тыххæй? — баппæрста йæ ныхас Дзерассæ, сыхаг ус. 
— Знон дуканийы цур Айтегыл сæмбæлдтæн æмæ йæ къахæгау кодтон, фæ- 
зындзынæ, зæгъын, нæм райсом? «Æмæ æз хъæуы æвзæрдæр дæн? Цæуын- 
нæ уæм хъуамæ фæзынон?» — загьта мын худгæйæ. 
— Афтæ дæр дæ нæ бафарста, куыд у Налхъуыт? 
16 

— Нæ бафарста! 
— Арфæ дæр дын нæ ракодта? 
— Нæ ракодта! 
— Уыныс? Ды та дæхи марыс. Афтæ у: сылгоймаг, кæй нæ хъæуы,' ууыл 
йæхи мары, кæй хъæуы, уый та йæ зæрдæмæ нæ фæцæуы. 
Ныккуыдта ноджы хъæрдæрæй Налхъуыт. Æмæ кæд ныронг ууыл куыд- 
та, æмæ йæ Хъæриу нæ хъуыдис, уæд ныр та ууыл куыдта, æмæ Айтеджы 
нæ хъæуы. 
«Мæ чысылæй фæстæмæ æрмæст йæ номæй дæр фесхъиу-фесхъиу 
кæмæн кодтон, уый риуы зæрдæйы бæсты дойнаг дур разынд! Нæу ын уæл- 
дай, Тырсымæ ачындз уыдзынæн, æви нæ, уый», — хъуыды кодта Налхъуыт 
кæугæйæ. 
— Æрбакæны сæ Лидæ! Чермен — дæ къухылхæцæг — сæ разæй! 
Асæрф дæ цæстытæ! — уаты та фæмидæг Дибæхан. — Мидæмæ рахизут, 
мæ хуртæ! Мæнæ уæм уæ рæсугъд чындз æнхъæлмæ кæсы! 
— Уæ изæр хорз æмæ нæ базынд амондджын уæд! — бадзырдта  
Чермен. Комкоммæ бацыд Налхъуытмæ æмæ йæ йæ хъæбысы ныккодта, мæ 
уарзон хо, зæгъгæ. Кæд хъæбыс Налхъуыты кодта, уæддæр цæстæй Лидæйы 
агуырдта. Налхъуыт нæ урæдта йæ кæуын æмæ йæ рæсыд цæсгом куы къух- 
мæрзæнæй æмбæхста, куы та йæ дысæй. 
— Мæнæ уый Хъæриуы хистæр хо Ката у, — бакодта Чермен кæсæн- 
цæстджын чызджы чындзмæ. 
Ныттыхстис Ката Налхъуытыл æмæ, йæ рæсугъд чындз куыд куыдта, 
уый дæр афтæ нал урæдта йæхи. Раст цыма дыууæйæ дæр сæ ахсджиагыл 
куыдтой, уыйау нал уæгъд кодтой кæрæдзийы. Налхъуыт уымæн нæ уæгъд 
кодта Катайы, æмæ йын уыйау йæ зын ничи бамбæрста, Ката цæуыл куыдта, 
уый та йæхæдæг æмæ Чермен йеддæмæ ничи зыдта. 
Фæхицæн кодта Чермен Катайы Налхъуытæй æмæ иннæ чындзхæссæг 
чызджыты дæр зонгæ кодта чындзимæ. 
— Мæнæ уый Хъæриуæн йæ калакаг хойы чызг у, мæнæ уый та Хъæ- 
риуæн йæ фыды хойы чызг, нæ хæрæфырт. Адон та нæ тырсыйаг сыхæгтæ, 
— амыдта Чермен чызджытæм, æмæ сын Налхъуыт мæнг хъæбыстæ кодта 
кæугæйæ. 
— Махæй иу дæр ныртæккæ Тырсыйы нæ цæры, кæд нæ Чермен тыр- 
сыйæгтæ рахуыдга, уæддæр. Уым ма æрмæст нæ зæрæдтæ цæрынц, — загъ- 
та чызджытæй иу тынг æнæрвæссонæй. 
Налхъуыт йæ кæуынæй куы фæсабыр, уæддæр ма Ката кæугæ кодта. 
Райста йæ кæсæнцæстытæ æмæ ныр хорз зындис, йæ рæсугъд æрвхуыз  
цæстытæ куыд ныррæсыдысты, уый. Чермен æм хæстæг бацыд æмæ йын йæ 
хъусы цыдæр бадзырдта, æмæ уæд Ката ноджы тынгдæр ныккуыдта. 
— Афтæ хорз нæу! Цæссыгæй цы хъуыддаграйдайа, уымæн амондджын 
уæвынæй тас нæу, — фæсæрæн ис Лидæ, æмæ уый Черменæн тынг æхсыз- 
гон уыд. 
— Куыддæр уалдзæджы Тырсымæ фæндаг митæй фегом уа, афтæ мах 
2 Дауырæ 
17 

Лидæимæ æппын æнæ иу цæссыгæй хъуыддаг кæндзыстæм! — загьта Чер- 
мен, æмæ уаты уæвджытæ иууылдæр схъæлдзæг сты, Катайæ фæстæмæ. 
Иунæг къæбæр дæр нæ сметой сæ дзыхмæ Налхъуыт дæр æмæ Ката 
дæр. Сæ цæссыгтæ сусæгæй сæрфгæйæ-иу куы фемдзаст сты, уæд-иу сæ 
зæрдæтæ тынгдæр суынгæг сты. 
Чермен цалдæр бæгæныйы куы анызта æмæ йæ уарзоны уындæй йæ 
зæрдæ бынтон куы схъæлдзæг, уæд сфæнд кодта фысымтæн раргом кæнын, 
Ката цæуыл кæуы, уый. 
— Гъей, мæ уарзон хо! — бадзырдта Чермен Налхъуытмæ, — мæнæ 
йæ цæссыг чи нæ уромы æмæ кæуынæй чи бакуырм, уый хъуамæ дæ чындз 
уыдаид, ды уый чындз нæ, фæлæ. Хуыцауæй аразгæ сты иууылдæр хъуыд- 
дæгтæ! Хæсты размæ уæ мыггагæй, Брытъатæй, иу сахъгуырд— йæ ном — 
Аслæнбег — уый ракуырдта Катайы. Афæдзы дæргъы куырдуаты фæбадт, 
стæй хъуамæ чындзæхсæв скодтаиккой. Уыцы къуыри хæст райдыдта æмæ 
йæ фыццаг бон акодтой фронтмæ. 
Чермены ныхæстæм Ката æппындæр нал урæдта йæ цæссыг. 
— Ахæм гуырд, æвæццæгæн, æгас Урстуалты нæ уыд. Бауарзтам æй 
не 'ппæт дæр, суанг ма мæ карз фыдыфсымæр — Катайы фыд Митъусайы 
зæрдæмæ дæр цыдис. Фæлæ, хъыгагæн, хæсты фыццаг бонты фæмард. 
Мæнæ аизæр Катаимæ цы кителджын лæппу симдта, бынтондæр уый хуы- 
зæн уыд. Нал смой кодта Ката, кæд æй нæ комы хуыздæр лæппутæй бирæтæ 
куырдта, уæддæр. Авд азы дæргъы амардта йæхи кæуынæй мæ уарзон хо, 
— йæ хъæбысы та æрбакодта Чермен Катайы. — Абон мах ам, ацы хæдзары 
кæй стæм, уый дæр тынгдæр Катайы фæнд уыдис: Саса-иу афтæ куы загьта, 
уыцы мыггагæй мах хъæуы дæр тынг хорз адæм цæры, хорз чызджытæ сæм 
ис, зæгъгæ, уæд-иу ын Ката ныллæгъстæ кодта, искæйы ма дзы нæ иунæг 
æфсымæрæн ракурæм, зæгъгæ. 
— Уæдæ ды уыдтæ, ды, хъуыддæгтæгæнæг! — дардæй фынгыл 
бадджытæм йæ ныхас баппæрста Дибæхан æмæ хæстæгдæр бацыдис 
уазджыты цурмæ. — Ды кæимæ симдтай, мæ хур, уый ^Аслæнбегæн йæ 
хистæр æфсымæры лæппу у, æфсадæй æрæджы ссыдис. Йæ фыд æмæ йæ 
фыдыфсымæр хæстæй нал ссыдысты, æмæ йæ бинонты махмæ хæстæгдæр 
æрласта, уыдон махонтимæ иу артæй уæрст уыдысты. Фæнды дæ, мæ къона, 
æз ныртæккæ Аслæнбеджы ардæм æрбахондзынæн! 
— Нæ! Дæ мад, дæ фыды хатырæй, мацы йын зæгъ! Уадз æмæ мачи 
мацы зона. 
Нæ баурæдта Дибæхан йæ дзыхы Катайы сусæгдзинад: куыддæр кæрт- 
мæ рауад, афтæ Аслæнбеджы хъусы цыдæртæ адзырдта, æмæ ныр Аслæн- 
бæг сусæгæй кастис йæ чындзагмæ æмæ йæ цæстытæ доны зылдта, йæ зынг- 
хуыст æмном фыдыфсымæры мысгæйæ. 
Мæй афтæ тынг рухс кодта, цыма Нанайы кæрты сæрмæ стыр цырагъ 
ауыгъд уыдис. Æлутон уæлдæфæй уазджытæ улæфынæй не 'фсæстысты. 
Уæлдай æхсызгондзинад сын хаста, зад бæлæстæй-иу цæттæ дыргъ хъазты 
астæумæ куы æрхауд, уæд уый. 
18 

Абондæргъы кафынæй чи бафæллад, уыцы фæсивæдæй бирæтæ сæ- 
химæ ацыдысты, фæлæ уæддæр фæндыр не 'нцадис. 
Кæрты къуымы сугсæттæн къодахыл бадтысты Тамарæ æмæ йæ дыу- 
уæ чызджы — Зами æмæ Мæди. Цъиуджын каркау сæ йæ хъæбысы бакод- 
та æмæ йæ дун-дунетæм ницыуал хъуыдис, æрмæст ма йæ хистæр чызг 
Аминæт дæр куы 'рсабыр уыдаид, æмæ-иу, кæддæр куыд уыдис, афтæ йæ 
мады уæрджытыл куы атыхстаид. Фæлæ Аминæт йæ мадмæ хæстæг нæ цы- 
дис. Дардæй кастис йæ уарзон бинонтæм, æмæ йæ цыдæр тых нæ уагьта йæ 
мадмæ хæстæг бацæуын дæр æмæ йæ йæ хъæбысы акæнын дæр. 
— Рауай-ма, мæ къона, æмæ мæнæ мæ цуры абад. Æз мæй æмæ æрдæджы 
дæргъы сымах уындмæ куы бæллыдтæн! Тыхст рынчынмæ кæсгæйæ мын 
иунæг бон дæр рæстæг нæ уыд уæ бабæрæг кæнынæн, фæлæ уæ уæддæр 
хæринаг хъуаг куы никуы ныууагъта мæ мæгуыр æфсымæр, — йæхи цыма 
йæ сывæллæтты раз раст кодта, афтæ дзырдта Тамарæ. 
Аминæтæн йæ кæуын йæ хъуырмæ схæццæ. Сындæггай бацыд  
сугсæттæн къодахы цурмæ, æмæ, йæ гыццыл хо кæм бадтис йæ мады дæлбазыр, 
уым тигъмæ сбадт йæ уарзон бинонтæм. 
— Цу-ма, Мæди, мæ къона, æмæ Аминæтæн йæ босоножкæтæ радав, 
абара сæ, — загьта мад, исты хуызы Аминæты тæргай суадзыныл архай- 
гæйæ. 
Цæсты фæныкъуылдмæ босоножкæтæ Аминæты хъæбысы фестадысты, 
фæлæ сæм уый кæсгæ дæр не 'ркодта. Ханты цагъды зæлтæм хъусгæйæ, 
Тамарæ дзырдта йæ хабæрттæ йе 'ртæ чызгæн: 
— Секерхан афтæ тынг рынчын у, æмæ йын иунæг минут дæр иунæгæй 
уадзæн нæй. Амардис тухæнæй мæ мæгуыр æфсымæр йæ цæф къухимæ! 
Сывæллæттæм дæр кæсын хъæуы æмæ рынчынмæ дæр. Рынчын чи нæ 
кæны, фæлæ уый бынтон мæгуыр у: æрæджы та дзы дон рауагътой, æмæ та 
ныр фæхуыздæр ис. Æппындæр йæхи хуызæн нал у, йæ дон йæ буарæй хъа- 
ры. Абон дæр æй сыхаг усы бар ныууагътон. Исты хуызы ма куы фæдзæбæх 
уаид, уæд æнæ мæ гыццыл чызджытæ иунæг бон дæр нæ уаин. 
«Æнæ мæ гыццыл чызджытæ иунæг бон дæр нæ уаин», — сфæзмыд- 
та йæхинымæры Аминæт йæ мады. — Тынг дæ хъæуæм! Уæд дыууæ азы 
размæ мой кæнынвæнд не скодтаис! Дибæхан куыд фæзæгъы: рынчынгæс 
æфсон дæ цæгатмæ ацыдтæ, кæд ма дæ исчи ракурид, зæгъгæ. Цымæ йын 
кæм уыдис ацы диссаджы къаба? Кæд ын æй, миййаг, уыцы лæг балæвар 
кодта!» 
Раст цыма Тамарæ Аминæты хъуыдытæ бамбæрста, уыйау та райдыдта: 
— Абар-ма дæ дзабыртæ, цымæ дын бæззынц? Уæ дзабыртæ дæр æмæ 
мæнæ ацы къаба дæр æлхæнгæ нæ бакодтон — не 'мцæдис паддзахæдтæ сæ 
хæсты фесæфджыты бинонтæн æрбарвыстой. Военкоматы мын сæ радтой. 
Куы базыдтой, æз афицеры ус уыдтæн, уый, уæд мын æппæты рæсугъддæр 
къаба æмæ шарф балæвар кодтой. Сымахæн та амырыкаг, уæхи аккаг  
босоножкæтæ. Абар-ма сæ, Аминæт! 
Аминæт куы фехъуыста, дзабыртæ фыды тыххæй лæвæрд сты, уый, уæд 
19 

сæ йæ къухмæ систа. Æркаст сæм æмæ нырма ныр федта, куыд зынаргъ 
æмæ куыд рæсугъд сты, уый. 
Раласта йе скъуыдтæ дзабыртæ Аминæт, йæ къæхты бынтæ йæ армытъæ- 
пæнтæй асæрфта æмæ галиу къахыл ног дзабыр акæнынмæ куыд хъавыди, 
афтæ Замирæт раскъæфта дзабыр æмæ йын рахиз йæ къухы фæсагъта. 
— Никуы фехъуыстай, — загьта чызг, — галиу къух æмæ галиу къахæй 
макуы мацы райдай! 
— Мæ гыццыл къона, ды зæххыл цы нæ зоныс æмæ цæмæ нæ арæхсыс, 
ахæм нæй, — раппылыд дзы мад. 
— Æз та, мамæ? — йæхи йæ мадмæ нылвасгæйæ афарста Мæди. 
— Ды дæр æмæ Ами дæр — уе 'ппæтдæр мын тынг хорз чызджытæ стут! 
Скодта Аминæт йæ дзабыртæ. Слæууыд уырдыг æмæ, къæхтæм æр- 
кæсгæйæ, йæ къабайы дымджытæ æривæзта. 
— Хорз дын сты! Æнæнизы дарæс дын уæнт! Скъоламæ та уын ног къа- 
батæ балхæндзынæн. Мæ къонатæ! Куыд мын адынджыртæ стут! Тæхуды, 
ныр уæм уæ фыд искуыцæй куы 'рбакæсид!.. О, хæдæгай, Зами, мæ къона, 
дæ балалайкæ та кæм ис? Ацæгъд-ма мын. 
— Мамæ! Зами тынг хорз зарæг базыдта. Джызæйлаг хосдзаутæ йын æй 
бацамыдтой — «Дæс усы зарæг», — фæрæвдз Мæди. 
— Азар-ма мын æй, мæ къона! 
Замирæг бирæ уарзта зарын дæр æмæ балалайкæйæ цæгъдын дæр. 
Абондæргъы дæр æфсон агуырдта йæ курдиат уазджытæн равдисынæн. 
Æмæ йын ныр йæ мады ныхас æхсызгон уыдис, фæлæ ма уæддæр йæхимæ 
уæлдай хатын агуырдта. 
— Ацæгъд! Дæхимæ цы 'ркæсын кодтай адæмы. Цыма дæ нæ фæнды! — 
схуыстхуызæй загьта Аминæт, æмæ уый Тамарæйæн æхсызгон уыдис. 
«Кæд сындæггай йæ тæргай ссæуид!» — хъуыды кодта мад. 
Уæдмæ Мæди уатæй балалайкæ раскъæфта. Зами йын йæ телты æлвæст 
абæрæг кодта æмæ, æдзухдæр-иу куыд уыдис, афтæ «Хъуыбады»-йæ рай- 
дыдта. Мад сæрыстырæй кастис, йæ чызджы чысыл æнгуылдзтæ телтыл 
куыд кафынц, уымæ. Хъуыста йæ уарзон чызджы айв зард æмæ цагъдмæ 
æмæ йæхимидæг цин кодта, уæлдайдæр-иу Мæди дæр куы базарыд, уæд. 
«Хъуыбадыйы» фæстæ чызджытæ акодтой «Дзигойы зарæг». Афтæ айв æй 
зарыдысты, æмæ кæрты цыдæриддæр адæм уыдис, уыдон иууылдæр сугсæт- 
тæн къодæхы алыварс æрæмбырд сты. Тамарæ сыстад æмæ йæ чызджытæм 
сæрыстырæй кастис. Зарæджы фæстæ адæм тынг нымдзæгъд кодтой. 
— Ныр та-ма нын «Дæс усы зарæг» акæн, Зами! — бадзырдта сыхаг 
устытæй иу. 
Замирæт, раст цыма сценæйы ис, афтæ йæ цæстæнгас ахаста адæмыл 
æмæ зарын райдыдта. 
Фыццæгæм ус куы ракуырдтон, — 
Нæ фæрæстмсе мæ хъуыддаг. 
Мæйы бонмæ æрбалшдæг 
Нæ хæдзармæ мæ дыккаг. 
20 

Мæ мады мын нее бауарзта, 
Нæ йæ хъуыдис мæ фыд дæр. 
Мæ фæллæйттæ мын ахаста, 
Уыд адæмæн сæ фыддæр. 
Æртыккагус нæ æфсæстис 
Æхсæвуа, бон фынæйæ, 
Фырхуыстæй-иу ныррæсыдис, 
Фæлурсдæр уыдис мæйæ. 
Цыппæрæм ус фыдсыл уыди, — 
Нæ йæ хъуыдтæн æппындæр. 
Æрмæстдæр æй мæ мызд хъуыди, 
Нæ мæ уагьта хæрын дæр. 
Фæндзæм ус мын лæгъуыз уыди, 
Иæхи æхсын нæ уарзта. 
Дæсгай бонтæ æппындæр дæр 
Иæ пыхцыл сæр нæ фаста. 
Адæм гуыбындихтæ кодтой фырхудтæй, æмæ Замирæтыл базыртæ ба- 
задис. Афтæ хъæрæй зарыд æмæ йæ, æвæццæгæн, фалæсых дæр хъуыстой. 
Æхсæзæм ус æхсæзæм хатт 
Мæнмæ æрцыдис моймæ. 
Мæ зæронд мад æрбамардис 
Йæ хъуыддæгтæн сæ коймæ. 
Æвдæм ус та фыднард уыди, — 
Дæс дисныйы — йæ синтæ, 
Ыскодта мын мæ бинонтæн 
Кæлæнтæ æмæ хинтæ. 
Æстæм ус мын уырыесаг уыд, 
Ирон æвзаг нæ зыдта, 
Мурой сом мæм æрбамæсты, — 
Мæ бецыкк мын ныттыдта. 
— Афтæ йын хъуыдис уыцы бирæусджынæн! — баппæрста йæ ныхас 
Чермен йæ цæссыгтæ сæрфгæйæ. 
Фарæстæм дæр нæ фæрæстмæ, — 
Нæ бауарзта мæ цæрæн. 
Æдзухдæр мæ нæмгæ код та, 
Нал дзы уыдтæн мæ сæрæн. 
Мæ устытæ сæрхъæн ысты, — 
Æппындæр сæ нæ хъæуын. 
Ныртæккæ дæр таусгур дæн! 
Дæ зæрдæмæ нæ цæуын? 
21 

— Чи у, чи ацы гыццыл артисткæ? — афарста Чермен хъæрæй, чызгмæ 
кæсгæйæ. 
— Уый уæ чындзæн йæ 'фсымæры чызг у! — сæрыстырæй загьта Тамарæ. 
— Рауадзут-ма йæ махимæ æмæ йæ Тырсыйы дæр фехъусой! Ай дис- 
саджы чызг куы у! 
Тамарæ Чермены ныхæсгæм йæ хъус не 'рдардта. Æппæлыдис  
сæрыстырæй йæ иннæ чызджытæй дæр: 
— Уагæры ма мын ме 'ннæ чызджыты арæхстдзинад куы фениккат! Уы- 
дон куыд зарынц, уыдон куыд кафынц! Аминæт, уый сæ хистæр у, æмдзæв- 
гæтæ дзурын дæр зоны. Радзур-ма нын иу гыццыл «Сæлимæтæй», мæ хур. 
Хорз дын куы уайы! 
Аминæт, чи зоны æмæ сразы уыдаид, фæлæ айхъуыста Дибæханы сусæг 
ныхас: 
— Иу каркæн, дам, йæ айк — сыхæгты, йæ хъуыдатт та — йæ хицауы! 
Тамарæ бамбæрста, уайдзæф уымæ кæй хауы, уый æмæ Замирæты фар- 
смæ йæхи къодахыл æруагъта. Бамбæрста уайдзæф Аминæт дæр æмæ та 
фæрсмæ слæууыд йæ бинонтæм. 
Замирæт райдыдта «Кавказаг лезгинкæ» цæгъдын. Адæм æмдзæгъд 
кодтой, æмæ, хъазт кæмæй райдыдта, уыцы Путу зæххыл нал хæцыд — 
хæрдмæ хаудис портийау къахкъухтыл кафгæ. 
Цæхæртæ калдтой Замирæты цæстытæ, йе 'нгуылдзтæ йæм ахсæвы 
хуызæн никуы хъуыстой. Разæнгард æй кодтой адæмы ныхæстæ, æмæ ба- 
лалайкæ бынтон срог. 
— Нæ! Æнæ ласгæ йын нæй Тырсымæ! — райхъуыст та Чермены  
ныхас, æмæ уый цыдæр ныфсы хос фæцис, рудзынгæй концертмæ чи хъуыста, 
уыцы Налхъуытæн. 
— Æцæгæй дæр æй мемæ куы аласин. Бынтон иунæг нæ уаин уым. 
— Æмæ цы! Чындзæмбæлттимæ фæстæмæ æрцæудзæни! — загьта 
Лидæ. 
Тамарæйæн йе 'ртæ чызджы дæр бакастæй кæд æмхуызон хæрзуынд 
уыдысты, уæддæр сæ Замирæтæй сæрæндæр ничи уыдис. Уый-иу Нана дæр 
арæх дзырдта, Зами, дам, хъуамæ лæппу уыдаид, — алцæмæ дæр рæвдз у, 
фæлæ, дам, йæ мад ныффынæй æмæ фынæйæ чызг ныййардта. 
Нана Замийы иннæ чызджытæй фылдæр уарзта, фæлæ йæ ауалдзæг тынг 
бафхæрдта. Сæ сыхы сывæллæттæ æхсæвдзу куы ракодтой горæтмæ, парад 
фенынмæ, уæд Зами хистæртæй иуы дæр нæ бафарста, афтæмæй уыдонимæ 
рафардæг. Уæд æй Нана фыццаг хатт бафхæрдта, фæлæ ноджы тынгдæр та 
Тамарæйы бафхæрдта, цыдæр æгоммæгæсты, дам, нын ныййардтай. 
Нанайæн йæ конд афтæ у: сывæллæттæ хорз кæм вæййынц, уым сын сæ 
мадæлты нæ фæуыны, фæлæ сæм хыл кæнын кæм фæхъæуы, уым мадæлты 
аххосджын кæны. 
— Зами! Зами! Рауай-ма, цыдæр дын зæгъон! — ахъæр кодта Лидæ  
рудзынгæй, æмæ уайтагъд Замирæт йæ балалайкæимæ Налхъуыт æмæ Ли- 
дæйы уæлхъус алæууыд. Куыддæр Замийы хъусы Налхъуыт цыдæртæ дзу- 
22 

рын райдыдта, афтæ Тамарæ дæр сæ цурмæ бахæццæ, фæлæ цæмæй хæйрæг 
уыдис, æмæ цæуыл дзурынц. 
— Хорз! — йæ бынаты фырцинæй сгæппытæ кодта чызг æмæ йæ мады 
цонгыл фæхæцыд, фæстæмæ йæ къодахы цурмæ хонгæйæ. 
— Цы рæсугъд у джызæйлаг йæ къаба æмæ йæ шарфы! — хæлæггæнгæ 
загьта Налхъуыт. Лидæ бацин кодта, Налхъуыт чындзы цæуыныл кæй сразы 
ис, ууыл. Уый афтæ куынæ уыдаид, уæд Замиимæ дæр нæ дзырдтаид æмæ 
къабамæ дæр нæ хæлæг кæнид. 
— Дибæхан! О Дибæхан! Рауай-ма! Мæнæ-ма, Налхъуыт цы зæгъы, 
уымæ байхъус. 
Куыддæр Дибæхан Налхъуыты фæнд айхъуыста фæрдыгкъабайы 
тыххæй, афтæ Аминæтмæ бацыд æмæ йын афтæ зæгъы: 
— Фехъуыстай, Налхъуыт куыд зæгъы, уый? Кæд, дам, мын Тамарæ 
йæ фæрдыгкъаба æмæ йæ шарф балæвар кæна, уæд, дам, цæуын чындзы, 
кæннод — нæ! 
— Уый дын гъе! Ныр æцæг куы ныффæрск уаид, нал цæуын чындзы, 
зæгъгæ! — загьта Аминæт. 
— Ницы хуызы йын ратдзæн йæ къаба джызæйлаг! Стæй уый айв дæр нæ 
уыдзæн — адæймагæн йæ дарæс йæ уæлæйæ ралас! — стыхстис Дибæхан. 
«Æмæ цас диссаг у, чындзы чи цæуы, уымæн ахæм къаба балæвар кæ- 
нын?! Чындзхæсджытæй мæ иу-та афтæ фарста. ацы чызгæн, дам, йæ ном 
куыд у? Уый, зæгъын, чызг нæу, фæлæ æртæ чызджы мад. Зæронд ус, зæ- 
гъын, у», — хъуыды кодта йæхинымæры Аминæт. Æмæ ныр къаба Тыр- 
сымæ кæй ацæудзæн «чындзы», уый Аминæтæн æхсызгон уыдис. Цæугæ та 
æнæмæнг акæндзæн, уымæн æмæ Дибæханы дæр афтæ фæнды... 
Æхсæв-бонмæ кафгæ æмæ заргæ цы фæсивæд фæкодтой, уыдон сæм- 
бæлдысты хуры фыццаг тынтыл. 
— Махмæ та хур æндæрырдыгæй скæсы! — бадзырдта кæстæр чындз- 
хæссæг чызг йе 'мбæлттæм, зад бæлæсты къабузты 'хсæнты уаты рудзынгмæ 
цы хуры цæст кастис, уымæй йæ цæстытæ æмбæхсгæйæ. 
— Цас алыхуызон дыргътæ сæм зайы! — йæ фарсмæ алæууыд йннæ 
чызг æмæ фæкомкоммæ ис кæрдæнæй рудзынгæмбæрзæнмæ. Уырзæй йæ 
асгæрста æмæ уаты къуымты æнæввæрсон кæстытæ райдыдта. Бонырдæм 
чызджытæ сæхи цы сынтæгыл æруагътой, уым сын хуыссæн цæуыннæ ба- 
кодтой фысымтæ, уый дæр ныр рабæрæг: иунæг гобан, иунæг хъæццулæн 
дæр цъар нæ уыд. Стъолыл дæр æмбæрзæн нæ уыд — йæ ихсыд тигътæ 
зындысты. Ката чызджытæм йæ цæст æрныкъуылдта æмæ бахудæгау кодта, 
ома ма дис кæнут. 
Фæлæ Нанайы мæгуыр хæдзары уазджытæм диссаг чи фæкаст, ахæм 
дзаумæттæ дæр уыдис — уырыссаг æрттиваг самовар! Суанг ма йын йæ 
хуылфмæ ныккæсын дæр сфæнд кодтой. Æмæ уæд Аминæтæн йæ уд сцæй- 
хаудта, уымæн æмæ самовары хуылфы æмбæхст уыдис, цалдæр боны размæ 
Айтег Аминæтмæ цы бæзджын фыстæг радта, Налхъуытыл æй сæмбæлын 
кæн, зæгъгæ, уый. 
23 

Замирæт дæр, Дибæхан дæр, суанг Мæди дæр сусæгæй бакастысты 
Айтеджы фыстæг. Тынг диссаг сæм фæкаст: «Мæнæй дæу бирæгъ дæр нæ 
байсдзæн æмæ аре дæр! Зæххы бынæй дæр дæ слаедзынæн!» 
Налхъуыт, чи зоны, удхосмæ æнхъæлмæкæсæгау кастис уыцы фыстæг- 
мæ, фæлæ фыстæг Дибæханмæ радтой, æмæ йын уый бынат ссардта. 
Уыцы бонæй фæстæмæ Дибæхан Аслæнбеджы сæ хæдзарæй нал ауагь- 
та, Налхъуыты хъахъхъæн, зæгъгæ. Суанг ма чызгæмбал дæр уый хъуамæ 
ацæуа, уымæн æмæ Айтег Налхъуыты горæтæй дæр аскъæфдзæн!.. 
Цыбыр дзырдæй, фыстæджы мидис бинонтæ иууылдæр зыдтой Нана 
æмæ Налхъуытæй фæстæмæ, кæд фыст уымæ уыдис, уæддæр. 
— Ныр фысы чъапæйæ цæрдзыстæм! — цин кодта Дибæхан, Налхъуы- 
тыл тырсыгоймаг куы едзырдта, уæд. Иу бон Аминæт Дибæханы бафарста: 
— Æмæ фысæн йæ чъапæ куы ракæнай, уæд та ногæй æрзайдзæн? 
Амардысты иууылдæр худæгæй Аминæты фарстыл, фæлæ йын дзуапп 
ничи ратта... 
Уазæг чызджыты аходæн кæнынмæ куы ахуыдтой, фæйнæ хъарм къæ- 
бæры ахæрут, зæгъгæ, уæд кæсæнцæстджын Лидæйæн афтæ: «Иту-ма нын 
скæнут, æмæ мах нæ дзаумæттæ раивæм». 
Иту цæттæ кæнын дæр та Аминæтæн хæсгонд æрцыд. Зынгтæй йæ тæк- 
кæ дзаг иту кæрты дымгæмæ куы сдардта, йæ галиу къух — фæстæмæ, ра- 
хизæй та, аргъуаны будгæнæн куыд тилынц, афтæ тилгæ, уæд уатмæ бацыд. 
Уæдмæ уазæг чызджытæ аходæн скодтой æмæ иу стыр чумæданæй дис- 
саджы рæсугъд къабатæ систой. Аминæты цæстытæ цæхæр акалдтой. 
— Мæнæ цы диссаджы хъæздыг адæм ис! Цалгай къабатæ сын ис! — 
дис кодта Аминæт — Мах хъæуы дыууæ къабайы кæмæн ис, ахæм иунæг 
чызг дæр нæй! 
Чызджытæ сæ къабатæ куы раивтой, уæд та хъазтмæ рацыдысты, æмæ 
знон кæй зæрдæмæ фæцыдысты, уыдон сæ зонгæ дæр нал бакодтой. 
Хъус-хъус ацыдис, Налхъуыты зæрдæмæ фæрдыгкъаба фæцыдис, уый. 
Фæлæ дысон-бонмæ, цъиуджын каркау, йæ сывæллæтты йæ дæлбазыр цы 
Тамарæ фæдардта, уый ницыма фехъуыста. Йæхимæ тынг амондджын  
кастис, фæстаг дыууæ азы йæ хистæр чызг Аминæтимæ се 'хсæн цы уазалдзи- 
над уыд, уый сындæггай кæй тайы, уымæй. 
Налхъуыт суанг сихормæ дæр ма Айтегæй исты хабармæ 'нхъæлмæ 
каст. Алы цæуæджы цæстытæм дæр цыдæр ныфеимæ каст. Фæлæ, æвæц- 
цæгæн, Айтег Налхъуытмæ мæсты уыдис, тагъд-тагъд чындзы цæуынвæнд 
кæй скодта, уый тыххæй. 
— Цы уа, уый уæд! — скарста йæхимидæг Налхъуыт æмæ Хуыцауы бар 
бакодта йæ хъысмæт. 
Лидæйы ныхæстæ йæ сæрæй нæ хицæн кодтой: «Уыцы хохаг адæм ахæм 
фæрдыгкъаба уынгæ дæр никуы фæкодтой». Йæ цæстытыл уадис, кæрæ- 
дзийы сæрты йæм адæм куыд кæедзысты, уый дæр. «Тамарæйы даргъ шарф 
мæ сæрыл сæрбæттæны бæсты бает куы уа, уæд сæм гуырдзыйаг паддзах 
Тамарæйы хуызæн кæедзынæн», — хъуыды кодта Налхъуыт. 
24 

— Загьтат джызæйлагæн? Цæмæ ма 'нхъæлмæ кæсы? Цæуыннæ рала- 
сы къаба? — бустæ кодта Налхъуыт, æмæ Дибæхан скатай, уæдæ чи ба- 
дзурдзæн Тамарæмæ уыцы курдиат, зæгъгæ. 
Тамарæ кæд æнцондзæрин æмæ уæздан уыдис, уæддæр йæхицæн аргъ 
кæнын зыдта. Кæддæр Ленинграды, ныр йæ ус тыхст рынчын кæмæн уыд, 
уыцы æфсымæрмæ фондз азы фæцардис, æмæ уым фæсивæд цы дарæс дард- 
той, уый йæ зæрдæмæ тынг цыдис. Ам, хохаг хъæуы цæргæйæ дæр, цыбыр 
къаба никуы скодта, кæд-иу ын иуæй-иутæ уайдзæф кодтой, нæ къуыбырты 
рыгтæ нын дæ фæдджитæй ныммарзтай, зæгъгæ, уæддæр. 
— Тамарæ! Бахатыр кæн, фæлæ дæм бинонтæй иу дæр нæ уæнды. Куыд 
дын æй зæгъон... Дæ фæрдыгкъаба тынг фæцыдис Налхъуыты зæрдæмæ, 
— Тамарæйы кæрты къуыммæ ахонгæйæ, загьта, ам куы цæры, уæдæй 
фæстæмæ йæ тынг хорз чи 'мбары æмæ йæ зæрдæбын ныхас дæр иннæтæй 
уæлдай кæмæн фæзæгъы, сæ уыцы сыхаг ус Надеждæ. 
— Уый та куыд? Æмæ уæд æз та хъуамæ мæ уæлæ цы скæнон? Æз мæ 
хъустæй мæ чындздзон сыгъзæрин хъуссæджытæ куы рафтыдтон æмæ сæ 
уымæн куы балæвар кодтон. 
— Мæ хæдзар куыд уыдис!.. Æз ма дис кæнын, зæгъын, кæм сты дæ 
къори хъуссæджытæ? Дæхицæн æртæ чызджы куы ис, уæд сæ уыдонæй 
цæуыннæ искæмæн ныууагътай? Сæ фыды æлхæд хъуссæджытæ уыдонæй 
никæуыл сфидыдтаиккой? 
— Æмæ йын уæдæ цы хъуамæ балæвар кодтаин? Цы ма мæм ис? — йæ 
уæздан цæстытæ арвыцъæхмæ саразгæйæ, Надеждæ йæ сæрыл куы рахæцы- 
даид, уымæ æнхъæлмæ кæсгæйа загьта Тамарæ, фæлæ сæрылхæцæг нæ уыд... 
Бæргæ, уыцы ныхас афойнадыл Нанайы хъустыл куы 'рцыдаид, уæд та, 
бирæ хæттыты куыд уыдис, афтæ, чи зоны, Тамарæйы сæрыл рахæцыдаид, 
ма дзы хъазут, зæгъгæ. Фæлæ абон Нанайы бинонты лыстæг хъуыддæгтæ 
æвзарынмæ не 'вдæлдис. 
Дибæхан скатай Тамарæйы цæхгæр дзуапп бамбаргæйæ. 
— Нæ разы кæны, — рудзынджы раз лæугæйæ загьта Дибæхан, — 
бæрæг у йæ къухты змæлдæй. 
— Омæ йыл кæй ардауын хъæуы, уый зонгæ нæ кодтай? — бадзырдта 
сыхаг ус Дзерассæ Дибæханмæ, æмæ уый уайтагьд Аминæты уаты смидæг 
кодта: 
— Дæу йеддæмæ дæ хивæнд мад никæйы коммæ бакæсдзæн. Ацу æмæ 
йын йæ къаба дæр ралас æмæ сæрбæттæн дæр сие. Ныртæккæ Тырсы сæ 
чындзмæ 'рбацæудзысты. Уый ныццæхгæрмæ, нал, дам, цæуын чындзы. 
— Нæхи бар-ма нæ бауадз, Надеждæ! — алæууыд Аминæт дыууæ усы 
раз уыцы хылмондагæй. 
— Ау, мæ къона, æмæ уæм хъуамæ мæнæй сусæг ныхас уа? Ныр æртын- 
дæс азы хоты цард куы кæнæм дæ мадимæ. Нæ цин, нæ зын иу куы у! Абон 
дæ мад ам уæвгæ дæр нæ уаид, æз æм æртæ боны размæ фистæгæй куынæ 
ацыдаин, уæд. 
— Гъемæ, уæдæ хъус ды дæр, æмæ ды дæр! — уыцы налатхуызæй мад- 
25 

мæ фæзылд Аминæт — Иунæг ныхас дæр ма скæн, ацу æмæ дæ къаба дæр 
ралас æмæ мæнæ ацы пæр-пæраг дæр сие! — шарфы кæрон уæлæмæ фех- 
ста чызг. — Абон нын ды нæ цæуыс чындзы, фæлæ Налхъуыт! — цæхгæр 
фæзылд Аминæт æмæ, чысыл раздæр æй Дибæхан цы уатæй рарвыста, уым 
смидæг уæлахиздзауы хуызæн, йæ сæр бæрзонд сисгæйæ. 
Тынг хъыг уыдис Аминæты къæйных ныхас Тамарæйæн, уæлдайдæр 
Надеждæйы раз. Иæ цæстысыгтæ ныхъхъуыргæйæ ахæцыд Надеждæйы 
къухыл æмæ скъæтмæ бацыдысты. 
Цасдæры фæстæ Надеждæ йæ цонгыл ауыгъдæй рахаста фæрдыгкъа- 
ба æмæ пæрпæргæнаг шарф, Тамарæйы афтид мидæггаг хæдоны ныууадз- 
гæйæ. 
«Æвæццæгæн дзы ферох дæн! Афтæ мын куы загъта, мæ халат дын æр- 
бахæедзынæн. Цæй, Налхъуыты æнæ мæн дæр арвитдзысты! Уый хыгъд 
мæм кæд мæ чызг æрлæгъз уаид, йæ курдиат ын кæй сæххæст кодтон, уый 
тыххæй» — ныфсытæ æвæрдта Тамарæ йæхицæн, скъæты мидæггаг  
хæдоны бадгæйæ. 
Кæддæр-кæддæр Надеждæ Тамарæйæн цы зæронд æмпъызтытæ къаба 
æмæ кæрдæн сæрбæттæн æрбахаста, уыдоны адæмы æхсæнмæ рацæуæн нæ 
уыд, æмæ Тамарæ чындзхæеджыты ацыдмæ скъæты фæбадт зыбыты æххор- 
магæй, иунæгæй... 
Хуры аныгуылдмæ бирæ нал уыд, афтæ адæм иууылдæр кæртæй къуы- 
бырмæ агуылф кодтой уазджыты фæдыл. Æрмæст ма Нана баззад кæрты, 
йæ иунæг хъæбулы фæстæ кæсгæйæ æмæ йæ цæстысыгтæ сæрфгæйæ. 
Тамарæйы скъæтæй рацæугæ куы федта, уæд дзы фæтарст: 
— Пуй, мæ фыдбылызтæ дæ хай, кæд хæйрæг нæ дæ?! Æндæр цыдæр 
дарæс дыл куы уыд знон! 
— Уыцы дарæс, Нана, Налхъуытимæ чындзы фæцæуы! 
— Хъæугæ дæр дын афтæ кæны! Адæм дæ цæрæнбонты хъазынц! Ацу 
æмæ искуы бамбæхс, исчи дæ фæтæредзæн! 
Тамарæ, чындзхæеджытæ чысыл раздæр цы стъолтыл бадтысты, уыдон- 
мæ хæстæг бацыд æмæ бæгæныйы агуывзæ рауадзгæйæ загъта: 
— Мадымайрæм! Фæндараст фæкæн Налхъуыты! Æз æй æхсæзаздзыд 
сывæллонæй æрбаййæфтон. Мæ разы рæзыдис. Мæхи чызджы хуызæн æй 
уарзтон. Амондджын уæд! — анызта бæгæныйы агуывзæ, стæй уæлибæхы 
карстмæ куы æрæвнæлдта, уæд, знонæй нырмæ йæ дзыхы дон дæр нæ уыд, 
уый йæ зæрдыл æрлæууыд æмæ фынгыл æрбадт. 
Нана суанг кæрты кæронмæ ацыд, йæ цæссыгтæ йын Тамарæ ма уына, 
зæгъгæ. Уырдыгæй кастис, йæ чындз иунæгæй куыд хæры, уымæ. 
— Иу та дзы мæн тыххæй ануаз, нæ уæздан чындз! — дардæй бадзырд- 
та Нана Тамарæмæ. 
— Мамæ! Замирæт дæр йæ балалайкæимæ чындзæмбал ацыдис  
Налхъуытимæ! — удаистæй схæццæ Мæди йæ мадмæ дæлкъуыбырæй. 
— Уый та куыд? Æмæ йæ чи ауагъта? Кæй бафарста? Нана, ды ауагьтай 
уыцы чызджы? — скатай Тамарæ. 
26 

— Нанайы йас дур дæ æркъуырæд, Нанайы æккойы куынæ сæвæрай дæ 
хæссинæгты, уæд!.. 
Æхсæв-бонмæ йæ цæст не 'рцъынд кодта Тамарæ — кæрты къуымты 
рацу-бацу фæкодта, уæдæ кæд æрбабон уыдзæнис, зæгъгæ. Бонцъ&хтыл, 
кæд исты хохаг цæуджытимæ баиу уаин, зæгъгæ, араст ис йæ æмпъызтытæ 
халат æмæ йæ кæрдæн сæрбæттæны фистæгæй кæмтты. Уазалæй тыхстис 
æмæ та-иу йæхи йæ цæнгтæй æрбахъæбыс кодта. Йæ фæйнæфæрстæм 
фæкæс-фæкæсгæнгæ, тæрсгæйæ, кувгæйæ, ныххæццæ ис горæтмæ. Уыцы 
хуызонæй йын искæйы хæдзармæ бахойæн куыд уыд — уæдæ мæ цæгаты 
мæ уæлæ исты скæнон æмæ мæ гыццыл чызджы раздахон, — тагъд кодта 
Тамарæ. 
Фыдбылызтæ иууылдæр иумæ цæуынц, фæзæгъынц. Йæ цæгаты дуар- 
мæ лæгты лæугæйæ куы ауыдта, сæ къулдуар гом, афтæмæй, уæд бамбæр- 
ста, йæ уарзон чындз йæ цардæй ахицæн ис. 
Богъ-богъæй фæкуыдта Тамарæ, цалдæр азы Ленинграды кæй хæдза- 
ры фæцард, бирæ хæрзтæ, бирæ рæвдыд кæмæй зыдта, удуæлдайæ фæстаг 
æртæ мæйы кæмæн фæлæггад кодта, йæ уыцы уарзон чындз Секерханыл. 
Æхсæв-бонмæ йæ разы фæбадт, фæлæ дзы йæ чызг Замирæт дæр нæ рох 
кодта. 
Сæумæраджы ацыд горæты уынгты фæрсгæ-фæрсгæ Сасайы хойы хæ- 
дзар агурæг, æмæ йæ тыхамæлттæй фæсаходæн ссардта. Бахоста къулдуар, 
æмæ йæм дзы Ката ракаст. Тамарæ бацин кодта, чындзхæсджыты баййæф- 
тон, зæгъгæ. 
— Знон тынг раджы ацыдысты. Махæй, чындзхæсджытæй, бирæтæ ам 
баззадысты, уæлдайдæр чызджытæ. Нæлгоймæгтæй дæр Чермен æмæ ма 
ноджы дыууæ кардзыд лæджы йеддæмæ ничи ацыдис. Хъуыддаг уый ми- 
дæг ис, æмæ мит куы æруары, уæд фæндæгтæ суанг уалдзæгмæ æрæхгæны. 
Тæрсгæ кæнæм, уым куы баззайæм, уымæй. Суанг ма чындзæмбæлттæ дæр 
фæстæмæ хъæумæ аздæхтысты. 
Тамарæ къæхтæй сæрмæ ныррызт. Фæтартис, йæ уарзон гыццыл чызг а 
зымæг Тырсыйы куы баззайа, уымæй. 
— Ма тæрс! Хъæриу æмæ йын Налхъуытимæ уым æвзæр нæ уыдзæн. 
Ракæндзысгы йæ семæ! — ныфсытæ æвæрдта Ката Тамарæйæн, даргъ æмæ 
æнæмæт ныхас кæнгæйæ. Фæлæ даргъ ныхасмæ хъусынæн Тамарæйæн 
рæстæг нæ уыд йæ уарзон чындзы ныгæнæн бон æмæ Катайæн бауайдзæф 
кодта: 
— Æмæ Зами куынæ уыдаид, уæд та уæ чындзхæсджытæ уыцы дард 
фæндагыл сæ чындзы куыд хастаиккой? Бахатыр кæн, фæлæ йæхи хъуы- 
дыйы та куыд хъуамæ бафарстаид лæгты? 
Кæугæйæ раздæхт Тамарæ йæ зианджын цæгатмæ. Тынгдæр йæ чызджы 
мæтæй куыдта, æви йæ уарзон чындзыл, уый йæхæдæг дæр не 'мбæрста... 
...Фæсахсæвæрты бахæццæ сты фæлмæцыд чындзхæсджытæ Къобы 
хæрдмæ. Афтæ бафæлладысты, æмæ сæ иуы дзыхæй дæр сыбыртт нæ хауди, 
— зыдтой, сæ фæндаджы тæссагдæр æмæ зындæр хай ныр кæй райдыдта 
27 

æмæ сæ хъæумæ нарæг, зылын-мылын къахвæндагыл фистæгæй цæуын кæй 
хъæуы, уый. 
Чысыл Замирæт иунæг минут дæр Налхъуыты къух нæ уæгъд кодта. Нæ 
уæгъд кодта, ардæм, Тырсымæ хуынд кæй тыххæй æрцыд, йæ уыцы бала- 
лайкæ дæр. Уым, сæхи хъæуы куыд цымыдисæй хъуыстой йæ цагъдмæ  
Чермен дæр æмæ иннæ чындзхæсджытæ дæр, афтæ нал уыдис сæ ахает чызгмæ. 
Бирæтæ дис дæр кодтой, куыд рауагътой чысыл чызджы йæ бинонтæ чыз- 
гæмбал, зæгъгæ. 
Мæйдары Налхъуыт дæр æмæ Замирæт дæр æппындæр ницы уыдтой, 
афтæмæй сын сæ къухтыл чидæртæ хæцыд, æмæ æппындæр фæуæн кæмæн 
нæ уыд, ахæм къæдз-мæдзы фæндагыл кæдæмдæр хæрдмæ цыдысты. 
— Иу чысыл ма, æмæ Джимарайы фæзмæ схæццæ уыдзыстæм! — æр- 
хъæр кодта разæй цæуджытæй чидæр. 
— Налхъуыт! Нæхимæ мæ фæнды. Нал мæ фæнды Тырсымæ! Афонмæ 
мæ агурынц Нана æмæ мамæ. 
— Афонмæ уыдон хуыррыттæй фынæй кæнынц! Нæ тæригъæд сæ уæд! 
— Афонмæ мамæ фæстæмæ 1;орæтмæ ацыд, — загъта Замирæт, йæ къух 
кæйдæр къухæй раскъæфгæйæ. Йæ къахы бын дур фæбырыд, æмæ йæ уыцы 
чидæр куынæ ацахстаид, уæд дæ фыдгулы балгъитæг афтæ — былæй ас- 
хъиудтаид. 
Кæддæр-кæддæр бахæццæ сты чындзхæсджытæ Хъæриуы хохаг чысыл 
хъæумæ æмæ, къуыбырмæ фæхæрдгæнгæйæ, Чермен цыдæр æнæбары зард 
ныккодта: «Фарн фæцæуы, амонд фæхæссы!» 
Мæй цыма зонгæ кодта, æнæ уый рухсæй адæм сфæлмæцдзысты, уый, 
уыйау бæрзонды йæ цæст ныйирд кодта, æмæ кæрт дзæбæх зындис За- 
мирæтмæ дæр æмæ Налхъуытмæ дæр. Зындис сæм Хъæриуы тъæпæнсæр 
ныллæг хæдзар дæр. 
— Кæм сты, цымæ, йæ дыууæуæладзыгон галуантæ? — дис кодта 
Налхъуыт. 
Кæрты цы адæм уыдис, уыдон иууылдæр чындзы размæ рацыдысты. 
Къухылхæцæг æмæ æмдзуарджын Замирæты чындзæй аиуварс кодтой. 
Дзолгъо-молгъойы адæмы æхсæн адард чындзæй, æмæ цыма кæмдæр стыр 
армукъайы фæдзæгъæл, афтæ йæм кастис. Тарстис æнæзонгæ адæмæй дæр 
æмæ æнæзонгæ бынатæй дæр. 
Бакуывта Налхъуыт Сафайы рæхысмæ. Æрсагътой йын йæ сæрзæды 
тырыса йæ хицау Митъусы хæдзары къуымы. Байуæрста мыды къус йæ 
цæссыгтæ ныхъуыргæйæ. Нал уыдис йæ бон адæмы æнахуыр кæстытæй, чи 
йыл цæстыйы тутæ кодта, чи йæ æлхыскъ кодта, схуда, зæгъгæ, чи та йын 
тæригъæд кодта: «Ныр ацы рæсугъд чызг ацы зынвадат рæтты куыд цæр- 
дзæн, мæгуырæг?!» 
Хистæртæ фынгтæй куы сыстадысты фæсæмбисæхсæв, уæд æвиппайды 
кæртæй æрбайхъуыстис тызмæг, гуымиры хъæр: 
— Чи куыдз, чи хæрæг! Ацæут уæ хæдзæрттæм! Ныртæккæ уæ кæфты 
цагъд ныккæндзынæн! 
28 

Адæм кæрæдзийы сæрты тахтысты. Цæмæй фæтарстысты афтæ тынг, 
уый Замирæг нæ бамбæрста. Лæууыдис цыдæр цæджындзы рæбын, йæ 
къухы йæ балалайкæ. Чи йæ иуырдæм ссыдта, чи — иннæрдæм, афтæмæй 
адæм лыгъдысты. 
— Сæрра та ис! Ныр та бæллæх у! Ныддæрæн та кæндзæн бæстæ! 
— Гъæ, мæгуыр йæ бон уыцы рæсугъд чындзæн! Ныр куыд цæрдзæнис 
ацы æрратимæ?! 
— Фыдбон ныккæна йæ мад, йæ фыдыл! Æппындæр сæ нал хъуыдис? 
Куыд æй радтой ацы æрраты хæдзармæ?! 
— Ацæут мæ кæртæй уын куы загьтон! — йæ къобола лæдзæгæй адæмы 
куы иуырдæм, куы иннæрдæм сырдта Митъус. 
Замирæт не 'мбæрста, кæй хонынц æрра æмæ адæмы чи суры, уый чи 
у. Тарстхуызæй лæууыд цæджындзы цур æмæ адæммæ ракæс-бакæс кодта. 
— Ды та ма цæмæ лæууыс, куыдзы хъæвдын! — ныззылдта йæ лæдзæг 
зæронд лæг Замирæтыл, æмæ балалайкæйы гыбар-гыбур ссыд. 
Ныррызтис Замирæт, лæг æм к^ы бацыдис, уæд. Зæронды дынджыр цæ- 
стытæ фырмæстæй рабырыдысты.^Йæ дæллаг был афтæ стыр уыд, æмæ раст 
кæфойы^йас. Йæ сæр булкъдаст Йæ уæлæ ирон цухъхъа. Къухтæ дыз-дыз 
кодтой. Йæ лæдзæгмæ куыд фæгуыбыр кодта, Замирæты ныццæва, зæгъгæ, 
афтæ Чермен йæ уæлхъус алæууыд: 
— Ма ныццæв, Митъус! Ма ныццæв! Уазæджы хатыр! — æмæ йын йæ 
лæдзæг йæ къухæй акъахта. 
— Цавæр уазæг! Ай мæнæ цыдæр къæбыс куы у! 
— Уый чындзæмбал у! Нæ чындзæн йе 'фсымæры чызг! 
— У-у-у, æнæхъолатæ! Æмæ кæд федтой сывæллон чызджы  
чындзæмбал æрвитгæ? 
— Уый дæлæ йæ балалайкæйæ куыд цæгъды, уый куы зонис! Ацæгъд-ма, 
гыгы! 
Замирæт балалайкæ бæрзонд систа, — хъазæн йæ сæр йæ гуырæй куыд 
фæхицæн кæнай, æмæ ма уый цармы мурыл куыд хæца, афтæ балалайкæйы 
телтыл æлвасæн къуыдыр дзедзырой кодта. Фæлæ йыл уæддæр Замирæт фи- 
дар хæцыд. Тартис, куы скæуа ацы дыууæ лæджы цур, уымæй. Йæ цæсгом 
ныггæлиртæ æмæ Чермены хъусы бадзырдта: 
— Нæхимæ мæ фæнды. Налхъуытмæ ма мæ бакæн. 
Куыддæр Чермен Замирæты къухыл рахæцыд æмæ йæ чындзы уатмæ 
фæцæйкодта, афтæ кæртмæ 'рбахызтис Хъæриу дæр йæ дыууæ 'мбалимæ. 
— Цы рабыр-бабыр кæныс, æнамонд! Ацу æмæ уæртæ дæ уаты ныссæй! 
— райхъуыстис та Митъусы хъæлæс. 
— Налхъуыт, иу лæг бынтон сæрра. Мæ балалайкæ мын лæдзæгæй 
асаста! Мæнæ-ма кæс! Адæм куыд лыгъдысты, уый зоныс? Иунæг адæймаг 
дæр кæрты нал аззадис. Се 'ппæт дæр фæтарстысты æмæ дæуæн тæригъæд 
кодтой. Иу та дзы афтæ загьта. «Фыдбон ныккæнæд йæ мад æмæ йæ фыдыл! 
Æппындæр сæ нал хъуыдис? Куыд æй радтой ацы æрраты хæдзармæ?» 
— Æмæ цымæ кæй хуыдта æрра? — тарстхуызæй афарста Налхъуыт. 
29 

— Иу æрра нæ, фæлæ цалдæр æррайы! «Æрратæ» загьта! 
Ныддæвдæг ис Замирæт Налхъуыты къухыл æмæ йын лæгъстæ райдыдта: 
— Мауал мæ ныууадз иунæгæй. Тæрсгæ сæ кæнын. 
Цасдæры фæстæ æртæ чъирийы æмæ графинимæ къухылхæцæг æмæ 
æмдзуарджын куы 'рбахызтысты, уæд Налхъуыт æмæ Замирæт кæрæ- 
дзиуыл ныттыхстысты: 
— Ма-иу аком ардыгæй! 
— Ма мæ ауадз ардыгæй!.. 
— Алы хъæуы, алы комы дæр хицæн æгъдæуттæ ис. Махмæ чындзы 
давгæ рагæй нал кæнынц, кæддæр, дам, уыцы æгъдауы аххосæй нæ хъæуы 
стыр бæллæхтæ 'рцыд! — райдыдта йæ ныхас Чермен. — Æмæ Хъæриу 
кæм ис? — разылдис дуары 'рдæм. — Халон, дам, зиу ракодта, йæхæдæг 
уæлкъуыбыр сбадт! 
Хъæриу дуарæй бакаст, йæ сæр ныллæг æруадзгæйæ. 
Налхъуытыл цыма йе 'ппæт фæлмæцыд æртыхст, уыйау йæ уæрджытæ 
фæдыдагъ сты, æмæ Замирæт куынæ уыдаид, уæд йæ гуыпп зæххыл фæцы- 
даид. 
— Дон! Цыдæр кæны чындз! — ныхъхъæр кодта æмдзуарджыны ус 
æмæ Налхъуыты сынтæгыл æрбадын кодта. 
— Уæдæ нæ Стыр Хуыцауы хорзæх уæд! — Чермен йæ ныхас кодта, раст 
цыма Налхъуыты зæрдæхъарм уынгæ дæр нæ кæны, афтæ. — Æппæт дæр 
Стыр Хуыцау скодта æмæ нын ахъазгæнæг уæд! Абон мæнæ Митъусы хæ- 
дзармæ фарн æрбацыд æмæ амондджын къах æрбавæрæд. Фараст лæппуйы 
æмæ иу цъæхдзæст чызг куыд райгуыра ацы хæдзары æмæ сæ иунæг бын- 
дар бирæ тыхджын æмæ фидар уидæгтæ куыд ауадза, ахæм амонд сæ уæд! 
Ирон адæммæ æфсымæрдзинад баззад, æмæ дын амондджын æфсымæртæ 
куыд уæм, ахæм амонд дæу дæр æмæ мах дæр уæд! Нæ зынаргъ хо! Былæй 
дæ, мыййаг, не 'ппарæм! Фыдæлтæй цы фæтк баззад, уый кæнæм, æмæ 
тæрсгæ мацæмæй кæн! 
Налхъуытыл цæмæндæр хæкъуырцц бафтыд, æмæ та-иу æм Замирæт 
доны къус бадардта. Фæлæ Налхъуыты йæ ног хæдзарæн йæ дон дæр нæ 
хъуыд æмæ йæ уæлдæф дæр. Раст æй цыма уысмы фæстæ æргæвдынмæ 
кæндзысты, уыйау рызтис. 
— Æрдз нын куыд сыгъдæг æмæ æнæхъæнæй радта нæ уарзон хойы, 
афтæмæй йæ мах дæттæм, Хуыцауæй йын æрвыст чи у, уый къухмæ! 
Амондджын ут! — загьта Чермен æмæ нуазæн анызта. Рауадзын кодта ног 
нуазæн: 
— Хъæриу, ме 'фсымæр! Ацы нуазæн та хъуамæ ды бануазай! Афтæ 
'мбæлы. Иуæй — Хуыцауæн æхцон, иннæмæй та — ныфсæн æфсон! 
Райста Хъæриу нуазæн æмæ йæ æфсæрмхуызæй æнæдзургæйæ анызта. 
Иууылдæр уатæй рахызтысты, Хъæриу, Налхъуыт, Замирæт æмæ  
æмдзуарджыны усæй фæстæмæ. 
— Рауай-ма, уæртæ гыццыл чызг, мæнæ мын ацы базыл фæхæц! — ба- 
дзырДта æмдзуарджыны ус Замирæтмæ. Фæлæ йæ Налхъуыт не суæгъд кодта. 
30 

Хъæриу дыууæ чызгмæ хæстæгдæр бацыдис: 
— Ды та ам кæцæй фæдæ? — афарста худгæйæ Замирæты. 
— Æз балалайкæйæ цæгъдынмæ æмæ зарынмæ рацыдтæн, фæлæ мын 
иу æрра лæг мæ балалайкæ асаста. Кæс-ма! — йæ галиу къухæй балалайкæ 
бæрзонд сисгæйæ загьта Замирæт. 
— Æз дын ног балхæндзынæн! — йæ хъæбысы æрбакодта Хъæриу чыз- 
джы æмæ Налхъуытмæ уарзон цæстæй бакаст. 
Раст цыма йæ разы кæфхъуындар лæууыд æмæ йæ ныртæккæ аныхъуыр- 
дзæн, афтæ тарст Хъæриуæй Налхъуыт. 
Æмдзуарджыны ус хуыссæн куы бакодта, уæд Замирæты къухыл рахæ- 
цыд, цом, зæгъгæ. Фæлæ уый йæхи Налхъуытыл андзæрста æмæ дыууæ 
чызджы кæрæдзийæ атонын нæ куымдтой. Схъуырдухæн сты цыппарæй 
дæр: Хъæриу Налхъуыты уатæй нæ уагьта, æмдзуарджыны ус та Замирæты 
уатæй æддæмæ ласта, афтæмæй дуары ныссагъдысты. Кæддæр-кæддæр 
тыхтæй æхгæд æрцыд дуар — ракодта æмдзуарджыны ус Замирæты æмæ 
йæ цыдæр даргъ талынг тыргъты цыдæр талынг уатмæ бахуыдта. 
— Мæнæ дæ тъахтин! Ам схуысдзынæ! — схъæр кодта ус чызгыл æмæ 
цасдæры фæстæ дуары гуыпп фæцыд — ус ацыдис. 
Замирæтæн йæ саст балалайкæ йæ къухы, афтæмæй тарст ракæс-бакæс 
кодта талынг уаты. Къухæй æрæсгæрста тъахтин æмæ йыл æрбадт. Кæцы- 
дæр къуымæй хъуысыдис хуыр-хуыр, æмæ Замирæт бамбæрста, ам иунæг 
кæй нæ у, уый. 
«Кæд, мыййаг, уыцы æрра лæг дæр ам хуыссы?!» — тарстис Замирæт. 
Уæдмæ хуыр-хуыр афтæ стынг, æмæ хъустæ къуырма кодтой. Замирæт  
бамбæрста, хуырхуыргæнæг иу нæу. Æмæ кæд уыцы æрра лæгимæ иунæг нæу, 
уæд ын кæд уыцы чидæр баххуыс кæнид. 
Замирæты чысыл зæрдæйы уыцы æхсæвы хуызæн стыр фæсмон никуы- 
ма сæвзæрд: «Цæуыннæ бафарстон мæ мад, кæнæ Нанайы? Цæуыннæ ба- 
фарстон мæ хистæр хо Аминæты? Уый мæ ницы хуызы рауагътаид! Ныр мæ 
хотæ уым мамæйы хъæбысы хуыссынц, æз та ам кæйдæр æнæзонгæ талынг 
хæдзары дæн. Цымæ мæ Налхъуытимæ цæуыннæ ныууагътой? Цымæ Хъæ- 
риуы цæуыннæ бафæндыд, æз дæр уыцы уаты схуыссон, уый?» 
Афтæ цас фæбадтис, Хуыцау йæ зонæг. Уалынмæ банкъардта, йæ бирæ 
бæллæхтæм ма иу бафтыд: йæ мисындзæг фæцæйтыдта æмæ катай кæнын 
райдыдта. Ныронг йæ къухæй кæй нæ уæгъд кодта, уыцы саст балалайкæ 
тахтиныл æрæвæрдта æмæ йæ уæрджытæ йæ хъæбысы бакæнгæйæ, кæртмæ 
кæуылты ацæуон, зæгъгæ, тыхстис. 
Цæсты къух фæтъыссæн нæ уыд фырталынгæй. Замирæт сыстад 
æмæ цыбыр санчъехтæ кæнгæ агурын райдыдта дуар: хуыр-хуыр кæцæй 
цыд, уырдæм нæ, фæлæ иннæрдæм цыд талынджы. Цы рафæлдæхта, уый 
йæхæдæг дæр нæ бамбæрста, фæлæ бæстæ гыбар-гыбур сси. 
— Фыдбоны гæды фæу! — айхъуыста Замирæт сылгоймаджы хъæлæс. 
— Æз гæды нæ дæн. Æз уæ уазæг чызг дæн! 
Ус æм чоп-чопгæнгæ 'рбахæстæг: 
31 

— Цæуыннæ ныссæйыс? 
— Кæртмæ мæ фæнды! Акæн-ма мæ! — балæгъстæ кодта чызг усæн. 
— Цом! Мæнæ мæ фæдджийыл хæц, дзæгъæл къæбыла! Никуы федтон 
сымах хуызæн æнæхъола адæм! — хъуыр-хъуыр кодта ус, талынджы уыгау 
размæ цæугæйæ. Замирæт ын йæ къабайы фæдджитыл фидар хæцыд, фæлæ 
уæддæр йæхи дуарыл скъуырдта. Талынг тыргъы куы фæцæйцыдысты, уæд 
йæ хъустыл ауад цыдæр хъуырдухæн æмæ кæуын, фæлæ йæхи тыхстæй 
ууыл нæ уыд. Кæртмæ куы рахызтысты æмæ Замирæт мæйы рухс куы ауыд- 
та, уæд æм афтæ фæкаст, цыма талынг ныккæндæй схызт. Феуæгъд кодта 
усы фæдджи æмæ азгъордта кæрты къуыммæ. 
Фервæзтис Замирæт йæ иу бæллæхæй. Кæд ын кæрты уазал уыд,  
уæддæр æй хæдзармæ бацæуын нал фæндыд. 
— Рахъуыдты у! Кæрты къуымты цы ракæс-бакæс кæныс?! — схъæр 
ыл кодта ус. 
Хæдзары дуарæй куы бахызтысты, уæд та Замирæт усæн йæ  
фæдджийыл ныххæцыдис, æмæ ныр, раздæр йæ хъустыл цы кæуын ауадис, уый 
фæбæлвырддæр ис — куыдта Налхъуыт. Куыдта æмæ æххуысмæ хуыдта 
Замирæты. 
Иæ ном айхъусгæйæ чызг усы фæдджи феуæгъд кодта æмæ, кæуын кæ- 
цæй цыд, уыцырдæм талынджы сцырен. Ус æй баййæфта, рацахста йæ, йæ 
къабазыл ын фæхæцыд: 
— Æнæбайрайгæ фæуы! Рахъуыдты у æмæ ныссæй! 
Æрбадт йæ хуыссæны Замирæт, æрцагуырдта йæ къухæй хъæццул, æмæ 
йæхи куы æрнуæрста, йæ балалайкæ йæ фарсмæ, афтæмæй, уæд æй хуыссæг 
абырста. Суанг сихормæ йæ къах дæр нæ атылдта фæллад чызг. Куы æры- 
хъал æмæ куы бамбæрста, кæм ис, уый, уæд стыхстис: «Цымæ цы хуызæн у 
Тырсы? Цымæ сын уыцы æрра лæг цы хæстæг у? Цымæ дысоны тызмæг ус 
чи у? Цымæ Налхъуыт кæм ис?» 
Йæ тъахтиныл куы рабадт æмæ йæ къæхтæ лæгъз, æлыгæйсæрст зæххыл 
куы авæрдта, уæд Чермен йæ уæлхъус алæууыд æмæ йын афтæ: 
— Райхъал дæ, гыццыл артист! Сыст-ма æмæ дæ балалайкæйæ ацæгъд! 
— Дысон дын куы загътон... Нал ис телтæ мæ балалайкæйæн! Дысоны 
лæг мын æй асаста!.. Чи сын у, чи? 
— Чи? Митъус? Уый Хъæриуы фыд у! Гъей, уый цы хуызæн лæг уыдис, 
уый зоныс? Æгас Тырсыгомы дæр ахæм лæг нæ уыд! Ныр, мæгуыр, йæхи 
дæр нал æмбары. Сфыдзонд, смæстыгæр! Фæлæ дзы ды æппындæр ма тæрс. 
— Уæдæ уый Хъæриуы фыд у? — бафарста цымыдисæй Замирæт. 
— О, Хъæриуы, уе сиахсы фыд! 
— Æмæ уæд зæронд ус та чи у? Хылгæнаг зæронд ус? 
— Уый та Пæчо, Митъусæн йæ лæггадгæнæг ус. Хъæриуы мад куы 
амард, уæд уæртæ Рæбыныхъæуы иу æнæлæг ус цардис, æмæ йæ Хъæриу 
сæхимæ 'рбакодта, уæдæ мын мæ фыдмæ кæсдзæн, зæгъгæ. 
— Æз та афтæ 'нхъæлдтон, æмæ ацы хæдзары уымæй хицаудæр нæй! 
32 

— Сыст, Зами, æмæ исты бахæр. Ныр сихор у! — загьта Чермен æмæ 
дуарæй ахызт. 
Замирæт кæртмæ куы рацыд, уæд йæхинымæры агурын райдыдта къах- 
æвæрæн. Диссаг æм фæкаст, чындзæхсæвы дыккаг бон кæрты иунæг адæй- 
маг дæр кæй нæ уыдис, уый. Суанг ма Чермен дæр нал уыдис кæрты. Ссард- 
та кæртæй ахизæн дæр æмæ къахæвæрæн дæр. Ахаста йæ цæст хъæуыл æмæ 
йæм æппæты диссагдæр фæкаст, иунæг бæлас, иунæг къутæр дæр дзы кæй 
нæ федта, уый. Йæ зæрдыл æрбалæууыд сæхи хохаг хъæу — иууылдæр 
дыргъдон! Сæрды райдианæй суанг фæззæгмæ цынæхуызон дыргъ цæттæ 
кæны сæ хъæуы! Æмæ дзы хæрынмæ бæзгæ кæрдæджытæ та цас зайы! Аф- 
тид уыдонæй дæр ис цæрæн! Афонмæ сау чылауитæ сæ тæккæ цæттæйæ 
сты — къуырийы размæ дæр дзы рæгъæдтæ уыдис! Йæ комдæттæ уадысты, 
афтæмæй Замирæт хихсæнмæ фæкомкоммæ. Йæ сæр ын систа æмæ йæм 
ныккаст, дон дзы ис, æви нæ, уый бæрæггæнæг. 
— Цы къуымты зилыс, фынæйы лалым! — радзырдта йæм тыргъæй 
зноны ус, æмæ йæ Замирæт уайтагъд базыдта. Йæ хъæлæс куыд æнад  
уыдис, йæ бакаст дæр афтæ разынд: ных ын æппындæр нæ уыд. Дзыхы ма дыу- 
уæ дынджыр зылын дæндаджы, æвæццæгæн, йæ ныхас афтæ фыдынд уый 
тыххæй уыдис, æмæ иуæй-иу мыртæ зæгъын йæ бон нæ уыд. 
Замирæт ын йæ уындæй афтæ тынг тарстис, æмæ хæдзармæ бацæуын 
дæр нал уæндыд. 
— Æмæ Налхъуыт кæм ис? — афарста тарстхуызæй. 
— Уартæ æддаг кæрты фосы бынтæ хафы! — ацамыдта къухæй ус. 
— Пæчо! Пæчо! Бæгæны-ма мын рахæсс! — райхъуыстис кæцæйдæр 
зноны фыдзонд лæджы хъæлæс. Замирæт æддаг кæртмæ лидзæгау акодта. 
Скъæттæм куы бахæццæ, уæд йæ фыдыхойы зонгæ дæр нал бакодта:  
Налхъуыт Тамарæйы фæрдыгкъабайы рувæнæй фысыбагатæ хафта. Замирæты 
куы ауыдта, уæд ныккуыдта. Йæ хуыздзыд цæсгом æппындæр йæхихуызæн 
нæ уыд. Йе 'нгуылдзты тæппæлттæ Замимæ æвдисгæйæ, кæугæйæ дзырдта: 
— Æнæрай куы скæниккой сæ фосæй дæр æмæ сæхицæй дæр! 
— Афтæ куы дзырдтой, тынг хъæздыг сты, уæд сæм кусджытæ нæй? 
— Цавæр кусджытæ? Сайды фестæм, сайды! Мамашы зарæг адоныл 
конд у, æвæццæгæн. Саса йæ гæвзыкк цæгаты афтæ хъæздыг хуыдта, æмæ 
мæ бинонтæ сæ хъæздыгдзинадмæ бабæллыдысты! Акæс-ма! Искуы ахæм 
диссаджы цæрæнтæ федтай? 
— Æцæг, æцæг! Ахæм къæдзæхтыл æмæ къуылдымтыл куыд цæрынц? 
— Мæнæ сæ фаджысмæ гæсгæ фысфос бирæ дарынц æмæ смаггæнаг 
цыхт æмæ фысыфыдæй цæрынц! Мæн та уыдонæй иу дæр нæ хъæуы! 
— Налхъуыт! Цом-ма нæхимæ! Нæхимæ мæ фæнды! — кæуын  
райдыдта Замирæт. Налхъуыт нæ зыдта, цы хуызы йæ басабыр кæна, уый, æмæ йын 
йæ сæр йæ хъæбысы бакæнгæйæ, дзырдта: 
— Ма ку, Зами. Мах æнæмæнг нæхимæ ацæудзыстæм. Æцæг мауал ку. 
Мауал ку æмæ макæмæн мацы схъæр кæн! Хъусыс? Марадз, мæнæ ацы 
æнæхайыры бырæттæ уисойæ бамæрз æмæ мидæмæ цом. Исты бахæрæм 
3 Дауырæ 
33 

ацы æлгъыст хæдзары, кæннод фистæгæй афтæ дард ацæуын нæ бон не суы- 
дзæн. 
— Цы сусæг ныхæстæ кæнут, цы, мæ зынаргъ Замирæт æмæ... — æм- 
бæхстытæ кæнгæ фосы кæртмæ бахызтис Хъæриу. 
— Ницы! Ницы дзурæм! — фæрæвдз ис Замирæт. 
Хъæриу Налхъуыты къухæй рувæн райста: 
— Ам дæ куыд никуыуал фенон, афтæ! Пæчойы фаг куыст æгас Тырсы- 
гомы дæр куьтнæ ис!.. 
Æмæ цынæ куыст бакодта уыцы цалдæр бонмæ Налхъуыт Хъæриуы 
хæдзары! Цыдæриддæр чындзæхсæвы фæстæ æфснаинæгтæ уыдис, уыдон 
Замиимæ фефснайдтой. Пæчойæ диссаджы къухдариуæггæнæг рауадис: 
хæлиу-иу слæууыд æмæ кæм цы кæнын хъуыд, уыдон къухæй амонгæйæ 
ног чындз æмæ чысыл чызджы дугъы уагьта. Тынг цыдис йæ зæрдæмæ, 
чындз алы куыстмæ дæр кæй арæхсы, уый. Йæхинымæры цин кодта, йæ 
бæсты хæдзары куыстытæ кæнæг кæй фæзындис, ууыл. 
Дыууæ къуыримæ айхъуыстис комыл Налхъуыты хорзы кой. Кæд 
йæ ног хæдзар дæр æмæ йæ мой дæр йæ зæрдæмæ нæ цыдысты, уæддæр 
æвзæры ном райсын йæ сæрмæ нæ хаста, уымæн, æмæ уæд йæ хæдзар æмæ 
йæ мыггаджы дæр худинаг кодта, суанг ма кæддæр Катайы чи куырдта, йæ 
уыцы æнæзонгæ æрвад Аслæнбеджы дæр. 
Иу фæссихор куы уыдис, уæд та Замирæт æмæ Налхъуыт фæхибар сты. 
— Налхъуыт! Нæ мæм смæсты уыдзынæ? 
— Цы хабар у? — сонт фарст акодта, ныр алы хæппæй дæр чи тарст, 
уыцы Налхъуыт. 
— Ницы! Ма тæрс!.. Налхъуыт! Мамæйы шарф-ма мын авæр, æз дзы 
мæхи батухон. 
— Ауай рахæсс æй, æмæ дæу фæуæд! 
Чызг уысмы фæстæ, йæ мады шарфæн хъæбыстæ кæнгæ, Налхъуыты 
цур алæууыд. 
— Афонмæ цымæ нæхимæ нæ бинонтæ цытæ кусынц, — загьта та, 
фæстаг бонты æдзухдæр йæ хъæу æмæ йæ бинонты чи мысыдис, уыцы  
Замирæт. 
— Уыдон дæр нæ афтæ тынг куы мысиккой! — тæргайхуызæй загьта 
Налхъуыт. 
— Афонмæ ме 'мбæлттæ скъолайы бадынц, æз та ам Пæчойы хъахъ- 
хъæнын! — уайдзæфгæнæгау бакодта чызг, æмæ Налхъуыт фыццаг хатт йæ 
аххос бамбæрста гыццыл Замирæты раз. 
— Ма мæм хæрам кæн, Зами, кæй дæ ракодтон мемæ, уый тыххæй. Ды 
ам куынæ уаис, уæд æз афонмæ амардаин адоны æхсæн. Стæй йæ цæмæй 
зыдтон, ам зæрæдты йеддæмæ цæрæг нæй, уый. Æз афтæ 'нхъæл уыдтæн, 
æмæ дæ ам скъоламæ ратдзынæн, ахуыр кæндзынæ!.. Афтæ 'нхъæлдтон, 
æмæ Тырсы стыр æмæ райдзаст у. Уый та чи зыдта, æмæ ам къæдзæхтæ 
æмæ дуртæ йеддæмæ ницы ис. Мæ тæригъæд уæд Сасайы дæр æмæ Дибæ- 
ханы дæр! — скуыдта Налхъуыт. 
34 

— Ма ку, Налхъуыт! Æз дæ ам иунæгæй нæ ныууадздзынæн ацы æр- 
раты 'хсæн! — раст цыма стыр чызг у, кæнæ йæ хистæр æфсымæр у, афтæ 
ныфсджынæй загьта Замирæт Налхъуытæн, йæ къухтæ йын йæ хъæбы- 
сы бакæнгæйæ æмæ сæ йæ мады шарфы æрбатухгæйæ: — Мæнæ дын цы 
дæрзæг къухтæ ис! Фыркуыстæй ныхъхъæбæр сты. Фæлтау Айтегæн куы 
бакуымдтаис! Фаджысмæрзæг уæддæр нæ уыдаис! 
Налхъуыт Айтеджы коймæ фесхъиудта. 
— Айтеджы куы хъуыдаин, уæд абон ам нæ уаин! 
— Нæ! Айтеджы тынг хъуыдтæ! Æз ын йæ фыстæг мæхæдæг бакастæн! 
— Цавæр фыстæг?! 
— Дæумæ кæй ныффыста, уый! 
— Кæд? Сæнттæ цæгъдыс? Кæд мæм ныффыста фыстæг? 
— Æз сæнттæ нæ цæгъдын, — рахæцыд Зами Налхъуыты цонгыл. Ра- 
кодта йæ дуары цурмæ, дуарæй ракаст æмæ дзы куы ничи уыди, уæд дуар 
ахгæдта æмæ фæстæмæ уаты къуыммæ бахуыдта Налхъуыты. 
— Æз дын ныртæккæ цыдæр сусæгдзинад зæгъдзынæн. Æцæг æй 
макæмæн схъæр кæн. Æрбайхъус-ма! Нæ бинонтæ, Нана æмæ дæуæй 
фæстæмæ иууылдæр, Айтег дæумæ кæй ныффыста, уыцы фыстæг бакасты- 
сты! Æмæ дзы цы фыст уыдис, уый зоныс? — аракæс-бакæс кодта йæ алы- 
вæрстæм Замирæт, къухæй ацамыдта Налхъуытмæ, æргуыбыр кæн æмæ дæ 
хъус æрбадар, зæгъгæ. 
— «Æз дæ арсæй дæр æмæ бирæгъæй дæр байсдзынæн!» 
— Æндæр ма цы? Цы фыст ма дзы уыдис? 
— Бирæ цыдæртæ! Хъæбыстæ! Уарзын дæ! — тетрады дзаг! 
— Æмæ цы фæцис? Ныр кæм ис уыцы фыстæг? 
— Самовары хуылфы! Уым æй бамбæхста Дибæхан! 
— Æмæ йæ уый дæр бакастис? 
— Уæдæ, уый дæр. Суанг ма Мæди дæр!.. 
— Æмæ йæ кæмæ радта Айтег? 
— Куыд кæмæ? Аминæтмæ! Хъусыс! Налхъуытæн, дам, æй йæхимæ 
ратт! Аминæт та йæ Дибæханмæ радта! 
— Кæс-ма, кæс уыцы къуырычемæ! 
— Дибæхан Айтеджы фыстытæ не 'взæрста æмæ йæ мæнæн бакæсын 
кодта. 
— Æмæ ма дзы уæддæр цы фыст уыдис? — бынтон сцымыдис  
Налхъуыт. 
— Фондз сывæллоны, дам, дын куы уа, уæддæр, дам, дæм æнхъæлмæ 
кæсдзынæн!.. 
Цин æмæ ныфс æрхастой Замирæты ныхæстæ Налхъуытæн, уæлдайдæр 
фæстæгтæ. Æрбахъæбыс кодта йе 'фсымæры сидзæр гыццыл чызджы, йæ 
риумæ йæ нылвæста. Æмæ кæд йæ бинонтæм мæсты уыдис, уæддæр йæ 
зæрдæйы гуырыдис ацы бæллæхæй фервæзæны фæнд. Ныр баммбæрста, 
ацы хæдзары рæсгæгмæ кæй ис æмæ æнæмæнг ардыгæй кæй алидздзæн, 
уый, фæлæ куыд?.. 
35 

Кæд Замирает ардæм цæугæйæ йæ ныфс уыдис Налхъуытæн, уæдæ кæй- 
дæр хæдзары бынтон иунæг нæ уыдзынæн, зæгъгæ, уæд ныр та хъысмæтæн 
арфæйаг уыдис, Замирæт ын уыцы сусæгдзинад кæй раргом кодта, уый 
тыххæй. 
— Хуыцауы фæндыд, æз рæстдзинад базонон, уый. Зами йеддæмæ мын 
æй никуы ничи схъæр кодтаид!.. 
Фæлæ йын цыдæр хъуыддæгты Замирæт хъыгдарыны хос у, уый дæр 
æмбарын райдыдта Налхъуыт: «Иунæгæй алидзын бирæ æнцондæр уаид 
ардыгæй». 
— Чидæр мын афтæ загъта, стыр фæндаджы был, дам, хорз æлыг ис! 
Цом-ма, æмæ дзы мæнæ къæбицы зæххæн схæссæм! — бадзырдта иу рай- 
сом чындз, æфсины бæсты йын чи уыдис æмæ цинæй чи мардис йæ хорз 
чындзыл, уыцы Пæчомæ. 
— Цом, дæ сæрылхаст фæуон, цом! — сразы зæронд ус. 
— Ныр ацы фæндаг кæдæм цæуы? — бафарста чындз, бæстон йæ алы- 
варс ракæс-бакæсгæнгæйæ. 
— Ацы комæй æрмæст ацы фæндагыл ацæуæн ис Къобмæ. Далæ уыцы 
комыл Гуырдзыйы стыр паддзахвæндаг цæуы. Иу-цалдæр боны фæстæ мит 
уарын райдайдзæнис, æмæ суанг уалдзæгмæ комæй ахизæн нал уыдзæн — 
зæйтæ та цæудзысты. Ардæм дæр æрбацæуæн нал уыдзæн. Дæумæ гæсгæ, 
чындзæхсæвыл цæмæн тагъд кодтой Хъæриу æмæ Чермен? Ам мæнæ мах 
хуызæн къодæхтæ йеддæмæ æрыгæттæ нæ фæразынц. Горæты вæййынц. 
Ацы зæрондæн дæр горæты хæдзар уыдис, фæлæ йын æй йæ чызджы би- 
нонтæ байстой. Дæу, дам, цæмæн хъæуы? Уæддæр, дам, Хъæриу дæу  
иунæгæй никуы ныууаддзæн. Зæронд уæдæй фæстæмæ бынтон сæрра. Хиуæттæй 
иуы хæдзармæ нал уадзы, мæ бынтыл, дам, мын мæ удæгасæй фæхæлоф 
кодтой! 
Ницæмæн хъуыдысты Налхъуыты Пæчойы ныхæстæ æмæ сæм хъусгæ 
дæр нæ кодта. Уый фæндыдис базонын иунæг хъуыддаг, ардыгæй кæуыл- 
ты ис алидзæн æмæ аивæй базыдта фæндаг. Йæ риуы гуырыдис æнæкæрон 
уарзондзинад, йæ сонты бонтæй фæстæмæ йæ номæй дæр схъиугæ кæмæн 
кодта æмæ суанг йæ бинонты уындæй дæр пиллон кæмæн уагъта, уыцы Ай- 
тегмæ. Аххостæ иууылдæр Аминæты сты, уый куы бамбара Айтег, уæд ын 
йе 'нæбары чындзыцыд кæй ныббардзæн, ууыл Налхъуыт æппындæр ды- 
зæрдыг нæ кодта. Æгъуыссæг æхсæвты снывæзта йæ алыгъды фæнд. 
— Абон-ма мæнæ Замийы уартæ комы рабынмæ бакæн æмæ йын хæхтæ 
фенын кæн, цалынмæ мит нæма рауарыд, уæдмæ, — хъæлдзæгæй загъта 
Налхъуыт иу ирд райсом Хъæриуæн. 
Налхъуыт йæ нæуæг хæдзар кæй æруарзта, кæй æрсабыр æмæ ма суанг 
худын дæр кæй райдыдта, ууыл Хъæриу тынг цин кодта. 
— Æмæ дæу нæ фæнды немæ? — мидбыл худгæйæ загъта лæппу. 
— Æмæ æз ам нæ уыдзынæн?! Фендзынæн сæ уый фæстæ. Гъа, Зами, 
мæнæ ацы къурткæ скæн, суазал уыдзынæ! 
Зами цингæнгæ йæ мады пæр-пæргæнаг шарф адыдæгътæ кодта, йæ 
36 

сæрыл æй абаста, кæйдæр стыр къурткæйæ йæхи æрбатыхта, йæ дысты 
йын йæ цæнгтæ нæ атъысгæйæ, æмæ æнхъæлмæ кастис Хъæриумæ. Фæлæ 
Хъæриу нæ тагьд кодта кæрты дуарæй ахизынмæ. Йæ цæстытæ ратонын нæ 
куымдтой йæ рæсугъд усæй. Кæддæр-кæддæр, Замирæты уæхскыл йæ цонг 
авæргæйæ, араст сты комрæбынмæ. 
Куы адард сты, уæд Налхъуыт Пæчойæн афтæ: 
— Куы мæ ауадзис, уæд сæ баййафин æмæ æз дæр хæхтæ фенин. 
— Æмæ дæ чи нæ уадзы? Кæмæй æфсæрмы кæныс? Зæронд у, æмæ уый 
сихормæ нæ сыстдзæнис. Ауай æмæ сæ баййаф! 
Налхъуыт уаты фæмидæг, æмæ йæ сæрыл йæ чындздзон касинкæ, йæ 
дæлармы чысыл тыхтон, афгæмæй фæстæмæ фездæхт. 
— О, дæ фæхъхъау, о! Кæм цæрай, уым хъуамæ алцыдæр зонай! — йæ 
ног чындзæй разы уæвгæйæ загъта Пæчо. Æмæ кæд йæ дзыхы рæвдауæн 
ныхæстæ фидаугæ дæр нæ кодтой, уæддæр сæ Налхъуытæн арæх дзырдта, 
уымæн æмæ йын уый йæ бирæ куыстытæ йæхимæ аиста. 
Уый хыгъд Пæчо Замирæты фыццаг бонæй фæстæмæ нæ бауарзта, — 
тынг æнад ын уъщис. Нæ йын уарзта йе сныхас дæр, йæ бакаст дæр, йæ 
лæггæдтæ дæр. Йæ къухæй йын доны къус дæр нæ иста. 
Фæлæ Налхъуыты!.. Налхъуыты йæ риуыл æгънæгæн бахуыйынмæ 
дæр цæттæ уыдис: «Нæхи зылды Хъæриуæн кæй куырдтам æмæ нын чи 
нæ бакуымдта, уыдонæй хæрзхъæддæр, уæздандæр æмæ рæсугъддæр у!» — 
хъуыды кодта Пæчо. 
— Азымæг æз дæр удæнцой цард акæндзынæн! Уæдæ кæд авдæн дæр, 
Хуыцауы фæрцы аузин!.. 
Хур арвастæумæ куы стылд, уæд Налхъуыт арф комы хъæлæсмæ 
ныххæццæ паддзахвæндагмæ. Бæстыл цъиутæхæг нæ уыд, æмæ уый  
Налхъуытæн æхсызгон уыд, уымæн æмæ йæ ныртæккæ уæлдай æвдисæнтæ нæ 
хъуыд. 
Дæлвæндаг æрæмбæхстис дынджыр дуры цур æмæ 'нхъæлмæ кастис 
фæндаггæттæм. Фыццаджыдæр цы уæрдон æрбацæйцыдис, уым бамбæх- 
сæн ницы хуызы уыдис — хосæй йедзаг — æнæхъæн цъына, стæй йæм 
бæхтæрæг дæр æгæр æрыгон фæкастис. Ныллæгдæр æркодта йæ касинкæ 
ныхыл, æрмæст ма цæстытæ æмæ фындз куыд зыной, афтæ, æмæ  
æнхъæлмæ каст дарддæр. Бирæ бадын æй нæ бахъуыд — æрбазындис, цыхтыты 
дынджыр мигæнæнтæ кæм уыдис, ахæм уæрдон. 
«Ацы зæронд лæг мæ мигæнæнты æхсæн бамбæхсдзæн!» — ахъуыды 
кодта Налхъуыт æмæ фæндаджы астæумæ рацыд. 
Бæхтæрæг баурæдта. 
— Цы кæныс? Цы дæ хъæуы мæнæй? 
— Кæд горæтмæ цæуыс, уæд мæ, дæ хорзæхæй, алас! Æз дын дæ чызгæн 
диссаджы къаба балæвар кæндзынæн! — райхæлдта Налхъуыт, йæ  
дæлармы цы тыхтон уыдис, уый, æмæ хуры тынтæм фæрдгуыты цæхæр акалд. 
— Оу, мæнæ цы рæсугъд у! — йæ пыррыкк рихитæ адаугæйæ загъта 
зæронд лæг. — Æмæ кæмæй лидзыс, уый мæ куы амара, уæд та? 
37 

— Нæ дæ амардзæн. Уый нæ æййафгæ дæр нал бакæндзæн. Куы нæ 
баййафа, уæд та мæ аргæ не скæндзæн, æз мигæнæнты æхсæн бамбæхс- 
дзынæн... — бадардта Налхъуыт фæрдыгкъаба зæронд лæгмæ. 
Лæг къаба райста, æркастис æм, стæй йæ фæстæмæ батыхта æмæ йæ 
йæ роны амбæхста. Уæрдонæй рахызтис, мигæнæнтæ кæрæдзийæ адарддæр 
кодта, сæ бынæй сын хосы бындзгуытæ раласта, æрбамбырд сæ кодта æмæ 
Налхъуытæн фæлмæн хуыссæн сарæзта. Налхъуыт схызт уæрдонмæ, æмæ 
йæ зæронд лæг йæ нымæтæй æрæмбæрзта, йæхæдæг йæ кæрцы роны йæ 
къух атъыста, цыма фæрдыгкъабайæн алидзынæй тарст, уыййау 
Налхъуыт куыддæр цæлхыты хъинцъ æмæ зæронд лæджы хъуыр-хъуыр 
зард айхъуыста, афтæ къæхты бынæй ныуулæфыд æмæ Хуыцаумæ скуывта, 
мæ уд дæ фæхъхъау, зæгъгæ. Йæ сæры зилдух кодтой алыхуызон хъуыдытæ. 
Йæ цæстытыл уадис, Айтеджы фыстæг куыд кæсдзæн, уый. Йæ хъуыдыты 
бынат нæ уыдис æрмæст гыццыл Замирæтæн. Иунæг хатт дæр йæ зæрдыл 
не 'рлæууыд. Нæ ахъуыды кодта, йæхæдæг цы хъаймæтæй лыгъдис, уым 
æнаххос дæсаздзыд Замирæты кæйдæр бинонты æхсæн, кæйдæр зынвадат 
хъæуы кæй ныууагъта, æмæ уыдон Налхъуыты мает уымæй кæй исдзысты, 
ууыл дæр... 

м®и*н®^ 
ХУЫНДЗАУ 
— Бауромут-ма машинæ! Æрхойут ын йæ сæр! — йæ дзыхыдзаг хъæр 
кодта зæронд ус, йæ хуыны тæбæгъ йæ къухы, афтæмæй къуыбырæй 
дæлæмæ згъоргæйæ. 
Гом машинæйы гуыффæйы цы цалдæр лæджы лæууыд, уыдон æмхуы- 
зонæй кабинкæйы сæр хойын райдыдтой, æмæ къуыбырæй дзæвгар дард- 
дæр машинæ баурæдта. 
Шофыр кабинкæйæ мæсты гæпп ракодта æмæ, йæ къухтæ арвмæ 
фæхъил-фæхъилгæнгæ, загъта: 
— Цы хабар у? Мæ сæрыл мын цы ралæууыдыстут? 
Лæгтæ иумæ цыдæртæ дзырдтой, къуыбырмæ амонгæйæ. 
— Æмæ йæм куы уромин, уæд æй мæхæдæг уынгæ нæ кæнын?! — æгæр 
хъæрæй загъта шофыр. 
Зæронд ус æй фехъуыста, уый куы бамбæрста, уæд хорзау нал фæцис: 
— Цы кæныс, Нана? Кæдæм цæуыс дæ хуынимæ? 
— Æз никуыдæм... Дæ фæндаг раст æмæ Лæгтыдзуары фæдзæхст у! 
Дæлæ, зæгъын, уыцы бынычызгæн иу-дыууæ цыхты арвитон... Ныр æх- 
сæзæм аз уым дзæгъæл къæбылайау цæры, æмæ йæ фæдыл куыдз срæйæг 
нæй!.. Тагъддæр, тагъддæр! — æвиппайды къуыбыры 'рдæм фсздæхт, æмæ 
йæ къух «Ардæм! ардæм!» тилын райдыдта, æмбисмæ цы дыууæ адæй- 
маджы æрхæццæ, уыдонмæ. 
Бæрæг уыдис, сæ иу бынтон сындæг цæуы æмæ йæ хæссинаг нæ фæра- 
зы, уый. 
— Омæ, Нана, мæнæн уыдонмæ æнхъæлмæ кæсынæн рæстæг ис?! 
Мæнæ ГЭС-ы хицауы горæтмæ æмбырдмæ ласын! 
— У-у-у, мæ хур, Мæдийы мын Джызæлы сæрмæ ныддав! Уым-иу æй 
раргъæв, кæд уыцы фыдбоны Буронмæ истæм абадид. 
— Ма йыл тыхс, Нана! Æз æй раргъæвдзынæн. Машинæ дæр ын бау- 
ромдзынæн, — гуыффæйæ æрдзырдта Нанайы тæккæ сыхаг, хъæуы пост- 
хæссæг Додотти, æмæ хуыны тæбæгъмæ йæ даргъ цæнгтæ æривæзта. 
Уæдмæ Мæдинæт æмæ йæ мад Тамарæ дæр лæф-лæфгæнгæ æрхæццæ 
39 

сты. Шофыр йæ кæддæры ахуыргæнæг Тамарæйы куы ауыдта, уæд йæ тыз- 
мæгдзинад фæцыдæр ис. Суанг ма йын йæ уæззау сеткæ дæр райста æмæ йæ 
Додоттимæ слæвæрдта. 
— Четверты арахъхъ ис! Ма уын асæттæд! Ма акæлæд! Мацæуыл æй 
бакъуырут! Мæнæ уым та цыхтытæ, — слæвæрдта Нана æртыккаг бает, 
Мæдийы къухæй йæ райсгæйæ. 
— Мæнæ уый та мæ хуындзау æмбал! — худгæйæ слæвæрдта йæ бала- 
лайкæ Мæдинæт Додоттимæ. 
— Æнæбайрайгæ дзы ма скæн! — бахъуыр-хъуыр кодта Нана. 
— Ам дæлæмæ нын цæгъддзæнис! — загьта фæндаггæттæй чидæр. 
— Мæди, мæ къона, схиз! Мæнæ ам алæуу! — ацамыдта Тамарæ, «по- 
луторкæ» кæй хуыдтой, уыцы уæзласæн машинæйы цалхмæ. 
Мæдинæт бортмæ йæхи куы сивæзта, уæд ын хохаг рог дымгæ йæ 
тæнæг, пæр-пæргæнаг къабайы фæдджитæ йе уæхсчытыл авæрдта, æмæ йæ 
урс-урсид дæллаггуыр æмæ йæ хæрзконд зæнгтæ разындысты. 
Къабайы дымджытæм куы фæлæбурдта, уæд, гыццыл ма бахъæуа, ма 
рахауа. 
— М 'арт бауазал! Хауыс! Хæцгæ кæн! — йæ къухтæ йæ зæрдæйыл 
дзуарæфтыд авæрдта Тамарæ. 
Шофыр йæ сæр фæгуыбыр кодта æмæ кабинкæйы смидæг. 
— Хъусыс, Додотти! Абадын-иу æй кæн исты машинæйы! Дæ балалай- 
кæ æрæвæр æмæ хæцгæ кæн истæуыл! — хъæр кодта Нана. 
— Мæди, мæ къона! Райсом-иу фæстæмæ æнæ 'рбаздæхгæ ма фæуы, 
хъусыс-с! — Тамарæйы хъæлæс цыдæр фæлладхуыз уыд. 
Куы адард сты æмæ рыджы мигъæй куынæуал зындысты, уæддæр ма 
Нана æмæ Тамарæ йæ фæдыл кастысты. 
— Бæргæ мæ нæ фæндыдис, Нана, иунæгæй йæ афтæ дард хуындзау 
арвитай, уый. Нырма сывæллон у, цы 'мбары?! 
— Æмæ уæдæ кæй арвитон? Мæнæ дæу? Ныр æртæ азы хуыесæнæй, 
рынчын дæн, зæгъгæ, чи не сты, уый? Сымах ирон æгъдау дæр нал æм- 
барут! Æрдæг уырыесæгтæ систут, фæлæ худинаг нæу, æхсæз азы дæргъы 
уыцы æнамонды мачи бабæрæг кæнæд?! 
— Омæ нæ дæхæдæг куынæ уагьтай! Хъоды йыл дæхæдæг куы бакодтай! 
Æз цалынмæ мæ къæхтыл уыдтæн, уæдмæ йæм цæуынмæ нæ хъавыдтæн? 
— Æмæ дын æз дæ къæхтыл сахсæн бакодтон? И, сахсæн бакодтон? 
— хæрдмæ къуыбырыл тагъд-тагъд цæугæйæ æмæ йæ чындзмæ фæстæмæ 
фæкæс-фæкæс кæнгæйæ, дзырдта Нана. 
— Хорз, Нана. Ма тыхдзырд кæн. Мæнæ куы фæдзæбæх уон, уæд æртæ 
файнустæй дæр нæ зыбыты иунæг ходыгъды бабæрæг кæндзыстæм. Иæ 
дыууæ фыртæн ын истытæ балхæндзыстæм, ды та сын фæсмын хæлæфтæ 
æмæ цъындатæ скæндзынæ. 
Къуыбырмæ куы схæццæ ис Тамарæ, Нанайæ тынг дард баззайгæйæ, уæд 
былыл цы бандон уыдис, ууыл æрбадт æмæ йæ цæстæнгас комы хъæлæсмæ 
скодта. Йæ къах æй хæдзармæ нæ хаста — йæ 'ртæ уарзон чызгæй иу дæр 
40 

уым нæ уыд: Аминæг дард стыр горæты ахуырмæ, Замирæт — сæ быдираг 
хæстæг æрвадæлтæм хуыйыны дæсныйад зонынмæ, Мæди та — хуындзау. 
— Мадымайрæм, фæндараст фæкæн Мæдийы! Рæсугъд фæндагыл æй 
бафтау! — кувын райдыдта Тамарæ, йæхиуыл дзуæрттæ æфтаугæйæ.' 
...Куыд нæ уыдта Мæдинæт, ныр æртыккаг аз, горæты ахуыргæнгæйæ, 
цы æрдзы хъæбысы фæцæуы, суанг ма фистæгæй дæр, уыцы комы рæсугъд- 
дзинæдтæ! Куыд нæ улæфыд æлутоны уæлдæфæй?! Фæлæ ныр йæ зæрдæйы 
цыдæр æндæр цин гуырыд — æппындæр кæй никуыма федта, ахæм коммæ 
цыдис хуындзау. Æмæ Айтеджы хо куыд дзырдта, уымæ гæсгæ, Уæлладжы- 
ры ком сæхи комæй ноджыдæр рæсугъддæр у. Цин кодта Мæдинæт, бирæ 
æнæзонгæ хъæутæ æмæ адæмы кæй фендзæн, ууыл. Цин кодта, æхсæз азы 
цы фыдыхойы нæ федта, уымæн канд йæхи нæ, фæлæ ма йæ дыууæ фыр- 
ты дæр кæй фендзæн, ууыл дæр. «Налхъуыт мæ, чи зоны, зонгæ дæр нал 
бакæндзæн, уымæн, æмæ мæ фæстаг хатт, фæндзæм къласмæ куы цыдтæн, 
уæд федта!» 
Дымгæ хъазыд, Мæдийæн йæ нарæг астæуæй бирæ дæлдæрмæ чи хæццæ 
кодта, уыцы даргъ, сау, хъуымбыл дыууæ дзыккуйæ æмæ йæ тæнæг къабайы 
дымджытæй. Рустæ æмæ былтæ сыгъдысты дымгæйы батæй, уымæн æмæ 
машинæ комы афтæ тагьд уадис, æмæ йыл цæст нæ хæцыд. 
Уайтагьд æрхæццæ сты Джызæлы сæрмæ, æмæ Додотти архайдта На- 
найы курдиат сæххæст кæныныл — Алагиры 'рдæм цы стæм машинæтæ цыд, 
уыдонмæ йæ къух дардта, фæлæ, марадз-зæгъай, кæд дзы иу дæр баурома. 
Дыууæ сахатæй фылдæр фæлæууыдысты Джызæлы хъæуы сæр Мæди 
æмæ Додотти. 
— Постмæ мæ хъæуыбынмæ цæуын хъæуы. Уырдыгæй фæстæмæ  
фистæгæй — нæ хъæумæ, уымæн æмæ нæ хъæуы цы иунæг машинæ ис, уымæн 
йæ шофыр йæ хорз зондыл куынæ уа, уæд никæмæ уромы... 
— Уæд та мæ ныуудзис? — йæ балалайкæ йæ хуыныл æрæвæргæйæ 
загъта Мæди. 
— Æмæ ма уæд дæ бинонтæм цы цæсгом равдисдзынæн? Ды зоныс, æз 
дæ фыдæн йæ хуыздæр æрдхорд уыдтæн, уый? Дæуыл дыууæ къуырийы 
куы цыдис, уæд мах Микъалаимæ хæстмæ дæр иумæ ацыдыстæм. Рухс 
дзæнæты бадæнт æртæ 'фсымæрæй дæр! Тынг хорз лæппутæ уыдысты!.. 
Мæдинæг йæ фыд æмæ йæ фыдыфсымæрты кой хъæуы цæрджытæй 
афтæ арæх хъуыста, æмæ йæм Додоттийы ныхæстæ ницы диссаг фæкастысты. 
— У æртæ иу автобус æрбацæуы! Сдар-ма йæм дæ къух! 
Додотти йæ дыууæ къухы дæр тилын райдыдта, автобусы размæ æрлæу- 
гæйæ. 
— Цы кæныс, хорз лæг? Дæ цардæй сфæлмæцыдтæ? 
— Кæдæм цæуыс, æфсымæр? 
— Æмæ сымах кæдæм цæут? 
— Æз никуыдæм! Мæнæ ацы чызджы Буронмæ баласын хъæуы. 
— Æз Алагирмæ цæуын, — машинæ йæ бынатæй фезмæлын кодта шофыр. 
— Фæлæуу-ма! Бауром-ма! — шофырмæ иннæрдыгæй хæстæг баз- 
41 

гъордта Мæди, йæ балалайкæ йæ къухы, афтæмæй. — Æмæ Алагирæй Бу- 
ронмæ машинæ нæ вæййы? 
— Уæлладжыры коммæ цы машинæтæ цæуы, уыдонæй бирæтæ 
баздæхынц Алагиры автобусты станцæмæ. Сæрмагондæй Буронмæ чи цæуы, 
ахæмтæ дæр дзы вæййы, — загьта, Мæдинæтмæ комкоммæ кæсгæйæ, шо- 
фыр, тынг æй фæндыд, ахæм рæсугъд чызг йæ машинæйы куы сбадтаид, уый. 
— Уæдæ æз сымахимæ цæуын. Кæд уæм бынат нæй, уæд æз лæугæ дæр 
акæндзынæн. Додотти, æрбадæтт-ма мын мæ хуын! 
Шофыр йæ цæст нæ иста Мæдинæтæй. Фырдиссагæй йæ машинæ 
ахуыссыд, æмæ дынджыр здухæн дæгъæлимæ куы рахызт, автобус ногæй 
скусын кæнон, зæгъгæ, уæд дæр ма Мæдимæ кастис. 
— Уæллæй, сырддонцъиутæ сæ ахстæттæй тæхын райдыдтой! 
Иннæ бæлццæттæм дæр тынг хорз фæкаст æрыгон рæсугъд чызджы 
сæрæндзинад: цæсты фæныкъуылдмæ йæ хуынæн бынæттæ ссардта æмæ 
зæронд усы арфæтæ кæнын райдыдта Додоттийæн. 
Машинæ куы араст, æмæ Мæди Додоттимæ рудзынгæй йæ къух куы 
атылдта, уæд бæлццæттæй чидæртæ дзырдæппарæн райдыдтой чызгмæ: 
— Уæдæ хуындзау дæ, нæ? 
— О, хуындзау. 
— Æмæ дæ хуындзау æмбæлттæ нæ хъæуы? 
Мæдинæг ницы дзырдта. Йæ иу къухæй балалайкæйыл хæцыд, ин- 
нæмæй, сеткæйы цы даргъхъуыр арахъхъы четверт уыд, ууыл. Хуыны тæ- 
бæгъ кæйдæр къæхты цур сæвæрдта æмæ-иу уымæ дæр æркаст Фæлæ йын 
йæ цыхтыты бает йæ зæрдæйы кард атъыста — уайтагьд сæ сылы амызти. 
— Хорз чызг! Уым дуары цур лæууыны бæсты рауай æмæ мæнæ мæ 
фарсмæ æрбад — мæлæты стыртæ куынæ дæ! — рахъæр æм кодта фæстаг 
бынæттæй иу æрыгон ус. 
— Æмæ мæ хуын та? — тыхетхуызæй афарста Мæдинæт 
— Дæ хуынæн ницы у. Разæй бадджытæ йæм сæ цæст фæдардзысты. 
— Æццæй? — раззаг бадджытыл афæлгæсгæйæ, сывæллонау сыгъдæг- 
зæрдæйæ афарста Мæдинæт. 
— Æри-ма дæ четверт мæнмæ! — йæ тыппыр къухæй четверты хъуы- 
рыл æрхæцыд иу ацæргæ лæг. 
— Æз та дын мæнæ дæ тæбæгъ æмæ дæ бынмиз цыхтыты хъахъхъæн- 
дзынæн, — худгæйæ загьта, лæджы фарсмæ цы саулагъз, урссæр ус бадтис, 
уый. 
Адæмыл худæг бахæцыд. Чи цы дзырдта, чи цы. Сæйраг худæджы хос 
уыдысты цыхтытæ. Худтис Мæди дæр. 
— Рацу-ма ардæм æмæ нын дæ балалайкæйæ ацæгъд, — бадзырдта та 
йæм, бынат ын цы ус сцæттæ кодта, уый. 
Мæди, автобусы рудзынгæй æддæмæ кæсгæйæ, фæстаг бынæттæм 
ахæццæ æмæ федта, усы фарсмæ дыууæ лæппуйы кæй бады, уый. Сæ иуыл 
афицеры дарæс — йæ пъагæттæй æмæ йæ худы нысанæй бæрæг уыдис, лæп- 
пу танчыты æфсæддон хайы кæй ис, уый. 
42 

Мæди йæ даргъ дзыккутæ фæстæрдæм аппаргæйæ æрбадт усы фарсмæ, 
«бузныг» зæгъгæйæ, æмæ йæ афарста: 
— Цы хъæумæ æрхæццæ стæм, уымæн та йæ ном цы хуыйны? 
— Майрæмадаг. Æвæццæгæн, фыццаг хатт цæуыс ацы фæндагыл?' 
— О, фыццаг хатт. 
— Æмæ дæхæдæг та кæцон дæ? — афарста афицеры фарсмæ бадæг лæппу. 
— Мæхæдæг?.. Иу гыццыл хохаг хъæуæй! 
— Æмæ йын ном нæй дæ гыццыл хъæуæн? 
— Ис. Фæлæ йын йæ ном нæ дзурын. Мæ дзыхы нæ бады, — сарæхстис 
чызг йæ хъæуы ном не схъæр кæнынмæ, æмæ та цæуджытæ худын райдыдтой. 
— Æмæ дæ мыггаджы ном дæр нæ бады дæ дзыхы? 
— Мæ мыггаг?.. Мæ мыггаг — картофы мыггаг! — худгæйæ та загъта 
Мæди. 
— Дæ ном та? 
— Мæ ном та карчы ном — Мæди!.. 
Гуыбындихтæ кодтой адæм чызджы дзырдарæхст дзуаппытыл. Шофы- 
ры дæр бæргæ фæндыдис, куклайы хуызæн рæсугъд æмæ хъæлдзæг чызджы 
уынын, фæлæ уый йæ куыст кæнын хъуыд. Уæддæр ссардта фадат ныхас 
баппарынмæ: 
— Хорз чызг! Æмæ дæ мады сиахс нæ хъæуы, сиахс? 
— Сиахсæн нæ зонын, фæлæ нын нæ фиййауы бирæгъ бахордта! 
— Уæ, йæ цæрæнбон бирæ æрбауа къуыбырхъусæн, мæнæн уæ хъæумæ 
фæндаг чи байгом кодта!.. Ацæгъд-ма нын дæ балалайкæйæ! — рахъæр та 
кодта шофыр, рулыл фидар хæцгæйæ. 
— Омæ айв у æнæзонгæ адæмæн цæгъдын? Уæд та кæйдæр нæ фæнды 
мæ цагъдмæ хъусын?! — стыхстис Мæди. 
Адæм æмхуызонæй куы æрхатыдысты Мæдинæтмæ, уæд ма йын цы 
гæнæн уыдис — райдыдта цæгъдын «Хъуыбады». 
«Сæрдæй, зымæгæй гуыбыр, тызмæгæй»... — сындæггай базарыдис 
Мæди йæ айв хъæлæсæй. 
— Æвæдза, æрдз цы диссаджы сурæтгæ сныв кæны! —разылдис, хуын- 
мæ йæ цæст чи дардта, уый йæ фæстæ бадæг усмæ. 
— Уæдæ, уæдæ! Æз дæр ма ууыл хъуыды кæнын. Цы сау къæлæт æрф- 
гуытæ æмæ йын цæстытæ ис! Раст стъалытæ! 
— Æмæ рустæ та? Рустæй цы зæгъдзынæ? Ахуырсты хуызæн! 
— Æмæ асæй дæр куыд айв у! Æз сылгоймагæн йæ бæрзонд дæр нæ 
уарзын, æмæ йæ ныллæг дæр. 
— Асæй ма хъуамæ сырæза! Адæймаг, дам, фондз æмæ ссæдз азмæ 
рæзы!.. 
Мæдинæт кæрæй-кæронмæ азарыд «Хъуыбады», стæй æвиппайды 
афарста. 
— Дæлæ уый та цавæр хъæу у? 
Бирæтæ сæ армытъæпæнтæ кæрæдзиуыл хостой, уыдонимæ Мæдийы 
фарсмæ бадæг ус дæр. 
43 

— Уый та у Дзуарыхъæу. 
— Мæ фыдымады æфсымæр ам цардис, — загъта чызг æмæ райдыдта 
хонгæ кафты цагъд. «Хонгæ» рахызт тымбыл кафты цагъдмæ, æмæ адæ- 
мы афтæ сцыбæл кодта кафынмæ, æмæ чи йæ къухтæ бæрзонд иста, чи йæ 
къæхтæй йæ бынаты кафыд. Шофыр та йæ рулыл ралæууыд — æмдзæгъд 
кодта. 
— Уе 'ппæты дæр Буронмæ ласын хуындзау! — фæгæпп кодта руль 
фæуадзгæйæ. 
— Рулыл хæц! Бабын нæ кæндзынæ! — бадзырдта йæм хуынхъахъ- 
хъæнæг ус. 
Мæдинæт цыбыр рæстæгмæ бæлццæттæн афтæ уарзон сси, цыма йæ ра- 
гæй зыдтой. Иууылдæр уыйæрдæм разылдысты æмæ йын йæ алы сныхас, 
йæ алы фезмæлдмæ дæр æнхъæлмæ кастысты. 
— Куыд хорз цæгъдыс балалайкæйыл! — загъта йæ фарсмæбадæг ус. 
— Цæгъдын мæнæн мæ професси у. Дыууæ азы фæстæ музыкæйы 
ахуыргæнæг уыдзынæн. 
— Зарын та? 
— Заргæ уыйас хорз нæ кæнын. Нæ хæрæг мæнæй хуыздæр зары! — 
ныххудтис та Мæди, æмæ та цæуджытæ дæр худын райдыдтой. 
— Мæнæ ма мæ афицер æфсымæрæн баком æмæ йæ уым, дард бæстæйы 
хъæлдзæг дардзынæ! — басхуыста Мæдинæты йæ фарсмæбадæг ус, йе 'ннæ 
фарс чи бадтис, уыцы афицермæ амонгæйæ. 
Мæди æнæфсæрм афицермæ бакаст æмæ федта, æнахуыр рæсугъд 
æрвхуыз цæстытæ йæм куыд æдзынæг æмæ уарзон каст кæнынц, уый. 
Афицеры цæсгом Мæдимæ хурты хуры хуызæн фæкаст, фæлæ та ныхас ин- 
нæрдæм аздæхта: 
— Сыбираг ма уа де 'фсымæр? 
— Сыбираг нæ, фæлæ гермайнаг, ныр дыккаг аз Дрездены вæййы. Ныр 
та ус курынмæ ссыдис. 
Лæппу ныфсæрмы, йæ сæр æруагъта. 
Цæмæй ныхасы кæрон балхынцъ уа, уый тыххæй Мæдинæт, æнæхуд- 
гæйæ, лæппуйы хомæ комкоммæ кæсгæйæ, загъта: 
— Æз нырма мойгæнæг нæ дæн. Æхсæрдæс азы йеддæмæ мыл нæма 
цæуы. Стæй мæ уæле дыууæ хистæр хойы ис — Аминæт æмæ Замирæт. 
— Æмæ нæ зоныс, сырддонцъиу кауы михыл рæзы, уый! — йæ ныхас 
æрбаппæрста разæй бадджытæй чидæр. 
— Чындздзон чызджы бынатмæ куы бæхæццæ уон, уæд æз дæр мæхи 
ныууæздан кæндзынæн Аминæты хуызæн. Иунæг æнæуæздан ныхас дæр 
мæ ничиуал фехъусдзæн, — загъта Мæди, ома ацы дзæбæх усгур лæппу 
афæрса, кæм фенæн ис дæ уæздан хо Аминæты, зæгъгæ. 
Фæлæ лæппуйы зæрдæйы пиллон арт Мæдинæт ссудзын кодта. «Цас 
æмæ цас чызджытæ ис зæххыл, фæлæ дзы ай хуызæн зæрдæмæдзæугæ 
никуыма федтон!» — хъуыды кодта уый, Мæдийæ йæ дыууæ цæсты нæ 
исгæйæ. 
44 

Йæ хойы хъусы цыдæртæ дзырдта, фæлæ сын Мæди сæ ныхас фæурæдта: 
— Цавæрдæр хъæумæ та æрхæццæ стæм! 
— Уый хъæу нæу, фæлæ, табу йæхицæн, Хетæджы къох! — бирæтæ сæ 
бынаты базмæлыдысты. 
— Тагьд уыдзæнис Хæтæлдон, уый фæстæ Суадаг, уый фæстæ — 
Бирæгъзæнг, уый фæстæ та Алагир, — ранымадта хъæуты нæмттæ ус. — 
Фæлæ-ма мын, Мæди, ды зæгъ: Буронмæ кæмæ цæуыс, уыдонæн сæ мыггаг 
кæмæй у, стæй дын цы хæстæг сты? 
Мæдинæт исдугмæ ницы сдзырдга. Афтæ сыгъдæгзæрдæйæ йæ кæй 
фарста йæ фарсмæбадæг сылгоймаг, уымæ гæсгæ хабæрттæ иууылдæр ра- 
дзырдта сывæллонау æргомæй: 
— Мæ фыдыхо йæ лæгимæ уым цæры. Æхсæз азы размæ йæ лæгимæ 
кæрæдзийы аскъæфтой, æмæ сæм мæ кадылмард фыдымад смæсты. Хъоды 
сыл бакодта, фæхудинаг, дам, нæ кодта Налхъуыт. Ныр сын дыууæ лæппуйы 
ис, æмæ сын Нана хуын рарвыста. Йæ мает ссыдис Нанайæн. 
— Æмæ сын уым хи хæдзар ис? 
— Нæ-æ-æ! Æмдзæрæны, дам, цæрынц, æртыккаг бараны. 
Афицерæн йæ зæрдæ фæныфеджындæр æмæ, йæ хойы уæхскыл йæ сæр 
æрæвæргæйæ, Мæдимæ сабырæй бадзырдта: 
— Мæдинæт! Демæ-ма мæ хуындзау акæн. Æз дæр Бурон фенон. 
Мæдинæтмæ афицæр, аргъæутты цы лæппутæ вæййы, сыгъзæринко- 
цораджынтæ, ахæм фæкаст, æмæ йæ дзыхы ныхас нал бадт. Æнæдзургæйæ 
кæрæдзимæ кастысты, иумæ афтæ хорз чи фидыдта, уыцы чызг æмæ лæппу. 
Афицеры хо куы бамбæрста, йе 'фсымæры зæрдæмæ Мæдинæт фæцыд, 
уый, уæд йæхи нæхъусæг, нæуынæг скодта, уæдæ кæрæдзийы бамбарой, 
зæгъгæ. 
— Фæнды дæ мемæ Германимæ, Мæдинæт? Уым бирæ диссæгтæ фен- 
дзынæ! 
Мæди йæ балалайкæйы фæсонтæ йæ цыппар æнгуылдзæй радыгай  
хоста сабыргай. Йæ риуы сыгъдис, ныронг кæй никуыма банкъардта, ахæм 
арт. Зæрдæ рацæйтыдта. Ферох дзы сты, кæм ис, кæдæм цæуы, сæ цуры ма 
чи ис, уыдæттæ иууылдæр. Кастис æнæфсæрм, уыйас æхсызгондзинад ын 
чи хаста, уыцы цæсгоммæ æнæ иунæг ныхас, уымæн æмæ йе 'взаг бандзыг, 
йæ дзых дзурын нал зыдта. 
— Алагир! Æрхæццæ стæм! — хъæрæй загъта шофыр æмæ базылд  
автобусы лæууæнмæ. 
Мæдийæн фырмæтæй йæ уд сцæйхауд: иуæй, ууыл мæт кодта, æмæ 
ацы диссаджы лæппу ныртæккæ ахиздзæн æмæ йæ никуыуал фендзæн. Ин- 
нæмæй та йæ хуын куыд райедзæн æмæ Буронмæ машинæйы куыд сбад- 
дзæн. 
Автобус куы баурæдта æмæ бæлццæттæ хизын куы райдыдтой, уæд дзы 
ахæм нæ уыд, æмæ Мæдинæтæн чи нæ раарфæ кодта. 
— Дæ цæрæнбон бирæ! 
— Дæу цы мад ныййардта, уымæн мæ уд йæ фæхъхъау! 
45 

— Дæ ныййарджыты фæндиаг дæ цард, мæ къона! — хызтысты иу- 
гай-дыгай автобусæй бæлццæттæ. Мæди сын лæугæйæ хъуыста сæ ар- 
фæтæм. 
— Рауай, хорз чызг, дæ хуын дæхæдæг райе! Æз дын дæ четверты æлу- 
тон хорз ехъарм кодтон. 
— Бузныг! Стыр бузныг уе 'ппæтæн дæр. Ахизæм, цæй, мах дæр! — 
Мæди бакаст йæ фарсмæбадæг усмæ. 
Афицер та йæ хойы хъусы цыдæр бадзырдта, æмæ уый Мæдийы 
фæдджитыл æрхæцыд æмæ йæ фæстæмæ æрбадын кодта. 
Цыдæр бæстон ныхас райдыдтой автобусты станцæйы кæрты афицер 
æмæ шофыр. Фæстагмæ шофыр йæ сахатмæ 'ркаст, йæ сæр разыйы тылд 
бакодта æмæ билеттæ уæйгæнæн кассæмæ фæраст. 
Мæдинæт не 'мбæрста, ныхас цæуыл цæуы, уый. Йæ сырх туман йæ 
къухы дардта, уæдæ фæндаджы аргъ бафидон, зæгъгæ. Æппæты тынгдæр 
уымæй тарстис, æмæ йын шофыр сырх туманæй, цае æмбæлы, уымæй фыл- 
дæр куы баурома, уымæн æмæ сæ мæгуыр хæдзары уыцы туман йеддæмæ 
иунæг сом дæр нæ уыд. 
Уæдмæ шофыр йæ къух афицермæ фæтылдта æмæ дыууæйæ дæр ма- 
шинæйы сбадтысты. 
— Мæдинæт, мах ам, Алагиры, цæрæм, фæлæ дæ æрдæгфæндагыл куыд 
хъуамæ ныууадзæм!? Сфæнд кодтам мæнæ мæ хоимæ дæу суанг Буронмæ 
баласын. 
— Мæнæн дæр амæй цыппар сахатмæ куыст нæй! — рахъæр кодта 
хъæлдзæгæй шофыр, æвæццæгæн ын афицер цы æхцатæй зæрдæ бавæрдта, 
уыдоныл цин кодта. 
— Мæнæ цы диссаджы адæмыл сæмбæлдтæн! Мæнæ мæ Хуыцау цы 
амондджын фæндагыл рауагъта! Уæ нæмттæ-ма мын уæддæр зæгьут! 
— Мæ ном — Верæ! Ме 'фсымæр та — Ким! 
— Верæ æмæ Ким! Ныр уын куыд раарфæ кæнон? Æз куыд мæт код- 
тон, уый зонут! Утæппæт хæссинæгтæ, зæгъын, куыд хæедзынæн иунæгæй! 
Цом-ма, Верæ, æмæ разæй сбадæм! Мыййаг, мæ четвертт куы афæлдæха! 
Машинæ Тæмискмæ куы фæцæйхæццæ кодта, æмæ сондоны тæф фын- 
дзыхуынчъытæ куы ахгæдта, уæд Мæди йæ цыхтытæ асгæрста, кæд уы- 
донæй у уыцы тæф, зæгъгæ. 
— Уый сондоны тæф у, Мæдинæт. Искуы фехъуыстай зындгонд курорт 
Тæмискы кой? 
— Куыд нæ фехъуыстон, фæлæ афтæ тæф кæны, уый нæ зыдтон! — 
худгæйæ бакаст Мæди, йæ комкоммæ чи сбадт æмæ йæм æдзынæг чи каст, 
уыцы Киммæ. 
Верæ куы сæ иумæ кастис, куы сæ иннæмæ. Фæстагмæ йæхи нал ба- 
урæдта æмæ загъта: 
— Мæдинæт! Мах Кимимæ знон горæтмæ цæмæ ацыдыстæм, уый зо- 
ные? Чызг уынæг! 
Мæдинæтыл цыма исчи уазал доны къус бакалдта, уыйау феехъиудта. 
46 

— Æмæ цы хуызæн чызг у, уый зоныс, Мæдинæт? Бæрзонд, рæсугъд, 
ахуыргонд — мединститут фæцис каст. 
Мæдинæтæн цыма исчи йæ сыгъзæринты голлаг байста, уыйау уай- 
дзæфгæнæджы каст бакодта Киммæ. 
— Æмæ ме 'фсымæры зæрдæмæ цæуыннæ фæцыдис уыцы диссаджы 
чызг, уый зоныс, Мæдинæт? 
— Цæуыннæ? — сонт фарст акодта Мæдинæт комкоммæ Верæмæ 
кæсгæйæ. 
— Иунæг ныхас иронау нæ дзуры, ирон уæвгæйæ. Уæдæ уырыссаг 
æвзаг та куыд зоны, зæгъгæ, йæ Ким фæрсы: 
— Ацы бæлас та уырыссагау куыд хуыйны? — амоны донхæрисмæ. 
— Береза! — загьта чызг. 
Дарддæр парчы цæуæм, æмæ та Ким фæрсы, тулдзмæ амонгæйæ: 
— Æмæ уæд ацы стыр къабузджын бæлас та цы хуыйны? 
— Липа! — ныфсджынæй загьта чызг. 
— Дело — липовое! — загьта ме 'фсымæр æмæ мæнæ нæхимæ ра- 
фардæг стæм. 
— Æмæ дæ цæмæн хъæуы, кæй ракурай, уый бæлæсты нæмттæ зона, 
уый? Хъæдгæсæй кусдзæн? — худгæйæ бафарста Мæдинæт. 
— Омæ сæ куынæ зонай, уæд «нæ зонын» зæгъын æнцондæр нæу? Æви 
ды дæр нæ зоныс бæлæсты нæмттæ? 
— Æмæ сæ ды дæхæдæг зоныс? Гъа-ма, уæдæ, сывылдз уырыссагау 
куыд у? 
— Карагач, кæнæ вяз! 
— Тæгæр та? — Стыр быцæуы бацыд Мæдинæт Кимимæ, цыма дзы 
горæтаг чызджы мает иста. 
— Тæгæр та — клён! 
— Тæрс та? 
— Тæрс та — бук! Фæлæ-ма ды зæгъ: верба иронау куыд у? 
— Верба — донхæрис. Полевая ива та — хæрис. 
— Æмæ уæд ольха та цы у? 
— Ольха та у фæрв — æппæты фыддæр бæласы мыггаг. Кад дзы нæй! 
— худы Мæди. 
— Æмæ уæд азалия та иронау куыд у? — ехъæлдзæг ис Ким, Мæди 
афтæ хорз кæй зоны бæлæсты нæмттæ иронау дæр æмæ уырыссагау дæр, 
уый базонгæйæ. 
— О, хæдæгай! Липæ иронау куыд у, уый куынæ загьтай! — сцырен ис 
Мæди дæр. 
— Липа — суехъæд! 
Мæдинæт йæхи Киммæ хæстæг баивæзта æмæ йæ Верæ куыд нæ фе- 
хъуса, афтæ сындæггай бадзырдта. 
— Æмæ уæд сыдзылбырд дзыбыр та уырыссагау куыд зæгъдзынæ? 
Дыууæйæ дæр худæгæй бакъæцæл сты. 
— Диссаджы зонындзинæдтæ равдыстат æрдззонæны! — худтис Верæ дæр. 
47 

Верæ нырма ныр бамбæрста, дохтыр чызг бæлæсты нæмтгæ кæй нæ 
зыдта, уый Кимæн афтæ хъыг цæмæн у, уый — дыууæ уды кæрæдзийы 
хъуамæ алы хъуыддаджы дæр æмбарой! Æрмæстдæр уæд тулы царды цалх! 
Кастис Верæ иуфарсæй æмæ йæхинымæры цинæй мардис, йе 'фсымæр 
ахæм хорз чызгыл кæй сæмбæлд, ууыл. Гъе, æрмæст афтæ æрыгон кæй у, 
уый тыххæй тыхстис. 
«Уæвгæ, Мæдинæт йæ азтæй кардæр зыны — ахъуыды кодта хинымæр. 
— Цымæ йын бинонтæ та цытæ ис?» — фæрсынмæ хъавыд Верæ Мæдийьт, 
фæлæ йæ нæ фæндыд æрыгæтты хъыгдарын. 
— Æфсымæр! Ам-ма нын чысыл бауром! Æз Мæдинæтæн æхсæрдзæн 
фенын кæнон! — рахызтысты Ким æмæ Мæдинæт æхсæрдзæны цур æмæ 
йæм хæстæг бацыдысты. Дымгæ хъазыд Мæдийы тæнæг пух къабайæ, йæ 
фæдджитæм ын фæлæбур-фæлæбургæнгæйæ, æмæ йæхæдæг дæр цъиуау 
куы стæха, уымæй тарстис чызг. Диссаг æм фæкастис фынккалгæ  
æхсæрдзæн, фæлæ йæм ноджы диссагдæр та фæкастис, Ким ын куыд зæрдийагæй 
архайдта Уæлладжыры комы рæсугъддзинæдтæ фенын кæныныл, уый. 
— Æз æмæ ды, Мæдинæт, искуы æрбацæудзыстæм ацы коммæ æнæ- 
хъæн бон, æмæ дын уæд æз фенын кæндзынæн, æхсæрдзæн йæ райдиан кæ- 
цæй исы, уый дæр. 
Раст цыма бирæ бонты дæргъы зыдтой кæрæдзийы æмæ сæ ныхас конд 
уыд, афтæ кастис Киммæ дæр æмæ Мæдимæ дæр. Гъе, æцæг Мæди не 
'мбæрста, ахæм амонд мæгуыр, сидзæр чызгмæ кæцæй кæсы, уый. 
Шофыр рулыл ныххуысгæйæ, гæды фиумæ куыд фæкæсы, афтæ каст 
Мæдинæтмæ, фæлæ афицеримæ хи барын голлаг æмæ къæссайы хуызæн у, 
уый дæр зыдта. 
— Араст стæм! Æрæджы кæнын! — ныхъхъæр кодта шофыр йæ дзыхы- 
дзаг. Ким æмæ Мæдинæт тæхæгау æрбакодтой автобусмæ. 
— Мæдинæт! Дæ балалайкæ, æвæццæгæн, дæхицæй хистæр у! Уый дæр 
дын хуындзау æмбал у? Чи ма йыл цæгъды уæ бинонтæй дæу йеддæмæ? 
— Махæн нæ бинонтæ иууылдæр музыкæуарзаг сты. Мæ фыдыхо дæр, 
мæ фыдыфсымæры чызджытæ дæр, мæхи дыууæ хойы дæр, нæ мадæлтæ 
дæр, суанг ма нæ фыдымад дæр — иууылдæр фæндырæй цæгъдæм. Ацы 
балалайкæ та тынг рагон у — кæм нæ уыдис, ахæм нæй. Тырсыгомы дæр 
балæууыд кæддæр. Ныр ыл ничиуал цæгъды æмæ йæ Налхъуыты лæппутæн 
рахастон — уадз æмæ йыл уыдон дæр ахуыр кæной. 
— Мæдинæт! Уæ сылгоймæгты иууылдæр ранымадтай, фæлæ уæ 
нæлгоймæгты кой куынæ скодтай? — къахта Верæ Мæдинæты, Киммæ 
бæкæсгæйæ. 
Мæдинæт не 'мбæрста Верæйы хин æмæ сыгъдæгзæрдæйæ дзуапп радта: 
— Мæ фыд дæр æмæ йæ дыууæ 'фсымæры дæр хæсты фесæфтысты... 
Ким тынг зæрдиагæй хъуыста Мæдийы ныхæстæм æмæ йæхинымæры 
хъуыды кодта. «Куыд диссаджы чызг у! Куыд айв у алы уавæры дæр! 
Куыд хорз у, кæй йыл сæмбæлдтæн, уый. Æнæмæнг, мæн хъæуы ахæм æр- 
48 

гомзæрдæ, æнæхин æмæ æнæхæлд чызг. Раст фæзæгъынц, æрмæст ма хъæу- 
ты ис æцæг ирон чызджытæ. Фæлæ Мæди канд хъæуккаг чызг нæу, фæлæ 
цивилизацийæ дæр раст чи пайда кæны, ахæм, æрдзон хорз зонды хицау». 
Цалынмæ Ким хъуыдыты ахасты уыд, уæдмæ Верæ æрхатыдис'Мæ- 
димæ, азар-ма нын, зæгъгæ, æмæ Мæди сындæггай райдыдта зарын «Дзи- 
гойы зарæг». Афтæ сабыр æмæ аивæй зарыд, æмæ йæм Ким цæрæнбонты 
цæттæ уыд хъусынмæ. 
— Нынкъард уæ кодтон, куыд кæсын, афтæмæй! Фæнды уæ, æз уын иу 
худæджы зарæг акæнон?! — загьта Мæди. 
— Дæ хорзæхæй! Табуафси! 
— Дæс усы кæмæн уыд, ахæм лæгыл у! Кæддæр мын æй мæ хистæр хо 
Замирæт бацамыдта.Уымæн та йæ нæ мадырвадæлты лæппутæ бацамыд- 
той, хосдзаутæ. 
— Гъа-ма, уæдæ! Байхъусæм дæс усы зарæгмæ! — сцыбæл Верæ. 
— Æцæг мын бахатыр кæнут рагацау! Иæ ныхæстæй иуæй-иутæ тынг 
айв не сты! 
Фыццæгæмус куы ракуырдтон — 
Нæ фæрæстмæ мæ хьуыддаг! 
Мæйы бонмæ æрбамидæг 
Нæ хæдзармæ мæ дыккаг! 
Мæ мады мын нæ бауарзта! 
Нæ йæ хьуыдис мæ фыд дæр! 
Мæ фæллæйттæ мын ахаста! 
Уыд адæмæн сæ фыддæр! 
Ким куы бамбæрста, Мæдинæт нæлгоймаджы бæсты зары, уый, уæд 
йæ худ систа æмæ йæ Мæдийы сæрыл æркодта. Мæди йæ хъæлæсы уаг 
фæбæзджындæр кодта æмæ, цыма лæппу у, афтæ арæзта йæ фезмæлдтытæ. 
Верæ æмæ Ким гуыбындихтæ кодтой фырхудтæй, æмæ Мæдийыл дæр 
базыртæ базад. Ким ыл йæ худ кæй æркодта, уый йæм бынтон хорз кастис. 
Дæс усы зарæг кæронмæ куы акодта, уæд Кимы худ йæ цæстыты онг 
æркодта æмæ Верæмæ ныккаст: 
Мæустытæ сæрхъæн ысты! 
Æппындæр сæ нæ хьæуын! 
Ныртæккæ дæр таусгур дæн! 
Дæ зæрдæмæ нæ цæуын!? — 
Фæстаг ныхæстæ загьта бынтон бæзджын хъæлæсæй. 
Верæ æмæ Кимæн сæ цæссыг акалдис фырхудтæй чызгмæ хъусгæйæ. 
— Ды аргæ æмæ æнæссаргæ чызг дæ! Фæлæ дæ мах уæддæр ссардтам! 
— Æз дын цы хуызæн балалайкæ балхæндзынæн, уый зоныс? Сыгъдæг 
сызгъæринæй, — уарзон цæстæнгасæй кастис Ким Мæдимæ. 
Буронмæ куыд бахæццæ сты, уый бæлццæттæ зонгæ дæр нæ бакодтой. 
4 Дауырæ 
49 

Кимы тынг фæндыд базонын, Мæдинæт ам Буроны бирæ фæуыдзæн, æви 
нæ, уый, æмæ та ацы хъуыддаджы дæр Верæ фæразæй: 
— Мæдинæт! Æмæ ам бирæ фæуыдзынæ? 
— Нæ-æ! Мæ мад мын тынг ныффæдзæхста, райсом, дам-иу æнæ 'рба- 
цæугæ ма фæу! 
— Дæ хорзæхæй, бауром-ма, æмæ мах афæрсæм, кæцырдæм нæ цæуын 
хъæуы... —бадзырдта Ким шофырмæ. 
— Æртыккаг барак, сæ лæджы ном та Айтег, — загъта Мæдинæт. 
Ахызтис Ким автобусæй æмæ, баракты цур бæласы бын чи бадтис, 
уыцы дыууæ лæгæн салам радта æмæ сæ афарста: 
— Бахатыр кæнут! Ам æртыккаг барак кæм ис? 
Лæгтæ йын къухæй баракмæ ацамыдтой, стæй афарстой: 
— Æмæ дæ чи хъæуы æртыккаг корпусæй? 
— Айтег. 
— Айтег! Гъе, Айтег! Мæнæ дæ агурджытæ ис! — ныхъхъæр кодта лæг- 
тæй бæзæрхыгдæр цæхæрадоны 'рдæм. 
Айтег йæ сæр хæрдмæ систа, æвæццæгæн, цыдæртæ рывта. Хъуыддаг 
бамбаргæйæ, талаты сæрты рахызт æмæ йæ армытъæпæнтæ куы кæрæ- 
дзиуыл сæрфта, куы йæ пинджачы дымджытыл, афтæмæй æрбахæццæ ма- 
шинæйы цурмæ. Комкоммæ Мæдимæ ныккаст, цыма иннæты уынгæ дæр нæ 
кæны, афтæ. 
— Мæнæ ма Мæди цæййас ысси! Мæнæ диссаг! Хуыцауы тыххæй, иваз- 
гæ дæ акодтой! Мæнæ цы рæсугъд дæ, мæнæ! — йæ хъæбысы ныккодта 
Мæдийы. 
— Базыдтай ма мæ, Айтег? 
— Алыбон æгас нæм цæут, уазджытæ! — исын райдыдта Ким шофыр 
æмæ Верæйы къухтæ. — Цомут-ма мидæмæ! Уартæ уыцы корпусы цæрæм! 
— ацамыдта Айтег, — дæс-фынддæс метры фалдæр. 
— Уым мæ машинæ зилгæ дæр нæ ракæндзæн! Фæлтау ам райсæм хæс- 
синæгтæ! 
Цалынмæ лæппутæ машинæйæ хуын истой, уæдмæ Мæди йæ сырх ту- 
манимæ шофыры фæстæ зылд: 
— Табуафси! Сие, Джызæлæй ардæм цы 'мбæлы, уый! 
— Нæ, Мæдинæт! Æз мæхæдæг ныхас кæндзынæн шофыримæ! — Ким 
Мæдинæты къухы сырх туман батымбыл кодта æмæ йæ йæ дыууæ къухæй 
æрбалвæста. — Мах дæ суанг дæ хохаг хъæумæ баласдзыстæм, кæд ын йæ 
ном нæ хъæр кæныс, уæддæр. Æрмæст мын зæгъ, райсом дæм цал сахатыл 
æрбацæуæм ме 'мбалы машинæйыл?.. 
Мæдинæтæн æхсызгон уыдис, йæ къух Кимы къухты кæй уыдис, уый. 
Нæ архайдта йæ раскъæфыныл дæр. Фæлæ кæддæр-кæддæр Ким йæхæдæг 
суæгъд кодта Мæдийы къух, комкоммæ йын йæ цæстытæм кæсгæйæ. 
— Цомут-ма мидæмæ! Кæд федтат дуарæй аздæхгæ? — стыхет Айтег. 
— Бузныг! Мæнæ шофыры куыстмæ цæуын хъæуы! Тыххæйты йæ 
сразы кодтон! — уæзданхуызæй загъта Ким, уымæн æмæ зыдта, адджын 
50 

хæстæджытæ кæй уыдзысты æмæ, хъуыддæгтæ лыг кæнгæйæ, сæйраг 
уынаффæгæнæг Айтег уыдзæн, уый. 
Райстой лæппутæ Мæдийы хуын автобусæй. Кæй зæгъын æй хъæуы, 
цыхтыты сылы анхъæвзта, æмæ та Мæди уыцы хъуыддаджы дæр сæрæн 
разынди: фæлæбурдта, фæндаджы былтыл цы мæнтæг зад, уый сыфтæм. 
Æндæр кæрдæджытимæ сæ атымбыл кодта æмæ машинæйы бын хæрзсæрфт 
акодта, раст цыма бызгъуыртæй сæрфта, афтæ. 
— Верæ! Ким! Стыр бузныг! Нæхимæ куы дзурон, æнæзонгæ адæм мын 
афтæ баххуыс кодтой, уый, уæд сæ, æвæццæгæн, уырнгæ дæр нæ бакæн- 
дзæн, — уæзданæй Верæйы цур æрлæугæйæ æмæ йæ рæсугъд цæстытæ 
æруадзгæйæ, загъта Мæди. 
...Цыфæнды æнамонд адæймагæн дæр йæ царды мидæг вæййы 
амондджын рæстæг. Базыртæ йыл базайы æмæ фембары, зæххыл цæрынæн 
райгуырд æмæ цардæй зынаргъдæр дунейыл ницы ис. О, фæлæ цас æн- 
хъæлмæ кæсын фæхъæуы уыцы амондджын бонтæм! 
Мæдинæт цы фынддæс азы рацард, уыдон иууылдæр иунæг абоны бо- 
ныл баивтаид. Уымæн æмæ абон йæ хъуыддæгтæ, хохæй дур куыд æнцонæй 
тулы, афтæ æнцонæй цыдысты. Абоны хуызæн хорз бон йæ царды никуыма 
уыдис. Æмæ цыма æрдз дæр йæ фарс хæцыд, уый хуызæн диссаджы хурбон 
скодта — суанг изæрмæ дæр арвыл иу мигъы къæм нæ фæзынд. 
Хъæуы, бинонты хабæрттæ тагъд-тагъд адзырдта Мæди Айтег æмæ 
Налхъуытæн. Æмбæрста, хуынмæ æнæмæнг сыхæгты хондзысты, уый, æмæ 
фыццаг уазджытæ къуындæг æмдзæрæны дуарæй мидæмæ хизын куы рай- 
дыдтой, уæд Мæди дыууæ гыццыл лæппуйы къухыл ахæцыд, уæ хъæу уын 
фенон, зæгъгæ. 
— Мамæ! Нæ балалайкæ дæр немæ хæссæм! — бахъæр кодта Налхъуы- 
ты хистæр фырт мадмæ. 
— Æнæрай дзы ма скæнут, кæд мæм æй цæмæ 'рхæццæ кодтат хæрæджы 
марды хуызæн! — ралæвæрдта балалайкæ Налхъуыт лæгты сæрты, хъыг ын 
у йæ уынд, уый бæрæг уыд. Æвæццæгæн йын йæ фыццаг чындзыцыд йæ 
зæрдыл кæй æрлæууын кодта, уый тыххæй. 
Буроны доны былтыл, гыццыл чызгау, гæппытæ кæнгæ куы згъордта 
Мæди, уæд та йæ зæрдыл æрлæууыдис аргъæутты лæппу Ким æмæ та йæ 
зæрдæ рацæйтыдта. Иæ цæстытыл уадис, райсом Ким йе 'рдхордимæ  
машинæйы куы æрбацæуа, уæд сæм куыд азгъордзæн æмæ Кимыл йæхи куыд 
андзардзæн, уый. Налхъуыт æмæ Айтег куы уой сæ цуры, уæддæр Мæди 
нæ фефсæрмы кæндзæн Кимы йæ хъæбысы акæнын. Уымæн æмæ-иу æм 
сæхи хъæуы дзырдæппарæн чи кодта, уыцы лæппутæй иу дæр сылгойма- 
гимæ афтæ айв æмæ уæздан дзурын нæ зыдта. Уыцы миниуæг та Мæдимæ 
тынг ахсджиаг каст. «Кæд, мыййаг, уæздæттæй у?! Сæ мыггагæй сæ куыд 
нæ бафарстон! Уæвгæ, мæхæдæг дæр не схъæр кодтон мæ мыггаг. Æмæ цы 
давы мыггаг æмæ ном?! Сæйрагдæр у бауарзын! Мæнæ цы хорз у уарзын!» 
— йæхæдæг йæхи хъуыдытæй æфсæрмы кодта Мæди. 
Диссаг æм кастис Буроны æрдз. Сæхи хохаг хъæуы дæр куыд нæй хæх- 
51 

тæ æмæ къæдзæхтæ, фæлæ адон цыдæр æндæрхуызæттæ сты, сæ цъиуты 
зард дæр æндæрхуызон, сæ хохаг цæугæдон дæр æндæрхуызон. Кæд, мый- 
йаг, сæ хъæуы ном дæр Бурон уый тыххæй хуыйны, сæ дон бур кæй у! Цы 
тынг арф у æмæ куыд бырсы размæ! 
Бынтон диссаг та Мæдимæ кастысты Буроны цæрджытæн сæ цæсгæмт- 
тæ — хурсыгъд æмæ цыдæр тызмæгхуыз. 
Сæ фылдæр — ацæргæ нæлгоймæгтæ. 
Æвæццæгæн, Налхъуыты сывæллæтты бирæтæ зыдтой æмæ та-иу 
хистæр лæппуйы афарстой: 
— Бусик! Ацы рæсугъд чызг та уын чи у? 
— Æз Налхъуытæн йе 'фсымæры чызг дæн! — фæразæй-иу ис Мæ- 
динæт. 
Мæдинæт сæхи хъæуы дæр изæрмилтæ бирæ уарзта, фæлæ ам бынтон 
цымыдисæй кастис, хур дыууæ къæдзæхы 'хсæн куыд ныссагъд æмæ йæ 
зынг цæсг куыд ныкъуылдта, уымæ. 
— Цомут, Бусик, Тамик! Афон у хæдзармæ, — ахъæр кодта дынджыр 
дурыл бадгæйæ, балалайкæйы телтæ раиваз-баивазæй чи нал æфсæст, уыцы 
лæппутæм. — Уæ дон цыдæр лакъонæй цæуы! Тæрсгæ уын дзы кæнын! 
Цомут! Афонмæ уæ уазджытæ дæр ацыдысты! 
Мæди куыд æнхъæлдта, афтæ нæ рауад хъуыддаг — уазджытæ нырма 
ныр бахæццæ сты сидтыты астæумæ, кæд дзы иуæй-иутæ ныр дæр фæрасыг 
сты, уæддæр. Нанайы двайно, æвæццæгæн, сæры тынг цыдис. 
Мæдинæт дуары цурмæ куы бахæццæ, уæд, абон кауы сæрты Айтегмæ 
цы стырсæрджын лæг хъæр кодта, агурæг дæ ис, зæгъгæ, уый фæгæпп кодта 
æмæ, йæ нуазæн йæ къухы, афтæмæй Мæдинæтмæ дзуры: 
— Нæ хо! Бахатыр кæн! Æз дын хъуамæ нуазæн авæрон. 
Мæдинæт ма бæргæ хъавыдис дуары фæстæ амбæхсынмæ, фæлæ йæм 
хорз нæ фæкаст хистæры ныхасæн аргъ не скæнын. 
— Дæ цæрæнбон бирæ, мæнæ рæсугъд чызг! — загьта дынджыр- 
сæрджын, йæ былтæ æнахуыр змæлд кæнгæйæ. 
Дыууæ сынтæджы, скъапп, стыр стъол цы гыццыл уаты уыдис, уым 
æрзæткъахджытæ, къуындæгæй бадгæйæ, Нанайы хуынæн йæ бынæй 
арт суагьтой — бындзарæй рафæлдæхтой даргъхъуыр четверт, æмæ ныр, 
сæхæдæг дуканийæ цы бæгæны æрбахастой, уымæй авæрдта нуазæн  
Мæдимæ сыхаг лæг. 
— Аназ æй! Аназ æй! Бæгæны йеддæмæ ницы у! 
Мæдийы къухы нуазæн фыццаг хатт уыдис, фæлæ тынг хорз зыдта, 
кæмæдæр æй кæй авæрын хъæуы, уый. Иæ цæст ахаста фынгылбадджытыл 
æмæ дзы иу дæр йæхи сиахсæй рæсугъддæр нæу, уый куы федта, уæд  
Айтегмæ йæ нуазæн бадардта. 
— Раст нæ кæныс, Мæди! Нæхи хæдзары мæм нуазæн куыд дæттыс? 
— Уадз-ма йæ, уадз! Уый йæ йæхæдæг хуыздæр зоны, кæмæ дæтгæ у, 
уыц, — загьта уазджытæй чидæр. 
— Райе нуазæн, Айтег, æмæ хуындзауæн арфæ ракæн! Уæллæй, ахæм 
52 

каис дын ис, уый куы зыдтаин, уæд дын афонмæ дæ къахыл æрлæууыдаин, 
— загьта дæлебадджытæй иу. Мæди йæм куы бакаст, уæд æй хинымæр Ки- 
мимæ абарста. Æппындæр æй нæ фæндыдис ацы нозтджын адæммæ кæсын 
дæр æмæ хъусын дæр, фæлæ йын гæнæн нæ уыд — æгъдау æй æрцахста. 
— Уæдæ мын бахатыр кæнут, æз уын дыууæ ныхасы зæгъон не 'фси- 
ны цæгаты тыххæй. Уæллæй, адонæй цæрæгдæр мах хъæуы нæ уыд хæсты 
размæ. Сæ бинонтæ иууылдæр ахуыргæнджытæ уыдысты усæй-лæгæй. 
Мæнæ ликбезтæ куы уыдысты, уæд нæ хъæуы хистæртæ адоны хæдзары 
кæсын æмæ фыссын ахуыр кодтой. Æз дæр-иу сæм мæ фыдимæ уыдтæн 
æмæ сын сæ гыццыл Налхъуыты уæд федтон. 
— Уынут, авдæнæй фæстæмæ хъуыды кодта бинонтыл, — загьта стыр- 
сæрджын, æмæ иууылдæр худын райдыдтой. 
— Фæлæуу-ма, Пъæнæз! Дзурын мæ бауадз! 
— Пъæнæз нæ, фæлæ Фæрæз! — йæхи агæлиртæ кодта дынджыр- 
сæрджын. 
Мæди Фæрæзы ныхасыхъæдæй бамбæрста, хуссайраг кæй у æмæ гуыр- 
дзыйагæздæхт кæй дзуры, уый. Тарстис, куы смæсты уа, æмæ сæ быцæу 
ныхас хылмæ куы асайа, уымæй. 
— Фæлæуут-ма! Кæрæдзимæ байхъусæм! — ныссабыр кодта уазджыты 
Айтег. — Æз уын мæнæ Мæдийы бинонты кой кæнын. Амæн цы фыд уы- 
дис! Хъыгагæн, хæсты быдырæй нал ссыдис, амæн цы мад ис! Уæллæй, мах 
коммæ Тамарæйы хуызæн уæздан æмæ рæсугъд чындз нæма 'рцыдис! 
— Чындзытæ иууылдæр райдианы уæздан вæййынц! — баппæрста йæ 
ныхас чидæр. 
— Уæллæй, нæ вæййынц! Мæнæн Тамарæ ахуыргæнæг уыдис, æмæ мын 
йæхæдæг дæр æмæ йæ цот дæр уæлдай адджын сты. Дæ цæрæнбон бирæ, 
Мæди! Уæллæй, æз хъуамæ дæ чындзæхсæвы фæрасыг уон! Уæллæй, æз дæ 
хъуамæ афицерæн радтон! — Мæди ныфсæрмы ис. Йæ рустæ сыгъдысты. 
Айтег нуазæн анызта æмæ афтид агуывзæ фынгыл æрæвæрдта. Уый хорз 
нæ фæкаст Фæрæзмæ æмæ бадомдта, цæмæй йын Мæди комкоммæ агуывзæ 
фæстæмæ йæхимæ авæра, уый. 
Фæрæз, йæ дынджыр картоффындз йæ фондз æнгуылдзæй æууæрд- 
гæйæ, комкоммæ ныккаст Мæдимæ. Мæдийæн афтæ зын уыдис уыцы гуы- 
миры цæсгоммæ кæсын, æмæ йæ цæстытæ æруагъта. 
О, куыд рæсугъд, куыд айв, куыд зæрдæмæдзæугæ уыдис уыцы изæр 
Мæди. О, куыд æй нæ фæндыдис уыцы расыг адæмы æхсæн уæвын, уымæн 
æмæ уый ныр бæллыдис аргъæутты бæстæмæ. Уымæн æмæ йæм дарддæр 
цы цард æнхъæлмæ кастис, уый уыдис бынтон æндæр — дард фæндæгтæ, 
поезды цæлхыты зард, хæдтæхæджы базырты уынæр, сæйрагдæр та уар- 
зон адæймаг. Ам уыдис æрмæстдæр йæ къодах, зæрдæ та уыдис Кимимæ, 
кæмдæр Алагиры. 
«Райсом! Райсом! Райсом нæ чысыл хъæумæ «Волгæйыл» куы бацæуон 
æмæ мамæйæн куы зæгъон: «Мамæ! Ратт-ма мæ Кимæн! Мæ зæрдæмæ тынг 
цæуы!», уæд мамæ райдианы фæтæрсдзæн, уымæн æмæ мæ нырма бын- 
53 

тон сывæллон хоны. Нана та мæ «цъæхæй рæгъæд» рахондзæн. Стæй уый 
фæстæ æнæмæнг сразы уыдзысты, уымæн æмæ кæй нæ фæнды йæ сывæл- 
лоны амонд. Хистæр хотæ?!.. Уыдонæн дæр сæ амонд конд у!» — хъуыдытæ 
кодта Мæдинæт, йæ алыварс уæвджыты нæ хъусгæйæ æмæ нæ уынгæйæ... 
...Æмдзæрæны тыргъы бирæ фæлæууыны фæсгæ Мæди афтæ бафæллад, 
афтæ сфæлмæцыд, æмæ цæттæ уыдис уым дзуццæг æрбадыныл дæр. Фæлæ 
нозтджын æрзæткъахджытæ цæуынвæнд нæма кодтой. 
— Фыдбон сыл макуы ныккæна, цас бадынц! «Ацæут» дæр сын куыд 
зæгъдзынæ, хуын кадыхос у, ууыл хъуыдыгæнгæйæ, — загъта Налхъуыт. 
— Уæд та уал сывæллæттимæ, мæнæ нæ фарсмæ цы уат ис, уым уæгъд 
сынтæгыл æрхуыссиккат? — бафарста Мæдийы Налхъуыт. 
— Æмæ уæм кæд уæгъд сынтæг ис, уæд изæрсарæй цæуыннæ загьтай?! 
— бацин кодта Мæди. — Мæнæн мæ къæхтæ мæ быны нал цæуынц, уый 
нæ зоныс? Дæ хорзæхæй, Налхъуыт, ацы æдзæлгъæд адæмы æхсæн куыд 
цæрут? — йæхи хъæуы уæздан хистæрты æрæмысгæйæ афарста Мæди. 
— Уыдон цы зын куыст кæнынц, уый куы зонис, уæд сын фæтæригъæд 
кæнис. Бирæтæ дзы алидзынц, бирæтæн та сæ устытæ алидзынц. Мæнæ ацы 
уаты цы лæг цæры — Фæрæз, уый тынг кусаг у, хæларзæрдæ, фæлæ йæ ус 
фарон алыгъд æмæ ацы сынтæг уæдæй нырмæ уæгъд у. 
— Æмæ йæхæдæг ам нæ хуысдзæн? 
— Йæхæдæг уым махонимæ схуысдзæн. Æз æмæ ды та ам  
сывæллæттимæ схуысдзыстæм. 
— Цыдæр æнæхсады тæф кæны ацы хæдзар. Фæлæ цы гæнæн ис? Кæд 
ма бирæ нуаздзысты, уæд мах сывæллæттимæ нæхи æруадзæм. 
— Фæлæуу-ма! Æз ыл мæнæ ацы сыгъдæг хъæццулыцъар амбæрзон, — 
æрæмбæрзта сынтæг, йæхæдæг йæ уазджытæм ацыдис Налхъуыт. 
Дыууæ гыццыл лæппуимæ Мæди йæхи æнæввæрсон уагьд æркодта 
сынтæгыл. 
— Аргъау-ма нын радзур, Мæди. Мамæ нын æдзухдæр аргъæуттæ 
фæкæны. 
— Аргъау? Аргъау ныртæккæ, — йæ фæллад уæнгтæ аивæзта Мæди, 
æмæ та йæ йæ сæнттæ ахастой райсоммæ. 
— Цардис æмæ уыдис иу лæппу. Лæппу уыдис Хуры фырты хуызæн 
рæсугъд. Иу хатт усгур ацыд, фæлæ кæй куырдта, уый йæ зæрдæмæ нæ фæ- 
цыдис, — бæлæсты нæмттæ нæ зыдта чызг. 
Сывæллæттæ хæлиудзыхтæй хъуыстой Мæдийы аргъаумæ, кæд дзы æм- 
баргæ ницы кодтой, уæддæр. 
— Уæд лæппу сæмбæлдис æндæр чызгыл, æмæ уыцы æндæр чызг йæ 
зæрдæмæ тынг фæцыдис. Фæлæ чызгæн уыдис дыууæ хистæр хойы æмæ 
карз фыдымад æмæ мад. Чызг тынг тарстис, йæ бинонтæ йæ уыцы Хуры 
фыртæн куынæ радтой, уымæй... — Мæди ницыуал дзырдта. Ныхъхъус 
æмæ йæ мæгуыр бинонтæ йæ цæстытыл ауадысты. Хъуыды кодта, куыд 
стыхдзысты йæ мад æмæ йæ фыдымад чызгæрвысты хъуыддæгтыл... 
Цасдæры фæстæ фæсырдта тыхст хъуыдыты æмæ лæппуты афарста: 
54 

— Хъусут мæм? 
Мæди куы федта, дыууæ лæппуйы йæ аргъаумæ бафынæй сты, уый, 
уæд йæхæдæг дæр, Фæрæзы сынтæджы цур цы мынæг электрон рухс 
сыгъд, уымæ ныджджих уæвгæйæ, йæ зæнгтæ æрбатымбыл кодта, й& къа- 
байы дымджытæй сæ æрæмбæрзта æмæ бафынæй. 
Цас даргъ сты сæрдыгон æхсæвтæ!? 
...Дыккаг кæркуасæнты, æхсæв бонæй куы хицæн кодта, уæд æрзæт- 
къахджыты æмдзæрæнæй райхъуыст зæрдæхалæн æнахуыр тарст хъæр. 
Хуынхæрджытæй бирæтæн Нанайы двайно фынæйы хос разынд æмæ сæ 
фылдæр хъал дæр нæ раисты, уыдонимæ Айтег дæр, фæлæ Налхъуыт йæ 
хуыссæнæй фæгæпп кодта — йæ сывæллæттæн фæтарст. 
Хъуырдухæн æмæ тарстхъæр ногæй райхъуыстысты, æмæ Налхъуыт 
бамбæрста, дысон Мæдийы цы уаты ныууагъта, хъæр уырдыгæй кæй хъуы- 
сы, уый. Мæди йæ дзыхыдзаг кæугæйæ тарст сæгуытау рагæпп кодта кæй- 
дæр уатæй æмæ, тыргъы Налхъуытыл йæхи скъуыргæйæ, лыгъдис кæрты 
'рдæм. Бæстæ сфæдис ис. Даргъ тыргъы уæттæй бирæты дуæрттæ гом код- 
той тарст адæм æмæ кæрæдзийы фарстой: «Цы 'рцыдис?» 
Налхъуыт йæхæдæг дæр не 'мбæрста, цы хабар у, уый. 
— Цы 'рцыдис? Цы кодтай? Фæдис! — хъæр кодта Налхъуыт мидæггаг 
хæдоны Мæдийы фæдыл згъоргæ. 
— Æлгъыст фæут! Æнæрай скæнут уæ хуынæй дæр æмæ уæхицæй дæр! 
— Мæди, æррайы хуызæн, размæ тахти. 
Йæ тарст сæрымагъзы уыдис иунæг хъуыды — тагъддæр донмæ бахæц- 
цæ уæвын. Йе 'рдæгфынæй зонд бæстон æмбаргæ дæр нæ бакодта хъуыд- 
дæгтæ — хъæбысхæст кæнынæй цы арсы хуызæн лæгимæ бафæллад, уый 
дысоны æрдæггуырдзиаг лæг уыд, уый куы базыдта, уæд хорзау нал уыди. 
Йæ дзых кæйдæр дынджыр къухæй æхгæд уыд, æмæ улæфын уый тыххæй 
нæ фæрæзта, уый дæр æм фыны хуызæн каст. Агуырдта хуыссæны Нал- 
хъуыты лæппуты, фæлæ дзы уыцы дынджыр аре йеддæмæ ничи уыдис. Не 
'мбæрста Мæди, ахæм æвирхъау бæллæх ыл куыдæй æрцыдис, уый, уый 
хыгъд æмбæрста, цыдæр дзы тынг кæй риссы æмæ уыцы рыстæн йæ бон 
фæразын кæй нал у. Йæ хъустыл уадысты, дундунетыл ын æппæты æнæуы- 
нондæр чи уыдис, уыцы адæймаджы ныхæстæ: 
— Ма тæрс! Мацы дзур! Æз дæу хуызæн чызг уынгæ дæр никуы фæкод- 
тон! Æз дæу æнæмæнг ракурдзынæн!.. Æнæнхъæлæджы рауад хъуыддаг!.. 
Мæ бон мæхи бауромын нал бацис! Ма ехъæр кæн! Хъусыс! — тыхулæфт- 
гæнгæ, Мæдийы дзыхыл армытъæпæнæй хæцгæ, дзырдта Фæрæз. 
Мæдинæтæн йæ дзых куы фегом, уæд цæф арсы богъ ныккодта,  
хуыссæнæй рагæпп кæнгæйæ. Не 'мбæрста, йæ рыстытæ тыхджындæр сты æви 
йæ худинаг, уый... 
Не 'мбæрста, Налхъуыт йæ сывæллæтты куыд рахаста æмæ уый кæйдæр 
лæгимæ иу уаты куыд ныууагъта, уый дæр... 
Буроны доны былмæ ма йæ цалдæр къахдзæфы куы хъуыдис, уæд йæ 
фæдыл згъорæг фæдисæттæ уыйас баисты, æмæ сæ хъæрæй ком рызти: 
55 

— Бауромут æй! Хæцут ыл! Сæрра ис! 
Фæдисæтты разæй фæцис афтид мидæггæгты Фæрæз. Баййæфта  
Мæдийы. Æмæ гъа, ныр йæхи доны нысхойа, афтæ йæ рацахста: 
— Ма мæ бабын кæн! Куы дын загьтон, мæн аххос нæ уыд! 
Налхъуыт бамбæрста, фехъусын æй цы нæ фæндыд, уыцы æбуалгъ  
хабар, æмæ йæ уæрджытæ æрхоста, йæхи Фæрæзыл ныццавта. 
— Дæ сау туг фæкалай! Цы бакуыстай чызгæн?! Цы ми нын бакодтай, 
æвзæр ницæййаг?! — куы йæхимæ лæбурдта, куы Фæрæзмæ. 
— Æз цы бакуыстон, уый дæу аххосæй! Цæмæн мын æй схуыссын код- 
тай мæ уаты? — йæ нозт цыдæр фæци, афтæмæй дзырдта Фæрæз, Мæдийыл 
фидар хæцгæйæ æмæ йемæ хъуырдухæн кæнгæйæ. — Чи фæлæууыдаид 
мæнæй уæлдай ацы зæды хуызæн чызгмæ, уый ма мæ размæ рацæуæд?! 
— Суадз мæ! Ма мыл æндзæв! Æз уæддæр мæхи амардзынæн! Мæн 
иунæг бон дæр цæрын нал фæнды! Æз æй зыдтон, зноны амондджын боны 
фæстæ мыл цыдæр бæллæх цæудзæн, уый. Уымæн æмæ æз ахæм амонды ак- 
каг нæ дæн! — хъæр кодта Мæдинæт æмæ йæ хъæрмæ, фынæй ма чи уыдис, 
уыцы буронæгтæ дæр райхъал сты. 
Згъордтой цæрджытæ фæдисмæ, кæрæдзийы фæрсгæ: 
— Цы 'рцыдис, цы хабар у? 
— Айтеджы хуындзау чызгæн Пъæнæз тыхми бакодта! 
— Æмæ Айтеджы хуындзаумæ Пъæнæз кæцæй бахæццæ? 
Налхъуыт Фæрæзыл йæхи куы ныццавта хъæрццыгъайау, уæд Мæди 
йæхи атыдта æмæ цæсты фæныкъуылдмæ Буроны доны уылæнтæм йæхи 
ныззылдта, æмæ йæ уыдон хъæццулæй æмбæрзæгау амбæрзтой. Æрзæт- 
къахджытæ цалдæрæй йæ фæстæ донмæ ныггæппытæ кодтой, иннæтæ та 
доны былтыл тахтысты хъæргæнгæ. 
Хуры фыццаг тынтæ хохы цъуппытыл кæй æмбæлдысты æмæ хохаг 
доны Мæдийы буар хорз кæй зынд, уымæ гæсгæ йæ уайтагьд æрцахстой 
Фæрæз æмæ ма ноджы иу лæг. Раластой йæ кæронмæ æмæ, лæджы æмбæрц 
цы къардиу уыдис, уырдæм æй слæвæрдтой фæдисæттæм. 
— М 'арт бауазал! Дæлæ-ма кæсут, йæ туг йæ зæнгтыл куыд æн- 
хъæвзæнтæ кæны! — фæкомкоммæ сылгоймæгтæй иу Мæдийы зæнгтæм. 
Аиуварс кодта нæлгоймæгты, дзуццæг æрбадт æмæ Мæдийы йæ уæрджы- 
тыл æрхуыссын кодта: 
Уысмы бæрцмæ усы уæрджытыл хъарм туг куы æрлæдæрсæнтæ, уæд ус 
йæ дзыхыдзаг ныхъхъæр кодта. 
— «Тагьд æххуысмæ» адзурут! Йæ туг федде уыдзæн — сæх-сæхæй 
цæуы! 
Мæдинæт цæф сæгуытау рызтис. Сæмтъеры сты йæ сæры хъуыдытæ 
иууылдæр, æмæ-иу уадзыгау дæр фæцис. Æмæ та-иу æй уæд ус бæласау 
бауыгъта: 
— Бафæраз, мæ къона! Мæнæ куыд ризы! Исты-ма йыл æрытаут! 
Устытæй иу Мæдийы даргъ дзыккутæ лæмæрста, иннæ йын йæ къуыбыр 
риутæ æмæ йæ рæсугъд зæнгтæ æмбæрста, иннæ та цымыдис фарст кодта: 
56 

— Йæ дарæс ын уылæнтæ ныппырх кодтой æви Пъæнæз? 
— Уæ, бын бауай, бын, Пъæнæз! Куыд бахастай дæ ныфс ацы гыццыл 
чызгмæ? Уæвгæ, лæгтæ иууылдæр куыйтæ сты! — куыдта хъæрæй Нал- 
хъуыт. 
Кæддæр-кæддæр Айтег дæр райхъал ис адæмы хъæрмæ. Йæ иу къахыл 
— дзабыр, иннæ — бæгъæввад, афтæмæй æрбахæццæ фæдисмæ: 
— Цы кодтат? Цы 'рцыдис? 
— Адон нын иууылдæр дæ хъуыддæгтæ сты — нæ бакуымдтай хуыссын 
иу уаты Пъæнæзимæ, хуыр-хуыр кæны, зæгъгæ. Йæ хуыр-хуыр, дам, махмæ 
дæр куы фæхъуысы, уæд, дам, мæ йемæ иу уаты куыд хуыссын кæныс? Æз 
дæр мæ сывæллæтты фынæйтæй рахастон, зæгъын, дзы исчи хуыссæнæй 
куы рахауа. Хæрзбын бауай, афтæ мын нæ загьтай, уадз дæ уазæджы ам, 
ныххуысдзынæн мæнæ мæ хуыссæны æмæ мæ уынгæ дæр нæ фæкæндзæн, 
мæрдхуыст бакæнай! — лæбурдта Налхъуыт Фæрæзмæ, фæлæ дзы йæ сы- 
вæллæттæ дæр рох нæ уыдысты: — Уæртæ лæг! Ауай сывæллæттæм!  
Адæмы хъæрмæ куы райхъал уой, уæд сæ исчи фæтæрсдзæн! 
Уæдмæ поселочы дохтыр æрбахæццæ: 
— Цы хабар у! Цы кодта? Чи у, чи? 
— Цы хабар у! Мæнæ нæ фыдбоны Пъæнæз бабын кодта, æмæ мæгуыр 
сидзæр чызг, йæ сæрæн цы зыдта, уый бакодта — йæхи доны баппæрста! — 
хъарджытæ кодта Налхъуыт. 
— Цæй, цы сцъиувæдис стут? Бабын уæ кодтон! Амарут мæ! Бабын уæ 
кодтон, фæлæ æз разы дæн мæ рæдыд сраст кæныныл! Йæхицæй дыууæ хат- 
ты кæстæр никуы ничи ракуырдта!? — ныфсджынæй загьта Фæрæз. 
— Кæсут-ма ацы куыдзæйгуырдмæ! — лæбурдта Айтег Фæрæзмæ, 
фæлæ йæ чидæр баиргъæвта: 
— Цæй, цæй! Раст зæгъы! Зæронд бирæгъ уæрыччы фыд нæ хæры? 
Хъуысыдысты адæмы ныхæстæ Мæдинæтмæ, фæлæ сæ не 'мбæрста. 
Хуры æрбакастимæ йæ худинаг цыма тынгдæр зындис, афтæ йæм^каст. Нæ 
йæ фæндыд цæрын дæр æмæ искæйы уынын дæр, улæфын дæр. Йе змæст 
зондмæ зноны бон куы æрыфтыд, уæд асырдта йæ хъуыдыйæ Кимы дæр 
æмæ йæ рухс бæллицты дæр, уымæн æмæ зыдта, уый рæсугъд фын фенæгау 
уыдис. 
«Куыд мæ бауырныдта, мæн хуызæн мæгуыр, сидзæр чызгмæ ахæм 
амонд æрхаудзæн, уый? Цæмæн мын рарвыста хъысмæт зноны хуызæн 
амондджын бон мæ мæлæты размæ?» — йæхиуыл хъарджытæ кодта хи- 
нымæр Мæдинæт æмæ йæ рæсугъд цæстытæй цæппузыр цæссыггæ уадысты 
фæлурс уадултыл. 
Йæхинымæры мæсты кодта, донæй йæ цы лæгтæ раластой, уыдонмæ 
дæр: «Куыддæр мæ тых мæхимæ 'рцæуа æмæ ацы адæмæй фæиуварс уон, 
афтæ æнæмæнг мæхи амардзынæн», — йæ хъизæмæрттæй фервæзыны 
фæрæз агуырдта Мæди йæ фæндты æмæ та уадзыгау фæцис. 
...Цас рæстæг рацыд, чи зоны. Мæди йæ цæстытæ куы байгом кодта, 
уæд æппæты фыццаг ауыдта, йæ уæлхъус цы медициной хо бадтис, уый. Йæ 
57 

цæстытæ рахизырдæм куы разылдта, уæд федта, йæ цонджы йын æртахгай 
цы туг уагътой, уымæй ма хæрз чысыл кæй баззад. 
— Райхъал дæ? Исты дæ риссы? — афарста йæ чызг. 
— Ницы, — тыххæйты загьта Мæдинæт æмæ фæстæмæ йæ цæстытæ 
æрæхгæдта, йæ сæр иннæрдæм азилгæйæ. 
Ныр йæ зонды зилдух кодтой алыхуызон хъуыдытæ, æмæ æппæты 
разæй йæ цæстытыл ауад йæ рынчын мад Тамарæ. 
— Мамæ-æ-æ! Хуыцау хорз æмæ дын ахæм зын не скодтон. Нæ 
бафæрæзтаис уымæн. Уæвгæ дын мæ худинаг къаддæр зындзинад не 
'рхæсдзæн, — скуыдта Мæдинæт. 
— Дæхи ма фæлмæцын кæн. Æнæуый дæр тынг бирæ туг фесæфтай — 
дыккаг авг дæ уадзæм. Дохтыр афтæ загьта, макæйы, дам, æм æрбауадз. 
— Æмæ кæмæй загьта, мæ йæ æрбауадз? — бафарста Мæдинæт. 
— Дæлæ уым рудзынджы бын цалдæр адæймаджы лæууы. Дæ фыдыхо 
дæр семæ. 
— Æндæр ма чи? — тыххæйты та бафарста Мæди. 
— Æндæр ма дыууæ лæппуйы. Сæ иуыл æфсæддон дарæс. 
— Курын дæ, ма мæм сæ æрбауадз. Сæ иу дæр мæ нæ хъæуы. Мамæ- 
æ-æ! — мæллæг хъæлæсæй сывæллонау ныхъхъæрзыдта Мæдинæт. 
Медициной хо Мæдинæтæн зæрдæтæ куы æвæрдта, уæд дуар æрба- 
хостæуыд. 
— Нæй ардæм цæуæн. Дохтыр афтæ загьта, макæй, дам, æм уадз! 
— Хатыр! 
Мæди йæ хъæлæсæй базыдта Кимы. Раст цыма йæм йæ мает райсынмæ 
'нхъæлмæ каст, уыйау ын мæллæг хъæлæсæй рахъаст кодта. 
— Знон кауы сæрты Айтегмæ чи хъæр кодта, агурæг дæ ис, зæгъгæ, 
уыцы ницæййаг уыди... — тыххæйты загьта чызг æмæ та йæ сæр къулы- 
рдæм азылдта. 
Ким дисгæнгæ кастис, урс хуыесæнгæрзтæй ноджы уредæр цы цæсгом 
уыдис, уымæ. Нæ йæ уырныдта, знон худын æмæ хъазынæй цы чызг не 'фсæ- 
стис, уый абон афтæ лæмæгъ æмæ æнæхъару у, уый. Уæвгæ, Ким йæхæдæг 
дæр йæ чемы нæ уыд — æгъуыссæг æхсæв арвыста дысон. Нал хъæцыдис 
сбонмæ, Мæдинæты фенынмæ. Иæ сæнтты Мæдийы Германы балæууын 
кодта, фæндæгтæ æмæ йын горæттæ амонгæйæ. Нæ йæ уырныдта, æнæн- 
хъæлæджы ахæм хорз чызг ссардзæн, уый. 
Мæдинæтимæ ныхасгонд куыд уыдысты, афтæ боны фыццаг æмбис 
Ким йе 'рдхорды машинæйы Буроны бамидæг. Адæм уынгты æмбырдтæй 
лæууыдысты æмæ цæуылдæр дзырдтой. 
• Айтег куы федта, знон Мæдинæты цы афицер æрбаласта, уый, уæд сын- 
дæггай сыстад, бæласы бын лæгтимæ цы бандоныл бадт, уымæй, æмæ сæр- 
гуыбыр, уæнгтæхъилæй Кимы размæ рацыд. 
Хуыцау йæ зонæг, цавæр ныхæстæй йын бамбарын кодта хъуыддаг. Ким 
æнæдзургæйæ цавддурау лæууыд. Иæ бынатæй йæ бон фезмæлын дæр нал 
58 

уыд. Фæстагмæ Айтеджы цæмæйдæр бафарста, æмæ Нузалырдæм араст сты 
машинæйы. 
Чи зоны йæ Айтеджы ныхæстæ нæ бауырныдтой, чи зоны, Мæдинæтмæ 
мæсты кодта, чи зоны йын тæригъæд кодта... 
Дыууæ-æртæ сахаты бæрц фæлæууыд Ким Мæдинæты рудзынджы бын, 
алы сыбыртмæ дæр хъусгæйæ. Гом рудзынгæй медициной хойы хъæлæс куы 
айхъуыста, уæд бамбæрста, Мæдинæтимæ дзуры, уый, æмæ дуарæй уымæн 
бакаст. Æмæ йын ныр Мæдинæт йе стыр маеты хъаст куы ракодта, уæд сын- 
дæггай бахгæдта уаты дуар æмæ, пиллон арт уадзгæйæ, кæртмæ рахызт. 
Ацагуырдта адæмы æхсæн уыцы æнаккаджы, фæлæ йæ не ссардта. 
Машинæмæ куы бахызт, уæд ауыдта, дæрддзæфгомау кауы раз тамако 
дымгæйæ чи лæууыд, уыцы кардзыд лæджы. 
— Æз æй ныртæккæ тугæрхæмттæ фæкæндзынæн! — рагæпп кодта 
фæстæмæ машинæйæ Ким. Иæ фæдыл йе 'мбал рахызт æмæ йæ тыххæйты 
машинæйы сбадын кодта. 
— Сæхи бар сæ уадз! Дæхицæн мает ма къах! — загъта æрдхорд æмæ 
машинæ аскъæрдта. 
Згъордта машинæ Уæлладжыры, знон Мæди æмæ Ким амондджынæй 
цы кæмтты цыдысты, ууылты. Кимы дзыхæй иунæг ныхас дæр нæ хаудта. 
Æхсæрдзæны цурмæ куы 'рхæццæ сты, уæд машинæ бауромын кодта, йе 
'фсæддон китель раласта æмæ астауæй уæлæмæ йæ буар æхсæрдзæнмæ ба- 
дардта, бирæ рæстæг æнæзмæлгæйæ фæлæууыд. 
Йæ 'мбал æм хæрз хæстæг бацыд æмæ йæм бадзырдта: 
— Афтæ хъуыды кæндзыстæм, цыма ды знон æмæ абоны бонтæ дæ 
фыны федтай. 
— Нæ, ме 'рдхорд! Ахæм амондджын æмæ æнамонд бонтæн фыны 
фенæн нæй! — йæ хуылыдз гуыр йæ фындзыкæлмæрзæнæй ныесæрфта, 
йæ китель скодта æмæ, хур æмбæхстытæй цы мигътимæ хъазыд, уыдонмæ 
скæсгæйæ мæ йæ ныхасмæ бафтыдта: 
— Аскъæр, ме 'рхорд, ды нæхимæ! Мæн ма Буроны хъуыддæгтæ ис!.. 

^®^И®^у 
ГОБИ 
Уæлмæрдты уæвгæйæ алы хатт дæр баздæхын, фæрсæй-фæрстæм ны- 
гæд чи 'рцыдис, мæ уыцы кæддæры сыхæгтæм. Къух авæргæйæ æмæ рухсаг 
зæгъгæйæ, цæстытыл ауайы зынгхуыст, хурты-хуры хуызæн æхсæзаздзыд 
чызг, иннæ ахæм, диссаджы дæсаздзыд лæджы бындзæфхад... 
Сæ фарсмæ уæлмæрд мæнæн канд айв ирон сылгоймаджы не 'рхъуыды 
кæнын кæны, фæлæ ма бирæ æндæр хабæрттæ дæр... 
...Ног фондзуæладзыгон хæдзары цæрджытæ — кæрæдзийы цастæ зыд- 
таиккам, фæлæ уæддæр архайдтам базонгæ уæвыныл. Чи куывд кодта йæ 
ног бынатæн, чи уынгмæ хуынтæ хаста, мæнæ 'ртæ кæрдзыны акодтон, æмæ 
ма дзы сымах дæр ахæрут, зæгъгæ. Ирон лæгæн йæ цин, йæ зын йæ сыхы у, 
уый æмбаргæйæ, архайдтам тагъддæр базонгæ уæвыныл. Мæнæн дæр, мæ 
бон цы уыдис, уый кодтон. Суанг ма мæхицæй кæртмæрзæг дæр сарæзтон, 
уæдæ мæ, зæгъын, кæд мæ ног сыхæгтæ бахъуыды кæниккой. Исты ха- 
бар-иу куы уыдис, уæд фыццæгтимæ уыдтæн. Æмæ мæ æцæгдæр уайтагьд 
суанг мæ номæй дæр базыдтой. 
Куыстмæ рацæйцæугæйæ, кæнæ фæстæмæ кæртмæ здæхгæйæ, арæх 
æмбæлдтæн иу ацæргæ фæлурсдзæсгом сылгоймагыл, æмæ мæм-иу фыццаг 
бонтæй фæстæмæ бадзырдта: «Рауай-ма, мæ хур, æмæ дæ фенон. Дæ фенд 
мын цыдæр æхсызгондзинад хæссы». Ахæм æргом æппæлд мæ зæрдæмæ 
тынг цыдис, æмæ цасдæры фæстæ усы уынд мæхицæн дæр  
æхсызгондзинад хæссын райдыдта. Базыдтон йын йæ ном — Залихан. Афтæ йыл сахуыр 
дæн, æмæ-иу кæрты йæ цоты цот — чысыл Алан æмæ Зæлинæимæ куы нæ 
уыдысты, уæд-иу сæ балкъонмæ скастæн. 
Цас рацыдаид, чи зоны, фæлæ ус кæрты нæ зындис. Уæд иу бон сыхæг- 
тæй иуы афарстон, ам, зæгъын, сывæллæттимæ цы дзæбæх ус уыдис,  
Залихан, уый куы нæ зыны. Ам нал цæрынц? 
— Рынчын у, тынг рынчын, — загъта мын сыхаг. 
Мæ зæрдæ йæм куыд нæ 'хсайдта, фæлæ йæ уæлхъус балæууынмæ мæ 
ныфс нæ хастон. Зыдтон æй, мæ фенд ын æхсызгон уыдзæн, уый, фæлæ йæ 
бинонтæм мæ бацыд куыд фæкæсдзæн? 
60 

Иу изæр мæ хæдфарсмæцæрæг усæн загьтон, цом-ма, зæгъын, æмæ нæ 
сыхæгтæм бауайæм. Цас диссаг у, сæ хæдзар сын нæ сæрыл нæ рахæсдзы- 
стæм. Уыйхыгъд мæ зæрдæ æрсабыр уыдзæн. Ус сразы, уæлдайдæр æм- 
хъæуккæгтæ разындысты. Изæрдалынгты бахостам, нæ фарсмæ цы подъезд 
уыдис, уымæн йæ цыппæрæм уæладзыджы æртæуатон фатермæ. Ракаст 
нæм тыппыртæ æрыгон сылгоймаг. «Де 'зæр хорз» ын загьтам, стæй мæ 
сыхаг афарста, рынчын куыд у, зæгъгæ. Чызг йæ дзыхыдзаг уатмæ бахъæр 
кодта: «Мама, к тебе». Æмæ усы мæллæг, рынчын хъæлæс райхъуыстис: 
«Мидæмæ, табуафси, мидæмæ». 
«Æвæдза, ныры æрыгон сылгоймæгтæ адæймагæн «мидæмæ рацу»  
зæгъын дæр куыд нæ зонынц», — ахъуыды кодтон æз æмæ ме 'мбалы фæстæ ми- 
дæггаг уатмæ бацыдтæн. Базонæн дæр нал уыд усæн — царм æмæ стджытæ. 
— Мæнæ кæй уарзын, уый мæм куыд æрбакодтай, Тамарæ! — загьта 
рынчын, мæныл уæлдай цин бакæнгæйæ. 
Тамарæйæн фæхъыг, æмæ, æвæццæгæн, æргомныхас кæй уыд, уый 
тыххæй йын уаитагъд ауайдзæф кодта: 
— Залихан, æмæ æз æмæ ды иу хъæуы куы схъомыл стæм. Нæ мадæлтæ 
хæстæджытæ куы æййафынц, уæд зонгæ дæр кæй нæ кæныс, уый уынд дын 
мæ уындæй æхсызгондæр у? 
Куыд рабæрæг, афтæмæй ус тынг рынчын уыдис. Дуар нын чи бакодта, 
уый йæ чызг разындис, æмæ нын уаитагъд ахъаст кодта, мамæ нын цалдæр 
боны хæрын нæ комы, зæгъгæ. 
— Ау, дæ зæрдæ æппындæр ницы агуры? — афарста рынчыны Тамарæ. 
— Уыцы къуымæлæй, уыцы къуымæлæй аназин, æндæр мæ ницы 
хъæуы, — тыххæйты сфæрæзта рынчын. 
Цавæр къуымæлы кой кодта, уый дзæбæх нæма бамбæрстон, афтæмæй 
цæттæ уыдтæн арвы кæронмæ дæр фæцæуынмæ æмæ уыцы удхос ссарынмæ. 
— Ау, æмæ къуымæл уæййаг нæй? — афарстон цымыдисæй æз. 
— Нæхимæ уыдис, фæлæ йæм зилын хъуыдис æмæ йæ аппæрстон, — 
загьта аххосджынхуызæй, рынчыны дæлфæдтæм цы лыстæджытæ æрыгон 
сылгоймаг лæууыд, уый. Куыд бамбæрстон, афтæмæй уый Алан æмæ Зæ- 
линæйы мад уыдис, Залиханы чындз. 
— О гормон, мæнмæ йæ радтаис, æмæ йын æм æз зылдаин, кæд йæ уд 
ууыл лæууыдис, уæд, — уайдзæфгæнгæ загьта Тамарæ. 
Залиханы чызг куы бамбæрста, æз, «къуымæл» кæй хонынц, уый цы у, 
уый кæй нæ зонын, уæд загьта: 
— Уый, «гриб» кæй хонынц, пырындзы хуызæн, уый дон у къуымæл. 
Бирæ низтæн æххуыс у: туджы цæфæн, уыргтæн, игæрæн, зæрдæйæн, иу ны- 
хасæй, æвдадзы хос. Мамæйæн дæр тынг æххуыс уыдис, æмæ йæ куынæуал 
нуазы, уæдæй фæстæмæ февзæрдæр, — чындзы æлхыскъгæнæгау, хъæрæй 
дзырдта ходыгъд. 
Диссаг мæм фæкаст, чындз рынчын æфсины æвдадзы хос куыд акалдта, 
уый. Ноджы диссагдæр та мæм уый фæкаст, æмæ чызг йæ мадæн, ныр  
цалдæр боны кæмæ бæллы, уыцы къуымæл зæххы бынæй дæр куыннæ ссары? 
61 

Ныууагътон Тамарæйы рынчыны цур бадгæ, æмæ кæд æнафонгонд 
уыди, уæддæр мæ зонгæтæм телефонæй дзурын райдыдтон. Хъыгагæн, 
иунæг дæр нæ зыдта уыцы къуымæл. Афтæ мыл æмбисæхсæв сси, уæддæр 
ма уыцы æнафоны Тамарæйы дуар бахостон. Уый дæр нæма схуыссыдис. 
Мæсты кодта Залиханы чызг æмæ чындзмæ. 
— Чи сты, чи, Тамарæ? — афарстон æй æз. 
— Уымæй уæздандæр æмæ кадджындæр чызг мах хъæуы нæ уыдис. 
Хорз лæг ын уыдис. Кулак сæ куы скодтой, уæд ын йæ лæджы Сыбырмæ 
ахастой, æмæ уым фесæфт, мæгуыр. Ацы лæппу æмæ чызгæн йæ сæр ныт- 
тыгъта Залихан, стыр ахуыргæндтæ сæ скодта æмæ ныр кæсыс, йæ сæрæй 
йын стджытæ исынц! 
Хæрзæхсæв загьтон Тамарæйæн æмæ фидарæй сфæнд кодтон, мæн афтæ 
бирæ чи уарзы, уымæн райсом æнæмæнг къуымæл ссардзынæн, зæгъгæ. 
Æхсæвы мæ цæст не 'рцъынд кодтон. Афтæ мæм кастис, æмæ уыцы фæл- 
мæст, æнæхъару ус райсоммæ нал ахæсдзæн, æмæ уæд æз мæхицæн нæ ныб- 
бардзынæн, къуымæл мысгæйæ кæй амардис, уый. Куы 'рбабон, уæд Зали- 
ханты дуар бахостон æмæ йын йæ чызджы афарстон, куыд у рынчын, зæгъгæ. 
— Тыхст у дысон-бонмæ. Æз нæхимæ дæр нал ацыдтæн, тынг ын тар- 
стыстæм. 
Æз уырдыгæй рауадтæн, литр авг мæ дæлармы акодтон æмæ горæты 
уынгты къуымæлагур зилын райдыдтон. Иуæй-иутæ сыстадысты, æмæ-иу 
фыццаг бахостæн ракастысты, фæлæ фылдæр ахæмтæ уыдис, æмæ æз мæ 
бахостæй кæй райхъал кодтон. 
— Бахатыр кæнут, фæлæ мæ сыхаг тынг рынчын у æмæ йæ къуымæл 
хъæуы. Кæд уæм, мыййаг, ис ахæм къуымæл? — æмæ цас рæстæг хъуыдис 
йæ бамбарыи кæнынæн дæр. Бирæтæ, йæ мæнау, нæ зыдтой. Бирæтæ та, кæд 
удхос у, уæд ма мын æй бæстон бамбарын кæн, зæгъгæ, дæргъвæтин ныхас 
кодтой. Мæн та не 'вдæлдис. Иуæй, рынчын, иннæмæй та куыстмæ цæуын 
хъуыдис. Стæй мæ бинонтæ дæр æдзæллаг. 
Цыдæриддæр уыдис, уыцы райсом къуымæл не ссардтон. Мæ куьтсты 
дæр фæфарстон, фæлæ никуы æмæ ницы. 
Фæскуыст, горæты кæрон, хи хæдзæртты чи цæры, уыдоныл зилын 
райдыдтон, уæдæ, зæгъын, уыдон кæрæдзийы хуыздæр зонынц. Æмæ нæ 
фæрæдыдтæн. Дæргъæй-дæргъмæ уынджы астæумæ куы ныххæццæ дæн, 
уæд мын иу ус афтæ: 
— Уæртæ дыууæуæладзыгон хæдзары чи цæры, уыдоны лæг æй бирæ 
уарзы æмæ йæ сæрдæй, зымæгæй нуазы. 
Æз усмæ кæронмæ дæр нал байхъуыстон. Азгъордтон  
дыууæуæладзыгон хæдзармæ. Сæ кæрты дуар сын цалдæр хатты бахостон, фæлæ мæм 
ничи ракастис. Дурыл алæууыдтæн, æмæ кæд рудзынджы авгмæ æххæст 
не 'ххæссыдтæн, уæддæр æй куыддæрты бахостон. Рудзынгæй ракастис иу 
æрыгон рæсугъд чызг. Мах, дам, сæ фатербадджытæ стæм, фыццаг уæла- 
дзыг, дам, иууылдæр фатеры лæвæрд у, фæлæ, дам, уæртæ цæхгæрмæ  
уынджы дыккаг уæладзыгмæ схиз æмæ дуары сæрмæ бадзæнгæрæг кæн. 
62 

Куыннæ федтон хæдзæрттæ хъæуты дæр æмæ горæты дæр, фæлæ ахæм 
галуаны никуыма уыдтæн! Æвæццæгæн дзы иу-дæс æмæ ссæдз уаты уыдис! 
Раст ахæстонæн цы æфсæн дуæрттæ вæййы, ахæм байгом дзыгъал-мыгъул- 
гæнгæ, æмæ мæм ракаст хæрзаив ацæргæ ус. Сæрбæттæны бынæй зынди 
сæры халас, æмæ саулагъз цæсгомыл афтæ фидыдта, æмæ йæм кæс æмæ 
кæс! Афтæ зонгæ мæм фæкаст æмæ йæ мæ хъæбысы фæцæйкодтон. Салам 
ын радтон, хатыртæ дзы ракуырдтон æмæ йын мæ цыды сæр бамбарын код- 
тон. Загьтон ын, тынг тагьд кæй кæнын, афонмæ рынчын цы фæцис, уый 
бæрæг кæй нæу, уый дæр. 
— О, мæ сæр дæ нывонд фæуа, æгайтма дæ æндæр ницы хъæуы, — загь- 
та ус æмæ мæ йæ фæстæ даргъ, уæрæх тыргъы акодта. Уæттæй иуты  
дуæрттæ гом уыдысты, æмæ дзаумайæ, се 'фснайдæй куыд айв уыдысты, уый зын- 
дис. Бынтон айв та уый уыдис, æмæ иууылдæр уыдысты цыппæрдигъæттæ 
æмæ æмиас стыртæ. Куыд дарддæр цыдыстæм тыргъы, афтæ мæ хъус ахсын 
райдыдта, цæрæнбонты мемæ æмдзу чи фæкодта æмæ мын стыр æхсызгон- 
дзинад чи хаста, уыцы ирон зарæджы мелоди. Æвæццæгæн, зæгьын, ды- 
соны æгьуыссæг æхсæв æмæ абондæргьыйы тухитæ зонд змæнтынц, æмæ 
мæ сæр дзæгъæлтæ кæны, уыййеддæмæ кæйдæр æнæзонгæ хæдзары мæ 
хъустыл цæмæн уайы, зынаргь мын чи у, фæлæ йæ кæм фехъуыстон, уый 
æрхъуыды кæнын цæрæнбонты мæ бон кæмæн нæ баци, уыцы алæмæты 
зарæг? Æрлæууыдтæн æмæ мæ бон иунæг къахдзæф акæнын дæр нал  
уыдис. Ус мæм разылд æмæ афтæ: 
— Рауай, дæ фæхъхъау фæуон, уый нæ зæронд зары йæхицæн. 
Æз æнæдзургæйæ 'рбадтæн, тыргъы цы стыр тъахтин уыдис, уый кæрон. 
Мæ авг мæ хъæбысы æрæвæрдтон æмæ усмæ ацамыдтон, ам мæ фарсмæ 
'рбад, зæгъгæ. Мæ амонæн æнгуылдз мæ былтыл авæргæйæ йын бамбарын 
кодтон, зарæгмæ байхъусын мæ кæй фæнды, уый. Мæ рахиз къух æруагь- 
тон усы уæрджытыл æмæ мæ ферох, кæм дæн æмæ цæмæ 'рбацыдтæн, уый. 
Цæрæнбонты кæмæ бæллыдтæн æмæ мын æнæкæрон æхсызгондзинад чи 
хаста, уыцы алæмæты зарæг мæ йæ базыртыл систа æмæ мæ йæ уæлныхты 
ахаста мæ райгуырæн хæххон хъæумæ бирæ, бирæ азты сæрты... 
...Æмызмæлд кодта нæ чысыл хæххон хъæу хæсты лигьдæттæй. Быды- 
ры хъæуты немыцæй тæрсгæйæ йæ хæдзар, йæ мулк чи ныууагъта, æмæ, нæ 
удтæ аирвæзой, зæгъгæ, сæ хæстæджытæм, зонгæтæм, кæнæ бынтон æнæ- 
зонгæтæм чи æрбæстон, уыдоны нымæц хъæуы цæрджытæй бирæ хатт фæ- 
фылдæр. Адæм цардысты зæронд скъæтты, арæзтой халагъудтæ, цардысты 
суанг лæгæтты дæр. 
Иуахæмы хъус-хъус хъæуыл айхъуыстис, къæдзæхлæгæты цы бирæсы- 
вæллонджын ус цæры, уый, дам, сæрвасæнтæ уæй кæны. Чидæртæ, дам, дзы 
картофыл дæр баивта — путæн иу сæрвасæн. 
Мах, бирæчызгджын хæдзар — куыд нæ хъуыдаид сæрвасæн?! Иу раг- 
уалдзыгон бон сихорыл уæрмæй картоф систам, хæрæгыл уаргь сæвæрдтам, 
æмæ мæ фыдыфсымæры усимæ араст стæм лæгæтмæ. 
Къæдзæхлæгæт хъæумæ дæрддзæфгомау уыд. Кæддæр дзы мах, сыхы 
63 

сывæллæттæ, уыдыстæм. Йæ фæзуат гыццыл скъæты йас йеддæмæ нæу. Йæ 
къултæ та — къæдзæхæй, — къæдзæхлæгæт дæр æй уый тыххæй схуыд- 
той. Хъæуæй фæсфæд кæй ис, стæй къуыбыргондыл, уый тыххæй йæм 
никæй къах хæццæ кæны. Фосхизæнтæ дæр уыцырдыгæй не сты. Уымæ 
гæсгæ зымæджы тарфы куы райхъуыстис, къæдзæхлæгæты иу бирæсывæл- 
лонджын ус æрцард, зæгъгæ, уæд нæ сыхы устытæй чидæр бакатай кодта: 
«Фыдбон ыл ныккæна, æмæ йæ бирæ сывæллæттæн арсæй та куыд нæ тæр- 
сы, арсæй!» 
Хур фæкъул, фæлæ ма йæ къæдзæхы фæстæмæ ныууайын хъуыдис, 
афтæ бахæццæ стæм лæгæты бынмæ. Хæрæг ныффæрск æмæ йæ уаргъ хæр- 
ды хæссын нæ куымдта. Æмбисондæн баззад, хæрæгау хивæнд, зæгъгæ. 
Комкоммæ ссæуын нæ бакуымдта, æмæ уæд мæ фыдыфсымæры ус хæрæ- 
гыл хинæй рацыд, — фæрсмæ цы къахвæндаг уыд, ууылты йæ скъæрын 
райдыдта. Лæгæты æмвæзмæ куы схæццæ стæм, уæд къахвæндаг хъæуы 
'рдæм фæсаджил. Æз хæрæджы сæрбосыл рахæцыдтæн æмæ комкоммæ нæ 
ных сарæзтам лæгæтмæ, æцæг фæрсырдыгæй. 
Бæстыл цъиутæхæг нæ уыд, æрмæст хохаг дон мæнг хæл-хæл кодта 
комы. Хъæу, уæле бынмæ кæсгæйæ, цыма армытъæпæныл лæууыд, афтæ 
зынд. Адæймаг цы хъæуы райгуыры æмæ схъомыл вæййы, уым дæр вæй- 
йы, стæм хатт кæдæм хæццæ кæны, ахæм æнахуыр бынæттæ. Мæ чысыл 
зæрдæйы цыдæр ног бæллицтæ æвзæрдис. Афтæ мæм каст æмæ цыдæр ног 
бæстæйы дæн æмæ цыдæр æндæр адæмты фендзынæн. Ноджы ма сæрва- 
сæнтæ дæр балхæндзыстæм. 
Уыцы хъуыдытæ куыд кодтон, афтæ лæгæтæй райхъуыстис цыдæр  
æнахуыр, ныры онг кæй никуы фехъуыстон æмæ мын æхсызгондзинад чи хаста, 
ахæм зарæджы зæлтæ. Ивазгæ айв зарæг амыдта нæлгоймаджы уæздан, 
цъæхснаг хъæлæс. Ныхæстæй бæстон ницы æмбæрстон, фæлæ-иу хъæлæс 
йæхицæн куы бахъырныдта, ой, тох, уæдæ цы кæнæм, зæгъгæ, уæд-иу цыма 
комы азæлыд æмæ хæстæфхæрд адæмы сæрыл хæцыд, афтæ мæм кастис. 
Къахвæндагыл æз разæй цыдтæн, хæрæг — мæ фæстæ, уый фæстæ та мæ  
фыдыфсымæры ус. Æз куы æрлæууыдтæн, уæд уыдонæн дæр æнæ 'рлæугæ нæ 
уыд. Æрыхъуыстам зарæгмæ. Уый уыдис, уый фæстæ мын бирæ азты удæн- 
цой чи нæ лæвæрдта æмæ æппæт ирон зарджытимæ абарæн дæр кæмæн нæй, 
ахæм зарæг. Чи зоны йæ æндæр хъæлæс куы зарыдаид, уæд афтæ айв æмæ 
зæрдæмæдзæугæ нæ уыдаид. Мах мæ фыдыфсымæры усимæ, хæрæджы сæр- 
ты кæрæдзимæ кæсгæйæ, нындзыг стæм. Усы æрвхуыз цæстытæй цы фæр- 
дыг цæссыгтæ æртылд йæ фæлурс рустыл, уыдон мын тыхджындæр кодтой 
ме 'нкъарæнтæ æмæ мæхи дæр скæуынмæ бирæ нал хъуыд. Æвæццæгæн, нæ 
хæрæгæн кæнæ йæ уаргъ уæззау уыдис, кæнæ та комы хъæлæсмæ кæсынæй 
бафæллад — æвиппайды хъæрæй ныууасыд. Уыйадыл зарæг фæцыдæр. 
Фæтары. Фæтарстис, æвæццæгæн, хæрæгæй. 
— Бирæгъты амæттаг фæу, куы нæ бафæзмай зарæджы, — зæгъгæ, ус 
хæрæджы синтыл ралæууыд, йæ къухы цы уис уыдис, уымæй. Уый дын 
чъыллиппытæгæнгæ голлаг саргъæй куы раппарид æмæ, Хуыцау хорз, 
64 

дæлвæндаг цы уагъылыйы къудзитæ задис арæхæй, уыдон æй баурæдтой, 
уыййеддæмæ ус хæрæджы къуыбырæй аппæрстаид, афтæ мæсты йæм уыд. 
Нæ хъæлæбамæ лæгæтæй рацыдис иу æрыгон, айв, саулагъзæй рæсугъд 
кæй фæхонынц, ахæм ус сæрбæттæны, æмæ ныл хъæрæй худын райдыдта. 
Æвæццæгæн, нæ хæрæг куы ныууасыд, уæдæй фæстæмæ нæм кастис лæ- 
гæты дуары хуынкъæй. 
— Цы хабар у? Уæ хæрæгимæ куы стох стут! Æгас нæм цæут! 
Салам раттыны бæсты йын мæ фыдыфсымæры ус афтæ: 
— Хуыцауы тыххæй, афтæ рæсугъд чи зары, уый чи у? Хæсты размæйы 
цард мын мæ цæстытыл ауайын кодта, — хъарæггæнæгау аивæзта фæстаг 
ныхæстæ. 
— Чи зары? Махмæ ничи зары. Махмæ зарынхъом чи у, ахæм куы 
уаид, уæд мæгуыр нæ уаиккам. Мæнæ ме 'хсæз сывæллонимæ ныккæнды 
цæрын. Сæ фыд хæсты быдыры ис. Фыдбон ныккæна, мах нæ цæрæнтæй 
чи схæтæнхуаг кодта, уыцы лæгсырдтыл. Мæ дыууæ гыццылы рынчын сты, 
иннæтæ давондзуан ацыдысты. 
— Ау, уæдæ нæ дыууæйæ дæр нæ хъустæ сайынц? Мах улæфгæ дæр 
куынæуал кодтам. Нæ хæрæджы былæй куы фæцæйæппæрстам, дæу тыххæй 
фескъуыд зарæг, зæгъгæ, — быцæу ныхас райдыдта мæ фыдыфсымæры ус. 
— Нæ, мæ хуртæ, махмæ зарæг нæй. Уый кæд хъæуæй хъуыстис, — 
цæхгæр загъта ус æмæ йæ ныхасы сæр аивта. — Мæнæ нæм мæ мады- 
фсымæр цыдæр сыкъайæ сæрвасæнтæ æрбарвыста уæй кæнынмæ æмæ йын 
йæ картæфтæ сывæллæттæ фæнычы кондæй фесты. Куыд ын сæ ахæссон 
ацы змæст рæстæг, уæлдайдæр быдыры хъæутæ немыцæй семыдзаг сты. 
Сымах дæр, æвæццæгæн, сæрвасæн хъæуы? 
— Иу нæ, фæлæ дыууæ! Далæ дын дыууæ путы картоф. 
— Рахæссут сæ, мæ хуртæ, мидæмæ, — загъта ус æмæ нæ йæ фæстæ 
лæгæтмæ бакодта. Æз голлагыл фæсте хæцыдтæн. Рухсæй талынгмæ бахиз- 
гæйæ мæ цæстытæ акуырм сты. Мæ фындзыл ауад фæздæг æмæ, аджы цы 
хъæдур фыхт, уый тæф. Ус мын мæ къухы æртæ сæрвасæны куы фæсагъта, 
адонæй равзарут, зæгъгæ, уæд сæ уырзæй æрысгæрстон æмæ дзы дыууæ мæ 
фыдыфсымæры усмæ радтон. Уæдмæ мæ цæстытæ талынгыл сахуыр сты 
æмæ лæгæты къуымты ракæс-бакæс кодтон, уæдæ йæ рынчын сывæллæттæ 
кæм хуыссынц, зæгъгæ. 
Артдзæсты цур уыдис бирæ сугтæ. Æвæццæгæн, хъæдур фых кæй фæ- 
цис, уый тыххæй ма арт мæнг фæтæпп-фæтæпп кодта æмæ къæдзæх-къултыл 
алыхуызон нывтæ нывæзта. Æз мæхинымæры æнхъæлмæ кастæн, кæд ма 
уыцы зарæг искуыцæй райхъуысид, зæгъгæ. Уæдмæ мæ фыдыфсымæры ус 
голлагæй картæфтæ æркалдта, дуары цур æрлæууыд æмæ усæн арфæтæ кæ- 
нын райдыдта. Мæн лæгæтæй рацæуын нал фæндыд. Иуæй хъæдуры тæф, 
аннæмæй тæвд, иннæмæй та зарæгмæ 'нхъæлмæ кастæн, æмæ уый сæйраг 
æфсон уыдис. Къуымы мæ цæст æрхæцыд лыстæныл æмæ мæ сывæллоны 
зонд скарста: æвæццæгæн, иууылдæр уым иумæ фæхуыссынц. Мæ  
фыдыфсымæры ус мын мæ цонгыл рахæцыд æмæ мæ лæгæтæй ласæгау ракодта. 
5 Дауырæ 
65 

— Уадз ма нын ацы дзæбæх чызджы. Мæнæ нæм замманайы лæппу ис 
æмæ йæ уымæн ракурдзыстæм, — худгæйæ загьта лæгæты хицау. 
Курын цы у, уый бæлвырд нæма 'мбæрстон, афтæмæй мæ тынг фæндыд, 
уыцы дзæбæх ус ма уыцы ныхæстæ иу хатт куы загьтаид, уый.^Æвæццæгæн 
мын æхсызгон уыдис, «дзæбæх чызг» кæй загьта мæнæй, уый. Ие та фыццаг 
хатт мæ уды чызджы уд бацыд... 
— ...Бахатыр кæн, ды кæддæр, хæсты рæстæджы къæдзæхлæгæты цы 
бирæсывæллонджын ус цардис, уый нæ дæ? — мæ къух усы уæрджытæй 
сисгæйæ æмæ йæм комкоммæ кæсгæйæ, бафарстон æз. Ус мæм ныджджих, 
стæй æвиппайды афтæ: 
— Æз дын къуымæл радавон. Къуымæл дæ куы хъуыдис! 
Уыцы рæстæг зарæг хæстæгæй-хæстæгдæр хъуысын райдыдта æмæ 
махæй нымайгæйæ цыппæрæм дуарæй рахызтис урсбоцъо зæронд лæг. Мах 
куы федта, у^æд йæ зарын фæуагъта æмæ нæм цыбыр къахдзæфтæгæнгæ 
'рбахæццæ. Йæ сæрыл тымбыл гуырдзиаг худ, йæ уæлæ астæуккагазиаг 
дæргъытæ æрттиваг халат, йæ къухты, пысылмон лæгтæ цы фæрдгуытæ фæ- 
нымайынц, ахæм хал, къæхтыл хъарм ирон хъусджын дзабыртæ. «Æвæццæ- 
гæн, тыхрынчынæй фервæзт, æмæ йын йæ бинонтæ æрхауынæй тæрсынц», 
— ахъуыды кодтон æз мæхинымæры. 
— Ай нæм уазæг куы ис, замманайы уазæг! Мидæмæ цæуыннæ цæут? 
Тыргъы цы бадут? — бафарста лæг æмæ мын мæ къух йæ тыппыр  
къухты æхсæн æрбалхъывта. Иæ хъæлæс заргæйæ куыд айв æмæ рæсугъд уыд, 
дзургæйæ дæр афтæ. Къæхтæй сæрмæ сбарстон æз, ахæм хъарм æмæ фæл- 
мæн къухтæ кæмæн уыдис, уыцы урсзачъе, бæрзонд æмæ рæсугъд лæджы. 
Цæсгоммæ куы схæццæ дæн æмæ йын йæ фæлмæн, æрвхуыз цæстытæ куы 
ауыдтон, уæд æвиппайды æрхъуыды кодтон, кæд æмæ йæ кæм федтон, уый, 
кæд уый тынг раджы уыдис, уæддæр. Уæдмæ мын ус мæ къухы къуымæлы 
авг фæсагъта, фæлæ мæнæн мæ уæрджытæ фæтасыдысты, æмæ, хатыр, 
зæгъгæ, фæстæмæ тъахтиныл æрбадтæн... 
...Æвæдза, ныртæккæ сывæллæттæ цас æмбаргæдæр сты! Цыппор фыц- 
цæгæм азы хæст куы райдыдта, уæд мыл æхсæз азы цыдис, фæлæ хæст цы у, 
уый нæма 'мбæрстон. Хæххон хъæуы цæргæйæ ме 'мкар сывæллæттимæ нæ 
сыхæгты къуыбырыл хъазыдыстæм, æмæ сæ ус дуканийæ куы æрбацыди, 
уæд йæ быд хызынæй сау æмæ урс æндахы къæбæлтæ зындис, афтæмæй 
сыхæгты устытæн цымыдисæй загьта: «Хæст райдыдта! Гитлер схæцы- 
дис!» Æз цыппæрвадыгæй нæхимæ азгъордтон, æмæ мæ мад, йæ ноггуырд 
сывæллонæн, ме 'ртыккаг хойæн, дзидзи куыд дардта, афтæ йæм «хæрзæг- 
гурæггаг» фæдæн, сыст, зæгъын, Гитлер схæцыдис æмæ адæмæн дуканийы 
урс æмæ сау æндæхты къæбæлтæ дæтты! 
— Цы загьтай, цы? — фæгæпп кодта мæ мад, уайтагьд йæ хуыз фæцыд. 
— Гитлер схæцыд æмæ Надяйæн дуканийы урс æмæ сау æндæхтæ радта, 
— загьтон æз, мæхæдæг цæлгæнæны фæмидæг дæн æмæ дынджыр сæкæры 
къæртт мæ къухы радавтон. 
Мæ мад сывæллоны авдæны фæуагъта æмæ бæгьæввадæй сыхæгтæм 
66 

балæууыдис. Æвæццæгæн, хъуыддаг бæстон бамбæрста, æмæ цыма йæ сау 
бонтæ æмæ йæ хæдзары сæфт уыцы уысм уыдысты, уыййау йæ дзыхыдзаг 
кæугæ 'рбаздæхт хæдзармæ. Æз сæкæр къæпкъæпгæнгæ узтон мæ цъæхах- 
стгæнаг дæсбондзыд хойы. Уымæ дæр нæ мад йæ хъус нал дардта. Кæрты 
къуымты кæугæ рацу-бацу кодта. 
— Мамæ, чи амард, чи? Цæуыл кæуыс? — бафарстон æй æз, фæлæ мæм 
уый кæсгæ дæр нæ фæкодта. Кæддæр-кæддæр фæкомкоммæ авдæнмæ. Ды 
та ма цæмæн райгуырдтæ, зæгъгæ, йæ кæлмæрзæны кæронæй йæ риу æрæм- 
бæрзгæйæ, сывæллонæн кæугæйæ дзидзи куыд дардта, уый мæ абон дæр нæ 
рох кæны... 
Бирæ бæллæхтæ æрхаста хæст! Бирæ диссæгтæ федтой адæм! Æрмæст 
мах кæрты лигъдæттæй цардис цыппар æмæ ссæдз хæдзары бинонтæ. Се 
'ппæт махæн æрвадиуæг нæ кодтой, фæлæ сæхимидæг хæстæджытæ  
уыдысты. Абон дæр ма дис фæкæнын: иу гыццыл кæрты утæппæтæй куыд змæлы- 
дыстæм? Иууылдæр сылгоймæгтæ æмæ сывæллæттæ. Иунæг нæлгоймаг 
дæр мæ зонд нæ хъуыды кæны — иууылдæр, æвæццæгæн, хæсты уыдысты. 
Хистæр лæппутыл цыдаид æртындæс-цыппæрдæсгай азтæ æмæ уыдон лæг- 
тыл нымад уыдысты! Хос, суг ластой, хъæды сыд дыргътæ — фæткъуытæ, 
кæрдотæ миты бынæй уыгътой, салд зæххы бынæй давæттæ къахтой... 
Хъæу æмызмæлд кодта æнæзонгæ лигъдæттæй. Диссаг уый уыд, æмæ- 
иу кæд раздæр сыхы хъæхъхъаг куыйтæ æрбацæуæджы скъуымбил кодтой, 
уæд ныр рæйгæ дæр никæуылуал кодтой. Æвæццæгæн, æмбæрстой, уазæ- 
гуарзаг фысымтæ цас лæггад кодтой лигъдæттæн, уый. Æмæ куыд арфæй- 
аг уыдысты сæхæдæг дæр! Арæх-иу афтæ уыдис, æмæ-иу мыл бирæ азты 
фæстæ ныццин кодтой: нал мæ хъуыды кæныс, æз уый æмæ уый дæн,  
зæгъгæ. Æмæ се 'ппæты чи бахъуыды кодтаид. Фæлæ æз, уæд мæхæдæг сывæл- 
лон уæвгæйæ, хорз кæй бахъуыды кодтон æмæ бирæ азты дæргъы мæ зæр- 
дыл кæй фæдардтон, ахæмтæ дæр уыдис... 
Цыппор дыккæгæм азы иу рагуалдзыгон бон хур гæзæмæ тавта. Мар- 
тъийы уазал æлхысчъытæ кодта буар, фæлæ сывæллæтты хæдзары чи 
урæдта, — хъазыдысты кæрты, къуыбыртыл. Мах дæр, ме 'мкар чызгимæ, 
хъомтæн талатæй цы хицæн кæрт скодтой, уым мæкъуылрæбын къæцæлын 
чындзытæй хъазыдыстæм. «Кæд хорз уай — базылбадæг, кæд æвзæр уай — 
фаджысмæрзæг», — зæгъгæ-иу куы сæ иу расимдта, куы сæ иннæ. Уæды 
рæстæджы ныры хъазæнтæ кæм уыд?! Æгънæгдзæсгом къæцæлын чын- 
дзытæ-иу нын нæ мадæлтæ бахуыдтой, æмæ уыдон уыдысты нæ хъазæнтæ. 
Лæппутæ та къори, гудыла æмæ золочъийæ хъазыдысты, къахæй йæ хæрд- 
мæ феппар-феппаргæнгæ. Æнæ 'рлæугæйæ йæ фылдæр хатт чи сæппæрста- 
ид рахиз кæнæ галиу къахæй, уый нымад уыдис арæхстджындæрыл. Афтæ 
сдæсны сты иу къахыл кафынмæ лæппутæ, æмæ-иу æнхъæлмæкæсджытæм 
рад тагъд-тагъд не 'рхауд. 
Уыцы бон дæр ерыстæ сæ тæккæ цыренæй уыдысты. Цалдæр золочъийы 
алыварс кафыдысты хæстæфхæрд сабитæ. Уæд дын мах фарсмæ, мæкъуылы 
бын цы дынджыр, родыйас, бурхъус куыдз хуыссыд, уый фесхъиудта, æмæ 
67 

кæртмæ цы æнæзонгæ хъуынджын лæг фæцæйцыд, ууыл йæхи ныццавта. 
Кæрты цы сабитæ хъазыд, уыдонæй чидæртæ ныцъцъæхахст кодтой. Сæ 
хъæрмæ хæдзарæй цалдæр усы разгъордтой æмæ чи йæ сывæллоныл йæхи 
ныццавта, чи суджы фастагмæ лæбурдта. Уæдмæ мах, чызджытæ, куыдзы 
баиргъæвтам, æмæ хъуынджын лæг кæртмæ бахызтис. Цы тасдзинад æр- 
бахаста, ууыл цыма фæсмон кæны, уыйау кæрты кæрон аххосджынхуы- 
зæй æрлæууыд. Мæгуыргур у, уый куы бамбæрстам, уæд, лæдзджытæ кæй 
къухты уыд, уыдон сæ аппæрстой æмæ иуцасдæр рæстæг утæппæт адæмы 
дзыхæй иу сыпп дæр нал хаудис. Мадæлтæ разæй, сывæллæттæ сæ фæстæ 
сгуппар сты, афтæмæй цымыдис каст кодтой мæгуыргурмæ. Иæ бызгъуыр- 
тыл ын, куыд фæзæгъынц, мæнæуы кæфой бакал, уæд дзы зæхмæ нæмыг не 
'рхаудтаид. Йæ зæронд телогрейкæйы æмæ хæлафы хуыз бæрæг нал уыды- 
сты фырæнæхсад æмæ æмпъузæнтæй. Астæуыл роны бæсты уæрдæх бает. 
Къæхтыл цыдæр зылын, скъуыд къалостæ. Сæрыл, æвæццæгæн, кæддæр 
урс чи уыд, ахæм гæлиртæ нымæт худ. Даргъ, астæумæ сау боцъоты бынæй 
цы буары хæйттæ зындис, уыдонæй дæр, стæй цæстытæй дæр бæрæг уыдис, 
ас кары лæг кæй нæу, уый. 
— Æм-æм-æм! — зæгъгæ, йæ рахиз гуылмыз къух йæ дзыхмæ сиваз- 
гæйæ, лæг йæ цæсгом ныггæлиртæ кодта. Сывæллæттæй чидæр фæтарст 
æмæ ныккуыдта. 
— Ма тæрс! Ма тæрсут! Гоби у, — загьта хистæр устытæй иу æмæ мæ- 
гуыргуры 'рдæм разылд, — гъæ, фыдбон дыл акæна, чидæр, дам, куырæйт- 
тæ марзта, иннæ та йæ фæдыл зылдис! 
— Афтæ сахъатæй дæ цы Хуыцау радта, уый дæлæмæ фæхауæд! Гоби, 
стæй ма ноджыдæр гуылмыз дæр, — хъарæггæнæгау æм бакодта иннæ кар 
ус. Гоби, йæ цæстытæ разил-базилгæнгæйæ, йæ галиу, æнæниз къухæй цы 
къæссайы комыл хæцыд, уый адæмы 'рдæм бадардта. Уæдмæ чызджытæй 
иу йæ дыууæ къухыдзаджы пуситæ радавта æмæ сæ гобийы хызыны нык- 
калдта. Устытæй иу рахаста луасийы æмбис, æмæ, гоби йæ дзыхмæ цы 
гуылмыз къухæй амыдта, уымæ йæ бадардта. Куыддæртæ ныххæцыд гоби 
ризгæ къухæй луасийыл æмæ йын иунæг комдзагæн йæ раст æмбис ахордта, 
иннæ хызыны ауагъта. Сывæллæттæ куы федтой, хистæртæ гобийæн цы- 
дæртæ дæттынц, уый, уæд сæ фылдæр хæдзары фæмидæг, æмæ чи цæуыл 
хæст кодта, уыдон гобийы хызынмæ скъæфтой. 
— Дзул-ма йын радтут, абон дунейы дзултæ куы скодтат, — лæгъстæ- 
гæнæгау æз бадзырдтон устытæм. 
— Дзултæ уымæн не скодтам! Дзултæ акъоппытæм скодтам! — ехъæр 
мыл кодта иу ус. Уæдмæ иу гыццыл, тыппыр æнæхсад къух хызыны нып- 
пæрста дынджыр картоф, иннæ гыццыл къух — цалдæр хъæдуры гагайы, 
иннæ — фых насы къæртт. Бæргæ айдзаг уыдаид уайтагьд хызын, фæлæ 
иу чъынды ус сывæллæтты сæ лæвæрттимæ фæстæмæ хæдзармæ басырдта, 
æмæ гобийыл ехъæр кодта. 
— Ацу, нæ фыдбылыз — дæ хай! Нæхæдæг тыххæй ирвæзæм, æмæ ма 
дæу хъуаг уыдыстæм, — загьта ус æмæ кæрты дуар байгом кодта. 
68 

— Фæлæуут, ма йæ атæрут! — айхъуыстон мæ мады хъæлæс. Мæ кæстæр 
æнахъом хо йæ хъæбысы, афтæмæй, йæ цæссыгтæ сæрфгæ, гобийæн рахаста 
мæ фыды бухайраг худ: 
— Айс, йæ хицауы никуыуал бахъæудзæн. 
Уыцы ныхæсты мидис æз бирæ азты фæстæ бамбæрстон: æвæццæгæн, 
нæ мад зыдта нæ фыды сæфты хабар, кæд æй хъæр никуы никæмæн скодта, 
уæддæр. Æмæ йын ныр йæ райсбавæрды худ цыдæр гобийæн куы лæвæрдта, 
уæд ыл устытæ ныккалдысты: 
— Цæмæн ын дæттыс йæ замманайы худ искæмæн? 
— Æмбæлгæ дæр куы нæ кæны сæрыдарæс дæттын. 
Суанг ма нæ мыггагæй иу кар ус худ фæстæмæ гобийæ исгæ дæр бакод- 
та, æмæ уый мæнæн тынг хъыг уыдис. Æз æй æмбæрстон, мæ фыдыл афи- 
церы худ хуыздæр кæй фидауы, уый. Цалдæр мæйы размæ мæ фыд коман- 
дирты скъола каст куы фæцис, уæд ыл цы тымбыл, бæрзондныхджын худ 
уыдис, уый йыл йæ бухархудæй бирæ рæсугъддæр фидыдта. Стæй командир 
уымæн у, æмæ ма цавæрдæр бухархудтæ дара?! Гобийыл та мæ фыды худ 
тынг рæсугъд сфидауид, — хъуыды кодтон мæхинымæр. 
— Мамæ! Ратт-ма йын æй! — атыхстæн æз мæ мады фæдджитыл. 
— Раттут ын æй! Ай хæдзары лæгбындар куынæуал ис, уæд ма йæ 
кæмæн ауæрдут? Айс æмæ йæ дар! Хуыцауы уазæг у! — загъта мæ мад æмæ 
худ гобимæ бадардта. 
Гоби худ раскъæфæгау кодта мæ мады къухæй æмæ йæ хæринæгты хы- 
зыны атъыста. Цыдæртæ дыгъалмыгъулгæнгæ гæппытæ кæнын райдыд- 
та фырцинæй. Уыцы æнахуыр кафт сывæллæтты зæрдæмæ фæцыд æмæ 
хъæрæй худтысты, лæппутæ та йыл æхситт кодтой. 
Уыцы боны онг æз гоби нæ, фæлæ къуырма, куырм, кæнæ исты уæнг- 
хъуаг дæр никуыма федтон. Нæ уыдысты нæ чысыл хъæуы, æндæр хъæуы, 
горæты та уæвгæ нæма уыдтæн. Кæрты астæу лæугæйæ æдзынæг кастæн 
гобийы алы фæзылдмæ дæр. Мæ цæст нæ истон йе 'рвхуыз стыр цæстытæй, 
æмæ мæм афтæ кастис, æмæ йæхæдæг дæр мемæ фемдзаст, фæлæ йæхи ин- 
нæрдæм кæсæг акодта. Æз тынг тарстæн, мæ фыд хæстæй гоби æмæ гуыл- 
мызæй куы ссæуа æмæ ацы мæгуыргуры хуызæн куы уа, уымæй. 
Мæ мад гобийæн мæ фыды худ кæй радта, уый мæ бынтон срæдау кодта, 
æмæ мæ фæндыд, бирæ истытæ йын куы радтин, уый. Фæлæ мæм цы уыд? 
Уæвгæ, гоби даргъ къахдзæфтæгæнгæ къуыбырыл дæлæмæ куы фæцæйцыд, 
уæд мæ зæрдыл æрлæууыд, айфыццаг мын мæ мад цы дынджыр хъулон- 
мулон къафетт æрбахаста дуканийæ, уый — мæ хотæй хъауджыдæр кæй нæ 
бахордтон æмæ мæ фыдæн кæй бамбæхстон. Цал æмæ йæ цал хатты райстон 
мæ къухмæ æмæ йæ фæстæмæ цал хатты батыхтон! Тынг мæ фæндыд йæ 
бахæрын, фæлæ уæд мæ фыды былыл исты рауадаид. Ныр мæ фыды былыл 
дæр нал ахъуыды кодтон æмæ уаты смидæг дæн. Раскъæфтон гобаны бынæй 
хæцъилы тыхт æмæ ныййарц дæн гобийы фæстæ. Мæ мад мæм дзырдта, 
кæдæм згъорыс, зæгъгæ, фæлæ йæм нæ фæкастæн. Згъордтон æмæ хъæр 
кодтон: «Фæлæуу-ма, мæнæ дын цыдæр!» 
69 

Лæг мæ нæ хъуыста, нæ мæм кастис, фæлæ иннæ къуыбырыл цæрæг 
сыхæгтæм куы фæцæйхæццæ^ кодта, уæд йæ цыд фæсындæгдæр, æмæ йæ 
кæддæр-кæддæр баййæфтон. Йæ гуылмыз къух ын ацахстон. Лæг цыдæртæ 
дыгъал-мыгъул кодта. Цæмæндæр мæм афтæ каст, æмæ хъуамæ æнæмæнг 
къафетт райхалон, фæлæ йæм нал арæхстæн: иуæй, гоби куы ацæуа, уымæй 
тарстæн, иннæмæй та йæ 'нæмбаргæ ныхæстæй. Къафетт куы райхæлдтон, 
уæд мын цъыфмæ ахауд. Æллæх, зæгъгæ, йæм фæлæбурдтон, мæ фæдджийæ 
йæ асæрфтон æмæ йæ лæгмæ бадардтон. Хæрдмæ йæм скастæн æмæ нырма 
ныр федтон, куыд рæсугъд уыдис, уый. Æнцад лæууыд æмæ мæм æдзынæг 
каст. Иæ дзæбæх къухæй мын мæ сæр æрсæрфта æмæ мын мæ къафетт мæ 
дзыхмæ баивæзта, ома, дæхæдæг ахæр, зæгъгæ. Æз æдзынæг кастæн, йæ  
рæсугъд æрвхуыз цæстытæ доны куыд разылдысты, уымæ. Йæ хъæбысы мæ куы 
æрбакодта æмæ мæ сæрыл йæ хъарм цæссыг куы æрхауд, уæд æз нывнæлдтон 
гобийы къæссамæ æмæ мæ фыды худы сæрыл мæ къафетт сæвæрдтон. 
Гоби ацыдис соса фæндагыл хъæуы 'рдæм, нæ сыхæгтæм дæр нал 
баздæхт. Æз йæ фæдыл бирæ фæкастæн, стæй мæ къафетт цы хæцъилы тыхт 
уыдис, уый аппæрстон, æмæ гоби мæ фыды худ æмæ къафетт кæй бакуымд- 
та, ууыл цингæнгæйæ нæхимæ ссыдтæн... 
Хæхбæстæ хæсты рæстæджы хъыгдард куыд нæ баййæфтой?! Мæгуыр 
куыд нæ систæм, фæлæ уæддæр бирæ хæдзæрттæм уыдис иу, кæнæ дыууæ 
хъуджы, гал, бæх, кæнæ хæрæг. Куы-иу фæуалдзæг, уæд-иу сæ хъæдрæбынтæм 
аскъæрдтой, æмæ-иу бæлæсты хихтæ æмæ фæсалы бындзгуытæ хордтой. 
Уæд дын хъæуыл ног диссаг куы айхъуысид: хъомтæн, дам, сæ сыкъатæ 
цыдæр сырд хæры. Сæ сæрты туг калгæ цыдысты хизæнтæй куы кæй хъуг, 
куы кæй гал. Чи загьта, аре сын хæры сæ сыкъатæ, чи загьта, стай у. Цы- 
дæриддæр уыдис — иу зæронд ус æмæ цалдæр лæппуйы хистæртæй бабад- 
тысты фыдгæнæджы размæ лæдзджытæ æмæ дуртимæ. Суанг ма бæндæн 
дæр ахастой, кæд æй æрцахсиккам, зæгъгæ. Æмæ та райхъуыст ног диссаг! 
Цæвиттон, бон изæрмæ хъæуыл мæгуыргур чи зылдис, æхсæвиуат кæм  
кодта, уый бæрæг кæмæн нæ уыд, уыцы мæгуыргур гоби хъæдæй рахъуызыд 
æмæ йæ «цæнкуыл» рахиз къухæй дынджыр лæдзæгæй хъуджы сыкъайæн 
ахæм къупп ныккодта, æмæ сыкъа аехъиудта. Гоби ма йæ йæхæдæг дæр 
тыххæйты ссардта. Уæд зæронд ус ныхъхъæр кодта, лæппутæ рагæппытæ 
кодтой се 'мбæхсæн бынатæй æмæ гобийы хъиладзагъдæй асырдтой. Уый 
хъæдмæ балыгъд æмæ уæдæй фæстæмæ ничиуал федта нæ хъæуы мæгуыр- 
гуры дæр æмæ гобийы дæр... 
...Чи ма хъуыды кæны уæды хабæрттæ?! Чи ма ис хистæр фæлтæрæй?! 
Мæ фыдыфсымæры ус æгас куы уаид æмæ йын куы радзурин, мæгуыргур 
гоби æмæ къæдзæхлæгæты цæрæг бирæсывæллонджын ус кæрæдзимæ цы 
ахает дардтой, уый, стæй, картофыл цы сæрвасæнтæ баивтам, уыдон нæхи 
хъуджы сыкъайæ конд уыдысты, уый дæр, уæд фырдисæй амæлид... 
...Фæсахсæвæр мæ къуымæлы авгимæ нæ кæртмæ куы бахæццæ дæн 
æмæ къулрæбын лæгты лæугæ куы ауыдтон, уæд мæ авг мæ къухæй æрхауд, 
æмæ, зынтæй цы удхос ссардтон, уый зæххыл асаха. 

^М®^Н®^ 
ФÆДОН 
— Куы нæ та бафснайдтай ацы хуыссæн! — уатмæ бахызт æмæ 
къæлæтджын бандоныл йæхи уæззау уагъд æркодта бæрзонд, хæрзхуызтæ 
нæлгоймаг сæракæй даргъ къурткæ æмæ хъуынджын худы. 
— Афтæмæй мын æнцондæр^у, — загьта, лæгæй дæрддзæфгомау уыр- 
дыг чи лæууыд, уыцы саударæг. Йæ къух йæ роцъомæ сбыцæугæнгæйæ, йæ 
цæст ахаста, сынтæджы рæгътæ-рæгътæ цы бирæ уæлæдарæс уыдис, уыдо- 
ныл. Ныккомкоммæ, сæ астæу авджын рамкæйæ ныр æнæхъæн афæдз йæ 
фæстæ разил-базилгæнгæ цы стыр хуызист кæсы, уымæ, æмæ йæ цæстытæ 
доны разылдта. 
— Уыдон иууылдæр цæстмæ ныхæстæ æмæ митæ сты! — æлхыскъхудт 
бакодта лæг. — Ралас дæ саутæ дæр æмæ хуыссæн дæр бафснай. Уыдæттæй 
ницыуал ис, — сæрæй къæхтæм ныуулæфыдис лæг. — Ме 'фсымæры хъахъ- 
хъæнын куы хъуыдис, уæд ыл нæ тыхстæ. 
— Уый та цы ныхас у? Куыд ыл нæ тыхстæн? — фесхъиудта ус. 
— Нæ йыл тыхстæ. Нæ дæ хъуыдис. 
— Куыд мæ нæ хъуыдис? — сонт фарст акодта ус. 
— Куы дæ хъуыдаид, уæд фæсарæнтæм гуляйттытæ кæнынмæ нæ ацы- 
даис. 
— Æмæ йæ рох фæкодтай, æнæхъæн афæдз рынчын уыдтæн, уый? Арвы 
кæронмæ мæ мæхи дзæбæх кæнынмæ арвыста, ам мын куы ницыуал хос 
уыд, уæд, дæ хуыфынмæ хъусын мæ бон нал у, зæгъгæ. Комгæ дæр куы нæ 
кодтон, мæ хæдзар æдзæллаг у æмæ йæ уалдзæджы къæсæр æфснайгæ уæд- 
дæр бакæнон, зæгъгæ. Куыд нæ тыхстыстæм мах кæрæдзиуыл? 
— О, уый дыл тыхстис, фæлæ йыл ды нæ тыхстæ. Дæлæ йæ уазал 
лоджæмæ аппæрстат зымæджы æмæ, æвæццæгæн, уым суазал. 
— Мæ хæдзар куыд уыдис! — æрхоста ус йæ уæрджытæ. — Уыдон та 
цавæр æвирхъау ныхæстæ сты? Чи дын загьта, лоджæйы зымæгон хуыс- 
сыдис, зæгъгæ? Уым иунæг сахатмæ зымæджы картоф куы сæлы, уæд 
æз мæ ахсджиаджы лоджæмæ аппæрстон? Фараст æмæ ссæдз азы мах де 
'фсымæримæ «а» æмæ «о»-йæ куы фæцардыстæм. Куы йæ уыдтай, уæд ныр 
71 

уыцы æбуалгъ ныхæстæ кæй дзыхæй кæныс? Чи дын загъта? Дæу фæрсын, 
дæу! — сызнæт ус. 
— Мауал мæ фæрс! Прокурор, мыййаг, нæ дæ! Æз хъуыддаджы тыххæй 
ссыдтæн! 
Цасдæр рæстæг ницыуал сдзырдта лæг. Йæ тыппыр рустæ ссырх сты. 
Йæ цæстытæ цæхæр калдтой. Цыма, Нарты ныхасы дзурдзæн, афтæ ныхъ- 
хъуыды кодта. Саударæг, йæ зæрдæ цыма цыдæр стырдæр бæллæх бамбæр- 
ста, уыййау нындзыг. 
— Мæнæ ацы лæппуйы арвит! Йæ мыггаг дæр ын айв! Мах нæхæдæг 
бирæ стæм! Æндæр мыггагæй нæ ничи хъæуы! Тыххæй нын æй кæддæр нæ 
бæрзæйыл сæвæрдтай, æмæ уый æгъгъæд у. Хорз æй слæг кодтам! 
— Уый та куыд? Куыд æй арвитон? Кæдæм мын æрвитын кæныс мæ 
хает фырты? Æмæ уæд æз та цы фæуон? — йæ цæссыгтæ ныхъуыргæйæ, 
фарста ус. 
— Æмæ уый куы нæ уыдаид, уæд та цы фæуыдаис? 
— Æмæ куыд хъуамæ нæ уыдаид? Æхсæрдæс азы йæ куы фæхастам! 
Де 'фсымæримæ хъæбулы ад ууыл куы базыдтам, уæд мын æй куыд æмæ 
кæдæм æрвитын кæныс? — бакатай кодта ус. 
— Арвит æй йæ мадмæ! — цæхгæр загъта лæг. 
— Цавæр мадмæ! 
— Цавæр мадæй мæн цæмæн фæрсыс? Рох дæ фæцис, чи у йæ мад, уый?! 
— Æмæ дæуæй цæуыннæ ферох ис? Адæмæй куы ферох, мæ хойæ куы 
ферох, кæддæр нæ фыртæн мад уыдис, уый, уæд дæуæй цæуылнæ ферох? 
Стæй мын æй абон цæмæн æрвитын кæныс? Куывдтæ йын куы кодта де 
'фсымæр, уæд ын æй цæуылнæ арвитын кодтай? Нæ уæндыдтæ, нæ? Мæн- 
мæ ныр уæндут, уымæ уæ ничи уæндыдис. Мæнæй ныр æнæхъæн афæдз 
æфсонмæ 'фсон хъазут, æмæ йæ ныр раргом кодтат, цы уæ хъæуы, уый, — 
дзыхыдзаг хъæр кодта саударæг. 
— Цы мæ хъæуы, уый дын зæгъын. Арвит кæйдæр лæппуйы. Æз ме 
'фсымæры бынтæ уæ мыггагæн нæ уадзын. 
— Цавæр бынтæ? Цы мæм уынут? Сисут-ма уæ бынтæ æмæ сæ ахæс- 
сут. Ацы къуымты æз мæхæдæг куы ницы арын, уæд дзы сымах цæй бынтæ 
'нхъæл стут? Цæрæнбонты рæгъау бинонтæ куы фæхастам. Рухсаг уæнт дæ 
мад æмæ дæ фыд, куыд сын нæ бон уыд, афтæ фæлæггад кодтам. Нæ къахыл 
никуы слæууыдыстæм. Ныр, афæдзы дæргъы, цы мæгуыр муртæ мæм  
уыдис, уыдон фæуæй кодтон æмæ хистытæ фæкодтон. Нæ уыдтай, цы фынгтæ- 
иу сæвæрдтон, уыдон?! 
— Фынгтæ йæхи фæллойæ уыдысты. Ды сыл ницы бахардз кодтай, — 
стырзæрдæйæ, æлхыскъгæнæгау, загъта лæг. 
— Цавæр йæхи фæллойæ? Цытæ нæм æнхъæлыс? Цастæ истам? Зонгæ 
йæ куы кæныс, мыздæй куыд зын цæрæн у, уый. 
— Зын цæрæн уын уыдис, æмæ йæ уæлæ хæлаф дæр нæ уыд, афтæмæй 
амард. 
— Уый та цы ныхас у? Мæнæ йæ хуыесæны цы дарæсы амæдтытæ ис, 
72 

уыдоны æхсæн иу хæлаф нæй? Ацы æхсæз костюмæй иуæн хæлаф нæ уыд? 
— ацамыдта ус сынтæджы сæрмæ къулыл, дуканийы куыд вæййы, афтæ 
ауыгъдæй цы дарæс уыд, уыдонмæ. — Йæ куыстуаты йыл дис куы кодтой, 
куыд арæзт, куыд айв уыдис, ууыл. Чи дæ сардыдта? Чи дæ сифтыгъта мæ 
ныхмæ? Хъуыды ма кæныс, йæ баныгæды дыккаг бон мæхи куы мардтон 
кæуынæй, æмæ мын ныфсытæ куы 'вæрдтай, æз дæ никæй æмæ ницы хъуаг 
ныууадздзынæн, зæгъгæ, æз дын уæддæр куы загьтон, дæ усы æвзаг нæ бæз- 
зы, æмæ дæ уый мæ ныхмæ сардаудзæн, зæгъгæ. Уæд афтæ куы загьтай: 
«Куыд мæ хъуамæ сардауа». Уыныс, ныр дзы цас цыдæртæ разынд! 
— Ницы дзы разынд. Арвит ацы лæппуйы æмæ цæрдзыстæм. 
— Куыд цæрдзыстæм? Куыд хъуамæ цæрон зыбыты иунæгæй? 
— Иунæг нæ уыдзынæ. Дæлæ мах æртæ сывæллонæй дæ зæрдæмæ чи 
цæуы, уый ракæн, æмæ уыимæ цæрдзынæ. Уæртæ Дунетханы нæ баныгæд- 
там, нæ фыдыфсымæры усы, — уыдонæн дæр цот куы нæ уыдис. Баныгæн- 
дзыстæм дæу дæр. 
— Уыдон та цавæр диссæгтæ сты? Цæмæн мын хъарыс дæ сывæллæт- 
ты? Мæхи хает фырты мын æрвитгæ куы кæныс, уæд мæм дæ цотæй цæмæн 
хатыс? Стæй мæ Дунетханимæ цæмæн барыс? Уый зæронд ус уыдис — дæс 
æмæ цыппарыесæдзаздзыд, æмæ йæ баныгæдтат. Мæныл дæс æмæ дыу- 
уиссæдз азы йеддæмæ куы нæ цæуы. Æз æмæ ды æмгæрттæ куы стæм, уæд 
мæ куыд ныгæные? Уæд та ма мæхи æрæмбæрстон æмæ ногæй мæ къахыл 
слæууыдтæн? Куыд мæ ныгæные? Куыд мын æрвитыс мæ фырты? Цæй 
тыххæй? Цы кæны? Цæмæй нæу уæ мыггаджы аккаг? — хъæрæй куыдта 
саударæг. 
Æвæццæгæн, фондзуæладзыгон хæдзары йæ куыд æмæ йæ хъæр цы фа- 
термæ нæ хъуыст, ахæм зын ссарæн уыдис, фæлæ ныры сыхæгтæй фæдисы 
хъæр дæр никæмæ хъуысы!.. 
— Æз дын нæ царды сусæгдзинæдтæ не ехъæр кæндзынæн, — хъарæг 
кодта дзыхыдзагæй саударæг. — Уый аккаг нæ дæ, куыд рабæрæг, афтæмæй. 
Де 'фсымæр а^ы сывæллоныл æрхъæцмæ дæр кæй нæ хъæцыд, уый уе 'ппæт 
дæр уыдтат. Йæхиуыл æй куы ныффыста, уæд уымæй хъалдæр куынæуал 
уыдис, фырт мын ис, зæгъгæ. Уæд ныр сымахæй кæй цы хъыгдары? Цавæр 
æгаддзинад уын æрхаста уæ мыггагмæ замманайы хæрзæгъдау лæппу? Цæй 
тыххæй йыл хъоды кæнут? 
— Фыртæн куыд æмбæлы, афтæ нæ фæрыстис ме 'фсымæрыл. 
— Æмæ æз йæ ныгæнæн бон уыцы фыдбоны балцæй куы ссыдтæн, уæд 
æндæр дзырд куы нæ кодтой, Аланы уромæг уромын нæ фæразы, зæгъгæ, — 
ус цæф сырды хуызæн сси æмæ йæ дыууæ тымбыл къухæй хойын райдыд- 
та, хуымæтæг ныхас кæрæдзимæ кæм хъуысы, уыцы сыхаг фатеры æмкъул, 
стæй тыргъмæ рахызт æмæ сæ дыууæуатон фатеры дуар ныббыгъдæг кодта: 
— Тæуырзæт! Ракæс-ма! Рахиз-ма мидæмæ! Мæ кæуын мын хъусгæ нæ 
кæныс, æви? 
Сыхаг ус тарстхуызæй æрбахызт. Йæ хæбуздзыхъхъытæ тымбыл цæс- 
гомæн йæ хуыз фæцыд. Йæ кæсæнцæстыты бынæй цы мынæг цæстытæ 
73 

зынд, уыдонæн сæ цæссыг асæрфта йæ раздарæны кæронæй, æмæ æфсæрм- 
хуызæй загьта: 
— Уæ хъæр ныхас уын хъусын, фæлæ цы хабар у, уый не 'мбарын, Махар. 
— Ницы хабар нæм ис, Тæуырзæт, бахатыр кæн. Мæнæ бинонтæ стæм, 
æмæ нæхимидæг ныхас кæнæм. 
— Нæ, нæ, мæ хур. Ды кæд мæнæн ахæм æбуалгъ ми кæнынмæ хъавыс, 
уæд мах бинонтæ нал стæм. Зæгъ-ма, Тæуырзæт, — разылдис саударæг сы- 
хаг усмæ, — Алан йæ фыдыл фæрыст, æви нæ? Афæдзы дæргъы мын стьо- 
лыл æртыккаг тæбæгъ куы æвæрын кæны, уæд ыл куыд нæ фæрыст? 
— Уый та цы ныхас у уый? Йæ дзыхыдзаг хъæргæнгæ схæццæ ис йæ 
ахуыртæй æмæ сынтæгыл йæ фыдыл ныддæлгом. Цалдæрæй йæ раласын 
нæ фæрæзтой. Цыппар боны дæргъы йæ цæстыбынтæ нæ басур сты. Адæм 
дæр-ма уый тæригъæдмæ куы куыдтой! 
— Уыцы бон ыл, Тæуырзæт, æцæгæлæттæ дæр куыдтой! — цыбыр хат- 
дзæг скодта лæг. 
— Уæдæ уый фæстæ цы уыдис, уый та мæнæй хуыздæр чи зоны? Чи 
цыдис алы сабаты горæтæй хъæуы уæлмæрдмæ мемæ афæдзы дæргъы? 
Сæргуыбырæй-иу йæ цæссыгкалгæ æнæхъæн сахат йæ разæй куы нæ  
цыдис! Афæдз мын радио æмæ телевизор бакæнын куы нæ бауагъта, уæд æй 
мæнæй хуыздæр чи зоны, фæрыст, æви нæ, уый? Чи загьта уыцы æгъатыр 
тæригъæд?! 
— Ацу, Тæуырзæт. Бахатыр кæн, батыхсын дæ кодтам, — уырдыг 
слæууыд лæг æмæ уæзданæй загьта сыхаг усæн. 
Ус азылд æмæ фæцæйцыд дуары 'рдæм. 
— Нæ, Тæуырзæт, ма ацу! Ды мæнæн мæхи мады лæггад фæкодтай 
æнæхъæн афæдз. 
Саударæджы ацы ныхæстæм Тæуырзæт фæстæмæ 'рбаздæхт. Лæг йæхи 
мæсты æппæрст æркодта къæлæтджыны. 
— Æз, Тæуырзæт, дæу тыххæй фервæзтæн, — дзырдта саударæг. — 
Æз мæ цæргæйæ, æхсæрдæс азы дæргъды дæ къæсæрæй никуы бахызтæн. 
«Æгас цу»-йæ дарддæр ды мæнæй никуы ницы хорздзинад зыдтай. Æрмæст 
мæ зындзинад скодта дæу мæнæн нæхи бинойнаг, — усмæ хæстæг бацыд 
саударæг æмæ йын йæ хъуырыл кæугæйæ ныттыхст. — Ды мæ фервæзын 
кодтай. Дæ дзыхмæ æнæ мæн къæбæр нæ истай. Куы хæлары æфсон, куы 
мæрдты бонты æфсон ды мæн сыдæй амæлын нæ бауагътай, ды куы нæ 
саходай, уæд дзы уымæ дæр нæ хæццæ кæны, зæгъгæ. Мæ зындзинад мын 
дæхимæ айстай, æмæ дыл æз баууæндыдтæн — схъæр дын кодтон не стыр 
сусæгдзинад. Дæу йеддæмæ ацы зылды уый ничи зоны, Тæуырзæт. Байхъус- 
ма ныр, цы мын кусынмæ хъавы мæ хорз тиу, уымæ!.. 
— Ма мар дæхи. Æрсабыр у. Сабырæй баныхас кæнут. Мæнæ ма афтæ 
æрбад, — саударæджы цæнгтæ йæ хъуырæй æриста æмæ йæ, сынтæджы 
фарсмæ цы бандон уыдис, уым æрбадын кодта. Къуымæй бандой æрбайста 
æмæ йæ цуры æрбадт, йæ хъæбысы йæ сывæллонау бакæнгæйæ. — Мауал 
ку! Дæ туджы цæф та сбæрзонд уыдзæн, æмæ амæлдзынæ ды дæр. Уыцы 
74 

сывæллонæн уæддæр фæтæригъæд кæнут, арвы Уациллайы хуызæн лæп- 
пуйæн... 
— Ныхас дæр ууыл у, ныхас, Тæуырзæт, — хъарæг кодта саударæг. — 
Мæ зæрдæ кæуыл дардтон, мæ ныфс кæмæй хастон, мæ уыцы тиу æнæхъæн 
афæдз йæ роны дур фæдардта, æмæ ныр, знон афæдзы хист куы скодтам, 
уæд мæм абон дуримæ марынмæ ссыдис! Байхъус-ма, Тæуырзæт, сæ зæрды 
цы 'рыфтыдис, уымæ! Арвит, дам, дæ хает фырты, æмæ, дам, мæ сывæллæт- 
тæй искæимæ цæр! Цæмæн мын æй æрвитын кæные? 
— Нæ нæ хъæуы дын зæгъын. Мах мыггаджы æцæгæлон нæ фидауы! 
— Уый та куыд? — йæ армытъæнæнтæ йæ рустыл авæргæйæ, загьта 
Тæуырзæт. — Мах æй де 'фсымæры лæппуйæ зонæм. Мах æй тынг дзæбæх 
сывæллонæй зонæм. Чи йæ зоны, æцæгæлон у, уый? Цæмæн æй æфхæрут? 
Йæ зæрдæйы рыст ын æгъгъæд нæу? Чи зоны, цавæр лæг уыдзæн. Замма- 
найы суинаг лæппу! Кæд мыггаджы кад уыдзæн, уæд та? 
Ацы фæстаг ныхæстæ лæгæн афтæ хъыг уыдысты, æмæ йыл цыма исчи 
фыцгæ дон бакалдта. Йæ мидбынаты феехъиудта: 
— Иу хатт-ма зæгъын: нæ нæ хъæуы, æмæ йæ кæд ие 'рвитыс, уæд 
дæхæдæг дæр дæ мыггаг айв! 
— Уый та куыд? Куыд хъуамæ аивон мæ мыггаг? Фараст æмæ ссæдз азы 
кадимæ цы мыггаг фæхастон, адæм мæ кæмæй зонынц, уый мын куыд æмæ 
цæй тыххæй ивын кæные? Куыд мæ цæрын кæные æнæ мыггагæй? Цавæр 
мыггагыл ныффыесон мæхи? Цы уын кодтон, мæ мыггаг мын аиват, уыйа- 
сæй? — лæгъстæгæнæгау тиумæ хъарæг кодта саударæг. 
— Иу хатт ма дын зæгъын: æз ме 'фсымæры хæдзар дæ цæгаты  
мыггагыл нæ фыесын! — йæхи нал уромгæйæ хъæрæй загьта тиу. 
— Ома куыд йæ цæгатыл фыст уыдзæн де 'фсымæры хæдзар? Ам сымах 
мыггагæй дыууæ адæймаджы куы цæра, уæд дæ чындзы мыггагыл цæмæн 
уыдзæн фыст уæ хæдзар, Махар? Нæ дæ 'мбарын? — йæ бынатæй фест- 
гæйæ, йæхи нæ баурæдта Тæуырзæт. — Кæд дæ зонын фæнды, уæд уæхи 
чызджытæй дæр уæ мыггагæн, мæ цуры ис, уый тыххæй нæ, ай хуызæн 
кад æмæ ном ничи скодта! Уæдæ ацы сывæллон, дыууæ азы йыл куы цы- 
дис, уæдæй фæстæмæ мах æхсæн ехъомыл, ныр æхсæрдæс азы цæрæм ацы 
цæрæнты, æмæ йæ мах сымах мыггагæй зонæм. Ныфс бавæрын æмæ бах- 
хуыс кæныны бæсты сын сæ зæрдæ цæмæн къахыс? Æгъгъæд сын нæу сæ 
Хуыцауь1 цæф? — рафыхтис Тæуырзæт. 
— Йарæбын, Тæуырзæт, нæхи бар нæ куы ныууадзис, уæд кæрæдзийы 
тагъддæр бамбариккам, — сбустæ кодта лæг. 
— Нæ, Тæуырзæт, ма ацу! Æз сын сæ бынтæ фенын кæнон! Мæнæ 
уæ ацы бынтæ хъæуынц? — фегом кодта саударæг ус скъаппы дуæрттæ. 
— Хæсгæ сæ кæнут! — фæлæбурдта хрусталь дурынтæ æмæ къустæм, 
тæбæгъты рæгътæм æмæ сæ йæ тиуы къæхты бын пъолыл сæттын райдыд- 
та. — Мæнæ уын уæ бынтæ! — æрбаскъæфта иннæ уатæй йæ хъæбысы дзаг 
авджын дзаумæттæ æмæ сæ йæ тых-йæ бонæй зæххыл ныццавта. Схъистæ 
тахтысты уаты кæрæттæм, суанг ма тиуы хъæбысмæ дæр, фæлæ уый йæ 
75 

бынатæй змæлгæ дæр нæ кодта. — Бафсæдут уæ бынтæй. Уый уын бынтæ! 
Мæнæ дæр ма уын бынтæ! 
— Ма сæрра у! Ма сæ сæтт! Цы дæм ис уыцы муртæ йеддæмæ? Цæмæн 
ын сæттыс йæ лæвæрттæ? Уыцы авджын сыкъатæ йын йæ гуырæнбонмæ 
куы балæвар кодтой! Цæмæн сæ асастай? — разил-базил кодта Тæуырзæт, 
цы ми кæны, уый чи нæуал æмбæрста, уыцы саударæджы фæстæ. — Мауал 
сæтт, æрсабыр у! Басабыр-ма йæ кæн, Махар! Курын дæ, бауром æй, — ра- 
ивæзта Тæуырзæт Махары цонг, фæлæ уый йæ бынатæй змæлгæ дæр нæ 
фæкодта. 
— Уæлæ къулыл дыууæ рæмпæгхæрд гауызы ис, æмæ уыдон дæр ахæс- 
сут. Мæн царды ницыуал хъæуы. Æз ихыл лæугæйæ баззадтæн. Мæ фараст 
æмæ ссæдз азы лæггæдтæ мын дон хиды бынты аласта! Мæнæ мæ куыд 
фæсайдтай! Мæнæ мæ куыд фæсайдтай! Мæнæ мын цы бакуыстай! Мæнæ 
мæ кæимæты ныууагътай! — ныккуыдта саударæг къаммæ кæсгæйæ. 
— Куы дæ хъуыдаид, уæд æй зымæгон лоджæмæ нæ аппæрстаис! 
— Хъусыс, Тæуырзæт! Ноджы ма мыл ахæм дау дæр æркодтой. Искуы 
федтай, Тæуырзæт, нæ лоджæ зымæгон гомæй? Дæ уаты рудзгуытæй дæм 
хорз куы зыны. Сæрдыгон-иу дзы сынтæг сæвæрдтам, æмæ-иу кæрæдзийæн 
æртæйæ лæгъстæ кодтам, ахсæв дзы æз хуыссын, зæгъгæ. Куыд ис, зымæгон 
дымгæ сыф-сыф кæм кæны æмæ бæстон рудзынг æвæрд дæр цы агъуыстыл 
нæй, уым хуыссæн? 
— Æмæ йæ æндæраз зæгæлæй куы ныххостой, йæ дуарæй уазал цæуы, 
зæгъгæ, — загъта Тæуырзæт. 
— Мæнæн ме 'фсымæр йæхæдæг загъта, уæлæ лоджæйы хуыссын æмæ 
мæ бæрæггæнæг нæй, зæгъгæ. 
— Йæхæдæг загъта? Ау, уæдæ дæхæдæг дæр гадзрахатæй цæуæг ра- 
зындтæ? — ус райста йæ къухмæ зынгхуысты къам стыр авджын рамкæйы. 
— Ды мæнæй мæнг ныхас куыд загътаис? Æви ды дæр адоны хуызæн мæнг 
адæймаг разындтæ? Æмæ дыл уæд æз æнæхъæн афæдз мæхи цæуыл фæ- 
мардтон? Куырм куы бадæн кæуынæй! Тыххæйты куы раздæхтæн цардмæ! 
Дæ рухс ном æмæ мæ дæ хъуыддæгтæ куы раздæхтой, æрдæгкондæй дын чи 
баззад, уыдон. Нал дыл æууæндын дæуыл дæр! Нал мæ хъæуыс! — дзыхы- 
дзагæй та кæуын райдыдта саударæг. 
— Басабыр у, цæй! Мæнæ дын Тæуырзæт дон рахаста, аназ дзы æмæ 
дæхи æрæмбар. Цæрдзыстæм! Арвит дæ хойы фырты, æмæ мæ иунæг фыр- 
ты ракæн. Æз дыл мæхи хойы хуызæн тыхсдзынæн, — лæгъстæгæнгæ 
дзырдта лæг. 
— Нæ. Нал мæ хъæут! Ничиуал мæ хъæуы. Нал мæ фæнды цæрын. 
Ницы у цард! — кæугæйæ хъæр кодта саударæг фæсус хъæлæсæй, йæ тым- 
был къухæй хуызисты авг хойгæйæ. 
— Кæд ды мæнæй афтæ загътай, æмæ дыл нæ тыхстæн, æмæ дæ  
зымæгон лоджæйы схуыссын кодтон, уæд адæм се 'ппæт дæр мæнгард сты. Нал 
мæ хъæуыс ды дæр! — бæрзонд систа къам æмæ йæ æвиппайды зæххыл 
ныццæлхъ кодта. 
76 

Авг лыстæг згъæлæнтæй уаты къуымты ныппырх. Лæг йæ бынатæй фæ- 
гæпп кодта. Æгас изæр йæ уæрджытыл цы дынджыр хъуынджын худ феп- 
пар-феппар кодта, куы иу къухæй, куы иннæмæй, уый мæсты цагъд æркодта 
рахиз къухæй æмæ дуары 'рдæм цалдæр къахдзæфы акодта: 
— Куыд кæсын, афтæмæй дæ цæсгом бынтон суагьтай! Ацы хæдзар ме 
'фсымæры хæдзар у, æмæ йæм æз цæудзынæн, æмæ мæ дзы цы хъæуа, уый 
хæсдзынæн! — мæсты конд йæ худ йæ сæрыл æркодта æмæ ацыд. 
— Мæнæ мыл хъысмæт гадзрахатæй куыд разылд! Мæнæ мын цы загъ- 
дæуыд! Йæ тъымы-тъымайæн дæр ма йын фæлæггад кодтон, уый та йе 
'фсымæрæн мæнг дам-думтæ кодта?! — не 'нцадис саударæг йæ куыд æмæ 
йæ хъæрæй. 
— Ма сыл æууæнд. Адон сæ хæрзтæй не сты. Марды бон дæр цыдæртæ 
дзырдтой. Дзаумæттæ ракал-бакал кодтой. Ацы æвзæры ус йæ дынджыр 
риутæ ныггом кодта æмæ ам мæнг куыдтытæ кодта. Адæм ыл худæгæй мар- 
дысты. Нæ бамбæрстай, уыдоны цы хъæуы, уый? 
— Мæн уыдоны мæт нал ис. Мæ рæстдзинад кæимæ нал рабæрæг кæн- 
дзынæн, уый мæт мæ ис. Цæрæнбонты йæ разы мæ къахфындзтыл фæцыд- 
тæн. Хыл æмæ-иу загьд кæнын куы хъуыдис, уæддæр-иу сабырæй лæууыд- 
тæн. Кæуыл баууæндон ныр? Цы сæ хъæуы мæнæй? Цæй бын мæм зонынц? 
Сабæттæгтæ дæр ма куы ныкъаппа-къуппа кодтой, сæхимæ сын сæ куы 
радтон. Дæхæдæг мын куы æххуыс кодтай, Тæуырзæт, мæхи уды  
дзаумæттæ фæуæйтæ кæнынмæ, уæдæ йæ кæндтытæ нывыл уой, зæгъгæ. Ныр ацы 
диссæгтæ Аланæн куыд хъуамæ зæгъон? Куыд ын хъуамæ зæгъон, мах нæ 
дæ, нæ сæ хъæуыс, æрвитгæ дæ кæнынц, зæгъгæ? Æнæзæгъгæ та йын уæвгæ 
нал ис! Хъуамæ йын мæхæдæг зæгъон! Мæнæ мыл цы бон ис! Куы нæ дын 
æй уагътон дæхиуыл фыссын. Æз ацы бонæй дардмæ дæр куы тарстæн, уæд 
æй цæмæн схæтæнхуаг кодтай? Цæмæн æй æнæ мад, æнæ мыггаг фæкодтай? 
Мæ хоимæ дæр ма мæ куы сызнаг кодтай: æхсæрдæс азы мын уый фидис 
кодта, мæ зыны сахат мæм фæкæсыны бæсты мæ иунæг фырты дæхи бакод- 
тай, зæгъгæ! Кæрæдзийы ратон-батон фæкодтам, фæлæ йын иу хъуыддагæй 
арфæйаг дæн: никуы загъта Аланæн, йæ мад кæй у, уый. Абоны онг Алан нæ 
зоны, чи йæ ныййардта, уый. Мæ бирæ бæллæхтыл ма уый дæр куы бафта, 
æмæ æхсæрдæс азы дæргъы хъæбулы ад кæуыл базыдтон, уый мыл йæхи 
куы атигъ кæна! Мæнæ мыл цы бон ис, мæнæ! 
— Мауал-ма мар дæхи. Бакæс-ма, куыд ныррæсыд дæ цæсгом, цæст 
бæрæг дæ нал ис. Алан фæтæрсдзæн, куы æрбацæуа, уæд. Кæм ис, дæ 
хорзæхæй, афтæ æрæгмæ куы никуы æрбацыдис? 
— Абон сæм æмбырд ис. Æрбадзырдта телефонæй æхсæз сахатыл. 
— Басабыр у, æмæ мæнæн бахатыр кæн. Уæртæ нæм мæ хæрæфырт 
бады, Мæздæджы мын цы хо цæры, уый фырт. Иæ разы йын исты авæрон 
— абондæргъы судты рахау-бахау фæкодта. Сæ хъуджы сын цыдæр расыг 
шофыр амардта. Марадз, мæ хур, афснай мæнæ ацы пырхæнтæ. Алан сæ 
ма фена. Мæнæ дын цъылын, æмæ сæ æрбамæрз, — загъта Тæуырзæт æмæ 
фæцæуæг. 
77 

Бузныг, Тæуырзæт. Бахатыр кæн, батыхсын та дæ кодтон. Ацу æмæ 
дæ уазæджы хъуыддаг кæн, — загьта саударæг, æмæ Тæуырзæты фæстæ 
тыргьы дуар куы рассыдта, уæд, уæззау къахдзæфтæгæнгæ, комкоммæ йæ 
мойы сынтæгмæ бацыд æмæ йыл, йæ цæнгтæ фæйнæрдæм ныттындзгæйæ, 
ныддæлгом: 
— Нæ, нæ, мæ ахсджиаг! Уымæн уæвæн нæй. Ды мæнæй никуы ницы 
загьтай. Мысгæ кæны де 'фсымæр. Æз æмæ ды æнæкъæм хурбонау сыгъдæг 
фæцардыстæм. Кæрæдзийы зæрдæхудты хъуыддагæй нæ, фæлæ ныхасæй 
дæр никуы бацыдыстæм. Æз дæуыл æууæндыдтæн æмæ æууæндын, — зо- 
ныгыл бабырыд, авджы сæстыты бынæй цы хуызист зындис, уымæ, систа 
йæ, йæ саст рамкæйæ йæ суæгъд кодта, æмæ йæ йæ риумæ нылвæста. 
— О, фæлæ цæрæнбонты æз æмæ ды цы бонæй тарстыстæм, уый æрхæц- 
цæ. Æнæ схъæргæнгæ нал ис нæ сусæгдзинадæн. Ехх, куыд амондджын дæ 
ды, ацы диссæгтæ чи нæ федта! 
Æвиппайды æрбахызт Алан. Йæ тыхулæфтæй бæрæг уыд, æртыккаг 
уæладзыгмæ цалдæргай къæпхæнты сæрты кæй стахт, уый. Йæ худгæ хуры 
хуызæн цæсгомыл æхсызгондзинад æрбахаста: 
— Дæ дуар та гом куы у! Иу хатт дæ исчи куы ампъуха, уæд æнæ мадæй 
баззайдзынæн, — йæ уæллаг дарæс тыргьы ласгæйæ хъæлдзæгæй дзырдта 
Алан. — О, хæдæгай! Арфæ дын кæнын, мæ дуду мад: дæ фырты дын æп- 
пæт факультеты фæскомцæдисæн секретарæй равзæрстой! Æмбарыс, уый 
цы у, уый! — бахызтис уатмæ. — Адон та цы сты? Чи сæ ныппырх кодта? 
Чи асаста мæ фыды къам? Дæу фæрсын æз! 
Ус ницы дзырдта, бадтис æмæ куыдта. 
— Афтæ мын нæ дзырдтай, афæдзы кæнд куы скæнæм, уæд мæ саутæ 
сисдзынæн æмæ нал кæудзынæн? Бынтондæр сæрра дæ, æви? — Алан тæр- 
гайхуызæй рудзынгмæ бацыд æмæ бустæгæнгæ загьта: 
— Æрцардтат мæ! Сæ иу мæлгæ акодта, иннæ дæр йæхи тыххæй мары! 
Æмæ уæд мæныл нæ ахъуыды кодтат! Æз та цы фæуыдзынæн? Мæ бирæ 
æфсымæртæ æмæ хотимæ цæрдзынæн? Æз ныртæккæ Махармæ ныдздзур- 
дзынæн, æмæ дын уый фенын кæндзæн, — фелвæста Алан телефоны хæтæл. 
Ус тынгдæр ныккуыдта: 
— Ма ныдздзур! Сæвæр хæтæл! Сæвæр хæтæл! Сæвæр хæтæл æмæ мæм 
иу чысыл байхъус, мæ къона! Ды ныр сывæллон нал дæ! Лæг дæ, мæ хур, 
ныр, æмæ хъуамæ æппæтдæр зонай! 
Алан тарстхуызæй, джихæй лæууыдис йæ мады уæлхъус. Йæ хуыз фæ- 
цыд. Æвæццæгæн, йæ мады зондæн тарст. 
— Нал нын ис Махар дæр! 
— Уый та куыд! Цы йыл æрцыд! Цы кодта! 
— Ма тæрс! Ницы кодта, фæлæ æз æмæ дæуæн нал ис! Нал нын ис мыг- 
гаг! Нал нын ис хион! Нал ис дæ фыд æмæ нын ничиуал ис... 
...Тыхджын къæвда арв æмæ зæххы кæрæдзиуыл куы фæхойы, уад- 
дымгæ æнусон бæрзонд бæлæсты бындзарæй куы стоны, знæт фурд хохы- 
йас уылæнты былгæрæттæм куы фæсуры, науæд цъити йæ рæбынæй куы 
78 

фенкъуысы æмæ, йæ разæй цы ары, уыдон æнусон митрæгъты куы ныгæны, 
уæд æрдзы уыцы æбуалгъ митæ цас тас æмæ зын æфтауынц лæджы зæрдæ- 
йыл, уыйас æнкъарæнтæ 'взæрдис даргъ уалдзыгон æхсæв мад-мады хо, 
æмæ фырт-хæрæфæрты æхсæн. Æхсæрдæс азы сабыр, кæрæдзийы æмбар- 
гæйæ, цы цæрæнты фæцардысты, уыдоны къултыл Алан йæ сæр фæхоста, 
æмæ йæ куыд æмæ йæ хъæрæй тынгдæр хъуысыдысты, цымыдисдæрæй кæй 
дзырдта æмæ фарста, уыцы ныхæстæ: «Чи загъта?.. Чи дæн?.. Чи у?.. Уый 
та куыд?.. Кæд?.. Мæ фыд нæ уыд?.. Уымæн уæвæн нæй! Сайыс!.. Мæ мад 
чи у?.. Мæ мыггаг!» 
...Сæрдыгон хурбон мит ныууарæгау, стдæсаздзыд Алан базыдта, чи у 
æмæ йын авгау æрхауынæй чи тарстис, уыдон ын чи сты, уый! 
Бирæ хъуырдухæнты фæстæ, дыккаг кæркуасæнты, йæ саударæг мады 
йæ хъæбысы бакодта, йæ рæсыд цæсгом ын йæ хъарм батæй бамбæрзта, 
кæддæр-иу сывæллонæй куыд кодта, афтæ, æмæ загъта: 
— Ма ку! Нал кæуæм æз æмæ ды! Ивановтæ Уæрæсейы бирæ ис, фæлæ 
сæ кæрæдзийы зонгæ дæр нæ кæнынц! Кæд мах нæ мыггаджы нæ хъæуæм, 
уæд сæ бар сæхи. Сисæнт ныл сæ къух! Цæрдзыстæм æнæ уыдон дæр!.. 
Фæлæ, мæ дзæбæх, мæ уарзон мад, — суынгæг та ис лæппуйы зæрдæ, — æз 
æмæ ды нæ мыггаг никуы аивдзыстæм! Мардæй æдыхдæр, æбардæр ничи у! 
Æмæ кæд мæ уарзон фыды афтæ фæндыд æмæ нæ дыууæйæн дæр сæрысты- 
рæй йæхи мыггаг радта, уæд мах уыцы мыггаг кадимæ хæсдзыстæм. 
Мад æмæ фырт ныттыхстысты кæрæдзиуыл æмæ, цыбыр рæстæджы 
размæ куыд куыдтой, афтæ та хъæрæй кæуын райдыдтой. 
— Мах кадимæ хæсдзыстæм мæ уарзон фыды мыггаг, искуы нæм фæ- 
дон куы уа, уæд уымæн та йæ ном ратдзыстæм, æмæ та ногæй йæхæдæг 
дæр цæрдзæнис йæ мыггаг æмæ йæ номы фæрцы, — ацы фæстаг ныхæстæ 
дзургæйæ, Аланмæ цыдæр рухс фæндтæ цыма фæзынд, уыйау йæ цæсгом 
фæирддæр. Схæцыд йæ куыдвæллад мады цæнгтыл æмæ йæ сындæггай 
иннæ уатмæ хæссæгау бакодта. Æрбадын æй кодта, йæ сынтæджы ныхмæ 
цы стыр диван уыд, ууыл. 
— Ныр та хуысгæ! Райсом нæ бирæ хъуыддæгтæ ис дæу дæр, æмæ мæн 
дæр! Æз уыцы авджы сæстытæ амæрзон æмæ сæ талынджы ахæссон. Хорз 
бакодтай, кæй сæ ныппырх кодтай, уымæй! 
Æртæ хатты дыгай бедратæ сæ тæккæ дзагæй аскъæфта Алан бырон- 
донмæ, уат, чындздзон чызгау, рæсугъд ныммарзта, йæ къухтæ цæхсадта, 
æмæ йæ мады уæрджытыл, кæддæр-иу куыд уыд, афтæ йæ сæр авæрдта, йæ 
хъæбысы сæ 'рбакæнгæйæ. 
— Уæртæ-ма дæ хуыссæны æрхуысс, мæ хур. Ам бафынæй уыдзынæ. 
— Æмæ ды та? 
— Мæнæн мæ хуыссæг ингæнмæ фæлыгъд. Афтæ бадгæйæ мæ сæр 
къаддæр риссы. 
Уысмы бæрцмæ Аланы хуыр-хуыр ссыд, æмæ, йæ хуыссæг ын куы фæ- 
сура, уымæй тæрсгæйæ, мад æнæзмæлгæйæ бадтис, йæ уарзон хъæбулмæ 
æдзынæг кæсгæйæ. Æмæ кæд цыфæнды зын æхсæв арвыста, уæддæр, цыма 
79 

ногæй райгуырд, афтæ йæм кастис. Йæ фырт ыл йæ къух кæй нæ систа æмæ, 
рæстдзинад базонгæйæ, сæ ахастдзинæдтæ раздæры хуызæнæй кæй базза- 
дысты, уый йын æнæкæрон ныфс лæвæрдта. Фæллад сæры магьзы зилдух 
кодтой дарддæры царды нывтæ. 
— Нæ фæдонæн, дам, ратдзыстæм йæ ном... Мæ къона фæкæна,  
царды дæр æмæ нæ хъуыддæгты дæр нæ иунæг фæдон! Цы фæндтæ йæм ис, 
цы! — Æнæкæрон уарзондзинад нывæзта саударæг йæ фыртмæ кæсгæйæ. 
— Куыд ын фæриссын кодтон йæ чысыл зæрдæ! Цас фæхъуырдухæн кодта, 
мæгуыр, — æмæ ногæй ауадысты сылгоймаджы цæстытыл дысон-бонмæйы 
хабæрттæ... 
— Куыд тагьд мын адынджыр ис! Гыццылæй-иу мæ уæрджытыл куы 
бафынæй, уæд-иу ыл мæ кæлмæрзæны кæрон дæр аххæссыд, — уыцы 
хъуыдытимæ мад йæ рахиз къухæй æривæзта диванæмбæрзæн æмæ дзы 
фырты синтæ æрæмбæрзта, галиу цонгæй та йын йæ уæхсчытæм нæ уагьта 
уазал. Афтæ, иу уды монцау, баиу ис, кæрæдзийæн уыцы æхсæвæй фæстæмæ 
ноджы зынаргъдæр чи сси æмæ царды зын фæлтæрæнтæн чи ныббыхста, 
уыцы мад æмæ фырты зæрдæйы цæф. 
Уалдзыгон боны æрбацъæх царды ног сыф рафæлдæхта саударæгæн. 
Хъавгæ сыстад æмæ, дысон-бонмæ дзыхыдзагæй кæм фæкуыдта, уыцы 
уатмæ бахызт, йæ фæдыл дуар бахгæнгæйæ. Комкоммæ тæрхæгмæ бацыд 
æмæ дзы райста, цалдæр боны размæ цы стыр хызынтæ бахуыдта, уыдон. 
Раст цыма йæ мойæн фæстаг хæрзбон зæгъы, афтæ фæстаг хатт йæ цæст 
ахаста дарæсы рæгътыл æмæ сæ тагъд-тагъд æвæрын райдыдта хызынты. 
Дарæсæй, дзаумайæ — иууылдæр сæ хызынты байдзаг кодта æмæ сæ фæн- 
даггонарæзт ракодта тыргъы. Бафснайдта хуыссæн, кæддæр-иу куыд уыдис, 
афтæ, йæхæдæг комкоммæ дзаумæтты скъаппмæ бацыд, ссардта йæ аивдæр 
æмæ хуызджындæр къаба æмæ йæ сау дарæс раивта... 
Уыйас мает æм кæй тыххæй æрхауд дысон, уыцы лоджæйы рудзгуытæ 
куы айтыгъта, уæд хуры фыццаг тынтæ æмæ уалдзæджы тæваг æрбахызт 
цæрæнтæм... 

^@^^И®)^у 
ЦАРДЫ ГУЫЛФÆНТÆ 
...Иу-ссæдз боны фæстæ та æрбацыдис изæрæй Алихан, æмæ ацы хатт 
Аминæт сфæнд кодта хъуыддагæн кæрон скæнын. Куыддæр дуарæй æрба- 
кастис, афтæ йын загьта: 
— Хорз лæг, стыр хатыр мын бакæн, фæлæ иунæг ныхас дæр ма скæн, 
æмæ куыд æрбацыдтæ, афтæ фæстæмæ дæ сывæллæттæм æмæ дæ рынчын 
усмæ ацу. Махæн демæ ницы дзуринаг ис. Ма мын риссын кæн дæ зын- 
дзинæдтæй мæ рыст зæрдæ. Алкæмæн дæр йæхи царды бирæ диссæгтæ ис. 
— Омæ мын «де 'зæр хорз» уæддæр загътаис, Аминæт. 
— Де 'зæр хорз! 
— Кæй изæр у, уый хорзæх дæ уæд, æмæ фарн уæ цæрæнты, — раст ын 
цыма Аминæт, «дæ хорзæхæй, мидæмæ рахиз», загьта, уыйау, йæ къæхтæ 
бæстон ныссæрфгæйæ, мидæмæ бацыд æмæ йæ худ æмæ йæ плащ ауындзæ- 
ныл сауыгьта. Айдæнмæ кæсгæйæ, йæ сæрыхъуынтæ адзæбæхтæ кодта æмæ 
разылд, дуары цур йæ фæстæ кæсгæйæ чи баззад, уыцы Аминæтмæ. 
— Æз дын хъуамæ хъуыддаг кæронмæ радзурон. Ды хъуамæ мæ цард 
бæстон зонай. Æз цæрæнбонты ахæм адæймаг агуырдтон, мæ цард ра- 
дзурын мæ кæмæн бафæнда. Æмæ йыл сæмбæлдтæн, — Аминæты дыууæ 
цæстæй йæ цæстæнгас нæ исгæйæ, загьта Алихан. 
— Куы йæ зоныс, æз «Рæстдзинад»-мæ арæх фыссын, уый. Нæ тæрсыс, 
дæ царды цаутæй исты историмæ бахаудзæн, уымæй? — мидбылхудгæ, æрт- 
хъирæнгæнæгау бакодта Аминæт. 
— Æмæ дын æз мæнгæй куы ницы зæгьын. Адæмæй дæр мæм æмбæхст ни- 
куы ницы уьщис. Фæлæ дын æз сомы кæнын, иунæг ды кæй зондзынæ мæ цард. 
— О, фæлæ йæ уæддæр не 'мбарын, цæмæн мын дзурыс дæ сусæг- 
дзинæдтæ. Иуæй-иу хатт дæ тæрсгæ дæр фæкæнын... 
— Ма мæ тæрс. Æз дын мæ «хæзнатæ» дæ разы куы æркалдтон æмæ 
дæ куынæ тæрсын, уæд мæ ды цæмæй тæрсыс? — рахæцыдис Алихан 
Аминæты къухыл, йæ дæлбазыр æй бакодта æмæ, айразмæ цы чысыл уаты 
бадтысты, уым æй сабыргай æрбадын кодта дыууæ къæлæтджын бандонæй 
иуыл, йæхæдæг дæр йæхи уæззау уагьд æркодта иннæуыл. 
6 Дауырæ 
81 

— Мæ сывæллæттæ сты тынг айв æмæ хæрзхъомылгонд. Сæ мад йæ- 
химæ кæсынæн дæр нæ уыд. Уый уым, хохы, Куырттаты комы, мах ам, 
горæты, афтæмæй фæцардыстæм. 
— Мæн дæр ма истæмæй бафæрс, æмæ, чи зоны, мæ дзуапп нæ ахаст- 
дзинæдтæн кæрон скæндзæн, — æнæхъола æппæрст бакодта йæ ныхас 
Аминæт дзурæгмæ. 
— Æз дæу ницæмæй фæрсын. Цы зонын мæ хъæуы дæу тыххæй, уый 
базыдтон ардæм æрбацæуыны размæ. Курын дæ, æмæ мæм кæронмæ бай- 
хъус. Стæй дæ бар дæхи уыдзæни. Æцæг мæ ма къуылымпы кæн. Дзурынмæ 
æз дæу хуызæн нæ арæхсын — мæ хъуыды фескъуыйы. Цы бæллæх мыл 
æрцыд царды, уый дын радзурынмæ хъавын. 
Аминæт исдугмæ комкоммæ кастис Алиханмæ, фæлæ уый йæ ныхас 
æгæр æрæгмæ куы кодта, уæд йæ цæстæнгас, дыууæ къæлæтджын бандоны 
æхсæн цы лæгъзуæлцъар стъол уыд, уымæ раивта æмæ йæхимидæг хъуыды 
кодта, кæнæ куыд райдайа, уый нæ зоны, кæнæ та дызæрдыг кæны, дзура 
йæ хабæрттæ, æви нæ, ууыл, зæгъгæ. Кæддæр-кæддæр Алихан райдыдта 
дзурын: 
— Германы хæсты баззадысты мæ дыууæ хистæр æфсымæры. Сæ иуæн 
дæр бинонтæ нæма уыд, афтæмæй бархийæ фæцыдысты фронтмæ. Мæ фыд 
мæ куынæ бааууон кодтаид, уæд æз дæр хæрз сывæллонæй — æхсæрдæс азы 
дæр мыл нæма цыд — уыдоны фæдыл араст уыдаин. 
Хæст куы фæцис, æмæ хистытæ куы скодтам, уæд мæ фыды дзыхы уы- 
цы-иу дзьтрд бадтис: «Лæппу, бинонты кой бакæн, æмæ нæ мыггаг ма сы- 
скъуыйа!» 
Æстдæс азы мыл куы сæххæст, уæд мæм Сырх Æфсадмæ фæсидтысты, 
уымæй дæр афицерты скъоламæ, фæлæ мæ фыд, йæ дыууæ фырты кæй 
фесæфтысты æмæ кардзыдæй иунæгæй кæй задысты, уый тыххæй гæххæт- 
тытæ скодта, æмæ нæхимæ баззадтæн. 
Мæхицæн дæр, ме 'мгæрттæн дæр уыцы-иу ныстуан фæдзæхста:  
«Бинонты кой, бинонты кой». Афтæ тынг мæ фæндыд йæ фæндон баххæст кæ- 
нын, æмæ цæттæ уыдтæн кæйфæнды ракурынмæ дæр, фæлæ нæхи комы 
чызджытæй иу дæр мæ зæрдæмæ нæ цыдис. 
Куырттаты комы хохаг хъæутæ, уæларвы тыгъды цæхæркалгæ Авд хойы 
стъалытæ кæрæдзимæ куыд хæстæг сты, афтæ хæстæг уыдысты. Уæвгæ дзы 
ныр бирæты цæрæг нал ис!.. 
Нæ фарсмæ цы хъæу уыд, уым Хъулатæ цардысты. Сæ лæппу ус куырд- 
та, æмæ чындзхæсджыты хыгъды æз дæр бахаудтæн. Сæумæрайсом рараст 
стæм, нæ хъæуы зын фæзилæнтыл тыххæйты æрцæугæйæ гал æмæ бæхуæр- 
доныл. Нæ хъæлдзæгдзинад, нæ зард, нæ фæндырдзагъд кæмттæ арыдта, 
афтæмæй кæддæр-кæддæр ныххæццæ стæм быдираг фæрнджын æмæ стыр- 
дæр хъæутæй иумæ, нæ чындзы хæссынмæ. Кæд фæсæмбисæхсæв уыдис, 
уæддæр нæм нæ фысымтæ æгас хъæуæй æнхъæлмæ кастысты. Куырттаты 
ком æмæ ацы хъæуы цæрджытæ иу туг, иу стæг уыдысты — æнусæй фыл- 
дæры размæ нæхи комæй ралыгъдысты. Æмæ кæд æрмæстдæр цин æмæ 
82 

зианы æмбæлдыстæм ныр, уæддæр кæрæдзиуыл тынг æнувыд уыдыстæм. 
Чындзхæсджытæй ахæм нæ уыд, æмæ уыцы хъæуы хæстæг, хион кæмæн нæ 
цард. Уымæ гæсгæ сбирæ сты хъæбыстæ æмæ цинтæ. 
Цыма хъазты уынæрмæ фæззыгон æрдзы зæрдæ дæр радис, уыиау-иу 
сыфтæртæ бæласæй расимдтой æмæ-иу, мæйрухсмæ уæлдæфы зилдухгæн- 
гæ, сындæггай зæхмæ сæхи æруагътой. 
Нæхи комы дæр куыд нæ уыдис дæсны фæндырдзæгъдджытæ, фæлæ нæ 
фысымты хъæуы чызджытæй кæйфæнды къухмæ дæр фæндыр авæр, æмæ 
уæнгтæ сæхæдæг кафыдысты. Мах, уазæг-фæсивæды, фынгмæ куы бахуыд- 
той, уæ ком суадзут, зæгъгæ, уæд фæндыр бынтон сæрра: чидæр афтæ  
дæсны цагъта, æмæ мæ бынаты кафыдтæн. Нал хъæцыдтæн, афтæ чи арæхсы, 
ахæм дыууæ къухы кæмæн ис, уыцы чызджы цæсгом фенынмæ. Мæ хъуыры 
къæбæр нæ цыдис. Бæгæныйы къусæй сахуыстон æмæ мæ фарсмæ бадджы- 
ты басхой-басхой систон, сыстут-ма, цас бадут, зæгъгæ. Махæн, зæгъын, 
нæ бынат хъазты ис, худинаг у фысымтæй дæр æмæ нæхи хистæртæй дæр. 
Цы уаты бадтыстæм, суанг уырдыгæй кæртмæ кафгæ рацыдтæн. Мæ къæх- 
тæ зæххыл нæ хæцынц, уый фысымтæ куы федтой, уæд мæ разæй иу чызг 
рахызт æмæ тыхджын къухæмдзæгъдмæ райдыдтам тымбыл кафт кæнын. 
Чызджы кафынæй куы бафæллайын кодтон, уæд нæм чидæр ме 'мбæлттæй 
æрбахъæр кодта: «Цары фиу!» Æз фæлæууыдтæн, чызгæй хатыр ракуырд- 
тон, мæхæдæг фæндырдзæгъдæгмæ ацамыдтон, уыимæ, зæгъгæ. Иууылдæр 
схор-хор кодтой. Фæндырдзæгъдæг фефсæрмы. Райдыдта уæздан «Ханты 
цагъд». Æз æмбæрстон, уый сæрмагонд мæнæн кæй цæгъды, æмæ мæ кафæг 
æмбалимæ æз дæр фæндырзæгъдæгæн рæсугъд «Хонгæ» акафыдтæн. Кæд 
кафгæ чызгимæ кодтон, уæддæр мæ цæстытæ кастысты  
фæндырдзæгъдæгмæ. Йæ фæндыры алы зæл дæр мын хаста æхсызгондзинад. Раст цыма 
цæрæнбонты дæр уый цагъдмæ схъомыл дæн, афтæ æнцонæй арæхстæн йæ 
цагъдмæ кафын. Чидæр та ныхъхъæр кодта: «Цары фиу!» Æз фемдзаст дæн 
фæндырдзæгъдæгимæ. Йæ мидбылхудт мæ бынтон басыгъта. Ирд цæсго- 
мыл рустæ бадзыхъхъытæ сты. Афтæ рæсугъд ыл фидыдта худын дæр æмæ 
фæндырæй цæгъдын дæр æмæ мæ зæрдæйы ныххызт. Гъе-и-и, зæгъын, æн- 
хъæлдæн, мæ фыды бæллиц сæххæст! 
Бон дзæбæх куы æрбацъæх æмæ хуры фыццаг тынтæ быдираг бæр- 
зонд бæлæсты цъуппытыл куы андзæвыдысты, уæд мæм мæ уыцы хъæуы 
цæрæг æрвадæлтæй иу фæзынд, мæ цонгыл мын фæхæцыд æмæ мæ хъазты 
зылдæй ракодта, дæумæ мæ рарвыстой нæхицæй, зæгъгæ. Ме 'рдхæрдтæй 
иуы хъусы бадзырдтон, ныууайæм, зæгъын, нæхиуæттæм, тагьд фездæх- 
дзыстæм. Уыцы азты чындзхæссæг бирæйæ нæ цыдысты — дæс-фынддæс 
адæймаджы æдæппæтæй. Нæ ацыд чындзхæсджытыл фæзындзæн, уымæй 
дæр куыд нæ тарстæн, фæлæ мæ тынгдæр фæндырдзæгъдæджы тыххæй нæ 
фæндыд ацæуын. Æнæ цæугæ та мын нæ уыд: хион хион у. 
Фæцин мыл кæндзысты ме 'рвадæлтæ, стæй мæхицæн дæр сæ фенд æх- 
сызгон уыдзæн, ууыл гуырысхо нæ кодтон, фæлæ сæрмагонд мæн тыххæй 
куывд сараздзысты æмæ нæ суанг сихормæ нæ рауадздзысты, уый та кæй 
83 

уырныдта! Мæнæ Гагуыдзы фырт куыд ралæг, зæгъгæ-иу мыл куы ныццин 
кодтой! Æхсызгон мын куыд нæ уыдысты сæ цинтæ, фæлæ æз тагъд кодтон 
хъазтмæ. Афтæ мæм кастис, æмæ мæ фæндырдзæгъдæг бады ныронг дæр 
æмæ цæгьды. Фæлæ афтæ нæ рауад. Хъазт йæ бынаты уыдис дысонау, фæлæ 
мæ фæндырдзæгъдæг цæгъдгæ дæр нæ кодта, чызджыты æхсæн дæр нæ зын- 
дис. Мæн нæ фæндыд кафын дæр æмæ хъазтмæ кæсын дæр. Мæхинымæры 
катай кодтон, зонгæ йæ, зæгъын, уæддæр куы бакодтаин, чи уыдис, уый. 
Фæлæ куыдæй? Кæй дзы бафæрсон? 
Уæдмæ мæм не 'рвæдæлты лæппутæй иу æрбауад æмæ мын афтæ: 
— Æццæй, мæ мадыхо дæ зæрдæмæ фæцыдис? 
— Æмæ чи у дæ мадыхо? — афарстон æз. 
— Милуся, Созырыхъойы чызг, — загьта мын Созырыхъойæн йæ мыг- 
гаг дæр. 
Цыдæр ныфсы хос мын фесты йæ ныхæстæ. Иугæр ме 'рвадæн йæ  
мадыхо у, уæд хъуыддаг фæбæлвырддæр ис. Æз та уымæй тарстæн, æмæ йын 
йæ ном æмæ йæ мыггаг куынæ базонон, куынæуал æй фенон. 
Изæрырдæм срæвдз сты нæ хъуыддæгтæ. Рахастам нæ чындзы æмæ 
та фæндæгтæ æмæ цæуæнтæ нæхи бакодтам. Цины хъæр, фæндырдзагъд, 
зардимæ нæ ных сарæзтам хæхты 'рдæм, Куырттаты коммæ. Раст фæсæм- 
бисæхсæв бахæццæ стæм, æхсæрдзæны цур цы лæгæт уыд, уырдæм. Нæ хо- 
хаг хъæуты зын фæндæгтыл æхсæвыгон ссæуын тæссаг кæй уыд, стæй, ног 
чындз ног райсом бавæра йæ къах йæ ног хæдзармæ, зæгъгæ, нæ хистæртæ 
сфæнд кодтой, арæх-иу куыд кодтой дард быдираг хъæутæй чындзхæсгæйæ, 
афтæ: уым лæгæты фæкафын, фæзарын æмæ боны æрбацъæхимæ дарддæр 
цæуын. 
Мах, фæсивæд, рамбырд кодтам сугтæ, къæцæлтæ æмæ ахæм арт скод- 
там, æмæ йæ рухс къæдзæхты тæгтæ дæр ныйирд кодта. 
Цас фæзарыдысты, цас фæкафыдысты уыцы æхсæв чындзхæсджытæ! 
Æз ме 'мгæрттæн не 'вдыстон, мæ зæрдæ фысым хъæуы баззадис, уый, 
фæлæ-иу сæхицæй исчи йæ ныхас æрбаппæрста: «Аджих та дæ?» Æмæ-иу 
уæд мæ зæрдыл æрбалæууыд мæ фыды ныхас: «Лæппу, бинонты  
хъуыддаг!» 
Сæры зилдух кодтой алыхуызон хъуыдытæ. Мæ цæстытыл уадис, мæ 
фæндырдзæгъдæджы мын ацы лæгæты куы æрбамидæг кæной, уæд куыд 
ныррухс кæндзæн йæ цæстыты цæхæрæй лæгæты къултæ. О, фæлæ уый кæд 
уыдзæн? Уæдмæ мæ зæрдæ атондзæн. Ныр мæм хохаг æхсæрдзæны зард 
дæр уый фæндыры цагъд кæсы. Цымæ йæ зæрдæмæ фæцыдтæн? Хъазты 
зылдæй куы фæдæлдзæх дæн, уæд мæ, цымæ, нæ агуырдта? Цас ма фæцагъ- 
та, цымæ, фæндырæй? Уæвгæ, кæд сæхи хъæуы лæппутæй искæйы цæст- 
мæ цагъта, уæд та? Уымæн уæвæн нæй, æмæ макæйы зæрдæмæ цæуа сæхи 
хъæуы. Иæ фæндырдзагъдæй макæй сæрра кæна! Уæвгæ, мах хъæуы дæр, 
суанг нæ комы дæр чызджытæ бирæ, фæлæ дзы мæ зæрдæмæ никуы ничи 
фæцыд. Афтæ дæр-иу уыд, æмæ чызг йæхæдæг йæхиуыл мæн æфсонмæ- 
фсон ардыдта, фæлæ мын мæ зæрдæ никуы фæцагайдта ныры хуызæн, — 
84 

бахоста йæ риу Алихан, æмæ йæм Аминæт зæрдийагæй хъусы, уый куы 
федта, уæд йæ ныхас дарддæр кодта. 
— Куыддæр мæ фыды хъустыл æрцыд, Созырыхъойы чызг мæ зæрдæмæ 
фæцыд, уый, афтæ мæ фæрсгæ дæр нал бакодта. мæйы бонмæ мын ракуырд- 
той Милусяйы. Фидыдæй, хастæй — баиу сты хъуыддæгтæ. Нæ фыдæлтæ 
кæрæдзийы хорз кæй зыдтой, суанг ма æрдхæрдтæ дæр кæй уыдысты се 
'рыгон азты, уый хъуыддаг фæтагъд кодта. 
Фæззæджы куыстытæ куыддæр фесты, æмæ Джеоргуыба райдыд- 
та, афтæ срæвдз нæ чындзæхсæв. Нæ зонын, чындзхæсджытæ ма уæдау 
фæтухæн кодтой æви нæ, фæлæ мæнмæ афæдз фæкастысты фæстаг дыууæ 
боны, афтæ 'нхъæлмæ кастæн мæ фæндырдзæгъдæгмæ. 
Кæд искуы æцæг амондджын уыдтæн, уæд нæ чындзæхсæвы бон: сусæ- 
гæй кастæн, чындз куыд бакуывта кæртмæ, куыд бахызтис нæ къæсæрыл, 
куыд бахаста нæ хохаг къæсмæ фарн. Сусæгæй кастæн, фæстаг азты цæс- 
сыгтимæ чи цардис сæ фыртты мысгæйæ, мæ уыцы ныййарджытæм. Ныр 
дæр-иу сæ цæссыгтæ асæрфтой, фæлæ мæнмæ афтæ каст, æмæ фырцинæй 
куыдтой. 
Кæддæр нæ фыдæлтæ цы дыууæуæладзыгон къæйсæр хæдзар сарæзтой, 
уырдæм бакуывта фарн æмæ мæ фыды бæллиц сæххæст. 
Æвæдза, куыд дæсны уыдысты цæрынмæ нæ фыдæлтæ! Куыд хъуыды 
кодтой алцæуыл дæр! Уæдæ сæ байзæддаджы цардыл куыд тыхстысты, 
æмæ сæ æргом куыд домдтой фидæны фæлтæры рæзт, уый диссаг уыдис. 
Фыд-иу фыртмæ сминæвар кодта, кæнæ-иу ын йæхæдæг комкоммæ загьта, 
уый æмæ дын уый курын, зæгъгæ. Æвæццæгæн, уыцы ныхæстæй æвзæрдис 
лæппуйы зæрдæйы монцы гуырæн. 
Уæды рæстæджы иу боныл нæ хицæн кодта чындзæхсæв. Мæ дыууæ 
хойы цы сыхаг хъæутæм уыдысты лæвæрд, суанг нæм уырдыгæй дæр фы- 
цыдысты хиуæттæ, хæстæджытæ, бирæ хæрдзтæ сæхимæ райсгæйæ. 
Бæллыдтæн, чындзæхсæвы уынæр тагъддæр куы æрсабыр уаид æмæ 
адæм сæ фæрныг хæдзарттæм куы ацæуиккой, уымæ. Бæллыдтæн мæ рæ- 
сугъд фæндырдзæгъдæджы цур æрлæууынмæ æмæ йæ мæ хъæбысы фел- 
васынмæ. Уæды рæстæг хæхбæсты рухс нæма уыдис, архайдтам мыдадзын 
цырагьы рухсмæ, фылдæр та бынтон æнæ рухсæй. Изæры зылдтытæ-иу куы 
бакодтам, уæд тырныдтам хуыссæнмæ. Стын та раджы хъуыдис — фосмæ, 
хæдзары куыстытæм. Уыцы фæтк мын æхсызгондзинад хаста æмæ  
бæллыдтæн, тагъддæр куы æрталынг уаид, уымæ. Фæлæ абон дæр ма нæ сыхæгты 
усмæ хæрам дæн — аскъæфта мын мæ рæсугъд фæндырдзæгъдæджы фыц- 
цаг æхсæв. Афтæ фыхти мæ мает, афтæ æлгъыстон мæхинымæр, æмæ мæ 
нал хъуыдис Милуся дæр. 
Уымæ дæр мæсты кодтон, цæмæн, зæгъын, ацыдис кæйдæр æнæзон- 
гæ хæдзармæ. Æхсæв-бонмæ мæ цæстыл уади, цыма кæйдæр хъæбысы 
адджынæн хуыесы. Кæддæр-кæддæр сбон, æмæ мын мæ рæсугъд  
фæндырдзæгъдæджы хуынтимæ фæстæмæ 'рбакодтой. Уæд дæр, æмæ уый фæстæ 
дæр, мæнæн, хистæртæй æфсæрмы кæнгæйæ, йæ размæ боныгон цæуæн 
85 

нæ уыд, фæлæ йæм не 'рвадæлты чызджы сминæвар кодтон, ахсæв ма ис- 
куыдæм куы ацæуа, уæд йæ тæккæ хæдзары смидæг уыдзæн, зæгъгæ. Мах 
хæхбæсты цалдæргай æхсæвты дæр давтой чындзы. 
Аминæтмæ тынг диссаг кастысты Алиханы цард дæр, æмæ йе 'ргомдзи- 
над дæр. Бауромынмæ дæр æй хъавыд цалдæр хатты, фæлæ йæм ныр афтæ 
каст, æмæ Алиханæй ферох, йæ цуры ма чидæр ис, уый, æхсызгонæн мысы 
йæ кæддæры цард. 
— Мæйы дæргъы мæнæй амондджындæр адæймаг нæ уыдис зæххыл, 
— дзырдта дарддæр Алихан. — Æппындæр æхсæв бон куынæ кодтаид, 
уый дæр мæ фæндыд. Райгуырдтæн ногæй. Базыртæ мыл базад. Циндзи- 
над мын хаста, ныронг æппындæр æмбаргæ дæр кæй нæ кодтон, ахæм уар- 
зондзинад. Æнæдон бæстæйы дойныйæ куы мæлай бирæ рæстæджы  
дæргъы æмæ уый фæстæ хохаг суадоныл куы бамбæлай, науæд цæрæнбонты 
куырмæй куы фæцæрай, æмæ уый фæстæ, цæстæй ракæсгæйæ, æрдзы алы 
хуызтæ куы суынай, науæд бирæ бонты æххормаджы фæстæ дзаг фынгмæ 
куы баирвæзай, уæд уыдон се 'ппæт цас æхсызгондзинад хæссынц уд æмæ 
буарæн, зæрдæйæн, уыйбæрц циндзинад банкъардтон æз мæ нудæсæм азы 
фæззæджы. Иунæг мæлгъæвзаг ныхас дæр нæ бадтис мæ дзыхы, иунæг 
сыпп дæр нæ хъуыстон, амонд мын чи хаста, уымæй, афтæмæй нæ зæрдæты 
гуырыдысты æхсæрдзæны зард æмæ цины уынæр... 
Ницыуал дзырдта Алихан. Аминæтæн фадат фæцис, кæддæр, хæрзæры- 
гонæй йын йæхи дæр бынтон æнæзонгæйæн куыд фæцæйлæвæрдтой, уый 
æрæмысынæн. «Чи зоны æмæ æз дæр афтæ амондджын уыдаин», — ахъуы- 
ды кодта Аминæт, фæлæ йын йæ мысинæгтæ Алихан фескъуыдта. 
—Хъыгагæн, нæ амонд бирæ нæ ахаста æмæ цæрæнбонты кæрæй-кæрон- 
мæ амондджын чи вæййы, уыдонмæ хæлæг кæнгæйæ фæцардтæн.  
Æппындæр æнхъæл кæмæн нæ уыдтæн, ахæм бæллæх мыл æрцыд, нæ уарзты мæ- 
сыг ракалд æмæ дыууæйæ дæр йæ уæззау дурты бын ныйистæм... 
Цæвиттон, мæйы фæстæ, иу райсом рудзынджы зыхъхъырæй боны рухс 
куы æрбакаст, уæд мæ цæстыты байгом æмæ уатмæ Милусяйы бахызт баиу 
сты. Уый, куыд бамбæрстон, афтæмæй йæ райсомы зылдтытæ фæцис, æмæ 
уатмæ цæмæдæр бауадис. Æз, иннæ бонтæй хъауджыдæр, уыцы бон цæмæн- 
дæр фынæйæ баззадтæн. Мæ фæндырдзæгъдæджы уындæй мæ зæрдæ ради. 
Фæгæпп ластон, фæлæбурдтон æм, æмæ ныр мæйы дæргъы йæ сæрæй цы 
стыр пуховкæ кæлмæрзæн нæ систа, уый йын фелвæстон. Абæгънæг æй 
кодтон, астæуæй уæлæмæ, зæгъын, фенон, цы æмбæхсы? Æмæ диссаг: мæ 
рæсугъд фæндырдзæгъдæгæн йæ дыууæ уæхсчы астæу разынд дынджыр 
къуыбыр!.. Сæр ныхæст уæхсчытыл!.. Хъуыр та йын æппындæр нæ уыдис. 
Йæ гæндзæхтæ цагъта мæ хъæбысы, фæлæ йæ æз нал уæгъд кодтон, стæй йæ 
афтæ фехстон, æмæ йæ тъупп къулыл фæцыд. 
«Æз та афтæ 'нхъæл уыдтæн, æмæ дын хохаг уæлдæф уазал хæссы, æмæ 
уымæн тухыс дæхи æхсæвæй-бонæй», — загьтон ын мæстыйæ. 
.Тагъд-тагъд, мæ дзаумæттæ æрдæгкæндтытæй, афтæмæй пыхе мæ сæ- 
рыл ахастон, — нал бацыдтæн уыцы райсомæй фæстæмæ нæ уатмæ. 
86 

Цард мын æнæуынон фестад. «Ау, ахæм диссаджы курдиат кæмæ ис, 
уый афтæ сахъат куыд разынд? Цæуыннæ мын загьтой хиуæттæ та, рынчын 
у, зæгъгæ? Ау, разгомы йæ мæ хотæ дæр нæ федтой? — сæры магъзы зилдух 
кодтой алыхуызон хъуыдытæ. Семæ-иу тох дæр сдæн, уым диссагæй ницы 
ис, зæгъгæ. Фæлæ та-иу уыцы-иу хъуыдымæ æрцыдтæн: «Нæ мæ хъæуы 
сахъат адæймаг! Нæ йæм бауыдзæн мæ бон кæсын. Æз цæрæнбонты бæл- 
лыдтæн хæрзконд, бæрзонд, хæрзуынд чызгмæ». 
Арвыстой йын хъæумæ йæ мадмæ, æртæ боны тыргъы куы схуыссыд- 
тæн, уæд. Хъуысыд мæм дыууæ мады кæуын æмæ ныхас: 
— Æмæ мæ чызг æнæсахъат куы уыдаид, уæд æй хохы цъасмæ радтаин, 
стæй йæ кæстæр хо йæ разæй амой кодтаид!? — загъта Милусяйы мад. 
— Омæ йын йæ 'нæсахъатæй цы кæнæм? Мæнæ нæ хæдзар мæйы бон- 
мæ цæхæр куы скалдта! Кусынхъом у. Суанг ма фæндырæй дæр цæгъды. 
Циркмæ йæ, мыййаг, не 'рвитдзыстæм æвдисынмæ!.. Дунейы хæрдзтæ куы 
скодтам! — дзырдта, йæ уæрджытæ хойгæ, мæ мад. 
Æз куы бамбæрстон, нæ йæ 'рвитынц, уый, уæд мæ хæдзарæй сыстад- 
тæн æмæ военкоматмæ фистæгæй, æнæ иу капекк мæ дзыппы, афтæмæй 
ныффардæг дæн, хæстон скъоламæ мæ, зæгъын, куы æрвыстат... 
Арвыстой мæ — уыцы азты лæппу-фæсивæд кæм уыд! Сæхæдæг хæ- 
дзæй ластой хæстон скъолатæм. 
Цыбырдзырдæй, фервæзтæн мæ фыдбылызæй, фæлыгъдтæн мæ  
хæдзарæй тæргай. 
Æртæ азы фæцахуыр кодтон æфсæддон тæхджыты скъолайы. Æртæ азы 
дæргъы цæугæ дæр не скодтон мæ хæдзармæ, фысгæ дæр нæ кодтон. Каст 
куы фæдæн, уæд фыццаг хатт ссыдтæн. Кæсын æмæ нæ кæрты фырыхъулы 
хуызæн чысыл лæппу — мæ фырт! Куыд бамбæрстон, афтæмæй мæ фæн- 
дырдзæгъдæг йæ хæдзармæ нæ ацыдис, фæлæ мах хæдзары æрбæстон. Нал 
æмбæхста йæ сахъат дæр. Схæрзхуыз, срæсугъд ис. Бинонтæ дзы уыдысты 
тынг разы. 
Цалдæр боны йæм хæстæг нæ бацыдтæн. Куывд мын куы скодтой, уæд 
мæм адæм æрхатыдысты, æмæ мæхæдæг дæр хъуыдытæ райдыдтон: мæхи, 
зæгъын, уæддæр уыдзæн, — уæдмæ федтон бирæ сылгоймæгты, къухæй- 
къухмæ чи цыдис, фылдæр ахæмты. 
Уæлдай æхсызгондзинад мын хаста сабийы уынд — бынтондæр мæхи 
халдих. 
Райдыдтам цæрын, фæлæ, хъыгагæн, уымæн дæр æмæ мæнæн дæр нæ 
цард циндзинад нал хаста. Æз ын нæ ныббарстон, аххосджын кæм нæ уы- 
дис, йæ уыцы рæдыд. Уый та мын мæ тызмæгдзинад æмæ ме стырзæрдæ- 
дзинад нæ ныббарста, мæнмæ гæсгæ. 
Азтæ цыдысты. Сразы стæм нæ хъысмæтыл — æнæбары цардыл — уый 
дæр æмæ æз дæр. Рауагътам дунейы цот. Мæн æмæ мæ ныййарджыты ног 
фæлтæр хъуыдис, цæмæй ма скуынæг уа нæ мыггаг, уый тыххæй, Милусяйы 
та, цæмæй нæ хæдзары баззайа æмæ йæ ма арвитон, уый тыххæй. Бауырнæд 
дæ, бауырнæд, Аминæт, йæ низ ыл бынтон куы стыхджын — куы ныггуы- 
87 

быр бынтон, уæд-иу æнхъæлцауæй, мæнæ фос куыддæриддæр цæуы, цып- 
пар къахыл, уый дæр-иу афтæ цыдис!.. 
Нал баурæдта Аминæт йæхи Алиханы фæстаг ныхæстæм. Фæгæпп  
кодта йæ бынатæй, йæ сины сæртыл йæ къухтæ авæрдта: 
— Уæдæ ды дæ мæгуыр рынчын усы уый тыххæй ныууагътай, æмæ 
дæуæн сывæллæттæ аргæйæ кæй ныггуыбыр?! Æмæ ныр кæимæ бацæрай, 
уый райсом машинæйы бынмæ куы бахауа, науæд ыл æндæр исты бæллæх 
куы 'рцæуа, уæд уый дæр афтæ фæуадздзынæ æмæ та æндæр амонд агур- 
дзынæ уыцы кары? 
— Нæ, Аминæт, — сыстад Алихан дæр къæлæтджынæй, хæстæгдæр ба- 
цыд Аминæтмæ æмæ йын комкоммæ йæ цæстытæм кæсгæйæ загъта: 
— Æз мæ бинойнагæй уый тыххæй нæ ахицæн дæн, æмæ ныззылынтæ, 
ныггуыбыр. Уым æндæр бæллæх ис, æцæг лæг кæй нæ бары, ахæм бæллæх, 
— фæстаг ныхæстæ сындæггай, цыма йын йæ дзых сыгътой, афтæмæй  
загъта Алихан æмæ йæ сахатмæ æркаст: 
— О, дæс сахаты. Æнафон. Уыцы хъуыддæгтæ дæу нæ хъæуынц. Уый 
махæн нæ бинонты сусæгдзинад у, кæд æй æгас Куырттаты ком хъусæй- 
хъусмæ зоны, уæддæр. Æз цæуон, фистæгæй дæн. Мæ машинæйы цыдæр 
ацалцæггæнинæгтæ ис. Хæрзæхсæв, Аминæт! — дзаумæттæ ауындзæны 
цурæй æрбадзырдта Алихан, йæ худ æмæ йæ плащ йæ уæлæ кæнгæйæ. 
— Гермæн! О Гермæн! Кæд нæма схуыссыдтæ, уæд-ма мæнæ нæ 
уазæджы фæдыл акæс! — бахъæр кодта Аминæт иннæ уатмæ. 
Гермæн афтæ тагьд æрбайгом кодта дуар, цыма йæ цуры лæууыд. 
...Æгъуыссæг æхсæв арвыста Аминæт. Алихан ын цы диссæгтæ ра- 
дзырдта, уыдон сæры магьзы зилдух кодтой. Цалдæр хатты сæ йæхи- 
цæн сæрæй кæронмæ радзырдта хинымæры. Диссаг æм кастис Алиханы 
хъысмæт. Куы йæ раст кодта, куы йæм зылын кастис. Фæстагмæ рынчын 
сылгоймаджы сæрыл рахæцыд: «Æвæццæгæн, сывæллонæй исты æбуалгъ 
низæй фæрынчын. Куыд хъомыл кодта, афтæ йæ удæй арт цагъта. уæдæ цас 
буарæй æмæ кондæй хъуаг дæн, уыйас хъуамæ уды кондæй хæрзхъæд уон, 
зæгъгæ. Бафæлварæд ма исчи бирæ сывæллæттæ гуыбырæй ныййарыныл! 
Уыдон хохаг зын уавæрты ныхсын, ныссыгъдæг кæнын. Уæдæ рынчынæй 
фæндырæй цæгъдын сахуыр кæнын дæр сæрæндзинад, суанг ма хъæбатыр- 
дзинад дæр у!..» 
Алихан... Алиханы сраст кæнын нæ уыдис Аминæты бон. Фыццаджы- 
дæр æм диссаг каст, куыд ракуырдта, æппындæр кæй нæ зыдта æмæ иунæг 
хатт фæндырдзæгъдгæйæ кæй федта, йæ ныхас хъусгæ дæр кæмæн нæ 
фæкодта, ахæм чызджы? Уæд та гоби, кæнæ къуырма разындис? Йе та зонд- 
цух. Уый уыдис йæ фыццаг рæдыд. Дыккаг та уый, æмæ йын Хуыцау амонд 
балæвар кодта — æппындæр цы чызджы нæ зыдта, уый йын æмбисонды 
æхсызгондзинад хаста мæйы дæргъы. Фæлæ Алиханы амонд æнæкъæмæй 
хъуыдис. Æмæ кæд вæййы афтæ?! Æвæццæгæн æм афтæ каст, æмæ йын 
сылгоймæгтæ се 'ппæт дæр уый бæрц æхсызгондзинад дæтдзысты. Иунæг, 
æрмæстдæр иунæг сылгоймаг уыд уымæн Хуыцауæй æрвыст. Æнæрцæф 
88 

хохаг лæппу уæвгæйæ, фыццаг хатт уыимæ банкъардта, нæлгоймаг сыл- 
гоймагимæ цы æхсызгондзинад æнкъары, уый. Дыккаг, æртыккаг, сæдæй- 
æм — уыдоны та æрмæстдæр баргæ кæндзæн йæ кæддæры къаимæ. Æмæ 
кæд уыцы сахъат сылгоймаг Хуыцауæй нывгонд уыдис Алиханæн, кæд ыл 
афтæ æнæнхъæлæджы сæмбæлд, йæхæдæг æй сæрра кодта, ракуырдта йæ, 
уæд æм куыд хъуамæ фæфæдис уыдаид, сахъат дæн, зæгъгæ? Уый, мæгуыр, 
афтæ 'нхъæлдта, æмæ сæ иумæйаг хæстæджытæй исчи Алиханæн хъуыддаг 
бамбарын кодта, æмæ уый сразы, 'рдардта йæ хъус Милусяйы сахъæттæм. 
«Ау, къуылых, сохъхъыр, куырм, æнæкъах, æнæкъух лæгæн никуы ничи ба- 
куымдта? Никуы ничи ракуырдта сахъат чызджы? Æз мæхæдæг цал æмæ 
цал зонын!.. — хъуыды кодта Аминæт, йæхинымæры Алиханимæ тох кæн- 
гæйæ. — Сæйрагдæр бауарзын у! Ды та йæ бауарзтай. Бауагътай йын йæ 
зæрдæйы æнæкæрон уарзт. Бауарзын ын кодтай дæ бинонты, дæ хъæстæйы, 
дæ зынвадат хохаг цæрæнтæ, æмæ дын удуæлдайæ лæггад кодта. Фæлæ ды 
разындтæ, царды фыццаг зын фæзилæны уæ дыууæйы хъысмæт дæр æн- 
цонæй чи ныууæй кодта, ахæм лæмæгъ лæг. Сыстадтæ æмæ дæ хæдзарæй 
алыгъдтæ. Ныууагътай, йæ удæй дæ фылдæр чи уарзта, уый, фæхудинаг æй 
кодтай. Хорз, æмæ дæ ныййарджытæ, дæ хотæ æцæг адæм разындысты — 
нæ атардтой сæ хæдзарæй, дæ фыццаг сывæллон кæй зæрдæйы бын рæзыд 
æмæ йæ цæстысыгæй йæхи æхсгæйæ чи хаста, уыцы сахъат сылгоймаджы. 
Чи зоны, æмæ дæ номдзыд куырыхон фыд тарстис, сахъат сывæллон йæ 
хæдзары куы райгуыра, уымæй. Мает æмæ цæссыгтимæ цы гуырдз рæзы, 
уый дæр арæх вæййы сахъат. Ды та æппæтдæр сарæзтай, цæмæй, уыцы рын- 
чын сылгоймаджы зæрдæйы дæхæдæг цы арт ссыгътай, уый ахуыеса æмæ 
дзы райгуыра мæт æмæ сагъæс. 
Чи зоны, æмæ уый дæр дæу афтæ бауарзта, æмæ иунæг уысм дæр йæ 
бон æнæ дæу цæрын нæ уыд. Чи зоны дын дæ бæрзонд, хæрзконд уæнгты 
æвæрд, дæ айв бакаст нæ рох кодта, ды æфсады уæвгæйæ æндæр чызджы- 
тимæ дæ бонтæ хъæлдзæгæй куы æрвыстай æмæ сæ ныфсытæй куы сайдтай, 
Кавказмæ дæ алаедзынæн, зæгъгæ, уæд дæр. Чи зоны, дæ уынд, дæ хъару, 
дæ нæлгоймаджы тых ферох кæнын йæ бон нæ бацис — цыдæриддæр уыд, 
— цæйдæр тыххæй баззад дæ хæдзары. Уæдæ ирон сылгоймагæн йæ цæгат: 
«Ам нæ хъæуыс! Нæхимæ цом!» — ма зæгъой, уый дæр мæ нæ уырны, — 
хъуыды кодта Аминæг. — Кæс-ма йæм, кæс! Куыд хинæйдзаг у! Куыд фед- 
де ис, куы бамбæрста, йемæ хыл кæндзынæн, уый, уæд! Мæхи машинæйы, 
дам, нæ дæн. Ома мæхимæ дæр машинæ ис! Уæндгæ та мæм куыд æрба- 
кодта, уæндгæ?! — сыстад Аминæт, ныронг цы къæлæтджыны, фæбадт, 
уымæй. Йæ армытъæпæнтæ йæ дæлæрмтты бакодта æмæ уаты къуымты 
рацу-бацу райдыдта. Фæкомкоммæ ис йæ мард мойы къаммæ къулмæ, æр- 
лæууыд йæ цуры æмæ йæ мает цæссыгтæй фемæхст: — Æтт, махон, стон дæ 
ингæны къæйтæ! Мæнæ дæ идæдз хъазинаг сси! Курджытæ йæм фæзынд 
дæ амардæй афæдз æмæ 'рдæджы фæстæ!» — куыдта Аминæт, фæлæ йæ 
хæрæфырт Гермæн æмæ йæ ус Лянæ æмкъул уаты сты, æмæ уырдæм чысыл 
сыбыртт дæр хъуысгæ кæны, уый дæр дзы рох нæ уыд. Ныссабыртæ кодта 
89 

тыххæйты йæхи, фæлæ Алиханы ныхæстæ йæ сæрæй нæ цух кодтой: «Мæ 
цæуæт хает сты. Ныр та мæхæдæг ацæрон!» — кæд мæ искуыдæм æндæр 
бæстæм ласынмæ хъавы цæрынмæ? Æмæ уæддæр йæ зæрдæ йæ бирæ сы- 
вæллæттæм не 'хсайдзæн? Кæс-ма йæм, кæс! Сæ нымæц сын куыд нæ хъæр 
кæны! Куы йæ бафарстон айфыццаг, бирæ цае у, зæгъгæ, уæд мын уырыеса- 
гау афтæ — «много», дам. Æвæццæгæн ын иу-æртæ, цыппар сты. Хорз: хает 
уæнт, бынæтты дæр уæнт, фæлæ фыд æмæ цот кæрæдзийы кæддæриддæр 
нæ хъæуынц, уый дæр мæм рæдыд хъуыды кæсы. Ау, куыд хъуамæ стона 
йæ зæрдæйæ, йæ цæуæтæй фылдæр кæй уарзы, уыцы цотыцоты? Нæ сæ 
мыедзæн? Науæд, мыгтаг сбирæ кæныны тыххæй дæр рухс дунемæ кæй 
рауагъта, хъæбулы ад кæуыл базыдта, йæхæдæг куыд дзуры, афтæмæй йæ 
цард кæмæн снывонд кодта, уыдон куыд хъуамæ ныууадза зæрондæй æмæ 
ног ус куыд хъуамæ ракура?! Уæвгæ, уый цыфæнды кæнæд. Мæн тагъд- 
дæр аскъуынын хъæуы мæ бастдзинæдтæ йемæ. Æз æбæлвырддзинадæй 
тынгдæр ницæмæй тæрсын. Æз ахæм адæймаг дæн æмæ алцыдæр хъуамæ 
бæстон æмæ кæронмæ зонон, цыфæнды зын мын куы хæсса æцæгдзинад, 
уæддæр. Уый та цыдæр æмбæхсы. Æз мæнæ дæн, зæгъгæ-иу фæзынд, æмæ 
та-иу ацыд. Æрмæст аизæр раргом сты йæ хъуыдытæ, уымæй дæр кæронмæ 
нæ. Уый, дам, нæ царды сусæгдзинад у! Ницæмæн мæ хъæуынц дæ цар- 
ды сусæгдзинад дæр æмæ дæ бирæ сывæллæттæ дæр! — фидарæй скарста 
Аминæт, æмæ бонырдæм йæ цæстытæ кæрæдзиуыл æрæвæрдЦ, иу чысыл 
уæддæр куы афынæй уаин, зæгъгæ. 
* * * 
Æртæ æмæ ссæдз азы фæкуыста Аминæт уыцы бæрнон бынаты. Зыдта 
йæ куыст йæ армытъæпæны хуызæн. Уарзтой йæ йе 'мкуеджытæ дæр. 
Уыцы райсом тынг вазыгджын хъуыддæгтыл ныхас кодтой Аминæты 
кусæн уаты йе 'мкуеджытæ. Телефон куы ныдздзæнгæрæг кодта, уæд æй 
цалдæр хатты Аминæт æнæдзуаппæй æрæвæрдта, фæлæ та-иу ногæй ныз- 
зæлыд. 
— Чидæр нæ нал æмæ нал уадзы! Бахатыр мын кæнут, — æмæ хæтæл 
систа. — Æз дæм тынг зæрдиагæй хъусын! 
— Дæ бон хорз, Аминæт, æмæ дыл зæрдиаг хæрзтæ цæуæд! 
— Чи дæ, чи? 
— Алихан. Нæ мæ базыдтай? Мæнæ нефтебазæйы дæн æмæ, зæгъын, 
дæ куы абæрæг кæнин! 
— Ныртæккæ мæ не 'вдæлы, æмбырд нæм ис. 
— Æмæ æз дæр ныртæккæ куынæ зæгъын, — æрæвæрдта æвиппайды 
хæтæл Алихан. 
«Мæнæ куыд нæ сарæхстæн, макуыуал мæм æрбадзур зæгъынмæ!» — 
хъуыды кодта Аминæт, йæ хъусыл хæтæл даргæйæ. 
Бон изæрмæ йæ кусæнуаты дуары алы байгомæй дæр тæрегæ кодта, 
мыййаг æм Алихан куыстмæ куы схæццæ уа, зæгъгæ. Изæры сæ кæртмæ 
90 

æмбæхстытæ кæнгæ бацыд, кæд та махмæ ис, кæд æй сыхæгтæй исчи ба- 
цæугæ федта, зæгъгæ. 
Фæлæ Алихан уыцы бон нæ фæзынд. Нæ фæзынд иу мæйы бæрц дæр, 
æмæ уæд Аминæт йæхицæн загьта: «Æмбаргæ лæг у, хъуыддæгтæ ф'æстаг 
фембæлды алыг кодтам!» 
Иу уалдзыгон бон фæскуыст Аминæт сæ фатеры дуарæй куьг^ бахызт, 
уæд æхсызгон тæфæй бамбæрста, уæлибæхтæ сæм кæй ис, уый. Йæ дзау- 
мæттæ раивта, йæ къухтæ ахсадта æмæ цæлгæнæнмæ куы бахызт, уæд ын 
Лянæ афтæ: 
— Æхсæвæр стыр уаты хæрдзыстæм! 
Бакастис Аминæт стыр уатмæ, æмæ дзы диссаджы хъæздыг фынг æвæрд. 
— Цы хабар у? Исты бæрæгбон у? 
— Абон Гермæнæн йæ гуырæн бон у. 
— Йæ гуырæн бон!? Æмæ йæ мæнæн цæуыннæ загьтат раздæр? Æз дæр 
ын хъуамæ исты лæвар бакæнон. 
— Ды махæн диссаджы лæвар бакодтай. Мах афæдзы дæргъы Хуыцауы 
хæдзары цæрæм. Хи ныййарæг дæр ахæм цæстæй нæ кæсы цотмæ! —  
æрбахъæбыс кодта Лянæ Аминæты. 
— Уа диссагæй дзы ницы ис — уæ хæдзары срæвдзмæ кæм цæрат, уый 
уын нæ уыд, мæнæн та, кæимæ цæрон, уый. О, фæлæ утæппæт диссæгтæ 
кæмæн сцæттæ кодгат? Чи нæм уыдзæнис? 
— Сыхæгтæй иу-дыууæ лæгмæ адзурдзыстæм. Замирæт ам рагæй куы 
цæры — уый сæ хорз зоны. Нæхæдæг дæр нæхи хорз фендзыстæм, — худ- 
гæйæ загьта Лянæ. 
Афтæ хорз ыл фидыдта йæ хъæлдзæгдзинад дæр æмæ йе 'нхъæлцау дæр, 
æмæ дзы Аминæты зæрдæ барухс: 
— Тæхуды æмæ лæппутæ иууылдæр дæу хуызæн хорз чызджытæ куы 
куриккой, уæд уыдон дæр Гермæны хуызæн амондджын уаиккой! Æз дын 
æдзух дæр дæ мад æмæ дæ фыдæн арфæтæ кæнын сусæгæй-æргомæй. 
— Бузныг, Аминæт! Ды дæхæдæг дæ диссаджы адæймаг æмæ бирæ 
азты æнæнизæй цæр мах фæндийаг! — ногæй та æрбахъæбыс кодта Лянæ 
Аминæты. 
Арвыстой Замирæты сыхæгтæм æмæ сæм цасдæры фæстæ æрбахуыд- 
та æртæ лæджы — иу ирон, иу уырыссаг æмæ иу гуырдзыйаджы.  
Иууылдæр уыдысты хæсты ветерантæ, раст цыма ныхас бакодтой, уыйау сæ хæр- 
зиуджытæ сæ риутыл. 
Аминæт сыл баузæлыд, стæй сын хъуыддаг бамбарын кодта æмæ сæ ра- 
куырдта, хорз скувут Гермæнæн дæр æмæ Лянæйæн дæр, зæгъгæ. 
Сбадын кодтой хистæрæн ирон лæджы. Ардыгæй дæумæ куывдтытæ 
акодта, стæй загьта: 
— Æз хистæры бынаты дæр никуы бадтæн æмæ кувын дæр нæ зонын! 
«Ехх, махон, стон дæ ингæньг къæйтæ æмæ кувын куыд хъæуы, уый ацы 
лæг фехъуса!» — ахъуыды кодта Аминæт 
Сбадтысты иууылдæр фынгыл æмæ хæрын райдыдтой. 
91 

Дыккаг ныхасы бар радтой уырыссаг лæгæн: 
— Будьте здоровы! Чтоб таких праздников было побольше! — загъта 
лæг æмæ иунæг хуыппæн йæ нуазæн анызта. 
Аминæт æрхаттис гуырдзыйаг лæгмæ, уæдæ кæд уый уæддæр зæгъид 
исты хорз ныхæстæ, зæгъгæ, фæлæ гуырдзыйаг, чи суырыссаг, ахæм разынд: 
гуырдзыйагау дæр, дам, нæ зонын, уырыссагау та бынтон æвзæр дзырдта. 
Нæ бакуымдта дзурын. 
Ирон фынгыл ирон лæг канд бахæрыны тыххæй никуы сбады. Тынгдæр 
æй фæфæнды сидтытæ æмæ арфæтæм байхъусын. Уыдон куынæ уой ирон 
фынгыл, уæд хъуыры къæбæр нæ цæуы. 
Æнæдзургæйæ хордтой иууылдæр, фæлæ Аминæты хъуыры, æцæгдæр, 
къæбæр нæ цыдис. Сфæнд кодта йæхæдæг Гермæнæн зæрдийаг куывд ракæ- 
нын. Систа йæ къухмæ нуазæн, æмæ гъа ныр райдайа дзурын, афтæ дуары 
дзæнгæрæг ныззæлланг кодта. Гермæн фестад æмæ æрбацæуæджы размæ 
ауад. Иууылдæр дуармæ сæ каст скодтой, уæдæ чи уа, зæгъгæ. 
Уысмы фæстæ Алихан дуарæй æрбахызт. Æрбахызт йæ фæстæ Гермæн 
дæр. 
— Уе 'зæр хорз æмæ амондджын, фарны фынгтыл бадут! — загъта хъæ- 
рæй Алихан. 
Иууылдæр сыстадысты. Раст цыма сырддонцъиуты æхсæнмæ цæргæс 
батахт, афтæ фæкаст Аминæтмæ. 
Исдугмæ æнхъæлдта, Гермæн æмæ Лянæ Алиханы сæрмагондæй æрба- 
хуыдтой, фæлæ уый бæстон фæрстытæ куы райдыдта, хабар цæй мидæг ис, 
фынг кæй номыл у, уыдæттæй, уæд АмишЬты бауырныдта, æнæнхъæлæджы 
кæй сæмбæлд Алихан, уый. \ 
Нал бакуымдта фынджы сæр бадын ирон\ сыхаг, уæлдайдæр та Алиха- 
нимæ зонгæтæ разындысты — кæрæдзимæ нæмттæй дзырдтой. 
Сбадын кодтой Алиханы хистæрæн, æмæ' Аминæты бæллиц сæххæст: 
афтæ бæстон, афтæ айв скуывта Гермæнæн дæр, йæ къайæн дæр, суанг ма 
сæ фидæны амондæн дæр, æмæ Аминæт схъæлдвæг. Дис кодта, куыд хорз 
бамбæрста Алихан уысмы бæрцмæ хъуыддæгтæ афтæ хорз, ууыл. 
Æгас изæр дæр афтæ айв ацыд, æмæ иунæг уæлдай ныхас, иунæг 
æнæзæрдæмæдзæугæ хъуыддаг фынджы уæлхъус нæ уыд. 
— Æз дын айфыццаг дæр нæ загътон, ацы лæг æцæг ирон лæг у,  
зæгъгæ?! — адджинæгты тæбæгъ Аминæты цур авæргæйæ йын йæ хъусы ба- 
дзырдта Лянæ. 
«Æвæдза, ацы æрыгæттæ удыхъæд раиртасынмæ дæсныдæр сты. Уæв- 
гæ, Лянæ æцæг ирон хæдзары схъомыл ис, æмæ йын хорз лæджы хорздзи- 
над зын базонæн нæу», — хъуыды кодта Аминæт. 
Сидтытæ, иуæй иннæ цыбырдæр æмæ рæсугъддæр, афтæмæй фесты. 
Кæддæр-кæддæр Алихан ныхасы бар радта Аминæтæн дæр. 
Аминæт сыстадис. Фырæфсæрмæй, йæ рахиз къухы цы дзаг нуазæн уы- 
дис, уымæн йæ фылдæр æмбис акалд. Галиу къухæй адæргæй йæ къабайы 
æгънæгмæ февнал-февнал кодта æмæ йæ цыдæр хуызы ратыдта. 
92 

— Æз дзурын нæ зонын, — стыхст Аминæт æмæ агуывзæ Гермæны 
къухы фæсагъта. Гермæн йæ нуазæн Алиханмæ балæвæрдта. 
— Аминæт дзурын зоны æви нæ, уымæй Ирыстоны цæрджыты дæр 
æмæ мæн дæр бафæрсут, — загъта Алихан. — Дæ цæрæнбон бирæ, Аминæт. 
Ирыстонæн æцæг чызг дæ, æмæ хъуыддæгтæ æдзухдæр ныры хуызæн хорз 
куыд цæуой, ахæм амонд дæ уæд. Уæллæй, хъомылгæнджытæ бирæ ис, 
фæлæ рæстдзинадыл æмæ нæ ирондзинадыл тохгæнджытæ бирæ не сты. Æз 
бирæ азты дæргъы мæ хъус дарын дæ фыстытæм газетты, æмæ дзы иунæг 
ныхас дæр æнæзæрдæмæдзæугæ нæ вæййы!.. 
«Мæнæ цы диссаджы дзыхарæхст æмæ æцæг лæг ис! — хъуыды кодта 
Аминæт. — Алы адæймаджы ном дæр куыд ссардта! Куыд хизынц зæрдæмæ 
йæ ныхæстæ! Айфыццаг афтæ куы загъта: «Æз дзурынмæ дæу хуызæн нæ 
арæхсын æмæ мæ ма къуыхцы кæн!» — уæд мæ куыд бауырныдта, дзурын 
нæ зоны, уый?» 
— Мæнæн дæр ма иу ныхасы бар раттут! — йæ зыр-зыргæнаг къухæй 
нуазæн бæрзонд сисгæйæ сыстадис ирон сыхаг. 
— Табуафси, табуафси, Солæман! — сыстадис Алихан дæр. 
Сыстадысты фынгыл бадджытæ иууылдæр, уымæн æмæ Солæман Али- 
ханæй дæр бирæ хистæр уыдис. 
— Æцæг ирон лæгæн ныммæлæн макуы уа! — худгæйæ загъта æрдæг- 
нозтджын Солæман. — Æз Алиханимæ бирæ азты фæкуыстон геологтæм. 
Мæнæ йæ ныр куыд дзæбæхæй уынут, афтæ уыдис æдзухдæр. Кусын кæм 
хъæуы, уым кусгæ, кувын, дзурын кæм хъæуы, уым уæхæдæг уынут! Зарын, 
кафын кæм хъæуы, уым — заргæ, кафгæ, — ахæм лæг у Алихан. Æз нæ  
зонын, сымахæн цы хæстæг у æмæ уæм цы хуызы æрбафтыд, уый, фæлæ мах, 
йемæ кусджытæ, тынг уарзтам Алиханы. Курын уæ, æмæ бануазæм Алиха- 
ны цæрæнбонæн, — Солæман йæ нуазæн бæрзонд систа æмæ стæй йæ анызта. 
Анызтой иннæтæ дæр сæ нуазæнтæ, æмæ та ам дæр Алихан уæздандзи- 
над равдыста. 
— Бузныг, кæй мæ æрхъуыды кодтат, уымæй, фæлæ ам ныхас кæстæр- 
тыл цæуы, æмæ, Гермæн, хистæрты аккаг куыд уат, ахæм амонд уæ уæд! 
Уæртæ рæсугъд чындз! Ацы хæрзад хæбизджынтæ дæхæдæг скодтай? — 
худгæйæ йæ къухмæ систа уæлибæхы карст æмæ, цыма цæрæнбонты дæр 
ацы адæмимæ зонгæ уыдис, уыйау хуымæтæгæй стыр рус акодта чъирийæ. 
Уыцы изæры фембæлд иууылдæр уыдис Алиханы пайдайæн. Иунæг адæй- 
маг дæр ахæм нæ уыд, Алихан кæй зæрдæмæ нæ фæцыд. Суанг ма Аминæты 
кæстæр хо Замирæт, алкæуыл дæр фаутæ чи февæры, уый дæр загъта: 
— Цы дзæбæх лæг у ацы лæг! Чи у, чи? 
Аминæт йæхимæ мæсты кодта: «Айфыццаг мын ацы хорз лæг йæ 
зæрдæйы дуæрттæ куы байгом кодта, уæд æм куыд æнæхъола дзырдæп- 
парæнтæ кодтон!..» 
Æгънæг кæцæй ратыдта, уымæн уæгъдгæнæн нал уыд æмæ, къабайы 
хъуырыл фидар хæцгæйæ, сусæгæй кастис Алиханмæ: «Мæнæ нæ хъысмæт 
куыд хъазы! Ахæм хорз лæгæн йæ цард арæзт ма уæд!» 
93 

Уыцы изæр Алиханы æлвæст сидтыты фæрцы расыг дæр ничи фæцис 
æмæ нозтхъуагæй дæр ничи ацыд. 
Фынг куы систой, уæд Алихан, хъуыддаджы тыххæй æрбацыдтæн, 
зæгъгæ, Аминæтмæ хæстæгдæр балæууыд. 
Аминæт, цалынмæ бадгæ кодта, уæдмæ нæ зындис, хæдзары къабайы 
ис, æмæ йæ къабайы дæргъæй-дæргъмæ дымджытæ зæхмæ хæццæ кæнынц, 
уый. Фæлæ ныр Алиханы цур йæхи хорз не 'нкъардта, уæлдайдæр, къабайы 
хъуырыл къухæй хæцын кæй хъуыд, уый тыххæй. 
Бахызтис Алихан, айфыццаг цы уаты бадтис, уырдæм æмæ та къæ- 
лæтджыны æрбадт. Слæууыдис иннæ къæлæтджыны фарсмæ Аминæт. 
Ницы дзырдта Алихан. Гермæн æмæ Лянæйы уатæй цы ирон айв зарæг 
хъуысыд, уый уацары бахауд, æмæ Аминæтмæ дæр раст нæ каст, æвиппай- 
ды йын, мауал нæм æрбацу зæгъын. 
«Æмæ кæд бынтон æндæр хъуыддаджы тыххæй æрбацыд, уæд та? Дыу- 
уæ мæймæ ус ракурæн дæр уыдис æмæ рахицæн уæвæн дæр! Уый та дыууæ 
мæйæ фылдæр нæ уыдис ам! Нæ-æ-æ! Æз фыццаг нæ райдайдзынæн! Уадз 
æмæ уал йæхæдæг истытæ радзура!» — хъуыды кодта Аминæт, куыд тынг 
дзы æппæлыд Алихан, уымæй ныббуц уæвгæйæ. 
— Аминæт! Æз дæр кæддæр чысыл цыдæртæ фыстон!.. Мæнæ дæм ме 
'мдзæвгæтæ 'рбахастон!.. Фен-ма сæ, æмæ кæд нæ бæззынц, уæд сæ срæ- 
стытæ кæн!.. Мæ уацхъуыдтæ-иу мæнæн дæр газетты арæх уыдысты, фæлæ 
æмдзæвгæтæ никуыма радтон, — уыцы ныхæстимæ Алихан систа йæ  
костюмы мидæггаг дзыппæй къæр-къæраг цалдæр сыфы æмæ сæ Аминæтмæ 
балæвæрдта. 
Аминæт райста гæххæттытæ æмæ йæхинымæр хъуыды кодта: «Кæд иунæг 
сидт дæр нæ аздæхта æмæ иннæты æмнуæзт фæкодта, уæддæр йæ бакаст, йæ 
ныхас сты бынтон æрвонг. Æвæцца^гæн, ацы лæг нуазын дæр зоны, фæлæ æз 
уæддæр мæ фæнд нæ ивын: æнæмæнгЬкæнын хъæуы кæрон хъуьщдагæн...» 
— Кæд дæ фæнды, уæд сæ æз поэттай искæмæ ратдзынæн. 
— Нæ! Дæхæдæг! Æрмæстдæр дæхæдæг! Ныр та — хæрзæхсæв! Æна- 
фон у! — йæ сахатмæ æркæсгæйæ, загъта Алихан. 
Аминæт йæ фæдыл тыргъмæ куы ахызтис, уæддæр ма йæ зæрды уыдис 
зæгъын, макуыуал æрбацу, зæгъгæ, фæлæ уымæн бындур нæ уыдис. Фыц- 
цаджыдæр, Алихан ницыуал ской кодта, дыккагæй та, нæлгоймагæн йæхи- 
цæй цы хъуыддаг ферох, уый ног кæнын Аминæты нæ фæндыд. 
— Ныр мæнæ ацы бæрзонд тыргъы иу сæрдыгон уат цæуыннæ саразут? 
Æвгъау нæу, фыццаг æмæ дыккаг уæладзыджы æхсæн цы фæзуат сæфы, 
уый? — къултæ æмæ къуымтæм ракæс-бакæсгæнгæйæ, загъта Алихан æмæ, 
Аминæты уæхскыл, хæрзæхсæв, зæгъгæ, йæ армытъæпæн авæргæйæ ацыд. 
Лæугæйæ баззад Аминæт. Ракæс-бакæс кодта тыргъмæ: «Цымæ йæ 
мæхи сæр цæуыннæ 'рцахста, ам уат саразæн ис, уый? Цы диссаджы лæг у! 
Иунæг хъуыддаг дæр дзы куыд нæ ирвæзы! Хуыцау дæр ын куыд æххуыс 
кæны! Суанг ма нæ ирон сыхаг дæр йæ зонгæ разынд», — хъуыды кодта 
Аминæт. 
94 

Дуар куы сæхгæдта, уæд йæ зæрдыл æрбалæууыдысты Алиханы æм- 
дзæвгæтæ. Уатмæ бацыд æмæ йæ цæст ахаста къухфыстыл. 
— Рагон скъола фæцис, уый бæрæг у йæ рæсугъд, лыстæг фыстæй! Уый 
дæр та уый пайдайæн! — Аминæт райдыдта кæсын Алиханы фыстытæ. 
Рæнхъ бакæсы, æмæ дзы æппындæр ницы бамбары. Йæхиуыл гуырысхо 
райдыдта Аминæт. Цас нæ фæцархайдта — уыцы æхсæв ын дзы ницы рауад 
— иунæг рæнхъы дæр хъуыды нæ уыдис! 
Райсомæй та сæ кæсын куы райдыдта, уæд, акростих у, уый рабæрæг. 
Кæд æмдзæвгæ бамбарæн нæ уыд, уæддæр рæнхъыты фыццаг дамгъæтæй 
уадис: «МÆН АМОНДÆН АМАРД ДÆ МОИ!» 
* * * 
Раст фæзæгъынц: адæмы æхсæнмæ галдзарм рахæсс, æмæ дзы дыууæ 
уафсваг нал баззайдзæн. 
Айхъуыстис хъуыддаг хиуæттыл. Иууылдæр мæтгæнæг систы, мачи 
асайа Аминæты, ууыл. Куыд рабæрæг, афтæмæй Алиханы фыдыфсымæры 
чызг Аминæты хо Мæдинæтмæ фæфæдис ис: 
— Мах зæронд сæрра, фæлæ уæ хойæн зæгъут, æмæ ма фæрæ- 
дийа. Уымæн йæ ус йæ хæдзары ис, ноджы рынчын, йæ сывæллæттæ — 
цотджынтæ! Уадз æмæ йæ бинонты кой кæна!.. 
— Æз кæд дæуæй бирæ кæстæр дæн, уæддæр дæ рæдийын нæ бауадз- 
дзынæн. Æфсымæр нын нæй, æмæ нæ ничи тæрсы, уый йеддæмæ дæм куыд 
уæнды?! —дзырдта мæстыйæ Мæдинæт. 
Аминæт æм уæзданæй фæхъуыста. Нæ йæ фæндыдис уыцы хъуыддагыл 
йæ хоимæ дзурын. Нæ уыдис бындур, йæхæдæг кæрон кæмæн скæндзæн 
æнæ искæйы æххуысæй, уыцы хъуыддаг адæмы æхсæнмæ хæссынæн. 
Куыд фæзæгъынц, кæй кой кæнай — къæсæрмæ; дуар дын чидæр куы 
æрбахоид. Аминæты зæрдæ рацæйтыдта Алиханы ауынгæйæ. 
«Мæди уæздан адæймаг у. Нæ зæгъдзæнис кæйдæр дам-думтæ æвип- 
пайды!» — йæхи сабыр кодта Аминæт. 
— Уе 'зæр хорз æмæ уыл амондджын изæртæ кæнæд! — хъæлдзæгæй 
уатмæ бахызтис Алихан. — О, ай уæм уазджытæ дæр куы ис! 
— Уыдон уазджытæ не сты. Мæдинæт — нæ кæстæр хо! Мæнæ уый та 
нæ уарзон гыццыл хæрæфырту! Йæхицæй хуыздæр чызг Ирыстоны нæй! — 
йæ хъæбысы æрбакодта авдаздзыд чызджы Аминæт. 
— Куыд рæсугъд чызг дæ! Æмæ дыл дæ рæсугъд бант куыд хорз фида- 
уы, уый та! — йæ риуы дзыппмæ нывнæлдта Алихан æмæ дзы йе 'хцадон 
систа. 
Чызг афтæ цымыдисæй кастис Алиханы змæлдтытæм, æмæ йæм хъæц 
нал уыдис æхца райсынмæ — рагацау къух бадаргъ кодта. Алихан æм къæр- 
къæраг сырх туман куы бадардта, уæд æй чызг скъæфæгау ракодта æмæ йæ 
мадмæ бадардта. Мæдинæт æхца Алиханы къухы фæсагъта. 
— Ахæм гæды митæй ды мæ хойы нæ асайдзынæ! Ацу æмæ уартæ дæ 
95 

рынчын ус æмæ дæ бирæ цотимæ цæр! — срæцыгъта Мæдинæт, йæ зæрдæйы 
цы уыди, уыдон иууылдæр. 
Аминæтыл цыма исчи фьтцгæ дон бакалдта, уыйау асырх. Тынг хъыг ын 
уыдысты Мæдинæты ныхæстæ. 
Асырх ис Алихан дæр, æмæ йæ туман йæ къухы даргæйæ, Мæдинæтæн 
афтæ: 
— Бахатыр кæн. Ды мæн куынæ зоныс, уæд мын афтæ карз уайдзæф 
цæмæн кæныс? 
— Нæ дæ зонын æмæ мæ дæ зонын фæндгæ дæр нæ кæны. Мах дын 
нæ хойы асайын нæ бауадздзыстæм! Ацу æмæ дæ уынгæ дæр куыд никуы- 
уал фæкæнæм, афтæ! — къуырттон карк йæ базыргæ куы стила, уыйау йæ 
цæнгтæ фелвас-фелвас кодта Мæдинæт. 
— Хатыр, Аминæт! — азылд Алихан. Иунæг ныхас дæр нал скодта, 
фæстæмæ дæр нал ракаст, афтæмæй ацыд. 
— Мæнæ цы æдзæсгом разындтæ! Мæнæ мæ куыд фæхудинаг кодтай! 
Æз хорз зонын, ды цæй мæт кæныс, уый, фæлæ дын æй нæ зæгъдзынæн, 
— йæ сæрыл дыууæ къухæй фæхæцгæйæ загъта Аминæт. — Ды уый атард- 
тай, æз та дæу тæрын! Ацу æмæ дæ мæ цæст дæр куыннæуал фена, афтæ 
бакæн! Æмбырд кæн æгас сахары дам-думгæ, æцæг сæ мæнæн макуыуал 
зæгъ! — куыдта Аминæт, къæлæтджыны бадгæйæ, æмæ комкоммæ кастис, 
йæ сынтæджы сæрмæ сау рамкæйы цы стыр къам ауыгъд уыд, уымæ: 
— Куыд нæ стоныс дæ ингæны къæйтæ! Мæнæ дæ идæдз хъазинаг сси! 
Нæ бауæндыдаид мæ хо мæнмæ дæ разы къæйных ныхас скæнын. Ныр дæ 
хæдзар дæр æмæ æз дæр хъазинаг систæм! Нæ фæллæйттæ хæлойфаг фесты 
æмæ мыл алчи дæр тыхсы: тæрсынц, мæнмæ дзы къаддæр куы æрхауа йæ!.. 
«Чи зоны, афтæ хуыздæр уыдзæн, — сабыртæ кодта йæхи Аминæт. — 
Чи зоны, Хуыцауы фæндыд афтæ. Ныр Алихан нæ уынгты дæр нал ауай- 
дзæн. Кæй хъæуы налат каистæ? Кæронмæ йын йæ царды сусæгдзинад уæд- 
дæр куы базыдтаин. Цы диссаджы лæг у, æвæдза! Куыд уæзданæй азылд, 
мæ хо йæ куыдзы тард куы акодтд^уæд! Хæрзаг хъуыды кæны, адон  
иууылдæр иухуызон сты...» >ч 
Уæнтæхъил, зæрдæрыстæй фæкуыста Аминæт дыккаг бон. Цыма йæм 
цыдæр хæзнатæ уыд æмæ йын сæ чидæр_адавта, афтæ йæм кастис. Цыдæр 
афтид уыдис дуне. Изæ^ы йæ куыстæй сæхимæ нæ тагьд кодта, чи мæм æн- 
хъæлмæ кæсы, зæгъгæ. Йæ фæндаг Те^чы былтыл ракодта æмæ, сындæггай 
цæугæйæ, кастис уылæнты зылдмæ. Иæ зонгæтæй-иу ыл чи амбæлд, уы- 
донæн сæрæй акувгæйæ, йæ цыд дарддæр кодта. Нæ йæ фæндыд зонгæтимæ 
дзурын дæр æмæ сæ уынын дæр. Иæ хъуыдыты къуыбылой æлхынцъытæ 
кодта не 'мбæрста, йæхæдæг кæрон скæныныл кæмæн архайдта, уыцы 
хъуыддаг йæ хо бынтон æнцонæй кæй алыг кодта, уый йын афтæ хъыг 
цæмæн у, уый. 
— Абонсарæй дæм цалдæр хатты чидæр телефонæй дзырдта! — куыд- 
дæр дуарæй бахызт, афтæ йæм фæхæрзæггурæггаг ис Лянæ. 
— Æмæ чи уыдис? Иæ хъæлæсæй йæ нæ базыдтай? Кæд, мыййаг, Али- 
96 

хан уыди, — йæ уæллаг дарæс дæр нæма раивга, афтæмæй та телефоны 
дзæнгæрæг ныццагъта. Аминæт йæхи ныццавта хæтæлыл. 
— Алихан! — иннæ хæттыты куыд уыдис, афтæ та йæ ном загьта Алихан. 
— Алихан? Æмæ нæ фæтæргай дæ? Мæ хо дæ тæргæ куы акодта!.'. 
— Æмæ куыд хъуамæ фæтæргай уон? Ды мæ, мыййаг, куынæ ратардтай! 
— Æмæ кæм дæ? Кæцæй дзурыс? — цымыдисæй афарста Аминæт 
— Хæстæг дæн. Кæд дæ хо уæхимæ нæй, уæд мын бар ратт, æмæ уæм 
бауайон, цалынмæ афон у, уæдмæ. 
— Мæн дæр дæ фенын фæнды, хъуамæ дæ хатыр ракурон мæ хойы 
тыххæй. 
Раст цыма цыдæр фембæлдмæ йæхи цæттæ кæны, уыйау Аминæт 
тагъд-тагъд йæхи дзæбæхтæ кæнын райдыдта. Куы йæ дзыккутæ фаста, куы 
йæ гуырыкондмæ кастис, уæдæ мæ Алихан аивдæрæй æрбаййафа, зæгъгæ. 
Уалынмæ дуары дзæнгæрæг ныццагъта, æмæ Аминæт, йæ русты сырх 
æмбæхсгæйæ, йæ армытъæпæнтæ сыл авæр-авæр кæнгæйæ, байтом кодта 
дуар. 
— Де 'зæртæ хорз, Аминæт, мæ хур! 
«Мæ хур, дам! Кæд мын тæригъæд кæны, ахæм цъаммар хо мын кæй ис, 
уый тыххæй», — хъуьтды кодта сылгоймаг, Алиханы фæдыл уатмæ бахиз- 
гæйæ. 
— Æз та стыр тыхсты бацыдтæн, зæгъын, дæм де 'мдзæвгæтæ куыд ар- 
витдзынæн, — мидбылты худгæ загьта Аминæт. 
— Нæ-æ-æ, Аминæт! Афтæ тагьд мæ нæ фервæздзынæ! Иугай гæрæх- 
тæй нæ тæрсын, — сабыргай та æрбадт къæлæтджыны Алихан. — Æмæ дæ 
хæрæфырт Гермæн æмæ йæ рæсугъд Лянæ кæм сты? 
— Фаллаг уаты сты. Хъæуæй æрбацыдысты. Дысон ам нæ уыдысты. 
— Уæдæ нын знон нæ хъæр нæ фехъуыстой? — сæргуыбырæй бафарста 
Алихан. 
Аминæт дæрддзæфгомау лæууыдис Алиханмæ. Тарстис, йæ зæрды цы 
ис, уый йе 'взаг куынæ баурома, уымæй. Цалдæр хатты сдзурынмæ хъавыд, 
бахатыр кæн, мæ хо дæ кæй бафхæрдта, уый тыххæй, зæгъгæ, фæлæ йын 
цыма исчи йæ дзыхыл гуыдыр сæвæрдта, уый хуызæн иунæг дзырд зæгъын 
дæр йæ бон нæ уыд. 
«Уæд та ма мын афтæ зæгъынмæ 'рбацыдис: «Аминæт! Бахатыр кæн! 
Мæ ныхæстæ ферох кæн! Æз фæрæдыдтæн! Мæн дæуимæ ницы хъуыддаг 
ис», — хъуыды кодта Аминæт. 
— Аминæт! Ныр мæн ноджы тынгдæр фæнды дæуæн мæ царды хабæрт- 
тæ радзурын. Æрмæстдæр уæд бамбардзынæ кæронмæ, мæ бинонтимæ кæй 
нæ цæрын, уый мæн аххос нæу, уый. Курын дæ, æмæ мæм байхъус. 
Раст цыма уыцы ныхасмæ 'нхъæлмæ кастис, афтæ Аминæт бацыдис 
къæлæтджынмæ æмæ сбадтис Алиханы комкоммæ. Систа йæ сæр бæрзонд 
æмæ Алиханмæ бакаст, ома хъусын дæм, зæгъгæ. 
— Нæ ахицæны хабар дын радзурынмæ хъавын. Цæрын хъуыд бинон- 
ты. Бинонтæ та тынг бирæ баисты. Æфсадæй куы суæгъд дæн — кæд ма йæ 
7 Дауырæ 
97 

хъуыды кæныс — иу рæстæджы тынг фæкъаддæр кодтой гæрзифтонг тых- 
ты, уæд мæм хæстон скъола фæуæвгæйæ, граждайнаг куысты дæсныйад нæ 
уыд. Бацыдтæн фæсаууонмæ геологы дæсныйад сахуыр кæнынмæ. Кусгæ 
дæр кодтон, ахуыр дæр кодтон, бинонты кой дæр кодтон. 
Ахуыр куы фæдæн, уæд Ирыстоны хæхтæй кæм нæ бакуыстон, ахæм нæ 
уыд. Цæмæй мæ хæдзарæй дарддæр уон, фæлæ мæ сывæллæтты дарон, ууыл 
архайдтон æдзухдæр. Куырттаты комы цæргæйæ куыстон Джимарайы, Буро- 
ны, Фыййагдоны — æмæ цы комæй нæ ракастæн. Кæддæр-кæддæр мын нæ 
куыстуаты разамынд æртæуатон фатер радта горæты. Мæнæй амондджын- 
дæр ма кæм уыдис — раластон мæ сывæллæтты æмæ сæ скъолатæм радтон, 
зæгъын, царды æдзæллагæй ма баззайой. Кæстæр чызг — уæд ыл æртæ азы 
цыдис — баззадис хъæуы йæ мадимæ. Бауырнæд дæ, Аминæт, кæд мæ цард 
арæзт нæ уыдис, æмæ мæхи сылгоймагæй æнамонд хуыдтон, уæддæр æз 
уыцы рахау-бахауты рæстæджы æгад, худинаджы митæ мæ сæрмæ никуы 
æрхастон. Афтæ æнхъæл ма у, æмæ никуы никæйы зæрдæмæ цыдтæн, кæнæ 
зæрдæмæдзæугæ æмбал не ссардтаин. Æз мæ цоты цур мæ хæстæ зыдтон, 
æмæ мæ цард æгасæй дæр уыдонæн нывонд уыд... 
Бауырнæд дæ, бауырнæд, Аминæт, иу адæймаг дæр нæ зыдта, суанг 
хиуæттæй дæр, нæ цард нæ цæуы, уый. Кæмфæнды-иу куы куыстон, уæд- 
дæр-иу мæ бинонтæ дæр æмæ мæ сывæллæттæ дæр хæрд æмæ дзаумахъуаг 
никуы уыдысты. 
Иуахæмы мæм нæ куысты разамынд фæсидтысты æмæ мын загътой, 
Африкæйы бæстæтæй иумæ кусджытæ кæй æмбырд кæнынц æмæ сæйраг 
механикы бынат мæнæн кæй бар кæнынц, уый. Æз исдуг ахъуыды кодтон, 
мæ сывæллæттæ æнæ мæхи куыд уыдзысты, зæгъгæ. Фæлæ семæ куы аны- 
хас кодтон, уæд уыдон мæнæй тынгдæр сцыбæл сты: фæсарæнтæ фендзынæ, 
дзаумæттæ нын сласдзынæ, зæгъгæ. 
Мæ мадæн куы загътон, ахæм хъуыддаг ис, зæгъгæ, уæд, мæгуыр, афтæ: 
— Кæд дæхи нал раппар-баппар кæнис хæхты! Кæд дæ куыст иу ран 
уаид. Сывæллæттæм æмæ хæдзармæ æз фæкæсдзынæн. Кæд сын исты 
капекк дæр бакусис, ныр усгуртæ æмæ чындздзонтæ сты, хъуыддæгтæ сын 
хъæудзæн. 
Срæвдз дæн. Раст зæгъын хъæуыГсыВæллæтты мад йæхи кæуынæй 
мардта, ныр, дам, уым дæхицæн ус ссардзынæ. Æнæууæнк ныхæстæ-иу уый 
размæ дæр кодта, фæлæ сæ æз никуы ницæмæ дардтон, — бындур сын нæ 
УЫД. ^-~^ч 
Цыдæриддæр уыд — ацыдтæн фæсарæнтæм. Æртæ азы дзы бакуыстон 
— уыдон æртæ боны не сты. Æрæмысыдтæн мæ бинонты, мæ цоты.  
Бакуыстон цыдæр чысыл фæрæзтæ æмæ ма кæд мæ бон дыккаг æртæ азы дæр 
баззайын уыд (тынг хорз мын уыдис йæ уæлдæф дæр, йæ дон дæр), уæддæр 
рацыдтæн. Раст зæгъын хъæуы, тынг мын лæгъстæ кодтой ме 'мкусджытæ: 
«Цæмæ тагъд кæныс, дæ мызд тынг хорз, сырды фыд — хæрх! Бакус-ма 
ноджыдæр æртæ азы æмæ цæрæнбонты фаг уыдзысты дæ доллæртæ!» 
Нæ, зæгъын! Æхцайæ баргæ не сты царды хъуыддæгтæ!.. 
98 

Сластон, ауæрдаг лæг æртæ азмæ хæдзармæ цас фæллой хъуамæ æр- 
бахæсса, уыйас. Балхæдтон Мæскуыйы ног машинæ. 
Иунæг бон дæр сывæллæттæм сæ мад не 'рцыд æмæ сын хъарм хæринаг 
не скодта. Сæхæдæг дæр стыртæ уыдысты, фæлæ сæ алчи ахуыры фæнда- 
гыл лæуд уыд, æмæ сын рæстæг нæ фаг кодта. Сбадтæн мæ машинæйы æмæ 
Куырттаты коммæ бафардæг дæн. Уæд ам фæсарæнтæн кæй кодтой, ахæм 
«Москвич»-тæ нæма уыдис, æмæ мæм адæм дисгæнгæ кастысты. Нæ кæрт- 
мæ куы батылдтон машинæ, уæд бинонтæ иууылдæр рагуылф кодтой мæ 
размæ, — мадæй, хойæ, чызгæй, лæппуйæ — сæрд уыдис æмæ сывæллæттæ 
дæр уым уыдысты. Æрмæст Милусяйæн, куыд бамбæрстон, афтæмæй мæ 
фенд циндзинад не 'рхаста. Йæ цæсгом ныссау кодта æмæ мын æнæбары 
афтæ: «Æгас цу дæ фæрв сугтимæ!» 
Абон дæр æй нæ зонын, «фæрв сугтæ» цы хуыдта? Мемæ фæсарæнтæй цы 
бирæ алыхуызон дзаумæттæ сластон уымæн дæр æмæ иннæ бинонтæн дæр, уы- 
донæй ницыма федта. Уæдæ «Москвич» дæр фæрв суг схонæн куыд уыдис!.. 
Æнæсулæфгæйæ хъуыста Аминæт Алиханы ныхæстæм. Раст цыма цы- 
дæр диссаджы аивадон чиныг каст, уыйау. Тарстис, исты дзы куынæ бамба- 
ра æмæ Алиханы йæ фарстæй куы фæкъуылымпы кæна. 
— Балæууыд мæ мад арынджы уæлхъус, æмæ уайтагьд æртæ æртæ- 
дзыхоны стьолыл фестад. Уæдмæ сыхæгтæ цалдæргæйттæй мæнæн, бæлц- 
цонæн, «æгас цу» зæгъынмæ цыдысты, æмæ хæдзар адæмæй байдзаг. 
Æнæхъæн куывд рауад нæ фембæлд. Сыхæгты устытæ, кæмæ цы уыдис, 
уый хаста æмæ бон изæрмæ фæминас кодтам, фæзарыдыстæм. 
Изæры адæм сæ фæрныг хæдзæрттæм куы ацыдысты, уæд мын Милуся 
хуыссæн бакодта, мæ мад кæм хуыссыд, уыцы уаты. Ам, дам, дын уæлдæф 
фылдæр уыдзæн!.. 
Мæнмæ диссаг фæкаст, нæ иумæйаг уаты уæлдæф мæн фаг цæуылнæуал 
кæны, уый. Сыстадтæн æмбисæхсæв æмæ мæхи уатмæ бацыдтæн. Дарддæр 
цы уыдис, уый дæу нæ хъæуы, Аминæт, æрмæст æз сбæлвырд кодтон, æртæ 
азы дæргъы уый мæн хъуыды дæр не 'ркодта æмæ йæ хъæугæ дæр кæй нæ 
кодтон, уый. 
Ард дын хæрын, Аминæт, æз-иу æй уым, фæсарæнты æрæмысыдтæн 
æмæ, куыд мæ бон уыдис, афтæ хъахъхъæдтон нæ бинонты сыгъдæгдзинад. 
Никуы никæимæ бастон мæхи. Уæвгæ дзы сылгоймæгтæ стæм уыдис — æр- 
мæстдæр бинонджынтæ. 
«Цымæ дзы рох фæцис, æз æм хъусын, уый? — хъуыды кодта Аминæт, 
— раст цыма Хуыцауы раз дзуры йæ цард, уыйау куыд æргомдзырд у!» 
— Раздæхтæн, мæ мады цур мын цы хуыссæн бакодта, уырдæм. Мад, 
мæгуыр, афтæ 'нхъæлдта, æмæ æз мæхи хъуыдыйы ацыдтæн кæртмæ. 
Нæ фынæй кодтон. Хъуыдытæ зилдух кодтой сæры магьзы: «Уæдæ 
мын кæд, кæй ацыдтæн, уый нæ ныббарста? Нæ-æ! Æвæццæгæн, ам æндæр 
мает ис йæ хуылфы! Кæд бинонтæй фæлмæцы? Кæд йæ низ тынгдæр кæны 
— сæр æмæ гуыр бынтондæр баиу сты!.. Цæй, куы сбои уа, уæд алцыдæр 
бæрæг уыдзæн!» — загътон мæхицæн æмæ хинымæры нымайын райдыд- 
99 

тон, уæдæ исты хуызы куы бафынæй уаин, зæгъгæ. Æмæ æцæгдæр, дыууæ 
минмæ куы банымадтон, уæд мæ хуыссæг афæлдæхта. 
Æцæг куывды бон уыдис Хуыцаубон. Мæ сыстадмæ кæрт адæмæй æмы- 
змæлд кодта — ныр æртыккаг аз цы нывонд хастой мæ номыл, уый сыхы 
лæппутæ акусарт кодтой. 
— Хæстæй, миййаг, не ссыдтæн! Цы базмæлын кодтат хъæуы?! 
— Комæй æрбаздæхынæн дæр амонд хъæуы, мæ хур! — загъта мæ мад. 
Æрæмбырд сты хиуæттæ, хъæу, æрмæст иунæг адæймаг не 'рбацыдис 
мæнæн арфæ кæнынмæ. Уый уыдис мæ тæккæ сыхаг — мæхицæй иу-цып- 
пар азы кæстæр, фæлæ бынтон æрыгонхуыз. Бæрзонд, хæрзконд. Хъуыды 
ма йæ кæнын: нæ дыууæ-иу цы хъазты нæ уыдыстæм, уый-иу фидаугæ дæр 
нæ кодта. 
Раст дыууæ 'фсымæры цард кодтам: хъæубæстæ нæ фаззæттæ хуыдтой. 
Фæсарæнтæм куы цыдтæн, уæд мæ бинонты дæр ууыл бафæдзæхстон, дæ 
цæст сæм фæдар, зæгъгæ. 
Нæ фæзындис «мæ фаззон» мæ куывдмæ!.. 
Нал схуыссыдтæн æз уыцы æхсæв мæ мады уаты — пецы къул афтæ 
стæвд бон изæрмæ, æмæ дзы фæлæууæн нал уыдис. Æмæ кæд цыфæнды 
æнæбары цæрдтытæ фæкодтон мæ бинойнагимæ, уæддæр йæ буары тæф цы 
хуыссæны уыдис, уым куы æрхуыссыдтæн, уæд мæ кæддæры «мæйы цард» 
мæ зæрдыл æрлæууыд æмæ та мæм хъæц нал уыдис, куывды фæстæ æфсна- 
инæгтæ кæд фæуыдзысты, зæгъгæ. Фæлæ уый уыцы æхсæв нæ уатмæ нæ 
бацыд. Сывæллон тæвд кæны, зæгъгæ, сабиты уаты схуыссыдис. 
Къуырисæры, аходæны фæстæ æз, хъæусовет æмæ дукани кæм сты, уы- 
рдæм мæхи ныйистон, уæдæ ма, зæгъын, хъæубæстæй кæй нæ федтон, уы- 
доны фенон, стæй æнæ мæн чи фæзиан, уыдоны хæдзæрттæн дæр тæфæр- 
фæс ракæнон. 
Цалдæр адæймаджы æнхъæлмæ кастысты автобусы æрбацыдмæ, уыдо- 
нимæ «мæ фаззон» æмæ йæ ус дæр. Чи мын хъæбыс кодта, чи ба. 
Райста мын мæ къух мæ сыхаг дæр æфсæрмытæгæнгæ. Стæй æвиппай- 
ды фæзылд æмæ æндæр кæимæдæр ныхас кæнын райдыдта. Уæд дын йæ ус, 
хъæрæй, адæм æй се 'ппæтдæр куыд хъусой, афтæмæй загъта: 
— Дæ хорзæхæй, Алихан, уæртæ ма мах лæджы дæр уæхимæ акæн! Уый 
дæр сымах бинонтæй у!.. 
Раст мæ цыма арв ныццавта, афтæ фæдæн, фæлæ абон дæр мæхицæй 
разы дæн, кæй ницы сдзырдтон æмæ мæхи~1нæхъусæг кæй скодтон, уымæй. 
Адæмæй чи хъуыр-хъуыр бакодта, чи уцæн уайдзæф кодта, æдылы 
ныхæстæ ма кæн, зæгъгæ. Хуыцау хорз, æмæ автобусы фæзынд ныхас фæ- 
сыкк кодта. 
Сыздæхтæн нæхимæ æмæ дыууæ боны дæргъы мæ мады уатæй нæ ра- 
цыдтæн, хъуыдытæ кодтон, уæдæ, зæгъын, ам акнæ мæн цы æрцыдис, уый 
бæлвырддæр куыд базонон. ^ 
Мæ мад-иу мæм куы æрхатыдис, ахæр, зæгъгæ, уæд æфсон кодтон, мæ 
ахсæн риссы. 
100 

Къахын райдыдтон ме 'хсæзаздзыд чызджы, исчи-иу уæм уыдис, æви 
нæ, зæгъгæ. 
— Мит-иу куы æруарыд, уæд-иу нæм чидæр рудзынгыл æрбахызтис, 
фæлæ нæ давгæ никуы ницы акодта. 
Æвиппайды мæ мад амард æмæ мæ хъуыддæгтæ æвзарыны мæт нал 
уыди. Сывæллæтты æдзæллагдзинæдтимæ тох кодтон, куысты хабæрттæ 
дæр бирæ, фæлæ иунæг бон дæр мæ сæрæй нæ хызтис, куыд бахынцон уыцы 
æбæрæг хынцинаг?! Кæй бафæрсон? Чи зоны уыцы сусæгдзинад хъæуæй? 
Кæд, миййаг, сыкъаджын дæн æмæ мыл хъæу худгæ кæнынц?! Кæддæр 
мæхæдæг кæуыл не 'рвæссыдтæн æмæ, æнæбары, цот рауадзыны тыххæй 
кæимæ фæцардтæн, уый ныр нал хъæуын! Уый мæныл сыстырзæрдæ ис! 
Рамбæхс-бамбæхс кæны! 
«Мæнæ цы диссаг ис! Мæнæ дзы куыд ферох, кæм ис æмæ кæмæн дзу- 
ры йæ хабæрттæ, уый! — хъуыды кодта Аминæт. — Цас хиуарзондзинад ис, 
æвæдза, нæлгоймагмæ! Куыд дзы нæ рох кæны мает!» 
— Нæ йæ хъæуын! Бирæ рæсугъд æмæ æрыгон чызджыты зæрдæмæ 
цæуын — тæккæ абон дæр мæ бон у цыфæнды чызджы дæр ракурын, фæлæ 
уый нæ хъæуын! Мæ мады кæндтытæ куы фесты æмæ мæ саударын куы 
ныууагътон, уæд та бафæлвæрдтон, афæдзы дæргъы мæм хæстæг чи не 
'рбацыд, мæ уыцы усы мæхимæ 'рбахæстæг кæныныл, фæлæ, марадз зæ- 
гъай, — не сразы! 
Уæд æз æрхъуыды кодтон иу хиндзинад: мæхи мæ сыхаг æрдхордмæ 
аскъæрдтон — хонын æй райдыдтон мæ хæдзармæ. Иумæ-иу фæнызтам, 
фæзарыдыстæм, срасыг-иу æй кодтон, мæхæдæг лæмбынæг кастæн сæ дыу- 
уæйы ахастдзинæдтæм. 
Иу уæгъдбон та чъиритæ скæнын кодтон æмæ бацыдтæн ме 'рдхордмæ. 
Цом-ма, зæгъын, абон хуыцаубон у æмæ Хуыцауы ном ссарæм! 
Цъыф бон уыдис, æмæ къæсæры раз къаххафæныл йæ къæхтæ куы хаф- 
та, уæд æз ацыдтæн дæрддзæф. Дуар байгом, махон дзы ракаст æмæ лæгæн 
афтæ: 
— Æз æртæ кæрдзыны дæу тыххæй акодтон! Хуыцауы фæдзæхст у! 
Дардæй хъусын, уый куы ауыдта, уæд фæмидæг. Бахызтыстæм мах дæр. 
Кувын райдыдтон æртæ чъирийы æмæ афтæ зæгъын: 
— Уæдæ ацы æртæ кæрдзыны мах дæу тыххæй акодтам æмæ Хуыцауы 
фæдзæхст у! Æнæфыдбылыз у! 
Ныссырх сты дыууæйæ дæр, фæлæ æз ахæм лæг дæн, æмæ цалынмæ 
хъуыддаг бæлвырд нæ базонон, уæдмæ гуырысхотæ ницы сты. 
Бахордтам, банызтам, æмæ мæ нозтджын сыхаг, бæркадджын ут,  
зæгъгæ, ацыд. 
Фæззæджы куыстытæ фесты. Бафснайдтам нæ хор, нæ хостæ сывæл- 
лæттимæ. Хохаг лæгæн хор, хос, суг уа, уый йеддæмæ зымæджы тыхст нæ 
уыдзæн. 
Кæд кусгæ горæты кодтон, уæддæр ныр мæ зæрдæ æдзухдæр Куырттаты 
комы уыдис. Иуæй йыл æууæндгæ нал кодтон, кæд мын, зæгъын, мæ сыгъ- 
101 

дæг, зæдбадæн хæдзармæ искæйы бакæны æмæ уым сæ монцытæ суадзынц, 
иннæмæй та мæм хардзау кастис, мæн цæуыннæуал уарзы, уый. 
Иу фæззыгон бон тыхджын дымгæ кодта. Уæгъдбон та уыдис æмæ та 
фынг саразын кодтон, фæбадæм та, зæгъын, мæ уарзон «фаззонимæ». 
Раст фæсахсæвæртæм фæбадтыстæм, фæнызтам. Фæцагъта нын махон 
фæндырæй. Бауырнæд дæ, Аминæт, кæд-иу æм цыфæнды мæсты уыдтæн, 
мæ удхæссæг-иу дзы уыдтон, уæддæр-иу фæндыр йæ къухтæм куы райста, 
уæд-иу мæ мает фæцыдæр. 
Куыд бамбæрстон, афтæмæй йын мæ «фаззон» йæ фæндырдзагъдæн 
мæнæй ноджы тынгдæр аргъ кодта. Уæвгæ, канд нæ дыууæ нæ уыдыстæм 
йæ фæндырдзагъды уацары: суанг йæ базæронды бонмæ нæ хъæуы ахæм 
куывд, ахæм чындзæхсæв нæ уыд, уый кæм нæ цагъта. 
Фæдардтон та мæ цæст сæ ныхæстæм, сæ кæстытæм, мæхæдæг иу афон 
афтæ бакодтон: «Цом-ма, æз хостæм акæсон, кæд сæ дымгæ ахаста!» — 
афтæмæй, хосты бынат кæм уыдис, уырдæм нæ, фæлæ кæм бадтыстæм, 
уыцы уаты рудзынг мæм куыд зына, афтæ дæрддзæф слæууыдтæн æмæ сæ 
хъахъхъæнын райдыдтон. 
Исдугмæ, дуармæ кæсгæйæ, цыдæртæ сусæгæй дзырдтой. Стæй лæг сы- 
стад æмæ мын мæ усы йæ хъæбысы æрбакодта, афтæмæй йын йæ хъуыры 
цайцымæны æрдæг арахъхъ ауагъта. Милуся йæ доны нызт акодта æмæ,  
дуармæ кæсгæйæ, йæхи лæджы хъæбысæй ратыдта. 
Мæ мает рафыхтис. Кæуылты тахтæн мидæмæ, уый зонгæ дæр нал код- 
тон! — сыстадис йæ бынатæй Алихан æмæ къæлæтджынæй рудзынджы æх- 
сæн дынджыр санчъехтæй рацу-бацу систа. 
— Цыдæртæ хъæрæй дзырдтон! Мæ зонды уыдис иунæг хъуыды — хъама 
ссарын. «Гъæ, куыдзæйгуырдтæ! — багæпп кодтон уатмæ æмæ буфеты лагъз- 
тыл мæхи ныццавтон. —Æз уæ ныртæккæ скæрдæнтæ кæндзынæн!» 
Цалынмæ хъама лагьзы агуырдтон, уæдмæ уыдон кæлмытау æрбадæл- 
дзæх сты! 
Æрлæууыд Алихан Аминæты комкоммæ æмæ цыма хъама йæ къухы  
уыдис, уыйау дзырдта дарддæр: 
— Æз, мæ хъама мæ къухы, афтæмæй уаты къуымты ратæх-батæх  
кодтон, стæй уынгмæ сæ фæдыл ратахтæн. Не ссардтон сæ иуы дæр — æхсæ- 
вы тар сæ аныхъуырдта! Æз хъамайæ æвзыстон — дымгæйы рæхуыстон! 
Афтæ тынг мæсты уыдтæн, æмæ сфæнд кодтон мæхи амарын!.. Æвæццæ- 
гæн, Аминæт, адæймагæн йæ удылхæцæг йæ 4^Рсмæ цæуы. Куыддæр хъама 
систон, мæхи дзы барæхойон, зæгъгæ, афтæ ме\хсæзаздзыд чызг мæ фар- 
смæ фестад æмæ ныхъхъæр кодта: «Папæ!» Мæ хъама мæ къухæй æрхауд. 
Систон мæ чызджы мæ хъæбысы æмæ йын афтæ фæтæригъæд кодтон, афтæ, 
æмæ уый куыд куыдта, æз дæр афтæ... 7 
Сбадтис Алихан фæстæмæ къæлæтджыны æмæ бирæ, бирæ рæстæг ни- 
цыуал дзырдта. Аминæтмæ афтæ диссаг фæкастьюты Алиханы ныхæстæ 
æмæ фырдисæй йæ бон улæфын дæр нал уыдис. 
102 

— Æхсæз мæйы дæргъы рамбæхс-бамбæхс фæкодта, куы йæ цæгаты, 
куы йæ хотæм. Афтæ дæр никуы загъта, цæуыл мæ марыс, ницы аххосджын 
дæн, зæгъгæ. 
Æз бирæ фæхъуыды кодтон æмæ сфæнд кодтон, цард дæр куыд нæ сы- 
змæнтон, хъæуы цы бирæ ахастдзинæдтæ ис, уыдон дæр куыд нæ ныссуйтæ 
кæнон, афтæ бакæнын: загьтон мæ хотæн, æрбацæуæд, зæгъын, йæ сывæл- 
лæттæм. Æз ын ницы кæндзынæн. Æрмæст ын, зæгъын, бамбарын кæнут, 
амæй фæстæмæ мæнæй сæрибар у!.. Хуыцау ын, зæгъын, тæрхонгæнæг 
уæд!.. 
Мæ «фаззоныл»-иу кæм сæмбæлдтæн, уым-иу ын йæ къух райстон,  
æрмæст æй мæ хæдзармæ никуыуал æрбахуыдтон. 
Æз дын, Аминæт, айфыццаг афтæ загьтон, бирæ сывæллæттæ мын ис. 
Мæ сывæллæттæ æхсæз сты. Се 'ппæтæн дæр бинонтæ, хæдзæрттæ ис.  
Уыдон мæ хъуаг нал сты — сæхæдæг мадæлтæ æмæ фыдæлтæ сты, — йæ рæм- 
быныкъæдзтæй йæ уæрджытыл æрæнцой кæнгæйæ æмæ йæ 'нгуылдзтæн 
къухтæй хъæбыстæ кæнгæйæ, загъта Алихан. 
Бирæ рæстæг хъусæй фæлæууыд, стæй йæ ныхас адарддæр кодта: 
— Уæдæй фæстæмæ мах нæ цæрæм, Аминæт. Бамбæрстай ныр, цæй 
тыххæй сыстырзæрдæ дæн мæ сахъат бинойнагыл, уый? — бирæ хæтты- 
ты-иу куыд уыдис, афтæ та æвиппайды йæ сахатмæ æркастис Алихан: — 
Аминæт! Æнафон у! Хæрзæхсæв! 
Раст цыма дуне рафæлдæхт, афтæ диссаг фæкастысты Алиханы царды 
хабæрттæ Аминæтмæ. «Де 'мдзæвгæтæ ахæсс» дæр йæ дзыхы нал сбадт, 
афтæмæй, æнæ иу ныхасæй Алиханы фæдыл дуар куы æхгæдта, уæд «фæн- 
дараст» зæгъын дæр нал сфæрæзта. 
Исдугмæ йæ уырнгæ дæр нæ кодтой Алиханы ныхæстæ. «Ау, куыд хъуа- 
мæ 'мбæла, йæ низы уæзæй чи ныггуыбыр æмæ, цæмæй хæрдмæ скæса, уый 
тыххæй æрбадын кæй хъæуы, ахæм сахъат сылгоймаг Алиханæй ноджыдæр 
кæстæр æмæ хæрзконддæр лæппулæгимæ?! Цæмæ хъуамæ бабæлла нæлгой- 
маг ахæм рынчын ацæргæ усмæ?! Цæмæн æй бахъуыд йæ дзæбæх усæй дæ 
гуыбыр усмæ рудзынгыл бырын, уæлдайдæр та, хæдзар сывæллон æмæ би- 
нонтæй йе 'мыдзаг куы уа, уæд? Де 'хсæз сывæллоны мад уæвгæйæ, дæ 
рынчын ус дæхи куынæ хъæуы, уæд искæйы цæмæн хъæуы?! Цавæр тых 
ис дæ рынчын усмæ, æмæ ахæм лæджы йæхиуыл сбæтта? Сылгоймаджы 
тых?.. О, чи зоны. Дæхæдæг куы загътай: «Мæйы дæргъы ногæй рай- 
гуырдтæн! Ницыуал мæ хъуыдис!..» — раст цыма Алиханимæ дзуры, афтæ 
хинымæр дзырдта Аминæт, цæлгæнæны йын Лянæ цы æхсæвæр ныууагъта, 
уымæ æнæбары æвналгæйæ. Йæ хъуыдытæ йæ ахастой йæ зонгæ бинонты 
хабæрттæм: йæ хуыссæнæй чи не стадис, астæуæй дæлæмæ змæлгæ дæр чи 
нæ кодта, ахæм сылгоймагæн уыдис саджы фисынтыл амад лæг. Уыдис сæм 
æфснайæг чызг — æрыгон, рæсугъд, бæрзонд. Чи зоны, æмæ сæм кусгæ дæр 
уый тыххæй кодта, æмæ йæ зæрдæ дардта, кæддæр æм лæг йæ хъус кæй æр- 
дардзæн, ууыл. Фæлæ арвы бын лæг уарзта иунæг сылгоймаджы, æмæ уый 
уыдис йæхи рынчын ус. 
103 

Иу хатт лæг йæ рынчын усы æнкъардæй æрбаййæфта. Ус ын куы загь- 
та, хæлæг кæны сæ кусæджы æнæниздзинад, йæ тых, йе 'рыгондзинадмæ, 
уæд уыцы бон лæг æфснайæг чызджы сæ хæдзарæй арвыста, куыстытæ 
мæхæдæг кæндзынæн, зæгъгæ. 
Кæд Алихан усы аххосджын кодта, уæддæр, хинымæр тохгæнгæйæ, 
Аминæт сраст кодга «фаззоны» дæр æмæ рынчын усы дæр, æмæ афтæмæй 
тыххæйты бафынæй... 
Иурæстæг фестъæлфыд йæ тарф фынæй Аминæт. Йæ хуыссæны рабадт, 
йæ армытъæпæнтæй йæ цæстытæ асæрфта æмæ, цыма Алихан йæ цуры 
бадт, афтæ та йемæ йæ хъуыдыйы ныхæстæ райдыдта. «Мæнæ мын цы ба- 
куыстай, Алихан! Мæнæ мын мæ цард куыд сызмæстай! Фыны дæр ныр дæ 
хъуыддæгтыл хъуыды кæнын: иу ус мæм лæбурдта, дуртæ мыл æхста — 
цыма дæ ус уыдис!.. Æз лыгъдтæн удаистæй йæ разæй. Дзырдтон ын фыны, 
дæ лæгмæ дын ницы бар дарын, зæгъгæ. Марадз зæгъай, сабыр кæна! Куы 
дзы сфæлмæцыдтæн, уæд йæ разы æрлæууыдтæн æмæ йын хъæрæй, раст 
дзы цыма дæ мает истон, уыйау загътон: «Кæд дæ дæ лæг хъуыдис, уæд 
цалдæр азы дæ сыхагимæ цæмæн цардтæ? Замманайы лæджы сæр цæмæн 
фæхудинаг кодтай?» 
Уый йæ зоныгыл æрхауд мæ разы, мæ къæхтæн мын хъæбыстæ  
райдыдта æмæ загьта. «С-с-с-с! Макæмæн æй зæгъ! Уыцы хабар дæу йеддæмæ 
ничи зоны!» 
Æз фехъал дæн æмæ сæрæй къæхты бынмæ ныуулæфгæйæ загътон: 
«Цымæ æцæг ничи зоны уыцы сусæгдзинад мæн йеддæмæ?!» 
Куысты фæстæ та Аминæт йæхи байста Терчы былмæ. Доны уылæнтау 
зилдух кодтой хъуыдытæ йæ сæры: «Цымæ мын цæмæн радзырдта йæ цард? 
Цымæ мæм цы хорздзинадмæ 'нхъæлмæ кæсы? Кæд уый дæр мæнау арвы 
бын зыбыты иунæг у ис цот, ис хæстæджытæй? Кæд мын йæ сусæгдзинæд- 
тæ уый тыххæй радзырдта, æмæ йын йæ цард фенцондæр кæнон. Кæрон 
скæнон йæ зынтæн æмæ ма, цы азтæ цæры, уыдон амондджынæй, æнæгуы- 
рысхотæй ацæра. 
Æмæ мæм цы сыгъдæг, æнæхин цæстытæй фæкæсы йæ хабæрттæ дзур- 
гæйæ, уый та! Ау, йæхи усимæ иунæг хатт дæр никуы дзырдта, мæнимæ 
куыд æргом æмæ бæстон ныхас фæкæны, афтæ? Куыд нæ йæ бамбæрста? 
Куыд ис гæнæн уымæн, æмæ сæ иумæйаг сывæллæттæн исты бакусыны 
тыххæй уый йæ сæр фæсарæнтæм куы аппæрста, æппæты фæстæзаддæр 
бæстæмæ, кæдæмдæр тыгъд быдырмæ, хур зынджы хуызæн кæм судзы 
адæймаджы буар, уырдæм, уæд, хъуамæ йæ ус сæ зæдбадæн хæдзармæ, йæ 
кадджын æфеин къулы фæстæ кæм хуыесы, уырдæм йæ монцтæ уадзын- 
мæ кæйдæр лæджы куыд хъуамæ кæна? Куыд нæ хъуамæ тæрса худинагæй? 
Ау, куыдзы рæйдæй дæр нæ уыд бæрæг, хæдзармæ æхсæвыгон чиЬæр ба- 
цæуы, уый? Сывæллонæй та куыд нæ тарстис? Уæд та йæ тæккæ уæлхъус 
алæууыд! Æви уымæй йæ ныфс хаста, æмæ хæхбæсты æхсæвыгæтты рух^ 
нæ уыд?! Уый гæнæн куыд ис, æмæ ирон сылгоймаг, ирон хæдзары уаг 
æмæ æгъдау хынцгæйæ чи ехъомыл, хистæртæн æрмæст сæ бакастæй дæр 
104 

æфсæрмы чи кæны, уый хъуамæ æртæ, фондз, дæс, фынддæс азы дæр, кæнæ 
та йæ царды кæронмæ куыд хъуамæ ма 'нхъæлмæ кæса йæ мойы ссыдмæ йæ 
сæр ныттухгæйæ? Куыд хъуамæ ма 'нхъæлмæ кæса, нæ мадæлтæ, кæнæ  
уыдон мадæлтæ куыд æнхъæлмæ кастысты сæ лæгтæм хæсты быдырæи, кæнæ 
та ахæстæттæй, афтæ? 
Аминæт бынтон фæцис Алиханы фарс æмæ йын йæ усы уайдзæфты бын 
ныккодта. «Бинонтæ йын тæригъæд кодтои. Схастой йын йæ бирæ цоты. 
Фæндæгтыл сæ сæвæрдтой. Йæхи йын мидæг дон, мидæг хорæй фæдардтой. 
Æддæ куыст, æхсæнады куыст никуы бакодта. Фæцардис йæ хорз бинонты 
æмæ йæ лæджы кадæй. 
Зæрондæй дæр ма хъазты рабады æмæ, ныры фæндырдзæгъдджытимæ 
ерыс кæнгæйæ, фæндырæй цæгъды! Цымæ кæй цæстмæ? Алиханы, æви сæ 
сыхаджы? Уæдæ ма хæдзары куыстытæ иууылдæр уый æккойы уыдаик- 
кой, кæддæра фыркуыстæй йæ 'нгуылдзтæ нæ ныббутъыротæ уыдаиккой! 
Фæлæ, æвæццæгæн, сывæллæттæ куыд рæзыдысты, афтæ æфсин æмæ хо- 
дыгъдтæ цы куыстытæ кодтои, уыдон ныр та сывæллæттæ кодтои. Уый та, 
æвæццæгæн, рынчын дæн, зæгъгæ, йæ удыл ауæрста. Фæндырæй цагъта!.. 
— смæсты ис бынтондæр Аминæт. — Мæ кары чызджытæ иууылдæр цагь- 
той фæндырæй, фæлæ алцæмæн дæр афон æмæ рæстæг ис! Алцæмæн дæр 
æмæ алкæмæн дæр! Уадз æмæ хъазты фæндыр йæ къухмæ райса, нырык- 
кон, айв цагъд ыл чи акæндзæн æмæ йæ уарзоны уæнгты тых чи бауадз- 
дзæн, ахæм æрыгон, рæсугъд чызг. Æз æй мæхицæй дæр хъуыды кæнын, 
куыд хъыг-иу нын уыдис, зæронд, хæсты рæстæджы чызджытæй-иу исчи 
мах разæй фæндырæй куы цагъта, уæд. Нæ хъæуы Дало æмæ Сонычкæйæ 
хуыздæр фæндырдзæгъдæг нæ уыд, рухс дзæнæты бадæнт, фæлæ-иу мæн 
уыдонмæ хъусын дæр нæ фæндыдис. Æмæ-иу хистæртæй исчи, фынгæй сы- 
стгæйæ, куы загьта. «Даломæ-ма авæрут фындыр, æмæ æз «Ханты цæгъд»-мæ 
акафон»,— уæд-иу кафæгмæ дæр мæсты кодтон æмæ Даломæ дæр. 
Цагътон æз дæр мæ чызджы дуджы фæндырæй, фæлæ æндæр мыггаг- 
мæ куы фæцыдтæн, æмæ уыдоны зиантæ мæхиуæттимæ куы баиу сты, 
уæд ссæдз азы дæргъы мæ къухмæ фæндыр нал райстон. Мæнæн мæ цард 
æдзухдæр æнкъард уыдис. Зондæй дæр æмæ зæрдæйæ дæр æмбæрстон мæ 
алыварсы бæллæхтæ, — хъуыды кодта Аминæт. — Никуы схицæн сты мæ 
зæрдæйæ мæ цæгаты зынтæ. Никуы ферох кодтон, мæ мад мæн тыххæй 
амард авд æмæ дыууиссæдзаздзыдæй, уый дæр. Барвæндонæй æз мæ уар- 
зон хъæубæсты æхсæн хъазты никуы балæууыдтæн, мæ базыртæ бæрзонд 
никуы систон. Симынмæ мæ тыххæй мачи раласæд, уый йедтæмæ æз кафты 
зылдмæ нæ хызтæн. Афтæмæй та кафын тынг бирæ уарзтон — абон дæр ма 
уымæ фæбæллын: искуы ирон фæндыры цагъмæ дæ фаг фæкаф!.. 
Цы мыггаджы уыдтæн, уыдонмæ тынг бирæ адæм уыдис. Æхсæз æф- 
сымæры уыд мæ хицауæн, амæй-ай лæгдæртæ — рухс дзæнæты бадæнт! Цы 
фараст æмæ ссæдз азы сæм фæцардтæн, уыцы азты сæхицæй дæр, æмæ сæ 
диссаджы устытæй дæр ничиуал баззад. Суанг ма сæ кæстæртыл дæр бирæ 
105 

бæллæхтæ æрцыд», — Терчы был лæугæйæ æмæ улæнтæм кæсгæйæ, раст 
цыма Алиханæн дзырдта йæ хабæрттæ. 
— Афтæ, гъе, Алихан! Æз иунæг цагъд дæр нал зонын фæндырыл! Кæд- 
дæр мæ хойы фæндыр мæ къухмæ райстон, æмæ цыма фæрв къодах уыд 
мæ къухы! Хæцын дæр ыл нал зонын! Æмæ уый мæнæн хъыг нæу! Уадз, 
æмæ мæ бирæ рæсугъд цæгъдтытæ нывонд уой, цы бирæ зынтæ федтон, 
уыдонæн. 
Раст^цыма Аминæт Алиханы цармы бацыд, афтæ йæм бахъардтой йæ 
зынтæ. Йæхæдæг ын цы дзырдта, уыдонмæ ма бафтыдта, хохаг лæджы 
цардæй цы зынтæ зыдта, уыдон дæр. Æрмæст хор, хос, уæлæдарæс уал 
æмæ уал бинойнагæн амал кæнын — æрмæст уый дæр сæрæндзинад у, 
лæгдзинад!.. 
Фæлæ Аминæтмæ æппæты лæгдзинаддæр кастис, хуымæтæг ирон лæг 
нæ фыдæлты æлгъыстаг æгъдауæй кæй нæ слайда кодта йæ зыны сахат, уый. 
Нæ систа йæ къух, йæ сæр ын чи фæхудинаг кодта, уыцы сылгоймагмæ! 
Йæ рыст зæрдæйы ссардта æцæг лæджы хъару, æмæ йæ сыхаг «фаззонæн» 
ныббарста, цæмæй хъæуы мидæг цы бирæ ахастдзинæдтæ уыдис, уыдон 
ма ныссуйтæ уой, сæхи æхсæн дæр æмæ иумæйаг къабæзты æхсæн дæр. 
Уымæй лæгдзинаддæр ма цы уа! Сæхгæдта адæмы дзыхтæ, æмæ дам-думты 
нæ баппæрста, йæ сæр ын чи фæчъизи кодта, уыцы сылгоймаджы. Уæдæ 
йæ йæ бирæ цоты цæсты дæр нæ бафтыдта — баззадис мыггаджы æхсæн 
цæргæйæ. Рæстæг ын ахаста йæ худинаг... ^-^ 
— Нæ, мæнæйуый! Ды хъуамæ самондджын кæнай, йæ царды мидæг 
дыл чи баууæндыд, уый. Кæй цы хъуыддаг ис мæ цардмæ? Чи мын хъуамæ 
уа уынаффæгæнæг? Мæ хотæ? Æмæ æз уыдонæй хистæр кН1 дæн, æмæ мæ 
уыдон фæрсгæ дæр куы никуы бакæнынц, цы сфæнд кæнынЬ, уымæ тырн- 
гæйæ. Алчи дæр йæхи удæн цæры, — иу дæр мæ мæт нæ бакæндзæн царды. 
Чи мын мæ бынтыл тыхсдзæн, чи мын мæ цæрæнтæм бæлдзæн. Мæн æп- 
пындæр царды мидæг ницыуал хъæуы, мæ зæрдæ сафтид ис,/уый мæт сæ иу 
дæр нæ бакæндзæн. Алихан та, мæнмæ гæсгæ, тынг хорз адæймаг у!.. Куы 
йын загьтон, мæнæ дзæбæх лæг! Æз мæ диссаджы зыны фæстæ сылгоймаг 
нæ, фæлæ удгоймаг дæр нал дæн, зæгъгæ, уæд мын афтæ: 
— Ды дæхи куы æрæмбарис, уæд дæу хуызæн сылгоймаг дундунеты 
дæр нæй! 
Ахæм ныфсы ныхас сылгоймагæн зæгъ! Дæхи, дам, куы æрæмбарис! 
Æмæ куыд хъуамæ æрæмбарон мæхи? Фараст æмæ ссæдз азы кæимæ фæ- 
цардтæн, уый мæ зыбыты иунæгæй ихыл лæугæйæ куы фæуагьта! 
— Цас ныфс уыдис мæ мæгуыр хотæн дæр махон! Никуы сæ раиртæста 
йæхи хотæй. Никуы бафæллад мæ цæгаты æдзæллагдзинæдтæй дæр. Ныр 
мæнæн дæр нал ис, æмæ мæ хотæн дæр сæрхъуызой, — йæ цæстытæ доны 
зилгæйæ хъуыдытæ кодта Аминæт. 
Куыд тынг æй фæндыд фæстæмæ йæ кæддæры цард раздахын! Æмæ 
кæд зондæй æмбæрста, мард адæймагæн райгас кæнæн нæй, уый, уæддæр 
агуырдта фæрæз фыццагау искæйы дæлбазыр цæрынæн. 
106 

Адæм ын арæх кæй дзырдтой, нырма æрыгон дæ, æмæ ногæй дæ цард 
сараз, зæгъгæ, уыцы хъуыды дыууæ азы дæргъы йæ зæрдæмæ хæстæг дæр 
не 'рбауагъта, фæлæ йæ фæстаг рæстæг сургæ дæр нал кодта. Ницы хуызы 
уадис йæ фидæны цард йæ цæстытыл... 
Куыд хъуамæ цæрон зыбыты иунæгæй? Мæ иу хойы æрбахонин, æмæ 
иннæ фæхæрам уыдзæн — ам ныхас бынтыл цæуы. Фæхæрам мæм уы- 
дзысты, фараст æмæ ссæдз азы цы мыггаджы фæцардтæн, уыдон дæр! «Дæ 
бынтæ дзæгъæл баззадысты», — дзырдтой хæлар кæнгæйæ дæр... 
— Ехх, æмæ ма фыццаджы цардæй иунæг бон ацæр!.. Цымæ мæ Али- 
хан махоны хуызæн хъахъхъæнид? Тыхсид мыл махонау? Мах кары уарзгæ, 
æвæццæгæн, ничи никæйуал фæкæны, фæлæ тыхсгæ... Уæвгæ æрыгæттæй 
дæр ис ахæмтæ, уарзын дæр чи нæ зоны æмæ лæггад кæнын дæр — нæ сын 
хæссы искæмæн лæггад кæнын æхсызгондзинад. Мæнæн та мæ царды стыр- 
дæр æхсызгондзинад уыдис искæйы барæвдауын, искæмæн балæггад  
кæнын. Ехх, куыд тагъд фесты царды амондджын бонтæ!.. Ныр куы сæрра 
уаин æмæ Алиханы мæ хæдзармæ куы æрбахонин, цом æмæ иумæ цæрæм, 
зæгъгæ. 
Фесхъиудта йæ хъуыдытæй Аминæт æмæ йæ алыварсмæ акает, кæд мæ 
исчи бамбæрста, зæгъгæ. 
— Æмæ уым диссагæй цы ис?! Ногæй та мæ цæрын фæнды! Искæимæ 
цæрын! Хорз цæрын... — йæхицæн уырнын кодта йæ мидхъуыдыты рæст- 
дзинад... 

^©Иун®*^ 
ÆНÆНОМ ФЫСТÆГ 
Уæвгæ, бынтон æнæном нæ уыдзæн мæ фыстæг, йæ кæроны йын мæ ном 
куы бакæсай, уæд бамбардзынæ, дæумæ кæй у, уый. 
Уæдæ мæ цæмæн бахъуыд, комкоммæ дæумæ арвитæн кæмæн уыдис, 
уыцы фыстæг адæмы æхсæнмæ рахæссын? Мæ бирæ рæдыдтытæ мын кад 
æмæ цыт, миййаг, куынæ скæндзысты. Мæ зæрды дæу фæхудинаг кæнын 
дæр куынæ ис. Уæвгæ, æз мæ уарзон газеты фæрстæм мæ фыстæг уый 
тыххæй рахастон, æмæ мæн рæдыд макæуылуал æрцæуа. 
Фыстæг куыд фыссын хъæуы, уый зонгæ дæр нал кæнын: фæстаг дыу- 
уиссæдз азы никуы никæмæуал ныффыстон. Кæддæр кæй фыстам, уыцы 
фыстæджытæ та-иу афтæ райдыдтой: «Цæй, æмæ дæ бон хорз! Куыд цæрыс 
æмæ дæм цы ног хабæрттæ ис? Куыд сты дæ бинонтæ?..» 
Мæнæн мæ бон дæ бинонты бафæрсын дæр нæу, æмæ дæхи дæр, уымæн 
æмæ уæм фæстаг æртæ азы ницыуал бар дарын. ^. 
Кæрæдзийы уарзгæйæ фæрнæй цæрут! Æз, кæйдæртау, мастисæг нæ 
дæн. Уæдæ тугисæг дæр нæ дæн — сæрыскъуыдтытæ не 'рцыд не 'хсæн. 
Мæнæн мæ бон у æрмæст ныхасæй бамбарын кæнын, ды мын мæ цардæй 
кæй фæхъазыдтæ, уый. Уæвгæ, аххостæ мæхи уыдысты. Фыццаджыдæр, ды 
мæнæн дæ царды хабæрттæ куы радзырдтай, уæд æз дæ цармы афтæ тынг 
бацыдтæн, æмæ дæ мæхимæ бæстон æрхатын дæр нæ бауагътон. Тынг тар- 
стæн, цалынмæ ды хатгæ кæнай, æгъдаумæ гæсгæ хъуыддаг алыг кæныныл 
архайай, уæдмæ дыл исты куы æрцæуа æмæ мæ къухы куынæ бафта дæу 
самондджын кæнын, уымæй. 
Бынтон æнцонæй кæй бафтыдтæн дæ къухы, уымæ гæсгæ дæм, чи зоны, 
афтæ кастис, æмæ дын дæ цард дæ бинонтимæ æз фехæлдтон. 
Мæ дыккаг рæдыд та уый уыдис, æмæ иумæ цæрын куы райдыдтам, 
уæд æз тынг архайдтон, цæмæй «æфсондзы» уæз дæуыл ма цæуа, ууыл. 
Æз цæстмæ дарын ницы уарзын, фæлæ ды æртæ азы паддзахы цард 
фæкодтай, æппындæр дæ ницы мæт уыдис, афтæмæй. Дæхæдæг дæр-иу 
арæх загьтай: «Мæнæ мын цы цард æрцыд!» 
108 

Æз мæ фыццаг куыстæй рацыдтæн æмæ, иумæ кæм хъуамæ кусæм, ахæм 
куысты бынат ссардтон, уæдæ, зæгъын, дзæгъæл гуырысхотæ ма кæнай. 
Бон сауизæрмæ æз уыдтæн дæ цæстыты раз. Уæдæ ды куысты дæр дæхи 
нæ тыхсын кодтай: цафон дæ фæндыд, уыцы афон-иу ацыдтæ, фæлæ дæ æз 
фæрсгæ дæр никуы бакодтон, кæдæм цæуыс æмæ кæм уыдтæ, уымæй. 
Архайдтон, де 'рбацыдмæ хæринаг цæттæ куыд уа, дæ дарæс сыгъдæг, 
дæ уазæгæн кад æмæ æгъдау куыд уа, уыдæттыл. Цæугæ та нæм де 'ппæт 
хæстæджытæ, де 'ппæт зонгæтæ кодтой. Суанг ма-иу мæ кæстæр хотæм дæр 
курджытæ 'рбацыдис дæ зонгæтæй, уæдæ кæд дæу ахæм амонд фæцис, уæд 
йæ хотæ дæр кæд ахæмтæ уаиккой, зæгъгæ. Æппæлгæ та кæрæдзийæ тынг 
кодтам: адæм-иу нын арфæтæ кодтой, кæрæдзийы кæй самондджын кодтам, 
уый тыххæй. 
Ме 'ртыккаг рæдыд та уый уыдис, æмæ æз, æбындар адæймаг — мæ 
зæрдæ дардтон, уæдæ, зæгъын, дæ бирæ цотæй иу уæддæр разындзæн ахæм, 
дæуæн йæ мады бафхæрд чи ныббардзæн, мæнæн та мæ бирæ лæггæдты 
тыххæй дæр æмæ мæ мæгуыр бынты тыххæй дæр мæ фæстаг хъуыддæгтæ 
чи бакæндзæн. 
Мæнгæй нæ акæнынц: «Искæйы цотæй цот нæй!» 
Мæ рæдыдтытæ нымайгæйæ, мæн фæнды зæгъын уый дæр, æмæ «а» 
æмæ «о»-йæ цæргæйæ, дзаджджын уæлибæхтæ хæргæйæ-иу ды куы аджих 
дæ, уæд-иу мæнмæ афтæ кастис, æмæ æнæ дæ цæуæт дæ хъуыры къæбæр нæ 
цæуы. Æз дæм хатын райдыдтон, ацу-иу дæ бинонтæм, нæхæдæг цы хæрæм, 
уымæй сын хай кæн, зæгъгæ. 
Æз къæбæртæ æмæ баппатæ, капеччытæ никуы нымадтон, фæлæ, цы 
æртæ азы фæцардыстæм, уыцы рæстæг ды дæ пеней дæр æмæ дæ мызд дæр 
мæнмæ никуы æрбахастай. 
Ирон лæджы лæггæдтæ бирæ сты, æмæ æз æмбæрстон, куывды, чын- 
дзæхсæвты æмæ зианты фаг дæр нæ кæнынц де 'фтийæгтæ, уый. Фæлæ æз 
мæ фыццаг царды афтæ ахуыр уыдтæн: иумæйаг æхцадонмæ хастам нæ 
фæллой, æмæ дзы цы истам, уый-иу кæрæдзийæн загьтам. 
Æз мæ фыццаг царды нæлгоймагæй сайд, мæнгарддзинад, гадзра- 
хатæйцыд куы бавзæрстаин, уæд зæрондæй фæстæмæ æфсондзы бынмæ 
бацæуынмæ нæ тырныдтаин. Ды бынтон афтæ æнхъæл ма у, æмæ канд уый 
тыххæй баиу стæм, æмæ мын ды дæ царды диссæгтæ радзырдтай; æз дын 
фæтæригъæд кодтон, æмæ мæхи «Терчы баппæрстон». 
Æз, хъыгагæн, уыцы сылгоймæгтæм нæ хауын, æмæ йæ цард йæ лæджы 
сæрыл чи æрхæссы. Æз фараст æмæ ссæдз азы амондджын уыдтæн мæ 
фыццаг царды — афтæ нæ зæгъын, æмæ хуры хæдоны цардтæн!.. Бынтон 
æнæкъæм арв дæр нæ вæййы! Фæлæ мын мæ мæгуыр хотыл, мæхиуæттыл 
зæрдæйæ чи тыхетис, ахæм уыдис махон, æмæ йын æз дæр зæрдиагæй лæг- 
гад кодтон. Иæхицæн дæр æмæ йæ хиуæттæн дæр!.. 
Æз никуы зыдтон, адæймаг кардзыдæй дæр ефыдуаг вæййы, уый. 
Къахæй къухмæ дæ куы сарæзтон, дæ буары, дæ уды фæллад куы ссыди, 
109 

куы срæсугъд, куы саив дæ, уæд-иу дæ дæ зонгæтæ нал базыдтой, мæ зон- 
гæтæ та мæм хæлæг кодгой, цы рæсугъд мой дын ис, зæгъгæ. 
Ды — хæрззылд æмæ айв, æз — кусæг бæх, æдзухдæр «ауыгъд». Ды 
мæныл фæстагмæ æввæрсгæ дæр нал кодтай!.. 
Рæдийгæ чи нæ кæны, ахæм адæймаг, æвæццæгæн, нæй! Фæлæ цалдæр 
рæдыды чи кæны, уымæн та йæ ном гуымиры у. 
Æз царды тынг гуымиры разындтæн!.. 
Ды мæнæн дæ царды хабæрттæ куы радзырдтай, уæд æз уыцы æбæрæг 
хынцинаг цæуыннæ бахынцтон, æмæ дæ дæ рынчын усимæ цæуыннæ ба- 
фидауын кодтон, мæхæдæг мæхи баифтындзыны бæсты? Уæд мыл ахæм 
диссаг не 'рцыдаид! 
Мæн хуызæн кардзыд адæймагмæ 'взонджы монцытæ нæ гуыры, фæлæ 
æз афтæ 'нхъæл уыдтæн, æмæ ды мæнимæ тынг амондджын дæ. Дæхæдæг 
мæ бауырнын кодтай ууыл. 
Уæвгæ, дæу цы аххосджын кæнын нæ фæхицæны!? Ам æз дæр æмæ ды 
дæр аххосджын нæ уыдыстæм. Мæнæй дæр æмæ дæуæй дæр тыхджындæр 
чи разынд, уый фехалдта, иугай дуртæ хауд кæцæй уыд, уыцы мæсыг! Ма- 
стисæг разынд дæ рынчын ус!.. 
Дæу айв æмæ хæрзхуыз, рæсугъдæй уынгæйæ, уый сфæнд кодта дæуæй 
дæр æмæ мæнæй дæр йæ мает райсын. Дæуæй уый тыххæй, æмæ йæ æн- 
дæрыл, йæхицæй æнæниздæр, æрыгондæр æмæ сæрæндæрыл кæй баивтай. 
Мæнæй та уый тыххæй, æмæ ды цæрæнбонты уыимæ цæргæйæ афтæ айв 
æмæ амондджын кæй никуы уыдтæ. Æз, мæгуьтр мæ бон, æппындæр  
аххосджын кæм нæ уыдтæн, уым аххосджын разындтæн. 
Ды афтæ æнхъæл ма у, æмæ кæддæр, æз æмæ ды куы базонгæ стæм, 
уæд æз, нæ цард баиу кæныны размæ, дæ бинойнагимæ нæ ныхас кодтон. 
Бахатыр кæн, кæй дын не ехъæр кодтон, æз, газетæн æрмæг æмбырд  
кæныны æфсон, Куырттаты комы кæй бамидæг дæн æмæ бирæ адæмтимæ кæй 
фæныхас кодтон, уый. I 
Уыдон дæ афтæ куынæ 'ппæлыдаиккой, æмæ се 'ппæт дæр æмдзыхæй 
куынæ дзырдтаиккой, хорз лæг у, фæлæ йæ цард арæзт нæу, зæгъгæ, уæд æз 
дæ ныхæстыл нæ баууæндыдаин, чи зоны. I 
Базонгæ дæн Милусяимæ дæр, æцæг ын мæ нрм нæ загътон. Бафарстон 
æй, уæ хæдзары хицау кæм ис, зæгъгæ. / 
— Нæ хæдзары хицау махимæ нудæс азы нæ цæры, фæлæ нæ ницы 
хъуагуадзы... 
Афтæ скадджын дæ мæ цæсты, ахæм диссаджы лæг мæм фæкастæ, зæ- 
гъæн дæр куыд нæй. 
Ноджы диссагдæр та мæм дæ бинойнаг фæкаст: цæсгомæй дæр, зондæй 
дæр бынтон айв чи уыд, фæлæ буарæй — бынтон сахъат, уый афтæ цард- 
хуыз, афтæ амондджын уыд, цыма дун-дунетæ иууылдæр уый уыдысты! 
Ракуырдтон дзы хатыр æмæ рацыдтæн, уæдæ йын йæ амонд макæцыр- 
дыгæй фæхъыгдарон, зæгъгæ. 
куыд дæ 'рбахуыдтон мæ хæдзармæ цæрынмæ, куыд баиу стæм, уы- 
110 

дæттæ нæ фыссын, — дæхæдæг-иу сæ иу æмæ дыууæ хатты нæ радзырдтай. 
Сатана дæр мæ уыдæтты тыххæй хуыдтай!.. 
О, хæдæгай! Мæ сæйраг рæдыд, чи зоны, уый мидæг уыд, æмæ дын æз мæ 
цард бæстон никуы радзырдтон. Мæ зын цард дзургæйæ дын дæ зæрдæ куы 
фæриссын кæнон, уымæй тарстæн, æндæр дыл æууæндгæ та куыд нæ кодтон?! 
Æз мæхи дæ разы æдзухдæр æвдыстон тыхджын, сæрæн æмæ æвæллай- 
гæ адæймагæй. Дæ ном, дæ кад дын уæлæмæ кæнгæйæ, æз архайдтон, дæ 
цæрæнбонты фæллад ссæуа æмæ удæнцой цард акæнай, ууыл. 
Сомы дын кæнын, дæуæн лæггад кæнын мæнæн хаста стыр амонд æмæ 
'хсызгондзинад. 
Ныр æз, дæ фæстæ æртæ азы, нæ дуарыл цал хатты бахизын, уал хатты 
мæ цæстытыл уайы нæ фæстаг иумæйаг райсом — цæуынвæнд куы скодтай, 
уыцы райсом. 
Иумæ аходæн скодтам хъазгæ, худгæйæ. Ды цæуылдæр тыхстæ, фæлæ 
цы кодтай, уый æз не 'мбæрстон. Цалдæр хатты дæ фæрсгæ дæр бакодтон: 
«Цы кæныс? Исты дæ риссы?» 
— Уæд та... ахицæн уаиккам? — тыргъы дуарæй мæм уатмæ бадзырд- 
тай ды. 
— Цы дзурыс, цы? Нæ дæ 'мбарын, — дуары раз алæууыдтæн æз, дæ 
цæстытæм дын кæсгæйæ. 
— Уæд та, зæгъын, ахицæн уаиккам! — æфсæрмхуызæй загьтай ды. 
— Уый та куыд? Цæмæн хицæн кæнæм? Æвзæр фынтæ федтай, æви? 
— Уæдæ ай цы цард у æнæ сывæллонæй!.. 
— Ау, æмæ дæс æмæ дыууиссæдзаздзыд сылгоймаджы сывæллоны 
тыххæй ракурынц? — мæ цæсгом суадзгæйæ дын бауайдзæф кодтон æз. 
Мæ уыцы ныхæстæй фæкуыддæр дæ. Иунæг ныхас дæр нал скодтай. 
Кæм лæууыдтæ, уым бандоныл æрбадтæ. 
Ды ницы дзырдтай, фæлæ уый хыгъд æз, мæ сæры магьзы æмæ мæ 
зæрдæйы цы æвзæрдис æвиппайды хабар фехъусгæйæ, уыдон хъæрæй 
дзырдтон: 
— Мæнæ цы диссаг фехъуыстон! Ахицæн, дам, уæм! Цæмæн хицæн 
кæнæм? Цы нын нæ фаг кæны? Цæмæй æвзæр цæрæм? Чи дын нæ уадзы 
дæ сывæллæтты ардæм? Æхсæвæй-бонæй ам не сты? Цы нæм ис, уый нын 
уыдонимæ иумæйаг нæу? Дæ хистæр фырт нæ цæуы ардæм, иннæтæ иууыл- 
дæр ам нæ вæййынц? Арфæ дæр ма мын куы фæкæнынц, папæйæн цард фе- 
нын кодтай, зæгъгæ. Цæмæн хицæн кæнæм? Æз та уæд иунæгæй цы фæуон? 
Мæ хотæ дæр ма мæм дæу тыххæй куы схæрам сты! 
— Æмæ дын æз дæ хоты мемæ куынæ кæнын! Ам нæ уыдзысты! Бафи- 
даудзыстут! — тынг æгъатырæй загьтай ды. 
Æз бамбæрстон, ды цæуьтл смæсты дæ, уый: ацæуынæн дын æфсон нæ 
уыд, уый дын дæ цæстытыл бафтыдтон, æмæ дын уый фæхъыг. 
Уæвгæ, æфсон уыдис, æрмæст æй ды нæ хъæр кодтай, æз та йæ 'мбаргæ 
нæ кодтон. Бамбарæн та йын уыдаид, æз бынтон æууæндаг, хуырым æмæ 
гуымиры куынæ уыдаин, уæд. 
111 

Дыууæ азы бæрц куы фæцардыстæм, уæд нæм иу хатт дæ фырты фондз- 
аздзыд фырт телефонæй сдзырдтæ. Дыууæйæ дæр иумæ систам хæтæл — 
ды иу уаты, æз — иннæйы. Дæ хъæлæс дын куы айхъуыстон, уæд æз ницы- 
уал сдзырдтон, фæлæ хæтæл дæр не 'рывæрдтон — сылгоймаг цыфæндыйæ 
дæр цымыдис у. 
Кæрæдзиуыл ныццин кодтат, стæй лæппу афтæ: 
— Деду! Бабуйы тынг фæнды дæуæн фæндырæй ацæгъдын! Ацæгъда? 
— О! — загьтай ды. 
Мæнмæ уый диссаг фæкаст Телефон мæ къухмæ систон, æмæ йæ, йæ 
даргъ тел мæ фæстæ ласгæ, дуары цурмæ рахастон, дæу куыд уыдтаин, 
афтæ. О, куыд зæрдийагæй хъуыстай фæндыры цагъдмæ!.. Афтæ мæм ка- 
стис, æмæ уæ царды хуыздæр бонтæ дæ цæстыты раз ногæй æрлæууыдысты. 
Сонт каст мæнырдæм фæкодтай, ауыдтай мæ æмæ хæтæл æрæвæрдтай. 
Сæргуыбыр, уæнгтæхъилæй дуарæй ахызтæ æмæ суанг изæрмæ хæдзармæ 
не 'рбацыдтæ. 
Цæуыннæ бамбæрстон уæд æз, ды дæ фыццаг усы уарзыс, уый? 
Цæуыннæ бамбæрстон нæ фыццаг фембæлдты рæстæг дæр, дæ зæрдæ 
фыруарзтæй тоны, æмæ ды кæй уарзыс, уый æндæры уарзы, уый дын хъыг 
у, уый?! 
Æз мæхи гуымиры æмæ хуырым уыдæтты гыххæй хонын!.. 
Абон дæр æй нæ зонын, дæ ус дæу мæнæй байсынвæнд цæмæн скодта, 
уый. Кæд æй хъуыдтæ, уæд уый размæ йæ разы нæ уыдтæ?! 
Ныр та, мæ фыстæг адæмы æхсæнмæ рахæссынвæнд цæмæн скодтон, 
уый: цалдæр хатты мæм æрбацыдис дæ хорз æрвад æмæ мын тынг ныл- 
лæгъстæ кодта, бацæрут, дам, тынг фæсмон, дам, кæны дæуæй уый!.. 
Æз дын уæддæр куы загътон, ды фæсмон кæндзынæ, уый! 
Æз дын куы загътон, куы ахицæн уæм, уæд ды мæнæн мæ къабайы 
дымæг дæр нал фендзынæ, уый дæр!.. 
Цы та кодтай? Кæй аххос та кæныс дæ рæдыд? Дæ бын та сцъыф ис? 
Мæнмæ афтæ кæсы, æмæ ды дæхæдæг дæ баЬллæхтæаразæг! Æмæ дын 
тынг хорз бакодта, мæнæй дæр æмæ дæуæй дæр^тыхджындæр чи разынд, 
дæуьщыус! ^\ 
Курын дæ, æмæ мæм дзæгъæлы хатджытæ ма æрвит! 
Хуыцау нын иумæ цард куы лæвæрдтаид, уæд нæ нæ уыдта?! 
Рæдийгæ чи нæ кæны, уый, дам, хæйрæг у, фæлæ иу рæдыд дыууæ хатты 
чи кæны, уый та ирон адæм хæрæг хонынц. I 
Æз афтæ æнхъæл дæн, æмæ мын Хуыцау уыцы/мæгуыр, рынчын усы 
бафхæрд нæ ныббарста, йе та мыл ногæй мæ мады æлгъыст æрцыд!.. 
Хæрзбон мыгтагмæ! 
Аминæт. 

^(©^И®^ 
ХЪЫСМÆТ 
— Фæцæуын, фæцæуын! — иууатон фатеры дуарæй тыргъмæ ахъæр  
кодта Аминæт, тагъд-тагъд бауад зазбæласмæ æмæ йын йæ цырæгътæ ссыгъта. 
Уæдмæ та дзæнгæрæг ногæй ныззæланг кодта, æмæ уатмæ æрбакалдысты 
хæдзаронтæ: 
Сеем, веем, посеваем, 
С Новым годом поздравляем! 
Открывайте сундучки, — 
Подавайте пятачки! 
Пятачки да рубчики, 
Рубч ики-голубч ики! 
— О, Ног аз æмæ уын ног æнус ног хæрзтæ æрхæссой æмæ уыл 
амондджын Ног минæм аз æрцæуа, мæ гыццыл хуртæ! Мæнæ уæхи куыд 
схъулон-мулон кодтат! — бацыд цæлгæнæнмæ Аминæт. 
— Какая красивая елка! — загьта сабитæй иу. 
«Сеем, веем, посеваем...» — ногæй та æркафыдысты хæдзаронтæ. 
Уæдмæ Аминæт рахаста йæ раздарæны Ногбоны лæвæрттæ. 
— Пятачоктæ уын кæцæй æрхæссон, фæлæ уын мæнæ басылтæ æмæ 
фыркъатæ скодтон, мæ къонатæ, — уары сын сæ. 
— Булочки! — загьта сæ иу, æмæ иннæтæ ныххудтысты, афтæмæй ацы- 
дысты. 
— Булочкæтæ, дам! Цæмæй зоной ныры сабитæ басылтæ æмæ  
фыркъатæ?! Дуканитæ «Сникерс»-тæ æмæ «Марс»-тæй — седзаг. Хуыцæутты Хуы- 
цау! Ноджы хуыздæр цард сын æрхæссæд ног æнус! Мæнæн та... мæнæн та 
мæ даргъ царды фæззæджы рæстдзинад базонынæн баххуыс кæнæд!.. 
— Цы фæдæ, Аминæт? Дæ дуар дæр куынæуал æхгæныс! — уаты  
дуарæй тарстхуызæй æрбахызт Сослан. У æнæдаст. Иæ сау дарæсæй бæрæг у, 
сау кæй дары, уый. 
Аминæт уайтагъд музыкæ ахуыссын кодта æмæ Сосланы размæ рауад. 
Иæ дыууæ къухæй йын йæ къух зæрдиаг ист кæны: 
8 Дауырæ 
113 

— Мидæмæ-ма рахиз, Сослан! Ног азы хорзæх дæ уæд! Æнæниздзинад 
æмæ дын амæндтæ æрхæссæд дæхицæн дæр æмæ дæ бинонтæн дæр! 
— Афтæ мæм куы ныдздзырдтай, «Тагьд æххуыс» мæм æрбацыд, æмæ 
дæ къæхтыл куы дæ, табу Хуыцауæн! 
— Афтæ дæм куынæ ныдздзырдтаин, Сослан, уæд ды ардæм не скуымд- 
таис. Мæн та фæнды, цæмæй дæ зыны фæстæ, ног æнусы райдианы Аза- 
уы сынтæджы уæлхъус иунæгæй ма бадай! Рахиз-ма, рахиз мидæмæ. — 
Аминæт Сосланы тыххæй ласы уатмæ: — Уыныс? Мæнæ ацы фынг æз нæ 
дыууæйæн æрцæттæ кодтон! Хъуамæ фæбадæм ахсæв æмæ нæ иумæйаг 
хæстæджыты фæмысæм... Цас рæсугъд хæстæджытæ нын уыдис! Цал Ног 
азы арвыстам иумæ, цалынмæ Азау не 'ррынчын, уæдмæ... Куыд æгъатыр у 
цард! Куыд тагьд афардæг сты иууылдæр се 'цæг дунемæ! 
— Аминæт! Ног аз нын ног хæрзтæ æрхæссæд! Æппæты разæй —  
æнæниздзинад, æнæфыдбылыз цард, уый фæстæ та истытæ кæндзыстæм. Мæнæн 
хатыр уæд... Рынчын дæн, зæгъгæ, куы ныдздзырдтай, уæд разгъордтон... 
Хæдзары ничи ис. Алан æмæ Зæлинæйы не 'рвадæлтæм арвыстон, иугыц- 
цыл, зæгъын, сæхи аирхæфсой... Æргом дын куы зæгъон, Аминæт, уæд ныр- 
тæккæ мæ зæрдæ ницæмæ райы... Æппындæр мæм ницы хъары. 
— Æз ахæм уавæры дæу разæй уыдтæн, де 'мхæрæфырт æвиппайды 
куы ахицæн, уæд. Уымæ гæсгæ дæ тынг хорз æмбарын. Стæй дæм афтæ 
цæмæн кæсы, æмæ, цæрæнбонты дыууæ хойы цард кæимæ фæкодтон, уыцы 
Азауы мæлæт мæнæн зын нæу? Тынг зын мын у. Фæлæ, мæ хур, Сослан, 
кæуынтæ æмæ зæрдæрыстытæй ницыуал раздахдзынæ! Дæхи ныссахъат 
кæндзынæ, æмæ дæ дзæбæх бинонтæ æнæ хистæрæй баззайдзысты... Ницы- 
хуызы дæ ауадздзынæн, — æрлæууыд Аминæт Сосланы фæндагыл дуары 
цур. — Дæ мад, дæ фыды хатырæй, Азауы хатырæй, баззай ам! Æз мæ бирæ 
зонгæтæ æмæ хиуæттæй æрмæст дæу равзæрстон, зæгъын, ног æнус алы аз 
нæ вæййы, иннæ æнусмæ та цæргæ нал фæкæндзыстæм. Фæбадæм, зæгъын, 
фæныхæстæ кæнæм, — тыххæй йын йæ кæрц ласы. 
— Омæ мæ хæдзар сыхæгтыл уæддæр афæдзæхстаин. Къæрныхтæ нын 
нæ марды сынтæг куы адавой, уæд та!? 
— Æри-ма мын уе 'рвадæлты телефон! Æз дæ фыртмæ бадзурон... 
— Ног аз уын ног хæрзтæ æрхæссæд! — загьта Аминæт телефон æр- 
зилгæйæ. — Дæ хорзæхæй, Аланмæ-ма мын фæдзур!.. Æртæ Аланы?! Гъе 
уый дын, гъе! Сосланы фырт Аланмæ! Хъусыс, Сослан, æртæ Аланы сæм 
бамбырд ис, — трубкæ йæ армытъæпæнæй æрæхгæдта Аминæт. — Алан, 
мæ къона! Æз Аминæт дæн! Ног æнус æмæ дæ Ног минæм азы хорзæх уæд! 
Бузныг, бузныг, мæ хур! Цæмæн дæм дзурын, уый зоныс, мæ къона! Мæнæ 
махмæ хиуæттæ æрæмбырд сты æмæ сæ Сзафæндыд, Сослан дæр семæ куы 
абадид, уый. Сайгæ йæ бæргæ скодтам, фæлæ нæм лæууынвæнд нæ кæны, 
хæдзарæн тæрсы... О, мæ къона, о! О, мæ уд дæ фæхъхъау! Хорз, мæ хур! 
Бузныг! — загьта хъæлдзæгæй Аминæт æмæ йæ армытъæпæнтæ кæрæ- 
дзиуыл æрхоста. 
Сослан, цалынмæ Аминæт телефонæй дзырдта, уæдмæ йæ уæллаг 
114 

дарæс раласта, йæ рæсугъд æвзист сæрыхъуынтæ адзæбæхтæ кодта, йе 
'нæдаст цæсгомыл йæ къухтæ æрсæрфта æмæ йæ хæрзконд уæнгтæ уæззау- 
гомау къæлæтджыны æруагъта. 
— Гъе ныр та ма мын цы æфсон кæныс? — Аминæт цингæнгæ дзуры 
Сосланмæ. Уæдмæ æддейæ æрбайхъуыст хæдзаронты зард. Фæсивæд, чи — 
разгомы, чи — зыгъуыммæ кæрцы, бакалдысты мидæмæ. 
Хæдзаронтæ, хæдзаронтæ, 
Фæцæуынцуæм нæуæгбонтæ! 
Уæ лæг саг амара! 
Уæ ус тыр ныййара! 
Уæ басылы къух мæн фæуа! 
Фæндыр ныййазæлыд, æмæ фæсивæд æркафыдысты. Æвиппайды чи- 
дæр фæндыры тæнтыл фæхæцыд æмæ кæрæдзийы хъусты цыдæртæ дзу- 
рын райдыдтой, бамбæрстой, Сослан сау дары, уый. Хатыр ракургæйæ, 
фæстæмæ здæхынмæ хъавыдысты, фæлæ сæ Сослан нæ ауагъта. 
— Фæндыр, фæсивæд! — йæ цæнгтæ бæрзонд систа, цыма кафынмæ 
хъавыд, уыйау. Хæдзаронтæ та кафын райдыдтой. Сæ иу уаты астæу ахауд. 
«Мысайнаг! Мысайнаг ын!» — хъæр кæнынц иннæтæ. Аминæт уый размæ 
дæр цæлгæнæнæй цалдæр касты ракодта — йæ чъиритæн судзынæй тарст, 
æмæ сын ныр басылтæ æмæ фыркъатæ рахаста. Сослан йæ чыссæ систа 
æмæ хæдзаронтæн æхца радта. Уыдон æрлæууыдысты рæнхъ, сæ хистæр 
арфæ кæны: «Æнæниз, æнæмастæй, кæрæдзийы уарзгæйæ цас фæцарды- 
стут, иу уыйас ма иумæ куыд фæцæрат, ахæм амонд уын ног æнус æрхæс- 
сæд!» — кæрæдзимæ сæ æрбахæстæг кодта, æмæ хæдзаронтæ кафгæ, заргæ, 
гæппытæгæыгæ ацыдысты. 
— Куыд нæ баиу кодтой зæрондæй, Сослан! — худгæйæ ацыд Аминæт 
цæлгæнæнмæ. 
Дуары дзæнгæрæг та ныззæлыд, æмæ Сослан Аминæтмæ бадзырдта: 
— Аминæт! Дæ уазджытæм дæхæдæг акæс. Мæ уындæй та куы фæтæрсой. 
— Чи хъуамæ уа? Мидæмæ! Дуар гом у! Ногбонæхсæв дуар кæд чи æх- 
гæдта!? 
— Æмбæлы дæм? Ног аз, ног æнусы хорзæх дæ уæд, Аминæт! — тыр- 
гъæй æрбахъæр кодта чидæр, æмæ йæ Аминæт уайтагъд йæ хъæлæсæй ба- 
зыдта. Ахызт тыргъмæ. 
— Æгас нæм цу, Дудар! Æмæ дæхи дæр сæ хорзæх уæд! Дæ Хуыцауы 
хорзæхæй, куыд нæ æрхъуыды кодтай? 
— Мидæмæ уал мын зæгъ, стæй дын æй зæгъдзынæн! Ма тæрс, мæ 
къæхтæ митыл ныссыгъдæг кодтон, дæ гауызтæ дын не счъизи кæндзынæн. 
Аминæт тыргъы Дудары раз лæууы, фæлæ йæ мидæмæ нæ хоны. Дудар 
дарддæр дзуры: 
— Мæнæ ацы къафеттыты къоппы тыххæй мæ бæрзæй фæцæйсастон! 
— Уанцон нæу! Хуыцауы фæдзæхст! 
— «Расыг балтæ» хуины сæ ном. Нæхи цур цы дукани ис, уырдæм ба- 
115 

цыдтæн, æмæ йæ аргъ — æртæ туманы. Уæдæ, зæгъын, кæд иннæ дуканиты 
асламдæр уаид, æмæ трамвайы абадтæн. Дæхæдæг зоныс, трамвай пенси- 
исæгæн лæвар у, уый. Ацыдтæн далæ Курский базары цурмæ, зæгъын, уым 
дæрддзæф ран у, æмæ асламдæр уыдзысты. Бацыдтæн, æмæ дын ахæм къопп 
— æртæ туманы æмæ фондз сомы. Цъыгъуыттытæ кæнгæ фæстæмæ рацыд- 
тæн. Сбадтæн та трамвайы æмæ, уалæ ОЗАТЭ-йы цур цы дукани ис, уым 
смидæг дæн. Кæсын æмæ ахæм къопп уым та — цыппар туманы. Фæстæмæ, 
нæхи цур цы дукани ис, уымæ раздæхтæн, æмæ куыддæр асинтыл бынмæ, 
пъадвалмæ, ныццæйхызтæн, афтæ фæбырыдтæн æмæ мæ син тынг ныццав- 
тон. Фæлæ дын æз, Аминæт, «Расыг балтæ» балхæдтон! Уыныс! Арфæ дын 
кæнын, Аминæт! Ацы «Расыг балтæй» ахсæв дыууæйæ дæр куыд срасыг 
уæм æмæ нæ хъуыддæгтæн иу кæрон куыд скæнæм, ахæм амонд нын ног 
æнус æрхæссæд. 
— Омæ нын цавæр хъуыддаг ис лыггæнинаг, Дудар? 
Уатæй райхъуыст «Ханты цагъд». Сослан, ныхæстæм хъусгæйæ,  
магнитофон хъæрæй баифтыгъта. 
— Æмбисонд куы кодтай, æмбисонд, Дудар! Цæмæн ма мын радзырд- 
тай дæ фыдæбæттæ та? — Аминæт архайы Дудары тыргъæй аздахынмæ, 
фæлæ уый цæуынвæнд нæ кæны. Бахызт уатмæ æмæ, кæд Сосланы уыны, 
уæддæр йæхи 'нæуынæг скодта æмæ Аминæтимæ дзуры дарддæр. 
— Ома, афтæ 'нхъæл ма у, æмæ фондз сомы тыххæй фæзылдтæн горæты 
къуымты. Иуæй мæм диссаг кæсы: ацы ног фæлтæр цæмæй хъуыды кæнынц 
æмæ сын чи дæтты бар æргътæ ивынæн? Иннæмæй та, уырыссаг æмбисонд 
афтæ у: «Кто не бережет копейку, тот не стоит копейки», ома капеккæн 
аргъ кæнын чи нæ зоны, уый йæхæдæг капеччы аргъ нæу! Бамбæрстай мæ, 
Аминæт? — къопп Аминæтмæ дæтты æмæ йæ пъалто ласы Дудар. 
— О, ай дæм уазæг куы ис, уазæг! — цыма раздæр нæ федта  
Сосланы. — Дудараты Дудар! Кадджын æмæ уæздан мыггаджы лæппу! — Сосла- 
нимæ исынц кæрæдзийы къухтæ. 
— Æмæ мын ды дæ ном æмæ дæ мыггаг цæуыннæ зæгъыс? — афарста 
Дудар. 
— Æмæ кæдæм тагьд кæнæм? Базондзыстæм кæрæдзийы. 
— Уый ацы хæдзары æцæгæлон нæу! Йæ ном — Сослан! — йæ чъи- 
ритæ цæлгæнæнæй рахæсгæйæ бадзырдта лæгтæм Аминæт. 
— Æз ацы хæдзармæ æртæ азы размæ æртæ мæйы хатæг фæцыдтæн, 
æмæ дæ ам никуы федтон!.. — комкоммæ ныккаст Дудар Сосланйæ. — Ба- 
хатыр-ма кæн, æмæ æнæдаст та цæмæн дæ? ^—-. 
Сослан йæ сæр æруагъта. Аминæт хæстæг бацыд Дудармæ: ) 
— Мæйы размæ Сосланæн йæ къай амардис. Тыххæйты йæ æрбцсайд- 
тон, нырма йæ саутæ дæр нæма систа. ^\ 
— Рухсаг уæд! Рухс дзæнæты бадæд! — Дудар фæгæпп кодта æмæ 
тæфæрфæс кæны Сосланæн. 
— Рухс цард кæн, — сыстад Сослан дæр. 
— Дæхиуыл фæхæц! Дæхи ма хæр! Уым дæр хæрзтæ хъæуынц, хæрзтæ! 
116 

Цы ма дын зæгъон? — сонт зылдтытæ кæны Дудар, æмæ йыл фидаугæ дæр 
кæнынц. Æвиппайды та æрбайхъуыст хæдзаронты зард: 
— Сеем, веем, посеваем! — 
С Новым годом поздравляем! 
Открывайте сундучки, 
Подавайте пятачки... 
Сабитæ уатмæ 'рбакалдысты. 
— Ног азы хорзæх уæ уæд! Ног æнус сымах у, æмæ дзы цардæй бафсæ- 
дут, мæ хуртæ! — цин сыл кæны Аминæт. 
— Открывайте сундучки, нæ? Хитрый будете! Сундуктæ фæкъахат, нæ? 
— Дудар сæ иумæ фæкомкоммæ: 
— А ты на пузе танцевать умеешь? 
Лæппу йæ удæй арт цæгъды, кафы. 
— Хватит! Палас митæй фесæфтат! Ацæут! — схъæр сыл кодта Дудар. 
Хæдзаронтæ фæтарстысты æмæ дуары æдде фесты. 
— Раздæхут-ма фæстæмæ! — ахъæр сæм кодта Сослан. Йæ дзыппæй йе 
'хцадон систа æмæ хæдзаронтæн æхца байуæрста. Аминæт та сын басылтæ 
æмæ фыркъатæ рахаста: 
— Мæнæ уын, мæ къонатæ, басылтæ æмæ фыркъатæ. Афтæ-иу нæ 
хистæртæ кодтой! 
— Опять булочки! — ацыдысты хæдзаронтæ. 
— Мæнæ-ма фынгмæ хæстæгдæр æрбабадут æмæ зæронд азæн фæнда- 
раст зæгъæм! — загъта Аминæт. 
Дуары дзæнгæрæг та ныццагъта. 
— Мидæмæ! Дуар гом у! — ахъæр кодта Аминæт, фæлæ мидæмæ цæуæг 
куынæ уыд, уæд Аминæт ахызт уаты дуарæй тыргъмæ: 
— Мæнæ диссæгтæ! Мæнæ нæм чи 'рбарæдыд! Цы зæд, цы Хуыцау дæ 
æрбахаста, Алихан!? 
— Хуыцауы хорзæх дæр æмæ дæ зæдты хорзæх дæр уæд, Аминæт! 
Кæдæй дæ нал федтон! Ног æнус дын ног хæрзтæ æрхæссæд! Кæд дын 
тынг хъыг уыдзæнис, уæддæр æз сфæнд кодтон, Аминæт, ног æнусы рай- 
диан дæуимæ арвитын. Уадз æмæ, зæгъын, ацы æхсæв уæддæр ма уæм 
иунæджытæ! Æрымысæм, зæгъын, иумæ цы азтæ арвыстам, уыдон. 
— Æмæ, Алихан, ирон æмбисонд никуы фехъуыстай? Кæрдзын куы 
асæтты, уæд нал ныхæсы! 
— Æмæ ирон адæм кæрдзын цæуыннæуал хæрынц, уый нæ зоныс? Ны- 
хасын кæй нæ куымдта, уый тыххæй! 
Сæ ныхæстæ уатмæ кæй хъуысыдысты, уый тыххæй та Сослан фæ- 
хъæрдæр кодта музыкæ: 
Уæлæ Мызуры æртæ урс дуры, гьей, 
Охх, æмæ, кæцы дзы ссарон, гъей! 
Ныр та мыл дзуры æртæ усгуры, гьей, 
Охх, æмæ, кæцы дзы 'взарон, гьей! 
117 

Алихан йæ кæрц раласта, йæ хъæбысы æрбакодта Аминæты, æмæ 
афтæмæй дæларм-уæларм бацыдысты уатмæ. 
— Мæнæ нæм, æппындæр æнхъæл кæмæн нæ уыдыстæм, ахæм уазæг 
дæр æрбадзæгъæл! Алихан, ды Сосланимæ хорз зонгæ куы дæ! 
Дудар фæгæпп кодта æмæ та ам дæр къухы æнгуылдзтæ йæ къæ- 
мисæнтæм фæцарæзта: 
— Дудараты Дудар! Уæздан лæппу! Тынг æхсызгон мын у демæ базон- 
гæ уæвын! Æнæхъæн æртæ азы агуырдтон фæрæз! 
— Ау, æмæ дæ цæмæн бахъуыд, уагæры, уыцы фæрæз? — афарста Алихан. 
— Мæн цы фурдмæ нæ бауагътой, уым, зæгъын, ды авд азы дæргъы 
куыд ленк кодтай? 
— Кæсаджы хуызæн, — Алихан балæууыд Сосланмæ: — Рухс дзæнæты 
бадæд дæ уæздан цардæмбал! Уæллæй, афойнадыл æй нæ фехъуыстон, уый- 
йеддæмæ сæмбæлдаин! 
— Рухс цард кæн, Алихан! Сбадут-ма, уæ хорзæхæй! 
— Уæ хорзæхæй! Уазал кæнынц мæ уæливыхтæ! 
— Банхъæлмæ ма кæсæм! Мыййаг ма нæм исчи куы фæзына... æнæ- 
хуындæй! — уайдзæфгæнæгау загьта Дудар. 
— Чи фæзына, уымæн дæр амал кæндзыстæм! Фынг иууылдæр — хæри- 
наг æмæ нозт! — загьта Аминæт. 
Лæгтæ схъуырдухæн сты, ахæм рæстæг куыд вæййы, афтæ. Фæстагмæ 
хистæрæн сбадын кодтой Алиханы. 
— Раст бакодтат, хистæрæн мæ кæй сбадын кодтат, уымæй, — загьта  
Алихан. — Æз ацы хæдзары бирæ фæкуывтон, бирæ рæсугъд бонтæ дзы арвы- 
стон! Уе 'ппæт дæр рæсугьдæй, амондджынæй цæрут! Ног æнус, Ног минæм 
аз, Ног азы къæсæрыл стæм, æмæ ирон адæмæн фарн æмæ амондхæссæг 
фæуæнт! Цыдæриддæр нæм фыдбылыз æмæ æнамонддзинадæй уыдис, уы- 
дон иууылдæр зæронд дуджы баззайæнт! Алы хæдзары дæр амонд æмæ цин- 
дзинад куыд уа, ахæм хорздзинад нын стыр Хуыцау ракæнæд! Ирыстон чын- 
дзæхсæвты æмæ куывдты бын куыд ныууа, ахæм амонд нæ уæд! Мæнæ ацы 
чысыл райдзаст хæдзары дæр фарн куыд уа, ахæм амонд нæ уæд! Афтæмæй, 
дзæбæхæй, æнæнизæй цæрут уе 'ппæт дæр! — анызтаАлихан йæ нуазæн. 
— Дыккаг хистæрæн мæ сбадын кодтат, фæлæ æз афтæ ж>рз дзурын нæ 
зонын, уыйхыгъд зонын, Аминæт мын цæуыннæ бакуымдта, уыйТу- йæ 
агуывзæ бæрзонд систа Дудар. 
— Цæуыннæ, цæуыннæ? 
— Æз дæу хуызæн кувын кæй нæ зонын, уый тыххæй! 
— Ма тыхс! Сахуыр уыдзынæ! Нæма байрæджы! — худы Алихан. 
Куыддæр Сослан йæ нуазæн йæ къухмæ систа æмæ слæууыд, афтæ та 
дзæнгæрæг ныззæлыд. Аминæт тыргъмæ ахызт, æмæ уырдыгæй хъуысы 
дыууæ усы хъæрæй ныхас: 
— Мидæмæ-ма рахиз, Зæирæ! Мæнæ диссæгтæ! 
, — Ног азы хорзæх дæ уæд, Аминæт! Ног амæндтæ дæуæн дæр æмæ не 
'ппæтæн дæр æрхæссæд, — хъуысы сылгоймаджы хъæлæс. 
118 

— Бузныг, Зæирæ! Дæу дæр йæ хорзæх уæд! — хъæбыс кæны Аминæт 
Зæирæйæн. 
— Нæ чызджытæ се 'мбæлттæм ацыдысты æмæ, зæгъын, æз дæр ахсæв 
бонмæ демæ фæбадон, — худы Зæирæ, — цыма иннæ 'хсæвты æмæ'бонты 
нæ бадæм! Чи дæм ис, чи? Цыдæр лæгты дзурын дæ куы цæуы? 
— Дуне уазджытæ! Алихан, Сослан, Дудар! Цом-ма мидæмæ! 
— Æмæ сæ цæмæ æрæмбырд кодтай? 
— Æз æрмæст Сосланмæ фæдзырдтон. Афтæ мæ фæндыдис, йæ зын- 
дзинадимæ, зæгъын, зыбыты иунæгæй ма баззайа. Иннæтæ та сæхæдæг æр- 
бацыдысты. 
— О, уайтагъддæр мæ бауырныдта, æртæ кæнæ дæм фылдæр азты чи 
не 'рбацыд, уыдон дæм сæхæдæг æнæхонгæйæ 'рбацыдысты! Уæдæмæ лæ- 
гуарзаг дæ æмæ зæронд къодæхты дæхиуыл æмбырд кæныс зæрондæй дæр 
ма! — Зæирæ Аминæты къухы йæ тыхтон фæсагъта. 
— Уый мæ мард фенæд, чи ацæуа! Рахиз-ма, æмæ фæбадæм иумæ! 
— Дæ нард дын дæ усгуртæ фендзысты! Мæн семæ ницы хъуыддаг ис! — 
Зæирæ ацыди. 
Аминæт æнкъардæй бахызтис уатмæ. 
— Афтæ бакæнæм, æмæ мæнæ ам бандæттæ сæвæрæм! Куыд кæсын, 
афтæмæй нырма ардæм цæуджытæ бирæ уыдзæн! — æлхыскъгæнæгау та 
загьта Дудар. 
— Чи уыдис? Мидæмæ йæ цæуыннæ ракодтай? — афарста Алихан. 
— Зæирæ. Уæртæ нæ фарсмæ подъезды цæры. Ног азы арфæтæ кæнын- 
мæ æрбауад. Хæрут-ма истытæ, уæ хорзæхæй! — йæхи фæхъæлдзæг кодта 
Аминæт. 
— Мах ам æнæ дæу цалдæр сидты загътам, Аминæт, — сыстад Алихан, 
йæ нуазæн йæ къухы, афтæмæй. — Ныр та мæ зæрды ис, ам мах не 'ппæт 
дæр кæй тыххæй æрæмбырд стæм æмæ адæмы кæрæдзиуыл чи бæтты... 
Дзæнгæрæг арæхæй ныццагъта æмæ, хонынмæ дæр нæ банхъæлмæ 
кæсгæйæ, уатмæ 'рбахызтысты дыууæ лæппулæджы. 
— Нæ уын загьтон, цалдæр бадæны ма сæвæрæм! — загьта Дудар. 
— Аминæт Афахъоевнæ! Кæм дæ? Цы фæдæ? Мæнæ дæм дæ фыдуаг 
лæппутæй иу фæзынд ног æнусы арфæтæ кæнынмæ! — лæппу  
æрæвæрдта дынджыр къопп уаты астæу Ие 'мбал дæр къоппы фарсмæ æрæвæрдта 
дыргьты чыргьæд. 
— Мæнæ ма Фидары федтон! Мæнæ мæ фыдуаг лæппуйæ цы лæг рауад, 
мæнæ! — Аминæт йæ хъæбысы кæны Фидары. 
— Уе 'хсæв хорз æмæ уыл амондджын ног æнустæ кæнæд! — исынц 
Фидар æмæ йе 'мбал лæгты къухтæ, стæй та Фидар Аминæты йæ хъæбысы 
æрбакодта: 
— Мæ зынаргъ ахуыргæнæг! Куыд мын дæ? Стæ-ма, дæ сæр бынтон урс 
куы сахуырстай! 
— Мæ сæры иунæг сау дæр нал ис, фæлæ ды куыд дæ? Кæм дæ? Куыд 
сты дæ бинонтæ, дæ хъуыддæгтæ? — цинтæ йыл кæны Аминæт. 
119 

— Хъуыддæгтæн та циу! Царды цалх тулы. Сымах, нæ хистæртæ, 
дзæбæх ут, уыййеддæмæ мах ницы хъæуы. Аминæт Афахъоевнæ! Мæнæ 
дын Ног азмæ «Исток»-ы шампанскитæй иу асыкк æрбахастон. Ноджы 
«Арианæ» — адджын дон, уый дæр æнæхъæн асыкк, ноджы грекъаг дыргъ- 
ты чыргъæд, «Стейтон»-ы тъорттытæй иу! — ранымадта Фидар йæ хуын, 
йæхæдæг шампанскийы авг систа æмæ йæ гом кæны: 
— Æз хъуамæ ацы дзæбæх хистæрты цæрæнбон бануазон! Рахæсс-ма 
стыр фужертæ, Аминæт Афахъоевнæ. 
— Уæ, мæ уд дæ фæхъхъау уа, мæ фыдуаг лæппу! Хъæугæ хъуыдцæгтæ 
та кæныс. 
— Бахатыр мын кæнут, нæ кадджын хистæртæ! Æз нæ зонын, чи уæ чи у, 
уый дæр. Фæлæ кæд мæнæ ацы хæдзары ацы уæздæн адæймаджы уазджытæ 
стут, уæд уе 'ппæт дæр хорз адæймæгтæ стут! Хатыр мын бакæнут, сымах 
разæй мæхимæ ныхасы бар кæй исын, уый тыххæй. Мах мæнæ мæ шофы- 
римæ тынг тагъд кæнæм — Ног азмæ сахат дæр нал ис, мах та ма фондз 
ранмæ цæуын хъæуы, стæй та — нæ хæдзæрттæм... 
— Ма 'фсæрмы кæнут, мæ хуртæ. Уæ хъуыддаг кæнут, — сыстад Алихан. 
— Сбад-ма, дæ хорзæхæй, нæ кадджын хистæр. Цард сымах хуызæн 
хистæртæй фидауы, æмæ нын бирæ цæрут! Уæ кæстæрты хурæй æфсæст 
ут! Махæн, кæстæртæн, Хуыцау ахæм амонд раттæд, сымах аккаг куыд 
уæм æдзухдæр. Бадгæ-ма скæнут, уæ хорзæхæй, афтæмæй мæм иунæг  
минут байхъусут. — Сымах, æвæццæгæн, Аминæт Афахъоевнæйы мæнæй 
къаддæр нæ зонут, фæлæ ма уын æз дæр хъуамæ иунæг хъуыддаг зæгъон. 
Мæн, чи зоны æмæ, царды фæндæгтæ бынтон æндæр рæттæм ахуыдтаик- 
кой, æз мæ царды ахæм æмбисонды адæймагыл куынæ сæмбæлдаин, уæд. 
Мæ ахуыргæнæг уæвгæйæ, 'фхæрын мæ кæм хъуыдис, фыдуаг кæм уыдтæн, 
уым дæр мæ сæрыл хæцыд æмæ мæм фæлмæн æмæ сабырæй дзырдта. Ис- 
кæйы рудзынг-иу дурæхсæнæй куы асастон, уæд-иу æй йæхæдæг скæнын 
кодта æмæ-иу мæ æппæлыди, куыд рæстдзæвин дæ, зæгъгæ. Мæ урок-иу 
куынæ сахуыр кодтон, уæд-иу мæ иннæ ахуырдзауты раз сраст кодта, æндæр 
куыстытæ йын бирæ ис, зæгъгæ. Кæд царды мæ къухы исты бафтыд æмæ 
мæ къахыл слæууыдтæн, уæд æрмæстдæр Аминæт Афахъоевнæйы фæрцы!.. 
— Фидар! Цал хатты дын загътон, Аминæт мæ хон! 
— Нæ, мæ зынаргъ! Афтæ ме 'взаг нæ тасы. Гыццылæй дæ куыд хуыд- 
тон, афтæ мын æхсызгондæр у! Хистæртæй ма иу хатт-^атыр курын æмæ 
сæм мæ нуазæнтæ дæттын. Ацы шампанскийы агуывзæтæ бывдзарæй иумæ 
бануазæм! \^__^ 
Сыстадысты иууылдæр æмæ хистæрмæ сæ цæстæнгас сарæзтой. ) 
— Мах иууылдæр дæ сидтыл разы стæм. Йæ цæрæнбон бирæ, адæмы 
афтæ тынг чи уарзы, кæрæдзиуыл сæ чи бæтты, уыцы Аминæтæн! Дæуæн 
дæр дæ цæрæнбон бирæ! Æз дын дæ мыггаг дæр нæ зонын, фæлæ æцæг 
ирон лæппу кæй дæ æмæ хорз хистæрты кæстæр кæй дæ, уый бæрæг у 
Амондджын у! Ног æнус сымах у, æмæ дзы амондджынæй цæрут! Курын 
уæ, иууылдæр иумæ бануазæм Фидары нуазæнтæ, — загьта Алихан. 
120 

— Аминæт Афахъоевнæ! Æнæ бануазгæ нæй мæ нуазæнæн! — Фидар 
Аминæтæн тыххæй дары сæн. 
— Амардтай мæ, Фидар! Мæ давлени сгæпп кæндзæн! Мæнæ-ма ам æр- 
бадут. Мæнæ замманайы уæливыхтæ, карчы фыд. Кæй лæппу у, фарстат, 
æмæ уын æй хъуамæ бацамонон: Фидараты лæппу, Томайты хæрæфырт. 
Хорз хистæртæ йын, дыууæ фырыхъулы хуызæн фырты йын! Куыд сты, 
куыд? 
— Бузныг, дзæбæх сты, — ныфсæрмы Фидар. 
— Ныр та дын мæ уазджыты бацамонон: нæ хистæр Алихан, цасдæр 
кæимæ фæцардтæн æмæ мæ ихы къæйыл чи фæуагъта, уый, — худы Аминæт, 
— нæ дыккаг хистæр та Дудар, ныр мæм æртæ азы дæргъы къахихсыд чи 
бацис, баком мын, зæгъгæ, уый. 
Иууылдæр худынц. 
— Æмæ йын цæуыннæ бакуымдтай, цæуыннæ, Аминæт? — худы  
Алихан дæр. 
— Æвæццæгæн, дæу кæй нæ ферох кодта, уый тыххæй! — Дудар фæ- 
гæпп кодта æмæ фæстæмæ дæр афтæ тагъд абадт йæ бынаты. 
Аминæт хæстæгдæр бацыд Сосланмæ æмæ йын йе уæхскыл йæ къух 
æрæвæрдта: 
— Мæнæ уый та мæ тиу у, йæ ном — Сослан. Растдæр зæгъгæйæ та, 
махоны æмхæрæфырт. Тыххæйты йæ 'рбахуыдтон, зæгъын, тынг рынчын 
дæн, тагъд æххуысы машинæ мæм æрбацыдис. Мæйы размæ йæ диссаджы 
бинойнаджы бавæрдта. 
— Рухсаг уæд! Рухс дзæнæты бадæд! Хæрзаудæн дыл кæнæд! — загъта 
Фидар. — Махæн хатыр, хистæртæ! — дуары 'рдæм аразт, стæй æвиппайды 
цыдæр ахъуыды кæнгæйæ, фæстæмæ раздæхт: 
— Уæллæй, афтæмæй нæ ацæудзынæн! Афтæ æмбырдæй ма уыл кæм 
фæхæст уыдзынæн?! Уæллæй, хъуамæ уын фæйнæ хæдоны аргъ балæвар 
кæнон! — исы йæ дзыппæй æхца. 
— Сæдæ баксы дæуæн, Алихан, сæдæ баксы — Дударæн. — Дудар 
фæлæбурдта æхцатæм, цыма сын фæстæмæ байсынæй тарстис, уыйау. — 
Адон — Сосланæн, адон та мæ уарзон ахуыргæнæгæн! 
— Бузныг, мæ хур! Хуыцау дæ барæвдауæд! — загъта Аминæт. Хистæртæ 
дæр арфæ кæнынц Фидарæн. Иууылдæр сыстадысты æмæ йæ фæдыл тыргъ- 
мæ рацыдысты, Дударæй фæстæмæ: 
— Æз цæуыннæ сыстадтæн, уый зонут? Фынгæн, дам, иунæгæй уадзæн 
нæй — алидздзæнис! Дыккагæй та, ныры современный русскитæм тынг 
мæсты кæнын: фæндæгтæ æмæ цæуæнтæ иууылдæр сæхи бакодтой. Уынут! 
Пачкæтæй доллæртæ куыд уары?! Ныр уый суды æрфæрс, кæм дын уыды- 
сты, зæгъгæ! 
— Тæрсгæ ма кæн, Дудар! Давгæ сæ нæ акодтаид! Кусгæ сæ бакодта, 
æвæццæгæн, — загъта Сослан æмæ йæ доллæртæм æркаст: — Фæлæуу-ма, 
фæлæуу! Æмæ нын доллæртæ радта? Мæнæ диссаг! 
— Диссаг нæ, фæлæ диссæгтæ! Де 'ртæ мæйы пеней дын дæ къухы аны- 
121 

мадта хæдоны аргъæн! Хъусыс! Æртæ минæй-иу хæдон æнæбалхæнгæ ма 
фæу! — йæ амонæн æнгуылдз Сосланмæ батылдта Дудар. 
— Мæнмæ та уый хорз кæсы, æмæ ныры адæмæй дæр арфæйæгтæ кæй 
ис! Уынут! Æвæццæгæн, ацы лæппу Аминæтмæ иу-фондз æмæ ссæдз азы 
размæ ахуыр кодта, уæддæр ын йæ хорздзинад нæ рох кæны, — фæрсæджы 
каст бакодта Аминæтмæ Алихан. 
— Мæнæ диссæгтæ! Мæ сæр мын рачындæуа! Ныр ын йæ сывæллæт- 
тæн басылтæ цæуыннæ арвыстон? Æз уын ныртæккæ грекъаг дыргътæ 
ахсдзынæн. Фарон мын йæ хуынтæ суанг мартъимæ дæр хæрд нæ фесты! 
Сахалины куыста, дыууæ азы йеддæмæ ам нæма цæры. 
— Омæ, Аминæт, афтæ ма кæн, афтæ! Цы дæм æрбафты, уымæй-иу 
махæн дæр фæхай кæн!.. — йæ дыууæ къухы стилгæйæ загьта Дудар. — 
Уыцы лæппу... Кæсут! Сæдæгай доллæртæ куыд уары. Цыма йын мах мæ- 
гуыргуртæ стæм! 
— Цы, уый зоныс, Дудар? Дæ сæдæ доллæры-ма сие æмæ сæ мæнæ 
Аминæтæн нуазæны сæвæр! — худгæйæ загьта Алихан. 
— Æрра мæ хоные, æви? Мæнæн дæу тыххæй чи нæ бакуымдта, уымæн 
æз доллæртæ дæттын?! — фæгæпп та кодта Дудар, йæ къухтæ стилгæйæ. 
— Æмæ дæм цæмæн афтæ кæсы, æмæ дын Алиханы тыххæй нæ  
бакуымдта? — йе уæхскыл ын æрхæцыд Сослан æмæ йæ фæстæмæ 'рбадын 
кодта. 
— Уæдæ цы хъуаг дæн? Цæй тыххæй мын нæ бакуымдта? — хъæрæй 
дзуры Дудар. Уыцы рæстæг райхъуыст телефоны дзæнгæрæг, æмæ Дудар 
Аминæтмæ хъæр кæны: 
— Марадз, Аминæт! Кæд исты хъæздыг у, уæд æй ардæм рахон! 
Аминæт кæимæдæр дзуры уæзданæй, рæвдаугæ, арфæтæгæнгæ. Куыд- 
дæр хæтæл æрæвæрдта, афтæ та райхъуыстис дуары дзæнгæрæг, æмæ 
Аминæт тыргъмæ ахызтис. 
— Дæ Хуыцауы тыххæй, Алихан, ацы æррадоны куыд фæрæзтай? — 
фæгæпп та кодта Дудар, æмæ иууылдæр ныххудтысты. Уæдмæ Аминæт 
сыхаг чызгимæ уатмæ 'рбахызт, хоны йæ фынгмæ, фæлæ уый нæ комы. 
Аминæт та уымæн дæр цæлгæнæнæй басылтæ рахаста. Чызг Аминæтæн чи- 
ныг балæвар кодта æмæ ацыд. 
— Ацы хатт дзы махæн ничи ницы радта! Уæллæй, амæй райсоммæ дæ 
хæдзар хуынтæй байдзаг уыдзæнис! — чиныгмæ кæсы Дудар. 
— Фенут-ма, цае у рæстæг? Телевизор бакæнут! Мæ Ног азы чъиритæй 
иу асыгъдис, — тыхетхуызæй загьта Аминæт. -" ^^. 
— Дæс минуты цух! Мæнæ рæстæг куыд тæхы! Уæллæй, Аминæт, 
иууылдæр ам баззайдзыстæм ахсæв! — йæ сахатмæ 'ркастис: Алихан. 
— Æмæ уым æвзæрæй цы ис? Фæбаддзыстæм, фæнуаздзыстæм. Нæ раг- 
цард дæр æрхъуыды кæндзыстæм. Марадзут, лæппутæ! Телевизор бакæнут! 
Заз бæлæсы цырæгътæ ссудзын кæнут! О Хуыцæутты Хуыцау! Адæмæн 
амондхæссæг æнус фæуæд! — чъиритæн стьолыл бынат акодта æмæ сæ 
цæлгæнæнæй рахаста. 
122 

Иууылдæр зылдтытæ кæнынц, ракетæты къæр-къæр, петардæты  
гæрæхтæ баиу сты. Телевизорæй хъуысы Уæрæсейы президент Путины ныхас. 
— Гъа-ма, байгом кæнут шампайнаджы авг! Хæцут-ма уæ фужертыл! 
— айдзаг кодта Аминæт алкæйы агуывзæ дæр сырсыргæнаг сæнæй. Уалын- 
мæ ныццагътой Кремлы куранттæ. Алихан йæ агуывзæ бæрзонд систа: 
— Амондджын æнус дæ Хуыцау фæкæнæд! Ирыстоны ирондзинад  
бæрзонд куыд схиза! 
— Ног дыууæминæм азы, ног æнус, Ног азы хорзæх уæ уæд! Чи нæуал 
ис, уыдон та рухс дзæнæты бадæнт! — загъта Сослан, фæлæ уый дæр йæ 
нуазæн нæ анызта — æнхъæлмæ кæсынц, Дудар цы зæгъдзæн, уымæ. 
— Гъе Хуыцау! Ног æнусы мæ бинонтæ — де уазæг! Мæ фырт рæствæн- 
дагыл куыд æрлæууа! Сымах дæр дзæбæх ут! Цы ма уын зæгъон? — анызта 
хистæры разæй Дудар йæ нуазæн. 
— Мæнæ куыд схылдыстæм æнусы цъупмæ, мæнæ! — сывæллонау 
цин кæны Аминæт. — Ацы æхсæв ма дыууиссæдз азы фæстæ дæр куыд æр- 
хъуыды кæнæм, ахæм амонд нæ уæд! — кувы Аминæт. Иууылдæр бацы- 
дысты рудзынджы цурмæ æмæ кæсынц, арв цæхæр куыд калы ракетæтæй, 
уымæ. Музыкæ, гæрæхтæ, телефоны дзæнгæрæг — иууылдæр иумæ баиу 
сты. Цины зæлтæ Сосланæн дæр йæ зын ферох кæнын кодтой, æмæ иннæты 
хуызæн худгæ дæр кæны æмæ цин дæр. 
— Мæнæ, Аминæты загъдау, æнусы цъупмæ куыд схылдыстæм! — йæ 
къухтæ кæрæдзиуыл ныццавта Сослан. 
— Чи — бæхыл, чи — фистæгæй, чи — йæ цыппæртыл, чи та — гуыбы- 
ныцъарыл! — худы Алихан. 
— Ахсджиаг уый у, æмæ сбырыдыстæм! — æрхоста Дудар Алиханы 
уæхск. 
— Рацæут-ма, Алихан, æмæ акув нæ Ногбоны чъиритæ. Уазал кæнынц. 
— Омæ нæ, Аминæт, зæронд азы чъиритæй хорз куы федтай, уæд ма 
адон та цæмæ скодтай? — стылдта та Дудар йæ къухтæ. 
— Уыдон дæр хæрынæн. Акув-ма, Алихан! 
— Хуыцæутты Хуыцау! Æппæт дæр ды скодтай æмæ нæ дæ хорзæх уæд! 
Мах, ныры фæлтæр, æвдисæн стæм, мин азы дæргъы иунæг хатт чи вæййы, 
ахæм егъау цауæн æмæ нын мин хорзы æрхæссæнт Ног минæм дæр, ног 
æнус дæр æмæ Ног аз дæр! Ахсæв дун-дунейы адæмтæ иууылдæр кувдзы- 
сты, æмæ Хуыцау хуыздæр кæй куывд айса, уыдоны æмбал нæ чысыл Иры- 
стон дæр уæд! 
— Оммен! 
— Арт судзы нæ алыварс æмæ нæм уыцы артæй зынджы стъæлфæн дæр 
куыд не 'рбахæццæ уа, ахæм амонд нæ уæд! 
— Оммен! 
— Ацы фæрныг хæдзары дæр амонд уæд! Абон нæ ардæм цы зæдтæ 
æрбамбырд кодтой, уыдонæн мæ уд — сæ фæхъхъау! Иуæй, кæрæдзийы бæ- 
стондæр базыдтам, иннæмæй та, цас цæрæм, уыйас ацы бæрæгбон нæ ферох 
кæндзыстæм! 
123 

— Æнæниз ут, амондджын ут! — бафтыдта ма йæ куывдмæ Алихан 
æмæ йæ нуазæн анызта. 
Алиханы куывды дæргъы-иу телефон дыууæ-æртæ хатты ныццагъ- 
та, æмæ-иу Аминæт æрдæг-сусæгæй дзурджытæн раарфæ кодта: «Бузныг! 
Амондджын Ног аз уын уæд! Æнæнизæй цæрут!» 
— Дудар! Кæд ды дыккаг хистæр дæ, уæддæр мын бар ратт дæ разæй 
зæгъынæн, — сыстад æмæ йæ къухмæ нуазæн систа Сослан. — Аминæт! 
Абоны онг адæмæн хъæугæ адæймаг дæ æмæ 'нæнизæй, æнæмастæй бирæ 
азты цæр! Бузныг, мæ зындзинадимæ мæ кæй нæ ныууагътай æмæ мын мæ 
Ног аз кæй срæсугъд кодтай, уый тыххæй! — Сослан йæ нуазæн анызта. 
— Аминæт! —Дудар сыстад æмæ Аминæтмæ бирæ фæкаст, стæй загьта: 
— Æз афтæ 'нхъæлдтон, Аминæт, æмæ æз куыд иунæг дæн царды мидæг, ды 
дæр афтæ иунæг дæ. Æз афтæ 'нхъæлдтон, æмæ мæ «Пьяная вишня» дæуæн 
ахсæв дæ сæр разилын кæндзæн, — иууылдæр худынц, — æмæ мын баком- 
дзынæ! Æмæ кæд мæнæ дæ иннæ уазджытæ сæ сæмбæлды нысан нæ хъæр 
кæнынц, ома цæмæ 'рбацыдысты, уый, уæддæр æз æргом зæгъын: æз ардæм 
æрбацыдтæн усгур! Худут, худут! Æз ахæм адæймаг дæн, æмæ цы сныв 
кæнон, уый хъуамæ скæрдон! Мæн ныфс ис, æмæ мæнæ ацы дзæбæх лæп- 
путæ мæнæн æнæмæнг баххуыс кæндзысты — сразы кæндзысты Аминæты 
æмæ мах мæнæ ацы ран æмбæлдзыстæм хъæлдзæг æмæ амондджынæй. Ба- 
нуазæм уæдæ мæн æмæ Аминæты амонды тыххæй! 
Бæрæг у, Дудар кæй фæрасыгдзæф, уый. Йæхæдæг иунæгæй нуазы. 
— Омæ, Дудар, кæдæм у дæ тагъд? Æнус нырма ныр куы райдыдта! 
Банхъæлмæ-ма кæс иу-авд азы! — худгæйæ дзуры Аминæт. 
— Æз цæттæ дæн авд азы дæр... 
— Авд азыуарзон кæмæн нæуыди, кæмæн нæуыди, 
Уый нæ бамбардзæн мæнæн мæ сагъæс, 
Мæнæн мæ сагъæс, гъей! 
Базарыди Дудар, иннæтæ йын хъырнынц. 
Аминæт сыстад æмæ йæ агуывзæ бæрзонд систа: 
— Мæ зынаргъ уазджытæ! Мæнæн тынг æхсызгон у, хъуыддаг афтæ 
кæй рауад, æмæ мах, иунæджытæ, ацы амондджын æхсæв иууылдæр иумæ 
кæй æрвитæм, уый. Сывæллон куы райгуыры æмæ куы райрæзы, уæд уый 
куыд æнæтæригъæд æмæ сыгъдæг вæййы, афтæ сыгъдæг свæййы адæймаг 
зæрондæй. Сылгоймæгтæ дæр нал вæййæм æмæ нæлгоймæгтæ дæр. Свæй- 
йæм сыгъдæгзæрдæ цæстæнгасмæкæсæг удгоймæгтæ! Æмæ мах кары адæй- 
магæн йæ зæрдæ барухс кæнын чи зоны æрыгæттæй дæр æмæ нæхи карæй 
дæр, уыдонæн иунæг кадджын Хуыцау уæлдай хæрзтаграттæд! Сымахæй 
алкæмæн дæр æз зынаргъ куынæ уаин æмæ мын сымах дæЪ зынаргъ куынæ 
уаиккат, уæд ахсæв ам нæ уаиккат! Уæ цæрæнбон бирæ!.. ] 
— Бахатыр кæн, Аминæт! Æгæр бирæ дæм нæ кæсæм, гегæр бирæ, иу 
хæдзарæн?! — фæурæдта Аминæты ныхас Дудар. ) 
— Алихан, Сослан, Дудар! Æнæнизæй цæрут! Рауадзут-ма, цæмæй дзы 
124 

тæрсут ацы «Истокæй»? Рауадзут æмæ мæ нуазæнтæ бадгæйæ, æнæдзур- 
гæйæ бануазут! — дзаг кæны Аминæт агуывзæтæ. Хъуысынц та ракетæты 
гæрæхтæ. 
— Уынут! Æнусыл куыд æмбæлынц сæрæнгуырдтæ! Раст цыма хæст 
райдыдта, — загьта Алихан. 
Дудар та Алиханы уæхск æрхоста: 
— Ахæм Ног аз дæр мыл уыдис! Фæстæдæр дын æй радзурдзынæн! 
— Æнæдзургæйæ нын нуазæнтæ нуазын кæныс, Аминæт, æмæ кæд фед- 
тай ирон лæджы æнæдзургæйæ нуазгæ? — сыстад Алихан. — Уый уæртæ 
Скандинавы бæстæты нуазынц æнæдзургæйæ: финæгтæ бынтон  
æнæдзургæйæ нуазынц, шведæгтæ та иунæг ныхас фæзæгъынц: «скол» — ома 
амонд, фарн. Уæд, зæгъы, иухатт финаг æмæ шведаг иумæ нызтой, æмæ 
шведаг афтæ: «Скол!» Уæд ын финаг афтæ зæгъы: «Нуазгæ кæндзыстæм 
æви бæр-бæр кæндзыстæм?» 
Худынц иууылдæр Алиханы ныхæстыл. 
— Уыдонмæ мах чъирикувджытæй иуы барвит, уæд цымæ цы кусик- 
кой?! — Дудар та алхыскъ кодта Алиханы. Фæлæ Алихан йæ хъус нæ дары 
Дудармæ, дарддæр йæ ныхас кæны: 
— Дæ цæрæнбон бирæ, Аминæт. Мæнæ дын Дудар мæ размæ бирæ хорз 
арфæтæ ракодта æмæ дыл æрцæуæнт иуæй фæстæмæ! 
— Гъæ, гæды, гæды! Æмæ йæ уæд цæмæн ныууагьтай кæугæ æмæ ниу- 
гæйæ! — фæгæпп та кодта Дудар йæ бынатæй æмæ уайтагьд фæстæмæ æрбадт. 
— Æз æй нæ ныууагътон, фæлæ мæ йæхæдæг ныууагъта, — загьта  
Алихан æмæ Аминæтмæ комкоммæ ныккаст. — Афтæ нæ уыдис, Аминæт? 
Аминæт ныхас æндæрырдæм аздæхта: 
—Ахуыссын кæнон телевизор æмæ мæнæ нæхи зарджытæм дæр байхъусæм. 
Уат ирон зарæджы зæлтæй айдзаг: 
Уæлсе Мызуры æртæ урс дуры, гъей, 
Охх, æмæ, кæцы дзы ссарон, гъей! 
Ныр та мыл дзуры æртæ усгуры, гъей, 
Ехх, æмæ, кæцы дзы 'взарон, гъей! 
— Аминæт! Ацы зарæг дæуыл у! Табуафси, равзар не 'ртæйæ! — къуы- 
лых нозтджынæй загьта Дудар, фæлæ та йын йæ ныхæстæ иннæтæ ницæмæ 
'рдардтой. 
Изæрсарæй стæм ныхас чи æппæрста дзурджытæм, уыцы Сослан 
зарæджы фæстæ дзырды бар ракуырдта хистæрæй: 
— Зæрондæй адæймаг фæстæмæ сывæллоны хуызæн кæй свæййы, уый 
раст рахатыдтай, Аминæт. Нæ зонд, нæ тых, нæ хъару баруайынц. Афтæ 
куы фæзæгъынц: «мæнæ куыд атахтысты азтæ!», уæд æз та афтæ фæхъуыды 
кæнын: кæд æмæ кæд райгуырдтæн! Кæд æмæ кæд уыдысты мæ рагбонтæ! 
Кæд æмæ кæд райдыдтон чызджытæм кæсын!.. Исчи мын афтæ куы зæгъид, 
ногæй цард райдай, уæд æз ницæй тыххæй сразы уаин. 
— Дзæгъæлы. Бынтон дзæгъæлы! Ехх, æмæ ма мæ ноджы кары куы 
125 

уаин! Нæ уæ бауырндзæн: хæсты рæстæджы мæм иу паддзахадæй иннæмæ 
чызджытæ сæхæдæг цыдысты! Раздæр Польшæйы уыдыстæм, æмæ уым иу 
чызгимæ базонгæ дæн... Уый фæстæ нæ Венгримæ аппæрстой, æмæ мæм 
уыцы польшæйаг чызг уым смидæг... Къазармамæ йæ нæ уагьтой, æмæ йæ 
дыккаг уæладзыгмæ бæндæнæй сластон!.. Уынут! Цард куыд мæнгард у! Уæд 
мæ чызджытæ сæхæдæг уарзтой, ныр та æртæ азы дæргъы ме 'взаг слæгъз и! 
— Цæй-ма, лæппутæ, нæ сабибонтæ æрæмысæм! —зæрдиагæй бахатыд 
Аминæт. 
— Æмæ уæд ахæм цæхæркалгæ цырæгътæ кæм уыдис!? — бахудт Сослан. 
— Къæрцгæнæнтæ-иу æрæмбырд кодтам Ног азмæ æмæ-иу уыдонæй 
гуыппарт скодтам. Нал æй хъуыды кæнут? — афарста Алихан. 
— Æмæ-иу арты сæрты бинонтæ гæппытæ кодтой, — бафтыдта ныха- 
смæ Аминæт. 
— Æз та цы уарзтон, уый зонут? Мæнæ-иу арты цы цыхты къæрттытæ 
æмæ картофтæ сарыдтой, уыдон. Абон дæр ма сæ ад мæ дзыхы ис! — йæ 
былтæм ацамыдта Дудар. 
— Æз та арæх, хæсты рæстæджы скъолаты цы заз бæлæстæ арæзтой, 
уыдон æрхъуыды кæнын. Аминæт, нал æй зоныс, фæткъуытæ æмæ-иу сыл 
æнгузтæ нæ сауыгътам!? — бафарста Сослан Аминæты. 
— Æмæ уæд, иу Ног аз заз бæласыл чидæр æнæкъах, бæмбæгæй конд 
лæг куы сауыгъта, уый дæ зæрдыл нал лæууы, Сослан? Ахуыргæнджытæ йыл 
сæхи кæуынæй мардтой, фæлæ йæ мах не 'мбæрстам, цæуыл кæуынц, уый. — 
Аминæт Сосланмæ ныккаст, стæй фæстагмæ иннæ уазджытæн загьта: 
— Уыцы аз Сосланы фыд хæстæй æнæкъахæй сыздæхт... 
— Уæды сывæллæттæ къуымыхдæр уыдысты. Ныр æртæаздзыд дæр 
техникæ æмæ компъютертæ зоны, фæлæ мах — хохы сывæллæттæ — радио 
дæр никуы фехъуыстам, — Алихан дæр иннæтау мысыд йæ сонты бонтæ. 
Аминæт сусæгæй скъаппæй диктофон райста, йе хъуырбæттæны бын 
æй бакодта æмæ йæ уазджытæн хъæлдзæгæй загьта: 
— Уæдæ-ма æрхъуыды кæнут, заз бæласы бын уæ чи цы дзырдта гыц- 
цылæй, уый! 
Аминæты ацы ныхæстæ тынг фæцыдысты Дудары зæрдæмæ. Фæгæпп 
кодта æмæ йæ къухтæ æруагъта, афтæмæй дзуры: 
— Кæй фырт дæ? 
— Толайы! 
— Кæм уыдтæ? 
— Скъолайы! 
Алы бон дæр дзы вæййын. 
Фæкæсын абетæ, 
Фæфыссын беветæ, — 
Ахуыр кæнынмæ бæллын. 
Æвæццæгæн, цыфæнды кары дæр адæймагæн йæ саби^уд йемæ ис æмæ 
бахъуыды сахат сабийау сыгъдæг æмæ æнæхин у. Æдзухдæр фæстаг азты 
126 

йæхимæ чи хъусы, уыцы кардзыд иунæджытæй рауадис æргомзæрдæ, æр- 
гомдзырд сабитæ æмæ æхсызгонæн мысыдысты сæ рагазтæ. 
— Æз мæхи бынтон гыццылæй нæ хъуыды кæнын, фæлæ тынг уарзтон 
Плиты Харитоны «Сæлимæт». Цыфæнды бæрæгбон-иу куы уыдис,' уæд- 
дæр-иу мын скъолайы уый кæсын кодтой! Нал æй хъуыды кæныс, Аминæт? 
— загьта Сослан. 
— Æмæ ма йæ ныр дæр зоныс? — хæстæгдæр йæхи байвæзта Сосланмæ 
Аминæт. 
— Уæдæ! Кæронмæ! 
— Чи нæ нын дзы бакæса иугыццыл! — лæгъстæхуызæй загьта Аминæт, 
фæлæ Сосланмæ уæлдай хатын нæ бахъуыд. Сыстад æмæ хъæрæй райдыдта 
кæсын: 
Ресы хох — хæхтæй бæрзонддæр, 
Дардыл ныззылдис уæрæх, 
Диссаг куыд нæ у йæ конд дæр — 
Иууыл цъæхайнæг къæдзæх... 
— Алихан, ды та? — хæстæгдæр бацыд Аминæт Алиханмæ. — Ды та 
цæмæ тынгдæр арæхстæ æвзонгæй? 
— Æз та хъæбатырты æмæ чындзхæсджыты зарджытæ кæнынмæ. Уæл- 
лæй, нæ хъæуы чындзыты иууылдæр æз æрхастон! Æз сын зарыдтæн, мæнæ 
афтæ: 
Ой, нана, дæ буц чызджы дын фæхæссæм, нана! 
Иууылдæр ын бахъырныдтой, суанг Аминæт дæр: 
Ой, дæ изæр уатгæнæг, дæ райсом уатисæг, гъей!.. 
— Ныр бамбæрстон, ахæм адæймаджы цæмæйты асайдтай, уый: лæгыл 
дзых уæд, дзых, уыййеддæмæ йæ хъуыддæгтæ иууылдæр хорз цæудзысты! 
— баппæрста та йæ ныхас Дудар. 
— Æз та «Ханты цагъдмæ» кафын уарзтон цæрæнбонты. Искуыцæй-иу 
уыцы цагъд куы айхъуыстон, уæд-иу цæугæйæ дæр мæ къæхтæ кафгæ  
кодтой, — Аминæт бацыд магнитофонмæ æмæ сæвæрдта «Ханты цагъды» кас- 
сетæ. — Амонд дæр мын уый хаста, æнамонддзинад дæр мын уый æрхаста. 
Мæ удæй фылдæр кæй уарзтон, уыцы лæппуйы мын иу ме 'мбал «Ханты 
кафт» кæнгæйæ бауарзта æмæ мын æй байста! 
Сослан сыстад, рудзынджы цурмæ бацыд æмæ кæдæмдæр ныдджих 
уæвгæйæ хъуыста Аминæты ныхасмæ. 
— Ме 'мбалы куывдмæ ахуыдтон нæхимæ, санибайаг чызг уыди. Иумæ 
педтехникумы ахуыр кодтам Азауимæ... 
Сослан фесхъиудта Азауы ном фехъусгæйæ. 
— Уыцы куывды кæд «Ханты цагъд»-мæ мæ уарзонимæ кафгæ мæхæдæг 
кодтон, уæддæр уый ме 'мбалмæ кастис... Уыйадыл фæхицæн стæм... Мæ 
удæй фылдæр кæй уарзтон, уый афæдзы фæстæ ме 'мбалы ракуырдта... 
127 

— Æмæ кæд æцæгтæ дзурыс, уæд æххæст, дæ уарзоны æмхæрæфыртмæ 
дыууæ къуырийы фæстæ куыд амой кодтай, уый дæр радзур! —рудзынгæй 
æхсæвы тармæ кæсгæйæ, загьта Сослан. 
— Уый дæр æцæг афтæ уыдис! Мæ уарзоны фыдæнæн дыууæ къуырийы 
фæстæ амой кодтон йæ хæрзæмхæрæфыртмæ. Уадз æмæ, зæгъын, уæддæр 
иу хъæстæйы цæрæм. Афицер, Германи!.. — худы Аминæт. Æвиппайды йæ 
зæрдыл диктофон æрбалæууыдис æмæ йæ æрзылдта: — Лæппутæ! Ныр та 
уæхимæ байхъусут! 
— Мæнæ диссаг! Уый мæ хъæлæс у? — афарста Дудар. 
Аминæт йæхи ныхæстæм куы бахæццæ, уæд диктофон ахуыссын кодта. 
— Афтæ раст нæу, Аминæт. Хæрам ма кæн! Дæу ныхæстæм дæр хъуамæ 
байхъусæм! — загьта Алихан, æмæ дарддæр хъусынц диктофонмæ. Сослан 
йæ хъуыдыты ацыд. Бæрæг уыди, цæуылдæр кæй тыхсы, уый. 
—Лæппутæ! Цæйут-ма æмæ дзæбæх фæзарæм нæ рæстæджы зарджытæ, 
— ныхас иннæрдæм аздæхта Аминæт. 
Дзауы уæрдæттæ тулгæ нал кæнынц, гъей, 
Махæн не 'лдæрттсе худгæ нал кæнынц, гъей! — 
Йæ рæсугъд хъæлæсæй базарыд Алихан, æмæ йын иууылдæр бахъыр- 
ныдтой. Зарæг аскъæфта Аминæт: 
Татъянæрайгуырдис горæты, Мæскуыйы, гъей, 
Уый йæ мад ысхаста хъазгæ 'мæ худгæйæ, гъей! 
Иурайсом Татъянæ йæ мадмæ бауадис, гъей! 
— Æз, мæ мад, куы цæуын Германы сау хæстмæ, гъей, 
Германы сау хæстмæ, фашистты марынмæ, гъей!.. 
Дудар фестад æмæ, дирижеры хуызæн йæ къухтæй амоны, афтæмæй 
зары: 
— Адида Ростовмæ куы ацæуа, 
Уырдыгæй дæс мины куы схæсса, 
Горæты цъæхсæртæ куы сараза! 
— Нæ, нæ! Афтæ нæ! — йæхæдæг йæхи раст кæны Дудар: 
—Дударик Ростовмæ куы ацæуа, 
Уырдыгæй дæс мины куы схæсса! Доллæртæ! 
Горæты цъæхсæртæ куы аскъæра, 
Аминæт уырдыгæй куы ракæса! 
Алихан зарæг аиста: 
— Сырх Æфсад у айнæг хох! — 
Цыргъ — йæ уадæмдых джебогъ! 
Ворошилов —уарзон нарком — 
Никуы уыдзæн рох! 
128 

Дудар раст кæны Алиханы: 
Ворошилов —уарзон нарком, 
Уарзону, домбай! 
Бæрæг у, зарынæй йæ мондæгтæ кæй исы, уый. 
— Ныр нын ацы азы уалдзæг 
Кæд æмæ Цыкарийы уалдзæг, 
Ой, Цыкарийы уалдзæг, гъей, гъей! 
Ленин фæллойгæнæг адæмы 
Бакодта Сталины уазæг, гъей! 
— базарыд та Алихан. 
— Бынтон нынкъард ис нæ изæр, — загьта Аминæт æмæ базарыд: 
Колхозон хъугæмттæ худынц, 
Гауызау се 'вæрд, сæ конд. 
'Фсирджын сырх мæнæутæ кувынц, 
Дарынц сæ сæртæ бæрзонд. 
Дымгæ сæ узгæйæ хъазы, 
Гъей-джиди, фест ныр дæразы... 
Бирæ фæзарыдысты, се 'рыгон азты æппæт ирон адæмæн дæр уарзон чи 
уыдис, уыцы зарджытæ. Аминæтмæ афтæ каст, цыма се'ппæт дæр ферыгон- 
дæр сты. 
— Мæнæ цинтæй куыд срасыг стæм, мæнæ! 
— Цинтæй нæ, фæлæ амондæй! — загьта Сослан. 
— Цинтæй дæр нæ, амондæй дæр нæ, фæлæ мигътæй! Магниты мигъ- 
тæй! Ныр не 'ппæты фæндагамонджытæ дæр мигътæ сты! Уæллæй, æз знон 
цы бахордтон, уыдон мæ ферох вæййынц, фæлæ уæды хабæрттæ иууылдæр 
хъуыды кæнын, — раппæлыд Дудар йæхицæй. 
— Æвæдза, адæймаджы сæр диссаджы компьютер у! Цас цыдæртæ дзы 
цæуы! — загьта Алихан. 
— О, зæрондæй нæ сæртæ уый тыххæй нал фæисæм уæлæмæ, æмæ 
уыцы цыдæртæй байдзаг вæййынц, — сындæггай рудзынджы цурæй йæ 
бадæнмæ бацыд Сослан. —Æрмæст цæсгæмттæ цал æмæ цал хъуыды кæны 
адæймаджы зонд! Стæй канд цæсгæмттæ нæ, фæлæ ма кæй зоныс, уыдонæн 
сæ къахайст, сæ хъæлæс, сæ зард, сæ кафт... 
— Æцæг зæгъыс, æцæг, Сослан, — загьта Аминæт. 
— Æз фыццаг хатт кæй фенын, уый цыдмæ кæсгæйæ, æдзухдæр афтæ 
фæхъуыды кæнын: «Цымæ кафгæ та куыд кæны, кафгæ?» — Дудар рагæпп 
кодта уаты астæумæ. — Махæн нæ хъæуы иу лæг мæнæ афтæ кафыди! — 
уæхсчытæ фелвас-фелвасгæнгæ æвдисы Дудар кæйдæр кафт. 
— Махмæ та иу хъазаг ус мæнæ афтæ кафыд, — Аминæт кæны лæджы 
кафт, æмæ йын иууылдæр æмдзæгъд кæнынц, худынц. 
— Аминæт! Æмæ нæхи Хъылци куыд кафыд, уый нал зоныс? 
9 Дауырæ 
129 

Аминæт та Хъылцийы дæр фæзмы, йæ къухтæ бæрзонд систа, цæргæсы 
базыртау. 
— Ныр кæддæр чидæртæ куыд кафыд, уый нæ цæмæн хъæуы! Гъа-ма, 
музыкæ! 
Сослан магнитофон фæхъæрдæр кодта. Кафынмæ рахызтысты Аминæт 
æмæ Алихан. 
— Акафæм та, Аминæт, кæддæр-иу куыд кафыдыстæм, афтæ! 
— Æцæгæй дæр-иу цас фæкафыдыстæм, Алихан! 
— Æмæ куыд хорз цардыстæм, уый та! 
— Мæ чъиритæ-иу мын машинæйы куы фæмидæг кодтай, цом æмæ сæ 
искуы Терчы был акувæм, зæгъгæ... 
— Цард дæр мын ды фенын кодтай, æмæ мын мæ цард дæр ды сæнад 
кодтай, Аминæт... — загьта сабыргай Алихан. 
— Чи кæмæн? Æз дæуæн æви ды мæнæн? 
Дудар сæ тæккæ уæлхъус алæууыдис: 
— Æрцтох, Алихан! Канд дæумæ нæ хауы Аминæт! Нæ уыныс, цал 
стæм, уый?! 
Кафынц хонгæ кафт, фæлæ Дудар хæрдмæ хауы, гæппытæгæнгæ кафы. 
Кæддæр-кæддæр йæ сæр разылд æмæ сбадт йæ бынаты. Уæдмæ  
магнитофон бахæццæ «Ханты цагъды» мелодимæ. Аминæт кафгæйæ уаты къуымты 
æрзылд æмæ сындæггай бакафыд Сосланмæ æмæ йын йæ къух райвæзта: 
— Сослан! Æгæсты хатыр дæр бакæн æмæ мæрдты хатыр дæр, ды мемæ 
куынæ сразы уай! Рахиз-ма, æмæ æрымысæм нæ рагбонтæ! 
Сослан нæ комы, фæлæ йæ Аминæт тыххæй рахуыдта, музыкæ  
фæхъæрдæр кодта æмæ иумæ кафынц, кæддæр-иу куыд кафыдысты, афтæ. 
Дудар æмæ сæм Алихан нæ кæсынц, цæуылдæр хъæрæй дзурынц, уый 
Аминæт куы федта, уæд, чысыл раздæр Алиханимæ куыд адард сты уаты иннæ 
къуыммæ, афтæ та Сосланимæ дæр йæ мидбынаты кафы, афтæмæй дзуры: 
— Хъуыды ма кæныс, Сослан, Борæхъуаты Ханджери хæстæй куы ссы- 
дис, уæд нæ хистæртæ куы ракафын кодтой! Цас арфæтæ райстам уæд нæ 
хъæуккæгтæй! 
— Æмæ нæ районы æркастыты та цал æмæ цал хатты кафыдыстæм 
иумæ! 
— Уал æмæ уал азы цал æмæ цал хатты сæмбæлдыстæм нæ иумæйаг 
хæстæджыты циндзинæдты, бæрæгбонты, æмæ куыд никуы акафыдыстæм 
иумæ?! 
— Уал æмæ уал азы махæй алчидæр йæхи къаимæ кафыдис, Аминæт! 
— уæзданæй кæрæдзимæ æдзынæг кæсгæйæ кафынц, стæй ирон адæммæ 
куыд вæййы, афтæ Сослан кафты фæстæ Аминæты æрбахъæбыс кодта æмæ 
йæ йæ бынатмæ бахæццæ кодта. Алихан æмæ Дудар цæуылдæр афтæ зæр- 
диаг ныхас кодтой, æмæ сæ ферох, кæм сты, уый дæр. Æрмæст Аминæт 
музыкæ куы фæсабыр кодта, уæд райхъуыст сæ ныхас: 
— Ау, æмæ уый ды уыдтæ? Мæнæ диссæгтæ! Уæдæ ды мæнæн мæ хуыз- 
дæр æрдхорд куы дæ! — загьта Дудар. 
130 

— Уæллæй, æз дыл уайтагъддæр фæгуырысхо дæн, ацы лæджы, зæ- 
гъын, кæмдæр федтон! — Алихан йæ уæхск æрхоста Дударæн. 
— Уынут, цы диссæгтæ вæййы царды: æгас изæр иумæ фæбадтысты 
æмæ ныр зонгæтæ разындысты! Мæнæ-ма фынгмæ хæстæгдæр æрбабадут! 
Фæйнæ бануазут, Алихан æмæ Дудар, кæрæдзийы кæй æрхъуыды кодтат, 
уый тыххæй! — бахатыд йæ уазджытæм Аминæт. 
— Нæ-æ! Æз нал бануаздзынæн! Æнæуый дæр мæ нормæйæ фæуæле 
дæн! Æз куы ацæуин, уæд хорз уаид! Ам хæстæг цæрын, иу уынг фалдæр. 
Хæдзар дæр иунæг у, кæд ыл дыууæ æфсæн гуыдыры ис, уæддæр, — сыстад 
Дудар. 
— Иунæг къахдзæф дæр дæ нæ ауадздзыстæм! Далæ дыл ракетæтæй иу 
куы сæмбæла, уæд æмбисонд кæныс! — йе уæхскыл ын æрхæцыд Аминæт 
æмæ йæ фæстæмæ æрбадын кодта. 
— Ме 'рдхорд! Кæд ды афтæ хæстæг цæрыс, æмæ дæм фистæгæй ацæуæн 
ис, уæд, цæй æмæ мах æртæйæ дæр дæумæ ацæуæм! — загьта Алихан. 
— Æртæйæ та цæмæн зæгъыс? Æз мæ тиуы, растдæр зæгъгæйæ та, ма- 
хоны æмхæрæфырты никуыдæм уадзын! Æз æй ардæм хæдзæй куы схуыд- 
тон, уæд æй æмбисæхсæв искæмæ уадзын!? 
Дудар йæ къухтæ стылдта æмæ фæстæмæ йæ бынаты æрбадт: 
— Уæдæ дæ мах та уыимæ иунæгæй нæ уадзæм! Никуы фехъуыстай, 
æмхæрæфырт æмхæрæфырты усаджы байста, зæгъгæ? 
— Чи дын загьта ахæм диссаг, Дудар? — бахудтис Сослан. 
— Æз дæуæн! Ды та æндæр искæмæн! — хъæрæй загьта Дудар. 
Аминæт архайы ныхас фæлæгъздæр кæныныл: 
— Хъусут-ма, лæппутæ! Уæ иу дæр никуыдæм ацæудзæн ацы ахсæв. 
Мæнæ цы къæлæтджынтыл бадут, уыдон сынтæджытæ дæр сты æмæ 
къæлæтджын бандæттæ дæр. Куыддæр уæм хуыссын æрцæуа, афтæ уæхи 
аскъæрдзыстут æмæ бафынæй уыдзыстут! Ныр та уал фынгмæ! Цай уын 
скæнон? 
— Цы дзы кæнæм цайæ! Мæнæ нозтыты дзæбæхтæ иууылдæр нæ разы 
куы сты! — йæ агуывзæйы «Арианæ» дон рауагъта Алихан. 
Уазджытæ куы базыдтой, никуыдæм цæуынц, уый, уæд сæхи уæгъди- 
бардæр æнкъарын байдыдтой. Аминæт сын сæ тæбæгътæ сыгъдæджытæй 
баивта. Дыргътæ, адджинæгтæ фынгмæ хæссы. Кæддæр-кæддæр лæгтæ 
бафæлладысты. Дудар æркув-æркув райдыдта. 
— Алихан! Дæ хорзæхæй, нæ уазджытæн-ма, къухтæ кæм æхсæм, уый 
ацамон! Сымахæн ам бакæндзынæн хуыссæнтæ, мæхæдæг та цæлгæнæны 
сæвæрдзынæн мæ тухгæсынтæг. 
Алихан Дудар æмæ Сосланы къухтæхсæнмæ акодта, йæхæдæг фæстæмæ 
рацыд æмæ Аминæтмæ хæстæг бацæугæйæ загьта: 
— Куыд кæсын, афтæмæй ды ам æнæ мæн хуыртæ не 'хсæстай! Æгас 
сахары нæлгоймæгты дæхиуыл сардыдтай! И-и? 
— Æмæ сæ нæ сардаудзынæн, зæгъгæ, дын сомы бакодтон, куы мæ ныу- 
уагьтай æмæ куы алыгъдтæ, уæд? 
131 

— Æмæ кæд рæстæгмæ ацыдтæн, уæд та? Куы мæ бафæнда, уæд кæ- 
цыфæнды бон дæр фæстæмæ æрбацæудзынæн! Уыныс, мæнæ ныр куыд 
æрбацыдтæн, уый! Куы мæ бафæнда, уæд цæугæ дæр никуыдæмуал акæн- 
дзынæн! Дудариккы хуызæнæн дæ нæ балæвар кæндзынæн! Æгæр æвгъау ын 
дæ! Уый дæу лæггæдты аккаг уæвгæ дæр нæу! — мæстыйæ загьта Алихан. 
Аминæт æртæ къæлæтджын бандоны уаты астæу кæрæдзимæ хæстæг 
сæвæрдта æмæ сыл æмбæрзæнтæ тауы. Уатмæ 'рбахызтысты Сослан æмæ 
Дудар. 
— Кæдæй-уæдæй мæ^бæллиц сæххæст! Аминæт мын хуыссæн кæны! 
— хъæрæй загьта Дудар. Йæ ныхас, æвæццæгæн, Алиханæн фæхъыг. Къух- 
тæхсæны 'рдæм цæугæйæ фæстæмæ фæкаст æмæ загьта: 
— Æгайтма сæххæст дæ бæллиц! Мæрдтæм, дам, йæ бæллиц кæмæн нæ 
сæххæст вæййы, уыдоны нæ уадзынц! 
Аминæт æртæ базы рахаста æмæ сæ æртæ хуыссæны сæвæрдта: 
— Кæй уæ кæм фæнды, уым йæхи æруадзæд! 
Дудар рауай-бауай систа къæлæтджынты алыварс, сгары, фæлмæндæр 
сæ кæцы у, уый: 
— Æз сæ байуардзынæн! Мæнæ дуармæ хæстæгдæр — мæн! Астæуккаг 
— Сосланæн, цæлгæнæнмæ хæстæгдæр та Алиханæн! 
— Æмæ мæ афтæ гуыбындзæлæй зоныс, æмæ ма хуыссæнæй дæр 
хæрынмæ сыстон? 
— Лæппутæ, лæппутæ! Кæрæдзимæ тыхдзырд ма кæнут, кæннод уæ 
фын алидздзæнис! Мах кары фын асурынæн æфсон хъæуы! — загьта  
Сослан æмæ йын Дудар цы хуыссæнмæ бацамыдта, уым æрбадт. Дудар дæр йæ 
хуыссæны йæхи æруагъта. 
— Хæрзæхсæв ут! Хæрзфынтæ фенут! 
— Хуыцауæн та цы загъдæуа, дæуæн дæ дзæбæх усы афонæй раздæр чи 
аиста æмæ дæу зыбыты иунæгæй чи ныууагъта! — Аминæт æмбæрзы Дудары. 
— Æмæ йын кæд афтæ тæригъæд кæныс, уæд дæ хæдзæй куы куры! 
Цæуыннæ йын комыс? Лæггæдтæ йын кæндзынæ! Æмбæрздзынæ йæ, куыд 
нæ суазал уа, афтæ! — мæсты кæны Алихан Аминæтмæ. 
— Афтæ æд дзаумæттæ æрхуыссут сымах дæр, Алихан æмæ Сослан. Уæ 
хуыссæг фæсурут! Ныр бонмæ бирæ нал ис. 
Сослан йæхи хуыссæны æруагъта. Аминæт æй хъæццулæй æмбæрзы. 
Уайтагьд Дудар хуыр-хуыр райдыдта. 
— Схуысс, Алихан, ды дæр. Дæуæн мæм хъæццул нал ис. Мæнæ дæ 
дæхи кæрцæй æрæмбæрздзынæн. 
— Кæцæй мæм хъуамæ 'рхауа хъæццул! Æгас сахары усгуртæ ардæм 
куы æрæмбырд уой, уæд ма мæнмæ хъæццул хауы! 
Аминæт æмбæрзы Алиханы. Сосланы хуыр-хуыр дæр ссыд, æмæ ныр 
Алихан сындæггай Аминæтмæ дзуры: 
— Нал хъуыды кæныс, куыд цардыстæм!? Ды-иу исты зылдтытæ куы 
кодтай, уæд-иу мæм афтæ хуысгæйæ дæ фæдыл кæсынæй хуыздæр ницы 
кастис! 
132 

— Æмæ цæмæн фехæлдтай уæд ахæм цард? Чи дæ атардта ардыгæй? 
Нал æй зоныс, æз дын лæгъстæ куы кодтон, ма мæ ныууадз ихы къæйыл 
иунæгæй, æз иунæгæй цæрын зонгæ дæр нæ кæнын, мæнæн искæмæн лæг- 
гад кæнын удæнцой у, зæгъгæ? 
— Уыдæттæ иууылдæр фесты! Ахицæн сты! Æз дæумæ 'рбацыдтæн 
хатæг, цæмæй ногæй бацæрæм æмæ та амондджын уæм дыууæйæ дæр. 
— Æмæ дæм æз æнæ дæу æнамонд цæмæн кæсын? Изæрсарæй нæ фед- 
тай, цал æмæ цал адæймаджы хъæуын æмæ цалы амондджын кæнын, уый? 
Æви афтæ 'нхъæлдтай, æмæ ды мæн иунæгæй куы ныууадзай, уæд æз æп- 
пындæр никæйуал хъæудзынæн? 
— Куы дын загътон уæддæр, мæ цот мын афтæ загътой, нæхимæ, дам, 
куынæ рацæуай, уæд, дам, дыл нæ къух сисдзыстæм! Нæхи, дам, хъæуыс! 
— Æмæ ныр дæ цоты нал хъæуыс? 
— Мæ цоты хъæуынц æрмæст ме стыр пеней æмæ мæ кад! Æмбарыс, 
Аминæт, цот дæр æмæ цоты цот дæр удыхайы нæ ивынц! Мæ цæуæт та уый 
не 'мбарынц. 
— Ма мын агай, Алихан, мæ зæрдæйы хъæдгом!.. Дæ цæуæты хъуыды- 
сты, дæу чи нæ уыдис æмæ тыххæй мæнæй кæй байстай, мæ уыцы бынтæ. 
— Æмæ иумæ нæ цардыстæм? Иумæйаг бынтæ нæм нæ уыдис? 
— Мæнæ нæм ацы иууатон фатер уыдис иумæйаг, æмæ ды уый ных- 
мæ байстай мæнæн мæ машинæ, мæ гараж, мæ цæхæрадон — мæ фыццаг 
мой йæ ныхтæ кæм баихеийын кодта, уыцы цæхæрадон! Стæй ма ноджыдæр 
аластай, цыдæриддæр ссардтай дзаумайæ мæ хæдзары, уыдон иууылдæр!.. 
Сослан æмæ Дудар тынгдæр хуыр-хуыр райдыдтой. 
— Уыдон иууылдæр раджыйы хъуыддæгтæ сты! Нал ис сæ кой дæр, 
кæй ранымадтай, уыдонæн! Мæ чындзытæ сæ æрбасатар кодтой!.. Æз 
ардæм хуымæтæджы не 'рбацыдтæн. Абон мæнæ ацы къодæхтæ ам куынæ 
уыдаиккой, уæд дын æз бæстон фæдзырдтаин, ис фондз фыртæй æмæ фондз 
чындзæй æз зыбыты иунæг кæй дæн, уый! Нæ сæ хъæуын, бамбæрстай! Нæ 
сæ хъæуын!.. Мæн ныфс æрмæстдæр дæуæй ис царды!.. Курын дæ! — ивазы 
йын йæ къабайы кæрон. Сослан æмæ Дудар нал улæфынц. 
— Мæ хæдзар куыд уыдис! Нал улæфынц! Уымæй дыууæйæ дæр! Ныр 
ам исты куы кæной, уæд Ирыстоны нæ фæхудинаг уаин!? 
— Ма сын тæрс! Зæронд лæг куы улæфы, куы нæ! Ацу æмæ ды дæр дæ 
фæллад суадз! 
Аминæт хæринæгтæ æмбæрзтытæ кæны, чъизи тæбæгътæ цæлгæнæнмæ 
хæссы. Æвиппайды фæкуыддæр: 
— Мæ хæдзар куыд уыдис! Чидæр сæ йæ доллæртæ мæ тæбæгъы бын 
сæвæрдта! 
— Алихан! Ацы доллæртæ, мыййаг, дæу не сты? 
— Нæ! Мæнæн мæнæ сты!.. 
— Уæдæ уый Сослан уыдаид. — Аминæт бацыд Сосланы цурмæ æмæ 
йын æхца йæ дзыппы сæвæрдта. 
Алихан уæлгоммæ хуысгæйæ йæ дыууæ цонгæй йæ цæстытæ бамбæрзта, 
133 

æмæ, фынæй у æви нæ, уый нæ зыны. Аминæт йæ зылдтытæ куы фæцис, 
уæд ацыд цæлгæнæнмæ. Цасдæры фæстæ Дудар сындæггай йæ хуыссæны 
рабадт æмæ Сосланмæ дзуры: 
— Фехъуыстай? Ацы æнаккаг Ирыстоны хуыздæр сылгоймæгтæй иуæй 
куыд фæхынджылæг кодта! Ныр та йæ фæстæмæ ардæм æрбацæуын фæнды! 
— Ды дæр фынæй нæ уыдтæ? — Сослан Дудармæ бакаст. 
Дудар фæгæпп кодта йæ хуыссæнæй: 
— Æз ныртæккæ ацы куыдзæйгуырды хорз фæнæмдзынæн! 
— Схуысс, дæ хорзæхæй! Куы сбон уа, уæд-иу æй фæнæм! 
— Нæ-æ! Уæдмæ мæ мает ацæудзæнис! Æз æй ныртæккæ нæмын, — 
фæлдахы йæ хæдоны дыстæ Дудар. 
Алихан йæ цæнгтæ цæсгомæй систа: 
— Кæй нæмыс, кæ? 
— Мæнæ дæу! Ды куыд бауæндыдтæ мæгуыр сылгоймаджы бынтæ 
байсынмæ?! Фæлæуу! Мæнæ ныл сбон уа! Æз дæ суды раз æрлæууын кæн- 
дзынæн, — йæ цæнгтæ тилы Дудар. — Хапугæ! 
— Чи дын у хапугæ? — Алихан йæ хуыссæнæй фæгæпп кодта. — Æвзæр 
Дон-Жуан! 
Дудар æмæ Алихан кæрæдзимæ лæбурынц. Сослан сæ иргъæвы, фæлæ 
уыдон, чысыл лæппутæ куыд февдулынц кæрæдзийы, афтæ хъæбысæй хæ- 
цынц. Сæ хъæлæбамæ Аминæт цæлгæнæнæй рауадис: 
— Мæ арт бауазал! Цы кусут? Цы уыл сæмбæлд?! 
Аминæт æмæ Сослан иргъæвынц хылгæнджыты. 
Тыххæйты сæ сæ хуыесæнтæм баластой, фæлæ уырдыгæй дæр  
кæрæдзимæ дзырдæппарæн кæнынц: 
— Хапугæ, дам! 
— Æмæ дæуæн чи у Дон-Жуан?! 
— Иунæг ныхас ма кæрæдзимæ куы скæнат, уæд ныртæккæ сыхæгтæм 
фæдзурдзынæн! Цы кодтой, цы, Сослан? 
— Ницы кодтой, Аминæт. Ацу æмæ дæ фæллад суадз. 
— Нæ, мæ хурычысыл! Нал сæ ныууадздзынæн иунæгæй. Миййаг та 
куы ферра уой, — Аминæт йæ раскладушкæ цæлгæнæнæй рахаста æмæ йæ 
уаты тæккæ астæу сæвæрдта. Йæхицæн хуыесæн бакодта æмæ йæхи æруагъ- 
та. Ахуыссы, фесты æмæ та ногæй бакæсы. Уазджытæй куы иу нал фæулæ- 
фы, куы иннæ. 
«Мæнмæ гæсгæ, æз ахсæв уæлмæрды хуыесын», — ахъуыды кодта 
Аминæт. Сыстад æмæ куы иумæ бацæуы, куы иннæмæ. —Диссæгтæ! Кæмæ 
сæ бацæуын, уый улæфын райдайы. Иучысыл мæхæдæг дæр куы афынæй 
уаин. Мæ сæр зилын райдыдта, — йæхи йæ хуыссæны æруагъта Аминæт. 
Стыхта йæ сæр кæлмæрзæнæй, хуыр-хуыр куыд нæ хъуса, афтæ, æмæ уай- 
тагьд йæхи хуыр-хуыр ссыд. 
Дудар æмæ Алиханæй куы сæ иу рабады йæ хуыссæны, куы сæ иннæ. 
, Дудар сыстад æмæ Аминæтмæ хæстæг бацыд. Алихан йæ хуыссæны  
рабадт. Дудар йæхи доннуазæг акодта, стæй фæстæмæ æрхуыесыд. 
134 

Цас рæстæг рацыд, Хуыцау йæ зонæг, фæлæ æппынфæстаг иууылдæр 
бафынæй сты. 
Ног минæм азы фыццаг райсом диссаджы райдзаст бон скодта. Раст 
цыма сæрд уыдис, уыйау хур йæ цæст ныйирд кодта æмæ, æхсæв-бонмæ 
цы бирæ мит æруарыд, уымæ цæст нæ лæууыд — æрттывдтытæ калдта. 
Аминæты уазджытæ, кæрæдзийæн Ногазы арфæтæ фæкæнгæйæ, сæхи цæх- 
садтой æмæ аходæн кæнынмæ фынджы уæлхъус рабадтысты. 
Аминæтæн йæ къухты фæйнæ цайданы, афтæмæй йæ уазджытæм хаты: 
— Табуафси, лæппутæ! Дзурут! Цай уæ чи цымы? Къофи уæ чи уарзы? 
— Фондз æмæ дыууиссæдз азы сылгоймагимæ фæцардтæн, æмæ мæ ни- 
куы бафарста, цы мæ хъæуы: къофи æви цай... 
— Уымæн уæвæн нæй, Дудар! Æз дын дæ дзæбæх къайы нæ зыдтон, 
фæлæ йæ чи зыдта, уыдон æндæр кой нæ кæнынц: диссаджы хорз адæймаг, 
дам, уыдис. 
— Æмæ фæрсынмæ ацыдтæ Дудары усы тыххæй? — схуыстхуызæй  
бафарста Алихан. 
— Уымæй иунæг кадджын Стыр Хуыцау бахизæд! Мæнæ мæ фыццаг 
ходыгъд йемæ куыста — уый дæр дохтыр уыдис æмæ дзы тынг æппæлы. 
— Æмæ уæд дæ дохтыр ходыгъд мæнæй не 'ппæлы? — афарста Дудар. 
— Дæуæй дæр тынг æппæлы — демæ та йæ лæг куыста, уый дæр суды 
кусæг уыдис. 
— Чи у, чи? Æмæ мæ цы дзырдта? — сцымыдис Дудар. 
Аминæт Алихан æмæ Сосланмæ йæ цæст ныкъулы. 
— Дæуæй тынгдæр, дам, иунæг адæймаг дæр нæ архайдта, раст лæг 
ахæстоны сбада, зылын та уæгъд суа, ууыл! — худы Аминæт. 
— А-а! Уæдæ мын уымæн нæ комыс, æмæ ахæстоны сбадынæй тæрсыс! 
— Уый æз худыны тыххæй загътон, фæлæ дæ мæ ходыгъд æцæг тынг 
æппæлыд. 
— Омæ мын уæдæ цæуылнæ комыс? И? Бафæрсут-ма йæ, мæнæ дзæбæх 
адæм, цæуыннæ мын комы Аминæт? Алихан! Кæд ма йæ зæрдæ дæумæ 
'хсайы, и? Æз бæлвырд базыдтон, ацы хæдзармæ усгур æрбацæуыны размæ: 
Алиханæн йæ фондз фырты ус курын нал уадзынц! 
Алиханæн Дудары ныхæстæ тынг хъыг фесты, фæлæ нæ равдыста йæ мает: 
— Æмæ, Дудар, дæуæн дæ фырт усгур ардæм йæхæдæг æрбацыдис? 
— Мæнæн мæ фырт далæ Мæскуыйы бизнес кæны! Йæхицæн дæр нæ 
куры ус, кæд йæ цыппар æмæ дыууиссæдз азы йæхи фесты, уæддæр. Æз ын 
загътон, дæ хæдзар дын, зæгъын, хъахъхъхъæндзынæн, цалынмæ мæ цæст 
кæса, уæдмæ, стæй-иу ын мæ фæстæ цыфæнды кæн!.. — æгæртæ кæй загъ- 
та, ууыл фæсмон кæнгæйæ, бахудтис Дудар. 
Сослан, æвæццæгæн, сфæлмæцыдис Дудары ныхæстæй. Сыстад æмæ 
рудзынджы цурмæ бацыд: 
— Уæллæй, мит рауарыд арæхæй!.. 
— Æрбадут-ма, мæ хуртæ! Æрбадут, лæппутæ! Нæ хæринæгтæ уазал 
кæнынц! Сослан! Дæуæн та цы 'ркæнон? Цай æви къофи? 
135 

— Дæу цы фæнды, уый, Аминæт. 
Куыддæр хæрыныл æрбадтысты, афтæ Дудар хъæрæй дзурын райдыдта: 
— Æз иунæг ныхас дæр нал хъусын! Мæ хъусæнты батарейкæтæ сбад- 
тысты! Фæлæ ахæм фынгæй æххормагæй ацæуын тæригъæддзинад у! 
— Дудар! Карчы фыд дын æрæвæрон æви голубцитæ? — Аминæт ба- 
дзырдта Дудармæ, фæлæ йæ уый нæ хъусы, Аминæт æм хæстæг бацыд æмæ 
йын йæ хъусы дзуры къухæй амонгæйæ. 
— Нæ уын загьтон, нал хъусын, — раппæрста хъусæнтæ йæ хъустæй. — 
Æз дæ къухæй марг дæр бахæрдзынæн! Æз ахæм хорз æхсæв мæ дунейыл 
никуы арвыстон! Афтæ зæгъын мæ бон у, æмæ дысоны æхсæв мæ царды 
амондджындæр æхсæв уыдис! — тагъд-тагъд хæры, стæй сыстад æмæ йæ 
кæрц æнæдзургæйæ скодта. 
Сыстадысты иннæтæ дæр. Алихан йæ фæдыл рахызт тыргъмæ, иннæтæ 
ногæй сбадтысты. 
— Ног азы тыххæй фæйнæ коньячы бануазын не 'мбæлы? Хæргæ дæр 
дзæбæхдæр акæндзыстут! Уæууа! Дудары куыд ауагътон афтæмæй! 
— Тыхсгæ ма кæн, Аминæт! Дæлæ дын дæ «Истокты» æвгтæй иу 
фæхæссы, — фынгмæ баздæхт Алихан. Куыддæр фынджы уæлхъус æрбадт, 
афтæ чидæр дуар æрбахоста. 
— Мидæмæ! Кæцы дæ? Дуар æхгæд нæу! — ахъæр кодта Аминæт. 
Æрбахызтысты Сосланы бинонтæ — йæ фырт Алан æмæ йæ чындз Зæ- 
линæ. 
— Мæ хæдзар! Мæ къонатæ фæкæнат! Мæнæ нæм цы уазджытæ 'рба- 
цыдис, мæнæ! — сæ размæ ауад Аминæт. — Уæ, Ног азы хорзæх уæ уа! 
— Сымах дæр йæ хорзæх уæд, Аминæт! Стыр бузныг, папæйы зæрдæ 
нын кæй барухс кодтат, уымæй! Ныр мæйы дæргъы йæ дзыхæй дзырд нæ 
хауы, — загъта Алан. 
— Папæ! Ног азы хорзæх дæ уæд! — Зæлинæ хъæбыс кæны Сосланæн. 
Исынц Алиханы къух дæр. Зæлинæ Аминæты йæ хъæбысы кæны, шампай- 
наджы авг æмæ йæм къафеттыты къопп дæтгæйæ. 
— Гъе уый дын бинонтæ! — къæхты бынæй ныуулæфыдис Алихан. 
— Мæнæ-ма фынгмæ хæстæгдæр рацæут! Фæйнæ цайы бацымут! — 
стыхстис Аминæт æмæ сын табуреткæтæ стъолы уæлхъус æвæры. 
— Бузныг! Нæй нын рæстæг! — загъта Алан. — Дæлæ ма Зæлинæйы 
фыд æмæ мадæн дæр раарфæ кæнæм, стæй та уæлмæрдмæ цæуæм. Мамæй- 
ыл нæ къух авæрæм. 
— Уæлмæрдмæ иумæ ацæудзыстæм, — сыстад Сослан. 
— Нæ, папæ! Кæд ам нæ хъыгдарыс, уæд уал ам бад. Кæдæй-уæдæй 
дæхи аирхæфстай. Уæлмæрд амæй фæстæмæ дæр уым уыдзæнис! Цæудзы- 
стæм æм! — фæстæмæ йæ фыды æрбадын кодта Алан. 
— Уæ, рухсаг æрбауа Азау æмæ уыл хæрзаудæн кæна, мæ къонатæ! 
— Аминæт! Рауадз-ма мын иу нуазæн, æз хъуамæ ацы дзæбæх æрыгæт- 
тæн арфæ ракæнон, — сыстад Алихан. 
— Сбад-ма, дæ хорзæхæй! Цæмæн сыстадтæ?! — стыхстис Алан. 
136 

— Уæ цæрæнбон бирæ уæд, мæ хуртæ! Ног æнусы, ног минæм азы, Ног 
азы хорзæх уæ уæд! Хистæрты фыдæбонæн аргъ кæнын чи зоны, уыдонæн 
мæ уд сæ фæхъхъау! Уæллæй, ахæм кæстæртæ ис, æмæ сæ сæ хистæртæ æп- 
пындæр нæ хъæуынц. Сымах, куыд уынын, уымæ гæсгæ, уыдонмæ нæ хаут, 
уæ цæрæнбон бирæ! Айс-ма, Алан, мæ нуазæн æмæ йæ бындзарæй бануаз! 
— Алихан Аланмæ нуазæн дæтты. 
— Хатыр мын уæд! Иуæй, машинæйæ дæн, иннæмæй та нуазгæ нæ  
кæнын! Мæнæ йæ папæмæ авæр! Папæ! Аххуыс мын кæн! — худы Алан. 
) Сослан сыстад æмæ нуазæн райста. 
— Бузныг, Алихан! Адæймаг æрхъуыдыджын куы уа, уæд ын æвзæр 
/ æмæ æгадæй тас нæу. Æз уый мæнæ кæстæрты тыххæй зæгъын: сымах абон 
ардæм куынæ 'рбацыдаиккат, уæддæр уæ æз хъаст нæ ракодтаин. Фæлæ  
бузныг, мæнæн дæр кад кæй скодтат æмæ Аминæтæн дæр, уый тыххæй. 
Сослан анызта нуазæн, стæй йæ фæстæмæ байдзаг кодта æмæ йæ Али- 
ханмæ радта. Алихан ма цалдæр ныхасы загьта, æмæ уый дæр анызта. Алан 
æмæ Зæлинæ куы ацыдысты, уæд Алихан æнкъардæй афтæ бакодта: 
— Цымæ мæнæн та мæ бинонтæ кæм æнхъæл сты? Зæгъгæ дæр сын ницы 
кодтон дысон. Уæвгæ мæ кæд агургæ дæр нæ кодтой, уæддæр бæрæг нæй. 
Хæрзæхсæв сын загьтон иннæ 'хсæвты хуызæн æмæ мæ уатмæ ацыдтæн. 
Алихан ма цыдæр зæгъынмæ хъавыд, фæлæ дуар чидæр ныххоста. 
Аминæт фæтарст. Цалынмæ дуары цурмæ цыд, уæдмæ та ногæй ных- 
хостæуыд. 
— Мæнæ диссаг! Алихан! Мæнæ нæм Ахар æмæ Махар æрбацыдысты, 
дæ фырттæ! Æмæ, дам, ирон æмбисонд ницы у! Кæй кой кæнай — къæсæр- 
мæ! Рахизут-ма мидæмæ! 
Ахар æмæ Махар, ныхас кæрæдзийы дзыхæй исгæйæ, Аминæты уай- 
дзæфты бын фæкодтой: 
— Нæ фыд ам ис? 
— Нал нæ ныууадздзынæ, дæ хорзæхæй?! 
— Ногæй та йæ дæхимæ сайыс? 
— Æгъгъæд нæу, цалдæр азы йæ ахæстоны фæдардтай, уый? 
— Бадзур-ма нын нæ фыдмæ! 
— Мидæмæ-ма рацæут! Уæ фыд дæр никуыдæм лидзы! Мæнæ ма нæм 
уазæг дæр ис, — Аминæт, Алиханы фырттæ Сосланы куынæ феной, уымæй 
тæрсы. 
Алихан сындæггай сыстад, йæ кæрц скодта, Сосланы къух райста æмæ 
сабыргай уатæй рацыд. 
— Хатыр, Аминæт! — æрбайхъуыст тыргъæй йæ хъæлæс. 
Аминæт сæргуыбырæй фæстæмæ уатмæ баздæхт. Йæхи уæззаугай 
къæлæтджыны æруагъта, æмæ йæ кæуыны дзæкъул фегом. Сослан æй са- 
быртæ кæны: 
— Гъæ, куыд дын амардтæн, Аминæт! Цæуыл кæуыс? Уыдон дæ цæс- 
сыгты аккаг сты?! Уыдон дæлæ цыдæр æнæхафт адæм куы сты! Ма ку, мæ 
хур! Ма ку! 
137 

Аминæтæн Сосланы ныхæстæм йæ зæрдæ тынгдæр суынгæг. Сослан æм 
хæстæг бацыд æмæ йæ йæ хъæбысы æрбакодта. Афтæ дæргъвæтин рæстæг ба- 
дынц æнæзмæлгæйæ. Аминæт басабыр æмæ йæхæдæг дæр Сосланыл атыхст. 
— Мæнæ диссаг, Аминæт! Мæнæ нæ ног æнус азты сæрты ивгъуыдмæ 
куыд фехста! Хъуыды ма кæныс, чызджытимæ кинойæ куы рацыдыстут, 
æмæ дын æз мæ пинджак куы радтон, уазал дын у, зæгъгæ. Уæд ды уæхимæ 
баздæхтæ. Æз дæм фæдзырдтон: «Аминæт!» Бауадтæн дæм, æмæ кæрæд- 
зиуыл мæнæ афтæ атыхстыстæм... 
— Дæ сæры зонд фæцыд! — атыдта Сосланы хъæбысæй йæхи Аминæт. 
— Уый кæд æмæ кæд уыдис! Æрыгæттæ уыдыстæм, æмæ фыццаг андзæвд 
уый тыххæй бахъуыды кодтай! 
— Æрыгæттæ уыдыстæм!.. Аминæт! Дысон «Ханты цагъд» дæ зæр- 
дыл куы 'рлæууыд, уæд æз змæлгæ дæр нал кодтон, мыййаг, зæгъын, уыцы 
зæронд къодæхтæй исчи куы фæгуырысхо уа!.. 
— Фыццаджыдæр, уыдонæй иу дæр къодах нæу! Уыдон Ирыстоны х^ы- 
здæр æмæ кадджындæр лæгтæй дыууæ сты! Дыууæ æцæг ирон лæджы! Йæ 
кад æмæ йæ цыты тыххæй чи фæцардис, ахæм дыууæ хорз лæджы! Фед- 
тай, дысон-бонмæ немæ худгæ дæр чи фæкодта æмæ кафгæ дæр, уый æнæ 
хъусæнтæй хъусгæ нæ кæны. Уый хæсты быдыры нæмгуыты гыбар-гы- 
бурæй бакъуырма. Уый йе 'ппæт хъуыддæгтæ дæр къуырмайæ бакодта. 
Юридикон наукæты кандидаты ном дæр æмæ докторы ном дæр къуырмайæ 
райста. Ирыстоны ахæм дæсны тæрхонгæнджытæ бирæ нæй!.. Алихан та ге- 
ологийы хъуыддæгты стыр ахуыргонд у. Иунæг ныхас дæр дзы фехъуыстай 
йæхи тыххæй? Нæ фехъуыстай, стæй нæ фехъусдзынæ! Æз йемæ фæцард- 
тæн, æмæ уый фæстæ базыдтон, афицер дæр уыдис æмæ геолог дæр. Гъей, 
Сослан, уый цард здухы, цард адæмы, уыййеддæмæ махæй иу дæр иунæг 
нæ уаид!.. Федтай, цы туртмайнаг фырттæ йын ис, уый? Дæумæ гæсгæ,  
уыдон сæ фыды мæт кæнынц? Уыдоны хъæуы йæ хæдзар æмæ йæ дынджыр 
пеней, æндæр сæ сæ фыд мур дæр ницæмæн хъæуы, — дзырдта Аминæт 
Сосланæн, комкоммæ йæм кæсгæйæ, стæй бацыдис магнитофонмæ æмæ 
сæвæрдта «Ханты цагъд». 
Дыууæйæ дæр ницыуал дзурынц, хъусынц музыкæмæ. 
— Цы уарзт фехæлдтай уæд, Аминæт!.. — дардмæ ныджджих уæвгæйæ, 
загьта Сослан. 
— Уарзтæн халæн никуы ис, Сослан... 
— О, æцæг куы уарзай, уæд. Фæлæ-ма мын зæгъ, Аминæт!.. Цæмæн 
мын æрлæууын кодтай мæ зæрдыл, цæрæнбонты мæ адæн цæрын чи нæ æр- 
уагъта, уыцы хъуыддæгтæ?! Цæмæн мын райхъал кодтай мæ рыст зæронд 
зæрдæйы, кæддæр дæхæдæг цы бæллицтæ ссыгътай, æмæ уый фæстæ уазал 
доны къус кæуыл бакалдтай, уыдон?! Ау, æнæ уыдон æрхъуыды кæнгæйæ 
нæ ацыдаин кæронмæ, цæрæнбонты фæкæл-фæкæл цы фæндагыл кодтон, 
ууыл? — йæ уæрагмæ йæ рæмбыныкъæдз сбыцæу кодта Сослан æмæ йæ 
сæр'ныллæг æруагъта. 
138 

— Цæмæй бæстон базонон мæ царды рæдыды æлхынцъ! Ды зоныс,  
Сослан... — Аминæт та/цасдæр ныхъхъус, æвæццæгæн, хъуыды кодта, дзура 
æви нæ, уый. —^Дæн мæ даргъ царды æрмæстдæр иунæг хъуыддаг хъизæ- 
марæй^ардта: ды мæн искуы уарзтай æви нæ?.. Æз æдзухдæр, дæуæй дард 
уæвгæйæ, дæу зæдтæ æмæ дауджытимæ баргæйæ цардтæн. Æвæццæгæн, 
зæрдæйы иунæг хатт æрбæстон вæййы æндæр адæймагмæ ахæм ахает... 
Уæд ды мæн искуы æрхъуыды кодтай? Æви дæ уарзон бинонтимæ фæрн- 
джын æмæ амондджын цард кодтай? Уыцы фарста мæнæн æнцойад никуы 
лæвæрдта. Æмæ сфæнд кодтон æнусы фыццаг æхсæв демæ арвитын... Зоныс 
æй дæхæдæг: мах, кардзыд адæмы, кæрæдзийæ æрмæстдæр хъарм ныхас 
æмæ мысинæгтæ хъæуы. Æз бирæ фæхъуыды кодтон, цы лæвар ракæнон 
мæхæдæг мæхицæн ног æнусы райдианы, ууыл. Ницы мæ бахъуыд,  
æрмæстдæр демæ иу уæлдæфæй улæфын, демæ иу хор, иу донæй саходын... 
Иунæг æхсæв æрмæст!.. Дзургæ дæр дæм уый тыххæй фæкодтон... Уый æн- 
хъæл та чи уыдис, æмæ мæм уыйбæрц уазджытæ фæзындзæн!.. 
— Аминæт, мæ зынаргъ, кæд дæ зонын фæнды, уæд æз дысоны æхсæв 
нымайын мæ царды æппæты амондджындæр æхсæвыл. Мæн дæ уазджытæ 
дæр ницы хъыгдардтой, Хуыцау хорз, æмæ уыдон ам уыдысты, уыййед- 
дæмæ æз фырамондджынæй амардаин... Дæуæн дæ алы фæзылдмæ кæсын, 
дæу афтæ айв æмæ рæсугъдæй уынын — уый мæнæн цыхуызæн амонд у, 
уый дзыхыныхасæй зæгъæн нæй. Нæ, Аминæт, рæсугъддзинад дæр æмæ 
зæрдæйы арт дæр нæ мынæг кæнынц азтимæ. Æз мæ риуы банкъардтон 
кæддæры арт, ды та æппындæр нæ базæронд дæ!.. 
— Нæ, зæронд баистæм, фæлæ нырма раджы у цардæн хæрзбон зæ- 
гъынæн... — Аминæты рæсугъд цæстытæ цæхæр калынц, рустæ судзынц, 
раст цыма æстдæсаздзыд чызг у, уыйау. — Иуæй-иу хатт мæм афтæ фæкæсы, 
цыма цард даргъ у: кæд æмæ кæд уыдысты уыцы рæстæджытæ!.. Иннæ хатт 
та мæм афтæ фæкæсы, æмæ цард тынг тагъд атахт... Адæймаг йæ рæдыдты- 
тыл ахъуыды кæнынæн дæр рæстæг не ссары, афтæмæй цард фæвæййы... 
— Аминæт, мæ зынаргъ! Дæуæн дæр æмæ мæнæн дæр нæ тæккæ стыр- 
дæр рæдыд уый уыдис, æмæ уæд кæй нæ фæлæууыдыстæм сæрæн нæ амон- 
дыл тохы. Ды мæн фыддæрадæн мæ афицер æмхæрæфыртмæ амой кодтай 
æмæ йемæ Германмæ афардæг дæ! 
— Ды та мæн фыддæрадæн мæ хуыздæр æмбалы ракуырдтай афæдзы 
фæстæ... 
— Аминæт, дæхæдæг — æвдисæн: ды дæр æмæ æз дæр нæ къæйтты раз 
азымджынæй никуы баззадыстæм... Хорз ирон лæгæн куыд æмбæлы, афтæ 
æнæзæрдæхудтæй фæцардтæн йемæ фондз æмæ дыууиссæдз азы... Уæвгæ 
мæм иу азым æрхæссæн ис: æдзухдæр мæ цæстыты раз уыдис Аминæт, цæр- 
гæ та йын йе 'мбалимæ кодтон... 
— Уæдæ æз дæр де 'мхæрæфыртимæ афтæ æнæзæрдæхудтæй  
фæцардтæн суанг йæ амæлæты бонмæ. Фæлæггад ын кодтон йæхицæн дæр æмæ йæ 
бинонтæн дæр, куыд мæ бон уыдис, афтæ. Æрмæст мæ цæстыты раз уыдис 
æдзухдæр Сослан, æмæ-иу мæхи мæхæдæг мæхи раз сраст кодтон: «Кæмæн 
139 

цы знаггад хæссы, мæ зæрдæйы цы ис, уый? Æрмæст мæхицæн царды ныфс 
æмæ фæндаджы рухс у, уыйеддæмæ». Алиханимæ та æфсæрмæй бацардтæн. 
Æфсæрмæй, стæй йын тæригъæд кæй кодтон, уый тыххæй... Стæй ма уый 
тыххæй дæр, æмæ мæм дæу æнгæс кæсы. Нæ йæ фиппайыс? 
Сослан фæстаг ныхæстæн дзуапп нæ радта, — йæ хъуыды уыдис ив- 
гъуыды. 
— Хъуыды ма кæныс, æртæ азы фæстæ ме 'мхæрæфыртимæ куы æр- 
баздæхтыстут Германæй, уæд уæ хæхтæм куы аластон мæхи машинæйы, зæ- 
гъын, мыртгæтæ æртонæм... Хъуыды ма кæныс, машинæйы бадгæйæ былæй 
куы фæцæйхаудтам, хохæй куы æртылдыстæм? Уæд æз тынг зæрдиагæй 
сфæнд кодтон цардæй ацæуын æмæ дæу дæр мемæ акæнын. 
— Мæнæ мын цы диссæгтæ дзурыс! Куыд нæ йæ хъуыды кæнын!? 
— Æмæ цæй тыххæй нæ ахаудтам былæй, уый зоныс, Аминæт? Нæ 
къæйттæ дæр немæ кæй уыдысты, уый тыххæй... тынг зын мæм фæкаст, уы- 
дон, ницы аххосджын уæвгæйæ, кæй сæфтысты, уый, æмæ фæстаг уысм мæ 
фæнд аивтон!.. 
— Мæнæ мын цы диссæгтæ рахъæр кодтай, Сослан! 
— Диссæгтæ бирæ сты. Æз цæрæнбонты архайдтон демæ бастдзинад 
нæ халыныл, æмæ-иу алы Ног аз дæр мæ бинойнагæй ракуырдтон, цæмæй 
фынг сцæттæ кæна уал æмæ уал адæймагæн. Æнæмæнг-иу уазджыты æх- 
сæн уыдыстут сымах дæр, æмæ уый æрмæстдæр дæу тыххæй, Аминæт! Дæу 
тыххæй, Аминæт, æмæ та-иу мын дæ фенд афæдзваг уыдис. Рухс дзæнæты 
бадæнт ме 'мхæрæфырт дæр æмæ мæ бинойнаг дæр — никуы фæгуырысхо 
сты. Уæвгæ сын æфсон дæр нæ уыд! 
— Кæд, мын, мыййаг, алы Æстæм мартъийы дидинджыты чыргъæд чи 
æрвыста, уый дæр ды уыдтæ? 
— Уый дæр æз уыдтæн! Дæ зыны-иу дæ разы сусæгæй чи уыдис, уый 
дæр æз уыдтæн. Дæ цард æмæ дын дæ хъуыддæгтыл дардæй чи аудыдта, 
уый дæр æз уыдтæн. Æз дын сæ уый тыххæй нæ дзурын, æмæ мæм исты 
кæсынц, фæлæ мын ахæм лæвар кæй ракодтай æмæ мын мæ царды кæрон 
мæ царды нысан кæм сбæлвырд кодтай, уым дын сæ схъæр кæнон. 
Аминæт сыстадис æмæ бацыдис Сосланы къæлæтджыны фæстæмæ 
æмæ йæ цæнгтæ æртыхта Сосланы хъуырыл: 
— М' ахсджиаг! Мæнæ мын хъысмæт цы лæвар ракодта! Куыд хорз у 
æлхынцъ райхалын, æндах куы аскъуыйа, уæддæр. Мæнæ мыл мæ зæронды 
бонты цы хорздзинад æрцыд! 
— Æндах нæ аскъуыд, æрмæст слæмæгъ и... фæлæ ма мах цы хъæуы 
ацы царды, Аминæт? Æрмæст кæрæдзийы уынын æмæ нæ бирæ хорз хиуæт- 
ты мысын. 
— Уый раст у, Сослан. 
— Ау, Аминæт, ды мæнæн бар нæ ратдзынæ, цæмæй дæ искуы-иу хатт 
фенон, кæнæ ам, кæнæ махмæ? Куы йæ федтай, куыд дыл цин кодтой мæ 
бинонтæ, уый! 
140 

Дуар^æрбахостæуыд. Аминæт асхъиудта Сосланы цурæй. Уатмæ æр- 
бахызт Алшсан, æмæ йæ Аминæт куы ауыдта, уæд фæкуыддæр: 
— Мæ хадзар_куыд уыдис, Алихан, фæстæмæ куы æрбаздæхтæ! 
— Фæстæмæ 'рбаздæхтæн, фæстæмæ, Аминæт! Стыр хатыр мын 
бакæнут! Иуæй, мæ фыртты тыххæй хатыр ракурон, иннæмæй та... ин- 
нæмæй та мæ хъуыддаг ис ам. Куыд æмбарут, афтæмæй æз ардæм дысон 
канд Ног азы арфæтæ кæнынмæ не 'рбацыдтæн!.. Фæлæ уал мæ фыртты кой 
ракæнон. 
— Бадгæ-ма æркæн, бадгæ, Алихан! — хъæлдзæг æмæ барджынæй загъ- 
та Сослан. 
Алихан йæ кæрц раласта æмæ йæ тыргъы ауындзæныл сауыгъта, стæй 
сындæггай къæлæтджыныл æрбадт: 
— Махæн, хистæртæн, нæ конд афтæ у: нæ зæнæджы куынæ хъæуæм, 
уæддæр сæм мæсты кæнæм, куы сæ хъæуæм, уæддæр нын хъыг у! Гъе ныр, 
Сослан, куыд дæм кæсы? Дæ фæллой дæ фыртты куы уа, дæ хæдзар — уы- 
доны, уæд ма дын хъуамæ дæ удмæ цы бар дарой? Мæнмæ уымæй диссагдæр 
ницы кæсы: мæ уд мæ бар нал у, æви?! Кæимæ мæ фæнды, уыимæ цæрын мæ 
фæстаг азты! Нæгъ, зæронд, дам, дæ æмæ нæ ма худинаг кæн!.. 
— Омæ, Алихан, уыцы хъуыддæгтыл æртæ азы размæ куы баныхас код- 
там! Сног та сты, æви? — тызмæгæй загъта Аминæт. 
— Ды-ма гыццыл байхъус, Аминæт. Бахатыр кæн, мæ фырттæ та дын 
æнаххосæй мает кæй скодтой, уый тыххæй. 
— Æз сын дæ хатыр куынæ кæнин, Алихан, уæд сын иубон алывыд бæр- 
гæ акалин! 
— Æз фæстæмæ уымæн æрбаздæхтæн, æмæ мæ зæрдæ дарын, Сослан 
нын нæ хъуыддаджы кæй баххуыс кæндзæн, ууыл. 
— Алихан! Бынтон æнæхицау мæ хоные, æви! Цæмæн пайда кæные мæ 
зæрдæйы хорз ахастæй? Цы уаринаг ма нын ис? — смæсты Аминæт. 
— Аминæт! Бахатыр-ма кæн! Мæнæн мæ ныхас Сосланмæ у!.. Хъуы- 
ды ма кæные, Сослан, мах Аминæтимæ цæрын куы райдыдтам, уæд мæ ре- 
сторанмæ куы ахуыдтай, демæ мæ базонгæ уæвын фæнды, зæгъгæ?! Афтæ 
мын куы загътай, ме 'мхæрæфырт нал ис, фæлæ мæ йæ бинойнаджы уын- 
дæй æнæхай ма фæкæн. Уæд æз бамбæрстон, ды æцæг адæймаг кæй дæ, 
æмæ уын уæ хъæстæйæн фараст æмæ ссæдз азы чи фæлæггад кодта, уыцы 
Аминæтæн ды цæрæнбонты арфæйагæй кæй баззадтæ, уый. Æвæццæгæн, 
ды ацы хæдзармæ дысон мæн амондæн æрбафтыдтæ. Æз, Сослан, æртæ азы 
дæргъы иу æмæ дыууæ хатты нæ ракуырдтон хатыр Аминæтæй. Бирæ хæт- 
тыты йын загьтон, бацæрæм фæстæмæ, зæгъгæ. Фæлæ нал сразы. Мæнæн та 
йæ ферох кæнын мæ бон нæу Уæллæй, мæнæ мæ разы ис, уый тыххæй нæ, 
фæлæ йæхицæй лæггадгæнагдæр, йæхицæй фæлмæндæр удгоймаг Хуыцау 
не скæндзæн. 
Уыцы рæстæджы дуар æрбахостæуыд æмæ уатмæ æрбахызт Дудар. 
— Афтæ 'нхъæлдтат, æмæ ахæм æнæуæздан дæн, æмæ фæстæмæ ма 
'рбаздæхон? Фервæзтæн мæ бæллæхæй — баивтон мæ хъусæнты батарей- 
141 

кæтæ! Ныр та мын амæй изæрмæйы фаг уыдзысты! — Дударæн йæ къухы 
маргарины чысыл къопп. — Уæллæй, ацы «Рамæ»-мæ та ОЗАТЭ-мæ схæц- 
цæ дæн! Иннæтæ æнæхъæн ведратæ сты, фæлæ ай куыд дзæбæх гыццыл у! 
Дысон мæм, Аминæт, дæ уæлибæхтæ мынæгсæрст фæкастысты! Айс æмæ 
æнæнизæй хæр! 
— Омæ, Дудар, цæмæн ахæм хæрдзтæ кæныс, цæмæн? 
— Цæмæн хæрдзтæ кæнын, уый дæхæдæг тынг хорз æмбарыс, Аминæт! 
— Мæнæ-ма ам æрбад, Дудар, ралас дæ кæрц æмæ, — сыстад та Сослан. 
— Уæллæй, уынджы афтæ уазал у, æмæ мæ цæнгæт пец дæр нал стæвд 
кæндзæн. 
Аминæт коньяк рауагъта æмæ йæ дæтты Дудармæ: 
— Ануаз-ма, Дудар, æмæ стæвд уай! 
— Уæ цæрæнбон бирæ, æфсымæртæ! Æз ардæм здæхгæ дæр нал æрба- 
кодтаин, мæ зæрдæ уыл куынæ дарин, уæд! Дæ цæрæнбон бирæ, Аминæт! 
Хуыцауыстæн, де ппæты хуыздæр миниуæг уый у, æмæ дын дзурын ницы 
хъæуы. Ехх, мах цæстæнгасæй дæр кæрæдзийы бæргæ æмбариккам! — нуа- 
зы коньяк Дудар. 
Сослан æмæ Аминæт худынц. Алихан Дудармæ мæсты кæны, уый 
бæрæг у. 
— Юриспруденци диссаджы наукæ у! Логикæ дзы ахсджиаг у. Мæнæн 
æдзухдæр мæ тых мæ логикæйы уыдис, — тынг хъуыддагхуызæй дзу- 
ры Дудар. — Худут, худут! Æрмæст мæм кæронмæ байхъусут! Хорз æмæ 
æцæг адæймаг алкæйы дæр хъæуы. Мæнæн мæ хорз миниуджытæ Аминæт 
бæстон нæма зоны, фæлæ мæ цыфс ис, мæнæ дысон-бонмæ ам, Аминæты 
хæдзары цы æфсымæртимæ фæбадтæн, уыдон мæ бæстон бамбæрстой: 
нæлгоймаг тынгдæр арæхсы хорз миниуæг рахатынмæ! Мæн та уырны, сы- 
махæй иуы цæст дæр Аминæтæн хорздзинад æнæбауарзгæ нæ фæуыдзæн, 
уый. Логикæйы кой та уымæн ракодтон, æмæ зонын: мæнæн мæ фæндагыл 
дысоны онг лæууыдис Алихан. Афтæ-иу мæм каст, æмæ Аминæт ныр дæр 
ма Алиханы уарзы, æмæ мын уый тыххæй нæ комы. Ныр æз бамбæрстон: 
кæд кæддæры æнæбары арт фæтæпп-фæтæпп кодта, уæд ныр бынтон æр- 
мынæг. Стæй кæрдзын куы асæтты, уæд ма ныхæсгæ кæны?! Ам кæй дæ, 
Алихан, уый та мæнмæ тынг хорз кæсы — хорздзинад чи нæ рох кæны,  
уыдон мæнæн мæ идеалтæ сты! Уымæ гæсгæ, дæуыл мæ зæрдæ дарын. Уæдæ 
Сосланыл та ноджы тынгдæр æууæндын: де 'мхæрæфырты усы амонд дæ 
куыд хъуамæ ма бафæнда? И? 
— Цыбырдзырдæй, ды — усгур, мах та дæ минæвæрттæ, нæ? — мæ- 
стыйæ загьта Алихан. 
— Фæлæуут-ма, мæ зынаргъ уазджытæ! Мæнæн дæр-ма иу дзырды бар 
раттут! — ныхас хылмæ куы ацæуа, уымæй тæрсгæйæ сыстад Аминæт. — 
Афтæ уæм нæ кæсы, æмæ махæн не 'ппæтæн дæр нæ поезд афардæг?! 
— Нæ-æ! Йæ билет мæнæ мæ дзыппы ис! — фæгæпп кодта Дудар æмæ 
фæстæмæ 'рбадт. 
— Æз тынг хорз æмбарын, адæймаджы амæлæты бонмæ цæрын кæй 
142 

фæнды. Уымæй йæ иунæг бон дæр иунæгæй цæрын нæ фæнды. Нæ тæри- 
гьæд уæд нæ цæуæты, мах нæ цæуæты цæуæты уындæй дæр æмæ сæхи уын- 
дæй\дæр æнæхай чи кæны! Гъеныр дæ, Дудар, цавæр ус хъæуид, дæ фырт 
дæ ра^ы куы уаид, ус куы ракурид æмæ карчы цъиуты хуызæн дæ хæдзар 
сывæллгеттæй йедзаг куы уаид, уæд? 
— Бæргæ! Бæргæ-æ-æ! — аивæзта йæ ныхас Дудар, æмæ йæм уæд Али- 
хан фæрæвдз: 
— Дæу, Дудар, хъæуы æрмæстдæр дзурæг æмбал æмæ лæггадгæнæг. 
Афтæ нæу? 
— Йæ бæллæх дæр уый мидæг ис, æмæ мæн æрмæст дзурæг æмбал 
хъæуы. Мæ кары æмæ уыдонæй кæстæр сылгоймæпы та кæнæ бынтæ 
хъæуы, кæнæ та лæгтæ, — мæстыйæ загъта Дудар, æмæ йыл иууылдæр ных- 
худтысты. 
— Бамбæрстат мæ? Лæгтæ-æ! Ахæм хæлд у, æмæ ма дæ зæрондæй дæр 
лæг хъæуæд?! Уый диссаг нæу?! Бахатыр кæн, Аминæт, ды уыдонæй нæ дæ. 
Алихан сфæнд кодта Дудары амæстæймарын. 
— Иу нæ хъæуккаг зæронд лæг иунæгæй тыхстис, æмæ йын йæ фырт 
кæцыдæр хъæуæй иу йæхи карæн ус æрбакодта. Дыууæ къуырийы фæстæ 
ус алыгъд, — худæгæй бакъæцæл Алихан. — Фæрсынц, дам, усы: «Цæмæн 
рацыдтæ?» Уæд ус афтæ: «Къулы 'рдæм азил», — æмæ та-иу йæ хуыр-хуыр 
ссыд. «Мæнырдæм разил», — æмæ та-иу афынæй. Уæд æз нæхимæ ра- 
зил-базил кæнын нæ базондзынæн»! — Алихан комкоммæ кæсы Дудармæ. 
— Гъемæ афардæг уæд æмæ уым иунæгæй бадæд, зæронд гадздза! — 
йæ къухæй йæ дзых ахгæдта Дудар. — Хатыр, Аминæт! 
— Бахатыр-ма мын кæнут, Дудар, ды дæр æмæ, Алихан, ды дæр! Ирон 
адæммæ цы хорз æгъдæуттæ баззад, уыдон рох хъуамæ ма уой. Нæ фыдæл- 
тæ бинонты цардæн тынг аргъ кодтой. Лæппуйæн-иу тыххæй ус ракурын 
кодтой, чызджы-иу тыххæй моймæ радтой. Фæлæ сæм бынтон кардзыдæй, 
мæнæ мах карæнтæй та ус курын æмæ моймæ цæуын æгад уыдис. Æз мæхи 
ме 'мхæрæфырты усæн хицау нæ кæнын, фæлæ мæм кæд хъуса, уæд ын 
æз ногæй йæ цард саразын нал бауадздзынæн! Кæстæртæн дæр уый кад нæ 
кæны, стæй дыккаг æмæ æртыккаг ускуырдты бирæ ис, цардæн амонд чи нæ 
хæссы, ахæм хъуыддæгтæ! Мах иууылдæр иунæджытæ стæм, афтæ баны- 
хас кæнæм æмæ, сывæллæттæ куыд сыгъдæгзæрдæ æмæ æнæхин вæййынц, 
афтæмæй арæх æмбæлæм æмæ дысонау кæрæдзийы цард айв кæнæм! 
— Ам, Аминæтмæ, нæ? — бацин кодта Дудар. 
— Ам, Аминæтмæ дæр, дæумæ дæр, Алиханмæ дæр, мæнмæ дæр. 
Дудар фæгæпп кодта æмæ Сосланы къух цалдæр хатты райста. Бæрæг у, 
тынг æхсызгон ын кæй у Сосланы фæнд, уый. 
— Бузныг, Сослан, дæ уынаффæйæ, — загъта Алихан. — Ирон лæгæн 
йæ конд афтæ у: æнæ йæ сыхаг, æнæ йæхионæй йæ дзыхмæ къæбæр нæ исы. 
Йæ фæстаг мур дæр адæмимæ дих кæны. Фæлæ йæм удгоймаджы хайæ цы 
хауы, уый дихгæнгæ никæимæ у! Ирон æмбисондау: «Иумæйаг дзыккайæ 
хицæн сир — хуыздæр!» Æз æрдæбон мæ фырттæн æргом загътон, сыст- 
143 

дзыстæм, зæгъын, Аминæтимæ æмæ, дарддæр цы ран уа, уырдæм фæлидз- 
дзыстæм, æппындæр нæ куыд ничи ссара, афтæ! 
— Омæ, Алихан, мæн бафарстай, мæн? 
— Тынг мæм смæсты сты мæ фырттæ, æмæ сæ бар сæхи! Иудзырдæй, 
рæстæг уыдзæнис алцæуыл дæр бæстон аныхас кæнынæн, Аминæт! Ныр та 
уал хæрзбон! — хæстæг бацыд Аминæтмæ æмæ йын йæ къух райста. Хъавы 
лæгты къухтæ дæр исынмæ, фæлæ уыцы рæстæг дуар тынг ныххостæуыд 
æмæ уатмæ 'рбахызтысты Алиханы дыууæ къæдзæхы хуызæн фырты Ахар 
æмæ Махар. Æрбахастой хуыссæнты тыхтон æмæ дзаумæтты бает æмæ сæ 
уаты астæумæ æппарæгау бакодтой: 
— Бузныг, нæ кадджын фыд, дæ Ногбоны лæварæй! Уый æнхъæл чи 
уыдис, æмæ та нын чындзы фæраст уыдзынæ! Мæнæ дæ чынддзон дзаума! 
— къахæй басхуыста дзаумæттæ Ахар. 
Аминæтæн йæ хуыз фæцыд. Йæ уазджытæ дæр уырдыг лæууынц æмæ 
кæсынц Алиханы фыртты æбуалгъдзинадмæ. 
— Бахъуыды кæн, нæ фыд! Абонæй фæстæмæ ды — дæхицæн, мах — 
нæхицæн! 
— Зæронд куы сæрра уа, уæд æй кæнæ куыдзæппарæнæй аппарын 
хъæуы, кæнæ та йыл къух сисын хъæуы, — йе 'фсымæры ныхæстæм ма 
бафтыдта Ахар, æмæ ацыдысты Алиханы фырттæ. 
Уаты уæвджытæй иунæг ныхас дæр никæйы дзыхæй хауд. Фæстагмæ 
Дудар йæ кæрц скодта. Афицеры хуызæн йæ къух йæ ныхмæ фæдар-фæдар- 
гæнгæ сæрæй кувы Сослан æмæ Алиханæн, кæд æм уый нæ кæсы, уæддæр. 
Бацыд стъолмæ, систа «Рамæ»-йы къопп, æвдисы йæ Аминæтмæ. Æрæвæрд- 
та йæ æмæ йын йæ бæсты систа «Исток»-ы авг, цыма сæ ивгæ бакодта, уый- 
ау, æмæ дуары 'рдæм фæраст. 
Алихан сындæггай бацыд æмæ уаты астæу йæ хуыссæнты тыхтоныл 
сбадт, йæ сæр ныллæг æруадзгæйæ. 
Сослан æмæ Аминæт дæргъвæтин рæстæг кæрæдзимæ фæкастысты, 
стæй Сослан сындæггай сыстадис, йæ кæрц скодта, уаты астæу Алиханы 
цур алæууыд, цыма цыдæр зæгъынмæ хъавыд, афтæ. Бацыд Аминæтмæ 
æмæ дзы цыма мыггагмæ хицæн кодта, афтæ йын йæ къух йæ дыууæ армы 
астæу бакодта. Стæй сындæггай азылд æмæ ацыдис. Аминæт тыргъмæ йæ 
фæдыл рахызт. Уатмæ куы æрбаздæхт, уæд йæхи къæлæтджыны уæззау 
æруагъта. Афтæ бирæ рæстæг æнæдзургæйæ бадтысты Алиханимæ. 
Фæстагмæ Аминæт йæ цæссыгтæ ныесæрфта æмæ бацыд, Алихан йæ 
дзаумæттыл кæм бадт, уырдæм. Слæууыд Алиханы чъылдыммæ, æмæ, чы- 
сыл раздæр Сосланы уæхсчытыл йæ цæнгтæ куыд æруагъта, афтæ та  
Алиханы дæр уæзданæй æрбахъæбыс кодта æмæ фидарæй загъта: 
— Ма тæрс, Алихан! Мацæмæй тæрс! Цард та йæхи амондзæн!.. 

м®^н®^ 
АМОНДДЖЫН ВЕНОК 
— Мæ хæдзар куыд уыд! Венокимæ нæм куы æрбацыдыстут! — хъæрæй 
адзырдтон, дуканийы дуарæй цы дыууæ усы æрбахызт, уыдонмæ, цалдæр 
къахдзæфы сæ размæ акæнгæйæ. 
— Ма нын тæрсут нæ венокæй! Нæ венок тынг амондджын у! — худ- 
гæйæ загьта кардæр сылгоймаг. 
— Ау! Веноктæй дæр амондджын вæййы? — цымыдис каст кодтон, 
хæстæг мæм кæй æрбахастой, уыцы венокмæ. Раст цыма æцæг къабузтæй 
быд уыд, афтæ йæ сыфтæ — кæрдæгхуыз, йæ дидинджытæ та сырхытæ æмæ 
бæрæзехуызтæ. Бынæй сау цæлхдымбыл гæбазыл^урс дамгъæтæй фыст: 
«ДОРОГОМУ, ЛЮБИМОМУ ХАЗБИ от ЛЮБЯЩЕЙ ЗАРЫ». 
— Рухс дзæнæты бадæд Хазби æмæ уыл хæрзаудæн кæнæд! — ратæфæр- 
фæс кодтон устытæн, фæлæ уыдон кæрæдзимæ бакастысты æмæ сæ дзыхы- 
дзаг ныххудтысты. 
— Нæ дын загьтам, ацы венок тынг амондджын у! Хазби мард нæ, фæлæ 
удæгас разындис! Абондæргъы йæ мах дæр Алагиры уæлмæрдты агуырд- 
там! — ноджы тынгдæр ныххудтысты. 
— Æмæ уæ уæддæр Зарæ кæцы у? — худгæйæ бафарстон æз. 
— Зарæ æз! — мæ бафарст ын æхсызгон нæ уыд, уый бамбæрстон æмæ 
ма адæргæй афарстон: 
— Фæйнæ суары агуывзæйы нæ аназдзыстут? Кæд фæндаггæттæ стуг, 
уæд бафæлмæцыдаиккат. 
— Бафæлмæцыдыстут та цы хоныс? Куыдзы фæллад бакодтам! —  
загьта кардæр ус. — Зарæ мæ хойы чызг у, ам рагæй нæ цæры. Тынг уарзы ирон 
зæрджытæ, ирон цæгъдтытæ. Айфыццаг уæм мæ фыртимæ ирон кассетæтæ 
федтам, — суарæй адджын хуыппытæ кæнгæйæ дзырдта ус. 
Сæ веночы хабар мын нæ хъæр кæнынц, уый куы бамбæрстон, уæд ба- 
цыдтæн æмæ сын, зарджытæ æмæ цæгъдтытæ цы кассетæйыл фыст уыдис, 
ахæм рахастон: 
— Адæймагæн йæ зæрдæ дард ран цæргæйæ дæр йæхи адæмимæ куы 
уа, уæд йе 'взаг дæр уарзы æмæ йæхи адæмы аивад дæр. Цалдæр балæвар 
10 Дауырæ 
145 

кæнын уын мæ бон нæу, фæлæ уын мæнæ ацы хорз кассетæ зæрдийагæй 
дæттын. Фæрнæй йæм хъус, Зарæ! 
— Стыр бузныг! — загьта Зарæ æмæ, къабатæ цы къуымы ауыгьд уы- 
дысты, уырдæм бацыд æмæ сæм ракæс-бакæс кæны. 
— Дæ зæрдæмæ дзы искæцы цæуы? Равдисон дын дзы иу? 
— Абон тынг бафæлладыстæм. Райсом дзы искæцыйы абардзынæн, — 
загьта Зарæ. 
— Хæрзбон уал! Хуыцау дын бирæ радтæд! Схæц, Зарæ, мæ хур! — аца- 
мыдта ус венокмæ æмæ йæ дыууæйæ худгæ ахастой. 
Æхсæвы дæр æмæ дыккаг райсом дæр мæ зæрдæйæ не схицæн Зарæ дæр 
æмæ йæ венок дæр. Диссаг мæм кастис, мард лæг куыд райгас ис, стæй цы 
хæстæг уыдис дыууæ усæн?.. 
— Уæ райсом хорз æмæ уыл хорз райсомтæ кæнæд! — æрбадзырдта 
дуканийы дуарæй чидæр, æмæ йæ æз уайтагъддæр базыдтон: уый уыдис ме 
зноны уазджытæй иу — Зарæ. 
Цыма рагæй зонгæ стæм, афтæ йын зæрдийагæй салам радтон, стæй йæ 
афарстон: 
— Къаба æвзарынмæ æрбацыдтæ, Зарæ? 
— Къаба дæр мын никуыдæм алидздзæн, фæлæ мæн демæ аныхас  
кæнын фæнды, — бахудтис Зарæ æмæ йæ рæсугъд цæсгом ноджыдæр фæаив- 
дæр. Знонау та йын æз йæ хæрзæфснайд сæрыхъуынтæм ныккастæн æмæ 
мæхинымæры хъуыды кодтон: «Куыд нæ баивзыдысты йæ дзыккутæ!» 
— Ницы хибар бынат дын ис? Ахон-ма мæ уырдæм, — лæгъстæхуызæй 
загьта Зарæ. 
Бахуыдтон æй чысыл уатмæ æмæ йæ къæлæтджыныл æрбадын кодтон, 
мæхæдæг ме 'мкусджытæм ахъæр кодтон: «Чызджытæ! Æз ам нæ дæн!» 
Æрбадтæн йæ комкоммæ æмæ йæ афарстон: 
— Цы фæцис уæ венок? 
— Нæ венок Маняйы сарайы, — æз бамбæрстон, йæ мады хойы ном 
Маня у, уый. 
— Знон дæр æмæ абон дæр мæ зæрдæмæ тынг фæцыдтæ, — ныхъхъуы- 
ды кæнгæйæ загьта Зарæ. — Тынг мæ фæнды, мæ царды сусæгдзинад дын 
куы радзурин, уый. Уæлдайдæр та мæ ныр дæ уынаффæ хъæуы, —  
комкоммæ мæм ныккаст сыгъдæг, æрвхуыз цæстытæй, æмæ æз бамбæрстон, сывæл- 
лонау æнæхин æмæ æууæндаг кæй у, уый. 
— Фынддæс æмæ ссæдз азы размæ æз каст фæдæн ам, Ирыстоны, 
Хæххон-металлургон институт æмæ мæ арвыстой кусынмæ Запорожьемæ. 
Хъуамæ дзы æнæмæнг бакуыстаин æртæ азы, уæды рæстæджы афтæ  
уыдис, — йæ сæр ныллæг æруагъта æмæ йæ къухтыкæлмæрзæны кæрæттæ йæ 
рахиз къухы æнгуылдзтæй аиваз-аиваз систа. Æз æмбæрстон, цы мын ра- 
дзурынмæ хъавы, уый æрымысын ын æнцон кæй нæу. 
— Уæдæй фæстæмæ æз ам нал уыдтæн. Мæ мадыхойæн, мæ бон куыд 
уы^ис, афтæ æххуыс кодтон, стæй мæм йæхæдæг уырдæм тынг арæх цыдис, 
цалынмæ йæ бон уыдис, уæдмæ. Сидзæр уьтдтæн, æппындæр мын Маняйы 
146 

йеддæмæ хæстæг нæ уыдис... Цæугæ та уый тыххæй никуы скодтон, æмæ мæ, 
Ирыстонимæ тынг чи баста, уый, куыд мын фехъусын кодтой^ афтæмæй мæ 
ацыдæй афæдзы фæстæ амард. Фондз азы иумæ ахуыр кодтам. Иæ ном Хазби. 
Мæ удæй йæ фылдæр уарзтон. Мæ цард, мæ сæнттæ йемæ бастон, — йæ сæр 
бæрзонд систа æмæ мын комкоммæ мæ цæстытæм кæсгæйæ дзырдта Зарæ. 
— Йæ амарды фæстæ мæ мæ къæхтæ Ирыстонмæ никуыуал схастой. Уыцы 
æнамонд хабарыл дæс азы куы рацыдис, уæд мемæ чи куыста, ахæм уырыс- 
саг лæгмæ смой кодтон. Тынг хорз цæстæй мæм кастис, фæлæ мын дыууæ азы 
фæст^е амард, мæ чысыл фыртыл æхсæз мæйы дæр нæма цыдис, афтæмæй. 
Схастрн мæ фырты, кæд мыл-иу дзурджытæ уыдис, уæддæр никуы никæмæ мæ 
хъус æрдардтон. Мæ хъысмæт хуыдтон æнамонд — никуы мæ ферох Хазбийы 
сурæт. Мæ лæппу сдынджыр, сахуыр кодта, кусын райдыдта, ус ракуырдта, 
йæхæдæг дæр ныр фыд у, мæн хъуаг нал сты уыдон, Хуыцауæй разы! 
— Куыд æхсызгон мын у, Зарæ, ныры змæст рæстæджы, кæстæртæн сæ 
фылдæр уыцы хъылма куы дымынц, науæд та йæ сæ туджы куы уадзынц, 
уæд дæуæн ахæм хорз лæппу кæй ис!.. 
Зарæ йæ мидбылты бахудт æмæ та мæм комкоммæ ныккаст, æвæццæ- 
гæн, йæ тæккæ зæрдиагдæр хъуыдытæ зæгъа æви нæ, ууыл хъуыды кодта. 
Æз мæ цæстæнгас нæ истон Зарæйы цæхæркалгæ цæстытæй, уымæн 
æмæ мын йæ зæрдæйы зынг мæ тыхыл тых æфтыдта, йæ сау сæрыхъуынты 
фаст ирддзаст цæсгомæн цыдæр æрыгондзинад лæвæрдта, æмæ йын æз мæ- 
хинымæр йæ азтæ нымайын райдыдтон. 
«Цы тæхудиаг у! Тæхуды æмæ искæйы афтæ бауарз æмæ йæ цæрæнбон- 
ты дæ зæрдæйы арфы фæдар!» — ахъуыды кодтон æз. 
— Фондз азы размæ мыл стыр бæллæх æрцыд, — йæ хъæлдзæг ахает 
нæ аивгæйæ дзырдта дарддæр Зарæ. — Мæ галиу риу мын систой, æмæ 
цæмæй бынтон ма ныззаууат уон, уый тыххæй мын химийæ уколтæ кæнын 
бахъуыд. Азгъæлдысты мæ сæрыхъуынтæ, — йæ рахиз армытъæпæн йæ 
сæрыл æрхаста æмæ йæ галиу риумæ æрывнæлдта, — аивта мæ буары конд, 
фæлæ уæддæр Хазби мæ зæрдæйæ никуы схицæн. Мæлæтæй дæр тынг нæ 
тарстæн — уый цы мæрдты ис, уырдæм æз дæр æвæдисæй фæцæудзынæн, 
загътон-иу мæхицæн... 
Мæ сæрыхъуын арц сбадт. Мæхи Зарæйы бынаты куы авæрдтон, уæд 
мæ буар дыз-дыз кæнын райдыдта. Мæ уд сцæйхаудта æмæ, мæхи куыд да- 
рон, уый нал зыдтон: ныфсытæ йын æвæрон, æмæ кæй цæсгомæй? 
— Ныр та хъуыддаг уый мидæг ис, æмæ ме 'нæниздзинад тынг æвзæр у. 
Дохтыртæ куыд зæгъынц, афтæмæй та мын хъæуы ногæй хими скæнын. Æз 
дæр мæхицæн загьтон: цом æмæ, зæгъын, Хазбийы ингæн бабæрæг кæнон, 
мæ мады хойы дæр фенон, фæстаг дыууæ азы мæм нал ныццыд — фæзæронд. 
Къуырийы размæ ссыдтæн æмæ цалдæр боны Маняйæн фæлæгъстæ  
кодтон, зæгъын, мемæ цом Алагиры уæлмæрдтæм. Знон райсом венок балхæд- 
там, ныффыссын ыл кодтон мæ зæрдæйы фæнд æмæ Алагиры уæлмæрдтæм 
ацыдыстæм. Райдианы агуырдтам сæ мыггаджы уæлмæрд, стæй уæд агурын 
райдыдтам, уыцы азты чи амард, уыдоны æхсæн Хазбийы уæлмæрд, фæлæ йæ 
147 

не ссардтам. Фæссихор ахæм тæрккъæвда рацыд, æмæ арв æмæ зæхх кæрæ- 
дзийы хостой. Бабырыдыстæм иу уæлмæрды æмбæрзæны бын æмæ кæрæ- 
дзиуыл нындæгьдыстæм. Кæсæм, æмæ уæлмæрдты быруйыл иу хъуг бает 
— ныггуыбыр ис, мæгуыр, бырумæ йæхи нылвæста. Уалынмæ уарын гыццыл 
фенцад æмæ хъуджы хицау дынджыр хæстон пæлæзы хъæуæй схæццæ. 
Маня йæ куы ауыдта, уæд ын бауайдзæф кодта: 
— Гъе, дæлæ хорз лæг! Уыцы æгомыг фосы уарынмæ цæмæн ныууагътай? 
Лæг хъуджы фæсонтæ æрхоста æмæ комкоммæ махмæ йæ ных сарæзта. 
— Гъер æм цæмæн едзырдтай? Кæд исты фыдзонд у, уæд та? Ам нæ куы 
фæнæма! 
— Ма тæрс! Уый хахойлæгтæ сты, чи зоны, фыдзонд! Ирон лæг сыл- 
гоймаджы мах уавæры фена, æмæ йын йæ 'ххуысы хай ма бакæна, уый йæ 
сæрмæ нæ хæссы, — сæрыстырæй загьта мæ мадыхо. 
Уæдмæ нæм лæг æрбахæццæ: 
— Уæ бон хорз! Хуыцауы тыххæй, ацы уарыны ам цы кусут? 
— Дæ бон хорз æмæ дæ мæрдты хорзæх дæр уæд æмæ æгæсты хорзæх 
дæр! Уый æнхъæл та чи уыдис, æмæ нæ уарын ам æрцахедзæн! — сыстадис 
мæ мадыхо, сыстадтæн æз дæр. 
Лæг йæ пæлæзы сæрæмбæрзæн куы систа, уæд йæ айв цъæх хилтæ ра- 
зындысты, æмæ мæм афтæ рæсугъд фæкаст, æмæ дзы нал тарстæн. 
— Мах абондæргъы ацы уæлмæрдты Хазбийы уæлмæрд агурæм! — 
загьта Маня. 
— Кæй Хазбийы? — сонт фарст акодта лæг. 
Æз ын загьтон Хазбийы мыггаг, стæй кæм цардысты, уыцы уынджы 
ном дæр. Уæд дын лæг комкоммæ кæсынтæ куы сисид куы мæнмæ, куы мæ 
мады хомæ: 
— Æмæ кæд амардис Хазби? 
— Раджы. Фынддæс æмæ ссæдз азы размæ, — æнкъардæй загьтон æз. 
— Хазби Хамбийы кæстæр æфсымæр нæу? 
— О! Йæ хистæр æфсымæр Хамби хуындис. Уый мæм ныффыста æна- 
монд хабар. Уый мын арвыста фæстæмæ мæ бирæ фыстæджытæ!.. 
— Гъемæ Хамби рухсаг уæд, — иу-дæс азы размæ амардис æмæ йæ 
уартæ уым, сæ мады фарсмæ, баныгæдтам. Фæлæ Хазби абон дæр æгас у. 
Уартæ Мызуры цæры, æрзæткъахæны кусы. Фарон йæ ус амардис, æмæ йæ 
уым, Мызуры, бавæрдтой. 
Мæн лæджы ныхæстæ тынг нæ бауырныдтой. Хуыцау йæ зонæг,  
фынддæс æмæ ссæдз азы размæ чи амардис, уый ма абоны фæлтæрæй исчи зоны, 
æви нæ? Стæй ирон адæммæ иу мыггаджы цалдæргай æмнæмттæ дæр вæй- 
йы, уый дæр мæ рох нæ уыд. 
— Цы, уый зонут, мæнæ дзæбæх чызджытæ! — бахудтис лæг. — Цо- 
мут-ма махмæ! Уарын дæр фæхъус, мæ хъуг дæр аирвæзт. Цомут æмæ ныр- 
тæккæ мах иууылдæр иумæ Мызурмæ адзурдзыстæм телефонæй. 
Æз уым, æндæр адæмы æхсæн цæргæйæ, ахæм ахастытыл ахуыр нæ 
уыдтæн æмæ мæм диссаг фæкаст йæ парахат зæрдæйы уаг, фæлæ мæ мады- 
148 

хо уайтагъд йæ сæрбæттæн тырысагонд йæ уæхсчытыл æркодта, венокмæ 
фæлæбурдта æмæ цæттæ уыдис цæуынмæ. 
— Уый та уын цы у? — бафарста лæг худгæйæ. 
— Уый та венок! Уæдæ исчи уæлмæрдмæ афтидкъухæй цæуы, — загъта 
Маня. 
— Омæ, хорз ус, ирон адæм уæлмæрдмæ цы хæссынц, уый нал зоныс?! 
Ахæлар кæниккам ам сабæттæгтæ! — бахудтис та лæг... 
— Не 'фсин! Замманайы хуылыдз уазджытæ! Уæртæ сæ уæлмæрдты 
ссардтон! — ам дæр та худæнбылæй бадзырдта лæг, æмæ мах мæ мадыхо- 
имæ бамбæрстам, ацы бинонты æхсæн кæрæдзийы æмбарынад дæр кæй ис 
æмæ фарн дæр, уый. 
Раст цыма йæ адджын хæстæджытæ уыдыстæм æмæ нæ рагæй нæ федта, 
афтæ ныл бацин кодта нæ фысымты айв ус. Уайтагъд нын цай афыхта,  
замманайы цæхæраджынтæ нын атæвд кодта. Фæйнæ сæны дæр нын тыххæй 
ануазын кодта, схъарм, дам, уат. 
УЬздмæ дын лæг кæдæмдæрты телефонæй куы адзурид! Фæстагмæ ху- 
дын равдыдта. Æз бамбæрстон, Мызурмæ бадзырдта, уый. Дыууæ лæджы 
хорз зонгæтæ разындысты, æмæ йын нæ фысым куы радзырдта,  
уæлмæрдмæ дын дыууæ усы венок бахастой, зæгъгæ, уæд сæ худынмæ мах дæр ма 
фæхудтыстæм. Стæй уæд нæ фысым хæтæл радта мæнмæ. 
— Уæ Хуыцауы хатырæй, чи стут? Æцæг мын бахастат уæлмæрдмæ венок? 
Æз ын йæ хъæлæс куы фехъуыстон, уæд мæм мæ царды уалдзæг раздæхт 
æмæ мæ дзыхы ныхас нал бадтис. Фæндыдис мæ хъусын æмæ хъусын мон- 
дагæн Хазбийы хъæлæсмæ. Цыдæртæ ма дзырдта, фæлæ сæ æз нал æмбæр- 
стон. Фемæхстысты мæ цæстысыгтæ — комдзог мыл рацыд мæ монц æмæ 
кæйдæр хæдзары мæ дзыхыдзаг кæуын райдыдтон. 
— Æри-ма трубкæ, уæд сæрхъæн куыдтытæ кæн! Ало, ало! Хазби! Ба- 
зон-базон, чи дæн? — хъæрæй дзырдта Маня. 
— Куыд дæ хъуамæ базона? Ие дæ уынгæ куы никуы фæкодта, йе хъус- 
гæ! — схъæр кодтон мæ мадыхойыл кæугæйæ, фæлæ мæ уый нæ хъуыста. 
— Хъуыды ма кæныс, ГМИ-йы куы ахуыр кодтай, уæд демæ Зарæ куы 
ахуыр кодта? О, Зарæ, Зарæ! О, о! Æз уымæн йæ мадыхо дæн, Маня мæ 
ном! Куыд амард? Чи дын загъта?.. Мæнæ мæ тæккæ раз лæууы! Табуафси! 
Гъа-ма, Зарæ, дæу агуры! 
Райстон та ногæй хæтæл æмæ хъусын Хазбимæ. 
— Зарæ! Хъусыс мæ? Ды Зарæ дæ? Хъусыс мæ? Оу, мæнæ Хуыцауы 
диссаг. Ау, мæрдтæ дæр æгас фæкæнынц?! Зарæ! Ахсæв уым, Алагиры уы- 
дзыстут? Æз ныртæккæ фæцæуын!.. 
— Нæ, нæ, Хазби! Мах ныртæккæ Дзæуджыхъæумæ цæуæм! 
— Æмæ кæцы уынджы уыдзынæ Дзæуджыхъæуы? 
— Мæ мадыхо Ирыхъæуы цæры. Уынджы ном æмæ хæдзары номыр? 
Уыдон дын абон нæ зæгъдзынæн. Стæй нæм абон цæугæ дæр ма ракæн. 
Ныр тагъд изæр уыдзæн. Райсом дæм мæхæдæг бадзурдзынæн — мæнæ 
адонæй номыртæ райсдзынæн. 
149 

— Зарæ! Хъусыс мæ, Зарæ?! Номырты сæр дзы ницæмæн хъæуы! Æр- 
мæстдæр коммутатормæ æрбадзур æмæ дын уыдон уайтагъд ратдзысты мæ 
хæдзары телефон. Хъусыс, Зарæ! Æз райсом тынг æнхъæлмæ кæсдзынæн. 
Æрæвæрдтон хæтæл, венок мæ хъæбысы бакодтон æмæ, куыд рацыд- 
тæн уыцы фæрныг хæдзарæй, куыд сын арфæтæ кодта мæ мадыхо, уыдæттæ 
иууылдæр уыдысты фын уынæгау, ницыуал сын бамбæрстон бæлвырд. 
Æрмæст автобус Дзæуджыхъæумæ куы схæццæ, уæд æрыздæхт мæ 
хъуыды мæ царды уалдзæджы дард балцæй. 
Тынг мæ фæндыдис зарын, мæ базыртæ бæрзонд сисын æмæ мæ дзыхы- 
дзаг искуыдæм дардмæ хъæр кæнын. Фæндыдис мæ исты ирон зарджытæм 
æмæ кадджытæм хъусын æмæ уæд мæ мадыхойæн загьтон: 
— Ирон зарджыты кассетæтæ кæм уæй кæнынц, ахæм дукани уæм ис? 
Дарддæр цы уыдис, уый дæхæдæг федтай, мæнæ дзæбæх сылгоймаг.  
Венокимæ нæм куы æрбацыдыстут, зæгъгæ, ныл куы схъæр кодтай, уæддæр 
дæм æз нæ фæхæрам дæн. Уымæн æмæ, æцæгæйдæр, венокимæ хæдзармæ 
бацæуын дæр не 'мбæлы æмæ дуканимæ дæр. Æз венок уый тыххæй нæ 
аппæрстон, æмæ мæ тынг фæнды, Хазби йæхи цæстæй, венокыл цы фыст 
ис, уый куы фенид, уымæн æмæ йын æз мæхæдæг уый никуы зæгъдзынæн. 
Адæймаг исты хорз чиныг куы фæкæсы, кæнæ исты хорз фын куы 
фæуыны, уæд æй исчи бахъыгдара, уый йæ куыд нæ фæфæнды, афтæ æз 
дæр: цалдæр хатты мæ мæ куыстмæ дуканииы залмæ хуыдтой, æмæ та-иу 
сын къухæй ацамыдтон: «Ма мæ хъыгдарут! Нæ мæ 'вдæлы!» Тарстæн, 
Зарæ йæ ныхас куы фæурома, йæ зæрдæ мыл истæмæй куы фæхуда æмæ 
кæронмæ куынæ фæуа дзырд. 
Мæхæдæг дæр кæй не 'мбæрстон, ахæм мæт æрцардис ныр мæ зæрдæйы. 
Цæмæндæр тарстæн райсомы бонæй. 
— Æз мæхи мæлынмæ 'рцæттæ кодтон, фæлæ мæ ныр мæлынмæ нал 
æвдæлы! Ныр мæн цæрын фæнды! Æмбарыс, цæрын! Дысон-бонмæ мæ 
цæстытæ кæрæдзиуыл не 'рывæрдтон, мæ хуыссæг фырцинæй фæлыгъд! 
— йæ цæстытæ цæхæр калдтой, афтæмæй дзырдта Зарæ. — Мæ цæстытыл 
уайы Хазби. Цымæ цы хуызæн у? Аивта, цымæ? Мæ зæрдæмæ ма фæцæу- 
дзæн, æви нæ?! 
«Мæнæ диссаджы цардбæллон æмæ ныфсджын адæймаг! — хъуыды 
кодтон æз мæхинымæры. — Ууыл нæ мæт кæны — фæцæудзæн ма Хазбийы 
зæрдæмæ, æви нæ, фæлæ йæ уый мæт ис, мыййаг, кæд Хазби аивта æмæ йæ 
зæрдæмæ нæ фæцæудзæн». 
— Мæ мадыхо дæу фæсаууонмæ тынг хорз зоны. Афтæ зæгъы, теле- 
визорæй дæр, дам-иу арæх дзырдта. Æз дæм тынгдæр уый тыххæй æрба- 
цыдтæн, зæгъын, ауынаффæ кæнон демæ: кæд мæ Хазбиимæ фембæлын 
æппындæр нæ хъæуы, уæд та? Мыййаг ацы хуызæттæй йæ зæрдæмæ куынæ 
фæцæуон, уæд та? Куыд дæм кæсы, фæцæудзынæн йæ зæрдæмæ? — фарста 
Зарæ, æпнындæр мæ дзуапмæ æнхъæлмæ нæ кæсгæйæ. Æз бамбæрстон, мæ 
хъуыды ацы хъуыддаджы ницы давы. Сайын мæ нæ фæндыд. Æппындæр 
кæй никуы федтон, уый тыххæй дæр мæ бон дзуапп дæттын нæ уыд. 
150 

Æз тынг хорз зонын, нæлгоймæгтæй иуы дæр рынчын ус нæ хъæуы, 
æмæ низтæй дæр тынг тæрсынц, уый. Фæлæ мæ нæ фæндыдис, мæ разы 
гуыпгæнгæ цы арт сыгъдис, ууыл доны къæрта бакалын дæр. Нæ зыдтон, 
мæхи куыд дарон, уый. Фæстагмæ загьтон: 
— Зарæ, мæ хур! Æз нæ зонын, афтæ кæй уарзыс, уый æцæг адæймаг у, 
æви нæ, уый. Фæлæ йæ кæд дæ фенд афтæ тынг фæнды, уæд куыд хъуамæ 
ма фембæлат?! 
— Куыд дæм кæсы? Ацы къаба мыл хорз фидауы, æви ног исты балхæ- 
нон? — цырд фæгæпп ласта æмæ мæ разы цъилау æрзылд, йæ къабайы 
дымджытыл фæйнæрдæм ахæцгæйæ. 
— Хорз дыл фидауы, фæлæ йæ дыстæ гыццыл цыбырдæр куы уаиккой 
ацы тæвды. 
— Нæ-æ-æ! — кæронмæ мæ дзурын дæр нæ бауагъта Зарæ. — Нæ уы- 
ныс, мæ галиу цонг рахизæй цас ставддæр у, — бахæцыд дысалгъыл суанг 
рæмбыныкъæдзы онг. — Уый хъуамæ ма зына!.. 
/ Бынтондæр мæ зæрдæ сæнкъуыстис. Мæхи доныл ныццавтон. 
— Ды нæ аназдзынæ дон, Зарæ, мæ хур? 
х — Рауадз мæнæн дæр. Нæхимæ мын бæргæ ис хорз къаба, фæлæ уый 
æнхьæл та чи уыдис, æмæ мæ бахъæудзæн. Дæлæ сымах дуканийы цы  
шифон къаба ис, уымæн дыстæ куы уаид, уæд æй балхæнин, æрвхуыз мыл ра- 
гæй дæр хорз фидауы. 
—/ Ацы къаба дæр дын тынг хорз у, Зарæ. Стæй нæлгоймæгтæ æппындæр 
дарæсмæ нæ кæсынц. Уыдонимæ æнкъард ма у, уый йеддæмæ сæ ницы хъæуы, 
— цы дзырдтаин, уый кæй нæ зыдтон, уый тыххæй æдылы ныхæстæ райдыдтон. 
Цæхæр калдтой йæ цæстытæ Зарæйæн. Йæ рустæ ссырх сты. Йæ кæнгæ 
сæрыхъуынты хъуымбыл ничи раиртæстаид хи сæрыхъуынтæй. Афтæ рæ- 
сугъд ыл фидыдта æмæ йæм кæс æмæ кæс! 
— Хорз уæдæ! Æз цæуын телеграфмæ. Адзурон Хазбимæ. Райсоммæ йьш 
зæгьдзынæн, нæ? Абон мæхимæ базилдзынæн. Бæллæх уый мидæг ис, æмæ та 
ахсæв дæр фырцинæй куынæ бафынæй уон, уæд райсом цы хуызæн уыдзынæн?.. 
— Хъусыс, Зарæ, мæ хур! Хазбиимæ куы фембæлай, уæд-иу мæм уый 
фæстæ æнæрбацæугæ ма фæу. Мæ зæрдæ дæм тынг æхсайдзæн. Хуыцау дын 
дæ хъуыддæгтæ дæхи фæндийаг ауадзæд! 
— Æнæмæнг дæм æрбацæудзынæн! Ныр та уал хæрзбон! Æнæниз у! 
Цас дæ бауарзтон, Хуыцау мæ уыйбæрц бауарзæд! 
— Уыныс! Кæд уырысы æхсæн цæрыс, уæддæр ирон æвзаг дæр нæ фе- 
рох кодтай æмæ ирон арфæтæ дæр, — рацыдтæн Зарæйы фæстæ суанг дуар- 
мæ, мæ хъæбысы йæ акодтон æмæ мæ зæрдæ барызтис... йæ буары хъæугæ 
хайы нæйæ. Галиу рæсыд цонгыл андзæвд та мын хъамайы рæхуыстау уыд. 
...Ферох мæ сты ме 'ппæт кæнинаг хъуыддæгтæ, — æхсæвæй-бонæй мæ 
хъуыдытæ уыдысты Зарæимæ. 
Цымæ мæм цæуылнæуал фæзындис? Куыд фæзæгъынц: бæндæнæн 
дыууæ кæроны ис. Кæнæ Хазбиимæ афтæ амондджын уыдис, æмæ йæ мæн- 
мæ нал равдæлд, кæнæ та афтæ зæрдæхæлд фæцис, æмæ мæныл нал уыдис... 

^М®ИуН®]^5г 
КУЫСТ — ЦАРДÆН ФÆРÆЗ 
Телефон æрхъуыдыгæнæгæн мæ уд йæ фæхъхъау, — канд бастдзинады 
фæрæз нæу, фæлæ ма адæймагæн удæнцой, суанг амонд дæр чи хæссы, ахæм 
æнæмæнг хъæугæ дзаума. 
Абон дын сихорафон хæтæл систон, зæгъын, мæ сыхаджы афæрсон, 
куыд у йæ рынчын мад. 
— Алло, алло! — айхъуыстон кæйдæр хъæлæс. 
Æз куыддæр, «хъусын дæм» зæгъынмæ хъавыдтæн, афтæ чидæр мæ 
разæй фæцис: 
— Хъусын дæм! 
— Заретæ, дæ бон хорз! 
— Æз Заретæ нæ дæн! Зарæ дæн! 
— Зарæ, загъыс? Мæн та Заретæ хъæуы! 
— Омæ дын кæцæй æрхæссон Заретæйы? Йе йæ зонгæ куынæ кæнын, йе 
йæ уынгæ куы никуы фæкодтон, — худын райдыдга, йæхи Зарæ чи схуыдта, 
уый. 
— Дæ хорзæхæй, хæтæл ма æрæвæр! — лæгъстæгæнæгау загъта иннæ 
хъæлæс: — Дæуæн хъæуккаг æнæуæвгæ нæй! Ацы горæтæгтæ адæймагыл 
ныхъхъæр кæнынц кæм фæнды дæр, уымæн æмæ æдзухдæр тагьд кæнынц. 
Кæдæм тагьд кæнынц, цымæ, Зарæ? 
— Размæ, размæ! Фидæнмæ! — ныххудтис та Зарæ. 
— Æцæг адæймагимæ дыууæ ныхасы куы зæгъай, уæддæр зæрдæйæн 
куыд æхсызгон у! Тæхуды, æмæ мæ сыхаг куы разынис! 
Афтæ æхсызгон мын уыдис дыууæ усы ныхас, æмæ тарстæн, куы сæ, 
зæгъын, фæхицæн уон, куынæуал сæ фехъусон. Æз тавиц ныхас уарзаг  
никуы уыдтæн, мæхицæй мын куы феппæлынц, уæд мын уый дæр æхсызгон 
нæ вæййы, фæлæ ныр иу ирон ус иннæмæн йæ хъазæн ныхас кæй æмбæрста, 
йæ уæздандзинадæн ын аргъ кæй кодта, уый мын æхсызгон уыдис æмæ сæм 
æнæулæфгæйæ хъуыстон: 
— Æцæгæйдæр, кæд сыхæгтæ стæм, уæддæр бæрæг нæй! — загъта 
Зарæ. — Æз Ногирмæ фæзилæны цæрын. Ды та? 
152 

— Æз та стадион «Динамо»-йы цур цы цæхгæрмæ уынгтæ ис, уыдонæй 
иуы. 
— Уæдæ уæд бынтон сыхæгтæ стæм! Фистæгæй бонцыд ис не 'хсæн! — 
худын та райдыдта Зарæ, æмæ иннæ ус дæр худæгæй басур. 
— Уæ, худæнбонтæ ныл кæна, худæнбонтæ. Æз цæрæнбонты хъæуы 
фæцардтæн, скъолайы куыстон. Уыдис мын хорз къай, рухс дзæнæты бадæд 
— фондз азы размæ амардис, — æвдæлон ныхас райдыдта ус. 
— Бахатыр-ма мын кæн! Дæ ном мын нæ загьтай. 
— Мæ ном Райкæ! 
— Райкæ! Курын дæ, æмæ хæтæл ма 'рæвæр! Иунæг минут мын бахатыр 
кæн. Духовкæйы хъарм кæнынмæ цы насджын бавæрдтон, уый фæуæлкъæй 
кæнон. Ма æрæвæр хæтæл! 
— Алло! Алло! Бахатыр мын кæн! Дæ насджын ныууазал уыдзæн! Ацу 
æмæ сихор бахæр! 
Афтæ 'нхъæл дæн, æмæ Райкæйы фæстаг ныхæстæ æрмæстдæр æз 
хъуыстон, фæлæ æз иунæг сыбыртт дæр не скодтон. 
— Алло! Алло! Дæ насджын, зæгъын, ныууазал уыдзæнис! 
— Мæ насджын хъарм дæр нæма сси, стæй йæ кæимæ бахæрон, уый дæр 
нæма ис! Дæ Хуыцауы хатырæй, рацу-ма ардæм, æмæ йæ иумæ бахæрæм! 
— Æнæнизæй, дзæбæхæй йæ хæр! 
— Уæдæ дæм æз тынг зæрдиагæй хъусын, — загъта Зарæ. 
Æз Зарæйæ зæрдиагдæрæй хъуыстон уыцы дыууæ æнæзонгæ усы ны- 
хасмæ. 
— Алло! Алло! 
— Мæнæ дæн, мæнæ! Нал дæ ныууадздзынæн, цалынмæ дын мæ диссаг 
нæ радзурон, уæдмæ. Нæ лæг куы амардис, уæд нæ хæдзары иунæгæй баз- 
задтæн хъæуы, — нæ чызг дæр, æмæ нæ дыууæ лæппуйы дæр ам, горæты 
хорз бынæтты кусынц. Мæ иу лæппу депутат дæр у. Нæ лæджы фæстæ 
уым, хъæуы, æррынчын дæн, æмæ сын зын кæй уыдис мæнмæ цæуын, уый 
тыххæй мын мæ цæуæт мæ хæдзар ауæй кодтой æмæ мын мæнæ ацы дыууæ 
уаты балхæдтой. 
Куы фæдзæбæх дæн, уæд мæ æдзухдæр зæххы куыст кæнын, змæлын 
фæндыдис. Уынджы дунейы дидинджытæ ныссагътон, нæ сыхæгты дуæрт- 
тæ-иу кæрæй-кæронмæ ныммарзтон. Цæрджытæ цинæй мардысты, мæнæ 
нын цы хорз сыхаг ис, зæгъгæ. Хъусыс мæ, Зарæ? 
— Хъусын, хъусын, тынг зæрдиагæй. 
— Уæд дын фарон, иу райсом раджы, мæрзын, æмæ дын иу хицаухуыз 
лæг мæ разы алæууыд, кæй бæсты мæрзыс, зæгъгæ. Мæхи бæсты, зæгъын, 
ацы уынджы цæрын. 
— Æмæ мах мæрзджытæ кæм сты? 
— Æмæ сын цы зонын, мæ хур. Æз ацы уынг иу фисынæй иннæмæ ныр 
дыууæ азы мæрзын, алы бон дæр. Удæнцойдзинад мын дæтты... 
— Цы, уый зоныс, нæ мадыхай! Абон-ма мæм æрбацу. Æз дæ куыстмæ 
райсон æмæ лæвар мауал мæрзай. 
153 

— Æмæ мæ хъомыл цот куы базоной, уынгмæрзæг дæн, уый, уæд цы 
зæгъдзысты? 
— Æмæ йæ ныр зонынц, уынгмæрзæг дæ, уый? 
— Нæ зонынц. 
— Гъемæ йæ уæдæ амæй фæстæмæ дæр нæ базондзысты, — загьта хицау. 
— Æмæ, æмæ?! — сцыбæл Зарæ. 
— Æмæ дын Хуыцау хорз ракæна — дунейы улупа исын. Мæнæ За- 
ретæмæ дæр уый тыххæй дзурын, мæ низтæ цы фесты — Хуыцау йæ зонæг. 
Уынг цæхæр калы, тæхуды, куы йæ фенис. Æцæг иу хъуыддагæй тæрсын: 
мæ депутат фырт куы базона, йæ ахуыргæнæг мад уынгмæрзæг у, уый, уæд 
мæ амардзæн. 
— Омæ, Райкæ, сылгоймаг æнæуый дæр уынгмæрзæг æмæ хæ- 
дзарæфснайæг нæу? 
— Куыд нæу? Фæлæ уый лæвар! Ам та хъуыддаг уый мидæг ис, æмæ 
мын дуне æхца фидынц. 
— Уæдæ, Заретæ кæй хоныс, уый дæр демæ кусдзæн? 
— Нæ зонын. Уый дæр йæ цæуæтæй тæрсы. Кæддæр прокурор уыдис. 
— Æмæ уæ уæд дохтыр уынгмæрзæг нæ хъæуы? — худæгæй та бакъæ- 
цæл ис Зарæ. — Æз тагъдæххуысы дохтыр уыдтæн. Нæ горæты цы уынг нæ 
зонын, ахæм нæй. Сæ гыццылдæртæй сын равзардзынæн, сæ цыбырдæртæй. 
Нал фæлæууыдтæн, мæнæн дæр, зæгъын, ссарой ахæм æнæниздзинад- 
хæссæг æмæ тыхдæттæг куыст, æмæ сæм сдзырдтон: 
— Уæ дидинджыты басты журналист-уынгмæрзæг не сфидаудзæн? 
Мæн дæр æнæниз æмæ уæнгрог уæвын фæнды. 
— Алло! Алло! Чидæр ма нæм хъусы, Зарæ. 
— Цыдæр зонгæ хъæлæс ын ис. 
Фæтарстæн, куы мæ зæгъын афæрсой, чи дæ, зæгъгæ, æмæ хæтæл 
æрæвæрдтон... 

^м®^н®^ 
СÆРБÆТТÆН 
Дуканийы кусæгæн йæ куыст канд дзаума уæй кæнын нæу, фæлæ адæм- 
мæ цæстдарын æмæ уæйгæнинæгтæ хъахъхъæнын дæр. Фæлæ æз — аивадон 
æмæ сфæлдыстадои кусæг канд уыцы хъуыддæгтыл не 'ххæссын, фæлæ ма 
мæ хъус дарын адæмы аивдзинадмæ, сæ ахастдзинæдтæм, сæ уагмæ, суанг 
ма сæ цæстæнгасмæ дæр. Афтæ дæр вæййы, æмæ мæ мæ куысты хæстæ фе- 
рох вæййынц, — æлхæнджытимæ æнцонæй райдайын дзурын канд се 'лхæ- 
нинæгты тыххæй нæ, фæлæ царды хъуыддæгты тыххæй дæр. Сывæллæттæй 
та иунæг дæр нæ вæййы ахæм, æмæ йыл æз ма бацин кæнон æмæ йын хæрз 
чысыл исты ма балæвар кæнон. Сæрмагондæй балхæдтон цалдæр къоппы 
чысыл, пластмассæйæ конд, цъæх танчытæ. Нæ базынды æмæ сабитимæ 
^ныхасы æфсон уыдон вæййынц. 
— Кæд хорз лæппу дæ, хистæртæн иунæг дзырдæй уисæн кæныс, кæд 
дæ хъазæнтæ дæхæдæг æфснайыс, хорз хæрыс, уæд дын æз фондз чысыл 
танчы балæвар кæндзынæн. Танк цы у, уый зоныс? Фондзы онг нымайын 
зоныс? — райдайын æз. Иухатт мын дзы иу лæппу та афтæ загьта: 
— Танк телевизорæй федтон, нымайын зонын, хæргæ дæр хорз кæнын, 
фæлæ мæ хъазæнтæ æфснайын нæ уарзын. 
Æвæдза, цæй диссаг у! Цыппар-фондзаздзыд сывæллæттæ куыд зонд- 
джын, куыд разæнгард сты ныр! Мах фæлтæр, æвæццæгæн, дыууадæс- 
аздзыдтæй дæр уыйбæрц нæ зыдтой, адон цас зонынц!.. 
Дуканийы кусгæйæ мæ бирæ зонгæтимæ, мæнæн æхсызгондзинад чи 
дæтты, ахæм фембæлдтытæ мын бирæ вæййы. Фæлæ афтæ дæр вæййы, æмæ 
бынтон æнæзонгæты хъысмæтыл хъуыдыгæнгæйæ цалдæргай æхсæвтæ 
æгъуыссæг фæвæййын. 
Уыцы аз, уалдзæджы райдианы, цалдæр хурбоны фæд-фæдыл скодта. 
Адæм сæ зымæгон дарæс акалдтой. Зæрдæ рухс кодта сæ хъулон-мулон ирд 
къабатæй, — уæлдайдæр та чызджытæн, раст гæлæбуты хуызæн. 
Уыцы бонтæй иуы, æлхæнджытæ æмбырдтæ кодтой, сæрдыгон къабатæ 
кæмæй хуыйынц, уыцы кæркæ-мæркæ хъуымæцты тыхтæттыл. Раиваз-баи- 
ваз сæ кодтой: чи аргъ фарста, чи вæзн барста. 
155 

Уалынмæ дуканийы дуарæй бахызтысты дыууæ саударæджы. Сæ уын- 
дæй мæ зæрдæ ныррызт — къахæй-къухмæ уыдысты сауты, æрмæст зынды- 
сты сæ цæсгæмттæ. Сæхи байстой, тар хъуымæцтæ кæм уыдысты, уырдæм, 
æмæ сæ иу уырзæй сау-сауид дари сгæрста, иннæйы цæмæйдæр фæрсгæйæ. 
Фæлæ уый йæ сæр азылдта хъулон-мулон хъуымæцты 'рдæм, æмæ йын æз 
йæ цæстыты æрцахстон цыдæр хæлæг æнгас. Уæдмæ йæм йе 'мбал цыдæр 
сдзырдта, æмæ уый æнæбары æркаст сау хъуымацмæ. Мæхи сæм хæстæгдæр 
байстон æмæ сын загътон: 
— Мæнæ дзæбæх чызджытæ! Рухсаг уæд, сау кæуыл дарут, уый! Хæр- 
заудæн уыл кæнæд! Уæ сау дарæсæй зæрдæ куы кæрзы, уæд ма ноджыдæр 
саутæм кæсут? 
— Рухс цард кæн! — загьта мын сæ иу, æмæ ныр бамбæрстон, хуссар- 
ирыстойнаг кæй сты, уый. Ноджы, хæстæг бацæугæйæ, скодтон ахæм хат- 
дзæг: «рухс цард кæн!» чи загьта, ууыл цæудзæн иу-дыууиссæдз азы, иннæ 
та бынтон æрыгон у. 
— Мæ уарзон хотæ! Уагæры уыл цавæр бæллæх æрцыд? Афтæ тынг 
кæуыл фæрыстыстут, уый чи у? — бафарстон æз, фырцымыдисæй нæ, фæлæ 
сын исты ныфсы ныхас зæгьыны тыххæй. Бафарстон, æмæ фæлтау куы нæ 
бафарстаин! Хистæрæн йæ цæстытæ донæй айдзаг сты, цæсгом агæлиртæ, 
æмæ рабæрæг, йæ кæуыны дзæкъул ын кæй фæцагайдтон, уый. Уымæ гæсгæ 
мæхи зæрдæ дæр суынгæг. Сабыртæ ма йæ бæргæ кодтон, фæлæ мæн дæр 
кæугæ куы федта, куы бамбæрста, йæ зыныл ын риссын, уый, уæд адæмы 
'хсæн йæ дзыхыдзаг кæуын райдыдта. 
— Ма ку, мæ хур! Мæнæ-ма ардæм рауай! Адæмæй худинаг у! Мæнæ-^ 
ма афтæ 'рбад! Дон-ма йын радавут, чызджытæ! — йæ фарсмæ æрбадгæйæ 
æмæ йе 'мкуыдгæнгæйæ дзырдтон æз. 
— Куыд нæ кæуон, мæ уарзон хо, куыд нæ! — уазал донæй цалдæр хуып- 
пы акæнгæйæ ныхъхъарæг кодта хистæр саударæг. — Къуырийы фæстæ мæ 
зыбыты иунæгæн йæ дыууиссæдз боны уыдзысты, сау бон мæ баййафа! 
Мæнæ уый та мæ чындз у, уый дæр ма фенамонд кодтам! Иунæг къуыри 
ацардысты, æмæ мын мæ уарзон хъæбулы æстдæсаздзыдæй ток амардта йæ 
куысты мидæг! Баззадыстæм мах кæугæ-ниугæйæ мæнæ ацы кæйдæр чыз- 
гимæ! 
Бакодтон мæ хъæбысы хистæр саударæджы, раст цыма мæхи хо уыдис, 
афтæ зын мын уыд йæ зын. Иæ сау сæр ын мæ риумæ нылвæстон, æмæ 
мæ цæссыгтæ йæ кæлмæрзæныл згьæлдысты. Уæдмæ фæкомкоммæ дæн 
кæсдæр саударæгмæ. Уый кæугæ нæ кодта. Йæ рæсугъд æрвхуыз цæстытæй 
мæм цыдæр курдиат æрвыста, фæлæ йæ æз не 'мбæрстон. Афтæ рæсугъд 
æмæ айв цæсгом ын уыд, æмæ мæ бæргæ фæндыд уый дæр мæ хъæбысы 
акæнын, фæлæ мыл хистæр саударæг ныддæвдæг æмæ мæ нал уæгъд кодта. 
— Ма ку, мæ хур, ма ку! Ды иунæг нæ дæ! Уæлмæрдты нæ феныс, цас 
æвзонг фæлтæр дзы ис?! Рæстæджы аххосæй, науæд ацы фæстаг хæстыты 
чи фæмард, уыдонæн нымæц дæр куы нæ ис! Ды дæ хъæбулæн йæ мæрдон 
156 

хуыз уæддæр федтай! Уæдæ цæцæны уацары æбæрæгæй чи фесæфт, уыдо- 
ны мадæлтæ куыд фæразынц! Ды йæ кад æмæ радыл уæддæр бафснайдтай! 
Мæ ацы фæстаг ныхæстæ цыдæр ныфсы хос фесты саударæгæн. Суæгъд 
мæ кодта æмæ, йæ цæссыгтæ сæрфгæйæ, загьта: 
— Æгас хъæу дæр æм æрæмбырд сты! Мах мæ фыртимæ лигъдæттæй 
стæм. Гуры нæ диссаджы цæрæнбынæттæ ныууагътам, фæлæ ме 'фсымæр 
ам рагæй цæры. Нымад у тынг, йæхи дзулфыцæн æм ис! Тынг хорз кад 
скодта мæ хъæбулæн, мæ уд йæ фæхъхъау ме 'фсымæрæн. Ахæм хæрнæг 
ын уыди, ахæм! Ныр та йын йæ дыууиссæдз бонмæ хорз цырт сæвæрдта. 
Нæ хæдзары хицау Гуры ныгæд ис, уый дæр токæй амардис. Уырдæм ала- 
сын мын нæ бауагътой хиуæттæ мæ хъæбулы, зын цæуæн, дам, дын уыдзæн. 
Иумæ уыдзысты ныр мæрдты бæсты, кæд дзы исты ис, уæд. Мах дæр, мæнæ 
мæ чындзимæ цæрдзыстæм уыдоны мысгæйæ. Мæ чындз ардыгон ирон у. 
Æвддæс азы йеддæмæ йыл нæ цæуы, мæгуыр... 
Скастæн та кæстæр саударæджы цæсгоммæ, æмæ йын ныр, йæ хъысмæт 
бæстондæр зонгæйæ, афтæ фæтæригъæд кодтон, æмæ мæ сæры магъзы сми- 
дæг, æппындæр æнхъæл кæмæн нæ уыдтæн æмæ йæ 'фсинæн йæ зæрдæ чи 
асæтдзæн, ахæм хъуыды. 
— Афтæ мыл кæм баууæндыдтæ дæ зындзинад зæгъынмæ дæр æмæ дæ 
царды хабæрттæ ракæнынмæ дæр, мæнæн дæр дыл мæ зæрдæ афтæ тынг кæм 
фæрыст, уым дын æз иу уынаффæ кæнын, мæ уарзон хо! Ма мæм фæхæрам 
у æцæг! Мæсты дæр мæм ма су! Æз дын царды æгъатырдзинад зæгъдзынæн: 
ды ацы æвзонг чызгæн сæрдмæ тæнæгдæр саутæ æлхæнынвæнд ма скæн! 
Дæхимæ ирон куырыхон сылгоймаджы ныфс æмæ хъару ссар, æмæ дæ 
фырты дыууиссæдз боны фæстæ ацы æрыгон чызджы йæ цæгатмæ арвит! 
Уый дын дыккаг мардæрцыд уыдзæн, фæлæ æндæр гæнæн нæй! Ай мæнæ 
бынтон сывæллон куы у! Дæ хæдзары куы рахъомыл уа, куы йыл сахуыр 
уай, уæд æй уæддæр йæ цард аразын нæ хъæудзæн?! Дæуыл Хуыцауы дур 
æрхауд, æмæ йын фæраз, фæлæ ма уый та цæмæн æнамонд кæныс? — ком- 
коммæ хистæр саударæджы цæстытæм кæсгæйæ дзырдтон æз, фæлæ уый 
иунæг цæссыг дæр не 'рыппæрста. Цыдæр арф сагъæсы йæ бафтыдтон, 
фæлæ йæм кæй бауæндыдтæн, уымæй мæхицæй бузныг уæвгæйæ, кæстæр 
саударæгмæ скастæн, — мах дыууæйæ бадгæ кодтам, уый та нæ цуры уыр- 
дыг лæууыд. Æвæццæгæн ын мæ ныхæстæ тынг æхсызгон уыдысты: цыма 
йæ фурды астæуæй уылæнты бынæй сластон, цыма йæ адзалæй фервæзын 
кодтон, уыйау мæм арфæйагæй каст. 
— Уый мын ды фыццаг нæ зæгъыс. Ме 'фсымæр дæр мын ахæм  
уынаффæ бакодта. Фæлæ ацы чызг йæхæдæг дæр нæ ацæудзæн. Тынг мын тæри- 
гъæд кæны. 
— Уый сывæллон у! Уый ницыма 'мбары, фæлæ ды ма фæрæди!  
Арвит æй йæ хæдзармæ, — загьтон æз, мæхæдæг сыстадтæн æмæ, дуканийы 
сæрбæттæнтæ цы хайы уæй кодтой, уырдæм бацыдтæн. Равзæрстон тæккæ 
аивдæр, ирддæр сæрбæттæн, уæйгæнæгæн загьтон, æз ын бафиддзынæн, 
157 

зæгъгæ, сæвæрдтон æй целлофан дзæкъулы æмæ йæ хистæр саударæгмæ 
рахастон: 
— Кæд мæ уынаффæйыл сразы уай, уæд-иу дыууиссæдзæм боны фæстæ 
ацы рæсугъд сæрбæттæн дæ чындзы сæрыл бабæтт æмæ-иу æй йæ цæгатмæ 
арвит. 
Ус мæм нæ кастис. Йæ сæр æруагъта, æмæ Хуыцау йæ зонæг, мæсты 
мæм кодта, хæрам мæм фæцис, хъыг ын уыдысты мæ ныхæстæ?.. 
— Айс, мæ хур, айс! Куы нæ дæ бахъæуа, уæд-иу æй доны баппар! 
Аиста ус сæрбæттæн, æмæ, æппындæр йæ дзыхыдзырд кæмæн нæ фе- 
хъуыстон, уыцы кæстæр саударæджы къухы цы сау хызын уыд, уым æй арф 
нывæрдта. Иу хатт ма мын æфсоны хъæбыс акодта, æмæ хъуымæцтæм дæр 
нал фæкастысты, афтæмæй араст сты дуканийæ... 
Уый уыдис рагуалдзæджы. Уæдæй рацыдис афæдзы æрдæг, куыд фæзæ- 
гъынц — Терк бирæ сыфтæртæ аласта! Æмæ кæд фæззæг йæ барты бацыд, 
уæддæр та абон уыцы хурбоны хуызæн райдзаст уыдис. Ныр та æлхæн- 
джытæ тынгдæр, хъарм дарæс кæмæй хуыйынц, уыцы хъуымæцтæ раи- 
ваз-баиваз кодтой. Æз сæм мæ кусæн бынатæй кастæн. Бонæмбисмæ хæстæг 
дуканийы дуарæй цы æрыгон чызг æмæ лæппу бахызт, уыдон æлхæнджыты 
æхсæн бæрæг дардтой канд сæ хæрзуындæй нæ, фæлæ ма товартæм кæй нæ 
кастысты æмæ кæйдæр кæй агуырдтой, уымæй дæр. Уалынмæ чызг комком- 
мæ мæнмæ 'рбацыд: 
— Дæ бон хорз! Нал мæ базыдтай? — уардиты стыр бает йæ хъæбысы, 
афтæмæй мæ разы æрлæууыд рæсугъд ирон чызг. 
Адæймаг бон-изæрмæ дуканийы цалы фены, — се 'ппæты чи бахъуыды 
кæндзæн! Фæлæ кæйдæр нæ базоныныл дæр æвиппайды нæ басæттын, æгад 
мæм фæкæсы, мæ хъуыды мæ азтимæ кæй ихсыйы, уый. Фæлæ абон æргом 
загътон: 
— Нал дæ зонын, мæ къона! Кæй чызг дæ, кæй? Хиуæттæй исчи дæ? 
— Ма тухæнæй мар дæхи! — худæн, уарзæгой цæстæнгасимæ мын загь- 
та чызг. — Ды мæн иунæг хатт федтай, уымæй дæр сауты! Чи зоны, æмæ мæ 
нæ бахъуыды кодтай. Ацы сæрбæттæн мын дæ лæвар у! — ацамыдта, йæ 
æрвгъуыз, даргъ къабаимæ афтæ рæсугъд чи фидыдта йæ хъуырыл, уыцы 
хъулон сæрбæттæнмæ. 
— Ау, æмæ ды уыцы саударæг дæ?! Мæнæ диссæгтæ! — сыстадтæн 
æмæ мæ хъæбысы ныккодтон чызджы. 
Комкоммæ йæ хабæрттæй бафæрсын нæ уæндын, уый куы бамбæрста, 
уæд мæ фæстæмæ мæ кусæн бынаты æрбадын кодта, æмæ кæддæрау мæ 
разы уырдыг лæугæйæ райдыдта дзурын: 
— Ардыгæй куы ацыдыстæм, уæд комкоммæ йе 'фсымæры хæдзармæ 
бацыдыстæм æмæ йе 'фсымæрæн загъта, абон, дам, иу хорз усимæ базон- 
гæ стæм, сæрæй кæронмæ йын радзырдта дæ ныхæстæ. Цыбыр дзырдæй, 
дыууиссæдз боны фæстæ мæн нæхимæ ракодтой. Фæстæмæ университет- 
мæ ахуыр кæнынмæ бацыдтæн, бар мын радтой фыццаг курсы фæлварæнтæ 
раттынæн, ныр дыккаг курсы дæн. Скъæфгæ дæр мæ университетæй акодта, 
158 

— йæ мадыфсымæры чызг мемæ ахуыр кæны, æмæ мæ уый расайдта. Рух- 
саг уæд, алцы дæр тыхæй кодта, токимæ дæр тыхæй хæцыд, æмæ йыл ахæм 
бæллæх уымæн æрцыд. Иунæг хатт æй федтон, — дыккаг бон мын ахæм 
æвирхъау ми бакодта. Æвæццæгæн ын уыцы тыхми кæй нæ ныббарстон, 
мæ зæрдæ дæр ыл уымæн нæ фæрыст. Æз ын тынгдæр йæ мадæн тæригъæд 
кодтон æмæ кæнын. 
— Æмæ куыд у, куыд, йæ мад? Феныс æй? 
— Фенын æй. Йе 'фсымæримæ дзулгæнæны кусы. Йæ саутæ нæма 
систа, фæлæ афтæ арæх нал кæуы, йæхи æрæмбæрста. Мæ мад дæр æм вæй- 
йы. Алан! Рауай-ма, æз дæ Дауырæимæ базонгæ кæнон! — мæ сæрты дука- 
нийы иннæ кæронмæ адзырдта чызг, æмæ уайтагьд нæ разы æфсæрмхуызæй 
æрбалæууыд бæрзонд, хæрзкоид ирон лæппу. Æз сыстадтæн, Аланы къух 
райстон æмæ дыууæ æвзонджы иумæ куыд хорз фидауынц, уымæ æхсыз- 
гонæй кастæн. 
— Алан нæхи хъæуккаг у. Ахуыр дæр иумæ кæнæм. Тынг мын баххуыс 
кодта фыццаг курс сæхгæнынæн. Мæнæ дын ацы дидинджыты бает дæр 
Алан лæвар кæны, æз ын дæу тыххæй æппæт дæр радзырдтон, — йæ хъæ- 
бысы цы уардитæ уыдис, уыдон мæм æрбадæтгæйæ загъта чызг. 
Æз, сæ кæрæдзийы кæй бамбæрстой, уым мæн æххуыс дæр ис, уымæй 
сæрыстыр уæвгæйæ, загьтон: 
— Уæдæ мæ цæмæй бæстондæр зонат, мæ къонатæ, уый тыххæй уын æз 
ныртæккæ мæ чысыл чиныг «Курдиатгур» балæвар кæндзынæн! — бацыд- 
тæн тæрхæгмæ æмæ дыууæ æмхуызон чиныджы рахастон. 
— Иу нын фаг у! — æфсæрмхуызæй загъта лæппу. — Æцæг ыл фысгæ 
ныккæн. 
— Æмæ йыл куыд ныффыесон, куыд? 
«Алан æмæ Зæлинæйæн иумæ» — афтæ йыл ныффысе! — загъта Алан. 
«Алан æмæ Зæлинæ! Иумæ куыд айв стут, афтæ амондджын ут» — ныф- 
фыстон мæ чиныгыл æмæ йæ Аланмæ радтон. 

^@^и®мг 
ХЪАЗТÆИ ХЪАСТГÆНÆГ 
Мæ чысылæй фæстæмæ хъазтæй ме сæфт уыдтон. Æвæццæгæн æй зыд- 
тон, ме 'ппæт фыдбылызтæ дæр хъазтимæ бает кæй уыдзысты. Цыппар азы 
мыл куы цыдис, уæд нæ сыхæгты хъазы лæппынтæй иумæ февнæлдтон. Иæ 
мад мыл йæхи андзæрста. Мæ русыл мын фæхæцыд æмæ мæ йæ фæдыл, 
бæндæныл ласæгау, уынджы иннæ кæронмæ ахæр-хæр кодта. Абоны онг 
дæр мæ рус носæй баззад. Уæдæй фæстæмæ хъаз федтон, зæгъгæ, уæд-иу 
дзы тæрегæ кодтон æмæ-иу дæрдты æрзылдтæн. 
Хъазтæ мæ сæхæдæг дæр нæ уарзтой. Адæмы æхсæн-иу мæнмæ лæбурд- 
той. Хъазæн йæ фыд, йæ басæй никуы фæхъæстæ дæн. Абон дæр æй нæ 
зонын, хъазы айк хæрынæн бæззы æви нæ. Уæдæ йын йæ пух фæлмæн ба- 
зыл дæр мæ сæр никуы æруагътон. Кæд хъазы бумбулийæ конд у, зæгъгæ-иу 
гыццылæй мæ баз аиуфарс кодтон, æмæ афтæмæй æнæ базæй хуыесын са^ 
хуыр дæн. 
Уæдæ мæ тынгдæр уайдзæфтæ дæр хъазимæ бает сты. Хъаз донмæ куы 
кæса, уый каст мæм цы кæные? Кæс-ма, йæ хъазы цæсгом та ныддардта. Иæ 
хъазы ахсæны цыфæнды дæр батайдзæн. Уый, хъазау, донæй сурæй хизы. 
Исчи искæйы доны хъаз куы схоны, уæд мын уый тынг хъыг вæййы, 
хъазы кæй стауы, уый тыххæй. 
Куы рахъомыл дæн, æмæ мæ чындзхъом хонын куы райдыдтой, уæд мæ 
нæхи хъæуæй дыууæ замманайы лæппуйы куырдтой. Ницы фау æрхæссæн 
уыд сæ дыууæмæ дæр, æрмæст хъазджын хæдзæрттæ уыдысты, æндæр. Сæ 
хъазтæй сын кæй тарстæн, уый тыххæй мæ амонд мæ къахы фындзæй азыв- 
вытт кодтон. Горæтмæ куыстæфсон мæхи айстон, зæгъын, уым мæ амонд 
бавзарон. Цы заводы куыстон, уым иу лæппуимæ базонгæ дæн. Иу фæлла- 
дуадзæн бон мæ паркмæ ахуыдта, æмæ доны был абадæм, зæгъгæ, хæрис 
бæлæстæ, дзыккутау, цы бандæттæм æрзæбултæ сты, уыдонæй иуыл æр- 
бадтыстæм. Уайтагьд доны хъазтæ нæ цурмæ æрбаленк кодтой, æмæ мæ 
фыдбылызæн, сæ иу мæнмæ йæхи сивæзта. Æз мæ дзыхы дзаг ныхъхъæр 
кодтон æмæ иуварс алыгъдтæн. Адæм мыл амбырд сты æмæ мæ сабыртæ 
160 

кодтой. Мæхи куы æрæмбæрстон, уæд цæстæй лæппуйы агуырдтон, фæлæ 
дзæгъæлы, — афардæг. Заводы-иу ыл уый фæстæ куы амбæлдтæн, уæд-иу 
йæхи æнæзонæг акодта. 
Азтæ згъордтой. Нæхи хъæуæй мæ чи куырдта, уыдон сæ амонд ссард- 
той. Фондз æмæ ссæдз азы мыл куы сæххæст, уæд мæхицæн загътон: фыц- 
цагдæр ма мыл чи сдзура, уымæн, хъазæй тæрсын, уый не схъæр кæнд- 
зынæн, афтæмæй йын бакомдзынæн. 
Æмæ мæйы бонмæ быдыры хъæутæй иу сæвджынтæ хæдзары къулрæ- 
бын чындзы дзаумæтты балæууыдтæн. Мæ цин æмæ мæ амондæн кæрон 
нал уыдис. Мæ ног хæдзары бирæ хæстæджытæ мын мæ дæс æнгуылдзыл 
дæр къухдарæнтæ бакодтой. Æртæ боны дæргъы хъазт йæ цыренæй нæ бан- 
цад. Сусæгæй-иу рудзынгæй ракастæн, цымæ сæм хъазтæ ис, æви нæ, зæгъ- 
гæ, уый базонон. Æмæ-иу кæрты маргъ куы нæ федтон, уæд-иу мæ зæрдæ 
уæрыккау скафыд. 
Чындзæхсæвы уынæр цы изæр банцад, уыцы 'хсæв бонырдæм цыдæр 
æвирхъау хъæлæбамæ фесхъиудтон. Кæм дæн, цы хабар у, уый нæма бам- 
бæрстон, афтæмæй мæ къæхтыл алæууыдтæн. 
— Цы кодтай, цæмæй фæтарстæ? — афарста мæ мæ мой. 
— Уый та цæй хъæр у? 
— Уыдон хъазтæ сты. 
— Æмæ уæм хъазтæ дæр ис? 
— Бирæ, — сæрыстырæй загъта ме 'мбал æмæ йæ хуыр-хуыр ссыдис. 
Бынтон мын мæ зæрдæ уыцы «бирæ» асаста. Боныцъæхтыл мæ кæрт 
æмæ уынг мæрзынмæ цæуын хъуыд, фæлæ, хъазтæй тæрсгæйæ, куыд ра- 
цыдаин, уый нæ зыдтон. Сындæггай тыргъмæ рахъуызыдтæн, бинонтæй 
макæй райхъал кæнон, зæгъгæ. Асинты цæджындзы цур ног пыхцыл уисой 
куы ауыдтон, уæд бамбæрстон, уый сæрмагондæй мæнæн кæй сæвæрдæуыд, 
уый. Замманайы уисой. Æгас хъæуы уынгтæ дæр дзы бæргæ ныммæрзин. 
Фæлæ куыд? Куыд рахизон хъазты астæуты кæртмæ? Цыдæриддæр уыд, 
уæддæр, уисой размæ хæсгæйæ, асинтæй æрхызтæн. Куыдздоны раз хуыссыд 
дынджыр бур куыдз. Раст мæ цыма цæрæнбонты зыдта, уыйау йæ бынатæй 
змæлгæ дæр нæ фæкодта. Йæ иу цæстæй мæм скаст, æмæ йæ фæлмæн сæр 
фæстæмæ йæ къæхтыл æруагъта. Абон дæр дзы уый тыххæй стыр разы дæн. 
Ныфсджындæрæй цалдæр къахдзæфы ракодтон кæрты дуары 'рдæм, уæдæ 
уал уынг амæрзон, зæгъгæ. Кæсын, æмæ дын дурты цæнды хуызæн кæрты 
дуары цур дунейы хъазтæ. Сæ иу дын йæ сæр фæхъил кодта, æмæ мæн куы 
ауыдта, уæд калмау сыфсыфгæнгæ комкоммæ мæнмæ йæ ных сарæзта. Æз 
æм уисойæ æвзидын, фæлæ уый йæ хъазы цæсгом ныддардта, — нæ тæр- 
сы. Кæрты къуымты мæ æд уисой расур-басур кæны. Ныхъхъæр кæнын мæ 
бон нæу — ног чындз дæн. Уатмæ балидзын дæр мæ сæрмæ нæ хæссын: 
куыд æй зæгъон, хъазтæй тæрсын, уый? Цыдæриддæр уыд, кулдуармæ мæ 
ных сарæзтон, — кæрты æдде фæдæн. Хъазыл дуар ахгæдтон. Уый дын йæ 
дзыхы дзаг куы ныхъхъæр кæнид, уымæ гæсгæ иннæтæ дæр. Æз дуарыл 
11 Дауырæ 
161 

фидар хæцын æддæрдыгæй, куыд нæ фегом уа, афтæ. Чи зоны, цас фæхъæр 
кодтой. Куы 'рсабыр сты, уæд уисой зæххыл ахафтон, куыд мæрзы, зæгъгæ, 
уый базонон. Уыцы хыррытмæ уынджы, къанауы цур цы хъазты бал хуыс- 
сыд, уыдон фехъал сты æмæ бæстæ сæ сæрыл систой. Иу-цалдæрæй сæ ных 
мæнмæ сарæзтой æмæ сыфсыфгæнгæ размæ цыдысты, æз сæ уисойæ сурын, 
уыдон знæтæй-знæтдæр кæнынц. Уыйразмæ бирæ хъазтæ федтон, уыимæ 
хæцаг хъазтæ дæр, фæлæ мæ ног сыхы хъазтæ хъæхъхъаг куыйтæй уæлдай 
нæ уыдысты. 
Бон мыл, хъазтимæ тохгæнгæйæ, æрбацъæх. Хур йæ был куы сдард- 
та, уæд ме 'фсин рацыд æмæ мæ мидæмæ барвыстæ, хъазты хъæрæй, дам, 
мæ бон нал у, зæгъгæ. Йæхæдæг уынг кæрæй-кæронмæ ныммарзта. Уыцы 
бонæй райдыдтой ме 'намонддзинæдтæ уыцы хæдзары. Æргæ мæйы сæм 
фæцардтæн, æмæ-иу цафонфæндыдæр кæртмæ ракастæн, зæгъгæ, уæд-иу 
хъазтæ æнæхъæн сых сæ сæрыл систой. 
Амондæн дæр æмæ æнамондæн дæр æфсон хъæуы. Иуæй-иуты цъиу- 
ты зард дæр разæнгард кæны, уасæджы уаст сын амонд хæссы. Мæнæн та, 
æвæццæгæн, æрдз хъазтæ ме 'намондæн сфæлгонц кодта. 

^®ИуИ@^у 
НАРТХОРТОНÆНТЫ 
Æмбисонды фæззæг скодта. Тугыл аскъуыд колхозы бæркад. Адæм хъа- 
зуатонæй æфснайдтой æрдзы рæдау лæвæрттæ... Агуындæ сонт каст фæкод- 
та, нартхоры нæмгуытæ кæцæй æхстæуыд, уыцырдæм, фæлæ се 'хсæг — 
Æхсар — йæхи ницыуæвæг акодта æмæ йæ фарсмæ цы бирæ адæм бадт, 
уыдонау зæрдиаг куыст кодта: æхсæста даргъ нартхоры æфсиртæ æмæ сæ 
кæримæ æппæрста. Уысмы фæстæ та сусæгæй бакаст Агуындæйы 'рдæм, 
фæлæ уый йæ бакомкоммæ нал бадт, — сыстад æмæ Æхсары рæгъыл 
кæронæй æрбадт. Кæд се 'хсæн дæс адæймагæй къаддæр нæ уыд, уæддæр та 
йыл Æхсар нартхоры нæмгуытæ ардæм дæр фехста. 
— Мæнæ ма сæм иу бон ахæм гуыбыр минæвæрттæ барвит, Æхсар, æмæ 
чызджы дæр мауал тухæнæй мар, æмæ дæхи дæр,— стыр гуыбыр нартхоры 
æфсир бæрзонд сисгæйæ загъта Хасан. 
Агуындæ æмæ Æхсары æмкусджытæ æмхуызонæй схор-хор кодтой. 
— Æмæ йын йæ минæвæртты Агуындæйы фыд Хъамболат мæнæ афтæ 
куы расура, фесæфут мæ кæртæй, æз мæ иунæг чызджы артистæн нæ дæт- 
тын, зæгъгæ, уæд та? — тыппыр нартхоры æфсир йæ къухы сисгæйæ æмæ 
цалдæр къахдзæфы æфсирæй акæнгæйæ, загъта Сафирæт. 
— Æмæ артист фидиссаг у? — æфсæрмхуызæй афарста Æхсар. 
— Ма тæрс, Æхсар! Ды хуымæтæджы артист нæ дæ, фæлæ куклаты  
театры артист, — мæстæймарæгау загъта Æхсары хуыздæр æрдхорд Махар. 
Агуындæ фырæфсæрмæй йæ сæр æруагъта. Æрмæстдæр цалдæр мæйы 
размæ райдыдта ацы театры кусын. Фыццаг бонæй фæстæмæ куклаты  
театры хуыздæр артисттæй иу — Æхсар — йæ зæрдæмæ тынг фæцыд, кæд æй 
йæхицæн дæр нæ хъæр кодта, уæддæр. Искуы-иу кæрæдзимæ куы фемдзаст 
сты, уæд-иу ыл арв баталынг, сæр-иу разылд æмæ-иу зæххы скъуыды куы 
ныххаудтаид, уый дæр-иу æй фæндыд, афтæ-иу фефсæрмы. 
— Агуындæ! Мæнæ ацы æфсир дæу хуызæн у, — загъта фæсивæдæй 
чидæр æмæ лыстæг хæрзконд æфсир Агуындæмæ баппæрста. 
— Мæнæ уый та, Æхсар, ды дæ! — фехста Махар даргъ бæрзонд  
нартхоры æфсир Æхсармæ. 
163 

— Уой, нана, дæ рæсугъд чызджы дын фæхæссæм, уæдæ, гьей! — æр- 
байхъуыстис кæрийы кæронæй «Чындзхæсджыты зарæг». 
— Райдианы уал минæвæрттæ вæййы, — баурæдта зарæг чидæр. 
— Омæ хорз, минæвæрттæ дæр фæуæд! 
Артистты къорд уайтагьд дыууæ дихы фесты, æмæ дзы иутæ Агуындæйы 
фарсмæ амбырд сты, иннæтæ та Æхсары. Сихоры улæфты рæстæгмæ хæстæг 
кæй уыд, уый тыххæй сæ ничи хъыгдæрдта. Иннæ кæриты алыварс цы бирæ 
горæтаг æххуысгæнджытæ уыдис, уыдон сæм цымыдис каст кодтой. 
— Мæнæ Агуындæйæн замманайы даргъ дзыккутæ, — нартхоры сыгъ- 
зæринхуыз дзыккутæ бийгæйæ загьта чызджытæй иу. 
— Мæнæ йын уый та разгом къаба, — нартхоры хус сыфтæртæ кæрæ- 
дзиуыл æвæргæйæ загьта иннæ. 
Раст цыма æцæг спектакльмæ сæхи цæттæ кодтой, афтæ архайдтой ар- 
тисттæ. Агуындæ æмæ Æхсар ныфсæрмы сты, фæлæ се 'мбæлтты бауромын 
сæ бон нæ уыд, уый æмбæрстой, æмæ се 'мхудт кодтой. 
— Æтт, Хъамболат, минæвæрттæ дæм фæцæуы! Бæрзонд, хæрзконд, 
ахуыргонд лæппу дын дæ чызджы куры, — кæрийы кæрон, йæ гуыбыныл 
æрхуысгæйæ, афтæмæй йæ дыууæ къухы дæр фæйнæ стыр нартхоры æфси- 
ры санчъехтæ кæнын кæны Мæхæмæт. 
— М' арт бауазал, — æрбайхъуыст иннæ артистты къордæй, — кæдæй- 
уæдæй нæ зивæггæнаг кæйдæр зæрдæмæ фæцыду^^цыбыр, тыппыр  
нартхоры æфсирæн йæ сæрыл дзыккуты тымбыл акæнгæйæ, æрбадзырдта Зæринæ. 
Адæм æмхуызонæй ныххудтысты æмæ, æиæг спектакльмæ кæсæгау, ар- 
тисттæм хæстæгдæр æрбалæууыдысты. 
— Зивæггæнаг æмæ магуса у, уый сын марсьæр кæнæм æмæ йæ зынар- 
гъыл ныууæй кæнæм, — бæзджын хъæлæсаей загьта ставд, къæбæлдзыг- 
худджын æфсиры хицау. / 
— Æниу, зивæггæнаг у, уый куыд рабæрæг уыдзæн? Гæрстæхсæн ма- 
шинæ йæ бæсты æхсдзæн, рыгцъирæн йæ бæсты мæрздзæн, — бадзырдта та 
Агуындæйы тыппыртæ «мад». 
— Уæ хорзæхæй, минæвæрттæ, мидæмæ! 
— Фæлæуут, мæн магуса чызг нæ хъæуы, — раздæр æм цы нартхоры 
æфсир баппæрстой, уымæй цалдæр къахдзæфы акæнгæйæ, фæхъæр кодта 
Æхсар. 
— Æмæ дын чи загьта, æмæ æз бынтон магуса æмæ зивæггæнаг дæн? 
— лыстæг, хæрзконд æфсир йæ къухы, афтæмæй хъазджытыл бафтыдис 
Агуындæ.— Уый мамæ барæй зæгъы, цæмæй дæ фæтæрсын кæна, уый 
тыххæй. 
— Ницы дын дзы рауайдзæн, мæ тыппыр каис, æз дын уæддæр дæ  
чызджы атеу-теу кæндзынæн, — худгæйæ загьта Æхсар. 
— Абадут, мæ хуртæ, минæвæрттæ, мæнæ ацы дзаджджын фынджы 
уæлхъус æмæ радзурут, куыд цæры нæ чызджы курæг, — загьта «мад». 
;— Цæры, амал кæны, — уæзбынæй загьта «минæвар». — Уæртæ театры 
æмдзæрæны цæры... 
164 

— Уый та куыд? Æмæ йæхицæн дыууæуæладзыгом хæдзар нæй? 
— Нæй. 
— Хæдтулгæ «Волгæ» дæр æм нæй? 
— Нæй, — ацамыдта та «минæвар» йæ сæрæй. 
— Кассæйы йын минтæ дæр нæй? — афарста та тыппыртæ æфсир. 
— Нæй! 
— Ау, уæдæ цæмæй ус куры? Куыд хъуамæ цæра мæ иунæг буц чызг 
ахæм гæвзыккимæ? — фæмæсты ис къæбæлдзыгхудджын æфсир. 
— Цæмæн у гæвзыкк? Мызд исы, цæры, кусы. Иу-цалдæр азы фæстæ 
фатер райсдзæн, йæ мыздыл ын бафтаудзысты æмæ цæрдзысты, иннæтæ 
куыд цæрынц, афтæ, — лыстæг хъæлæсæй бадзырдта дыккаг «минæвар». 
Агуындæ æмæ Æхсары цæстæнгасы цыдæр æнкъарддзинад фæзынд. 
— Хорз, нæ кадджын минæвæрттæ! Фехъусын кæнут лæппуйы би- 
нонтæн. Райсæнт хæс сæ хъæздыг хæстæджытæй искæмæй. Рахæссæнт нын 
фидауæггаг фондз æмæ ссæдз мины, æртæ азы скъæты чи уыд, ахæм гал, не 
'ртæ фæлтæры хæстæджытæн зынаргъ лæвæрттæ, мад æмæ фыдæн къахæй 
къухмæ фæлыст, чызгæн уæлæдарæс, сыгъзæринæй йæ саразæнт хъусæй 
къухмæ æмæ йæ уæд ахæссæнт, — куывды дзурæгау загьта къæбæлдзыг 
худджын. 
— Хорз! Фехъусын кæндзыстæм, — загьта лыстæгхъæлæсджын 
«минæвар», — сымах дæр уæ чызгæн, цы æмбæлы, уый бацæттæ кæнут: 
уаты дзаума, дыууæйы фæлыст хуыссæнтæ, зынаргъ лæвæрттæ лæппуйы 
хæстæджытæн, уазалгæнæн, хуыйæн машинæ, гæрстæхсæн, хорз фæндыр... 
— Фæндырæй та цы кæнын, цæгъдын ыл куы нæ зонын, уæд? —  
бадзырдта сæм Агуындæ. 
— Ницы кæны, Æхсары хотæ йыл цæгъдцзысты... 
— Агуындæ! — кæрийы сæрмæ сгæпп кæнгæйæ Æхсар йæ къух бадаргъ 
кодта Агуындæйы 'рдæм. — Агуындæ! Хуымæтæг фæсивæдон чындзæх- 
сæв... Тæккæ райсом! 
Агуындæ сындæггай сыстад æмæ Æхсары цурмæ схызт кæрийы сæрмæ. 
Хистæр артисттæй Хасан балæууыд Æхсар æмæ Агуындæйы æхсæн æмæ 
сын сæ къухтæ баиу кодта. 
Адæм æмхуызонæй схор-хор кодтой æмæ сарæзтой тыхджын къухæм- 
дзæгьд. 

^м®^^и®^ 
АБАНАИЫ 
— Дæхи цы ныппарахат кодтай? Гыццыл-ма фалдæр бабад! Мах дæр 
ардæм фынчытæ нымайынмæ не 'рбацыдыстæм! — тызмæгæй загьта, йæ- 
хицæн дæр парахат бынат кæмæн хъуыд, ахæм астæуккаг кары сылгоймаг. 
Йе схуыст ныхасæй йæхимæ æркæсын кодта, абанайы хидуадзæн чысыл 
уаты цы цалдæр сылгоймаджы уыд, уыдоны. 
«Фалдæр бабад» кæмæн загьта, уый бафалдæр кодта, фæлæ бынат 
фæтæнсинмæ нарæг фæкаст, æмæ уæд, иннæрдыгæй чи бадт, уыцы æрыгон 
чызгмæ ныккомкоммæ: 
— Ацы æрыгæттæ та бынтон сæдзæсгом сты! Уæртæ иумæйаг абанайы 
дæхи найгæйæ сбæгънæг кæн, ардæм та хъуамæ прастиняйы тыхтæй æрба- 
цæуай! Дыууæ-æртæ сахаты де 'мбæхсинæгтæм кæсын кæй фæнды?! 
Чызг куы бамбæрста, усмæ хыл кæньгн цæуы, уый, уæд сыстад æмæ, 
хидуадзæн уаты дуар ныггуыпп кæнгæйæ/ ацыд. Загъдкъахæг парахат бадт 
скодта, æртыккаг асингондыл цы бынæттæ уыд, уыдонæй иуыл, фæлæ та 
уæддæр тызмæг ныхасæн æфсон ссардта: \ 
— Общий абанайы цы дзабырты цæут, уыдоны хъуамæ полкæтæм ма 
хизат! Дæлæ-иу сæ бынæй пъолыл ныуугщзут! 
— Æмæ кæд мæн нæ фæнды, ды бæгъæввад хуылыдз къахæй кæм 
æрдæууыдтæ, уым æрлæууын, уæд та? — йæ ныхас баппæрста, ныронг дæр 
усмæ мæсты каст чи кодта, иу ахæм астæуккаг кары сылгоймаг. 
— Æмæ мæ къах дæ къахæй чъизидæр у, зæгъынмæ хъавыс? — йæ цæ- 
стытæ цæхæр акалдтой загъдкъахæгæн. 
— Уæ хорзæхæй, басабыр-ма ут! Ам æнæдзургæйæ бадын хъæуы, кæн- 
нод адæймаг хид нæ кæны. 
— Æцæг, æцæг! Ма загъд кæнут! Æз æртæ туманы уæ загъдмæ хъусыны 
тыххæй нæ бафыстон! — æрбадзырдта, иннæрдыгæй дыууæбынатон бан- 
доныл иунæгæй чи хуыссыд, уый. Æмæ та уымæ дæр загъдкъахæг фæ- 
лæбурдта: 
— Дæу æртæ нæ, фæлæ æхсæз туманы бафидын хъуыд, уымæн æмæ 
дыууæ бынаты ахсыс! 
166 

Мæнмæ тынг диссаг фæкаст, ус афтæ ифтыгъдæй цæмæн æрбацыд  
абанамæ, уый. Цы 'фсон ын хъуамæ уа йæ маеты дзæкъул пырх кæнынæн? Æз 
бамбæрстон, устыты басабыр кæнын зын кæй у, уый. Сфæнд кодтон ныхас 
æндæрырдæм фездахын. 
— Ма-ма тыхдзырд кæнут кæрæдзимæ. Фæлтау ма, мæныл цы диссаг 
æрцыд, уымæ байхъусут! 
Куыд бамбæрстон, афтæмæй хидгæнджытæй иуы дæр мæнмæ хъусын 
нæ фæндыд, уæлдайдæр та загъдкъахæджы, фæлæ æз уæддæр райдыдтон: 
— Фарон зымæг ацы абанамæ фыццаг хатт æрбацыдтæн, иу мæ зонгæ ус 
мын загьта, хорз, дам, у хид рауадзын дæр æмæ малы аленчытæ кæнын дæр 
низты ныхмæ. Æз дæр дын бæрз цъылын куы балхæнин, дынджыр хызыны 
мæ дзаумæттæ куы сæмбырд кæнин. Мæ хъуынджын худ — ме 'рфгуыты онг, 
мæ зымæгон кæрц йæхæдæг — пут уæз кæны... Мæ хызын — ме 'фцæджы, 
мæ къухы — тас æмæ цъылын, афтæмæй тыххæйты асинтыл дыккаг уæла- 
дзыгмæ схызтæн æмæ бараст дæн хинайæнмæ. Бынтон хæстæг куы бахæццæ 
дæн бæгънæджытæм, уæд кæсын, æмæ иууылдæр фæстæрдыгæй хæрзкæнд- 
тæ! Æз дæр, зæгъын, афтæ сфыдхуыз уыдзынæн, мæ бонæй уон! Уалынмæ 
дын сæ иу мæнырдæм разылд. Кæсын, æмæ йын хъуынджын риу, бынæй йыл 
цыдæртæ ауыгъд. Куы мæ ауыдта, уæд йæ дзыхыдзаг ныхъхъæр кодта: 
— Мæнæ зæронд ус! Кæдæм æрбацыдтæ?! 
Хъæрмæ иннæтæ дæр разылдысты. Æз сыл мæ цæст ахастон æмæ æр- 
мæстдæр уæд бамбæрстон, кæдæм бахаудтæн, уый. 
— Ма тæрсут! Æз ницы федтон! Æз цæстæй дæр нæ уынын, хъусæй дæр 
нæ хъусын! Æз уынгæ куы кæнин, уæд ардæм æрбадзæгъæл уыдаин?! — са- 
быртæ сæ кодтон, æнцад мæ бынаты лæугæйæ. 
Дыууæйæ сæ гуыбыны бынтæ сæ къухтæй амбæхстой, мæ къабæзтыл 
мын фæхæцыдысты æмæ мæ дуары æдде фæкодтой! Æз мæ кæсæнцæстытæ 
бакодтон æмæ дуары сæрмæ скастæн, цымæ, зæгъын, дзы цы фыст ис... 
Мæ фæнд мæ къухы бафтыд: æппындæр мæм хъусынвæнд чи нæ кодта, 
уыдоны дæр худæг йæ быны скодта æмæ кæл-кæл кодтой. Суанг ма загьд- 
къахæг дæр схудт, æмæ йыл афтæ хорз фидыдта хъæлдзæг уæвын, æмæ æз 
дæр йæ худынмæ худтæн. 
—Æмæ дзы цы фыст уыдис, цы, дуары сæрмæ? — афарста мæ устытæй иу. 
— Ницы. Абоны онг дзы куыд ницы фыст ис, уæд дæр афтæ. 
— Ма кæн, ды лæгты абанамæ барæй бацыдтæ! Фæндыдис дæ, æвæццæ- 
гæн, бæгънæг лæгтæ фенын, — фырхудтæй йæ цæссыгтæ сæрфгæйæ загьта 
устытæй иу. 
— Мæ мард фенут, мæ зæрды кæрон дæр нæ уыд, нæлгоймæгтæн дæр 
абана ис, уый! — устыты кæй ехъæлдзæг кодтон, уымæй сæрыстыр уæв- 
гæйæ, мæ цæст ахастон найджытыл. 
— Ды сæм æнæбары бафтыдтæ, æз та сæм барæй бацыдтæн, — загьта 
загъдкъахæг, йæ гуыр, раст цыма симгæ кæны, афтæ базмæлын кæнгæйæ. 
— Куыд? Ды дæр бацыдтæ лæгтæм? Расскажите, пожалуйста! — баха- 
тыд æм иу æрыгон чызг. 
167 

Æз бамбæрстон, усы хабар радзурын нæ фæнды, уый, æмæ та мæхæдæг 
мæ ныхас дарддæр кодтон: 
— Иу къуырийы фæстæ та ногæй æрбацыдтæн абанамæ, уымæн æмæ 
мæ зæрдæмæ тынг фæцыд хид уадзын дæр æмæ устыты ныхæстæм хъусын 
дæр. Асинтыл куы сцæйцыдтæн, уæд иу лæг йæ лæппуимæ дæлæмæ æр- 
цæйхызт æмæ дын мæм куы æрлæууид: 
— Дæ бон хорз, нæ мадыхай! 
— Дæ бон хорз, мæ хур, кæд дæ зонын, уæд! 
— Ау, куыд нæ мæ зоныс?! Къуырийы размæ мæ зыбыты бæгънæгæй 
куы федтай, — худтис лæппулæг. 
— Омæ уын уæддæр куы загьтон, цæстæй нæ уынын, зæгъгæ, — бахуд- 
тæн æм. 
Худын дæр комивæзтæй уæлдай нæу — афтæ бахæцы лæгыл, æмæ 
æппынницæуыл дæр фæхуды. Кæд уыцы чысыл уаты дыууадæс — фынд- 
дæс адæймаджы йеддæмæ нæ цыдис, уæддæр, абанайы цыдæриддæр хи- 
найджытæ уыдис, уыдон уым байдзаг сты. Бирæтæ та кæрæдзийы сæрты 
хъуыстой дзурджытæм æмæ дзыхыдзагæй худтысты кæрæдзийы ныхæстыл. 
Æмæ цы нæ дзырдтой æрдæгбæгънæг хидуадзæг устытæ! Æз сæм зæр- 
диагæй хъуыстон æмæ цинæй мардтæн, ныффыссынæн мын ахæм æрмæг 
кæй лæвар кодтой, ууыл. 
— Ныр цымæ лæгты та хидуадзын цæмæн хъæуы? Кæм мын суазал 
вæййынц? Науæд кæм бафæллайынц?! 
— Куыд кæм? Иумæйаг сараты æмæ хæдзæртты! 
— Уыдон ардæм фылдæр сæ устыты фыдкой кæнынмæ, бæгæны ну- 
азынмæ æмæ махмæ, сылгоймæгтæм, хуынчъытæй кæсынмæ цæуынц! — 
загьта, ныр загъдкъахæг рахонæн кæй нал уыдис, уыцы хæрзхуызтæ ус. 
Сыстадис, йæ простиняйы йæхи æрбатыхта æмæ къуымтыл йæ цæст ахаста: 
— Фарон мæнæ ацы къуымы цы зыхъхъыртæ уыдис, уыдон ма уæ исчи 
хъуыды кæны? — разылдис, æвæццæгæн, рагæй кæй зыдта, уыцы абана- 
дзаутæм. / 
— Охх, ныууадз! Æндæр/Куыст сын нæй! Ныр та ма ахæм лæг кæм ис, 
æмæ йæ сылгоймаг æндава. Иууылдæр нозт æмæ дымдыл систы! — йæ был- 
тæ иннæрдæм акъуырдта къæбæлдзыгсæр бурхил ус. Йæ цæсгом къофийы 
бынтæй самæста æмæ негрæи саудæр фæцис. 
— Раст зæгъыс! Мах мæтæй мæлынц! Æз нæ лæджы раз боныгон дæр 
мæхи зыбыты бæгънæг куы сжæнин, уæддæр, бæгънæг дæн æви къабайы, 
уый нæ рахатид! — загьта шыдхуызтæ ус æмæ ма фæстагмæ йæ ныха- 
сыл бафтыдта: — Уæд ма йæЧыхъхъыртæй кæсын цæмæн хъæуы искæйы 
устытæм?! 
— Æз та уын афтæ зæгъын, æмæ нæм кастысты! Æз сæ мæхæдæг фед- 
тон! — загьта загъдкъахæг. 
— Ау, куыд сæ федтай? Ацырдыгæй уырдæм бакæсæн кæд уыд? 
, — Æмæ дын чи зæгъы ацырдыгæй? Æз сæ уыцырдыгæй федтон! Суанг 
ма уæм мæхæдæг дæр кастæн зыхъхъырæй. 
168 

— Ау, æмæ уым цы куыстай? Мæрзæг, æфснайæгæй кусыс ам? 
— Æмæ лæгты абанамæ бацæуыны тыххæй мæрзæг, æфснайæгæй ку- 
сын хъæуы ам? Мæнæ ацы дзæбæх ус дæр мæрзæг у? — мæнырдæм аца- 
мыдта быцæугæнаг. 
Райдианы хабар дзурынмæ чи нæ хъавыдис, уый ныр йæ цæст ахаста 
хидуадзджытыл æмæ, æвæццæгæн, йæ зæрдæмæ фæцыдис, иу кары кæй уы- 
дысты, уый, кæнæ та иумæ афтæ бирæ кæй фæхудтысты, уый. 
— Хъусутуæдæ! Æцæг-иу мын мæ ныхас макуы макæмæн схъæр кæнут! 
Цæвиттон, фондз æмæ ссæдз азы нæ лæгимæ фæцардтæн. Нæ цот стыртæ 
сты ныр, нæ хистæр чызг — моймæдзыд. Æмæ дын нæ лæг куы сæрра уаид, 
афоныл хæдзармæ куынæуал цæуид. Фарон уыди уый. Сабаты-иу абанамæ 
ацыд, хуыцаубоны-иу æй цæстæй дæр нал федтам. Гуырысхо йыл кодтон, 
фæлæ йæ фæдыл ацæуын дæр мæ сæрмæ нæ хастон. Стæй дзы тæрсгæ дæр 
кодтон, куы мæ, зæгъын, фена, уæд мæ амардзæн. Фæхъуыдытæ кодтон, 
æмæ мæ зондджын сæры иу фæнд æрæфтыд: ме 'мхæрæфырт уырыссаг  
театры кусы — париктæ, боцъотæ æмæ рихитæ аразы. Ныллæгъстæ йын  
кодтон, иу мæ зонгæйæн, зæгъын, йæ лæг адæмон театры хъазы æмæ йæ даргъ 
сау зачъетæ æмæ къæбæлдзыг сау парик хъæуы. Стæй сæ цæмæй баныхаса, 
уый дæр. Æрбахаста мын сæ, бацамыдта мын, куыд сæ ныхасын хъæуы, 
уый дæр. 
Иу сабаты дын æз нæ лæджы пинджак æмæ хæлаф скодтон, дынджыр 
тас æмæ бæрз цъылын райстон, ноджы ма нæ сыхæгтæй дыууæлитыруат 
термос ракуырдтон æмæ даргъ зачъетæ æмæ хъуынджын сæримæ абанамæ 
бацыдтæн. Æцæг мæнæ ацы усы хуызæн нæ — æз далæ бынæй бафарстон, 
лæгты абана кæм ис, зæгъгæ. 
Сылгоймæгтæ афтæ цымыдисæй хъуыстой, æмæ сæ сыбыртт никæмæй 
цыд. Æрмæст-иу худагдæртæ ныппыррыкк кодтой æмæ та-иу банцадысты. 
— Къуыммæ ацыдтæн, мæ дзаумæттæ ласын райдыдтон, мæ уæхсчытыл 
дынджыр хисæрфæн æрытаугæйæ. Мæ дæлæрмтты онг мæхи простыняйы 
батыхтон. Сбадтæн дзаумæттæласæны æмæ цай хуыппытæ кæнын. Уалын- 
мæ дын нæ лæг æрбахæццæ. Йæхицæн заргæйæ йæ дзаумæттæ раласта, зар- 
гæйæ сæ кабинæйы сауыгъта, йæхæдæг абанайы кусæгмæ дзуры: 
— Массажгæнæгæн-ма-иу зæгъ, æмæ мæм бауайа! 
«Гъе-и-и, зæгъын, æрцахстон æй! Æвæццæгæн, массажгæнæг сылгой- 
магу!» 
Бахастон абанамæ мæ термос, мæ тас, мæ цъылын, мæ хинайæнтæ æмæ 
дæрддзæфгомау сбадтæн. Махон дын йæ буар тынг дауы, сапоны фынкæй 
нал зыны. 
— Хасан! Мæ фæсонтæ-ма мын æрæхс! Ахсæв та мæ свиданимæ цæуын 
хъæуы! Хъуамæ мæ буар сыгъдæг æмæ лæгъз уа! 
— Уæртæ уыцы цигайнагæн зæгъ æмæ дын сæ уый æрæхса! — худгæйæ 
загъта Хасан. 
— Æмæ æз уый æмбыд къухтæ мæ сыгъзæрин буармæ æвналын уадзын! 
— хъæрæй ныххудт махон, мæнмæ æнæрвæссон каст æрбакæнгæйæ. 
169 

Æз тынг фæтарстæн, куы мæ базона, уымæй, æмæ сыстадтæн. Сындæг- 
гай агурын раидыдтон хидуадзæн, уæдæ, зæгъын, æнæмæнг уырдæм дæр 
цæудзæн. Уыдонæн дæр мæнæ ахæм чысыл у сæ хидуадзæн. Дæлæ уыцы 
ус кæм бады, уым сбадтæн, лæгтæн «мяхги пар!» зæгъгæйæ. Кæсын æмæ 
дын дыууæ лæджы сæ каст ардæм скодтой. Устытыл фаутæ æвæрынц, сæ 
дзыхыдзаг худынц. Уæд дын æз дæр зыхъхъырмæ куы бацæуин æмæ дзы 
куы акæсин, — мæнæ ныр куыд стæм, афтæмæй зындыстут. Уалынмæ дын 
махон хидуадзæнмæ бацыд. Куы нæ ауыдта, уæд ныл схъæр кодта. «Ма кæ- 
сут! Мæ ус дæр уым ис! Нæ мæ фæнды, цыдæр цигайнæгтæ мын мæ усмæ 
кæсой, уый!» 
— Æмæ æцæгæй дæр уым уыдтæ? — афарстон æз. 
— Цытæ дзурыс? Уæд æз ардæм нæма цыдтæн... 
Æрхъæцмæ нал хъæцыдтæн, дарддæр цы уыдис, уый базонынмæ. Дис- 
саг мæм каст, йæ лæгыл гуырысхо йæ лæгты абанамæ цæмæн ахуыдта, уый. 
— Æмæ, æмæ? Дарддæр та цы уыдис? — мæ разæй фæцис устытæй иу. 
— Æмæ уын Хуыцау хорз ракæна, нæ лæгмæ иу лæг ныккомкоммæ, 
мæлæты тыхст, дам, нæ кæныс дæ усыл! 
— Æмæ йын уый та цы загьта? 
— Махон ницыуал загьта, фæлæ иннæтæ фемæхстысты сæ устыты фыд- 
гой кæнынмæ. 
— Æмæ цытæ дзырдтой, цытæ? — кæрæдзийы дзыхæй истой ныхас цы- 
мыдис сылгоймæгтæ. 
— Иу дын дзы афтæ: «Махон гæрстæ куы фехсы, уæд уыцы бон би- 
нонтæ иууылдæр æххормаг вæййынц. Æмæ канд уыцы бон нæ, фæлæ дык- 
каг бон дæр — уæд та сыл иту февæры!..» 
— Æмæ уым диссагæй цы ис? Æз дæр фылдæр хатт гæрстæ æхсгæйæ 
хæринаг нал скæнын. Афтид дзулыл баззайынц бинонтæ. 
— Æмæ дæ лæг куы скæна иунæг бон хæринаг, уæд йæ кад фæкъаддæр 
уыдзæни? / 
— Фæлæуут-ма, бауадзут æй дзурын. Æндæр ма чи цы дзырдта? 
— Мæнæн мæ ус калмæй уæлдай нæу —/- æдзухдæр сыф-сыф кæны. 
Фынддæс азы йемæ цæрын æмæ йæ хъæлдзæгæй нæ, фæлæ бахудгæ дæр ни- 
куыма федтон, — загьта иу дынджыргуыбынджын лæг. Йæ арахъхъы тæф 
калдис, æвæццæгæн, пропитанный уыдис спъиртты. 
— Æз ахæм лæгтæ зонын, æмæ сæ перегары\тæф æппындæр нæ цæуы! 
— Уæд дын сæ иу афтæ: «Æз хæлæг кæмæ фæкæнын, уый зонут? Йæ би- 
нойнагимæ доныбылтæм, хъæдрæбынтæм чи а'цæуы æмæ иумæ сæ рæстæг 
чи фервиты, уыдонмæ». 
— Æмæ дæ цæмæн хъæуы дæхи усимæ хъæдрæбынтæм цæуын? Алы- 
бон хамбохъхъæй хъыг дæр нæ кæныс? — дардæй сæм бадзырдта иу кар- 
дзыд лæг. 
— Бауырнæд уæ, æз мæ усæй никуы сфæлмæцин, стæй йæ æндæрыл дæр 
никуы баивин, фæлæ йæм иу сахъат ис: æдзухдæр тызмæг ныхас кæны, — 
загьта махон, æмæ æз бамбæрстон, уыцы ныхæстæ мæнмæ кæй хауынц, уый. 
170 

— Æмæ йæм цæуыннæ сдзырдтай: мæ зынаргъ, мæ уарзон! Æри-ма, 
мæ хъæбысы дæ акæнон! Æрмæст дын бамбарын кæнон, цæй тыххæй дæ 
хъæбыс кæнын, уый — æндæрыл мæ кæй ивыс, уый тыххæй, — йæ фыд- 
хуыз цæнгтæ хæрдмæ сивæзта мæллæг сылгоимаг, æвæццæгæн, йæхæдæг 
дæр уыцы низæй хъæрзыдта. 
— Хидуадзæны дуар дын куы байтом уаид, æмæ иу халатджын лæп- 
пулæг махонмæ йæ номæй бахъæр кодта. 
— Æз мæнæ дæн! Цом! 
Нæ лæг рæвдз расхъиудта, æз дæр мæ хæссинæгтимæ — сæ фæдыл. 
— Мæнæ ам æрхуысс! — загъта лæг махонæн, æмæ уый дæр дæлгоммæ 
даргъ мрамор тъахтингондыл æрхуыссыд. Лæппу йын йæ фæсонтыл дыууæ 
къухæй ралæууыд, стæй та — йæ зæнгтыл, стæй та йæ цæнгтыл æмæ, мас- 
сажгæнæг сылгоимаг нæу, уый, ма мын цы базонын хъуыд. 
— Уæллæй, дæ массаж мæ бынтондæр лæппу фестын кодта! Мæ туг 
мын скусын кодта, мæ туг! — айхъуыстон нæ лæджы хъæлæс. 
Мæхинымæры ахъуыды кодтон: «Кæс-ма йæм, кæс! Куы йæ бафæр- 
сын, дæ мызд афтæ гыццыл цæмæн у, уæд мын фæзæгъы: «Пълан не 'ххæст 
кæнæм!» Хуыцау йæ зонæг, массажтæй дарддæр ма цæуыл хардз кæны йæ 
улупа?!» 
Массажгæнæг нæ лæгмæ ницы бар дары, уый куы базыдтон, уæд мæ 
цæнгтæ æфсоны æхсæдтытæ акодтон æмæ рацыдтæн дзаумæттæласæн уат- 
мæ. Скодтон мæ дзаумæттæ æмæ, дæлæ бынæй телевизор кæм ис, уырдæм 
ныццыдтæн, буфеты иу бæгæныйы авг балхæдтон, афтæмæй. 
Сбадтæн стъолы цур æмæ æнхъæлмæ кæсын. Уалынмæ дын иу «мæлхъ» 
асинтыл æрхызт, аракæс-бакæс кодта æмæ иннæ стъолы фарсмæ æрбадт. 
Йæ хызынæй былтæахорæн систа æмæ, раст цыма кæсæнмæ кастис, афтæ 
арæхстджынæй йæ былтæ бæзджын сахуырста. Ма кæн, зæгъын, ай, нæ лæг, 
«мæ ус дæр уым ис» кæмæй загъта, уый у! Мæ зæрдæ сгуыпп-гуыпп кодта, 
мæ туг мæ сæрмæ ныццавта! Цæттæ уыдтæн йæ апирынмæ, фæлæ мæ мæ 
ролæй рахизын дæр нæ фæндыд, цалынмæ хъуыддæгтæ бæстон нæ базыд- 
таин, уæдмæ. 
— Девочка! Пиво хочешь? — афарстон усы нæлгоймаджы бæзджын 
хъæлæсæй. 
Уый мæм æнæввæрсон каст æрбакодта æмæ йæ былтæ иннæрдæм 
аздæхта. 
— Ау, уый та дыл куыд нæ фæгуырысхо! Бынтон куырм уыдис? — 
афарстон æз. 
— Уалынмæ дын кæсын, æмæ нæ лæг, йæ дæлармы чысыл тыхтон, 
æвæццæгæн, хисæрфæн, афтæмæй асинтыл æвзонг лæппуйы згъорд æркод- 
та. Мæ уд сцæйхаудта — йæ пинджак æмæ йæ хæлаф — мæ уæлæ, куы мæ 
базона. Фæлæ уый уыдонмæ не 'вдæлд, — хъæрццыгъайау йæхи усыл  
ныццавта æмæ йын йæ русæн аба кодта. 
— Лехгий пар мын уæддæр загьтаис! Уæртæ нæм уыцы цигайнаг лæг 
кæсы. Æрдæбон мын бæгæны лæвæрдта. 
171 

— Бауырнæд дæ, йæхиуыл дон дæр не скалдта! Куыд æмбыдæй бацыд, 
афтæмæй фæстæмæ дæр рацыд!.. 
...Сбадтыстæм иу трамвайы. Иумæ рахызтыстæм. Тынг хиуылхæцгæйæ 
фæкастæн, нæ лæг йæ хæзгулыл куыд аудыдта, уымæ. Сæ фæдыл бацыдтæн 
усы хæдзары дуармæ мæ цъылын, мæ тас, мæ термос æмæ мæ дзæкъулимæ. 
— Ацы цигайнаг дæр, æвæццæгæн, ам кæмдæр цæры, — загъта махон 
æмæ мыл мæ тæккæ фындзы бын подъезды дуар рагуыпп кодта. Æз уæд- 
дæр базыдтон, кæцы фатермæ бацыдысты, уый. Бахостон сæм æмæ мæм 
дыууæйæ куы ракæсиккой. 
— Нæ лæг! Цом-ма нæ хæдзармæ! Нæ сывæллæттæ нæм æнхъæлмæ 
кæсынц! — уæзданæй, лæгъстæгæнæгау загътон æз æмæ мæ парик систон, 
мæ боцъотæ æрыстыгътон, мæхæдæг мæ сæрыхъуынтæ адзæбæхтæ кодтон. 
Тæрхъус калмы дзыхмæ куыд цæуа, афтæ æнæиуныхасæй махон мæ фæдыл 
рацыдис. Æз ын мæ хæссинæгтæ йе 'ккойы скодтон æмæ нæ хæдзармæ æр- 
бафардæг стæм. 
— Æмæ куыд? Цæргæйæ баззадыстут? — афарста цымыдистæй иу. 
— Уæдæ, уæдæ! Уæртæ лæгты абанайы йæхи найы. Уæдæй нырмæ 
иумæ цæуæм ардæм. 
— Æмæ уæд уыцы ус та цы фæцис, уыцы ус? — афарста та цымыдис. 
— Хуыцау йæ зонæг. Уыцы бонæй фæстæмæ нæ лæг схæдзарон и, æмæ 
ма мæ уыцы усы мæт ис?! — фæцис йæ ныхас сылгоймаг. 
Мæнмæ тынг диссаг фæкаст, кæд йæ лæгимæ амондджын у æмæ кæрæ- 
дзийы æмбарынц, уæд афтæ тызмæг цæмæн у, уый, æмæ йæ хатыркурæгау 
бафарстон: 
— Æмæ искуы дæ лæгæн бафидис кодтай уыцы хъуыддаг? 
— Аба-бау-у! Куыд ын хъуамæ бафидис кæнон? Уый цы аххосджын 
уыд! Нæлгоймæгты сылгоймæгтæ сæрра кæнынц! Уымæ гæсгæ æз сылгой- 
мæгтæй ме сæфт уынын. Мæнмæ афтæ кæсы, мæнæ ам йæхи чи найы, уы- 
донæй бирæтæ ныртæккæ кæйдæр лæгтимæ ацæудзысты. 
Хидгæнджыты цыма дымгæ фæхаста, уыйау цыбыр рæстæгмæ федде 
сты. Æз базыдтон тызмæгдзинады аххос. Æмæ кæд усимæ разы нæ уыдтæн, 
уæддæр мын фадат нал фæцис мæ хъуыды йын бамбарын кæнынæн... 

^М®^уИ®3^5г 
БОЛАИЫ ХÆРÆГ 
— Æз дæр кæддæр — тынг раджы — Хъобаны уыдтæн. Уымæй дæр 
æртæ хатты. 
— Æмæ куыд? Дæ зæрдæмæ фæцыдис мæ райгуырæн хъæу? — афар- 
стон цымыдисæй æз. 
— Уæллæй, уæдæй фæстæмæ мæ дæ хъæу бабæрæг кæнын никуыуал 
бафæндыд, — мидбылты хинхудт кæнгæйæ загъта Куырттаты комы дзырд- 
дзæугæ лæгтæй иу — Бола. — Уæд мыл æдæппæтæй æртындæс азы цыдис. 
Цымытийы цардыстæм. Мæ фыдæн Хъобаны тынг хорз æрдхорд уыдис — 
Дзуццаты Муссæ. Арæх цыдысты кæрæдзимæ. Уыцы уалдзæг та мæ фыд 
йе 'рдхордмæ цæуынвæнд скодта, æфсон та йын уыдис хæрæг балхæнын 
— нæхион, дам, базæронд. 
— Лæппу! Дæу дæр мемæ кæнын. Ныр лæг дæ! Хъуамæ зонай цæуæнтæ 
дæр, кæмттæ æмæ сыхаг хъæутæ дæр. 
Цингæнгæ уадтæн мæ фыды фæстæ. Ныццыдыстæм Хæныггомæй Дæр- 
гъæвсмæ. Уырдыгæй та Къæхтысæры фæзилæнтыл — Хъобанмæ, æмæ дын 
Хуыцау хорз ракæна, мæ фыды æрдхорд Муссæйыл хур ракасти, — æхсыз- 
гонæн мысыдис Бола йæ балц нæ хъæумæ. Æз æм зæрдиагæй хъуыстон. — 
Фæцин кодта йе 'рдхордыл Муссæ, тынгдæр та мæныл, мæнæ, дам, Бола 
цæйас сси. Хорз нæ суазæг кодта, стæй нæ дыккаг бон Джелытæй иу хæдзар- 
мæ ахуыдта, уыдонмæ, дам, тынг кусаг хæрæджы мыггаг ис. 
Федтам уæййаг къæлæуы, фæлæ, марадз-зæгъай, къæлæуы хицау нын 
æй рауæй кæна: нырма, дам, гыццыл у. Тæригъæд, дам, у. Иæ мады мыс- 
дзæн. Иу-æртæ мæйы фæстæ, дам, æрцæут. Уæдмæ кусынæн дæр бæздзæн... 
Аздæхтыстæм фæстæмæ Цымытимæ. Фæззæджы райдианы мын мæ 
фыд афтæ зæгъы: 
— Лæппу! Мæнæ дын æхца! Ацу æмæ нæ хæрæджы Хъобанæй скæн — 
ныр лæг дæ! Хъуамæ хæдзарыл дæр тыхсай æмæ дæ удыхъæд дæр æхсида! 
Æз ахæм тынг батыхстæн мæхинымæр, æмæ мæ сурхид акалд, фæлæ чи 
уæндыдис мæ фыды ныхасыл дыууæ зæгъын?! Æхсæв-бонмæ нæ бафынæй 
173 

дæн. Райсомæй раджы сыстадтæн, æмæ мын мæ фыд мæ къухмæ бæндæн 
радта, йæ хъуырыл, дам-иу ын æй бабæтт æмæ йыл фидар хæц. 
Фæссихор ныххæццæ дæн Хъобанмæ æмæ Муссæйы кулдуар бахостон. 
— Оу-у, мæнæ нæм цы диссаджы уазæг фæзынд! — йæ хъæбысы мæ 
ныккодта Муссæ æмæ хæдзармæ бахъæр кодта: «Усай! Рæвдз нын фынг 
мæнæ ардæм сатæгмæ рахæсс! Лæппу æххормаг уыдзæнис — цалдæр æф- 
цæгыл æрхызт». 
Ме уæхскыл мын йæ уæззау цонг æрæвæрдта Муссæ æмæ мæ зад фæт- 
къуы бæласы бын бандоныл æрбадын кодта. Йæ урс нымæтхудæй йæ даст 
сæр æрсæрфта æмæ йæхæдæг дæр мæ цуры æрбадт. 
«Æз та уымæй тарстæн, мыййаг мæ, зæгъын, Муссæ куынæуал базона», 
— хъуыды кодтон мæхинымæры. 
— Цæй, цы хабæрттæ ис Куырттаты комы? Райдыдтат уæ фæззæджы 
куыстытæ? 
— Дада мæ нæ хæрæгмæ рарвыста! — загьтон æз, цыма нæ фæззæджы 
куыстытæ дæр æмæ Куырттаты комы цард дæр уыцы хæрæгæй аразгæ сты, 
уыйау. Систон мæ дзыппæй хæцъилы тыхт фынддæс сомы æмæ сæ Мус- 
сæмæ раттон. 
— Райсом ныццæудзыстæм Джелытæм. Ныр та мæнæ фæйнæ къуымæлы 
бануазæм. Истытæ ахæр. Æххормаг уыдзынæ... 
Нал базыдтон æз нæ къæлæуы. Æцæг хæрæг сси цалдæр мæймæ. 
Бафыста Муссæ хæрæджы аргъ, æмæ æз сæрбосыл ахæцыдтæн, Муссæ 
та йын йæ фарс йæ армæй æрсæрфта: 
— Амондджын хайуан уын уæд! Уæ куыстытæ уын куыд фæрог кæна! 
Сарæзтам нæ ных мæ хæрæгимæ Къæхтысæры 'рдæм. Муссæ нæ суанг 
Лæгæты онг бахæццæ кодта æмæ нын фæндараст загьта. Куы адард стæм, 
уæд ма нæ фæстæ рахъæр кодта: 
— Ме 'рдхордæн-иу зæгъ, Джеоргуыбайы йæм æнхъæлмæ кæсын, зæгъ- 
гæ, æнæмæнг-иу рацæуæд! Иу-дыууæ боны хъуамæ иумæ фæкувæм, фæ- 
зарæм, фæнуазæм! 
Раст цыма дыууæ хорз æмбалы стæм, афтæ æмдзыд кодтам  
хæрæгимæ — цæвын дæр æй нæ хъуыдис, схойын дæр. Йæхæдæг, алырдæм 
ракæс-бакæсгæнгæ, цыдис. Фæлæ Джызæлдоны ГЭС-мæ куы бахæццæ стæм 
æмæ турбинæты хъæр куы фехъуыста, уæд нал куымдта цæуын. Схъуыр- 
духæн стæм. Æз æй размæ ластон, уый йæ къæхтæ зæххы ныссагъта æмæ нæ 
куымдта. Нæ зыдтон, цы ма йын кæнон, уый. Уалынмæ кæсын, æмæ иу лæг 
сосæвæндагыл æрбацæуы. Федта мын мæ хабар æмæ дын афтæ: 
— Цы, уый зоныс? Æз ныртæккæ станцæгæсмæ фæдзурдзынæн, æмæ 
йæ нæ къухтыл бахæсдзыстæм. Мæлæты стыр куынæ у... 
Систам æртæйæ хæрæджы æмæ йæ суанг, дыууæ дынджыр къæдзæхы 
цæугæдоны сæрмæ кæм баиу сты, уырдæм фæхастам. Мæлæты дзæбæх та 
райдыдта цæуын йæхæдæг. Æз дыууæ лæгмæ «бузныг» ныхъхъæр кодтон, 
æмæ нæ ных сарæзтам комрæбынмæ. Тынг тарстæн, куы та фæоцани уа, 
174 

уымæй. Комрæбынмæ куы бахæццæ стæм, уæд, айфыццаг мын дада куыд 
бацамыдта, афтæ ныхъхъæр кодтон: 
— Гъе-гъе-гъей-й-й! 
Азæлд райхъуыстис цалдæр хъæлæсæй, æмæ уый, æвæццæгæн, мæ 
хæрæгмæ диссаг фæкаст. Йæ сæр бæрзонд систа æмæ йæ дзыхыдзаг ныу- 
уасыд. Раст цыма цалдæр хæрæджы иумæ ныууасыдысты, афтæ райхъуыст 
цалдæр хъæлæсы. Хæрæг та ногæй ныууасыд, æмæ та азæлд ахаста комы 
цалдæр хъæлæсы. 
Бæргæ хъуыстаин уыцы диссаджы зæлтæм, фæлæ бон ивгъуыдта, æз та 
нæ зыдтон, дарддæр мæм цы 'нхъæлмæ кæсы мæ хæрæгимæ, уый. Ахæцыд- 
тæн оаендæныл Къæхтысæры фæзилæнтæм. Æнцонæй суадыстæм иу-дæс 
фæзилæны. Æз уайтагьд афæлладтæн æмæ æрлæууыдтæн, иучысыл, зæ- 
гъын, аулæфон. Æрлæууыд хæрæг дæр æмæ бынмæ, коммæ куы акает, уæд, 
æвæццæгæн, йæ сæр разылд æмæ мæм йæхи æрбаивæзта, раст цыма афтæ 
загъта: «Хауын! Хæц мыл!» 
Æз ын фæтæригъæд кодтон æмæ йын йæ сæр мæ хъæбысы æрбакод- 
тон. Æрбадтæн æмæ йын йæ хæмхудтæм бæстон кæстытæ райдыдтон. Афтæ 
рæсугъд мæм фæкаст, æмæ диссаг. Уæды онг æз хæрæгмæ афтæ æдзынæг 
никуы кастæн, кæд ма нæм хæрджытæ уыдис, уæддæр. Йæ цæстытæ стыр, 
йæ цæстыхаутæ — даргъ, йæ хъустæ та мæм бынтон диссаг фæкастысты: 
раст тæрхъусы хъусты хуызæн. Афтæ тынг фæцыд мæ зæрдæмæ, æмæ йæ 
куыд зæгъон... 
Куыддæр Къæхтысæры цъупмæ схæццæ стæм, афтæ ма хæрæг коммæ иу 
каст акодта æмæ малмæ йæ ных сарæзта. Æз бамбæрстон, дойны йын кæй 
у, уый. Бануæзта йæ фаг æмæ мæм æрбакаст, ома, дам, дарддæр та кæдæм 
цæуæм? 
Ацамыдтон ын къухæй нæхирдæм, æмæ та сиргæ араст стæм. Цымы- 
тимæ куы ныххæццæ стæм, уæд зонгæтæ цин кодтой, мæнæ, дам, Бола цы 
хæрæг балхæдта! Ноджы ма сын куы загътон, æнæзивæг мæ фæдыл уадис, 
зæгъгæ, уæд дзы бынтон феппæлыдысты. Йæ ном та йын схуыдтой Болайы 
хæрæг, ома мæ хæрæг! 
— Фыццаг бонты йыл мачи сбадæд, суанг сывæллæттæй дæр. Уадз æмæ 
фосыл дæр æмæ махыл дæр ахуыр кæна! — загъта мæ фыд. 
Æмæ цаедæр рæстæг уазæджы кадæн уыд йæ цард — хъæуы уынгты 
рацу-бацу æмæ ракæс-бакæс кодта цæрæнтæм æмæ цæуæнтæм. Мæ фыды- 
мад ын алы бон дæр лæвæрдта конд хæринаг æмæ сылы. Мæнмæ афтæ каст, 
æмæ-иу хæрды фæстæ йæ сæр куы тылдта, уæд-иу мæ фыдымадæн арфæтæ 
кодта. 
Рацыд дзæвгар рæстæг. Иу райсом мæ фыд афтæ: 
— Лæппу! Марадз хæрæгыл саргъ сæвæр æмæ далæ куыроймæ зад 
ссынмæ алас. Тагъд бæрæгбон уыдзæн, мах та рæвдз ницæмæй стæм! 
Рацыдтæн, хæрæджы кæртмæ бакодтон, саргъ ыл сæвæрдтон, мæхæдæг 
ссинаг зад дыууæ дихы акодтон æмæ йæ саргъы дыууæ уæхскыл æрæвæрд- 
175 

тон, уæдæ, зæгъын, æмуæз уой æмæ йын æнцондæр хæссæн уа йæ уаргъ. 
Уæвгæ, цас уæззау уыдаиккой æдæппæтæй дыууæ путы?! 
— Бола, мæ хур! Æххормагæй ма ацу! Мæнæ дын мисын æмæ кæрдзын 
фынгыл! — айхъуыстон мæ фыдымады хъæлæс. 
Дзылар кауыл абастон, лæугæйæ æрдæгæууылдтытæй аныхъуырдтон 
мæ аходæн æмæ кæртмæ рахызтæн. Кæсын æмæ хæрæгæн йæ кой, йæ хъæр 
дæр нал ис — цыдæр фæцис! 
Цалдæр лæппуимæ йæ суанг фæссихормæ фæцагуырдтам хъæугæрæт- 
ты, уыгæрдæнты. 
— Уый та куыд? Цы хъуамæ фæуыдаид! Йæ хорз цард йæ зæрдæмæ нæ 
цыд? Ма кæн, æвæццæгæн, Хъобанмæ афардæг! — загьта мæ фыд. 
— Ау, куыд хъуамæ афардæг Хъобанмæ? Исты дын адæймаг у? Куыд 
хъуамæ зона фæндæгтæ? Искуы йæ бирæгъ куы бахæра, уæд та? 
— Æмæ дын æгомыг фос, бирæгъ æй бахæрдзæн, уый æмбары?!  
—загьта мæ фыд. — Срæвдз кæн дæхи, æмæ райсомы бон мæ фынддæс сомы æмæ 
мæ кувæггаг зад мæ хæдзары куыд уой, афтæ бакæн! 
Араст дæн дыккаг райсом Хъобанмæ æртыккаг хатт. Дæргъæвсæй 
Къæхтысæры цадмæ куы ныххæццæ дæн, уæд цадгæсы фæрсын, ам,  
зæгъын, мыййаг, хæрæг цæуæг нæ уыд? 
— Айфыццаг ын дон кæм бадардтай, уырдæм ныццыд, дон банызта 
æмæ сæпп-сæппæй йæ ных фæзилæнтæм сарæзта, йæ саргъ феппар-феппар- 
гæнгæ! 
Къæхтысæрæй рæбынмæ комкоммæ цы нарæг къахвæндаг ис, ууыл, кæм 
тулгæ, кæм гæппытæгæнгæ ныууадтæн. Уайтагъд ныххæццæ дæн ГЭС-мæ. 
Баздæхтæн хъахъхъæнæгмæ æмæ та уый дæр бафарстон: 
— Мыййаг ам хæрæг цæугæ нæ федтай? Знон нæ хæрæг ралыгъди! 
— Æз æй уайтагъддæр базыдтон! Ай, зæгъын, кæддæр нæ къухты цы 
хæрæг бахастам, уый ма уа! Ам дæлæмæ, йæ уаргъ йе 'ккойы, афтæмæй 
хъæумæ ныййарц ис! 
Бахостон та Муссæйы кулдуар æмæ йын хæрæджы хабар радзырдтон. 
— Ау, уый та куыд? Куыд хъуамæ ссара хæрæг фæндаг цалдæр æф- 
цæджы сæрты. Цом-ма, цом! Кæд æцæг йæ хæдзармæ æрфардæг! 
— Уæллæй, æз ацы хайуаны тæригъæды нал бацæудзынæн! Ахæссут 
мæнæ уæ фынддæс сомы, уæ саргъ æмæ уæ зад дæр, — загьта аххосджын- 
хуызæй хæрæджы хицау. — Хуыцауыстæн, скъæтæй мын æддæмæ дæр нал 
комы, æвæццæгæн, тæрсы, куы та йæ арвитон, уымæй. 
— Уырны дæ, Дауырæ, Къæхтысæры фæзилæнтыл, цалдæр æфцæджы 
сæрты фемпъыхтон хæрæджы саргъ æмæ дыууæ путы зад Цымытимæ! 
Фæлæ диссаг уый уыдис, æмæ уæдæй фæстæмæ нæ хъæуы æмбисондæн 
баззад: «Æмæ Цымытийы Болайы хæрæг куынæ бафæрæзта, уæд дзы мах 
куыд хъуамæ цæрæм?» 
— Мæнæ диссæгтæ, Бола! Мæнæ мын цы 'рхъуыды кæнын кодтай! 
Мæнæ мын азты сæрты цы базонын кодтай! Хъобанæй нæ рæсугъддæр 
176 

чызджытæй иу смой кодта Цымытимæ. Уый уыдис Фыдыбæстæйы хæсты 
фæстæ. Чызгæрвыст абон дæр мæ цæстытыл уайы. Уæд мæныл иу-дыу- 
уадæс азы цыдаид. Иу мæйы фæстæ чызг фæстæмæ нæ хъæумæ 'рхæццæ. 
Адæм дис кодтой, цы хабар у, цæмæн рацыд йæ лæгæй, зæгъгæ. 
— Æмæ Болайы хæрæг куынæ бафæрæзта Цымытийы æвадат цæрæнты, 
уæд дзы æз куыд хъуамæ цæрон?! — загъта-иу, чи йæ фарста, уыдонæн. 
Æз уæд уыцы ныхас не 'мбæрстон. Афтæ 'нхъæлдтон, æмæ Хъаны- 
хъуаты богал Болаимæ бает у. Фæлæ абон, Бола, ды мæнæн стьтр хорздзинад 
ракодтай! Хæхты сæрты нæм цы æмбисонд æрцыд, уый гуырæн мын баца- 
мыдтай, æмæ дæ/цæрæнбон бирæ! — загьтон æз Болайæн, раст цыма стыр 
хæзна ссардтон/уыйау цингæнгæйæ. 
12 Дауырæ 

^4®^^&^ 
АМИША 
— Æрхъуыды йæ кодтон! Æрхъуыды кодтон, æз дæу афтæ хорз цæмæй 
зонын, уый! — комкоммæ мæнмæ цæугæйæ æмæ мæ йæ галиу къухæй 
йæ хъæбысы æрбакæнгæйæ, загьта, ныр нæм цалдæр азы дуканимæ æгъ- 
нæджытæ уæй кæнынмæ цы цæцæйнаг ус хæссы, уый. Æрæвæрдта, йæ ра- 
хиз къухы цы стыр хызын уыдис, уый, æмæ дыууæйæ дæр, стъолы фарсмæ 
цы бандæттæ уыд, уыдоныл æрбадтыстæм. 
— Амиша! Æмæ дæ рох фæцис, ныр нæм цалдæр азы алыхуызон дзау- 
мæттæ, æгънæджытæ, æндæхтæ уæй кæнынмæ хæссыс, уый? 
— Уый мæ нæ ферох, фæлæ ма хъуыды кæныс, æппæты разæй уæм куы 
æрбацыдтæн, уæддæр дын куы загьтон, тынг хорз дæ зонын, зæгъгæ. Ды ма 
афтæ дæр куы бакодтай: «Æз Цæцæны никуы уыдтæн. Куыд мæ зоныс?» 
Ныр æз æрхъуыды кодтон, фыццаг хатт дæ кæм федтон, уый дæр, æз æмæ 
ды, уæ горæты астæу цы стыр базар ис, уым куыд базонгæ стæм, уый дæр, 
— ногæй та мæ йæ хъæбысы æрбакæнгæйæ, загьта Амиша. 
Ахаста мæ мæ хъуыды азты сæрты. Мæ цæстытыл ауад 1981 азы  
сентябрь. Уæд æз мæ фæллад уадзынмæ цыдтæн Хъырыммæ, — мæ куыстæй 
мын путевкæ радтой. Уæдæ, зæгъын, мæ бинонтæн исты хæринæгтæ цæт- 
тæйæ куы ныууадзин, цæмæй дуканитæ æмæ базартыл ма ратæх-батæх кæ- 
ной, фæлæ сæ хъуыдцæгтæ æдыхстæй кæной, уый тыххæй. Сæмбырд сын 
кодтон бирæ хæринæгтæ, стæй, мæхинымæр, уæдæ, зæгъын, харбызафон у, 
æмæ ма сын æххæст дыууæ стыр харбызы схæссон базарæй æмæ æнæмæтæй 
ацæуон. Бацыдтæн базармæ, æмæ харбызты нымæцæн кæрон дæр нæ уыд, 
фæлæ æз æвзæрстон ставддæр харбызтæ. Æрлæууыдтæн иу стъолы цур 
æмæ харбызтæ цы æрыгон, айв сылгоймаг уæй кодта, уый афарстон: «Дæ 
харбызтæ адджын сты?» 
Барæнтæ цы стъолыл уыдысты, уым дæр стыр харбызтæ уыдис, фæлæ ус 
ныггуыбыр кодта, æмæ кæрийы кæронæй иу стыр хъулон харбыз тыххæйты 
систа, аиварс кодта иннæ харбызты — стырæн бынат скодта — афтæмæй 
стыр харбыз стъолыл нытътъуп кодта. Харбызы цъæрттæ фæйнæрдæм 
фæтахтысты, йæ апп дидинæджы хуызæн лæугæйæ баззад. 
178 

— Фен-ма, мæ хо, мæ харбызтæ куыд адджын сты, уый, — загъта ус. 
Йæ рæдаудзинад æмæ йæ уæздандзинад мæн фæкуыддæр кодтой, æмæ 
харбызы схъиуæддзæгтæй иу мæ дзыхы бакодтон. Аныхъуырдтон мæ ком- 
дзаг æмæ мæ цæстысыг фемæхст. Баивæзтон мæхи уæйгæнæгмæ, мæ хъæ- 
бысы йæ ныккодтон æмæ йын загьтон: 
— Æз иу æмæ ссæдз азы харбыз нал бахордтон, — мæ мад куы мардис, 
уæд харбыз мысыд. Нæ уыдис харбызафон, æмæ афтæ харбыз мысгæйæ 
амард, мæгуыр. Куыд нæ-иу ын ныххæлар кодтам йæ кæндтыты дæр, алы æз 
дæрГфæдæ_æа-«#л бахордтон йæ фæстæ харбыз. Нал æй систон мæ дзыхмæ. 
Ныр мæ æрбайрох ис, харбыз нæ хæрын, уый. Æвæццæгæн æй мæн тыххæй 
кæй асастай, стæй мын зæрдиагæй «ахæр» кæй загътай, уый тыххæй. 
— Махмæ, цæцæйнæгтæм дæр сымах æгъдæуттæ ис! — рауадис мæм 
ус. Йæ лæууæн бынатмæ мæ тыххæй бакодта, æрбадын мæ кодта, дынджыр 
кардæй харбызы апп стыр лыгтæ æркодта æмæ мын ныллæгъстæ кодта. 
— Чи нæ бахæра ацы харбызæй йæ фаг! Ахæлар æй кæн дæ мадæн æмæ 
ахæрæм иумæ! 
Рабадтæн базары астæу Чи зоны, æмæ мæ бирæ зонгæтæй исчитæ уыд- 
та, фæлæ сæхи нæуынæг скодтой. Харбыз æлхæнынмæ-иу чи балæууыд усы 
стьолмæ, уымæн-иу тыххæй, хатгæйæ харбызы карст авæрдтон. Уæд, йæ 
ном дæр кæмæн нæ зыдтон, уыцы Амишаимæ нæхи хорз федтам харбызæй. 
Балхæдтон дыууæ стыр харбызы усæй, фидгæ та хъуамæ æртыккагæн 
дæр бакодтаин. Марадз-зæгъай, нæ бакуымдта æртыккаг харбызæн æхца 
цæцæйнаг ус! Æз, дам, ме 'гъдау уæй нæ кæнын!.. 
— Амиша! Хъуамæ дæ мæхæдæг æнустæм бахъуыды кодтаин. Мæнгæн 
нæ акæнынц: «Хорздзинад тагьд рох кæны». Фæлæ-ма мын зæгъ: ссæдз азы 
фæстæ ды мæн мæ кæцы миниуæгмæ гæсгæ базыдтай? Куыд мæ бадардтай 
дæ зæрдыл? 
— Дæ хуымæтæгдзинад фæцыдис уæд мæ зæрдæмæ. Хъуыды та дæ дæ 
хъæлæсæй бакодтон, — бахудтис Амиша. 
Харбызафон кæй уыдис, стæй нæ дуканийы бакомкоммæ стыр  
харбызтæ кæй уæй кодтой, уый мын уайтагьд мæ зонды иу хъуыды февзæрын  
кодта: мæ коммæгæс æмкусджытæй иуы хъусы бадзырдтон, æмæ уайтагьд иу 
дынджыр харбыз стьолыл фестад. 
Сихоры хæрдмæ хæстæг уыдис рæстæг, æмæ Амишайы нал ауагътон, 
мæ мады рухсагæн та, зæгъын, харбызхæрæн кæнæм!.. 

^м®^^и®м^ 
СОИЫФЫХТÆ 
Зæрæдайæн Мæздæджы цы фыдыхо цардис, уымæн йæ файнусты мады- 
хо амард, æмæ райсомæй раджы йе 'фсымæры лæппу йæхи «Волгæ»-йы 
Зæрæдаты дуармæ куы æрбалæууыдис, йæ мад Софя æмæ ма ноджыдæр 
дыууæ сыхаг усимæ, уæд тагъд-тагъд, дард фæндагмæ йæхи цæттæ кæн- 
гæйæ, Зæрæда йæ ног чындзæн фæдзæхста: 
— Зæлинæ, мæ къона. Арынджы цы хыссæ ис, уый куы анхъиза, уæд-иу 
дзы сойыфыхтæ акæн. Цыхтыты фæлмæндæр азмæнтдзынæ. Нæ лæг хъæд- 
мæ цæуьт, æмæ-иу æй æххормагæй ма ауадз. Гуымбыл дæр-иу ацахс, науæд 
сылы цыхты бахæрдзæн. 
«Сойыфыхтæ акæнын диссаг нæу, — йæхинымæр хъуыды кодта  
Зæлинæ. — Нæхимæ дæр иу хатт иу картофджын скодтон. Мæ мад мæ бакъуы- 
мы кодта, фæхудинаг, дам, мæ кæндзынæ, йе 'ртъæпæн кæнын куы нæ зо- 
най, уæд. Æз дæр æй афтæ æрхостон, æмæ йæ фæрстæ нытътъæппытæ сты». 
Ам, йæ ног хæдзары Зæлинæ мады фæдзæхстытæ тынг арæх æрæмысы. 
Æмæ сæ æххæст дæр хорз кæны. Иу сахаты бæрц цыхт фезмæста, цæмæй 
дзы къуыбæрттæ ма баззайа, уый тыххæй. 
Зæронд лæг цалдæр хатты цæлгæнæны дуарæй æрбакаст, æмæ та-иу 
цыма цьщæр агуырдта, уый æфсон акодта: 
— Йарæбын, мæ рæс цыдæр фæцис... Мæ фæрæт адауин... 
Чындз æй бæргæ æмбæрста, хъæдмæ тагьд кæны, уый, фæлæ цыхты 
змæст афтæ стæнæг, æмæ дзы цымгæ рауад. 
— Ныр ын цы акæнон? Цы йæм афтауон, цæмæй фæбæзджындæр уа, 
уый тыххæй? Афтæмæй мын цъары бакæнын нæ бакомдзæн. 
Уыцы хъуыдытæ куыд кодта, афтæ та зæронд лæг цæлгæнæны дуар æр- 
байгом^кодта. Йæ цæстытæ андæгъдысты арынгыл: 
— Йарæбын, мæ бæндæн дæр нал арын, мæ бæндæн. 
Чындз хæдзары къуымтыл йæ цæст куы ахаста, уæд хыссæйы бæндæнтæм 
фæкомкоммæ ис. Æрбамбырд сæ кодта, æмæ сæ арынджы æрнорста. 
Арынджы къуымы ссад ауынгæйæ йæ зæрдыл æрбалæууыд, йæ мад-иу 
цыхты змæстыл уырзы дзаг ссад айзæрста, уый. 
180 

— Ссад, æрмæстдæр ссадæй сбæзджын уыдзæн мæ цыхты змæст, — 
ахъуыды кодта чындз æмæ хъæрмхуыппхæрæн тæбæгъ ссадæй айдзаг кодта... 
Тынг æнцонæй æртъæпæн кодта уæливых. Бæргæ, духовкæйы йæ куы 
фæмидæг кодтаид, уæд иннæ бæллæхтæ нал æрцыдаиккой, фæлæ æфсин, 
сойыфых скæн загъта, æмæ йæм куыд хъуамæ нæ байхъуыстаид? 
Тæвд тебæйы зети ауагъта, æмæ сойыфыхæн йæ цъыс-цъысс ссыд. 
Уæдæ тагъддæр афыца, зæгъгæ, йын йæ уæлæ дынджыр фанеры зиллакк 
амбæрста. / 
^Уæдæ, иуæй^уы нæ бафсæда зæронд, зæгъгæ, дыккаг дæр атъæпæн  
кодта. Уæдмæ-лæг хæрæг сифтыгъта, æмæ йæ дзурын кæртæй æрбайхъуыстис: 
— Гъери-а-а, иу ран куы нæ уал лæууыс. Ауындзгæ дæ, мыййаг, не 
'рчындæуыд. 
Чындзæн йæ цæстытыл уадис, бурбын сойыфых зæронды раз куы авæра, 
уæд ын цас арфæтæ кæндзæн, уый. 
Сойыфых афæлдахон, зæгъгæ, тебæйы сæр фегом кодта, æмæ дæ фыд- 
гулы балгъитæг афтæ: лыстæг пырх ныццис, æмæ дзыкка æрхуы аджы куыд 
пæлхъ-пæлхъ кæна, афтæ фыхтис. 
Чындзы сæры смидæг иунæг хъуыды: «Цы йæ фæкæнон? Кæм æй ам- 
бæхсон? Кæм æй амбæхсон, куыд ничи йæ фена, афтæ?» 
Сарамæ йын рахæссæн нæ уыд: зæронд лæг уым уыдис. 
Хисæрфæнæй тебæмæ фæлæбурдта, тъахтиныл хуыссæнтæ сфæйлыдта, 
æмæ гобанæй фæйнæджы 'хсæн цы кæттаг уыд, уый дыдагъы йæ амбæхста. 
Афтæ æнцон ын фæцис, кæй ничи йæ федта, уый, æмæ йæхинымæры 
сындæггай базарыд. 
Арынгхафæнæй тебæ ахафта, ауагъта та дзы зети, æмæ кондæй цы чъи- 
ри лæууыд, уый кæд ныллæхъхъир æмæ тынг зынисæн ссис, уæддæр æй 
тебæйы фæмидæг кодта, æмæ йын йæ зылын былтæ æрдзæбæхтæ кодта. 
Уæдæ йæм фанеры зиллаккæй уæлдæф кæд цæуы, зæгъгæ, къамат- 
таджы сæрыл цы чысыл хуыны тæбæгъ уыдис, уымæй æнгом æрæмбæрста, 
тебæйы цы сойыфых гæппытæ кодта, уый. 
Уæдæ кæд мынæг арты тыххæй апырх фыццаг, газы арт фæфылдæр 
кодта, йæхæдæг дуары зыхъхъырæй зæронд лæгмæ ракаст. Лæг сойыфыхы 
тæфмæ йæ комдæттæ ныхъуырдта. 
Ныртæккæ, ныртæккæ, зæгъгæ, чындз йæхицæн дзургæйæ сойыфых 
фæлдахынвæнд скодта. Фегом ын кодта йæ сæр — йæ цæстытыл нæ бау- 
уæндыд: фыццаг æрмæст пырх уыдис, амæн та ма йæ бын дæр басыгъд, 
афтæмæй иннæмæй ноджы тынгдæр ныппырх. Йæ фæздæг чъыры гарнайæ 
кæлæгау калд. 
— Æтт, мæ худинаг! — фæлæбурдта чындз тебæмæ, æмæ цæсты фæны- 
къуылдмæ дыккаг сойыфых фыццаджы уæлæ фестад. 
Цæттæ уыд уысмы бæрцмæ æртыккаг чъири, уымæй афтæ рæсугъд ра- 
уад, æмæ йæ арвитæн уыдаид кæцыфæнды уæливыхты равдыстмæ дæр. 
Уæдæ мын кæд сойхъуагæй пырх кæнынц, зæгъгæ, Зæлинæ тебæ зетийæ 
йæ тæккæ былтæм бакодта. Пæлхъ-пæлхъгæнгæ сойы чъири куы æрæвæрд- 
181 

та, уæд йæ цыппар æнгуылдзы дæр атæппæлдтæ сты, фæлæ сæ уый мур дæр 
ницæмæ 'рдардта. Æнгом та амбæрзта сойыфых, æмæ йæ фыртыхстæй йæ 
дыууæ къухы инджыны фæцавта, уæдæ цыхт ацахсон, зæгъгæ. 
Зæронд лæг æнхъæлмæ кæсынæй куы сфæлмæцыд, уæд хæдзары ти- 
гъыл йæ аразгæйæ цы гыццыл уæлдæфдзæуæн рудзынг ныууагъта, уырдæм 
сбырыд æмæ сусæгæй чындзмæ ныккастис. Æнæзмæстæй цыхт ахсынмæ 
хъавы, уый куы бамбæрста, уæд сыхаг лæгмæ ныхъхъæр кодта: 
— Джерихан, уæлæ-ма суадоны гуырæн дзæбæх сызмæнт, æмæ йын йæ 
цъыфтæ раласа. 
— Сызмæнт, дам, — фембæрста йæ чындз, æмæ йæ лыстæг æнгуыл- 
дзтæй инджын фелхъив-фелхъив райдыдта. 
— Джерихан! Гъе, Джерихан! Донгуырæн æмбæрзгæ ма кæн, науæд йæ 
алы фарс пырх кæны! — Æмбарын кодта зæронд лæг чындзæн йæ рæдыд. 
Зæлинæ сойыфых фегом кодта æмæ æмбæрзæн къуыммæ ныззылдта. 
Фæлтау æй куы нæ фегом кодтаид! Иннæтæй тынгдæр ныппырх, афтæмæй 
сау æвзалы бацис. 
Уæдæ ма цыхты дæр сылы куы бахæра, зæгъгæ, йæ цæстысыгтæ агмæ 
калгæйæ, гуымбыл ахсыныл балæууыд, сойыфых йæ фæздæг калгæ къæйыл 
ныууагъта, афтæмæй. 
Зæронд лæг йæ къахфындзтыл хъуызæгау хæрæгмæ бацыдис, йæ цон- 
гæй йын йæ дзых нылвæста, уæдæ ма ныууаса, зæгъгæ, æмæ æнæ иу сы- 
быртт скæнгæйæ, дыууæйæ дæр кæрты æдде фесты. 
Чындз цыхт æмбырд кæныныл тухæнтæ кодта, афтæмæй сылыйы сæрыл 
ауыдта сырх, дидинсыфы хуызæн цыдæртæ: 
— Æнæхайыр скæнут уæ сойыфыхтæй дæр æмæ уæ цыхтæй дæр! Мæ 
маникюр мын бахордтой! 

^@ИуИ®^ 
ФÆСМОН 
Чындзæхсæвы хъæлдзæгдзинад æгас сыхы дæр йæхимæ 'лвæста. 
Уæнгтæ рог кодтой фæндыры цагъд æмæ æмдзæгъды къæрцц-къæрцмæ. 
Хъæлдзæг цæсгæмтты 'хсæн цæст ахста æрмæст иунæг фæлурс æмæ æн- 
къард цæсгом. Фæлæ уый æнкъардæй дæр тынг зæрдæмæдзæугæ уыд, 
Æвæццæгæн, хъæлдзæг æмæ хæрзхуыз куы уыдаид, уæд атæппæт адæмы 
'хсæн йæ рæсугъддзинадæй бæрæг дардтаид. 
Хъæрдæрæй-иу кæцырдыгæй æрбайхъуыстис худын æмæ хъæлдзæг ны- 
хас, уыцырдæм-иу æнæбары азылд æмæ-иу æфсоны худт бакодта. 
— Ды та цæуылнæ кафыс, Таймураз? — бафарстон, фылдæр хатт 
кæрæдзийы куыд æфсоны фарст акæнæм, афтæ. 
Бæрæг уыдис, мæ фарст ын æхсызгон кæй уыдис. Æмæ цæмæй мæ 
хъуыды уыцырдæм тынгдæр аздахон, уый тыххæй мын æвиппайды дзуапп 
нæ радта. Фæлмæн бахудтис æмæ 'нкъардхуызæй загъта: 
— Мæнæн мæ кафыны бонтæ фесты. 
— О, базæронд дæ, — загьтон æз æмæ йæ рæзты фæцæйцыдтæн, йæ 
фарсмæ цы сылгоймæгтæ лæууыд, уыдоны 'рдæм. 
— Бахатыр-ма кæн, ды дæр ногæрбалидзджытæй дæ? — афарста мæ 
Таймураз. 
— О, æз дæр пришелецтæй дæн, ам сæ афтæ куы хонут. 
— Æз дæу тынг рагæй зонын, фæлæ кæцæй, уый нæ хъуыды кæнын. 
— Æз ацы уынгты мæ куыстмæ ныр иу-авд азы цæуын æмæ цæрджыты 
се 'ппæты дæр зонын. 
— Уæдæ уæд мæн дæр зоныс? 
— О, дæу зонын, фæлæ дын дæ бинойнаджы никуы федтон. 
— Уый махмæ не 'вдæлы, — цыдæр нысаниуæгимæ загъта Таймураз 
æмæ йæ къæхты бынæй ныуулæфыд. 
Æз цымыдис никуы уыдтæн, уæлдайдæр та мæ никуы æндæвтой, кæй 
нæ зонын æмæ мæм чи ницы бар дары, уыдоны тыххæй дам-думтæ, фæлæ 
мын Таймуразы «æнæууылд» ныхас афтæ фæхъыг, æмæ йæм рамæсты дæн. 
Куыд хъуамæ зæгъа æцæг лæг, æппындæр кæй никуы федта, уыцы адæй- 
183 

магæн æгадгæнæн ныхас йæ бинойнагæй. Уæлдайдæр та йæ сывæллæтты 
мадæй. 
— Зæгъ-ма, дæ сылгоймаг ам нæй? — цымыдис фарст акодтон æз, мæ 
мæсты не 'мбæхсгæйæ. 
— Нæ дын загьтон, уый махмæ не 'вдæлы, зæгъгæ. 
Уыцы фæстаг «не 'вдæлы» мæ бынтондæр рамæсты кодта, æмæ сыл- 
гоймæгты къордмæ мæхи байстон. Мæ хæдфæстæ Таймураз мæ фарсмæ 
балæууыд æмæ, сылгоймæгты ныхас фæуромгæйæ, загъта: 
— Мæ уарзон сыхæгтæ, мæнæ ма нæ ног сыхагæн хъуыддæгтæ бæлвырд 
бамбарын кæнут... 
Сылгоймæгтæй ничи ницы загъта. Таймуразы дзыхæй дæр иунæг ныхас 
нал схаудта, афтæмæй мидбылхудгæ æдзынæг кастис мæнмæ. 
Абон дæр æй нæ зонын, цы мын æмбарын кодта, цæмæн æй афтæ тынг 
фæндыд, æнæзонгæ адæймаг ын йæ бинонты хъуыддæгтæм бæстон куы 
байхъуыстаид, уый. Нæ йæ зонын æмæ йæ никуы базондзынæн... 
Дыууæ боны фæстæ, дыццæджы, куыстæй æрцыдтæн, æмæ, боны 
даргъæй апайда кæнон, зæгъгæ, цæлгæнæн чъырæй цæгъдын райдыдтон. 
Мæ фондзаздзыд фырт кæрты сывæллæттимæ хъазыд, æмæ-иу æм рæстæ- 
гæй-рæстæгмæ рудзынгæй ракастæн. Цæмæндæр æм иннæ бонтæй уæлдай 
мæ зæрдæ 'хсайдта. 
Цас стыр сты фондзуæладзыгон хæдзæртты цæлгæнæнтæ — куыддæр 
цар дыккаг хатт ацагътон, — афтæ мæ хъустыл ауадис кæйдæр лæмæгъ, 
фæлæ удаист хъæр: «Баххуыс кæнут!.. Баххуыс кæнут!» 
Мæ фыртарстæй чъыры къус мæхиуыл ныккалдтон, афтæмæй æртыккаг 
уæладзыгæй фæдкалгæ кæртмæ куыд æртахтæн, уый зонгæ дæр нæ бакод- 
тон. Адæм тарст тахт кодтой, нæ фарсмæ цы хæдзар уыдис, уый кæртмæ, 
фæлæ æз цæмæндæр тахтæн, цалдæр мæйы размæ хæдзары бындурæн цы 
стыр дзыхъ скъахтой аразджытæ æмæ донæй чи байдзаг, уырдæм. Тахтæн 
æмæ мæ зæрдæйы уыдис иунæг хъуыды: цымæ мæ лæппуйы цы хуызæнæй 
ауындзынæн. Иæ номæй йæм хъæрæй дзырдтон, æмæ мæ кæцæй айхъуыста, 
Хуыцау йæ зонæг, фæлæ мæ тæккæ размæ фæцис: 
— Æз мæнæ дæн, кæдæм згъорыс? 
Мæ хъæбысы йæ ныккодтон, æмæ мæ цæссыджытæ фемæхстысты. Ны- 
рма ныр бамбæрстон, кæмдæр цыдæр бæллæх кæй æрцыд, æмæ æххуысмæ 
æндæр чидæр кæй хъæр кодта, уый. Мæ лæппуйы къухыл фæхæцыдтæн, 
æмæ адæм кæдæм тындзыдтой, уыцырдæм згъорын райдыдтам.  
Фондзуæладзыгон хæдзары фарсмæ цы кæрт уыдис, уый дуарæй чи мидæмæ 
тахтис, чи тарстхуызæй — фæстæмæ. Цалдæр адæймаджы афарстон: «Цы 
хабар у? Цы 'рцыдис?», — зæгъгæ, фæлæ иуы дзыхы дæр ныхас нал бад- 
тис. Уæдмæ кæрты дуарæй фæмидæг стæм мах дæр мæ лæппуимæ, йæ къух 
ын нал суагьтон, афтæмæй, æмæ ауыдтам, иу æрыгон сылгоймаг кæрты йæ 
фарсыл кæй хуыссыд, уый. 
, Тарстхуызæй адæммæ ракæс-бакæс кодта, æмæ хъæрзгæйæ куырдта, 
тагъддæр дохтыр, мæ туг цæуы. 
184 

-V Йæхæдæг дæр дохтыр у, æмæ йæ уавæр хорз зоны, — загьта сыхæг- 
тæй чидæр. 
Цæ цымыдис фæрстытæн мын дзуапп куы ничи лæвæрдта, уæд сылгой- 
магмæ\хæстæг-хæстæг бацыдтæн æмæ йын йæхи бафарстон, цы кодтай, 
зæгъгæ/^ый йæ сæр иннæрдæм азылдта, цыма йæ бирæ хæттыты  
бафарстон æмæ мæ фæлмæцгæ скодта, уый хуызæн, æмæ тынгдæр схъæрзыдта. 
Сыхæгтæй чидæр мæ лæппуйы къухыл æддæрдæм рахæц-рахæц кодта, 
фæлæ мын уый мæ къух нæ уæгъд кодта, æмæ йæ раиваз-раивазмæ фæ- 
зылдтæн фæстæрдæм. Иу ус мæм цыдæртæ амыдта, фæлæ йæ æз не 'мбæр- 
стон. Хæстæгдæр æм бауадтæн æмæ йæ афарстон, цы хабар у, цы бæллæх 
ыл æрцыд, зæгъгæ. 
— Бæллæх ды нæма федтай, — загьта мыи ус. — Мидæгæй мард ис. 
— Цавæр мард? — цымыдисæй та афарстон æз. 
— Таймуразы мард. Гæрах нæ фехъуыстай? 
Æз мæ лæппуйы къух феуæгъд кодтон æмæ уаты фæмидæг дæн. Пъолыл 
дæлгоммæ, йæ галиу къух йæ быны, афтæмæй хуыссыд, дыууæ боны размæ 
нæ сыхæгты чындзæхсæвы йæ зæрдæйы тыппыртæ суадзынмæ чи хъавыд, 
фæлæ хъусæг кæмæ нæ уыд, уыцы лæппулæг. Иæ цæсгом цыма искæмæй 
æххуыс домдта, уыйау æрбакæсæны 'рдаем сыздæхта, афтæмæй нындзыг 
ис, мæгуыр, йæ туджы пырхæнтыл. Æз цæмæндæр уаты къуымты мæ цæст 
ахастон, æмæ мæм афтæ æдзæрæг фæкаст, цыма дзы æппындæр никуы ничи 
цардис. Уаты къултыл уыдис туджы фæдтæ æмæ цыдæр лыстæг дзидзайы 
муртæ. 
— Ныппырх ис йæ сæры магьз къуымты, мæгуыр, — сдзырдта адæмæй 
чидæр æмæ æрмæстдæр уæд бамбæрстон, уæлдæф мын кæй нал фаг кæны, 
уый. Æрмæстдæр ма иунæг уысм, æмæ мæ гуыпп уаты Таймуразы марды 
фарсмæ фæцыдаид. 
«Цы кодтой, цы сыл æрцыд, чи сæ бабын кодта?» — фарстой, мæ фæстæ 
уатмæ æмæ кæртмæ чи хызтис, уыцы иннæ цымыдис сыхæгтæ æмæ хиуæттæ. 
Фæлæ иунæг адæймаг дæр дзуапп нæ лæвæрдта фарстытæн. Ахæм рæстæг 
адæм цыдæр дам-думтæ фæкæнынц, æмæ куыддæр хъуыддаг фæбæлвырд 
вæййы, фæлæ ацы хатт уыдон дæр нæ уыдысты. 
Кæрты, балбæласы бын куыд фестадтæн, уый зонгæ дæр нæ бакодтон. 
Уæдмæ кулдуарæй тагъдæххуысы кусджытæ æрбахызтысты. 
Дохтыртæ фæмидæг сты уаты, фæлæ хæрзчысыл рæстæджы фæстæ 
фæстæмæ фездæхтысты æмæ сылгоймагмæ фæгуыбыр кодтой. Иу ын йæ 
туджы цæф бæрæг кодта, иннæ буар сгæрста... Топпы цæф у, уый куы бам- 
бæрстой, уæд сæ иу, «жгут», зæгъгæ, фæхъæр кодта уынджы 'рдæм, æмæ 
кæрты цы бирæ адæм лæууыдис, уыдон «жгут» кæрæдзийы дзыхæй исгæ 
хæдтулгæмæ тахтысты. 
Уалынмæ дын кæрты дуарæй иу ус йæ дзыхы дзаг куы бахъæр кæнид, 
цы мын бакуыстай мæ иунæгæн, кæм ис Таймураз, зæгъгæ. Сæрыхъуын арц 
бадтис уыцы сылгоймаджы уындæй. 
185 

Бæрæг уыд, ам хæстæг кæмдæр цæры, æмæ хæдзары куыстытæ цы дзау- 
мæтты кодта, уыдоны разгъордта фæдисы. 
— Цы мын бакуыстай мæ иунæгæн? Кæм ис Таймураз? — дзойдзой- 
гæнгæ цыдис кæртæй мидæмæ ус. 
— Ничи йын ницы бакодта. Мæн дæр ма мардта, — хъæрзгæйæ, ныхас 
тыххæй лæмаргæйæ, загьта, дохтыртæ цы цæф сылгоймаджы рацæйхастой, 
уый. 
Кæддæр-кæддæр милицæйы кусджытæ дæр фæзындысты æмæ, кæр- 
ты цы бирæ цымыдис адæм æрæмбырд, уыдон æддæмæ 'рвыстой. Мады 
дзыназын уатæй нал хъуыстис, фæлæ чидæр хъæр кодта: «Дон, дон-ма уæ 
исчи фенæд...» 
Фæстæмæ, нæхимæ цы сылгоймæгтимæ здæхтыстæм, уыдонæй чидæр 
уыцы бинонты цард бæлвырд зыдта. 
Иу-фынддæс азы размæ ацы кæрты уыдис æмбисонды хъазт. Адæм 
æрæмбырд сты ног бинонтыл фæцин кæнынмæ. Йæ иунæг лæппуйæн 
кæдæй-уæдæй Кларæ ус ракуырдта, — аст æмæ ссæдз азы бирæ нæу, фæлæ 
иунæг кæй уыд æмæ фырты цотмæ æрхъæцмæ кæй нал лæууыдис Кларæ, 
уый тыххæй сыхæгтæм дæр æмæ хæстæджытæм дæр Таймураз зæронд 
лæппу кастис. Ракуырдта, иу-цыппар азы размæ скъола каст чи фæцис 
æмæ цыппар азы дæргъы институтмæ чи нæ бахаудис, ахæм сыхаг чызджы. 
Райгуырдис сын чызг, уый фæстæ лæппу, фæлæ чындзы бæллиц уыдис 
дохтыр суæвын, æмæ кæд бирæтæ Таймуразæн дзырдтой, ма кæн, ма йæ 
ауадз ахуырмæ, уæлиуæг дыл райдайдзæн, зæгъгæ, уæддæр Таймураз ар- 
хайдта, йæ бинойнаг дохтыр цæмæй суа, ууыл. Йæхæдæг хуымæтæг кусæг 
уыдис æмæ йæ фæндыд, цæмæй йæ бинойнаг сахуыр кæна. Уыцы бонæй 
амондджындæр нæ уыдис бинонтæн, сæ чындз медициной институты  
студенткам цы бон ссис. Бирæты уырнгæ дæр нæ кодта; куыд хъуамæ бацæттæ 
кæна йæхи медициной институтмæ дыууæ сывæллоны мад, зæгъгæ, кæд 
ын ничи баххуыс кодта, уæд. Атахтысты ахуыры азтæ. Бирæ æгъуыссæг 
æхсæвтæ федта Таймураз йæ чысыл сабитимæ, йæ бинойнаг-иу йæхи экза- 
ментæм куы цæттæ кодта, уæд. Афтæ зæгъæн ис, æмæ дыууæйæ дæр радтой 
царды фæлварæн: сæ иу зонады, иннæ та лæгдзинад, æнувыддзинад æмæ 
иузæрдиондзинады мидæг. 
Цардысты, уæдæ цы уыдаид, сæ хъуыддæгтæ дæр тынг хорз цыдысты. 
Сæ сывæллæттæ рæзыдысты. Мад æмæ чындзæн сæ хъуыддаг нæ цæуы, уый 
куы рабæрæг ис, уæд, мæгуыр, Кларæ, уæдæ мæ хæдзарæй хъæрæй ныхас 
ма айхъуыса æмæ бинонты цард ма бахъыгдарон, зæгъгæ, сыстад, æмæ, мæ 
чызг рынчын хæссы æмæ йын æххуысс хъæуы, зæгъгæ, уый æфсонæй иннæ 
сыхмæ цæрынмæ ацыд. Фæлæ ахæм райсом нæ уыд, æмæ Кларæ йе 'хсыры 
æвгтимæ æмæ æндæр хæлцимæ Таймуразы дуар ма бахойа. Сæ фæкæсинæг- 
тæм сын йæ хъус дардта, афтæмæй сæ хъыгдаргæ никуы ницæмæй бакодта. 
Бæллæх иунæгæй нæ фæцæуы, фæзæгъынц, æмæ иухатт куы уыдис, уæд 
Таимуразæн йæ ахсæн риссын райдыдта. Операци йын скодтой, æмæ йын 
186 

стыр ныфс бавæрдтой дохтыртæ, йæ низ иууылдæр дзæбæх кæй æрцыд, 
уымæй. О, фæлæ афæдзы дæргъы йæ лыджы хуыд нæ байгас. Раст мыдадзау 
сбур ис Таймураз. Бирæтæ йæ зонгæ дæр нал кодтой, афтæ аивта. 
Се 'ппæт бæллæхтæ дæр уæд байдыдтой бинонтæн. Амæй размæ æнæ- 
низ хæдзардарæг усы хъуыдис, йæ дыууæ сывæллоны йын хаста, фæлæ ныр 
афæдз пенсийыл куы аззадысты æмæ усæн æхца куынæуал фаг кодта, уæд 
æй йе 'нахуыргонд лæг бахъыгдардта. 
— Мæ зонгæтæ мын æдзух дæр дæу тыххæй фидис кæнынц, — загь- 
та-иу æргом ныхасы рæстæг ус. — Цæмæн, дам, дæ хъæуы æнахуыргонд 
лæг. 
— Æмæ-ма дæу дæр æз куы сахуыр кодтон!.. Уæдæй фæстæмæ фæлдæх- 
гæ акодтон? 
— Æмæ ма дæхимæ уæды хуызæн лæг кæсыс? — æнæввæрсонæй загьта 
ус. 
— Æмæ адæм сæ рынчынты æмæ зæрæдты æддæмæ 'ппарынц? — дис- 
гæнгæ бафарста Таймураз. 
— Æддæмæ сæ не 'ппарынц, фæлæ советон закъонмæ гæсгæ, чи кæй нæ 
хъæуы, уыимæ нæ цæры. Стæй нын иумæйагæй та цы ис? Ды хуымæтæджы 
кусæг, æз та дохтыр. 
— Æмæ дæм дæ диплом йæхæдæг æрбацыд? Æхсæз азы дæргъы дипло- 
мыл иумæ куы тухитæ кодтам. 
— Æнцад мæ куы æруагътаис æмæ мæ сывæллæтты бын куы нæ фæкод- 
таис, уæд æз æнæ дæу дæр райстаин диплом. 
Уыцы бонæй фæстæмæ бинонты цард сызмæстис. Ус аххосджын кæм 
нæ уыдис æмæ йæм цардхалын фæнд кæм нæ уыдис, уым дæр Таймуразмæ 
афтæ каст, æмæ йыл стырзæрдæ кæны. Йæ низ бонæй-бон тыхджындæр  
кодта, кæд цы уыд, уый дохтыртæ бæстон не 'взæрстой æмæ йын хос нæ зыд- 
той, уæддæр ын æфсоны рецепттæ лæвæрдтой, фæлæ Таймуразы цæрын нал 
фæндыд, йæхи дзæбæх кæныныл нал архайдта. 
Цасдæр рæстæг мад ницы зыдта хъуыддæгтæн, кæд ын йæ 'хсыр æмæ 
иннæ хæринæгтыл дæр нал æрвæссыд чындз, уæддæр. Сынхъызтысты-иу 
æхсыры æвгтæ... 
— Амардзынæн æй, куы нæ йæ акæнай, уæд, — иу хатт загьта чындз 
æфсинæн. 
— Мæ хæдзар куыд уыд? Куыд æй амардзынæ! Кæдæм æй хъуамæ акæ- 
нон? Мæхицæн бынат кæм нæй, уырдæм? Кæй дæр хæдзары куы цæрын... 
— Æмæ цалдæр сывæллонмæ йæ ныфс куы хаста, уæд æй нæ зыдта, 
кæддæр сæ алкæмæн дæр хицæн хæдзар хъæудзæн, уый? 
— Ма тыхс, мæ къона, уый мæнæ рынчын кæй у, уый тыххæй дзы фæл- 
мæцыс. Æнæниз куы уыдис, уæд уæм куы ницы ныхас уадис, — лæгъстæ- 
гæнæгау та загьта мад. — Мæнæ куы фæдзæбæх уа, уæд та уæ хъæудзæн 
дæу дæр, æмæ йæ цоты дæр. 
— Æмæ ма йæм сдзæбæхмæ 'нхъæлмæ кæсыс? Уый ахæм низ нæу, æмæ 
187 

чи сдзæбæх уа, — сæппæрста чындз, стæй цыма йæ ныхæстыл фæсмон 
фæкодта, уыйау йæ дзыхыл фæхæцыд. 
Мады цæстытæ бахус сты кæуынæй йæ удæгас хъæбулыл, чындз та 
бонæй-бон рæсугъддæр æмæ хæрзконддæр кодта. Раст ын цыма йæ дыууæ 
сывæллоны æндæр чидæр ныййардта, афтæ ногæй рачызг. 
Адæмы цæст уынаг у, фæзæгъынц. Кæм хъуыд, кæм нæ хъуыд, Тайму- 
размæ ныхæстæ хастой, дæ усы дын машинæйы кæимæдæр федтон, зæгъгæ. 
— Мæ усæн йæ куыст машинæтыл у, рынчынтæм фистæгæй нæ тæх- 
дзæн тагъд æххуысмæ, — загъта-иу Таймураз. Фæлæ йæ зæрдæйы 'взæрдис 
стыр бæллæх — æнæууæнкдзинад æмæ æнæуынондзинад йæ бинойнагмæ. 
О, фæлтау уыцы изæр, чындзæхсæвы бон, бæстон куы байхъуыстаин 
Таймуразы хъæстытæм æмæ йын исты ныфсы ныхас куы загътаин! Æвæ- 
дза, куыд стырзæрдæ стæм, кæрæдзийы зындзинад куыд не 'мбарæм. Куыд 
нæ нæ 'вдæлы кæрæдзимæ хъусынмæ. Уыйхыгъд нæ мардмæ цæуынмæ 
алы хатт дæр равдæлы. Фондз боны бадгæ дæр не 'ркодтон, афтæ фæлæггад 
кодтон æмæ фæрыстæн, æрмæстдæр дардмæ кæй зыдтон, уыцы æнамонд 
лæджы хъысмæтыл... 

^м®^и®^ 
ЛÆВАР 
Арæх куыд вæййы, афтæ та мæм абон дæр нæ астæуккаг хо йæхи ирхæф- 
сынмæ дуканимæ 'рбацыд^ Бирæ адæм нæм куы 'рбаййафы, уæд, мæ сæр 
сæ зилы, зæгъгæ, ацæуы. Йæ хорз зондыл куы вæййы, уæд нæ худын дæр 
фæкæнын кæны: йæ цуры æлхæнджытæй исчи исты дзаумамæ куы фæкæсы, 
уæд кæцы фæнды карæн бæзгæ дзаума уæд, уæддæр мæ хо хъуамæ зæгъа: 
— Мæнæ цы дзæбæх у! Ды йæ куы нæ балхæнай, уæд æй æз мæхицæн 
райсдзынæн! 
Цал æмæ цал хатты йын фæхъавын зæгъынмæ, нæ базар нын халыс, 
фæлæ йæм чи уæнды! 
Абон дæр та 'рбацыд мæ хо, цыдæр хъуымæцтæм æркасти, стæй  
æвиппайды æлхæнджыты æхсæн иу усмæ фæкомкоммæ æмæ йыл ныддис кодта: 
— Мæнæ ма кæй уынын! 
Ус æм комккомæ кастис, фæлæ йе 'рхъуыды кæнын йæ бон нæ уыдис, 
æмæ уæд мæ хо мæнмæ ныхъхъæр кодта: 
— Рауай-ма! Ацы усы нал зоныс? Бакæс-ма йæм дзæбæх! 
Сылгоймаг цасдæр хъусæй алæууыд. Куы мæнмæ кастис, куы мæ хомæ, 
куыддæр афæлурс мæнырдæм кæсгæйæ, цыма дзы дзуапп æз агуырдтон, 
уыйау, æмæ тызмæгхуызæй загъта: 
— Ды мæн кæимæдæр хæццæ кæныс! Æз уæ иуы дæр нæ зыдтон никуы! 
Йæ ныхасыхъæд æмæ мæм йæ цæстытæ тынг зонгæхуыз фæкастысты, 
фæлæ йæ æз не 'рхъуыды кодтон æвиппайды. Куы ацыдис, уæд мæ хойæн 
афтæ бакодтон: 
— Ныр адæммæ цы ныццæхгæр вæййыс! Хуызæнæй хуызæнмæ лæг 
амардæуыд никуы фехъуыстай? 
— Æмæ ацы усы ды нал зоныс? Иухатт дын сывæллон чи æрбаппæрста, 
уый нал зоныс? 
— С-с-с! Кæдæм хъæр кæныс? — кæд, мыййаг, мæ хойы ныхас исчи 
фехъуыста, уымæй тæрсгæйæ, мæ бынаты æрзылдтæн. Кæйдæр сусæггаг 
тынгдæр хъахъхъæнын хъæуы... 
189 

Ахаста мæ мæ хъуыды азты сæрты ивгъуыдмæ... 
Æртæ хойæ дæр иу хæдзары цардыстæм Дзæуджыхъæуы астæу, æцæг 
хицæн фатерты. Иу изæр мæм нæ кæстæр хо удаистæй суад фыццаг уæла- 
дзыгæй дыккагмæ æмæ мын афтæ: 
— Хуыцау нын хорз ракодта! Чидæр дын сывæллон æрбаппæрста. 
Мæнæ-ма кæс! — лæф-лæфгæнгæ адзырдта йæ хæрзæггурæккаг, афтæмæй 
мæм иу гæххæтты гæбаз æрбадардта. 
Мæ фырдисæй кæсын дæр нал зыдтон, тыххæйты бакастæн къухæй 
фыст: «Это самое дорогое, что у меня есть, но я его воспитывать не могу. 
Дарю его вам. Ребёнок рожден 7 марта». 
Мæ къухы зыр-зырæй гæххæтт рызти, мæ дзыхы ныхас нал бадтис. 
— Цом, иунæгæй фæтæрсдзæн. Йæ мад мæ асайдта, кæйдæр хъæццул, 
дам, арæндонмæ ныддавон, йæхæдæг афардæг. Саби кæуын куы райдыдта, 
уæд ын йæ къухтæ райхæлдтон, æмæ йын йæ риуыл ацы гæххæтт ссардтон. 
Ацыд мæ хо, фæлæ æз фыртæссæй мæхицæн бынат нал ардтон. Цыма 
мын чидæр йæ хæзнаты хох мæ бæрны бакодта, афтæ мæм кастис. Æмæ сын 
адæмæй дæр тарстæн æмæ мæхицæй дæр. Æнæзæнæг къайы сывæллон йед- 
дæмæ ницы хъæуы зæххыл, фæлæ ахæм хуызы?! 
Фæзынд цасдæры фæстæ йæ куыстæй мæ мой. Уæдмæ хабар сыхæгтыл 
дæр айхъуыстис — чи нæм цингæнгæ уадис, чи тарстхуызæй. Æмæ цы нæ 
æмбисонд радзырдтой уыцы æхсæв сыхæгтæ æмæ хиуæттæ хæсгæ цоты 
тыххæй. Чи нын афтид уый æвджид баззайынæй ныфс æвæрдта, чи нын, 
искуы нæ куы амара, уымæй тарстис. Фæлæ æз мæ фæнд уайтагъддæр скар- 
стон: йæ ныййарæг мах зоны, мах та йæ нæ зонæм. Кæддæр-кæддæр йæ 
рæдыд бамбардзæн æмæ нæ тухæнæй мардзæн. 
Адæм сæ хæдзæрттæм куы ацыдысты æмæ махонимæ дыууæйæ куы 
баззадыстæм, уæд æнæдзургæйæ цасдæр абадыны фæстæ телефоны хæтæл 
систон æмæ милицæйæн хабар цыбырæй радзырдтон, æмæ мæм цæмæндæр 
афтæ фæкаст, æмæ милицæйы кусджытæ зæгъдзысты: «Диссæгтæ! Тагьд 
сывæллоны ардæм рахæссут!» Фæлæ афтæ нæ рауад. Уыдонмæ уыцы хабар 
диссаг нæ фæкаст. Æрмæст мын бауайдзæф кодтой, кæд, зæгъы, сывæллон 
иунæг æхсæв бауазæг кæнын нæ зоныс, уæд цавæр сылгоймаг дæ? Бакæсын 
мын кодтой, гæххæтты цы фыст уыд, уый æмæ загътой, райсоммæ, дам, æм 
фæкæсут, стæй-иу æй ардæм схæссут. 
Нæ фынæй кодтам, махон дæр æмæ æз дæр. Æрмæст райсомæй махон 
афтæ: 
— Цу-ма, ныццу æмæ кæд æхсæвы нæ куыдта, уæд æй схæсс! 
Уæдмæ нæм мæ хо, сывæллон йæ хъæбысы, афтæмæй схæццæ: 
— Цæттæ лæг у. Авджы æрдæг кас ахордта. Мæнæ-ма кæсут. 
— Кæй у, уымæн амондджын уæд! Æз цæуын æмæ йын хъæццул æмæ 
хæдæттæ алхæнон. Хуыцау нын ныббарæд, баххуыс кæнын ын нæ бон кæй 
нæу, уый, — загътон æз æмæ дуары цур хæрхæмбæлд фестæм мæ астæуккаг 
хоимæ. 
190 

— Цæй, цы фæнд уæм ис? — афарста мæ цинхуызæй. 
— Ницы фæнд нæм ис. Алчи уæ йæ куыстмæ ацæуæд, иннæ бонты куыд 
вæййы, афтæ. Æз искæйы фæнд æмæ искæйы зондæй никуы цардтæн. 
Нæ астæуккаг хо нæ горæты заводтæй иуы куыста. Æвæццæгæн, 'фæн- 
дагыл дæр æмæ йæ куысты дæр ахæм адæймаг нал уыдис, æмæ уыцы ног 
хабар чи нæ фехъуыста. Кæмæ диссаг кастис, чи сывæллонæн тæригъæд 
кодта, чи та махæн уайдзæфтæ кодта, Хуыцау сын сывæллон радта, æмæ сæ 
нæ хъæуы, зæгъгæ. Фæлæ мæ хойы ныхæстæй чи спайда кодта, ахæмтæ дæр 
разындис йе 'мкусджытæй... 
Куыддæр дуканийæ 'рбаздæхтæн мæ лæвæрттимæ, афтæ мæ хо заводæй 
æрдзырдта: 
— Цы фæцис сывæллон? 
— Мæнæ йæ милицæмæ хæссæм. 
— Кæцы милицæмæ? 
Куы йын æй бамбарын кодтон, уæд трубкæ æрæвæрдта. Æз дисæй мард- 
тæн, цымæ йæ, зæгъын, цæмæн бахъуыд, кæцы милицæмæ йæ хæссæм, уый. 
Батыхта нæ кæстæр хо сывæллоны йæ ног дзаумæтты æмæ йæ ахастам 
милицæмæ. Никуы мæ ферох уыдзæн махоны æнкъард æмæ уайдзæфхуыз 
цæстæнгас. Цыма йын йæ Сафайы рæхыс рахастон, уый каст мæм кодта. 
Бæргæ мæ нæ фæндыд уый фæнды сæрты ахизын, фæлæ æндæр гæнæн нæ 
уыд. 
Абон дæр мæм диссаг кæсы, куыд тагьд ссардтой милицæ лæппуйы 
ныййарæджы. Мæ хоимæ чысыл рæстæг тыргъы куы абадтыстæм, уæд кæ- 
сын, æмæ милиционер æрбахæццæ кодта, бæрз бæласы хуызæн хæрзконд, 
бæрзонд, цъæхдзаст ирон чызджы йæ мадимæ. Мæ хо йæ уайтагьд базыдта. 
Уалынмæ мах дæр уатмæ бакодтой. Чызджы мад, цыма сывæллон хæцгæ 
низæй рынчын уыдис, уыйау дзы йæхи дард ласта. Уыйхыгъд, мæ хо, цыма 
сывæллон рагæй дæр мах уыдис æмæ йын йæ фæзындмæ рагæй æнхъæлмæ 
кастыстæм, афтæ уарзон æмæ сæрыстырæй хæцыд лæджыбындзæфхадыл. 
— Ацы усы зоныс? — ома мæн, фæрсынц иронау чызджы. — Дæу 
фæрсын! 
— Нæ зонын, — загьта чызг чъылдымздæхтæй. 
— Уæдæ йын дæ сывæллон цæмæн балæвар кодтай? 
Ницы дзырдта чызг. Рудзынджы тарвазы иу стъæлф йæ амонæн æн- 
гуылдзæй ныххуынкъкæнынвæнд скодта æмæ ууыл тынг архайдта. Æртык- 
каг хатт æм уыцы иу фарста куы радтой, уæд загьта: 
— Чидæр мын афтæ, тынг фæлмæнзæрдæ ус, дам, у. 
Абон дæр æй нæ зонын: тæригъæд ын кодтон, æнæуынон мын уыдис, 
раст æй кодтон æви зылын? Æрмæст иу хъуыддаг æмбæрстон: иумæйагæй 
нын ницы ис. 
Уайдзæф дæр ын нæ бакодтон, бузныг дæр ын нæ загътон æмæ рацыд- 
тæн. Мæ фæдыл чызджы мад рахызт дуарæй æмæ мын мæ къабайы дысыл 
фæхæцыд, фæлæуу-ма, зæгъгæ. Хуыцау йæ зонæг, цы мын зæгъынмæ хъа- 
191 

выд. Йæ ныхас ын фæурæдта мае астæуккаг хо. Уый тыргъы лæууыд иу лæг 
æмæ усимæ. Æмæ чызджы мадмæ бауырдыг: 
— Кæд дæу нæ хъæуы сывæллон, уæд ма йæ мæнæ адонæн ратт. Мемæ 
кусынц, сывæллон сæ хъæуы. Нæй сын цот. 
Чызджы мад та мын мæ дыс раивæзта æмæ мæ афарста: 
— Чи у уый? Зоныс æй? 
— Уый мæ хо у, фæлæ иннæты æз нæ зонын. 
Ус мæн фæуагъта æмæ, мæ хоимæ цы лæг æмæ ус уыдис, уыдонæн сæ 
фæйнæ къухыл фæхæцгæйæ, тыргъы иннæ кæронмæ ацыдысты, мах сын 
мæ хоимæ сæ ныхас куыд нæ хъуыстаиккам, афтæ. Æз мæ хойæн бауайдзæф 
кодтон: 
— Цы сцъиувæдис дæ! Цы хъуыддаг дæ ис кæйдæр сывæллонимæ? Ба- 
дзур не 'ннæ хомæ дæр æмæ цæугæ кæнут ардыгæй. Сæ сывæллонæн цы 
кæнынц, уый сæхи хъуыддаг у. 
Рæстæг дугъон бæх у, фæзæгъынц. Ног цæрæнбынат цы фондзуæла- 
дзыгон хæдзары райстам, уый цæрджытæ мын цалдæр хатты загьтой, чидæр 
дæ агуырдта, зæгъгæ. Дис-иу кодтон, куыд мыл нæ хæст кæны, чи мæ агу- 
ры, уый? Иу сæрдыгон изæр кæрты дуарæй фæскуыст куы бахызтæн, уæд, 
бæласы бын бандоныл цы дыууæ усы бадтис, уыдонмæ мын ацамындæуыд, 
дæумæ 'нхъæлмæ кæсынц, зæгъгæ. Хæстæгдæр сæм бацыдтæн. Салам сын 
радтон. Мæхинымæры дис кодтон, чи сты æмæ сæ цы хъæуы, зæгъгæ. Æры- 
гондæр мæм фæкаст бынтон ихсыдхуыз æмæ фæлмæст. 
— Стыр хатыр бакæн, ацы сылгоймаджы нал базыдтай? 
— Æмæ йæ искуы зьтдтон? — цымыдис каст бакодтон сылгоймагмæ, 
афтæмæй бахудтæн æз. — Кæд уæ исты ахсджиаг хъуыддаг ис, уæд мидæмæ 
цомут. Ам кæрты ныхас кæнын айв нæу. 
— Фарн уæм бацæуæд. Ам дæр нæ куы ничи хъусы, — йæ алыфæрстæм 
акæсгæйæ загьта ус æмæ, ме 'рбацыдмæ кæм бадтысты, уым æрбадт, манæн 
дæр бандонмæ ацамонгæйæ. 
— Ацы æнамондгуырд, æртæ азы размæ дын сывæллон чи баппæрста, 
уый у. Уæдæй абонмæ йæ цæссыгæй йæхи æхсы. Ныр æй лæппуйы фыд ба- 
цагуырдта æмæ йын загьта, кæд сывæллон ссарай, уæд бацæрдзыстæм æмæ 
цæттæ бинонтæ уыдзыстæм. Курын дæ, мæнæ дзæбæх адæймаг, æмæ йын 
баххуыс кæн, бацамон ын, кæм ис йæ лæппу, уый. 
— Æмæ йын æз цы зонын! Æз дын милицæйы дæ сывæллоны дæ къух- 
мæ нæ радтон? 
Сылгоймаг ницы дзырдта. Йæ былтæ рацъупп кодта, афтæмæй йæ 
цæстæнгас, цалдæр метры хæрдмæ чи фæцыд, уыцы бæрз бæласы бæрзæнд- 
тæм сарæзта. 
— Дæу фæрсын, дæу! Нал æй хъуыды кæныс? — Куынæуал басæтта, йæ 
сывæллон ын радтон, ууыл, уымæй тæрсгæйæ йæм бауырдыг дæн æз. 
' — О, фæлæ дæ хоимæ чи уыдис, уыдон чи уыдысты? Кæм сæ баца- 
192 

гурон? — сбустæ мыл кодта, æцæгæйдæр, æвæццæгæн, йæхицæй дæр чи 
сфæлмæцыд æмæ йæ цардæй дæр, уыцы æнамонд ныййарæг. 
— Уыдон чи уыдысты, уымæй дæ мады бафæрс. Зæрдиаг ныхæстæ уый 
куы кодта семæ. Мæ хо куыд дзырдта, афтæмæй дæ мадимæ кæйдæр ма- 
шинæйы куы абадтыстут, уæ сывæллоны кæмæндæр куыд дæттут, уымæн 
мæ хо æвдисæн куы уа, уымæй тæрсгæйæ йæ милицæйы дуармæ лæугæйæ 
ныууагътат... Ныр уæ сывæллон æрхъуыдис! Æмæ йыл кæд, йæ тæккæ зын- 
дæр бонты йæм чи фæкаст, уыдон сахуыр сты æмæ æнæ уымæй сæ бон 
цæрын нал у, уæд та? Ууыл нæ ахъуылы кодтай? Цы аххосджын сты уыдон 
дæу раз дæр æмæ Хуыцауы раз дæр? Кæйдæр йæ сывæллон нæ хъуыдис, 
æмæ, куыдзæн кæрдзын куы баппарай, афтæ йæ кæмæндæр баппæрста! 
— Нæ, нæ мады хай, рæстытæ нæ дзурыс! — йæ бынатæй сыстад æмæ 
даргъ бандой цы бæласы раз лæууыд, ууыл йæ ну къухæй бæрзондгомау 
ныххæцыд, иннæ къух та йæ сины сæр сæвæрдта. Иæ мад ын йæ фæдджитæ 
æривæзта, æрбад, зæгъгæ, фæлæ йæм нал хъуыста: 
— Ды мæнæн дзæгъæлы уайдзæфтæ кæныс! Мæ бæллæхтæй мæхи ах- 
хос иу дæр нæу! Уыдон иууылдæр рæстæг æмæ нæ ницæййаг ирон æгъ- 
дæутты аххос сты! Ау, зæххы къорийыл сайд æмæ рæдыд фыццаг хатт мæ- 
ныл æрцыд? Иууылдæр мын хиуæттæ уый дзырдтой, дæ фыд дæ амардзæн, 
де 'фсымæртæ дæ скæрдæнтæ кæндзысты! Æз мæхи удæн афтæ нæ тарстæн, 
дунейыл мын æппæтæй зынаргъдæр чи уыдис, уымæн куыд тарстæн. Æмæ 
йæ кæд балæвар кодтон, уæддæр уымæн хорз уа, уый тыххæй. 
— Æмæ йæ уæд ныр цæмæн агурыс? Кæд дунейыл уымæй хуыздæр 
ничи цæры, уæд та? 
— Ныр та йæ уымæн агурын, æмæ нычъчъыртт кодтон адæмы дам- 
думтыл æмæ нæ ницæййаг ирон æгъдæуттыл. Стæй бамбæрстон, æнæ уый 
цæрын^лæ бон нæу, уый! 
— Йæ фыд дын ныфс бавæрдта, цæттæ бинонтæ уыдзыстут, зæгъгæ, нæ? 
Хуыцау хорз æмæ æз дæуæй зондджындæр разындтæн, нæ дын бакуымдтон 
дæ лæвар, абоны боныл хъуыды кæнгæйæ! — смæсты йæм дæн æз. 
— Æмæ дæумæ гæсгæ, æз мæ фырты куы ссарон, уæд ын йæ фыдимæ 
бацæрдзынæн? Нæ, мæ хур! Æз æфхæрд мæ мад æмæ мæ фыдæн куы нæ 
ныббарстон, уæд æй уыцы ничийæн барын? — сæрыстырæй загьта сылгой- 
маг æмæ йæ фæстаг тызмæг ныхæстæй мæ зæрдæмæ цæуын байдыдта. 
Мад та йын йæ фæдджи æривæзта, æмæ уый сындæггай æрбадт. Тыхны- 
хас кæнæм, уый куыд нæ хъуыстаиккой дыууæ фондзуæладзыгон хæдзары 
цæрджытæ гом рудзгуытæй, фæлæ дзы иу дæр йæ сæр нæ радардта æддæмæ 
— мæ уд сæ фæхъхъау! 
Цасдæр рæстæг не 'ртæйы дзыхæй ныхас нал хауд, стæй, куырыхон лæг 
ныхасы бадгæйæ куыд барджын æмæ разæнгардæй фæдзуры, афтæ  
æнамонд ныййарæг сабыргай загьта: 
— Æз дæуæй хатыр курын, уæд дæр æмæ дæ ныр дæр кæй батыхсын 
кодтам, уымæй. Фæлæ мæ бæллæхы дæу аххос дæр ис: сымахæй, хистæртæй 
мæнæн иунæг ныфсы ныхас исчи куы загьтаид уайдзæфтæ кæныны бæсты, 
13 Дауырæ 
193 

исчи мын уæд та «ма тæрс» куы загътаид, уæд мыл ахæм диссаг не 'рцы- 
даид. Ныр та дæ Хуыцауæй курæгау курын, æмæ кæд уыцы адæмæн исты 
зоныс, чи сты, кæм цæрынц, уæд мын сæ бацамон. 
— Махыл дæр уый фæстæ бæллæх æрцыд: мæ хо йæ куыстуаты йæ сæр 
ныццавта æмæ куыстхъом нал уыдис, рарвыстой йæ йæ куыстæй. Фæлæ ма 
дзæбæх куы уыдис, уæд куыд дзырдта, афтæмæй уыцы бинонтæ уайтагъд 
сæ куыстæй ацыдысты. Æвæццæгæн, сæ фæд бамбæхстой. Фæлæ Ирыстон 
армытъæпæныйас йеддæмæ нæу. Куыстуаты ном зоныс, ссардзынæ сæ, куы 
дæ бафæнда, уæд! Гъе, æрмæст дын ратдзысты æви нæ дæ сывæллоны, уый 
дзырддаг у! — загътон æз æмæ сæ хатыр ракургæйæ, рацыдтæн. 
Æнæхуыссæг фæдæн. Кæрты зæрдæрисгæ цы æнаххосæй аххосджын 
æрыгон мады ныууагътон, уый хъысмæт мын æнцой нæ лæвæрдта. 
...Нæ дуканийы фембæлд мын фидарæй ныфс дæтты, кæддæр адæймаг- 
мæ комкоммæ бакæсын чи нæ уæндыд, йæ дзыхы ныхас кæмæн нæ бадтис, 
йæ уæздан æмæ йæ сабырæй рæдыд кæуыл æрцыд, уыцы ирон чызг йæ рæ- 
дыдæй хатдзæгтæ кæй скодта æмæ царды дæр æмæ æхсæнады дæр йæ бынат 
кæй ссардта, уымæн. Фæлæ тынг цымыдисаг у: цымæ йæ фырты ссардта? 
Байста йæ? Цымæ бацардис, кæддæр æй ахæм зын уавæры чи ныууагъта 
æмæ йыл ахæм æвирхъау рæдыд кæй тыххæй æрцыд, уыимæ? Цымæ йæ 
ныййарджытимæ бафидыдта? Уæвгæ, чи зоны, уыдон æгас дæр нал сты! 
дæс æмæ ссæдз азы рацыд уæдæй! Цымæ цы зæрдæимæ ацыд дуканийæ — 
хæрзаг мæнæй дæр æмæ мæ хойæ дæр йе сæфт уыны, йæ кæддæры хабæрт- 
тæ йын йæ зæрдыл кæй æрлæууын кодтам, уый тыххæй... 
Мæхицæй куы зæгъон, уæд та афтæ: кæд ма йыл искуы сæмбæлон, уæд 
æй, æнæмæнг, мæ хъæбысы ныккæндзынæн, цард æй кæй нæ ныббынæй код- 
та æмæ йæхимæ зындзинæдтыл фæуæлахизы тых кæй ссардта, уый тыххæй. 

Я8^@^^И@М^ 
КУЫРЫХОН 
Тынг фæлладæй æрбаздæхт Аминæт йæ куыстмæ зианæй. Мæ къæхтæ 
мæ быны нал цæуынц, зæгъгæ, йæ кусæн стъолы цур куы æрбадт, уæд ай- 
хъуыста æнæзонгæ хъæлæс: 
— Æз дæу фенынмæ 'рбацыдтæн! — Салам раттыны бæсты бадзырдта 
дуарæй Аминæтмæ бæрзонд, рæсугъд чызг æмæ æнæ хойгæйæ бахызт ми- 
дæмæ. 
Аминæт сыстад. Салам радта уазæгæн æмæ йын бандонмæ ацамыдта. 
— Нæ, нæ! Æз бадынмæ не 'рбацыдтæн! Æз дæу фенынмæ 'рбацыдтæн! 
— йæ рæсугъд цæстытæ Аминæтæй нæ исгæйæ, мæстыхуызæй загъта чызг. 
— Æмæ дæ, уагæры, цæмæн бахъуыд мæ фенын? — худгæйæ афарста 
Аминæт. 
Чызг Аминæты фарстæн дзуапп нæ радта. Лæугæйæ, æнæдзургæйæ 
кæрæдзимæ кастысты дыууæ æнæзонгæ адæймаджы. 
— Цы, уый зоныс? Цæй æмæ бадгæ скæнæм æмæ афтæмæй кæрæдзийы 
хуыздæр бамбардзыстæм. 
— Æмæ мæ цæмæн хъæуы дæу бамбарын? Æз дæм æрмæст фенынмæ 
'рбацыдтæн. Фенынмæ æмæ дæ мæ мадимæ абарынмæ, — бынтон тызмæ- 
гæй, йæ былтæ азылынтæ кæнгæйæ загъта чызг. 
Аминæт сбадт йæ кусæн стъолы уæлхъус æмæ цымыдисæй кастис чызг- 
мæ. Кардзыд адæймаджы йæ хъуыды арæх сайы, тарстис, кæд хиуæттæй 
исчи у æмæ йын искуы йæ мады бафхæрдтон, зæгъгæ. 
— Æмæ чи у дæ мад, чи, мæ къона? 
Бæрæг уыдис, чызгæн Аминæты уæздан ныхас æхсызгон нæу, уый æмæ 
йын йæ фарстæн дзуапп нæ радта. 
— Чи дæ дæхæдæг та, дæ Хуыцауы тыххæй? — раздæрау та сабырæй 
бафарста Аминæт. 
Раст фатæхсæг нысанмæ куыд ныхъхъавы, афтæ ныккаст чызг  
Аминæтмæ æмæ загъта: 
— Æз дæн К. Дзамболат æмæ Ц. Зималетæйы чызг! (Кæй зæгъын æй 
хъæуы, мыггæгтæ æмæ нæмттæ дæр æнæхъæнæй загъта). 
195 

— Кæй чызг?! 
— К. Дзамболат æмæ Ц. Зималетæйы! 
— Бахатыр кæн, фæлæ К.-тæм Дзамболæттæ цалдæр ис! Ды сæ кæцыйы 
чызг дæ? 
— Æз дæн дæ лæг К. Дзамболаты æмæ мæ мад Зималетæйы чызг! 
Аминæт йæ мидбылты бахудт, кæд йын чызджы ныхæстæ зын уыдысты, 
уæддæр: 
— Абон фыццæгæм апрель дæр куынæ у, де 'мгар дæр куынæ дæн, уæд 
мæ цæмæн хъазыс? Цæмæн хъазыс, ныр ссæдз азы ингæны чи хуыссы, уыцы 
уæздан æмæ æцæг ирон лæг Дзамболаты номæй дæр?! 
— Мæнæн тынг æхсызгон у, ды мæ фыды уæздан æмæ æцæг лæг кæй 
хоныс, уый. Адæм дзы иууылдæр афтæ æппæлынц! 
Аминæт чызгмæ бæстондæр ныккаст æмæ ахъуыды кодта: «Æрра уаид, 
æмæ æррайы хуызæн нæу! Цымæ йæ мæнæй цы хъæуы æмæ йæ чи æрбар- 
выста?» 
— Æмæ кæд æмæ кæм уыдысты зонгæ дæ мад æмæ махон? 
— Институты. Мæ мад уым ахуыр кодта. Мæ фыд Дзамболат та йын 
ахуыргæнæг уыдис. Тыхми бакодта мæ фыд мæ мадæн, æмæ æз уый адыл 
а дунемæ фæзындтæн иуæндæс æмæ ссæдз азы размæ! — мæстæймарæгау 
дзырдта чызг. 
Аминæтæн йæ сæрымагъз иууылдæр нымайæн машинæ фестадис: 
уайтагьд бахынцта: кæд чызгыл æртын иу азы цæуы, уæд хъуыддаг хауы 
æстайæм азтæм. Ауадысты йæ цæстытыл уыцы азты царды цаутæ: царды- 
сты Мæскуыйы, уым ахуыр кодтой. Дзамболат райдианы аспирантурæйы 
ахуыр кодта, уый фæстæ та институты куыста... 
— Уæддæр кæм уыдысты зонгæ, зæгъыс? 
— Институты! 
— Дæ мад Мæскуыйы искуы ахуыр кодта? 
— Мæ мад Мæскуыйы никуы уыдис! 
— Уæдæ уæд дæ мад дæр æмæ ды дæр иучысыл фæрæдыдыстут! — 
загъта Аминæт. — Ды цы азты кой кæныс, уыцы азты мах, ам, Ирыстоны нæ 
цардыстæм. Дæ фыд кæй хоныс, уый уæд институты нæма куыста! 
— Ныр цытæ дзурыс? — фæмæсты чызг. — Ды мæ мадæй хуыздæр зо- 
ныс, мæ фыд чи у, уый? Æви тæрсгæ истæмæй фæкодтай? Ма тæрс! Мæн 
дæуæй дæр æмæ мæ фыды мыггагæй дæр ницы хъæуы! Абоны онг кæм фæ- 
цардтæн æнæ сымах, уым дарддæр дæр цæрдзынæн! Æз дын куы загътон: 
æз æрбацыдтæн дæу фенынмæ æмæ дæ мæ мадимæ абарынмæ! 
— Мæнæ дзæбæх чызг! Æз дын дæ мадæй мæ лæджы нæ байстон. Дæ 
мад дæу куы ныййардта, уæдмæ мах мæ дзæбæх къаимæ æвддæс азы фæ- 
цардыстæм. Уый фæстæ та ма ноджыдæр дыууадæс азы — æдæппæтæй 
фараст æмæ ссæдз азы. Фæцардыстæм тынг хæларæй, кæрæдзийы æмбар- 
гæйæ. Дæуæн дæ мад уыдзæн мæнæй иу-ссæдз азы кæстæр - цæмæн нæ 
барыс кæрæдзиуыл? 
196 

— Цæмæй базонон: мæ фыд дæу цæуыннæ ныууагъта æмæ мæ мады 
цæуыннæ ракуырдта? — бынтон йæ цæсгом суагьта чызг. 
Аминæт кæд чызгмæ не 'вдыста йæ цымыдисдзинад, уæддæр йæ мает 
рафыхт, уый бæрæг уыдис. Бæрæг уыдис, чызг дæр тынг мæсты у, уый — 
сырх-сырхид адардтой уадултæ, цæстытæ цæхæр калдтой. 
— Ды зоные, мæнæ дзæбæх чызг... 
— Мæ ном Зæлинæ хуины! 
— Ды зоные, Зæлинæ, ды æцæгæй дæр Дзамболаты æнгæс дæ! — сфæнд 
кодта Аминæт чызджы ракъахын. 
— Уый мын ды фыццаг нæ зæгъыс! Уый мын мæ фыды хæстæджытæ 
дæр фæзæгъынц! 
— Æмæ кæй зоные дæ фыды хæстæджытæй? 
— Йæ фыдыфсымæры цоты, йæ хоты. 
— Æмæ дæ уыдон дæр зонынц? 
— Уыдон дæр мæ зонынц. Уыдон ма мын афтæ дæр загьтой, дæуæй 
уый, дам, зоны, йæ лæгæн чызг ис, уый. 
— Нæ. Æз ацы «æхсызгон» хабар фыццаг хатт фехъуыстон. Фæлæ 
кæд æцæгæйдæр Дзамболаты чызг дæ, уæд мын æхсызгон у, æгайтма йын 
кæмдæр туг - стæг ис!.. 
Æнæдзургæйæ кастысты кæрæдзимæ. Аминæт сфæнд кодта бæстондæр 
базонын, цы ма зоны Зæлинæ хабæрттæй, уый. 
— Ды, æвæццæгæн фехъуыстай, мах Дзамболатимæ цы лæппу схастам, 
уый нæхæдæг нæ ныййардтам, уый... 
— О, фехъуыстон! Диссаг мæм уый фæкаст, æмæ кæйдæр сывæллоны 
хъомыл кæныны бæсты мæн цæуыннæ схаста, йæхи уæвгæйæ! — бынтон 
стæвд ис Зæлинæ. 
— ...Уæдæ мах кæй схастам æмæ Дзамболат йæ мыггаджы ном кæмæн 
радта, уый куы ралæг ис, уæд та уый дæр сывæллæтты хæдзарæй авдаздзыд 
лæппу ракодта æмæ та уый дæр нæ хæдзары рахъомыл. Ныр ыл цыппæрдæс 
азы цæуы! 
— Уый дæр зонын! 
— Куыд кæсын, афтæмæй, Зæлинæ, ды мах тыххæй алцыдæр зоные! 
Фæлæ-ма мын зæгъ: дæ мад зоны, ды абон мæнмæ 'рбацыдтæ, уый? 
— Нæ зоны. 
— Хорз... Æмæ ныр кæм ис дæ мад? 
— Йæ хæдзары. 
— Æмæ йын фенæн ницы хуызы ис? Мах, Зæлинæ, дæ мадимæ тагъд- 
дæр æмæ хуыздæр бамбариккам кæрæдзийы. Ныффыс-ма мæ телефоны но- 
мыртæ, стæй мын уæхиуæттæ дæр ратт æмæ уын æз бамбарын кæнон, тынг 
кæй рæдыйут, уый! — хъуыддагхуызæй загьта Аминæт. 
Чызг цæмæй фæтарст, Хуыцау йæ зонæг, фæлæ йæ 'рбахызтæй фæстæмæ 
схуыст ныхас чи кодта æмæ фырифтыгъдæй æрбадын дæр чи нæ куымдта, 
уый ризгæ къухæй гæххæтты гæбаз райста æмæ сындæггай йæхи бандоныл 
æруагъта Аминæты бакомкоммæ. 
197 

— Æмæ цы зæгъис ды мæ мадæн, куы сæмбæликкат, уæд? — цымы- 
дис æмæ лæгъстæхуызæй кастис Зæлинæ Аминæтмæ. Фæлæ Аминæт, ирон 
куырыхон сылгоймаг, йæ куырыхон зонд алырдæм дæр кæмæн кæрды, уый 
ницы дзырдта. Æмбæрста, ныхас фат у æмæ зæрдæйы арф ныхсы. Нæ йæ 
фæндыд, йæхицæй бирæ кæстæр чи у æмæ хабæрттæ бæстон чи нæ зоны, 
уымæн зын скæнын, кæд ын уый йæ зæрдæ тынг фæриссын кодта, уæддæр. 
Зæлинæ бамбæрста, Аминæт æнцон къахæн нæу, æмæ сабыргай, йæ 
кæуын йæ хъуырмæ схæццæ, афтæмæй дзурын райдыдта. 
— Ды афтæ зæгъыс, æмæ мæ равзæрды æмæ мæ райгуырды азты мæ 
фыд Мæскуыйы цардис æмæ ахуыр кодта? Ды мæнæн документалон æгъ- 
дауæй фенын кæндзынæ уый?.. Мах, кæстæртæ, зын уавæры стæм... Арæх 
нæм афтæ кæсы, æмæ дуне мах райгуырдимæ равзæрдис... Мах размæ цытæ 
уыдис, уыдоны рæстдзинад та æппындæр нæу нæ бон базонын, — раст 
цыма кæйдæр фыстытæ кастис, афтæ дзырдта чызг. 
Аминæт, чысыл раздæр дæр ма йæм хъуаг чи кастис, уымæ зæрдиагæй 
хъуыста. Иуæй йæм мæсты кодта, ахæм æвирхъау хъуыддаг ын кæй фехъу- 
сын кодта, уый тыххæй, иннæмæй йын тæригъæд кодта, йæ равзæрдыл йæ 
кæй сгуырысхо кодта, уый тыххæй. Æмбæрста Аминæт, Зæлинæйы  
рæстдзинад базонын фæнды, уый. Фæлæ уый дæр æмбæрста, уыцы рæстдзинад 
цас зын æмæ зæрдæрыст æрхæсдзæн Зæлинæйæн дæр æмæ йæ мадæн дæр. 
— Зæлинæ, мæ хур! Æз чысыл раздæр мæ хуыздæр æмбæлттæй иуы зи- 
анæй æрбацыдтæн. Тынг фæллад дæн абон. Афтæ бакæнæм, æмæ нæ ныхас 
æндæр бонмæ аргъæвæм, хорз? — сыстад Аминæт æмæ афæндараст кæнын- 
мæ хъавыд æнæхуынд уазæджы. 
— Нæ! Ма мæ арвит ацыхуызæнæй! Æз афтæ 'нхъæл дæн, æмæ мæ ис- 
куы машинæ скъуырдзæн джихтæ гæнгæйæ. Курын дæ, æмæ мын равдис, 
мæ фыд уыцы азты кæм цардис æмæ кæм куыста, уыцы гæххæттытæ! 
— Омæ дын сæ ам, мæ куысты кæцæй равдисон? 
— Цом, кæм сты уырдæм, æмæ мын сæ фенын кæн! Æз иунæг сахат дæр 
нæ бафæраздзынæн æнæ рæстдзинад зонгæ! 
— Æмæ уæд иуæндæс æмæ ссæдз азы куыд бафæрæзтай? — уайдзæф- 
гæнæгау загъта Аминæт, чызг стынвæнд нæ кæны, уый бамбаргæйæ æмæ 
фæстæмæ йæ бынаты æрбадт. 
— Цалынмæ мыл стдæс азы сæххæст, уæдмæ мæм хъаргæ дæр нæ кодта, 
фыд мын ис, æви нæ, уый. Мæ мад мой скодта, æмæ æз мæ мадырвадæлтæм 
хъомыл кодтон. Фыццаг хатт лæппуимæ куы базонгæ дæн, уæд мæ æппæты 
разæй мæ фыдæй бафарста. Æз-иу мæ мадæй хъуыстон, дæ фыд хорз лæг 
уыдис, зæгъгæ. Фæлæ мын йæ ном дæр æмæ йæ мыггаг дæр никуы загъта, 
— бæстон ныхас кæнын райдыдта, æрмæстдæр Аминæты фенынмæ æмæ 
йæ йæ мадимæ абарынмæ æхсгæ уад чи æрбакодта, уыцы рæсугъд чызг. 
Аминæты стъолы тигъæй йæ цæстытæ хæрдмæ дæр нал иста. 
,— Нæ чындзæхсæвы размæ дыууæ азы уыдыстæм зонгæ. Смой кодтон, 
мæ фыды дæр мын хорз чи зыдта, ахæм мыггагмæ. Афтæмæй мæ фыды 
198 

мыггагимæ дæр зонгæ кæнын райдыдтон, æмæ мын мæхи дæр уарзынц æмæ 
мæ дыууæ сывæллоны дæр. 
— Зæлинæ! Æмæ дæ райгуырды азтæ бæлвырд зоныс? 
— Уæдæ! Мæ мад уымæй дыууæ азы фæстæ ног мой скодта, æмæ йын 
уым, мæнæй æртæ азы кæстæр чи у, ахæм чызг ис! 
Чи зоны, Аминæт бæстон куынæ зыдтаид, йæ мой уыцы чызгмæ ницы 
бар дары, уый, уæд йæхи бынтон æндæр хуызы дардтаид. Фæлæ йын хъыг 
æмæ мает чи æрхаста, ахæм хабæрттæ дæр дзы уыдис. Аминæтмæ стыр 
диссаг фæкастис, фараст æмæ ссæдз азы цы мыггаджы æмæ бинонты æх- 
сæн фæцард, удуæлдайæ кæмæн фæлæггад кодта, уыдон куыд бамбæхстой 
уымæй ахæм хабар, уый. Æмбæрста, йæ туджы æлхъывд сбæрзонд æмæ 
йæ ных ратоны, уый, фæлæ йæм Зæлинæйы ныхас бауромын айв нæ ка- 
стис. Хуыцау хорз æмæ йын йæ кусæн уаты дуар бахостæуыд, æмæ дыууæ 
сылгоймаджы дуарæй бахызтысты: 
— Уоу, мæнæ ма Аминæты уынæм! Дæ рæзты фæцæйдыдыстæм æмæ 
дæм куыд хъуамæ ма 'рбакæсæм, кæд æмæ уал æмæ уал азы иумæ фæкуы- 
стам! — хъæбыстæ кæнын райдыдтой устытæ Аминæтæн. 
Зæлинæ бамбæрста, ныхас фæсыкк уый æмæ уæззаугай сыстад йæ 
бынатæй: 
— Æз цæуын! Райсом дæм æрбацæудзынæн! 
— Нæ, нæ, Зæлинæ! Ацы дыууæ къуырийы мæ не 'вдæлы! Тынг бирæ 
куыст мын ис! Искуы æндæр хатт сæмбæлдзыстæм! 
— Дыууæ къуырийы фæстæ æнæмæнг æрбацæудзынæн! — хæрзбон 
загьта чызг Аминæтæн дæр æмæ уазджытæн дæр æмæ ацыд. 
— Чи дын у, чи ацы дзæбæх чызг? 
— Иу мæ зонгæйы чызг. Цыдæр чиныг æй хъæуы!.. 
Аминæт йæ уазджытимæ цай бацымдта. Банызта туджы æлхъывды 
хос дæр джихтæгæнгæ æмæ йæхинымæры Хуыцаумæ куывта: «О Хуыцау! 
Мацы мын кæн!». 
Æнæнцой рæстæг скодта Аминæтыл. Иунæг æхсæв дæр куыд æмбæлы, 
афтæ нал бафынæй. Йе 'ппæт царды цаутæ сног сты æмæ иу иннæйы ивгæ 
йæ цæстытыл уадысты. Сгуырысхойаг ис йæ цард. Нал æууæндыдис йæ 
мард мойыл дæр æмæ йæ удæгас хæстæджытыл дæр. Гуырысхо кæнын  
райдыдта Зæлинæйы ныхæстыл дæр: «Кæд мад йæ сывæллоны азты фылдæр 
кæнæ къаддæр фæкодта, уæд та? Кæд æцæгæй дæр ацы рæсугъд æмæ айв 
чызг махоны чызг у, уæд та? Мает дæм кæцæй не 'рхаудзæн, ахæм нæй!» 
— хъуыды кодта Аминæт. Æмæ кæд Зæлинæйы райгуырды азтæм гæсгæ 
йæ мой чызгмæ ницы бар дардта, уæддæр æм афтæ кæсын райдыдта æмæ 
йæ цыдæр æрыгон чызгыл сусæгæй ивта. Уыцы судзаг мает ын йæ зæрдæ 
æхсыдта. Архайдта чызгмæ йæ мойы æнгæс исты ссарын, фæлæ бæллæх 
уый мидæг уыдис, æмæ сæ иуы цæсгом дæр нал хъуыды кодта йæ фыртых- 
стæй. Зæлинæ йæ цуры куы уаид, уæддæр æй нал базонид, кæд йемæ бæстон 
ныхæстæ фæкодта, уæддæр. 
199 

^@^^и®^ 
МАДЫ ЦÆСГОМ 
Дыууæ мæйы размæ цы бæласы бын лæууыдыстæм, уым лæууд та 
фестæм абон дæр. Æмæ мæнмæ афтæ кастис, цыма уыцы бон фæстæмæ 
æрыздæхт, цыма, кæрты æнкъардæй цы бирæ адæм лæууынц, уыдон 
уæдæй нырмæ сты ам. Фæлæ ацы бирæ адæм æндæр хъуыддаджы фæдыл 
æрæмбырд сты ныр: зад фæткъуы бæласы бын сырх хъæдабæ чырыны 
хуыссыд фыд нæ, фæлæ мад. 
— Цæй тагъд дæ акодта йæхимæ? Дæ фæлмæцыд къабæзтæн дын сæ 
фæллад суадзын дæр куынæ бауагъта, — бакуыдта, зианыл йæ къух авæр- 
гæйæ, æрбацæуæг устытæй иу. 
Бæлæстæй æмæхгæд кæрты адæм хураууæттæм сæхи ластой. Къорд- 
тæ-къордтæй сусу-бусу кодтой. Æрмæст иунæг адæймаг сисрæбын, чырын- 
мæ дæрддзæфгомау лæууыд æнæдзургæйæ, æдзынæг кастис йæ мард мады 
цæсгоммæ. 
— Хæстæгдæр æрбалæуу, мæ хур, æмæ дæ ныййарæгыл дæ тыппыртæ 
суадз. Амæй фæстæмæ йæ никуыуал фендзынæ, мæ бон бакалд. Уый дæ 
фенынмæ йæ былыцъæрттæ хордта, уый дæ цæрайæ цардис! — бахъарæг 
кодта чырынмæ хæстæгбадæг хион зæронд устытæй иу 
Фырт, цыма æндзыг уыдис, уыйау змæлгæ дæр нæ фæкодта йæ бынатæй. 
Цæстытæ нæ иста чырынæй. 
Цас ма фæлæууыдаид афтæ, чи зоны, фæлæ уæдмæ зиан хæссыны 
рæстæг æрхæццæ, хиуæттæ æмæ хистæртæ чырыны цурмæ хæстæгдæр 
балæууыдысты. 
Фырт йæ бынаты лæугæйæ баззад. Мады цæсгом æм адæмæй нал зынд. 
Иæ сæр ныллæг æруадзгæйæ æдзынæг кастис зæхмæ. Чи зоны, цавæр 
хъуыдытæ зилдух кодтой йæ сæры, фæлæ мæнмæ афтæ кастис, цыма йе 
'ппæт царды нывтæ сабибонтæй фæстæмæ йæ цæстытыл уайынц. 
О, куыд рæсугъдæй рахъомыл мах æхсæн лæппу! Йæхицæй буцдæр æмæ 
амондджындæр нæ уыд. Абоны хуызæн мæ цæстытыл уайы: фыд афицеры 
дарæсы ссыд хæстæй. Йæ астаздзыд лæппуйы скъоламæ 'рбакодта. Мах, йе 
'мкъласонтæ, тынг хæлæг кодтам лæппумæ, фыд ын кæй ис, уый тыххæй 
202 

дæр, стæй ма, йæ фыд афицер кæй у, уый тыххæй дæр. Цасдæры фæстæ 
фыд махмæ, скъолайы, райдыдта директорами кусын. Мад та уый размæ дæр 
куыста ахуыргæнæгæй. 
О азтæ, азтæ! Куыд тагьд тæхут! Иумæ ныл атахтысты скъолайы азтæ. 
Уыйфæстæ... Уыйфæстæ лæппу ацыдис æфсады службæ кæнынмæ. Стæй — 
институт, аспирантурам. Æмæ та уыцы азтæ дæр атахтысты. 
Никуы сивтой мад æмæ фыд сæ зæрдæ сæ иунæг лæппуйыл. Цалынмæ 
фæкæсынхъуаг уыдис, уæдмæ йын æххуыс кодтой дардмæ дæр. 
Астæуккаг Азийы кусын куы райдыдта, уæдæй нырмæ иунæг хатт ссы- 
дис Ирыстонмæ йæ мад æмæ йæ фыды бæрæггæнæг. Уый уыдис дæс азы 
размæ. Уæд ма йæ сывæллæттæ скъолайы ахуыр кодтой. Ныр уыдон дыу- 
уæйæ дæр цотджын сты... 
— Хъыггæнæг адæм, сылгоймагæй дæр, нæлгоймагæй дæр... —  
райдыдта йæ ныхас ацæргæ тыппыртæ лæг. Йæ аразгæ ныхас зæрдæмæ нæ цыд. Раст 
хæдахуыр артист стыр актерты куыд фæфæзмы, афтæ уыд. Бирæ иумæйаг 
лæгъз ныхæстæ фæкодта, ацы зианмæ бар чи нæ дардта, ахæмтæ. Уыцы-иу 
хъуыды-иу загьта дыууæ, æртæ хатты, æмæ дзы адæм сфæлмæцыдысты. 
Дыккаг ныхасы бар радтой мыггаджы хистæрæн. Уый раарфæ кодта 
зианы чызгон мыггагæн, стæй, фырт кæм лæууыд, уыцырдæм разылдис: 
— Хæстæгдæр-ма 'рбалæуу, мæ хур... 
Фырт йæ бынатæй змæлгæ дæр нæ фæкодта. Хистæр дарддæр дзырдта: 
— Хорз адæм! Æнæмæлгæ дуне нæй. Фæлæ-иу алкæй фæдыл дæр ахæм 
рæсугъд кæстæртæ куыд баззайой, ахæм амонд уе 'ппæты дæр уæд. Дæ ный- 
йарджыты фыдæбон рæсугъдæй бафыстай æмæ дыл хæрзаудæн кæнæнт. 
Фырт йæ сæр ноджы бындæр æруагъта, æмæ худы бынæй йæ цæсгом 
зынгæ дæр нал кодта. 
— Никуы ницы хъуаг сæ ныууагътай. Афтæ зæгъæн ис, æмæ æнæ уыдон 
уæ дзыхмæ къæбæр нæ истат, æмæ æз мæнæ ацы дзыллæты 'хсæн арфæ кæ- 
нын дæуæн дæр æмæ уæртæ дæ бинойнагæн дæр... 
Ахæм рæстæг куыд вæййы, афтæ зианы къæхты цур уæзданæй лæууыд 
чындз. Фæстаг ныхæстæ куы фехъуыста, уæд, раст цыма цырен арты фарс- 
мæ бадт, уыйау ныссырх. Йæ фарсмæ цы йæхи кары сылгоймаг лæууыд, 
уымæн йæ цонгыл фидар хæцыд, цыма йыл, стыр доны сæрты нарæг хидыл 
цæугæйæ йæхи фæдзæхста, уыйау. 
Хистæрæн йæ дарддæры ныхæстæй адæмы дзолгъо-молгъойæ ницы- 
уал æмбæрстон. Хъæрдæр ныхас-иу кæцæй æрбайхъуыст, уыцырдæм-иу 
азылдтæн. Кæд мыггаджы хистæрмæ ничиуал хъуыста, уæддæр ма цы- 
дæртæ загьта æмæ, чырыны тигъыл йе 'нгуылдзты кæрæттæ авæргæйæ, иу- 
варс алæууыд. 
— Бахатыр-ма кæнут, хорз адæм! — хистæрты æхсæнæй райхъуыстис 
тыхджын, рæсугъд хъæлæс. 
Уый уыдис бакастæй айв, ас кары лæг. Йæ худ куы систа, уæд цыбыр урс 
сæрыхилтæ хурмæ æвзистау сæрттывтой. 
— Бар мын раттут, æмæ æз дæр иуцалдæр ныхасы зæгъон ацы кадджын, 
203 

æцæг адæймаджы зын бон, — йæ зæлланггæнаг хъæлæс уайтагъд фæсабыр 
кодта мæрддзыгойы. 
— Æз ацы сыхы дæс æмæ ссæдз азы бæрц цæрын ацы фæрныг бинонты 
фарсмæ. Æмæ, куыд фæзæгъынц, сæ хæрд дæр сын зыдтон æмæ сæ бадт 
дæр. Бирæ хорз хъуыддæгтæ сарæзтой уæздан хистæртæ паддзахадæн дæр, 
адæмæн дæр. Фæлæ сæ зæронды бон хъуаг уыдысты, уæнгдыхæй фæкæсын- 
хъуаг. Нæ сæм дардта сæ фырт йæ хъус. Ныр, мæ хуртæ, æндæр рæстæг у. 
Ахицæн сты, былдауæн ныхæстæй кæрæдзи зæрдæтæ куы 'лхæдтам, уыцы 
рæстæджытæ. Комкоммæ дзурын хъæуы адæймагæн йæ рæдыд, æмæ йæ 
афоныл раст кæна. Астæуккаг Ази Камчаткæ кæнæ Сахалин нæу, мыййаг, 
— разылдис сыхаг лæг дзургæ-дзурын зæрæдты фыртмæ. 
Лæппу сындæггай чырынмæ хæстæгдæр бацыд, йæ сæрыл уæлæмæ 
схæцыд æмæ, мады цæсгоммæ комкоммæ кæсгæйæ, хъуыста сыхаджы уай- 
дзæфтæм. 
— Дыууæ мæйы размæ дæ фыды мардмæ куы стахтæ, уæд дæ мадæн 
ныфс бавæрдтай, иунæгæй дæ нæ ныууадздзынæн, зæгъгæ. Фæлæ дыууæ 
мæйы дæргъы иу хахх нæ сæрвыстай дæ мадмæ. Хорз æмæ æнцон мардæй 
амард, мæгуыр, — бафынæй æмæ нал райхъал, уыййеддæмæ йæм чи фæка- 
стаид. Ахуыргонд агрономæн ам, нæхимæ дæр бирæ куыст уыдаид. Фæлæ 
сыл никуы батыхстæ, æмæ дын æй бахатыр кæнæнт, — дзырдта дарддæр 
сыхаг. 
Адæм ныссабыр сты. Æрмæст ма-иу, чырыны сæрмæ цы стыр сырхварс 
фæткъуытæ задис бæласыл, уыдонæй мыдыбындз куы стахт, уæд-иу уый 
дыв-дыв бахъыгдардта дзурæджы. 

*4®ИуН®^ 
ХЪÆБЫНТÆ 
Аминæт йæ изæры зылдтытæ куы фæцис, уæд, иннæ хæттыты куыд 
вæййы, афтæ, æртыккаг уæладзыджы дыууæуатон фатеры гом рудзынджы 
раз æрбадт æмæ, æхсæвы сабырæй йæ монцтæ исгæйæ, зад дыргъбæлæ- 
сты сыфтæрты æрттывдмæ кастис. Адджын уæлдæф гуылф кодта мидæмæ. 
Фондзуæладзыгон бирæфатерон хæдзары цæрджытæй иутæ бафынæй сты. 
Кæцæйдæр ма хъуысыдис музыкæйы сабыр зæлтæ æмæ, Аминæты зæрдæйы 
гуырыди æхсызгондзинад, йæ боны куыстытæ кæй бакодта, уый тыххæй 
дæр, æмæ, æхсæв ныр æрмæсг йæхи кæй у, уый тыххæй дæр. 
Йæхицæн хуыссæн бакæнгæйæ, Аминæт йæ къухмæ райста, ныр цал- 
дæр æхсæвы æхсызгонæн кæй каст æмæ бон изæрмæ æрхъæц кæмæ нæ ард- 
та, уыцы чиныг, æмæ йæ адджынæн кæсын раидыдта. Чиныджы мидис æй 
ахуыдта æндæр цардмæ — кæйдæр бæстон фыст уарзондзинадмæ. 
Иу сыбыртт нæ хъуысыдис æхсæвы хъæлæсæй, æрмæст-иу цыдæр цъиу 
искуы иу хатт дардæй ныууасыд, æмæ-иу æй Аминæты фынæй, нозтдзæф 
лæг йæ хуыр-хуырæй сфæзмыдта. Фæлæ Аминæт цъиуы уасын дæр нал 
хъуыста, æмæ йæ нозтджын лæджы хуыр-хуыр дæр, афтæ аныгъуылд  
чиныджы мидисы. Иу-цалдæр сыфы куы бакаст, уæд йæ хъус æрцахста  
цыдæр æнахуыр уынæр. Аминæт йæ кæсын фæуагъта æмæ, йæ уæрджытыл 
абадгæйæ, йæ гуыр рудзынгæй æддæмæ аивæзта. Уынæр хъуысыдис дык- 
каг уæладзыджы иууатон фатерæй. Аминæг хорз зыдта йæ уыцы ацæргæ 
сыхæгты — Тугъан æмæ Надиффæйы. 
— Мæ зынаргъ... Мæ уарзон!.. — тыхулæфт кæнгæ дзырдта лæг. 
— Фæлæуу-ма! Иу чысыл-ма фæлæуу! — айхъуыста Аминæт  
Надиффæйы хъæлæс. 
— Мæхи бар-ма мæ бауадз! — æгæр хъæрæй загъта уæзхъус Тугъан. 
Аминæтыл цыма исчи фыцгæ дон бакалдта, афтæ йæ буар ссыгъдис. 
Рагæпп кодта сынтæгæй æмæ, ныхас хуыздæр цы рудзынгмæ хъуыстис, 
уымæй йæ сæр адардта. 
— Фæлæуу-ма! Электродрель куы фестадтæ! — загъта та ус. 
Аминæтыл фырдисæй худæг бахæцыд æмæ, чи зоны, уый йæ амонд 
205 

уыдис — сындæггай æруазал. Цæмæй йæм уынæр ма хъуыса, уый тыххæй 
рудзгуытæ сæхгæдта æмæ иннæ уатмæ бахызт. Уыцы рæстæг та йæ лæг 
тынгдæр хуыррытт райдыдта. Аминæт æм афтæ фæмæсты æмæ йын йæ 
сынтæг йæ къахæй скъуырдта, фæлæ лæг нæ райхъал, — хуыррытт кодта 
дарддæр. Аминæт хихсæнуаты смидæг. Уазал дон рауагъта, йе 'хсæвхуыс- 
сæн хæдон раласта æмæ йе 'ппæт буар дæр æрхуылыдз кодта. Уазал доны 
пырхæнты бын дис кодта йæ ацæргæ сыхæгтыл. Тыххæйты, асины хъæдыл 
хæцгæ, дыккаг уæладзыгæй кæртмæ цы дæс æмæ цыппарыссæдзаздзыд лæг 
ныххизы, фæстæмæ та æнæ искæйы æххуысæй йæ бон дыккаг уæладзыг- 
мæ схизын кæмæн нæу, уый электродрель куыд фестад, уый диссаг^кастис 
Аминæтмæ. Дис кодта йæ сыхаг ацæргæ æрдæгкуырм усыл дæр. Йæ цæ- 
стытыл ауадис Тугъан æмæ Надиффæйы чындзæхсæв. Уый уыдис иу-дæс 
азы размæ. Тугъанæн йе 'ртыккаг ус куы амард, уæд та сфæнд кодта но- 
гæй ус ракурын, æмæ йæхæдæг зилын райдыдта Ирыстоны хъæутыл æмæ 
Дзæуджыхъæуы уынгтыл йæхицæн ног ус агурæг. 
Иу бон куы уыдис, уæд, дам, Надиффæ ЦУМ-ы дуарæй йæ лæдзæджы 
æнцæйтты рахызтис æмæ трамваймæ 'нхъæлмæ кастис. Тугъан йæ алыварс 
æртæ зылды æркодта æмæ йæм алырдыгæй дæр бæстон кæстытæ бакодта, 
стæй йæ бафарста: 
— Ды æхсæз мæйы размæ Гиоты зианы Ирыхъæуы нæ уыдтæ? 
Надиффæ йæхи нæхъусæг скодта æмæ, Тугъаны фарстæн дзуапп нæ рат- 
гæйæ, цæнгæт хиды 'рдæм акасти. 
Тугъан та йæ алыварс æрзылд æмæ ноджы хъæрдæрæй загьта: 
— Цалынмæ трамвай не 'рбахæццæ, уæдмæ-ма мын дæ мыггаг зæгъ. 
— Мæ мыггагæн ардыгæй сæ мæсыг нæ зыны! — загьта Надиффæ æмæ 
йæ мидбылты бахудт. 
Уыцы бахудтæй Тугъаны зæрдæйы смидæг ис, æмæ ныр зæронд усгур 
фæныфсджындæр ис: 
— Æз дардмæ кæй агуырдтон, уый мæ хæдзарæй бынтон хæстæгмæ 
ссардтон! Афтæ-ма мæм иучысыл хъусгæ бакæн, хъусгæ! Хъуыддаг мæ ис 
демæ. 
— Хъуыддæгтæ иууылдæр тæрхондоны къухы сты! — мæстæймарæгау 
та загьта Надиффæ æмæ, йæ цæлхыты хъинц кæмæн фæцыдис бауромгæйæ, 
уыцы трамвайы йæ лæдзæджы æнцæйтты сбадт. 
Тугъаны зæрдæмæ Надиффæ афтæ тынг фæцыдис, æмæ исдугмæ нæ 
бамбæрста, трамвай араст уыдзæн æмæ Надиффæйы нал фендзæн, уый. 
Куыддæр дуæрттæ æхгæд æрцыдысты æмæ трамвайтæрæг дзæнгæрæг ныц- 
цагъта, афтæ ма Надиффæ сусæгæй Тугъанмæ рудзынгæй иу каст ракодта 
æмæ, йæ сæрбæттæны кæрæттæй йæ былтæ бамбæрзгæйæ, худæгæй мардис, 
Тугъан трамвайы фæстæ куыд тахтис æмæ-иу хатгай йæ разæй куыд фæцис, 
уымæ кæсгæйæ. 
Трамвай цæнгæт хидыл куы фæзылд, уæд Тугъан йæ размæ цæхгæр 
уынгыл ныууад æмæ, Надиффæ цы вагоны бадт, уырдæм бахызт. 
Хуыцау йæ зонæг, цавæр ныхæстæ ссардта Тугъан Надиффæйы æртасын 
206 

кæнынмæ: къуырийы бонмæ сыхыл айхъуыст, Тугъан ног ус куры, зæгъгæ. 
Ахæм рæстæг куыд вæййы, афтæ иутæ дис кодтой Тугъаныл, цавæр ус ма 
йæ хъæуы, зæгъгæ, иннæтæ та цымыдисæй æнхъæлмæ кастысты ног  
чындзы æрбахæссынмæ. 
— Зæрондæй чи ссæрра вæййы æмæ искæйы бынтæм æнхъæлмæгæсгæйæ 
чи смой кæны, ахæмтæ ныр хæрх! — загьта сыхаг зæронд устытæй иу. 
— Æмæ афтæ куы зæгъынц, æппындæр, дам, моймæдзыд нæ уыдис! 
— Мæ иу зонгæ йæ хъустæ цыппарыссæдзаздзыдæй ахуынчъытæ кодта, 
мæрдтæм, дам, æнæ хъусты хуынчъытæй нæ уадзынц, — загьта æртыккаг, 
æнæдæндаг зæронд ус, æмæ се 'ппæтыл дæр худын бахæцыд. 
— Фæкæсут, мæ хуртæ! Фæкæсут хъуыддæгтæм! — йæ бухархуды 
бынæй худæндзæстæй кæсгæйæ хъæлдзæг зылдтытæ кодта Тугъан, чын- 
дзæхсæвмæ йæ бынтыл нæ бацауæрдгæйæ. 
Хæстæгдæр сабаты иумæйаг кæрты дуарæй цалдæр чындзхæссæджы иу 
къуылых, кар усы цæнгтыл хæцгæйæ куы æрбазындысты, чындзы лæдзæг 
кæйдæр къухы, афтæмæй, уæд адæм иууылдæр сæ размæ агуылф кодтой. 
— Æриут-ма мын мæ лæдзæг мæ къухмæ! Дыууæрдыгæй мыл куы хæ- 
цат, уæд мæ сæр зилгæ кæны! — хъæрæй загьта ног чындз æмæ йæ фарсмæ 
цæуæг усы аиуварс кодта, йæ лæдзæг йæ къухмæ райсгæйæ. 
— Гъе уый дын чындз! — бахъæр кодта æнæдæндаг зæронд ус. 
— Сабитæ, мæ хуртæ! Уæхи хъахъхъæнут! Чындз уын йæ лæдзæгæй иу 
куы авæра! — бахъæр кодта иннæ кардзыд ус. 
— Æгонгæй, мæ къонатæ, ма тæрсут! Æз сывæллоныйас æппындæр 
ницы уарзын. Рауайут, мæ хуртæ, æз уын мæнæ мæ дзыппыты гагатæ 'рба- 
хастон, — загьта æнæфсæрмæй ног чындз æмæ, чысыл фæлæугæйæ, фæй- 
нæрдæм къафеттытæ сывæллæттæн æппарын райдыдта. 
Тугъан кæрты стырдæр бæлæстæй иуы аууонæй мидбылхудгæ каст 
адæммæ æмæ бæрæг уыдис, амондджын кæй у, уый. 
— Пуй, æдзæсгом! Æппындæр æм худинаг куыд ницы кæсы! Цал усы 
фæдæлæ кодта, æмæ та ногæй усгур лæппуйы хуызæн куыд раног ис! — су- 
су-бусу кодтой устытæ, æнæдæндаджы ныхæстæм хъусгæйæ. 
— Омæ йын уæдæ цы кæнын кæныс? Иунæгæй дын куыд хъуамæ цæра? 
Стæй йæ устытæ йæхи аххосæй амæлынц? Кæд уæ зонын фæнды, уæд сыл- 
гоймагæн Тугъаны хуызæн иунæг нæлгоймаг дæр нæу. Суанг ма йæ хæдза- 
ры куыстытæ кæнын дæр нæ фæуадзы. Кæй йын амæлынц, уый та уый ах- 
хос нæ вæййы — базæронд вæййынц æмæ амæлынц, — рахæцыдис Тугъаны 
сæрыл йæ фыдыфсымæры чызг, Тугъанæй дæс æмæ ссæдз азы бæрц кæстæр 
чи у, ахæм. 
— Омæ, уæдæ Тугъан цæргæсты мыггагæй у? Æппын зæронд куынæ 
кæны? 
— Æмæ цæмæн базæронд уа!? Тыхнызт никуы бакодта, марæг, давæг, 
стигъæг никуы уыдис! Адæмæн лæггад кæнгæйæ, Хуыцаумæ кувгæйæ 
фæцард, æмæ йæ Хуыцау дæр уарзы — цæрæнбон ын дæтты! — загьта та 
сæрылхæцæг. 
207 

Уæдмæ ног чындзы бахуыдтой хистæрты размæ æмæ кæд йæхæдæг се 
'ппæтæй хистæр уыдис, уæддæр йæ сæр ныллæг æруагъта æмæ сын сæ ар- 
фæтæм æмæ сæ куывдтытæм бæстон хъуыста, уымæн æмæ цæрæнбонты 
ацы бонмæ бæллыдис... 
Аминæт тынг тарстис, ног чындз дыккаг райсом кæрт мæрзгæйæ йæ 
къах истæуыл куы скъуыра, йе та йæ лæдзæгимæ уисоймæ куынæ арæхса, 
уымæй. Раст цыма ног чындз йæхæдæг уыдис, уыйау тынг раджы фестад 
æмæ, кæрты асины цур цы уисой уыдис, ууыл йæхи ньщцавта. Куыддæр 
фыццаг подъезды цур рамарзта, афтæ, къупп-къупгæнгæ, йæ лæдзæджы æн- 
цæйтты Надиффæ дæр рахызт æмæ Аминæты цурмæ бацыд. 
— Мæ куыст мын цæмæн исыс, хорз чызг?! Ног чындз æз дæн æви ды?! 
— худын райдыдтой дыууæйæ дæр. 
— Уазæгæн балæггад кæнын фыдæлтæй баззадис! — загъта Аминæт йæ 
уисойы æнцой уæздан æрлæугæйæ. 
— Амæрз, амæрз, уæдæ, мæ хур! Æз та дын мæ царды хабæрттæ ракæ- 
нон дæ фарсмæ цæугæйæ. Сылгоймаг æнамонд у, мæ хур! Йæ хъысмæт йæ 
ныхыл фыст ис. Æнæмæнг хъуамæ афоныл чындзы ацæуа. Мад æмæ фыд 
нал сты, зæгъгæ, уæд ходыгъд чындзыты нæ хъæуы. Раст зæронд духов- 
кæйæ уæлдай нæу. 
— Цæмæн афтæ зæгъыс? 
— Цæмæн куы зæгъай, уæд мæ фæлтæрæн сæ курджытæ хæсты быды- 
ры баззадысты. Цæвæгæй кæрдæгау хъысмæт ныккодта лæппу-фæсивæды 
æмæ, цæрæнбонты бинонтæ æмæ сывæллæттæм бæлгæйæ, фæцардысгы ме 
'мчызджытæ. Æз дæр куы иу чындзимæ, куы иннæимæ уыдтæн. Ныр зæрон- 
дæй кæйдæр фæсдуармæ 'рхаудтæн. Уæдæ цы фæуон? Иу «мæн дæ» зæгъæг 
мын куынæ ис. Ехх, ацы тыхджын лæгыл афойнадыл куы сæмбæлдаин!.. 
— Йеуæ, йеуæ! Хуры цæст хæхтыл æндзæвы æмæ худинаг кæнæм! — сæ 
уæлхъус алæууыд Тугъан, йæ къухтæ йæ сины сæртыл, афтæмæй. Иучысыл 
алæууыд, йæ мидбылты Надиффæмæ худгæйæ, стæй ацыд æмæ багалæг æр- 
батылдта, бел йæ хуылфы, афтæмæй. 
— Иу-дыууæ боны кæрт амæрздзынæ, мæ хур, уымæй дын ницы уы- 
дзæн. Уыйхыгъд кæстæртæ зондзысты, ды æцæг ирон адæймаг дæ, уый, 
æмæ дæ бынат æнцондæрæй бацахсдзынæ! — кæрты бырæттæ уæрдонмæ 
æвгæнгæйæ загъта Тугъан. 
«Æгъгъа, уæдæ! Æвæццæгæн та мæ райсом дæр раджы сыстын бахъæу- 
дзæн», — йæхинымæры ахъуыды кодта Аминæт 
Надиффæ Тугъанæй райгонд у, уый уыцы фыццаг райсом дæр бæрæг 
уыдис. Фæлæ ацы сæрдыгон æхсæв цы уынæр фехъуыста Аминæт, уый йын 
удæнцой уæддæр нæ лæвæрдта. Диссаг æм кастис, ахæм кардзыд лæгмæ 
ма нæлгоймаджы тых кæцæй ис, уый. Диссаг æм кастис, кардзыд адæм 
дæр æрыгæтты хуызæн монцы уацары куыд бахауынц, уый дæр. Йæ цæсты 
Тугъан афтæ скадджын, æмæ йæхицæн загъта: куыддæр хъуыддаг бæлвырд 
базонон, афтæ Тугъаны мæ хъæбысы акæндзынæн. Æфсон дæр мæ нæ ба- 
208 

хъæудзæн, уымæн æмæ Тугъан тынг арæх фæзæгъы мæныл сæмбæлгæйæ: 
«Цы фæдæ, мæ хæрæфырты чызг!» — хъуыдытæ кодта йæхинымæр Аминæт. 
Райсомæй Аминæт куыстмæ куы цыдис, уæд Надиффæ æмæ Тугъан 
кæрты нæма уыдысты — æгæр раджы ма уыдис. Фæлæ изæры куыстæй куы 
æрцыдис æмæ сæ кæртмæ куы бахызтис, уæд дардмæ ауыдта дыууæ зæрон- 
ды бандоныл бадгæ. Надиффæ та Тугъаны галиу хъусы цыдæртæ дзырдта, 
йæ цонг Тугъаны æккойы æрæвæргæйæ æмæ рахиз къухæй Тугъаны хъус 
æууæрдгæйæ. Тугъан-иу, гыццыл сывæллонау, цæуылдæр бацин кодта æмæ, 
схæкъуырцц кæнгæйæ, хæрдмæ фесхъиудта. 
Надиффæ Аминæты куы ауыдта, уæд сыстад æмæ йæ размæ йæ лæ- 
дзæджы æнцæйтты рацыд. Сылгоймаг йæ ардæм æрбацыдæй фæстæмæ 
Аминæты иннæ сыхæгтæй фылдæр уарзта: иуæй, Тугъанæн хæстæг æййа- 
фы, иннæмæй та тынг лæггадгæнаг у. «Ахæм къуыри нæй, æмæ нæм конд 
къæбæр ма æрбадæтта!» — арæх феппæлы Надиффæ Аминæтæй. 
Æмæ ныр, цасдæр аныхасы фæсгæ, Аминæт Надиффæйы афарста: 
— Надиффæ! Электродрель та цы у? 
— Мæнæ зæхх афтæ кæмæй фæкъахынц, ахæм! — йæ лæдзæджы фын- 
дзæй зæхх æртъæпп-тъæпгæнгæйæ загьга Надиффæ, æмæ дыууæйæ дæр ху- 
дын райдыдтой. 
— Надиффæ! Чи нæ мын зæгъа, Тугъан æппæтæй фылдæр цавæр хæри- 
наг уарзы? — лæгъстæгæнæгау афарста Аминæт 
— Хъæбынтæ! Ирон хъæбæр цыхтæй хъæбынтæ! Царвимæ!—уайтагьд 
загьта Надиффæ. 
Аминæт йæхи дугъы рауагъта æмæ дыккаг райсом, куыстмæ цæуы- 
ны размæ, Тугъаны дуарæй иу дынджыр къусыдзаг цæрвджын хъæбынтæ 
балæвæрдта, уæдæ Тугъан æмæ Надиффæ хъармæй хъæбынтæ ахæрой, 
зæгъгæ. 
«Надиффæ дæр уадз æмæ хæра, фæлæ Тугъан æцæг лæг у, æмæ цы  
уарзы, уый хъуамæ хæра!» — раст цыма Хъарсы фидар басаста, афтæ фæкастис 
Аминæтмæ, раджы кæй сыстад æмæ ахæм хæрзад хъæбынтæ кæй скодта, 
уый.^ 
Йæ цæстытыл уадис, куыд адджынæн хæрдзысты зæрæдтæ  
хъæбынтæ. Кæмдæр йæ зæрдæйы арфы ууыл дæр хъуыды кодта, Тугъан хъæ- 
бынæфсæстæй Надиффæйæн цас рæсугъд ныхæстæ фæкæндзæн. 
«Æцæг лæгтæ кæддæрты уыдис! Уый æмæ дын ныры къупритæ! Ба- 
нуазынц æмæ сæ хуыссæнты батулынц!» — хъуыды кодта Аминæт  
куыстмæ цæугæйæ. Æмæ кæд йæхи лæг дæр уыцы райсом цæрвджын хъæбынтæ 
хордта, уæддæр Тугъаны руаджы!.. 
14 Дауырæ 

^®И^И@^у 
ГОРÆТАГЧЫНДЗ 
Æрхæццæ, не 'фсинимæ рагæй кæмæ бæллыдыстæм, уыцы бон, — уæ 
фарн бирæ, фæлæ нæ зыбыты иунæг бинонты хъуыддаг кæнынвæнд скод- 
та. Цы бон нын æй схъæр кодта, уыцы бон æфсонмæ-'фсонты Митъустæм 
æртæ хатты суадтæн, уæдæ сын æй, зæгъын, цы хуызы бамбарын кæнон. То- 
мианимæ раджы æрæвæрдтам нæ цæст Митъусы хистæр чызгыл нæхицæн 
чындзагæн. Фæстаг цыдæн чызджы мад Суанон хъуыддаг фембæрста æмæ 
мын фырцинæй йæ уд мæ къухы куы авæра, уымæй фæтарстæн. Мæнæ ныр- 
тæккæ цы стыр дзæкъултæ уадзынц, голджыты йæстæ, сæ фæрстыл цыдæр 
хъуынджын лæгты нывтæ куы вæййы, ахæм йæ тæккæ дзаг, афтæмæй йæ мæ 
фæдыл радавта, ай, дам, Томианæн чи нæ ахæсса, уый, дам, мæ мард фенæд! 
Нæ йæ куымдтон, фæлæ мын æй тыххæй мæ дæлармы бакодта, ницы, дам, 
дзы ис, фæлæ йын йæ хъустыл ма схæц, зæгъгæ. 
Нæхимæ куы 'рбацыдтæн, уæд мæ цымыдисдзинад æмæ не 'фсины 
æнæрхъæцдзинад баиу сты: 
— Æз дын цы зæгъдзынæн, уый куы зонис!.. 
— Дæхи-иу ма фæразæй кæн! Æз нæлгоймаг дæн! Æз хæдзары хицау 
дæн, æмæ фыццаг ныхасы бар мæнмæ хауы! Мæнæ дын Суанон цыдæртæ 
æрбарвыста! — загътон æз. 
Томиан дзæкъулмæ кæсгæ дæр нæ фæкодта. Æз æй мæхæдæг фегом код- 
тон, æмæ дæ чи уарзы, уымæн дæр ахæм лæвæрттæ куы кæнис! Не 'фсинæн 
дзы цы уыд, уымæн бæлвырд ницы базыдтон, фæлæ мæхицæн, — мæ 
цæрæнбонты цæмæ бæллыдтæн, ахæм уæлеуадзгæ хæдон, æмæ ма ноджы- 
дæр, кæддæр цы куырæтхуыз хæдæттæ хуыдтой, уыдонæй иу. Æвæццæгæн 
æй, Суанон, йæ чызг авдæнæй куы рахызт, уæд сцæттæ кодта мæнæн, æм- 
бæрста йæ, хæстæг ын кæй уыдзыстæм, уый. 
Æз мæ лæвæрттыл бæргæ бацин кодтон, фæлæ не 'фсин — аба-бау, — 
кæсгæ дæр сæм нæ фæкодта. 
«Адон мах не сты!» — зæгъгæ, сæ иуфарс акодта. 
— Уый та куыд не сты? 
— Афтæ. Уыдоны чызджы нæ куры нæ лæппу. 
210 

— Уый та куыд? Уæдæ кæй куры? 
— Цыдæр горæтаджы. 
— Цы загьтай, цы? Горæтаджы? 
Мæ мает рафыхтис, æмæ уыцы минут дуарæй лæппу куы нæ 'рбахызта- 
ид, уæд Томианæн йæ хъуыддаг хорз нæ уыдаид, ахæм хабар мын кæй фе- 
хъусын кодта, уый тыххæй. Лæппу йæ сæр æруагъта. Уысмы бæрц рæстæг- 
мæ мæ царды йемæ бает чи уыдис, уыцы цаутæ мæ цæстытыл ауадысты, 
æмæ мæ мает мæ зæвæттæй зæхмæ афардæг ис. 
Абон дæр æй нæ зонын, уыцы ныхас мæ дзыхы куыд æмæ цæмæн абадт, 
уый, фæлæ йын афтæ бакодтон: 
— Хорз! Æцæг иунæг уырыесаг дзырд мæ хæдзары куыд нæ уа, афтæ! 
...Минæварæй, фидауæгæй, чындзхæссæгæй — хъуыддаг арæвдз, æмæ 
дыууæ къуырийы фæстæ замманайы бæрзонд, рæсугъд чызг нæ хæдзармæ 
'рбакуывта. Фæрниатæй ма хуыздæр мыггаг цы уыдзæн хæстæгæн. Чи зоны, 
æмæ йын йæ мад æмæ йæ фыды зонгæ дæр кæнут, уæлæ горæты скъолатæй 
иуы дыууæйæ дæр ирон æвзаджы ахуыргæнджытæй кусынц, замманайы би- 
нонтæ!.. 
Нæ ног чындз æртыккаг райсом кæрт мæрзынмæ куы рауад, йæ сæрыл 
æрвхуыз фындзыкæлмæрзæныйас сæрбæттæн, афтæмæй, уæд дын мæ разы 
йæ сæр фæгуыбыр кодта, æмæ дын мын афтæ: 
— Дæ исæр хорз, нана! 
Æз мæ худын нал баурæдтон, æмæ цæмæй ма фефсæрмы уа, уый тыххæй 
йын загътон: 
— Дæ изæр хорз, мæ хур! 
Уыцы бонæй фæстæмæ мах Томианимæ худынæн кæй кæнæм, ахæм 
цины бонтæ сымах дæр æвзарут. 
Æмæ цы нæ диссаджы ныхас схаудзæн иронау нæ чындзы дзыхæй! 
— Æз дæу уаршин, дада. Æз дæу уаршин, нана! — бакувы нæм йæ 
сæрæй. 
Иу бон та дын не 'феинимæ нартхор рывтам, æмæ нæ уæлхъус алæууыдис: 
— Кар каркуп акæрут, нана, дада, табуавши, кар кæркуп акæрут! 
Цы домдта, уый мах не 'мбæрстам, æмæ та-иу кæрæдзимæ бакасты- 
стæм. 
— Кар кæркуп акæрут, — загъта ноджы зæрдиагдæрæй чындз, æмæ нæ 
дыууæйæн дæр нæ дыстыл ныххæцыд æмæ нæ хæдзары 'рдæм ахуыдта. 
Бæргæ, уæд мæ дзыхæй уыцы æнæхъола уынаффæ куы нæ схаудтаид, 
ома, иронау дзурыны тыххæй. Фæлæ ныр гæнæн нал уыдис, — иуæй нæм 
хорз кастис, нæ чындз иронау дзурын кæй ахуыр кæны, уый, иннæмæй 
та нын худæджы хос уыдис, æмæ хъæлдзæгдзинад дæр бинонты 'хсæн 
æнæмæнг хъæугæ уавæр у! 
Нæ къухтæ нын, «афтæ, афтæ, афтæ»-гæнгæ цæхсын кодта æмæ нæ цæл- 
гæнæны стъолы фарсмæ куы æрбадын кодта, уæд та уыцы æнахуыр зæлтæ 
йæ дзыхæй сирвæзтысты: «Кар кæркуп акæрут», æмæ та мах Томианимæ 
211 

кæрæдзимæ бакастыстæм. Уалынмæ нын замманайы тæфгæнаг хъæрм- 
хуыпп нæ разы авæрдта æмæ та загъта: «Кар кæркуп акæрут!» 
Лæппуйæн йе 'рдуан йæ къухæй æрхауд æмæ йæм куы фæгуыбыр кодта, 
уæд «Хъарм хъæрмхуыпп ахæрут», — зæгъгæ, сусæгæй дзурæгау чындзмæ 
бакодта æмæ пыхе йæ сæрыл ахæсгæйæ хæдзарæй феддæ ис. 
— Фæлтау ма зæронд рæстæг куы уаид, æмæ уайсадгæ куы кæнид, — 
сусæгæй мæм æрбадзырдта не 'феин. 
— Нæ, дæлдзæх фæуæнт зæронд заман дæр æмæ уайсадын дæр! Цæхх, 
мæ хур, цæхх æрæвæр фынгыл, æмæ уæхæдæг дæр æрбадут. 
Томиан рагæй дæр цывзыуарзаг кæм нæу! 
— Чындз, мæ къона! Уæртæ-ма мын цæхæрадонæй цывзы æрбадав! 
Чындз цæлгæнæнæй ахызт, æмæ лæппу сарайы куы нæ уыд, уæд кæрт- 
мæ хъæр кæнын райдыдта: 
— Ахшар! А что такое цымжи? 
Дзуаппдæттæг ын нæ уыд, æмæ, мæгуыр, фæстæмæ нæ цуры алæууыд, 
Томианы дзыхмæ ныккаст, афтæмæй. 
— Цывзы, цывзы, ахæм сырх, даргъ, судзаг, — къухæй амыдта Томиан. 
Бахудт, мæгуыр, æвæццæгæн, ныхæстæй кæцыдæр бамбæрста, æмæ цæ- 
сты фæныкъуылдмæ, йæ къухы цалдæр сырх мæймæбулчъы дидинджыты 
бастау бæрзонд систа, афтæмæй та нæ разы алæууыд. 
— Ахс сæ, мæ къона, марадз, æмæ дæхæдæг дæр æрбад, — загъта йын 
не 'феин, æмæ уый мæлæты хорз бамбæрста. 
Архайы ирон æвзаг ахуыр кæныныл, æмæ йын æнтысгæ дæр хорз кæны! 
Мæймæ салам дæттын зоны, ирон у, æви нæ, уымæн дзуапп дæтты, дæсы 
онг нымайы, цывзы дæр мæймæбулкъимæ нал хæццæ кæны. Цыбыр дзыр- 
дæй, хъæлдзæг нæ дары! 
Худын уæ кæмæ цæуы, хорз адæм, уыдон горæтаг чындзытæ курæнт сæ 
фырттæн, афтæмæй уыл худæнбонтæ кæнæд. 

^(@^И|®^?г 
КЪУХТЫ ХЪАРМ 
Сæрдыгон æлутоны уæлдæф гуылф кодта цæрæнтæм гом дуæрттæ æмæ 
рудзгуытæй. Суанг æртыккаг уæладзыгмæ сæ цъуппытæ кæмæн хæццæ код- 
той, уыцы бæлæсты къабузтæ сындæггай симдтой дымгæйы уддзæфимæ. 
Фæлæ се 'хсæнты æхсæзаздзыд Сосланмæ уынг дæр тынг хорз зындис æмæ 
аргъуан дæр. 
— Бабу! Уæртæ та уыцы зæронд ус аргъуаны кæрты бады æмæ та махы- 
рдæм кæсы, — бадзырдта гыццыл Сосик йæ фыдымад Сæлимæтмæ, дыккаг 
уæладзыджы гом рудзынгæй кæсгæйæ. 
— Дæ Хуыцауы тыххæй ныр дыккаг бон фæллайгæ дæр нæ кæны, гъе 
йын дойны, кæнæ æххормаг дæр нæу?! 
— Æмæ дысон нæ бахордта? Уартæ хæрис бæласы бын бандоныл йæхи- 
цæн фынг сарæзта æмæ цыдæртæ хордта. Дон дæр банызта. Дыууæ гыццыл 
къæбылайы дæр бафсæста. Стæй уæд уæлдæйттæ аргъуаны кæртæй рахаста 
æмæ сæ далæ мах бырондоны ныккалдта, махырдæм кæсгæйæ. 
— Æмæ уый фæстæ цы фæцис? 
— Талынджы йæ нал федтон, фæлæ та ныр уым ис. 
— Уый диссаг нæу? Аргъуанмæ мидæмæ нæ цæуы, фæлæ йын йæ  
кæрты дыккаг бон бады! Кæд исты мæгуыргур у? — цымыдисхуызæй ус бацыд 
рудзынджы цурмæ æмæ Сосланы йæ хъæбысы æрбакодта. 
— Нæ, бабу! Мæгуыргур нæу. Знон махæн, лæппутæн, лыстæг æхцатæ 
радта, ацæут, æмæ, дам, уæхицæн æхсынæнтæ балхæнут. 
Сæлимæт йæ райсомы куыстытæ куы акодта, уæд бинонтæм бадзырдта, 
æз ма аргъуан дæр афснайон, зæгъгæ, æмæ йæ цъылын æмæ йæ ведра йæ 
къухы райста. Аргъуаны кæртмæ бахызт æмæ усмæ дардæй бадзырдта: 
— Дæ райсом хорз! 
— Говорите по-русски! 
— Доброе утро! — райдыдта Сæлимæт усимæ уырыссагау дзурын. — 
Æз мæнæ аргъуан афснайын, афтæ æнæ 'хцайæ. Пенсиисæгæн дæр йæ бон 
æгуыстæй бадын кæм у?! Æмæ мæм диссаг кæсы знон дæр æмæ абон дæр: 
ам искæмæ 'нхъæлмæ кæсыс æви æнæуый бадыс? 
213 

— Æмæ дæ исты хъыгдары, ам кæй бадын, уый? — тызмæгæй загьта ус. 
— Цытæ дзурыс?! Уый мæн цы хъуамæ хъыгдара? Кæд дын, зæгъын, 
мæ бон истæмæй баххуыс кæнын бауид, уый тыххæй дæ фæрсын. 
— Дæ бон мын баххуыс кæнын цæмæй уыдис, уымæй мын баххуыс 
кодтай! — ус комкоммæ ныккаст Сæлимæтмæ æмæ зын бамбарæн уыдис, 
арфæйаг йын у, мæсты йæм у, æви йæм хæлæг кæны, уый. 
— Бабу! Деду афтæ зæгъы, тамако, дам, мын балхæн. Æри-ма мын æхца 
æмæ æз дуканимæ азгъорон! — устыты уæлхъус алæууыдис гыццыл  
Сослан. 
Æнæзонгæ ус къобор лæппумæ мондагæн каст, стæй йæ афарста: 
— А как твое имя? 
— Сослан! И дед мой Сослан. А папа — Ренат, — загьта лæппу йæ фы- 
дымады къухæй æхца исгæйæ æмæ уынгмæ ныййарц гæппытæгæнгæ. 
Æнæзонгæ ус йæ дыууæ армытъæпæны кæрæдзиуыл авæрдта æмæ, пы- 
сылмæттæ куыд фæкувынц, афтæ цæнгтæ хæрдмæ сивæзта. Сæлимæт бам- 
бæрста, æндæр диныл хæст у, уый. Хатыр дзы ракуырдта æмæ аргъуаны 
дуарæй бахызт йæхиуыл дзуæрттæ бафтаугæйæ. 
Æнæзонгæ ус ныджджих ис Сæлимæты фæдыл кæсгæйæ æмæ йæ йæ 
хъуыды ахаста ивгьуыдмæ... 
...Йæ 'хсæзмæйдзыд лæппу йæ хъæбысы, афтæмæй æнхъæлмæ каст опе- 
рацийы фæудмæ рæуджыты рынчындоны кæрты. Йæ фарсмæ бадтысты йæ 
дыууæ хистæр файнусты æмæ цæуылдæр сындæггай ныхас кодтой. Уалын- 
мæ рынчындоны дуарæй рахызт æрыгон, айв ирон чызг урс халаты æмæ 
комкоммæ бацыд æнхъæлмæкæсджытæм: 
— Фесты операцигонд. Ма тæрсут уæ рынчынæн. Ацæут уал уæхимæ, 
уæ сывæллон дæр бафæлмæцыд. Уæддæр уæ абон уæ рынчынмæ нæ бауад- 
дзысты. Мах æм фæкæсдзыстæм, — загьта чызг. 
— Пожалуйста, по-русски! — фæгæпп кодта сывæллоны мад. 
— Уæ, мæ уд дæ фæхъхъау фæуа, мæнæ дзæбæх чызг! Зæгъ-ма нын, цы 
йын хъæуы хæринагæй? — афарста, устытæй хистæр чи уыд, уый. 
— Хæринаг ын уый фæстæ хъæудзæн. Нырма иу-дыууæ боны фынæй 
кæндзæн, йæ рыстытæ куыд нæ æмбара, афтæ. 
— Мне тоже объясните, что ему сделали? Легкое полностью удалили? 
Медициной хо йæ сæр æруагъта, ницы сдзырдта æмæ рынчындоны  
дуарæй тагъд-тагъд бахызт. 
Сагъуыд сывæллон, æмæ уый куыд куыдта, афтæ куыдта йæ рæсугьд 
æрыгон мад дæр. 
— Ма тæрс, мæ хур! Адзæбæх уыдзæн! Ау, иу рогимæ никуы ничи цæры. 
— Уыдон иууылдæр ныхæстæ сты! Амæй фæстæмæ уый йæ къахыл нал 
слæудзæн! Рынчындæттæ йеддæмæ йæм хорзæй ницыуал æнхъæлмæ кæсы! 
— загьта сывæллонджын, кæй зæгъын æй хъæуы, уырыссагау. 
...Айхъуыстис дыккаг бон æгас хъæуыл, аргъуаны кæрты сывæллон 
ссардæуыд, зæгъгæ. Æртыккаг бон рабæрæг, сывæллоны тæтæйраг мад фæ- 
цыдæр ис, уый. Æмæ йæ кæм нæ агуырдтой Сосланы хæстæджытæ?! Суанг 
214 

ма къуырийы фæстæ Хъазаны дæр смидæг сты, кæд уырдæм ацыд, зæгъгæ, 
фæлæ никуы æмæ ницы... 
Рахастой сывæллоны Сосланы æфсымæрты устытæ æмæ йæм радыгай 
кастысты, цалынмæ Сослан йæхæдæг рынчындонæй нæ рацыд, уæдмæ. 
Афæдз куыд атахт, уый ничи базыдта. Ауадис чысыл Ренат йæ къахыл. 
Сдзæбæх ис Сослан, æмæ-иу æй чи федта. уыдон-иу йыл ныццин кодтой: 
— Уæллæй, дыууæ рогимæ дæр афтæ дзæбæх никуы уыдтæ!.. 
...Сæрд йæ тæмæны бацыд. Горæты стыр уынджы адæм сæхи хураууæт- 
тæм ластой. Фæлæ дзы хъуыддæгты фæдыл чи цыд, ахæмтæ дæр уыдис. 
Уыдонæй иу уыдис Сослан — бæрзонд, рæсугъд, хæрзуынд лæппулæг. 
— Оу, мæнæ ма мæ дохтыры федтон! — ныццин кодта Сослан, опера- 
цийы рæстæг йæ цурæй иунæг уысм дæр чи нæ рацыд, уыцы медициной хо 
Сæлимæтыл. 
— Оу, мæнæ ма æз та мæ рынчынты рæсугъддæры федтон! Куыд цæрыс? 
Исты ма дæ хъыгдары? — Сæлимæт худæндзастæй райста Сосланы къух. 
— Хъыгдаргæ мæ ницыуал кæны! Уæллæй, адæймаджы дыууæ роджы 
ницæмæн хъæуы! Иу дæр ын æгъгъæд у улæфынæн. Фæлæ мыл иу бæллæх 
æрцыд: мæ ус фæтарст æмæ алыгъд, нæ дзидзидай сывæллоны фæуагъта!.. 
— Уый та куыд? 
— Уый та афтæ! 
— Мæн та мæ лæг ратардта, сывæллæттæ нын кæй нæ уыдис, уый 
тыххæй! — дзыхыдзаг худгæйæ загьта медициной хо æмæ сæ дыууæйыл 
дæр худæг бахæцыд. 
— Цы, уый зоныс, мæ дохтыр! Цæй, æмæ нæ мæгуыртæ баиу кæнæм! — 
загьта Сослан Сæлимæтæн, æмæ худгæйæ, кæрæдзийæн хæрзбон загьтой. 
Сослан Сæлимæты йæ хъæлдзæгдзинады тыххæй бахъуыды кодта. 
Цыфæнды ныхас дæр худынмæ здæхта. Рынчынтæй ахæм нæ уыд,  
Сæлимæты чи нæ уарзта, уæдæ йын дохтыртæ та йæ арæхстдзинадæн стыр 
аргъ кодтой. Сæйраг хирург-иу афтæ загьта: «Æз Сæлимæты цыппар дох- 
тырыл нæ баивин!» Фæлæ уый æнхъæл та чи уыдис, æмæ уыцы худæндзаст, 
хæларзæрдæ, хæрзуынд чызгæн йæ цард афтæ змæст у, æмæ йæ хицæн кæ- 
нын бахъæудзæн, æртæ азы дæргъы йæ фæллойæ йæ къахыл цы бинонты 
слæууын кодта, уыдонæй... 
Сослан кæсгæйæ баззад Сæлимæты фæдыл. Ферох дзы сты йæ кæни- 
наг хъуыддæгтæ дæр. Йæ зæрдæйы тыхцавдæй бæрæг уыдис, абон йыл 
хæрзæмбæлæг сæмбæлд, уый. Йæ цæстытыл уадис, йæ сидзæр сывæллоны 
йын хæларзæрдæ Сæлимæт куыд бауарздзæн æмæ йын йæ мады куыд баив- 
дзæн, уыдæттæ... 
Къуырийы бонмæ Сослан бахоста Сæлимæты мады кулдуар æмæ хал- 
вайы дынджыр джипп усы къухы фæсагъта: 
— Дæ бон хорз, мæ фидæны каис! Къæйныхæй мæ мæ рафау! Æз дæм 
минæвæрттæ дæр не 'рбарвыстон! Мæхæдæг дæм æрбацыдтæн! Фæлæ 
афтæ 'нхъæл ма у, æмæ исты къулбадæг дæн! Алцы дæр уыдзæнис нывыл, 
нæ мадыхай! 
215 

— М'арт бауазал! Чи дæ, чи? Цæмæй мын зоныс мæ мæгуыр чызджы? 
— Хуыцау æй мæгуырæй бахизæд, нæ мадыхай! Æз дæр ма уый фæр- 
цы мæгуыр нæ уæвынæй мæхицæн ныфсытæ куы æвæрын. Бахон-ма мæ 
мидæмæ, нæ мадыхай, æз дын хъуыддæгтæ иууылдæр бамбарын кæнон, — 
загъта Сослан æмæ усы фæдыл кæртмæ бахызтис. 
— Æз дын, нæ мадыхай, мæ бæллæхтæ æмæ мæ сахъæттæ хъуамæ 
мæхæдæг радзурон. Æз дæм искæйы куы æрбаминæвар кодтаин, уæд дын 
уый мæнæй 'нæхъуаджы æппæлæн ныхæстæ кодтаид. Æмæ æз уымæй нæ 
тæрсын. Æз тынгдæр тæрсын адæмы дзыхтæй. Гъе ныр дын, нæ мадыхай, 
исчи афтæ куы зæгъид, дæ чызджы дын иу лæппу куры, æмæ цы хуызæн у, 
уый зоныс? Иу рæуæг йеддæмæ йын нæй! Цалдæр азы рæуджыты рынчын- 
дæтты фæхуыссыд! Уыдис ын ус, æмæ йын алыгъд, йæ дзидзидай сывæлло- 
ны ныууагъта, афтæмæй. Радтис ын, нæ мадыхай, дæ чызджы? 
— Ницæй тыххæй! — йæ уæрджытæ æрхоста ус. — Йæ иннæ бæллæхтæ 
йын æгъгъæд не сты? Мæнæ йæ фыды хæдзары бадæд! 
— Гъе, уыныс, нæ мадыхай! Æз æй зыдтон, ды разы нæ уыдзынæ, уый! 
Уый тыххæй дæм æрбацыдтæн мæхæдæг!.. 
Хуыцау йæ зонæг, куыд сразы кодта Сослан чызджы мады?! Мæйы 
бонмæ Сæлимæт Сосланы уаты къуымы чындзы дарæсы лæууыд æмæ йын 
хъæубæстæ арфæтæ кодтой, сидзæры барæвдауынмæ йæ ныфс кæй бахаста, 
уый тыххæй. Сывæллонмондаг сылгоймаг æмæ сидзæр саби кæрæдзиуыл 
ныттыхстысты æмæ сæ дыууæйæ дæр ферох, æрæджы дæр ма кæрæдзиы нæ 
зыдтой, уый. 
Афæдзыбонмæ гыццыл Ренатæн хо куы райгуырд, уæд Сæлимæты 
цинæн бæрц нал уыдис. Æнæцоты аххосæй кæддæр тард чи æрцыдис, уымæн 
ма дыккаг чызг дæр райгуырд, æмæ бинонтæ амондджынæй цæрын рай- 
дыдтой. Ферох сты Сосланы фырамондджынæй йæ низтæ æмæ зæрдæрайгæ 
алы райсом дæр тагьд кодта йæ куыстмæ - ласта бензин куыстуæтты хæд- 
тулгæтæн. Ахæм бон нæ уыд, æмæ Сослан сихоры хæрды æфсон йæ уарзон 
бинонтæм ма бауайа - арæвдыдта-иу йæ сывæллæтты, арфæтæ-иу ракодта 
Сæлимæтæн æмæ-иу æфсæстæй, зæрдæрайгæйæ ацыдис йæ куыстмæ. 
Рæстæг дугъон у! Атахт! Рахъомыл сты сывæллæттæ. Ренат никуы 
базыдта йæ бинонты сусæгдзинæдтæ, — адæмæй никуы ничи бахаста йæ 
ныфс лæппуйы зæрдæ фæриссын кæнынмæ. Æрмæст-иу гыццылæй йæ ный- 
йарджыты бакъуымы кодта, ирон ном мыл цæуыннæ сæвæрдтат, зæгъгæ, 
æмæ-иу уæд Сослан загъта: «Дæ мады афтæ фæндыд!». 
— Радзур-ма, Цорион, дæ чызгмæ дын мæхæдæг курæг куыд бацыд- 
тæн, уый! — арæх-иу æрхъуыды кодта Сослан йæ минæвардзыд, æмæ та- 
иу Цорион дæр худгæйæ дзырдта хабар. Уарзта йæ хорз сиахсы хи фырты 
хуызæн... 
Ус ракуырдтой Ренатæн. Чызджытыл дæр сыхаг лæппутæ ныххæлоф 
кодтой æмæ уыдон дæр сæ бынæттæ ссардтой. 
Сæлимæт æмæ Сосланы фæрныг хæдзары бындар куы фæзынд, уæд  
Сослан загъта: 
216 

— Адæм мыл зарджытæ куы скæной, уæддæр нæ бындарыл мæхи ном 
æвæрын! Уадз æмæ мæ ном цæра!.. 
...Сæлимæт уайтагъддæр базыдта, кæддæр рæуджыты рынчындоны 
кæрты цы сывæллонджын рæсугъд сылгоймаджы федта, уый. Аргъуаны ру- 
дзынгæй æддæмæ кастис усмæ æмæ кæддæр Сосланы дзыппы цы цыбыр 
фыстæг ссардта, уый ныхæстæ зыланг кодтой йæ хъусты: «Ма мæ агур! 
Махæн иумæйагæй ницыуал ис!» Æмтъеры хъуыдытæ зилдух кодтой йæ 
сæрымагъзы, зæрдæ цæмæйдæр тарстис. 
Гыццыл Сосик йæ фыдыфыдæн тамако куы балæвæрдта, уæд  
аргъуаны кæрты смидæг йæ бабуйы агурæг æмæ та уыцы усмæ фæкомкоммæ. Ус 
æм йæ къух батылдта, æмæ йæм лæппу хæстæг бацыдис. Андзæрста йæхи 
æнæзонгæ ус сывæллоныл æмæ йæ ныхъхъæбыс кодта, йæхимæ йæ тынг 
нылвæста. Батæ йын кодта йæ рустæн, йæ къухтæн, йæ сæрæн. Сывæллон 
дæр атыхст æнæзонгæ усы хъуырыл æмæ бандзыг сты исдугмæ. Раст уыцы 
]эæстæг аргъуаны кæрты дуарæй бахызт Ренат — гыццыл Сосланы фыд. 
Иæ фырты кæйдæр усы хъæбысы куы ауыдта, уæд сæм комкоммæ йæ ных 
сарæзта. Сослан усы хъæбысæй йæхи ратыдта æмæ йæ фыдмæ азгъордта: 
— Папæ! Ацы ус иронау нæ зоны! Фæхъæбыстæ мын кодта, æвæццæгæн 
мæ бирæуарзы! 
Ренат комкоммæ усмæ бацыд, йæ къух ын райста æмæ йæ зæрдиагæй йæ 
дыууæ армы æхсæн бакодта, афтæмæй лæууыдысты кæрæдзимæ кæсгæйæ. 
Æнæзонгæ ус æвиппайды йæ уæрджытыл æрхауд æмæ кæддæр йæ дзидзи- 
дай сывæллоны цы зæххы гæбазыл ныууагъта, ууыл йæ сæр авæр-авæр рай- 
дыдта. 
Сæлимæт аргъуаны рудзынгæй уыдта хъуыддæгтæ æмæ кæд йæ зæнгтæ 
йæ быны нал цыдысты, уæддæр удайстæй рауад кæртмæ. 
— Мамæ! Ацы усæн диссаджы тæвд къухтæ ис! Чи у, чи? — бафарста 
цымыдисæй Ренат Сæлимæты... 

^@^^и®^ 
ХÆРÆДЖЫ ЛÆГГАД 
— Рæвдз, мæ къонатæ, уæхи арæвдз кæнут, хæрæг аифтындзут! Уе 
'ппæты дæр горæтмæ кæнæм немæ! — бадзырдта мадыхо йæ гыццыл хæрæ- 
фырттæм, йæхæдæг йæ хомæ бадардта, скъаппæй цы хъулон-мулон къаба 
райста, уый. 
— Ныууадз, дæ хорзæхæй! Æз иунæг къахдзæф дæр никуыдæм акæн- 
дзынæн! Æз мæ сæрмæ ахæм митæ куы хæссин, уæд мæ цæрæнбонты нæ 
лæг нæ хынджылæг кæнид. 
— Ура-а-а! Не 'ппæт дæр горæтмæ цæуæм! Уымæй дæр — хæрæгуæр- 
доны! — кæрæдзийы сæрты гæппытæгæнгæ цыппар сабийы сæ дзаумæттæ 
кодтой. Хистæр лæппу — дыууадæсаздзыд — мады афарста: 
— Мамæ! Æмæ цæмæ цæуæм горæтмæ, цæмæ? 
— Уæ фыд горæты хъуг балхæдта æмæ хъуамæ иууылдæр иумæ уыцы 
хъуджы æрласат, — мады разæй фæцис мадыхо. 
— Æмæ нæхи хъуг та? Уый дæр бирæ æхсыр куы дæтты! — загьта лæп- 
путæй æртыккаг. 
— Уæхи хъуг фæзæронд и æмæ уæ фыды зæрдæмæ нал цæуы! — худтис 
мадыхо. 
— Ма хынджылæг кæн сывæллæттæй! Уыдон нæ хъуджы афтæ уарзынц, 
æмæ диссаг! Ма сын риссын кæн сæ зæрдæтæ, — загьта мад йæ хойæн. 
— Омæ дыууæ хъуджы куы уа хæдзары, уæд уый æвзæр у? Иу — 
зæрондгомау, иннæ та — ногдæр, дынджыр фæздонджын, — йæ худын нæ 
уромгæйæ дзырдта мадыхо. 
Уæдмæ хистæр лæппу хæрæг сифтыгъта, æмæ цыппар лæппуйы уæрдо- 
ны гуыффæйы бабадтысты. 
— Мамæ! Тагъддæр! Мах рæвдз стæм! Æз нæ хъуджы хъуырыл мæнæ 
ацы рæхыс бакæндзынæн! — загьта лæппуты кæстæр, астæуккаг фондзаз- 
дзыд къобор Бæппу. 
— Скæн дын, зæгъын, дæ дзаумæттæ æмæ цом! Ныр нын æфсымæр 
нæй, зæгъгæ, уæд дæ ницæйаг лæг хъуамæ махæй цæрæнбонты хынджылæг 
кæна! Нæ йын рауайдзæн уый!.. — тыххæй йæ хойыл къаба кæнгæйæ æмæ 
218 

йæ йæ разæй уæрдонмæ ссонгæйæ загьта сылгоймаг æмæ йæхæдæг дæр сы- 
вæллæтты æхсæн уæрдоны ныббырыд, афтæмæй лæппутæм бадзырдта: 
— Араст стæм! Ахъæр кæнут уæ хæрæгыл! 
Хæрæг, цыма мадыхойы ныхæстæ бамбæрста, уыйау фæстæмæ ракаст. 
Цыма афтæ зæгъынмæ хъавыдис, утæппæтæй уæ куыд хъуамæ ласон горæты 
уынгты, зæгъгæ. Фæлæ хæрæг хæрæг у! Хистæр лæппу йын йæ синтæн лæ- 
дзæгæй дыууæ куы авæрдта, уæд æгæр дæр ма асæпп кодта!.. 
Цас суайын хъуыдис, æдæппæтæй аст километры дарддæр чи у горæтæй, 
уыцы хъæуæй? Сæ фыд бирæ азты дæргъы уыцы фæндагыл йæ куыстæй фи- 
стæгæй цыдис, йæ бинонтыл ма æнувыд куы уыдис, уæд. Ныр, æвæццæгæн, 
фистæгæй цæуынмæ куы фæзивæг кæны, уæд горæты дæр аззайы. Æмæ кæд 
сывæллæтты мадæн рæстæг æмæ гæнæнтæ нæй сбæрæг кæнынæн, йæ сæры- 
хицау кæм вæййы, уый, уæдцæр йæ хо зæххы бынты цæуæг у! Базыдта, йæ 
сиахс кæмæ цæуы, уыцы усæн йæ ном дæр, йæ цæрæнбынат дæр. Ацы фæнд 
дæр уый сæры сæвзæрд. 
Шофыртæ горæты сæйраг уынджы хæрæгуæрдон куы федтой, уæд 
иууылдæр, раст цыма ныхас бакодтой, уыйау ын фæндаг лæвæрдтой. Мады- 
хо, уæрдоны гуыффæйы уæлгоммæ хуысгæйæ, хистæр лæппуйæн фæндаг 
амыдта, афтæмæй бахæццæ сты хъæугæ уынгмæ. Мадыхо рабадт, акæстытæ 
кодта æмæ загьта: 
— Уæртæ æртæ бæласы цы хæдзары цур ис, уым бауром! Мах мæнæ 
уæ мадимæ иу ранмæ ауайын хъæуы. Сымах ам абадут! Уæрдонæй уæ иу 
дæр ма рахизæд! Мæнæ сымах, дыууæ кæстæр лæппуйы, хъæр кæндзыстут: 
«Папæ! Папæ!» Сымах та, дыууæ хистæры, хъæр кæндзыстут: «Нæ хъуджы 
нын ракæнут! Нæ дынджырфæздонджын хъуджы! Нæхимæ йæ ласæм!» 
Хъусут! Æнæ уæ хъуг-иу хъæумæ ма ныздæхут! 
Хæрæджы рудзгуыты бынмæ хæстæг батардтой, æмæ дыууæ усы 
хъуыддагхуызæй цæхгæрмæ уынджы аныгъуылдысты. Лæппутæ сæ дзыхы- 
дзаг хъæр кæнын райдыдтой: «Папæ! Папæ!» 
Бæзджын хъайлайæн йæ сой йæ сæрыл бадт, афтæмæй, рудзынджы раз 
цы стъол уыдис, уым бадтысты дыууæйæ — нæлгоймаг æмæ сылгоймаг. 
Мæлæты хорз цыдис хъуыры хъайла, уæлдайдæр сырх сæны фæстæ.  
Нæлгоймаг йæ пæрпæргæнаг хæдон хæргæйæ æдзухдæр раласы, уымæн æмæ 
сылгоймаджы зæрдæмæ лæджы гуырыконд тынг цæуы. Абон та ма йæ дза- 
быртæ дæр раласта, бæгъæввадæй, дам, мæм хорз кæсы цæуын. 
Куыддæр æртыккаг нуазæн рауагъта лæг, уæдæ мæ хорз фысымы 
цæрæнбон бануазон, зæгъгæ, афтæ йæм рудзынгæй æрбайхъуыст йæ лæп- 
путы хъæр: «Папæ! Папæ!» 
Лæгæн йæ къухтæ афтæ ныддыз-дыз кодтой, æмæ сæнæн йæ фылдæр 
æмбис акалд. 
— Диссæгтæ! Чидæр йæ сывæллæтты мах рудзынджы бын ныууагъта! 
— загьта ус æмæ рудзынгæй йæ сæр радардта: 
— Сабитæ! Чи стут, чи? Кæм ис уæ фыд? 
219 

— Нæ дынджырфæздонджын хъуджы нын ракæнут! Мах æй нæхимæ 
ласæм! Папæ! Папæ! — нал æнцадысты лæппутæ. 
Кæй зæгъын æй хъæуы, лæг базыдта йæ фыртты. Стыхст, кæм бамбæх- 
сон, зæгъгæ. Ус хъуыддагæн ницы æмбæрста райдианы æмæ швабрæимæ 
рауад, уæдæ хæрæджы атæрон, зæгъгæ. Фæлæ хæрæг йæ бынатæй змæлгæ 
дæр нæ фæкодта. Ус ын йæ синтыл куы ралæууыд, уæд лæппутæ фæтарсты- 
сты æмæ кæуын райдыдтой. Ус куы схъуырдухæн ис хæрæг æмæ сывæллæт- 
тимæ, уæд лæг йæ сывæллæттæн фæтарст æмæ æрдæгбæгънæгæй рагæпп 
кодта: 
— Ма ныццæв! Курын дæ! Ма ныццæв сывæллæттæй макæй! 
— Папæ! Папæ! — ныхъхъæр кодтой лæппутæ. 
— Уый та цавæр диссаг у?! Афтæ мын нæ загьтай, ус дæр мын нæй æмæ 
сывæллæттæ дæр! — лæбурын райдыдта ус лæгмæ швабрæйæ, фæлæ лæг 
уайтагьд усы къухæй швабрæ акъахта æмæ йæ уатмæ бахуыдта: 
— Ма хъæр кæн! Худинаг у сыхæй! Æз дын хъуыддæгтæ иууылдæр бам- 
барын кæндзынæн! 
— Æнаккаг! Дыууæ азы мæ фæхынджылæг кодтай, уый мын æгъгъæд 
нæу! 
— Папæ! Папæ! — нал æнцадысты кæстæр лæппутæ. 
— Нæ дынджырфæздонджын хъуджы дæр демæ ракæн, папæ! — хъæр 
кодтой иннæ дыууæ лæппуйы. 
Æгас сых сæ хъæрмæ æрæмбырд æмæ чи худгæ кодта, чи дис. 
— Æнæхъæн сых мыл æрæмбырд кодтай æмæ ма мæ дæ сывæллæттæ 
хъуг дæр хонынц! Æнаккаг! Уымæй дæр — дынджырфæздонджын! 
Бæзджын хъайла хæрзæрæджы кæм цъыс-цъыс кодта, уыцы тебæйæ 
лæджы сæрæн цалдæр хафты фæкодта ус æмæ йæ хæдзарæй раппæрста. Лæг 
йæ сæрыл хæцгæ уæрдоны смидæг. Сывæллæттæ йæ се 'хсæн æрныуæрстой, 
æмæ та дыууæ хистæр лæппуйы ныхъхъæр кодтой: 
— Мах нæ дынджырфæздонджын хъуджы ам нæ уадзæм! Мæнæ йын 
рæхыс дæр æрбахастам! 
Усы æлгъыстытæ æмæ хъæртæ адæмы худынæй нал хъуыстысты. Хæрæг, 
æвæццæгæн, хъуыддæгтæ бамбæрста, — разылд æмæ уынджы кæронмæ йæ 
ных сарæзта. 
— Гуыффæйыдзаг сывæллæттæ кæмæн вæййы, уый-иу усгур фæцæуы? 
Æнаккаг! — дардæй ма хъуыстис усы хъæр, æмæ йæм уæд лæппутæй иу 
ныхъхъæр кодта: 
— Мах дынджырфæздонджын хъуг нал хъæуы! Нæхи хъуг нæ фаг у! 

^м®^и®^ 
СЫХÆГТÆ 
«Мардмæ æгæр цæуæм», — куы фæзæгъæм, уæд уый раст у. Афтæ вæй- 
йы, æмæ æппындæр кæй нæ зоныс, ахæмы зианы дæр сæмбæлы адæймаг. 
Мæныл дæр абон ахæм хабар æрцыд: иу мæ хорз зонгæ ус куыстмæ 'рба- 
дзырдта телефонæй, мæ кæддæры æмкусæг, дам, амард, æмæ, дам, иунæгæй 
куыд ацæуон мардмæ. Кæд, зæгъын, ам, горæты, цæрынц, уæд сихоры уæгъд 
рæстæджы ауайдзынæн демæ. Æгас бон мæ нæ рауадздзысты мæ куыстæй, 
— алы бон мæхи курын. Цæргæ, дам, Къардоны кæнынц, фæлæ йæ ардыгæй 
ныгæнынц. 
Куыд баныхас кодтам, афтæ, нæ горæты кæройнаг уынгтæй иуы рахы- 
зтæн автобусæй, — мæ зонгæ уым æнхъæлмæ каст. Уайтагъд цыдæр мæрд- 
дзыгойы фæстæ бафтыдыстæм æмæ иу стыр кæртмæ бацыдыстæм. Æз нæ 
зыдтон, чи амард, цы кар у, кæмæй у. Мæрддзыгойы фæдыл цæугæйæ дæр 
куыд афарстаин, чи у, зæгъгæ. 
Зианмæ куы бахæццæ стæм, уæд мæ зонгæ дзыхыдзаг кæуын райдыдта, 
пахан, цы дыл æрбамбæлд, зæгъгæ. Йæ кæуынмæ бирæтæ скуыдтой æмæ 
йæм йæ номæй бадзырдтой: «Æрку-ма йыл, æрку, уый махæн не 'ппæтæн 
дæр зондамонæг æмæ æцæг фыд уыдис! Уый йе 'ппæт тыхтæ æмæ йе 'ппæт 
хъару махыл бахардз кодта, нæ куыстуаты сæ ныууагъта!» 
Чырыны хуыссыд хæрзаив, рæсугъд, урссæр кардзыд лæг. Раст цыма 
фынæй уыд, афтæ мæм кастис. Мæхинымæры загьтон: æвæццæгæн, рын- 
чын нæ ахаста, æндæр ихсыд уыдаид. Йæ алыфарс лæуджытæ куыд куыд- 
той, уымæй ма скодтон иу хатдзæг: æвæццæгæн ын тынг бирæ хæстæджытæ 
ис. Адон, æвæццæгæн, йæ цæуæт, йæхиуæттæ сты. 
Мæ зонгæ æгæр йæхи куы æфхæрдта, уæд ын йæ цонгыл рахæцыдтæн, 
дæхи фæуром, зæгъгæ. Бæргæ йæ хъавыдтæн зианæй дарддæр ранмæ ахо- 
нынмæ, афæрсон æй, зæгъын, чи у, цы у, фæлæ мын нæ ракуымдта. 
Уæдмæ чырыны цурмæ балæууыд ирон айв лæг æмæ йæ зæлланг 
хъæлæсæй фæурæдта кæуджыты дæр æмæ сусу-бусугæнджыты дæр. 
— Зианмæ æрцæуæг адæм! Курын уæ, æмæ хæстæгдæр æрбалæуут  
чырыны цурмæ æмæ нæ зынаргъ Махарбегæн фæстаг фæндараст зæгъæм! 
221 

Куыд вæййы, афтæ устытæ фæсабыр сты, æмæ нæлгоймæгты зианы 
цурмæ хæстæгдæр бацæуын бауагътой. 
— Махарбеджы зианы фæдыл саударæн митинг нымайын гомыл! — 
загьта та уыцы лæг æмæ йæм æз фæмæсты дæн, цымæ, зæгъын иронау  
митинг чи баивдзæн, ахæм ныхас ссарæн нæй! Мæхинымæр райдыдтон  
нымайын ирон ныхæстæ: æмбырд, хæрнæг, хист, мæрдæвæрд, ныгæнæнбон, 
зиан... Ницы ссардтон æз дæр... 
Уæдмæ лæг фыццагæй ноджыдæр хъæрдæрæй райдыдта дзурын: 
— Махарбеджы зиан канд йæ хорз мыггаг, йæ къабæзтæ, нæ сыхы 
зиан нæу, фæлæ æгас Ирыстоны хуыздæр лæгтæй иуы æрвитæм фæстаг 
фæндагыл. 
Махарбег йæхи зонынхъом куы фæцис, уæдæй йæ фæстаг бонмæ йæ 
цард æмæ йæ тыхтæ лæвæрдта адæмы хуыздæр цардыл, фæлæ йæхи царды 
кæрон хорз нæ рауад æмæ цы бакæнæм, махæй аразгæ цы у?! Фыццаг ныха- 
сы бар æз дæттын нæ сыхы дзырддзæугæдæр лæг Гаппойæн. 
— Абоны онг ацы сыхы хистæрты номæй мæнмæ ныхас никуы æрхауд. 
Махарбег, куыд зонут, афтæмæй, ахæм хистæр уыдис, æмæ нын нæ хъуыд- 
дæгтæ иууылдæр кад æмæ радæй кодта! — райдыдта дзурын бæрзонд, хæрз- 
аив, ацæргæ лæг, бæзджын мæрддзыгойыл йæ цæст ахæсгæйæ. — Ацы стыр 
кæрты дыууæфондзыссæдз хæдзары цæры, стыр хъæуы цас цæры, уыйас. 
Уæхæдæг æвдисæн, суанг сывæллоны онг Махарбег алкæйы дæр номæй 
зыдта, алы кармæ дæр зыдта фæндаг ссарын. Æргом дзурдзынæн æз. Хатыр 
дæр никæмæй курын, хæрам фæуынæй дæр никæмæй тæрсын! Фондз æмæ 
ссæдз азы размæ нæ хъуыстгонд куыстуат ам йæ бирæ кусджытæн хæдзæрт- 
тæ куы сарæзта, уæдæй абонмæ мах ам иу бинонты цард фæкодтам. Кусгæ 
дæр иумæ, цæргæ дæр иу ран! Сахуыр стæм кæрæдзиуыл. Æмæ кæд абон 
ацы зианы Махарбеджы тугхæстæджытæй ахæмтæ ис, æмæ йын йæ зыныл 
тынгдæр чи кæуы, тынгдæр ыл чи фæрыст, уæддæр ирон æмбисонд афтæ у: 
«Бæлас куы кæла, уæд йæ сыхагыл». 
Раст бакодтам мах, ацы стыр кæрты хистæртæ, Махарбеджы йæ ныры 
сыхмæ кæй нæ ауагътам, уымæй. Иуæй Къардоны Махарбег дыууæ азы йед- 
дæмæ нæма цæры, иннæмæй та дзы, куыд зонут, афтæмæй иунæг бон дæр 
нæ баизæр кодта! 
Æргом зæгъон: æгæр диссаджы бæллæх æрцыд Махарбегыл: цæрæн- 
бонты цы фатермæ фенхъæлмæ каст, уым куы æрбæстон, цæрынтæ куы 
райдыдта, уæд ын йæ чындзытæ йæ фатер æрбасатар кодтой — хæстæм 
уæйгонд æрцыд æртæуатон фатер, æмæ ма йæ сиæхсты фæрцы Къардоны 
цыдæр хæлддзаг хæдзар йæ къухы бафтыд, мæ бинонтæ уынджы ма уой, 
зæгъгæ. 
Ацы æлгъыстаг рæстæг бирæ диссæгтæ бакодта, фæлæ дзы дæуыл цы 
'рцыд, Махарбег, уый макæуыл æрцæуæд. Кæд цæргæ Къардоны кодтой  
бинонтæ, уæддæр-иу Махарбег райсомæй ацы кæртмæ ссыд æмæ суанг изæр- 
мæ мах хъуыддæгтæ кодта. Махарбег нуазгæ куы кодтаид, уæд исчи зæгъид, 
нозтагур-иу нæм ссыд, зæгъгæ. Бон изæрмæ кæрты къуымты зылдис æмæ 
222 

дзы цалцæггæнинаг цы уыдис, уыдон арæзта, адæмимæ фыццагау ныхас 
кодта. Цал æмæ цал хатты уыдис афтæ, æмæ-иу уартæ уыцы тигъæй сусæгæй 
æнкъардæй кастис, кæртмæ-иу куынæуал уæндыдис, уæд. Йæ чындзытæн 
Польшæмæ ауайын Елхотмæ ныууайынæй уæлдай нæ уыд. Йæхæдæг дæр 
сын-иу загьта: «Ныууадзут уæ рацу-бацу! Исты фыдбылыз уыл æрцæудзæн 
фæндагыл æмæ сабитæ тæригъæд сты!» 
Æндæрæбон ам, нæ кæрты бирæ куы фæбадт, иумæ хъазгæйæ, худгæйæ, 
адджынæн æхсæвæр куы бахордтам, йæхæдæг нын кæддæр цы иумæйаг 
хæдзар сарæзта, уым, уæд, æнафон у, хæдзармæ цæуын хъæуы, зæгъгæ, 
ацыд æмæ йæ кæддæры фатеры комкоммæ слæууыд æмæ йын йæ рудз- 
гуытæм æртыккаг уæладзыгмæ кæсгæйæ ахауд. Йæ зæрдæ аскъуыд. Æмæ 
йын æфсон дæр уыдис! Адæймаг хæдбарæй æвзары куысты бынат дæр æмæ 
цæрæнбынат дæр. Нæ уыдис Махарбегæн йæ бон æнæ мах цæрын. Æмæ 
куыд æгъатыр у хъысмæт: мах, æгас кæрты цæрджытæ, сфæнд кодтам нæ 
иумæйаг фæлладуадзæн хæдзары фарсмæ иу чысыл цæрæнбынат сара- 
зын Махарбегæн. Чи зоны, уыцы хабар фехъусгæйæ, аскъуыд йæ фæлмæн 
зæрдæ! 
Æмæ кæд Махарбеджы кадджын æмæ хорз мыггаг сæ уарзон æф- 
сымæры сæхимæ ласынвæнд скодтой, уæддæр мах, сыхбæстæ, раст бакод- 
там, кæй сын æй нæ радтам æмæ йæ ардыгæй, нæхи кæртæй, кæй ныгæнæм, 
уый тыххæй. Райстам ын иууылдæр йæ хъуыддæгтæ нæхимæ æмæ йын 
зæрдæрыстæй зæгъæм фæстаг фæндараст. Рухсаг у, Махарбег! Хорз лæг 
хорз кады аккаг у, æмæ дын дæ хорздзинадæн аргъ кæнын чи зыдта, уыдо- 
ныл хæрзмæ ауд! Дæ хорз мыггагæй та мах стæм тынг разы, нæ ныхасæн 
нын аргъ кæй скодтой, уымæй! — загьта Гаппо, Махарбеджы чырыныл 
ныддæлгом, стæй, йæ цæссыгтæ сæрфгæйæ, йæ худ йæ сæрыл æркодта æмæ 
лæгты æхсæнмæ балæууыд. 
Уый фæстæ ныхасы бар радтой мыггаджы хистæртæй иуæн, фæлæ йæ 
ныхæстæй мæнмæ ницыуал хъуыстис, иуæй, устыты сусу-бусуйæ, иннæмæй 
та — мæ хъуыдыты суйтæй. Мæхинымæры агуырдтон адæмы 'хсæн,  
Махарбеджы хæдзар уæйгонд кæй тыххæй æрцыд, уыцы нырыккон чындзыты. 
Цымæ, зæгъын, цы цæсгомæй æрбацыдысты? Цалдæр æрыгон сæрбæттæн- 
джыныл мæ цæст æрхæцыд. Иу дзы уырыссагау дзырдта. «Пахан, прости! 
пахан, прости!» 
Мæ фарсмæ лæууæг сылгоймæгтæй иуы афарстон, йæ ном зæгъын, 
Пахан у, æви Махарбег? Мæнау, уый дæр æнæзонгæйæ æрбацæуæг уыдис, 
стæй мæнау цымыдис нæ уыд, фæлæ йæ фæстæ цы кар ус лæууыд, уый мæм 
æрбадзырдта. 
— Ам, кæрты дæр, æмæ нæ заводы, куыстуаты дæр цы бирæ адæмы са- 
хуыр кодта алыхуызон дæсныйæдтыл, уыдон æй иууылдæр пахан хуыдтой, 
æмæ фæпахан, йæхи бинонтæ дæр æм афтæ дзырдтой. Фæлæ йе 'цæг ном 
та Махарбег у! 
— Уæртæ уыцы æлвыдкъæбутджынтæ йæ чындзытæ сты! Иронау 
223 

кæуын сæ сæрмæ нæ хæссынц! — æрбайхъуыст мæм мæ фæстæлæууæг усы 
ныхас. 
— Далæ сæргуыбырæй чи лæууы, уыдон та йæ дыууæ фырты сты. Иу 
дæр дзы йæхи хуызæн нæ фæцис. Дыууæйæ дæр уæдæгæндтæ! 
— Йанассынæ! Сæ устыты цæмæн уагьтой хæстæ исын! — мæстыйæ 
загьта мæ фарсмæлæууæг æнæдæндаг ус. 
Цымæ хорздзинадæн аргъ ис? Куыд тынг дардта Махарбег йæ зæрдæ йæ 
сыхæгтыл æмæ, æцæгæйдæр, куыд хорз сых разындысты! Куыд нæ сивтой 
сæ кæрæдзиуыл сæ зæрдæтæ Махарбег дæр æмæ йæ хорз сыхæгтæ дæр! 
Куыд нæ фæтарстысты сыхæгтæ, Махарбегæн йæ зыны бон ахæм æгъдау 
радтынæй ныры зын рæстæджы! Тæхудиаг фæуа Махарбег, ахæм адæмы 
æхсæн цæргæ дæр чи фæкодта æмæ кусгæ дæр! Уæвгæ, куыд радзырдта Гап- 
по, афтæмæй уыцы сыхы æнгомдзинады Махарбеджы фарн уыдис! 
Рухсаг у, ирон хорз лæг Махарбег! Дæ фарн æмæ дæ зæрдæйы хорзæх 
адæмæн ныууадз! 
Кæд абон зивæггæнгæ цыдтæн æнæзонгæ зианмæ æмæ мæхинымæр мæ 
зонгæмæ мæсты кодтон, мæнæй æвдæлондæр не ссардта, зæгъгæ, уæд ын 
ныр та арфæйаг дæн! Кæм фехъуыстаин æз ахæм æргом æфхæрд нырыккон 
ирон чындзытæн!.. 

^®ИуИ®^ 
МАСТИСÆГ 
— Нæ зынаргъ хъæубæстæ! Бæзджын мæрддзыгой! Хæстæгдæр æр- 
балæуут æмæ фæндараст зæгъæм зианæн! Сыхæгты номæй ныхасы бар — 
Хъасболатæн! 
— Рухсаг у æмæ рухс дзæнæты бад, Уæзинцæ! — райдыдта хъæрæй йæ 
ныхас Хъасболат, урсбоцъо, кардзыд айв лæг. — Дæ рæстæг дыл хинæй ра- 
цыдис — цы мыггагмæ 'рцьтдтæ, уым дæр, цы мыггагæй рацыдтæ, уым дæр 
зиантæ æмæ зындзинад йеддæмæ ницы федтай. Фæлæ уæддæр дæ адæм- 
уарзаг зæрдæ не сдæрзæг ис — дæ фæстаг бонмæ адæмæн фæлæггад кодтай. 
Раст æмæ æргомдзырд адæймаг уыдтæ, Уæзинцæ, æмæ дыл кæд азтæ дзæв- 
гар цæуы, уæддæр дæ зын æппæт хъæуæн дæр зын у, уымæн æмæ хицæн 
кæнæм нæ фæрныг зондамонæгæй. 
Рухсаг у! Мæнæ цы кæстæрты уадзыс, уыдон сæ ныййарджыты æна- 
монддзинад куыд нæ рахæссой царды, сæ хорз мыггаджы кад æмæ фарнæй 
хайджын куыд уой, ахæм амонд сын дунескæнæг Хуыцау раттæд! — йæ 
бухархуд йæ сæрыл æркæнгæйæ, чырыны кæроныл йе 'нгуылдзтæ авæрдта 
Хъасболат æмæ ма бынтон сабырæй загьта: — Рухсаг у! 
— Ныр та мыггаджы номæй ныхасы бар Мæирбегæн! — хъæрæй, 
цæмæй йæ мæрддзыгой иууылдæр фехъусой, уый тыххæй загьта хъуыддæг- 
тæ амонæг. 
Мæирбег æгæр æрæгмæ куы цыдис ныхас кæнынмæ, уæд адæм сцымы- 
дис сты: 
— Кæд ын афойнадыл нæ загътой æмæ цæттæ нæу дзурынмæ?! 
— Кæд æй Уæзинцæйы зианы дзурын нæ фæнды?.. Нал зоныс?.. — 
йæ былтæ йæ сæрбæттæны кæрæттæй амбæрзгæйæ, бадзырдта иу зæронд 
æнæдæндаг ус иннæйы хъусы. 
Уæдмæ Мæирбег сындæгтай чырыны цурмæ бацыд. 
— Хорз адæм! Хуыцауы хорзæх уæ уæд! Мах, ирон адæм, Хуыцауы- 
сконд адæм стæм æмæ нæ цины хъуыддаг дæр, нæ зыны хъуыддаг дæр 
Хуыцауы номæй райдайæм. Абон мæнæ ацы кæртмæ, нæ мыггаджы зианмæ 
чи 'рбацыдис, уыдонæн Хуыцау сæ къахы фыдæбонæн дæр æмæ сæ фæл- 
15 Дауырæ 
225 

хасæн дæр æххуысгæнæг фæуæд! Мах дæр уын уæ лæггæдтæ хорздзинæдты 
куыд фидæм, ахæм амонд мах дæр æмæ сымах дæр уæд! — загьта Мæирбег 
æмæ, цасдæр рæстæг йæ даст сæр йæ армытъæпæнæй асæрф-асæрфгæнгæ, 
мæрддзыгойыл йæ цæст ахаста, стæй та дзурын райдыдта: — Æз æргом- 
ныхас адæймаг дæн æмæ никæмæй фæтæрсдзынæн рæстдзинад зæгъынæй. 
Уæзинцæ мах мыггагæн падарæк нæ уыдис! Уæзинцæ уыдис тынг  
принципиален адæймаг, йæхи цы фæндыдис, уый кодта æдзухдæр! — тынг хъæрæй 
дзырдта Мæирбег. 
— Ехх, æмæ ныр ацы мæрддзыгой куы зониккой, цæй тыххæй дзы исы 
йæ мает Мæирбег, уый! — загьта æнæдæндаг ус. 
— Æмæ цы хабар у, цы? Мæнæн дæр-ма йæ зæгъ! — цымыдисæй афар- 
ста æнæдæндаджы йæ фарсмæлæууæг фыдхуыз ус. 
— Уæзинцæ æртын æвдæм азы æнæдарæгæй куы баззад, уæд æм мæ 
фыдæй хæстæгдæр ничи уыдис, æмæ хъуамæ йæхи ууыл ныффæдзæхста- 
ид, — дзырдта дарддæр Мæирбег, хатгай йæ къæбут аных-аныхгæнгæйæ. — 
Фæлæ хивæнд кæй уыдис, уый тыххæй йыл æрцыдысты йæ бæллæхтæ: йæ 
фырт æмæ йæ чындз амардысты фæд-фæдыл. Баззадис мæнæ ацы æнахъом 
сывæллæтты æвджид, — Мæирбег ацамыдта, чырыны цур кæрæдзиуыл чи 
нынныхæст æмæ сæ фыдымады цæсгомæй сæ цæст чи нæ иста, уыцы куыд- 
вæллад дыууæ лæппумæ. —Æмæ мæнæ абон уынут! — ноджы хъæрдæрæй 
загьта Мæирбег, — йæ хъуыддæгтæ йын уæддæр мыггаг нæ кæны?! 
— Æмæ кæмæн нæ балæггад кодта Уæзинцæ йæ мыггаг æмæ йæ 
хъæуккæгтæй? — райхъуыстис мæрддзыгойы æхсæнæй цъæхснаг, тызмæг 
хъæлæс. 
— Уый Уæзинцæйæн йæ фыдыфсымæры лæппу у! — бадзырдта та 
æнæдæндаг цымыдис усы хъусы, — нал æй базыдтай, Куырттаты комы куы 
цæры! 
— Куыд нæ йæ зонын, куыд нæ? Арæх æй бæрæг кодта... 
Бæстæ сдзолгъо-молгъо ис. Мæирбег цы дзырдта, уый нал хъуысыди. 
Хъæрæй йын уайдзæф кодтой Уæзинцæйы фарехæцджытæ: йæ сыхæгтæ, 
йæ цæгат æмæ ма суанг йæхи æрвадæлтæ дæр. 
Уæзинцæйы фырты фырт, æртындæсаздзыд Алан, йæ ныййарджы- 
ты амарды фæстæ хæдзары хъуыддæгтæ æнафоны йæхимæ чи райста, 
уый фырмæстæй рафыхт. Тынг хъыг ын уыдысты Мæирбеджы ныхæстæ. 
Хæстæгдæр балæууыд йæ дыууадæсаздзыд æфсымæрмæ, йæ хъæбысы йæ 
'рбакодта æмæ дыууæйæ дæр кæуын райдыдтой. Адæм æмбогъ ныккодтой 
сабиты тæригъæдмæ. 
— Иу чысыл-ма уæ дзыхтыл фæхæцут! Нæ зиан нын баныгæнын ба- 
уадзут! — мæстыйæ сæм бакаст Мæирбег, — æз ма уын иу хатт зæгъын: нæ 
уыдис нæ мыггагæн Уæзинцæ падарæк! 
Нал бауагътой дзурын сыхæгтæ æмæ хъæубæстæ Мæирбеджы. Цы- 
дæртæ ма баргæ дзырдта, фæлæ йын йæ ныхæстæ йæхи йеддæмæ ничиуал 
хъуыста. 
— Ды Уæзинцæмæ цæуыл мæсты дæ, уый æз тынг хорз зонын! — æр- 
226 

бахъæр кодта сыхæгты ус, — фарон ын арахъхъ кæнын кодтай, уымæн та 
йæ бон нæ уыд. Уæд æм ныртхъирæн кодтай, гъемæ фендзыстæм, зæгъгæ. 
— Мæнæ хорз адæм, æрсабыр ут! Бон цыбыр у, æмæ фæтагъд кæнæм! 
Рухсаг уæд Уæзинцæ! Цы мæрдтæм цæуы, уыдоны хорзæх æй уæд! — загъ- 
та, дзурджытæн ныхасы бар чи лæвæрдта, уыцы лæппулæг. 
Сметой Уæзинцæйы чырын сыхаг лæппутæ æмæ, цыма Мæирбеджы 
мæстæй мардтой, уыйау æй сæ уæлныхтыл ахастой. 
— Æгъдау нал ис нæ хъæуы, æмæ цае тагъддæр амæла лæг, уыйас хуыз- 
дæр! —лæгты астæу балæугæйæ хъуыр-хъуыр кодта Мæирбег, зианы фæстæ 
иунæг къахдзæф дæр нæ ракæнгæйæ. 
— Уæддæр-ма мын зæгъ, дæ хорзæхæй, цæуыл мæсты уыд Мæирбег 
Уæзинцæмæ? — афарста та цымыдис æнæдæндаг усы. 
— Ныууадзут мæ Мæирбегæй! Бынтон йæ цæсгом бахордта! Айфыц- 
цаг, Хаджумар куы амардис, уæд зианы кой кæныны бæсты нæ колхозы ны- 
майæгæн арфæтæ кæныныл схæцыд. Адæм дис кодтой, цы хабар у, зæгъгæ. 
Куыд рабæрæг, афтæмæй бензины куыстмæ цæуынмæ хъавыд, æмæ йын æн- 
тысгæ дæр бакодта, уымæн æмæ нымайæгæй аразгæ уыдысты хъуыддæгтæ, 
— мæстыйæ дзырдта, дыууæ усы фæстæ цы гуыбыр ус цыдис, уый. 
— Æмæ йæ фырты университетмæ куы кодта, уæд та? Зианы-иу куы 
дзырдта, уæд-иу, нæхи хъæуæй уым чи кусы, уымæй æппæлыд, кæд уый 
мардмæ дæр æмæ мæрдджынтæм дæр ницы бар дардта, уæддæр. 
— О, о! Уый ма æз дæр хъуыды кæнын! Афтæ-иу загьта: «Ахæм лæгтæ 
цы хъæуæй рацыд, уым цæрын дæр æнцон у æмæ мæлын дæр!» — баппæр- 
ста йæ ныхас æрыгондæр устытæй иу, йæ алывæрстæм аракæс-бакæсгæн- 
гæйæ. 
— Нæ-æ-æ! Сымахæй иу дæр нæ зоны, Мæирбег Уæзинцæмæ цæуыл 
хæрам у, уый. Сымах иууылдæр æрыгæттæ стут, уыдонæн та сæ фыдæх ра- 
гон у! 
— Омæ-ма нын æй зæгъ, ничи йæ фехъуедзæн! — бауырдыг та ис  
цымыдис æнæдæндагмæ. Кæд зиан адард ис, æмæ йæ баййафыныл нал тых- 
стысты устытæ, уæддæр ма сындæггай йæ фæстæ цыдысты, æвæццæгæн, 
ныгæнджыты æрбаздæхыныл сæ зæрдæ даргæйæ, ома, уыдонимæ фæстæмæ 
зианджынты кæртмæ сабæттæгтæ раттынмæ бацæудзыстæм, зæгъгæ. 
— Уый уыдис тынг раджы. Уæд Мæирбег уыдис цæргæсы^ хуызæн, 
мæнæ саджы фисынтыл амад, зæгъгæ, кæмæй фæзæгъынц, ахæм. Йæ зæнæ- 
гæй уæд дыууæ йеддæмæ гуырд ничима уыдис. Тынг рынчынтæгæнаг  
уыдысты йæ сывæллæттæ, рынчындонæй æддæмæ нæ цыдис йæ ус, мæгуыр. 
Йæхæдæг та уæд Культурæйы хæдзары куыста. Æдзухдæр — зард, кафт. Йæ 
бинонтæ-иу дзы ферох сты, фылдæр хатт-иу уым, клубы дæр баззадис, — 
зæронд ус фæстæмæ дæр акает, размæ дæр йæ къухы аууонæй акает, æмæ 
йæ йæ фарсмæцæуджытæй уæлдай ничи хъусы, уый куы бамбæрста, уæд 
дарддæр дзырдта: 
— Уæд дын хъæуыл куы айхъуысид, Мæирбег, дам, йæ фыдымады 
æрвадæлты чызджы басывæрджын кодта, — къухæй йе 'нæдæндаг дзых 
227 

æмбæрзгæйæ дзырдта ус, æмæ йæм иннæ устытæ цымыдисæй хъуыстой. 
— Басывæрджын æй кодта, æмæ Уæзинцæйæн та чызг йæ сыхаг уыдис. Иу 
бон куы уыдис, уæд Уæзинцæ Мæирбегмæ ныллæбурдта æмæ йын йæ би- 
нонты цур загьта: «Худинаг дын нæу?! Цæуыннæ хъуыды кæныс дæ хорз 
мыггаджы номыл? Цы хъуаг дæ? Дæ замманайы ахуыргæнæг ус дæ фаг 
нæу? Цæмæн фенамонд кодтай мæгуыр сидзæр чызджы? Цы ми кæнынмæ 
хъавыс ныр?!» 
— Æмæ, æмæ, дарддæр та цы уыдис? 
— Дарддæр та цы уыдис? Мæирбеджы усы хотæ чызджы ныддæрæн 
кодтой. Афтæ йæ фæнадтой, афтæ, æмæ йæ гуырдз ахаудис. Алыгъдис 
Астæуккаг Азимæ æмæ ардæм никуыуал ссыдис. Рухсаг уæд, фарон, дам, 
уым амард. 
— Омæ уым Уæзинцæйы аххос цы уыдис? Уæддæр нæ рахъæр уыдаид? 
— Уæзинцæйæн Мæирбег диссаджы митæ бакодта, де 'взагæй, дам, фæ- 
худинаг дæн. Уæдæй фæстæмæ дзы йæ удхæссæг уыдта. 
— Уыныс, уыныс! Абон дзы йæ мает куыд райста! 
— Мæ мард фенут, æз ацы хабар никуы никæй цур радзырдтон. Абон 
æм афтæ смæсты дæн, æмæ мæхи нал баурæдтон. 
— Мæ уд сæ фæхъхъау адæмæн! Дзурын æй куыд нæ бауагътой! 
— Уæдæмæ ныртæккæйы æмтьеры цардæй æнаккаг адæм сæхирдыго- 
нау пайда кæнынц. Мæирбег йæ хæдзары хъуыддæгтæ иууылдæр кæйдæр 
зианты дзургæйæ фæкодта. Мæн бар куы уаид, уæд æй иунæг зианы дæр 
дзурын нæ бауадзин! — æртæ усы кæрæдзийы дзыхæй истой ныхас... 
Зиан бавæрджытæ кæртмæ куы 'рбаздæхтысты æмæ сæ фынгтæм куы 
хуыдтой, уæддæр ма Мæирбег адæмæн уайдзæфтæ кодта, мæ сæрыл  
цæуыннæ рахæцыдыстут, зæгъгæ. Адæм хæрнæджы куы рабадтысты, уæд уый та 
тæргай лæуд кодта кæрты дуармæ. 
Уæзинцæйы фырты фырттæ тынг хъуыддагхуызæй цæуылдæр дзырд- 
той, саударæн æмбырд чи байгом кодта æмæ ныр дæр хионы зылдтытæ чи 
кодта кæрты, уыцы лæппулæгимæ: 
— Махæн нана цы бахæс кодта, уый хъуамæ сæххæст кæнæм! 
— Омæ уæ фыдæлты хæзна уæхимæ цæуыннæ уадзут? Сымах дæр кæд- 
дæр ралæгтæ уыдзыстут, æмæ уæ рæбыны уæ фыдæлты лæвар куы уа, уæд 
æвзæр у? 
— Нæ, Бестол, нæ! Мах хъуамæ нанайы ныхас баххæст кæнæм! — æцæг 
лæджы хуызæн загьта Алан. 
Тыххæйты бахуыдтой Мæирбеджы хæрнæгмæ. Æрбадын æй кодтой 
дыккаг хистæрæн. Æртыккаг гаджидауы фæстæ Бестол фынджы цурмæ  
бакодта Уæзинцæйы лæджыбындзæфхæдты, цалдæр азы размæ сæ мад æмæ 
сæ фыд рæуджыты низæй фæд-фæдыл кæмæн амардысты, зæронд фыдыма- 
ды æвджид чи баззад, уыдоны: 
— Мæирбег! Мæнæ уæ мыггаджы кæстæрты дæуæн цыдæр зæгъын 
фæнды! 
— Табуафси! Ныр кæстæртæ скъæйных сты! Кæд уыдонæн дæр сæ 
228 

зæрдæмæ мæ ныхæстæ нæ фæцыдысты?! — фæгæпп кодта йæ бынатæй 
Мæирбег. 
Лæппуты хистæр Алан йæ сæр æруагъта. Йæ дæлармæй раласта, 
æрттывдтытæ калгæ æвзист хъама, йæ дыууæ къухæй йыл хæцыд, афтæмæй 
йæ бадаргъ кодта Мæирбеджы 'рдæм, фæлæ йæ дзыхы ныхас нал бадт æмæ 
та-иу хуыфæгау скодта. 
— Зæгъ, зæгъ, мæ хур! — басхуыста йæ Бестол. 
Мæирбег йæ цæст нал иста хъамайæ. 
— Нана куы фæтыхстис, уæд нæм фæдзырдта мæнæ Бæппуимæ æмæ 
нын бафæдзæхста, ацы æвзист хъама, дам-иу, Мæирбегæн раттут. Уый, дам, 
нæ хæзнаты хæзна у. Уæ фыдæлтæй, дам, баззад, æмæ, дам, уадз æмæ мыг- 
гаджы хистæр — Мæирбеджы хæдзары уа. Уæ уынаффæтæ кæнæг дæр, дам, 
уый уыдзæнис... 
— Уынаффæ уын исты бакæна, уый мах зынтæй уырны, фæлæ уæ хорз 
фыдымады фæдзæхст кæй сæххæст кодтат, уымæй хорз кæнут, — загъта 
Уæзинцæйы фыдыфсымæры лæппу. 
Хъама къух-къух Мæирбегмæ бахæццæ ис. 
— Хорз адæм! Стыр хатыр мын бакæнут! Æз ацы хъама цалдæр хатты 
куырдтон Уæзинцæйæ, фæлæ мын æй йæ удæгасæй никуы радта. Æз æм 
мæсты дæр тынгдæр уый тыххæй кодтон... Рухсаг у, Уæзинцæ, æмæ мын 
мæ карз ныхас ныббар!.. — сыстад хæрнæгæй æмæ сæргуыбырæй кæрты 
дуарæй ахызт. 

^4®^^н®^ 
САУДАРÆГ 
Хамырзæ куыддæр хъуджы бын æрбадт æмæ йын йæ фæдæг раивæзта, 
афтæ йæ бедрайы дзыгъал-мыгъул ссыд — хъуг йæ къахæй ныкъкъуырдта 
лæджы дæр æмæ бедра дæр. Йе 'нæдаст цæсгомыл йæ къух æруадзгæйæ 
сыстад Хамырзæ, йæ дарæсы рыгтæ асæрфта æмæ сисы сæрты хохаг нарæг 
уынгмæ акает, кæд мæ исчи федта, зæгъгæ. Дыууæ райсомы фæд-фæдыл 
куыд уыдис, афтæ та абон дæр уынджы лæууыдис саударæг сылгоймаг æмæ 
æдзынæг кастис Хамырзæйы кæртмæ. 
Бедрайы дзыгъал-мыгъул уымæ дæр куыд нæ фехъуыстаид, — лыстæг 
къахдзæфтæгæнгæ бацыд, адæймаджы астæумæ дæр чи нæ хæццæ кодта, 
уыцы кæрты дуармæ, байгом æй кодта æмæ комкоммæ йæ ных сарæзта  
Хамырзæйы хъугмæ. Куы йæм бахæццæ, уæд ын йæ рагъ йæ армытъæпæнæй 
цалдæр хатты æрсæрфта, систа бедра æмæ æрбадт хъуджы бын — раидыдта 
дуцын. Хъуг йæ сæр разылдта æмæ ракаст саударæгмæ. Æнæзмæлгæ сынæр 
цæгъдын раидыдта, раст ын цыма саударæджы къухты æндзæвд исты амонд 
хаста, уыйау. 
Хамырзæ йæ бынаты цавддурау баззад. Исдугмæ саударæджы нæ ба- 
зыдта. Æхсыры цыхцырджытæ цæнгæт бедрайы къултыл æндзæвгæйæ цы 
зарæг кодтой, уый йæ ахаста азты сæрты æмæ йæ цæстытыл ауад, хæстмæ 
куы цыдис, уыцы фæззыгон бон. 
...Хохаг чысыл хъæумæ æмбисæхсæв цы пъавескæтæ æрбаластой, уы- 
донæй иу балæвæрдтой, ныр цалдæр æхсæвы хуыесæджы цъыртт чи нæ  
федта, уæдæ нæ хистæр фырт Газан, афицер уæвгæйæ, хæсты цæхæры смидæг, 
зæгъгæ, уыцы бинонтæм. Пъавескæ уыдис фыст кæстæр фырт Хамырзæмæ. 
Цæй хуыесæг æмæ цæй цыдæр! Хамырзæйы зæронд мад цы чъиритæ 
скодта, уыдон хæстæгдæр сыхæгтæ æмæ Хамырзæйы фыд скуывтой, стыр 
Хуыцау æмæ Фæндагсар Уастырджийыл, фæфæдзæхстой се ссæдзаздзыд 
бæлццоны, афтæмæй сыл æрбабон уыцы дымгæ 'хсæв. Дымгæ, раст цыма 
хъæуы фынддæс бæлццонæн, ма байрæджы кæнут, зæгъгæ, фæдзæхста, уый 
230 

хуызæн гæпп кодта иу къуыбырæй иннæмæ, рыгтæ, сыфтæртæ æмæ хосы 
бындзгуытæ йæ сæрыл хæсгæйæ. 
Æмæ кæд Къостайы къуыбырæй иунæг Хамырзæмæ уыдис пъавескæ, 
уæд, æртæ сыхы фалдæр чи цард, уыцы Дзуццаты хæдзармæ та дыууæ 
гæххæтты балæвæрдтой. Дыууæ 'фсымæры сæхи рæвдз кодтой хæсты бы- 
дырмæ уыцы æхсæв. Цыппар æфсымæры кæстæр хо — Минæт — йæ  
дыууæ хистæр æфсымæры йын хæсты быдырмæ кæнынц, уый куы фехъуыста, 
уæд йæ рынчын мадыл хуыссæнмæ адæлгом, мадæн хабар не схъæр кæн- 
гæйæ. Фæлæ цыппар сахъ лæппуйы амбырд сты сæ рынчын мадыл æмæ йын 
хъуыддаг сабыргай æмбарын кодтой: 
— Æмбарыс, Дзыцца, адæмы 'хсæн худинаг кæнæм! Иугай фырттæ 
кæмæн ис, уыдон дæр сæ арвыстой знаджы ныхмæ тохмæ! Мах та цыппар 
стæм, æмæ мæнæ ам нæ фæнык хъахъхъæнæм! Тагъд знаг дæрæнгонд æр- 
цæудзæн, æмæ уæд хъæбатыртæ махыл худдзысты! 
— Æнæ чындзæй зайдзынæ, Дзыцца, æнæ чындзæй! Чызг нын ничиуал 
ратдзæн! 
— Нæ хойы дæр нын ничиуал ракурдзæн! Фидиссаг кæнæм, Дзыцца! 
— Ныр цы ракæ-бакæ кæнæм? Æргом-ма йын æй схъæр кæнæм! — 
йæхи фæныфсджын кодта Минæт æмæ йæ рынчын мадмæ дыууæ пъаве- 
скæйы батылдта, — мæнæ дын дæ дыууæ хистæр фыртмæ хæсты быдырмæ 
фæсидтысты! 
Мад, мæгуыр, йæ хуыссæны рабадæгау кодта, фæлæ фæстæмæ æрхуыс- 
сыд, æвæццæгæн, йæ сæр разылд, йæ хуыз фæцыд. 
— Ма йæ тæрсын кæнут! Цалынмæ мах æфсæддон хъуыддæгтыл ахуыр 
кæной, Дзыцца, уæдмæ хæст фæуыдзæн, æмæ дæм фæстæмæ сыздæхдзы- 
стæм! — йæ ныхæстыл æппындæр гуырысхо нæ кæнгæйæ, дзырдта хистæр 
фырт. 
— Пъавескæтæ чи æрбалæвæрдта, уыцы лæг куыд загъта, уый зоныс, 
Дзыцца? Нæ хъæуæй, дам, фынддæсæй иумæ цæуæм! Куыддæр æрбабон 
уа, афтæ! 
— Адзурут уæдæ сыхæгтæм! Арвитут уæ зæронд фыдыфсымæрмæ! 
Ацы фыдбоны дымгæ нын цыдæр бæллæх хæсдзæн, уый æз уайтагъддæр 
зыдтон! Йæ сæрыл нæ куыд систа æнæхъæн къуыри! — йæ лæмæгъ лы- 
стæг цæнгтæ батилгæйæ, мæллæг хъæлæсæй загъта, ныр афæдзы дæргъы, 
йæ мойы амарды фæстæ хуыссæнæй чи нæуал рахызт, уыцы Хъаныхъон. 
Тынг фæндыдис Минæты, йæ зæрдæ йын чи фæриссын кодта, уыцы  
хабар Хамырзæйæн фехъусын кæнын, фæлæ куыдæй? Иуæй, æнафон, талынг, 
иннæмæй та, чысылæй фæстæмæ йæ фæндты йæ хъысмæт кæимæ баста, 
уыцы уарзон лæппуимæ афтæ æргомныхас не сты, æмæ йæм бамидæг уа 
æмæ йын йæ зæрдæйы рыст зæгъа искæйы раз дæр æмæ хибарæй дæр. 
Дыууæ уарзоны кæрæдзийы цæстæнгасæй æмбæрстой. Æмæ сын кæд сæ 
кæрæдзимæ ахает хъæуы цæрджытæ иууылдæр зыдтой æмæ сæ кæрæдзий- 
æн аккаг кодтой, уæддæр Минæт æмæ Хамырзæйы иумæ æрлæугæ никуы 
ничи федта, уымæн æмæ сæ кæрæдзийæ дард лыгъдысты, æнæ кæрæдзийæ 
231 

нæ фæразгæйæ. Чындзхаст, чызгæрвыст, кæнæ-иу куывды Минæт, йæхæдæг 
цы цагъд æрхъуыды кодта, уый ирон фæндырыл куы цагъта, уæд-иу Ха- 
мырзæ йæ хæрзконд къабæзтæ сивæзта æмæ-иу, цæргæс уæларвы тыгъды 
куыд тæха, афтæ хъазты æрзылд, йæ кафæг æмбалмæ нæ, фæлæ фæндыр- 
дзæгъдæгмæ кæсгæйæ. Ахæм циндзинад нæ уыд, æмæ-иу хистæртæ кæм нæ 
ракуырдтой, Минæты цагъдмæ Хамырзæйы акафын кæнут, зæгъгæ. 
Æхсæв бонæй куы хицæн кодта, уæд Дзуццаты къуыбырмæ схызтысты 
Хамырзæ æмæ йæ фыдыфсымæры чызг Замирæт. 
— Цу, æмæ дæ куыд ничи базона, афтæмæй йæ исты хуызы ардæм расай! 
— загьта Хамырзæ, йæ алывæрстæм акает, кæд сыхæгтæй исчи райхъал 
афтæ раджы, уымæй тæрегæйæ. 
Замирæт, Дзуццатæн уынджы 'рдæм цы рудзынг уыдис, уый бахо- 
ста. Уысмы фæстæ, йæ сæрыл сæрбæттæн, йæ уæлæ раздарæн, афтæмæй, 
тагъд-тагъд згъорæгау ракодта Минæт æмæ, Замирæты йæ хъæбысы æр- 
бакæнгæйæ, афарста: 
— Цы Хуыцау дæ схаста афтæ раджы? 
— Хуыцау нæ, фæлæ дымгæ! — бахудтис Замирæт æмæ чызджы цонгыл 
рахæцыд, дæлбылмæ йæ хонгæйæ. Сисы тигъмæ куы ныххæццæ сты, уæд 
дурты аууонæй рахызт Хамырзæ æмæ цалдæр къахдзæфы ракодта чызджы- 
ты размæ. 
— Минæт! Хатыр!.. Афтæ раджы... — мондагæн кастис Хамырзæ, 
Минæтыл сæрбæттæн куыд хорз фидауы, уымæ. 
— Исты хабар ма ис ноджыдæр? Махæн Бæппу æмæ Мæиры хæстмæ 
кæнынц абон! 
— Куыд?! Уыдоны дæр?! — сирвæзт Хамырзæйы дзыхæй сонт хъæр. 
Минæтæн йæ зæнгтæ йæ быны фæдыдагъ сты, æмæ йæ Замирæт куынæ 
баурæдтаид, уæд зæххыл йæ тъæпп фæцыдаид. Аскъæфта дымгæ Минæты 
пæр-пæргæнаг сæрбæттæн. Систа йæ бæрзонд, бæлæсты цъуппытæй ноджы 
бæрзонддæр æмæ йæ раппар-баппаргæнгæ арвытыгъдмæ ахаста. Хамырзæ 
иу каст сæрбæттæнмæ кодта, иннæ каст — Минæтмæ. 
Замирæт йæ дзыхыдзаг хъæр кодта Минæты æфсымæртæм, æмæ кæд- 
дæр-кæддæр иууылдæр иумæ разгъордтои кæртæй. Бахастой сæ уарзон 
хойы хæдзармæ. Нæ федтой Хамырзæйы, уымæн æмæ уый бамбæхст сисы 
фæстæ æмæ 'нхъæлмæ каст Замирæты рацыдмæ... 
...Саударæг арæхстджынæй бедрайы фылдæр æмбис сыр-сыргæнаг æх- 
сыр куы æрдыгъта, уæд, раст цыма алыбон дæр ацы куыстытæ фæкæны, 
афтæ Хамырзæйы цурты хæдзармæ бацыд. Йæ цæст ахаста къуымтыл, стæй 
фæстæмæ тыргъмæ рахызт, бацыдис, фондз сывæллоны дæлфæдтæ-уæл- 
фæдтæ дыууæ сынтæгыл цы уаты хуыесыдысты, уырдæм æмæ сæм æдзынæг 
ныккаст. Иæ рустыл цы ставд цæссыгтæ 'ртылд, уыдон йæ кæлмæрзæны 
кæрæттæй асæрфта, фæстæмæ бахгæдта уаты дуар æмæ тагъд-тагъд рацыд 
сугсæттæнмæ. Сæвгæдта йæ хъæбысы саст сугты лыггæгтæ æмæ æнæдзур- 
гæйæ, Хамырзæмæ нæ кæсгæйæ, бахызт хæдзармæ, — бæрæг уыд, арт кæ- 
нынмæ хъавы, уый. 
232 

Хамырзæ кæсгæйæ баззад саударæджы фæдыл, сындæггай бацыд бæла- 
сы бынмæ æмæ йæхи уæззау æруагъта бандоныл. Ахаста та йæ йæ хъуыды 
ивгъуыдмæ... 
...Хохаг чысыл хъæуы хæстон хабæрттæ, хорзæй-æвзæрæй, иумæйаг 
уыдысты йæ цæрджытæн. О, цас фыдохы хабæрттыл фæкуыдтой иумæ! 
Цас сау гæххæттытæ бамбæхстой зынгхуыстыты зæронд ныййарджытæй! 
Цы стæм бæлццæттæ ма здæхт хæсты быдырæй, чи цæф, чи уæнгхъуаг, 
афтæмæй, уыдоныл дæр иумæ цин кодтой, иумæ сын арæзтой куывдтæ дæр 
æмæ чындзæхсæвтæ дæр, раст цыма сæ хъæуы цæрджыты нымæцæн сы- 
скъуыйынæй тарстысты, афтæ. Цыппар æвирхъау азмæ бирæ ивддзинæдтæ 
æрцыд хохаг чысыл хъæуы. Хистæртæн сæ фылдæр нал уыдысты: йæ бын- 
дары фыдохы хабар-иу чи фехъуыста, уыдонæн-иу кæнæ сæ зæрдæтæ атыд- 
той, кæнæ-иу сæ зæрдæниз сындæггай бахордта. Иугай, дыгай, æртыгай, 
суанг цыппæргай бæлццæттæ цы хæдзæрттæй нал ссыд, уыдон бабирæ сты. 
Хъæуы нæлгоймаг нал баззад. Сылвæд фæцис нæ чысыл хохаг хъæу. Ра- 
хъомыл сты, хæсты быдырмæ сæ уарзæттæ кæмæн фæцыдысты, канд уыцы 
чызджытæ нæ, фæлæ уыдоны кæстæртæ дæр, æмæ хъæу мойгæнæг чызгæй 
байдзаг, усгуртæ та æппындæр нæ уыдис. 
Нырхæндæг Минæты зæрдæ — йæ цыппар æфсымæры æмæ йæ уарзон 
лæппу цы хæстмæ фæцыдысты, уый койæ йе сæфт федта. Æвæццæгæн æмæ 
йæ рынчын мадмæ кæсын куынæ хъуыдаид, уæд йæхæдæг дæр фæцыдаид 
хæсты быдырмæ, афтæ æнæуынон ын уыдысты знæгтæ. 
— Афтæ куы загьтой, тагьд зындзысты, уæд кæм сты? — арæх фарста 
йæ лæмæгъ хъæлæсæй рынчын мад. — Æз мæ низты ныхмæ уымæн ныффи- 
дар дæн, æмæ мæ фыртты дзæбæхæй фенон! Бынбауинаг! Иуы мын дзы мæ 
разы уæддæр куы ныууагътаиккой!.. 
...Уыцы дымгæ райсом, хæстмæ цæугæйæ, цы дуры фæстæ лæууыд, 
уым та бамбæхст ныр дæр Хамырзæ, æмæ та Замирæт, Дзуццатæн уынджы 
'рдæм цы рудзынг уыд, уый раз æрлæууыд. Ракаст та йæм Минæт йæхæдæг. 
— Дæ хæрзæггурæггаг мæн! Хамырзæ хæстæй ссыдис! — йæ цин æр- 
гомæй æвдисгæйæ загьта Замирæт. 
— Æмæ кæм ис? — йæ цæнгтæ чызгмæ ныттындзгæйæ, разгъордта 
Минæт. 
— Дæлæ, уæд кæм лæууыд, уым! — ацамыдта Замирæт æмæ та Минæты 
уырдыгмæ ивазын райдыдта. 
Згъордтой дыууæ чызджы хуыртæ æмæ дуртыл сисы кæронмæ.  
Хамырзæ сæм худгæйæ дуры аууонæй рацыд. Куыддæр йæ цæнгтæ байтыгъта, 
уæдæ Минæты мæ хъæбысы акæнон, зæгъгæ, афтæ, цыма дымгæ уæларвæй 
хъæуы постхæссæг Радимханы се 'хсæн æрæвæрдта, афтæ уый тарстхуызæй 
Минæтмæ цыдæр гæххæтт бадаргъ кодта. 
Минæт иу каст Хамырзæмæ кодта, иннæ каст гæххæттмæ, стæй,  
æвæццæгæн, йæ зæрдæ фæкъæпп кодта, дыз-дыз райдыдтой йæ къухтæ æмæ 
тыххæйты райхæлдта къонверт. Нындзыг ис фыстытæм, стæй та сæ ногæй 
бакаст, æмæ йæ къæхтæ йæ быны фæдыдагъ сты. 
233 

Замирæт æмæ Радимхан цалынмæ Минæтимæ архайдтой, уæдмæ  
Хамырзæ бакаст, гæххæтты цы фыст уыд, уый, æмæ йæ сæрæй йæ худ систа: 
«Дыууæйæ иумæ!?» 
Хамырзæйæн йæхиуыл дæр бирæ хабæрттæ æрцыд цыппар азы дæргъы: 
амардысты йæ мад Хъаныхъон æмæ йæ фыд Къоста. Хæстæй æнæкъахæй 
чи ссыдис, иу ахæм быдираг лæгмæ смой кодта йæ хо, æмæ ныр хæдзар 
бынтон æвæгæсæг уыд. Сæхи хъæумæ йын моймæдзыд цы дыууæ хойы уы- 
дис, уыдон та афтæ фæндыд, æмæ цыбыр рæстæгмæ Хамырзæ йæ амонд 
куы ссарид æмæ сæ цæгат æдзæллаг куынæ уаид. 
Минæты хъустыл куы 'рцыдис, Хамырзæ дæм æрбаминæвар кæнын- 
мæ хъавы, зæгъгæ, уæд цæхæртæ акалдта æмæ йæхæдæг Хамырзæмæ ба- 
минæвар кодта: «Сараз дæ амонд! Мæнæн хъысмæт æндæр тæрхон скодта!» 
Бынтон æнцонæй, бынтон тагъдæй сырæзт хъуыддаг: нæ хъæуы рæ- 
сугъддæр æмæ хуыздæр чызджы йын дыууæ къуыримæ æрдавтой, кæд  
бынтон æвзонг уыдис, уæддæр. 
Хохаг дымгæ хъæуы иу кæронæй чындзæхсæвы хъæр хаста, иннæ 
кæронæй та Минæты хъарджытæ. Æмæ йын æфсон дæр куыд нæ уыдис 
хъарджытæ кæнынæн: æртыккаг æфсымæр хæсты кæронмæ 'ввахс Вен- 
грийы госпитæлтæй иуы хуыссы æнæ къах, æнæ къухæй — уыцы хабар дæр 
та сыхъуыст нæ хохаг чысыл хъæумæ. Æбæрæг уыдис æрмæст кæстæр æф- 
сымæры хъысмæт — фæстаг аз дзы æппындæр хабар нæ уыд. 
— Мæнæ нæ гуыппхæдзар æбындарæй куыд баззад! Мæнæ мæ уарзон 
чызг йæ амондæй куыд фæхауд! — куыдта йæ хуыссæнуаты зæронд рынчын 
мад. 
...Атахтысты азтæ. Хамырзæйæн æртæ сывæллоны куыд райгуырд, уый 
йæхæдæг дæр нæ бамбæрста. Дыууæ фаззон лæппуйы фæстæ йæ рæсугъд ус 
æррынчын æмæ цасдæр асæйгæйы фæстæ амард. Æгас хъæу фæфæдис сты, 
уыцы æбуалгъ хабар фехъусгæйæ, фæлæ адзалæн мадзал нæй. Æртæ сидзæр 
сывæллоны баззадысты фыды 'вджид. 
— Иуы-ма дзы мæнмæ рауадз, æмæ йæм фæкæсон! — ныллæгъстæ-иу 
кодта Хамырзæйæн йæ хистæр хо. 
— Нæ, æз кæм уон, хъуамæ уыдон дæр уым уой! — хъæбæрæй-иу загьта 
Хамырзæ. 
Хуыцау йæ зонæг, æгас хъæуæй уæлдай Минæт Хамырзæйы усы мард- 
мæ цæуыннæ æрцыдис. Уæвгæ йын æхсызгон кæцæй уыдаид йæ амард?! 
Хорз æмбæрста, йæ хæдзары бæллæхты Хамырзæйы рæсугъд ус аххосджын 
нæ уыд, уый. 
Ацы хатт Хамырзæ йæхæдæг комкоммæ бацыд Минæтмæ æмæ йын 
загьта: 
— Ма мын фæтæрс мæ зындзинæдтæй дæр æмæ мæ чысыл сабитæй 
дæр! Рацу æмæ иумæ цæрæм! 
— Æмæ мын мæ рынчын мад æмæ мæ быны хæдзар та кæй бар кæныс? 
— тызмæгæй загьта Минæт æмæ, йæ сау кæлмæрзæн ноджы ныллæгдæр 
æркæнгæйæ, дуар Хамырзæйыл рассыдта. 
234 

— Дæ рынчын мадмæ дæр иумæ кæсдзыстæм! — йæ фæстæ ма бахъæр 
кодта Хамырзæ, фæлæ йæм Минæт кæсгæ дæр нал ракодта. 
Ракуырдтой та Хамырзæйæн йæ хотæ ног ус — быдираг рæсугъд. æры- 
гон чызджы. Райгуырд та сын чызг æмæ лæппу. Фæлæ та уый дæр амонд 
не 'рбахаста Хамырзæйы хæдзармæ — фæстаг сывæллоныл дыууæ азы 
куы сæххæст, уæд ус æвиппайды амард. Куыд дзырдтой, афтæмæй, йæ ног 
гуырдз аппарыны тыххæй цыдæр хостæ банызта, æмæ уыдон марг разын- 
дысты... 
Хамырзæ баззадис фондз æнахъом сывæллонимæ иунæгæй. Хæрнæджы 
фæстæ адæм сæ фæрныг хæдзæрттæм куы ацыдысты, уæд хæдзары куы- 
стытæ иууылдæр йæхи æккой аззадысты — арт кæнынæй, хæринаг кæ- 
нынæй, хъуг дуцынæй... 
— ...Уæртæ лæг! Мидæмæ-ма рацу! — фескъуыдта Хамырзæйы 
хъуыдытæ саударæджы хъæлæс. Уæззаугай бацыд Хамырзæ хæдзармæ 
æмæ, кæртмæ йæм цы уæлибæхты тæф цыдис, уыдон стъолы сæр ауыдта. 
— Сабитæ уал уадз æмæ хуыссой. Æз хъуамæ ме 'ртæ кæрдзыны 
мæхæдæг скувон! — загъта саударæг æмæ йæ сау кæлмæрзæн йæ сæрæй 
систа. 
Хамырзæ æнæдзургæйæ лæууыд стъолы уæлхъус æмæ кастис Минæты 
рæсугъд, фæлæ фæлмæст цæсгоммæ. 
— Уæдæ нæ Стыр Хуыцауы хорзæх уæд! — райдыдта кувын Минæт. 
— Æппæтдæр Стыр Хуыцау скодта æмæ нын ахъазгæнæг уæд! Абон æз,  
саударæг бынычызг, мæнæ ацы къæсæрыл бирæ рæсугъд фæндтимæ 'рбахыз- 
тæн! Ацы æнамонд къæсмæ амонд куыд æрбахæссон æмæ дзы цы бирæ 
фæкæсинаг сабитæ ис, уыдонæн сæ мадæлты куыд баивон, дыууæ фæл- 
тæры сидзæр сабиты куыд самондджын кæнон, ахæм хорзæх иунæг Стыр 
Хуыцау раттæд! Уæртæ лæг! Æз мæ быны хæдзар дæр æмæ мæ уд дæр дæ 
бар кæнын! Бæргæ, фыдбоны хæст нын бар куы раттаид нæ рухс фæндтæ 
сæххæстæн, уæд дæуыл дæр уыйас бæллæхтæ не 'рцыдаид æмæ мæныл 
дæр. Æгас уаиккой мæ цыппар æфсымæры æмæ мæ мæгуыр мад! — Минæт 
афтæ хъæрæй куывта, æмæ сывæллæттæй иутæ райхъал сты æмæ дуары цур 
бæгъæввадæй алæууыдысты. 
— Марадзут, мæ къонатæ! Ахсут уæхи æмæ хъарм хæбизджынтæ 
хæрынмæ разгъорут, — уарзон цæстæнгасимæ адзырдта Минæт сывæллæт- 
тæм. Йæ сау кæлмæрзæн фæстæмæ ныккодта æмæ загъта Хамырзæйæн: 
— А фæстаг азты сау мæ цæгатыл дардтон, ныр та, афæдзы кæронмæ, 
цалынмæ йæ кæндтытæ фæуой, уæдмæ ацы сабиты мадыл дардзынæн сау... 

^М^^®Нг 
ФÆРДЫГ 
Кæм райгуырдтæн, кæм схъомыл дæн, уыцы хохаг хъæумæ куы бафтын, 
уæд мæ суанг хъæугæронæй фистæгæй цæуын фæфæнды. Фæфæнды мæ са- 
бидужы къахвæдтыл бæгъæввадæй ауайын. Кæддæр ардыгæй, мæ уарзон 
хъæуæй цы фарны тынтæ ахастон, бирæ бæстæтыл зилгæйæ сыл цы зонды 
тых бафтыдтон, фæнды мæ уыдон фæстæмæ мæ хъæумæ 'рбаласын æмæ сæ 
хуры тынты хуызы хъæубæстыл байуарын!.. 
...Ахæм сæрд нæ вæййы, æмæ æз мæ фыдæлты æмæ мæ уарзон бинонты 
уæлмæрды даргъ хурбон ма арвитон! Ацы мæнг дунейæ æцæг дунемæ чи 
ацыд, уыдонимæ бастдзинад мын дæтты удæнцойдзинад дæр æмæ царды 
ныфс дæр. Æвæццæгæн, мæрдты хæрзаудындзинадыл æууæндын... 
Æртиссæдз азы размæ, мæ фыдыфыд Гиго куы амард, уæд æй йæ дыууæ 
фырты иумæйаг уæлмæрды нæ баныгæдтой, фæлæ йын кадæн хицæн уæл- 
мæрд сарæзтой, хъæугæрон цы стыр, бæрзонд къуыбыр ис, уый лæгъз фæ- 
сонтыл. Къуыбыры бынмæ, сосавæндаджы цур, дурвæткъуы бæласы бынæй 
цы суадон гуыры, уый абон дæр Гигойы суадон хуыйны. Уый диссаг нæу?! 
Суадон дæр æмæ дурвæтъкуы дæр адæймагæй бирæ фылдæр цæрынц... 
Уазал суадонæй цæнгæт кърускæйы дзаг куы банызтон, уæд, хуры 
тынтæй мæ цæстытæ æмбæхсгæйæ, къуыбыры цъупмæ скастæн. Ахæм  
бæрзонд уыдис, æмæ мæ сæрыл хураууонæн цы стыр сæрбæттæн рахастон, уый 
мын фæстæрдæм ахаудта. 
Кæддæр Гигойы даргъ чырын галуæрдоны кæуылты сластой, ууылты 
ныр машинæ дæр ссæуы. Фæлæ æз уæлмæрдтæм суадоны цурты хæрдмæ 
цæуын уарзын: кæддæр-иу гыццылтæй гæдидымæджы халыл нæ мадæлтæн 
æрыскъæфтæ кæм тыдтам, хохаг дидинджытæй сын бæстытæ кæм æмбырд 
кодтам, ууылты цæуын æз алы хатт дæр нæ уæлмæрдмæ. «Нæ уæлмæрд» 
уымæн зæгъын, æмæ мæхæдæг дæр уым уыдзынæн. Æмæ уымæй æз тæрсгæ 
дæр нæ кæнын, фæлæ йæм тагъд дæр нæ кæнын!.. 
Хæрды æнæ лæдзæгæй цæуын тынг зын у. Суадоны цур цы хус къæцæл 
ссардтон, уый мын куы асастис, уæд, æхсынцъыйы бын цы дыргъдзæгъдæн 
хъилтæ уыд, уыдонæй иу айстон мæ къухы, æмæ комкоммæ нæ, фæлæ куы 
236 

иуырдæм, куы иннæрдæм симгæйæ цæуын райдыдтон хæрдмæ. Исчи мæм 
доны фаллаг фарс хъæдæй куы кастаид, уæд æм, хъæндил дынджыр пылы 
фæсонтæм куыд хилы, афтæ зындаин. 
Æмбисмæ куы схæццæ дæн, уæд залгъæдты къутæрты астæу æрлæууыд- 
тæн æмæ бынмæ, хохаг доны хæл-хæл кæцæй цæуы, уырдæм акастæн. Афтæ 
дæлоз уыдысты сосавæндаг дæр æмæ дон дæр, æмæ комы арфæй мæ сæр 
разылд. Æрбадтæн залгъæдты астæу, сæ иуы къалиуыл ныддæвдæг дæн, 
афтæмæй. Кæд хуры тынтæ кæрдæджы æртæх сцъырдтой, уæддæр зæхх 
тынг хъарм нæма уыдис. 
Мæ сæрбæттæн мæ быны бакæнгæйæ архайдтон мæ сæры зылд фæсу- 
рыныл, — кастæн мæ алыфарс залгъæдты къутæртæм. «Цымæ æрдз ацы 
рæсугъд зайæгой афтæ арæхæй хæрынæнбæзгæйæ цæуыннæ радта?» — 
хъуыды кодтон мæхинымæр. 
Мæ зæрдыл æрлæууыдис, кæддæр зæронд Фари æмæ Петройы гыццыл 
хæсгæ фырт залгъæдты дидинджытæй куыд амард, уый. Æниу-иу исчи куы 
стызмæг, уæд-иу уымæн дæр афтæ уайдзæф кодтой: «Цы кодтай? Залгъæд 
бахордтай?» Махæй, кæстæртæй-иу исчи хъæрæй куы худтис, уæд-иу нын 
хистæртæ загътой: «Залгъæдæй сæрра дæ?!» — æвæццæгæн дзы æрра дæр 
кодтой. Куыд диссаг у æрдз! Ахæм хурхуыз, рæсугъд къусджытæ адæйма- 
гæн дæр æмæ фосæн дæр марг уæнт!? 
Цъиуты зарын, доны хъæр, рог уддзæфæй кæрдæджы змæлд æмæ йæ 
æлутон тæф мын ахæм æхсызгондзинад хастой, æмæ ме уæнгтæ æруæззау 
сты. Æппæтæй æхсызгондæр та мын уый уыд, æмæ иунæг кæй уыдтæн æр- 
дзы хъæбысы. Æвæццæгæн, адæймаг адæмы бирæйæ дæр тыхсы! Мæ  
зæрдыл æрлæууыд: мæ фыдымад Томианыл дæс æмæ цыппæрыссæдз азы куы 
сæххæст, уæд æй буцæн хъæуæй горæтмæ куыд раластон, уый. 
— Нана! Искуы парад федтай? 
— Уый та цы у? — афарста мæ цымыдисæй. 
Фыццæгæм майы бæрæгбонмæ йæ проспектмæ акодтон. Уынгтæ 
машинæтæй сæхгæдтой, адæмы нæ уагътой бульвармæ. Æз милицæйы 
кусджытæй иумæ хæстæг бацыдтæн æмæ йын загьтон: 
— Мæ фыдымад дæс æмæ цыппарыссæдз азы фæцард æмæ парад никуы 
федта. Тæригъæддзинад дæхимæ ма райе! Бауадз нæ æмæ уартæ уыцы даргъ 
бандæттæй иуыл æрбадæм. Уыныс, йæ къухы бынæй цы ихсыд ус кæсы, 
уый? — ацамыдтон ын, адæмы 'хсæн фæдзæгъæлæй чи тарстис æмæ мæн 
агургæйæ сонт ракæс-бакæс чи кодта, уыцы усмæ. 
Милиционер хæрзтæй разындис. Бауагъта нæ. Рабадтыстæм, цыма па- 
радиеджытæ мах уыдыстæм, афтæ. Цасдæры фæстæ, æфсæддонтæ, фæл- 
лойгæнджытæ, æхсæнады куеджытæ, скъоладзаутæ — чи бæхыл, чи ма- 
шинæйы, чи фистæгæй, чи кафгæ-заргæ Сæрибары фæзмæ цæуын куы рай- 
дыдтой, уæд Нанайы афарстон: 
— Уыныс сæ, Нана! Гъеныр парад цы у, уый зондзынæ! 
— Парад-барад! — цымыдисæй кастис Нана. — Фыдбон сыл макуы 
ныккæна! Ныр утæппæт адæм ахсæв кæм схуыедзысты? 
237 

— Алчи йæ хуыссæны, Нана! 
— Æмæ хæргæ та цы бакæндзысты, хæргæ? 
— Хæргæ дæр алчи йæ хæдзары. 
— Æмæ кæй ласынц, уыцы хæринæгтæ, уыцы дзаумæттæ та цы фæкæн- 
дзысты? 
— Равдисдзысты сæ, æмæ та сæ фæстæмæ заводтæм, фабриктæм, куы- 
стуæттæм баласдзысты. 
— Æмæ хъæугæ та цæмæн кæны ацы барад? 
— Цæмæй хицауад зоной, фæллойгæнæг адæм сæ цардæй разы кæй сты 
æмæ зæрдиагæй кæй кусынц, уый!.. 
— Æндæр разы ма фенæнт, кæннæуæд! — бустæхуызæй загъта Нана. 
Æз мæ былтыл мæ амонæн æнгуылдз авæрдтон, ома хъæрæй ма дзур 
ахæм ныхæстæ. 
Цалынмæ Нанаимæ ныхæстæ кодтам, уæдмæ проспекты иннæрдыгæй 
колоннæтæ фæстæмæ æрыздæхтысты Сæрибары фæзæй, æмæ уынг æмы- 
змæлд сси. 
Нанайæн йæ сæр, æвæццæгæн, зилын райдыдта: 
— Цæугæ кæнынц, фæлæ размæ цæуынц, æви фæстæмæ? — афарста мæ 
йæ цæстытæ сæрфгæйæ... 
Уый фæстæ ма Нана фондз азы фæцард, æмæ-иу мын æдзух дæр уыцы-иу 
ныхас кодта: «Куыд фæразут горæты утæппæт адæмы æхсæн цæрын?». 
Мæ цыппæрдигъон пæлæзы хуызæн сæрбæттæн æркодтон, уæхсчытæ дæр 
æмæ фæсонтæ дæр хурæй куыд æмбæрза, афтæ. Дымгæ дзы тырысайау хъазыд, 
æмæ мын цыдæр æхсызгондзинад хаста йæ пæр-пæр дæр æмæ йæ сатæг дæр... 
Схæццæ дæн къуыбыры цъупмæ, уырдыгæй та æмдымбыл цъæх æр- 
дузмæ. Иу каст ма бынмæ акодтон, æмæ мæ зæрдыл æрбалæууыд, къуыбы- 
рыл бынмæ цæуын зындæр æмæ тæссагдæр кæй у, уый... Мæхицæн ныфс 
сæвæрдтон, фæссихормæ, æртыккаг автобусы æрбацæуынмæ нырма бирæ 
рæстæг кæй ис, уымæй. Сындæггай, лæдзæгæнцæйтты ныццæудзынæн. 
Уæдмæ кæрдæджы уымæл бынтон бахус уыдзæн, æмæ афтæ бырынцъаг 
дæр нал уыдзæн. Чи зоны, æмæ мын æмбал дæр фæуа! Чи зоны, исчи йæ 
ног зианмæ цæуа!.. 
— Рухсаг ут æмæ рухс дзæнæты бадут! — бадзырдтон уæлмæрдты 
иумæйаг дуарæй телы гæбаз райхалгæйæ æмæ мидæмæ бахизгæйæ. 
Ирыстоны хъæуты æмæ горæтты бирæ уæлмæрдты уыдтæн, фæлæ дзы мах 
уæлмæрдæй аивдæр нæй, уæлдайдæр та сæрдыгон. Рог дымгæ хохаг дидин- 
джытæ æмæ зад кæрдæгæй куы фæхъазы æмæ æлутон уæлдæф адæймагыл ба- 
зыртæ куы басадзы, уæд уæлмæрдты ис, уый дæр дзы ферох вæййы. Ингæнтæн 
та сæ аивдзинад уый мидæг ис, æмæ æмхуызон хуымæтæг, фæлæ сыгъдæг сты. 
Мах хъæуы марды æдзæллаг ингæн удæгæстæн худинагыл нымад у!.. 
Кæддæр мæ фыдыфыд зыбыты иунæгæй ныгæд кæм æрцыд, уырдæм 
канд хистæртæ нæ, фæлæ мæ фæлтæр æмæ æрыгæттæй дæр бирæтæ батагьд 
кодтой, æмæ ныр, æвæццæгæн, ингæнты нымæц хъæуы хæдзæртты нымæ- 
цæй фæфылдæр. Уæвгæ, нæ хъæуы канд ацы уæлмæрд нæй. Хъæуæй хуссар 
238 

уыгæрдæнты æхсæн банымайæн ис иу-æхсæз уæлмæрды. Иуæй-иу мыггæг- 
тæн та сæ уæлмæрдтæ сæ цæхæрадæтты кæрон сты... 
Мæ хызын зæхмæ æрæппæрстон, йæ даргъ бос ын мæ уæхскæй 
æрисгæйæ, æмæ æппæты разæй мæ къух авæрдтон, нæхи уæлмæрдмæ 
баздæхгæйæ, мæ фыдымады ингæныл: 
— Рухсаг у, Нана! Рухс дзæнæты бад! 
Йæ разы дзуццæджы æрбадгæйæ, мæ цæстытыл ауад, йæ дыууæ фыр- 
ты хæсты быдырæй кæмæн нæ сыздæхтысты æмæ уыдонмæ æнхъæлмæ 
кæсгæйæ Хуыцауæй дæр æмæ Барастырæй дæр чи ферох ис, уыцы ихсыд 
зæронд ус. 
Нана æдзухдæр мæ цæстыл уайы, кæддæр йæ фырттæ тохы зарæггæн- 
гæйæ цы комы хъæлæсы аныгъуылдысты, уырдæм къухаууонæй кæсгæйæ... 
Авæрдтон мæ къух, йæ фарсмæ цы ингæн ис, ууыл дæр. Уый мæ фыды ин- 
гæн у. Мæ хъуыды мæ ахаста азты сæрты иу Ног азмæ: мæ фыдымадæн ссады 
голлаг æмæ ситроты асыкк баластон хъæумæ. Уæд ма такси аслам уыдис — 
дыууæрдæм фондз æмæ ссæдз сомы. Цыбырдзырдæй, ардыгæй Мæскуымæ 
поезды цæугæйæ хорз бынат цас уыдис, уыйас. Дзулы килæ та абази уыд. 
Къуыбырыл машинæ зымæгон нæ цыд, æмæ шофырæй хатыр ракур- 
гæйæ фистæгæй дзоныгъмæ ссыдтæн. Кæртмæ бацыдтæн, хъæр кæнын, 
Нана, Нана, зæгъгæ, фæлæ мæм зынæг нæй! Хъусæй дæр, цæстæй дæр, хъа- 
руйæ дæр — мæ фыдымад нæ базæронд, кæд ыл азтæ бирæ цыдис, уæддæр. 
Куыддæр-иу хиуæттæй исчи фæзынд, афтæ-иу йæ размæ рауад. Фæлæ ныр 
нæ зындис. Фæтарстæн æмæ фæмидæг дæн нæ ныллæгцар хæдзары: 
— Нана! Кæм дæ? 
— Кæцы дæ, кæ? — ныллæг бандоныл пецы раз бадгæйæ æмæ йæ къухы 
хъæбæртæ пецы тигъыл хойгæйæ загъта Нана, йæ сæр дæр нæ систа уæлæмæ, 
афтæмæй. Æз æй мæ хъæбысы ныккодтон. Йе 'нкъард цæсгом ын ауыдтон: 
—Æз дæн, Нана, æз! Цы кæныс, цы? Исты дæ риссы? Исчи дæ бафхæрдта? 
— Ницы кæнын. Ничи мæ бафхæрдта, фæлæ ды кæцæй фæдæ? 
— Дæлæ дын ссад æрбаластон! — иннæ хæттыты гыццыл лæггæдты 
тыххæй дæр бирæ арфæтæ кæй истон, уымæ гæсгæ æппæлдмæ æнхъæлмæ 
кæсгæйæ загътон æз. Фæлæ Нанайы абон æппындæр ницы æндæвта. Бæрæг 
уыдис, цыдæр мæт ын йæ зæрдæ кæй сыгъта, уый. 
— Æмæ дæ фæстæмæ цæуын хъæуы? 
— О, бынæй мæм машинæ 'нхъæлмæ кæсы, æрхы... Уыцы ссад куыдæй 
сластæуа? 
— Уадз æй æрхы, ничи йæм бавналдзæн. Уæртæ сыхæгты лæппутæй 
исчи куы фæзына, уæд æй уыдон сласдзысты, — зæрдæсаст æмæ æн- 
къардæй загъта Нана. 
— Омæ цы кæныс, уый мын цæуыннæ дзурыс, Нана? Афтæмæй дæ 
куыд ныууадзон? 
— Цы кæнын, уый дзурынæн рæстæг хъæуы, ды та тагьд кæныс... 
Ахæм къуыри нæ уыд, æмæ æз мæ фыдымады ма бабæрæг кодтаин, — 
иуæй дзы царды хæсджын уыдтæн, уый мæ схаста, иннæмæй та, мæ туг- 
239 

хæстæджытæй уымæй фылдæр никæй уарзтон. Уарзтон æй йæ бæстон æр- 
дзон зонды тыххæй, уарзтон æй, хорз миниуæгæй мæм цыдæриддæр ис, уы- 
доныл мæ кæй сахуыр кодта кæддæр, уый тыххæй дæр. Афтæ мæм кастис, 
æмæ мæ йæхæдæг дæр йæ иннæ сылгоймаг-цотыцотæй фылдæр уарзта. 
Æмæ кæд бæлвырд зьтдтон, Гæмæтыйас мæ нæ уарзы, уый, уæддæр ын æй 
барстон, уымæн æмæ мах, æгас бинонтæ дæр Гæмæтæн куывтам. Уый уы- 
дис нæ иунæг лæппу-бындар. Гæмæт-Мæгæмæт уыдис мæ фыдыфсымæры 
лæппу... 
Æрыздæхтæн æрхмæ, шофырæн æхца бафыстон æмæ йын ныллæгъ- 
стæ кодтон, мæнæ, зæгъын-иу ацы номыртæй мæ хæдзармæ бадзур, ахсæв 
хъæуы баззадтæн, зæгъгæ. Æрмæст тæрсгæ ма фæкæнæнт, рынчынæй ма 
фæтæрсæд — мæ цардæмбал Нанайы йæхи мадыйас уарзта!.. 
— Фынæй дæр нæ уыдтæн, мæнæ ацы гыццыл сынтæгыл æрхуыссыдтæн 
боныгон, æмæ уартæ кæрты дуарæй... дæ фыд — мæ фырт, мæ зæрдæ атона, йæ 
фазыл ацырдæм бырыдис, йæ хæстон худ æмæ йæ даргъ шинелы кæрæттæй 
рыг мæрзгæйæ, — райдыдта Нана. — Æрбабырыд йæ фазыл, æмæ мæнæ мæ 
цурмæ куы æрбахæццæ, уæд иу гыццыл пасылкæйы асыччы йе уæнгтæ æрыз- 
гъæлдысты, æмæ сæ йæ шинелы кæрæттæй йæхæдæг æрæмбæрзта. Уалынмæ 
кæртмæ акастæн, æмæ ма ноджыдæр цалдæр салдаты — зæххæй нæмгуытæ 
уидзынц æмæ сæ рыгтимæ сæ дзыхы бакалынц! Уыйадыл ме 'рдæгфынæй 
фæлыгъд, æмæ рабадтæн. Уæдæй нырмæ мæхи хæрын... 
— Омæ цæуыл дæхи хæрыс, Нана! Уый фын у, æмæ фыны цы нæ фены 
адæймаг?! 
— Æз мæхи ууыл хæрын, æмæ йæ фæстæ бындар куы уаид, уæд ын йæ 
хъуыддæгтæ бакæнид. Сымах сылыстæг стут, æмæ искæйы хæдзæрттæй цæ- 
гаты хъуыдæгтæ зын кæнæн сты. 
— Æмæ цы кæнын хъæуы, цы, Нана? 
— Уый мæм йæ фазыл уымæн æрбабырыд, æмæ йын нæхи уæлмæр- 
ды — йæ фыд кæм ис, æз кæм уыдзынæн, уым бынат скæнын хъæуы... 
Ныххæлар кæнын ын хъæуы дарæс, суадзын хъæуы йæ номыл туг. Иу дзыр- 
дæй, хъæубæстæ йын хъуамæ рухсаг зæгъой. 
Мæ сæрыхъуын арц сбадтис Нанайы фæндтæй — мæгуыр нæ бон, 
æдзухдæр цыбыркъух уыдыстæм, æмæ фæтарстæн утæппæт хабæрттæй, 
фæлæ Нанайы цур мæ тарст нæ раргом кодтон: 
— Нана! Ног азмæ дыууæ боны дæр нал ис! Нæ ног аз хистæй куы райда- 
йæм, уæд ныл адæм дæр худдзысты, Хуыцаумæ дæр хорз нæ фæкæсдзæн. Куыд- 
дæр ирон Ногбон ахицæн уа, афтæ, ды цыдæридцæр зæгъай, уыдон иууылдæр 
конд уыдзысты, æцæг мын ацамон, куыд кæнын хъæуы хъуыддæгтæ, уый!.. 
Иннæ хæттыты куыд уыдис, афтæ та мын Нана цыхты дзыкка кæныныл 
балæууыд. Фенцондæр ис йæ зын. 
Не ссады голлаг æмæ ситроты асыкк æрхæй куы сластам, уæд æхсæвæр 
бахордтам æмæ дæлфæдтæ-уæлфæдтæ схуыссыдыстæм, кæрæдзийы къæх- 
тæн хъæбыстæгæнгæйæ уынаффæтæ иууылдæр бакодтам. 
Фæсæмбисæхсæв кæрæдзийæн «хæрзфынтæ фен!» загьтам, фæлæ нæ 
240 

иу дæр нæ фынæй кодта. Æвæццæгæн, уый, йæ фæндтæ æххæстгæнæг ын 
кæй ис, уый цинæй нæ фынæй кодта, æз та, куы нæ сарæхсон, мæ бон куы 
нæ бауа хъуыддæгтæ иууылдæр хуызыл бакæнын, ууыл мæтгæнгæйæ. 
Райсомæй тынг раджы Нанайы къуыбырæй автобусмæ ныццыдтæн, 
ногуард митыл фыццаг фæдтæ акæнгæйæ. Хуыцау хорз, æмæ уыцы уазал 
райсом зонгæтæй автобусы ничи уыдис. Хибарæй къуымы сбадтæн æмæ 
сусæгæй куыдтон. Раст цыма мæ фыд дысон амард æмæ йæ райсом ны- 
гæнын хъæуы, афтæ уынгæг кодта мæ зæрдæ. Тæригъæд кодтон Нанайæн 
дæр: уал æмæ уал азы æнхъæлмæ фæкæс дæ уарзон фырттæм, æмæ дæ ныр 
бауырнæд, сæ иу нал ис, уый. 
Мæ фыд хæстмæ куы ацыд, уæд мыл æхсæз азы цыдис, фæлæ фыды 
ад цы у, уый нæ хъуыды кæнын. Раст куы зæгъон, уæд мæм йæ зын дæр 
уый бæрц никуы бахъардта. Никуы мын фæцис рæстæг æмæ фадат: кæм 
фесæфт мæ фыд, кæм ныгæд ис, цы уавæрты фæмард, уыдæттыл æрса- 
гъæс кæнынæн!.. Зондæй йæ 'мбæрстон, йæ фæстаг фæдисы хъæры йæ мæт 
махыл, йæ зæнæгыл, йæ бинонтыл кæй уыдаид, уый... Æз æдзухдæр мæ 
хæсыл нымадтон, мæ фыд æмæ мæ мад — уый дæр раджы амард — цы 
æдзæллагдзинадтæ æмæ фæкæсинæгтæ ныууагътой, уыдонмæ кæсын, æх- 
хуыс сын кæнын. Фæлæ иннæ хъуыддæгтыл нæ тыхстæн. Мæ зæрды кæрон 
дæр никуы æрцыдаид, мæ фыдæн хист кæнын хъæуы, уый, æмæ ныр,  
уазал райсом, автобусы къуымы ныттымбыл уæвгæйæ, мæхимæ хæцыдтæн, 
мæхи хуырым хуыдтон. Мæ цæстытыл уадис, кæддæр раджы, 43-æм азы, 
ме 'рыгон рæсугъд мад цыдæр гæххæтт кæсгæйæ куыд куыдта, æмæ йæ æз 
куы федтон, уæд гæххæт куыд амбæхста, уый. Æрмæстдæр нæ мады амарды 
фæстæ ссардтон æз нæ фыды сау гæххæтт: «Фæмард хъæбатырæй!» — фыст 
уыдис гæххæтты. Бамбæхстон сау гæххæтт, кæддæр æй мæ мад куыд бам- 
бæхста, афтæ, æмæ мæ кæстæр дыууæ хойы — уыдон æппындæр нæ зыдтой 
нæ фыды — æмæ Нанайы сайдтон: «Чидæр, дам, фæсарæнтæй ссыд, æмæ, 
дам, дзы ирæттæ дæр бирæ ис!». О, цас тæригъæдджын дæн!.. 
Фыркуыдæй ныррæсыд мæ цæсгом, афтæмæй бахостон нæ горæтаг фа- 
теры дуар. 
— Ма фæтæрс! Нана дæр æмæ нæ иннæ бинонтæ дæр дзæбæх сты! — 
загьтон мæ цардæмбалæн, «дæ райсом хорз»-ы бæсты. 
Рухс дзæнæты бадæд мæ сыгъзæрин къай! Куыд тагьд мæ бамбæрста! 
Куыд арф æм бахъардта Нанайы тæригъæд! Уыцы бон, мæ фыдæн цы- 
дæриддæр дзаума хъуыдис, уыдон балхæдта æмæ сæ хъæумæ баласта. Уый 
фæстæ куыд дзырдта, афтæмæй, дам, сæ Нана йæ хъæбысы фæкодта, йæ 
ихсыд уырзтæй сæ фæсæрфта. Бирæ арфæтæ фæкодта махонон дæр. 
Ногбоны фæстæ, сабаты, хъæухист скодтам, — адæм нæм фæцыдысты 
кæугæйæ. Мæ фыдымад кæнгæ мисынæй нал æфсæст, абон, дам, фыццаг 
хатт бафсæстон мæ гуыбын!.. 
Гигойы фарсмæ мæ фыдæн зæхх ныххæлар кодтой, афтид ингæн дзы 
сарæзтой, цырт ыл сæвæрдтой. Дæс азы фæстæ та йын йæ фарсмæ мæ  
уарзон Нанайы бавæрдтам... 
16 Дауырæ 
241 

— Рухсаг у, афтид ингæны хицау! Дæ мæгуыр, хæствæллад уæнгтæ цы 
зæххыл сты, уый дæр дын хæлар уæд! — авæрдтон мæ къухтæ мæ фыды 
ингæныл æмæ мæхи баивæзтон, йæ фарсмæ ма цы гыццыл ингæн ис, уымæ 
дæр: — Рухсаг у, мæ гыццыл æфсымæр Тамерлан! 
Æрмæстдæр фараст мæйы цыдис Тамерланыл. Афтæ-иу дзырдтой, Гиго, 
дам, уæлмæрдты иунæгæй тæрсгæ кодта æмæ йæ бинонты уарзондæры цып- 
пар мæймæ йемæ акодта... 
— Рухсаг у, мæ зынаргъ дада Гиго! Дæ фесæфтæй райдыдтой нæ  
бинонты бæллæхтæ иууылдæр!.. 
Мæ фыдыфыд революцийы размæ сауджынты скъола фæцис каст Калачы. 
Кусгæ та кодта Гуры аргъуаны диакъонæй. Дыууынæм азты гуырдзы 
иры куы фæсырдтой, уæд ралыгъдысты нæ фыдæлтæ дæр. 
Сауджыны куыст кæнæн ын нал уыдзæн, уый Гиго куы бамбæрста, уæд 
Салыгæрдæны фосмæзилыны дæсныйадыл иу афæдз сахуыр кодта æмæ нæ 
хъæуы колхозы фосимæ Хъызлармæ цæуын райдыдта. 
Тынг хорз лæг, дам, уыдис Гиго. Адæмыл тыхсаг. Фæлæ йæ бирæтæ нæ 
уарзтой — иутæ йæ коммунист™ фыд хуыдтой, иннæтæ та йæм, Хуыцауы 
минæвар кæй уыд кæддæр, уый тыххæй мæсты кодтой. Уæды рæстæджы 
адæм динмæ знæт хастой. 
Цыдæриддæр уыдис, 40-æм азы Хъызлары нæ колхозы фосыл фадниз 
фæзынд. Алы фысæн дæр сæрдын хъуыдис йæ сæфтджытæ, дохтыр та иу 
уыдис. Суазал ис Гиго фосмæ уаргæты зилгæйæ, æмæ менингитæй æрсад. 
Мæйы бонмæ йын йæ фырттæм нæ фæхабар кодтой, чи зоны, фыддæрадæн. 
Фыййæуттæй иутæ кулаччыты байзæддаг уыдысты, иннæтæ та сырхы- 
ты фарс, — сæхимидæг дæр, дам, нæ фидыдтой. Удмидæгæй ма сластой 
хъæумæ дадайы, фæлæ цалдæр бонмæ амард. 
Адæм нæм куы æмбырдтæ кодтой, уæд æз цинæй мардтæн, мæнæ нæм 
цас уазджытæ ис, зæгъгæ. Цыдæр гыццыл бандой мæ армытъæпæнæй 
тъупп-тъупп кодтон, æмæ-иу устытæ афтæ акодтой: «Уадзут æй, нæма 'мбары!» 
Рухсаг у, мæ уарзон æфсымæр! Рухс дзæнæты бад! Авæрдтон мæ къухтæ 
мæ фыдыфсымæры лæппу Гæмæты ингæныл. Мæ цæстытыл ауад, куыд 
уæздан, куыд айв, куыд фæлмæн адæймаг уыдис, уый. Удæгасæй-иу æй мæ 
хъæбысы куыд ныккодтон, афтæ йын йæ цырт æрбахъæбыс кодтон, æмæ йæ 
дыууисæдзæм бонмæ «Рæстдзинады» цы æмдзæвгæ ныммыхуыр кодтон, 
уый кæсын райдыдтон: 
Уæд та ма ыстъалыйы хуызы фæзын, 
Мæ уарзон æфсымæр, мæ рухс хуры тын! 
Мæ цæгаты цæджындз! Мæ ныфсы мæсыг! 
Зон: фурд дæр нæ ныхсдзæн мæудæн йæ хъыг. 
Дæ сæфты фæстæ дыл мæхи марын ныр, — 
О, ме стырзæрдæ мын куы уаид хатыр!.. 
Куыд нæ зыдтай низæй дзыхыдзаг хъæрзын? 
Куыд нæ дын æмбæрстон кæронмæ дæ зын?! 
242 

Дæ мæгуыр сау хоты фæкодтай æмбис. 
Кæрæдзимæ ниуæм: «Гæмæт нын кæм ис?» 
Куыдхъал дæ уыдыстæм, нæ зынаргъ, куыд хъал! 
Нæ былтыл ма баззад дæ ныхы уазал... 
Дæ фыдохы хабар нынкъуыста нæ ком, — 
Дæу хуызæттæй фидыдта Хьобаны ном!.. 
Уæд та ма ыстъалыйы хуызы фæзын, — 
Нæрыст зæрдæтæм нын æрвитдзынæ тын. 
Хиуæтты ингæнтыл куы азылдтæн, уæд сыхæгты, зонгæты, хъæуккæг- 
ты ингæнтыл зилын райдыдтон, æмæ мын уыдоны æрымысын дæр къаддæр 
æхсызгондзинад нæ лæвæрдта. 
Лæугæйæ-иу баззадтæн, фылдæр мысинæгтæ кæй тыххæй гуырыд мæ 
зæрдæйы, уыдоны ингæнты раз. 
— Мæнæ Сидо! Рухс дзæнæты бад, Сидо! Мæнæ уыдон та — йæ уæздан- 
туг фырттæ сæ уæздан уæнгтæ æруагътой сæ фыдæлты тугæй æхсад зæххыл... 
Сидойы куы æрæмысын, уæд худгæ дæр бирæ фæкæнын: иунæг ны- 
хас дæр æнæ расомы кæнгæйæ нæ дзырдта. Сомы та кодта цавæрдæр Сар- 
дуйæ. Хуыцау йæ зонæг, чи йын уыдис уыцы Сарду!.. Фæстагмæ, мæгуыр, 
бакъуырма. Иухатт къуыбырыл бадтæн, æмæ Сидо сæхи къуыбырæй ра- 
цæйцыдис Тъæпæнкъуыбырмæ. Æз ын сыстадтæн æмæ йæм дзурын: 
— Дæ райсом хорз, Сидо! 
— Мæнæ Лизæйы сывæллæттæ иунæг сты, æмæ уыдонмæ цæуын. 
— Æз дын «дæ райсом хорз» зæгъын! — ноджы хъæрдæрæй загьтон æз. 
— Нæ зонын. Горæтмæ цæуын, загъта. Цыма йæ санибайаг æфсымæр 
рынчын у! 
— Уæ къуырма бауай, Сидо! Бынтондæр куынæуал хъусыс! — фæтæри- 
гъæд ын кодтон æз. 
— Бузныг, бузныг, мæ къона! — загъта Сидо, æмæ æз, мæ ралгъыст мæ 
зæрдæмæ хæсгæйæ, фæстæмæ 'рбадтæн мæ фæлгæсæн бынаты... 
— Ныббар мын, Сидо, кæддæр дын, бакъуырма у, кæй загьтон, уый, — 
фæстæмæ та йын йæ ингæныл мæ къухтæ авæрдтон, æмæ, цыма, залгъæд 
бахордтон, уый хуызæн иунæгæй хъæрæй худын райдыдтон уæлмæрды: мæ 
зæрдыл æрлæууыдис, Сидо-иу нæ хъæуы ногусджынты куыд бакъуымы 
кодта, дæ усы хæлаф мын ратт, зæгъгæ. 
— Ныббар мын, Сидо, афтæ хъæрæй кæй худын, уый!.. 
Иунæг уддзæф дæр нæ хъуыстис уæлмæрды. Æрмæст-иу халæтты цымы- 
дисдæр кæцæйдæр ныууасыд æмæ та-иу атахт, æвæццæгæн, мæнæй тарст. 
— Рухсаг ут, мæ уарзон адæмтæ! Рухс дзæнæты бадут! Хæрзаудæн 
кæнут уæхиуæттыл дæр æмæ махыл дæр! Уæ уæлион зæрдæ нæм дарут! 
— Мæнæ ма Сæдуйы федтон! — ныттыхстæн, махæй ноджыдæр бæр- 
зонддæр къуыбырыл чи цардис, авд сывæллоны кæмæн уыдис æмæ йæ 
лæппуты рæсугъддæр мæхи зæрдæмæ кæмæн цыдис, нæ уыцы сыхаг усы 
цыртыл. Мæ зæрдыл æрбалæууыд, иухатт ын йе ссинаг куыд акалдтон, уый: 
243 

нæхи къуыбырæй ауыдтон, Сæду йе 'ккой голладжы æмбис куыроймæ куыд 
æрцæйхаста уырдыджы, уый. Тынг мæ фæндыд, куы мæ раппæлыдаид, уый. 
Фæсуард тынг бырынцъаг æмæ цъыф уыдысты къуыбыртæ, фæлæ йæ уай- 
тагьд баййæфтон æмæ йын йæ голлаг йе 'ккойæ тыххæй æристон. Раст æй 
цыма зонгæ кодта, уыйау мæм æй нæ лæвæрдта: 
— Нырма ахæм уæззæуттæ хæссынæн гыццыл дæ! Цал азы дыл цæуы? 
— Æртындæс! — сæрыстырæй загътон æз, цыма йæ фыртæн бакомын- 
мæ разы дæн, афтæ уæзданæй. 
Уайтагъд афæлладтæн, æвæццæгæн, голладжы дыууæ путæй фылдæр 
уыдис. Куыддæр сосавæндагæй куыроймæ фæуырдыг кодтам, афтæ мæ  
голладжы уæз фæсайдта, æмæ уырдыджы сцырен дæн. Хохаг дон цы лыстæг 
змис фæласта, уый ахæм бырынцъаг уыдис, æмæ йыл мæ дыууæ къахы 
иумæ фæбырыдысты. Мæ сæрты асхъиудта голлаг, æмæ дынджыр дурты 
æхсæн йæ фылдæр акалд Æз мæхи дурмæ бахастон, æмæ дæ фыдгулы бал- 
гъитæг афтæ: астыгъстис мæ уæраджы рагъ... 
— Гъæ, уæрагсаст куыд фæдæ, цы чызг дæ! Мæнæ мын мæ сывæллæтты 
æххормагæй куыд ныууагъта! 
— Ма мæм хыл кæн, Сæду! Æз дын дæ нартхор цæхсдзынæн! Цалынмæ 
мæнæ ацы æмбис æсса куырой,^уæдмæ иннæ дæр хус уыдзæнис! Ма тæрс, Сæду! 
Ус мæм джихæй баззад. Иæ къухтæ йæ синысæртыл, афтæмæй кастис, 
куыд тагъд архайын, уымæ. Голлаг æд нартхор дынджыр дурыл авæрдтон, 
чъизи нартхор агуппар кодтон: 
— Æз ныртæккæ нæхицæй сивыр æмæ кæфой æрдавдзынæн, цом, æз 
дын дæ голлаг куыроймæ бахæццæ кæнон! 
Сæду мын мæ уæраджы тугмæ куы фæкомкоммæ æмæ йæ уæрджытæ 
куы æрхоста, æрмæст мæм уæд бахъардта, куыд дуды æнæцъар буар, уый. 
Дурыл æрбадтæн æмæ йыл фу кæнын райдыдтон. 
— Æри-ма, æз дын æй дугъысыфимæ абæдтон! — чизи дугъысыфтæн 
сæ рыгтæ йæ куатæйæ сæрфгæйæ, загьта Сæду. Бабаста мын мæ уæраг, ма 
йæ райхал, зæгъгæ. Фæстагмæ мæм мæ рыстытæ æрхъардтой; мæ къахыл 
слæууын мæ бон нал уыд. Хуыцау хорз, æмæ мæ кæстæр сæрæн хо къуы- 
бырыл фæзынд, æвæццæгæн, мæн агуырдта, æмæ уымæ ныхъхъæр кодтон, 
кæттаг, сивыр æмæ кæфой рахæсс, зæгъгæ... 
— Мæнæ уый та мæ уарзон æмгар, — йæ дуар гом кæмæн уыдис, уыцы 
æфсæйнаг быруйæ бахизгæйæ мæ дыууæ æрмытъæпæны цалдæр хатты 
авæрдтон уæлмæрдыл. 
— Рухсаг у, Фæрдыг! Дæ хуызæн айв адæймаг ацы комы гуыргæ дæр 
нал ракæндзæн, — æрбадтæн, æвæццæгæн, Фидар, Фæрдыджы лæг, йæхи- 
цæн бынатæн кæй ныууадзын кодта, уыцы уæрæх уæлмæрды цы хъæдын 
бандой уыд, ууыл. Æмæ кæд Фæрдыджы цырт фыццаг хатт нæ уыдтон, 
уæддæр та йæм цымыдис каст кодтон: куыд айв, куыд зæрдæмæдзæугæ у! 
Уыгæрдæны сæрмæ цы къæдзæхтæ ис, уыдонæй цыма адæймаджы æмиас 
къæртт æртылд æмæ йæ дызгъуын цъуппытæ арвмæ арты æвзæгтау ивазы! 
Цыртдзæвæнæн йæ цæсгом слæгъз чындæуыд, æмæ йыл мыггаг дæр нæй, 
244 

азтæ дæр нæй. Æрмæст иунæг дзырд «Фæрдыг». Куыд фыдынд сты иннæ 
лæгъзгуыбын цыртытæ ацы цырты цур! Цымæ чи æрхъуыды кодта Фидары 
бинонтæй ацы аивадон уацмыс? — дис кодтон æз. 
Ахастой мæ мæ хъуыдытæ Фæрдыджы ныгæнæн бонмæ: дыууæ азы 
размæ Фæрдыг æвиппайды куы амард, уæд æгас ком дæр базмæлыд. Мæлы- 
ны Фæрдыг бæргæ нæма уыдис!.. 
Фидары æфсымæры цот цалдæр азы фæд-фæдыл Стъараполы крайы 
колхозтæм кусынмæ фæцыдысты. Арæзтой саратæ, хуыдæттæ, хъомдæттæ, 
æмæ-иу алы аз дæр разыйæ ссыдысты: сæ куыстæн сын хорз мызд фыстой. 
Уыдоны хъæстæйæ нозтмæ здæхт никуы ничи уыдис, æмæ сæм, æвæццæ- 
гæи, колхозы разамынд дæр хорз цæстæй кастысты. 
Уыцы аз лæппутæ сфæнд кодтой сæ хистæрты дæр семæ акæнын, къухæй 
нæм фæкæсут, зæгъгæ, фæйнæ машинæйы аргъы уæддæр бакусдзыстут! 
Гъа ныр, райсом цæуынц, афтæ æгас хъæубæстæ иумæйаг куывд скод- 
той. Уастырджимæ бакуывтой, фæзарыдысты. Фæрдыджы фæндыр нæ бан- 
цад æгас изæр дæр. Фидар та-иу ын афтæ: «Ныр та ма «Ханты цагъд» акæн! 
Ныр та «Хъæдгæройнаг»! Ныр та «Татьянæ райгуырдис!..» 
Чи зоны, Фæрдыг тарстис, Фидарыл исты куы æрцæуа, уымæй. Чи зоны, 
йæ нæ фæндыд, бирæ азты æнæмастæй, уарзонæй кæимæ фæцард, уарзон 
хъæбултæ кæимæ схаста, сæ хъуыддæгтæ сын иумæ кæимæ бакодта, æмæ 
ныр æнæкæрæдзи иунæг минут дæр кæимæ нæ фæразынц, уыцы Фидарæй 
цыфæнды мулчы тыххæй дæр фæхицæн уæвын! Чи зоны, фæндыр цæгъ- 
дынæй йæ зæрдæ сæнкъуыст, йæ туджы цæф сбæрзонд, — цыдæриддæр уыд, 
нæ чысыл хохаг хъæуы цæрджытæн уыцы изæры циндзинад фыдбылызмæ 
рахызт — æвиппайды Фæрдыджы фæндыры зард фæсыкк, бамыр. Æрлæууыд 
Фæрдыджы зæрдæцæф дæр. Ауагъта йæ айв уæнгтæ æмæ йæ уд систа... 
Фæрдыджы куы ныгæдтам, уæд йæхи халдих чызг, йæ мады фæстаг 
фæндагыл фæндараст кæнгæйæ йæ фæсус хъæлæсæй хъæр кодта: «Папæйы 
куыд уадзыс иунæгæй!» 
Фæрдыг æмæ Фидары дыууæ фырты, — къæдзæхы хуызæттæ — хæцы- 
дысты фæйнæрдыгæй сæ фыды цæнгтыл, æмæ-иу йæ зæнгтæ куы фæдыдагъ 
сты, уæд-иу æй сæ хъæбысы фелвæстой: «Папæ, мах дæр дын нал стæм? 
Дæхи цы марыс? » 
Иу хатт ма авæрдтон мæ къух Фæрдыджы уæлмæрдыл æмæ æфсæйнаг 
быруйы дуар бахгæнынмæ куы хъавыдтæн, уæд кæсын, æмæ дуары цур зам- 
манайы фидар, нывæфтыд лæдзæг! Исдугмæ йæм кæсгæйæ баззадтæн, нæ 
йæм бавнæлдтон, кæд, зæгъын, искæйы у. Æвæццæгæн, сæ цотæй æрæджы 
исчи ам уыдис, æмæ уымæй ферох ис. 
Лæдзæг мæ къухы райстон, ай мын, зæгъын, Хуыцауы лæвар у! Æдасæй 
къуыбырыл ныццæудзынæн! 
— Рухсаг ут, мæ кæддæры сыхæгтæ, хъæуккæгтæ! Иннæ хатт та, абон 
кæуыл нæ аххæссыдтæн, уыдоныл фæзилдзынæн! — загьтон хъæрæй æз, 
æмæ мæ лæдзæгæй хъазгæйæ, сабаты устытæ сæ хæринæгтæ кæм ныххалар 
кæнынц, уыцы даргъ стъол æмæ бандæтты цурты нæхи уæлмæрдмæ æрцыд- 
245 

тæн, мæ хызын ме уæхскыл сауыгътон, нæ уæлмæрды дуар бахгæдтон æмæ 
мæ ных сарæзтон иумæйаг уæлмæрды дуарæй рахизæнмæ. 
— Хорз ус! Мæ лæдзæг мын ма ахæсс! — рахъæр мæм кодта уæлмæрд- 
тæй чидæр. Афтæ фæтарстæн, æмæ мæ зæнгтæ мæ быны фæтасыдысты, 
кæд, зæгъын, мæрдтæй исчи сыстад! 
Кæсын, æмæ мæм комкомæ иу зæронд, урсбоцъо, бæрзонд, хæрзконд 
лæг æрцæуы. 
— Æмæ цæмæй бæрæг у, дæ лæдзæг у, уый? — фыртæссæй дыздызгæн- 
гæ афарстон æз. Мæ лæдзæг мын куы байса, уымæй дæр тарстæн, фæлæ йын 
тынгдæр та йæхицæй тарстæн. 
— Далæ йæ кæ^оныл дзуарæфтыд кæй ис, уымæй, — загьта лæг æмæ йæ 
мидбылты бахудт. Йæ сыгъдæг цæстытæ æмæ йыл афтæ хорз чи фидыдта, 
уыцы мидбылхудт куы федтон, уæд дзы нал тарстæн, кæд бынтон æнæзон- 
гæ уыд, уæддæр. Схъил кодтон лæдзæг. Бакодтон мæ цæстытыл, абондæргъы 
мæ хъуырыл рæхысæй цы кæсæнцæстытæ ауыгъд уыд, уыдон, зæгъын, лæ- 
дзæджы æфсон лæджы цæсгоммæ дæр лыстæг бакæсон. Лæдзæг уыдис тынг 
рæсугъд нывæфтыдтытæ. Астæуæй йыл цыдæр азтæ æмæ дамгъæтæ лыггонд, 
йæ кæроныл æцæгæйдæр дзуарæфтыд. Æгасæй та уыдис аивадон уацмыс! 
— Айс дæ лæдзæг, æмæ мын бахатыр кæн! Æз мæнæ ацы къуыбыртыл 
фæцæуын нæ уæлмæрдмæ æмæ мын, зæгъын, баххуыс кæндзæн бынмæ 
ныццæуынмæ. 
— Раттин дын æй, фæлæ мæхицæн дæр мæ бон нал у æнæлæдзæг 
цæуын. Стæй дын æргом куы зæгъон, уæд мæ лæдзæгæмбал у. Бон изæрмæ 
дæр мемæ, æхсæв дæр мæ уæлхъус. Æмдзæгъд дæр дзы æркæнын, кафгæ 
дæр мын акæны! Куы мын мæ цæнгты уæз айсы — йе 'ккой мын сæ ахæссы, 
куы мын мæ астæу сраст кæны, куы мын фæндаг амоны, куыйтæй дæр мæ 
хъахъхъæны, æрхыты дон куы бабирæ вæййы, уæд æртæ сардзины сæрты 
дæр багæпп кæнæм мæ лæдзæгæмбалимæ! 
Никуы фехъуыстон лæдзæджы тыххæй ахæм диссаджы ныхæстæ! 
Комкоммæ кастæн зæронд лæджы цæстытæм æмæ дис кодтон, чи у æмæ 
ам цы кусы, зæгъгæ. Кæй зæгъын æй хъæуы, нæ хъæуы æз кæй нæ зонын, 
ахæм ногæрцæрджытæ дæр ис, фæлæ ацы хæрзконд æмæ хæрззонд лæг чи 
хъуамæ уа?! 
Сонт фарст акæнын дæр мæ сæрмæ нæ хастон. Иуæй, уый мæнæй 
хистæр уыд, иннæмæй та нæлгоймаг... 
Иуцасдæр рæстæг æнæдзургæйæ алæууыдыстæм, æмæ æз куыддæр лæ- 
гæн хæрзбон зæгъынмæ хъавыдтæн, афтæ, йæ лæдзæджы фындзæй зæххыл 
цыдæр хæххытæ кæнгæйæ, бафарста: 
— Адонæй исчи дæ хæстæг у? — æвæццæгæн æм йе 'мбæхст бынатæй 
нæ зындис, уæлмæрдтæй фыццаг кæцытæм бацыдтæн, уый. 
— Адон иууылдæр мæхиуæтгæ сты! Чи дзы мæ хæстæг, чи мæ сыхаг, чи 
та мæ уарзон хъæуккаг, — ацамыдтон æз мæ къухæй æппæт уæлмæрдтæм дæр. 
,— Æмæ дзы уæддæр дæхиуæттæ кæцытæ сты? — цымыдисæй бафарста 
æнæзонгæ. 
246 

Бынтон хæстæг кæй уыдыстæм мах уæлмæрдмæ, уый тыххæй йæм ба- 
уæндыдтæн: 
— Цом æмæ дьш сæ фенын кæнон! — æмæ мæхæдæг йæ разæй сцæрдæг дæн. 
— Мæнæ уый Гиго, мæ фыдыфыд, мæнæ уый Томиан, мæ фыдымад, 
мæнæ уый та мæ гыццыл æфсымæр, уый мын куы цардаид, уæд цы хъæздыг 
уыдаин! Мæнæ уый мæ фыды афтид ингæн, хæсты фесæфт, адон та мæ фы- 
дыфсымæры бинонтæ сты: Плион, Гæмæт æмæ йæ фырт Алан. 
— Ау, æмæ Гæмæт дæр нал ис?! — сонтæй афарста лæг. 
Боны æмбис уæлмæрдты фæдæн, æмæ мæ цæстæй иу цæссыг не 'рхауд- 
та, фæлæ ныр зæронды дисфарстмæ мæ зæрдæ суынгæг, æмæ мæ цæсты- 
сыг фемæхст. Баздæхтæн Гæмæты цыртмæ æмæ йæ мæ хъæбысы бакодтон, 
афтæмæй кæугæйæ, зæронд æнæзонгæ лæгæн дзырдтон: 
— Ды куы зонис, махыл цыппар азы размæ цы бæллæх æрцыдис, уый! 
Сомы кæмæй кодтам, цалдæр сидзæр чызгæй нæхи адæмæн кæмæй амыд- 
там, уыцы Гæмæт нын æвиппайды æртиссæдзаздзыдæй æрбамард. Нæ 
бафæрæзта мæнæ ацы диссаджы гуырды зынæн, — ацамыдтон Аланы ин- 
гæнмæ. — Фондз азы дæр нал ацард йæ фæстæ Гæмæт, мæ бон бакалд! — 
дзыхыдзагæй кæуын райдыдтон, мæхи нал уромгæйæ. 
Райдианы ингæнтыл æмæ сæ фыстытыл бæстон йæ цæстæнгас чи хаста, 
уый ныр мæнмæ ныккаст, æвæццæгæн, йæхи зæрдæ дæр суынгæг. 
— Ма ку, мæ хур! Ничи никæй раздахдзæн! Ма ку! Ацы тæвды дæ сæр 
фæрисдзæн, — йæ лæдзæджы æнцæйтты мæм хæстæг бацыд, æмæ йын æз 
йæ цæстытæ хуылыдзæй куы федтон, уæд мæм мæхи фыдыфсымæры хуы- 
зæн фæкаст. Мæ цонгыл мын рахæцыд æмæ мæ, æфсæйнаг быруйы дуар 
бассонгæйæ, ракодта: 
— Цом-ма, æмæ уартæ уыцы стьолы цур абадæм! Мæнæн дæр мæ 
зæрдæ сæнкъуыст, — загьта лæг æмæ мын мæ цонгыл æрхæцыд, цыма стыр 
горæты уынгты тезгъо кæнæм, афтæ. Бакодта мæ хæларгæнæн стьолы цур- 
мæ, æмæ сатæджы цы бандæттæ уыдис, уыдонæй мæ иуыл æрбадын кодта. 
Æрбадтис йæхæдæг дæр стьолы иннæ фарс бандоныл. 
Ныссæрфтон мæ цæссыджытæ, ныффастон æнæфсæрм, абондæргъы чи 
спыхцыл, уыцы сæр дæр! Систон мæ былтæахорæн æмæ мæ былтæ дæр са- 
хуырстон, лæг мæм нæ кæсы, уый куы федтон, уæд. Мæ сахатмæ 'ркастæн, 
æмæ мын цæуынафон уыд. А ныр сыстон, зæгъгæ, афтæ зæронд лæг йæ сæр 
систа хæрдмæ, — æвæццæгæн, амæй размæ йæ хъуыдыимæ тох кодта, æмæ 
мæ бафарста: 
— Æмæ сæ кæцыйы чызг дæ? Никъалайы æви Георгийы? 
— Никъалайы! — тынг тагъд загьтон æз. — Зыдтай сæ искæйы? 
— Никъала дæр æмæ Георгий дæр мæнæн ахуыргæнджытæ уыдысты! 
Ды йæ хистæр чызг дæ Никъалайæн? 
— О! Æз хистæр чызг дæн! 
— Зоя, нæ? 
— О, Зоя! Мæ ном дæр мын зоныс? Мæ фыдæлты дæр мын зыдтай?! — 
бацин кодтон æз. 
247 

— Ды куы райгуырдтæ, æмæ дыл Никъала Зоя ном куы сæвæрдта, уæд- 
иу афтæ зарыд: «Зоя — ангел, Зоя — свет, Зоя — розовый букет!» Иухатт 
æй мах бафарстам, дæ чызгыл ирон ном цæуыннæ сæвæрдтай, зæгъгæ, æмæ 
нын афтæ: «Зоя грекъагау цард у! Цардæй зынаргъдæр та ницы ис!» 
Æз «розовый букет»-ы тыххæй мæ фыды иннæ ахуыргæнинæгтæй дæр 
кæддæр фехъуыстон. Бамбæрстон, хион у, фæлæ чи у?.. 
— Стыр хатыр мын бакæн мæ хынцфарсты тыххæй, фæлæ чи дæ æмæ 
ам цы кусыс? Æз дæ нæ хъæуы куы никуы федтон! — йæ зонд æмæ йæ зо- 
нындзинæдтæй спайда кæнынæй мæхицæн ныфс бавæрдтон æз. 
— Ам цы кусын, уымæй уал райдайон, — сындæггай, мидбылхудгæйгæ 
загьта лæг, йæ нывæфтыд лæдзæгыл æрæнцой кæнгæйæ. Комкоммæ мæм 
ныккаст, æвæццæгæн мын рæстдзинад зæгъынмæ хъавыд, стæй фæфæсмон 
кодта æмæ йæ ныхас афæлывта: 
— Ардæм мæхицæн бынат агурæг ссыдтæн. Райсомæй, сатæджы рацыд- 
тæн, зæгъын, мæхæдæг мæхицæн равзарон... 
Æз, цыма йæ дзыхæй сыгъзæринтæ схаудзæн, уыйау комкоммæ кастæн 
зæрондмæ. Æрмæстдæр ныр бамбæрстон, уыцы цæстытæ, уыцы цæсгом æз 
кæддæр кæй федтон, уый. Фæлæ кæд æмæ кæм?.. 
— Чи дæн, фæрсыс, æмæ Куытайы ном искуы фехъуыстай? 
— Куытайы фырт! Будзи!? — ныддис кодтон æз. Фестадтæн мæ бынатæй 
æмæ лæгмæ стьолы сæрты мæхи баивазгæйæ йæ хъуырыл атыхстæн. 
— Диссæгтæ! Æз дæу тынг хорз хъуыды кæнын! Ды махæй хистæр уыд- 
тæ, фæлæ дæ æз тынг хорз бахъуыды кодтон! Куыд тынг аивтай! Базонæн 
дæр дын нал ис! Фæлæуу-ма, фæлæуу! Æмæ сымахæн уæ уæлмæрдтæ уартæ 
фалдæр куы сты, уæд ды дæхицæн бынат ам цæмæн агурыс?! 
— Мæнæн мæ бынат ам уыдзæн, мæхи фæндонмæ гæсгæ... Дыккагæй, 
æз ам æнхъæлмæ кæсын кæмæдæр. 
Абондæргъы тæвды хур æмбæхстытæй цы мигъимæ хъазыд, уый уарын 
расайдта, æмæ ставд æртæхтæ нæ сæрмæ цæнгæтыл æмдзæгъд куы райдыдтой, 
уæд бамбæрстон, дыууæйæ дæр тæрккъæвдайы ахæсты кæй бахаудыстæм, уый. 
Арвы ферттывд æмæ йæ гуыргуыраг нæрд мын мæ цымыдисдзинад фе- 
скъуыдтой. 
Рæхысы цæгтæ уырзæй сгарæгау, мæ зæрдыл æрлæууыдысты, кæддæр 
Куытайы фырт, Фæрдыг æмæ Фидары кæрæдзийыл чи сбаста, уыцы царды 
цаутæ. Æмæ ныр Куытайы фырты нывæфтыд лæдзæг Фæрдыджы уæлмæр- 
ды ссаргæйæ дисæй мардтæн: «Ау, абоны онг дæр ма Куытайы фырт  
Фæрдыджы уарзы?» 
Ахаста мæ мæ хъуыды бирæ, бирæ азты сæрты нæ хъæумæ... 
...Афтæ кæмæй фæзæгъынц, хур зæххыл атылд, ахæм сæрд скодта хæхбæ- 
сты. Æлутоны уæлдæф змæлыд æрмæст рогдымгæйы уддзæфæй æмæ цъиуты 
базырты пæр-пæрæй. Сæрды куыстытæн сæ иутæ фесты — рувæнтæ, губак- 
гæнæнтæ, фæлæ хосгæрдæнтæ нæма райдыдтой. Хъæуы цæрджытæ сæ мон- 
дæгтæ истой, афæдзы дæргъы кæмæ фæбæллынц, мады хъæбысы хуызæн ал- 
кæмæн дæр адджын чи у, уыцы гомгуыбын, бæгъæввад сæрдæй. 
248 

Ирон фæндыры айв зæлтæ ноджы аивдæр æмæ адджындæр кодтой 
сусæны монцтæ. Хохаг къуыбыртыл цæрджытæй ахæм нæ уыд, æмæ-иу 
Цыргъкъуыбырмæ чи нæ скастис, уымæн æмæ зыдтой, уый Фæрдыг Фи- 
дарæн кæй цæгъды фæндырæй, æмæ Фидар, æнæмæнг, йе иунæгæй, йе та йе 
'мбæлттæй искæимæ, Цыргъкъуыбырыл цы даргъ хъæдын бандой ис, ууыл 
кæй баддзæн, уæлдайдæр абон, фæлладуадзæн бон. 
Цыргъкъуыбыр иннæ къуыбыртæй бирæ бæрзонддæр у. Уырдыгæй 
кæсгæйæ, хъæу цыма армытъæпæныл æвæрд у, афтæ зыны. Зыны Фæр- 
дыджы сых дæр, кæд сæ хæдзары рудзгуытæ зад дыргъбæлæсты къалиутæй 
æмбæрст сты, уæддæр. Фæрдыг тынг хорз зоны, йæ фæндыры цагъд Фи- 
дарты къуыбырмæ дæр кæй хъуысы, æмæ та Фидар зæххы бынæй дæр кæй 
фæзындзæн æмæ йæхи Фæрдыгæн кæй фенын кæдзæн, уый. Фæрдыг йæ 
уаты рудзынгмæ бандой куы авæры æмæ ууыл куы алæууы, уæд, бæлæсты 
æхсæнты цы «арвы дуар» баззад гомæй, уымæй Цыргъкъуыбыр тынг хорз 
зыны. Сæумæрайсом хуры цæст дæр уырдыгæй æрбакæсы Фæрдыджы уат- 
мæ, æмæ йын Фæрдыг сусæгæй фæзæгъы: «Дæ райсом хорз, Фидар». Æмæ 
уым диссагæй ницы ис! Фæрдыгæн Фидар рагæй у йæ хуры цæст дæр æмæ 
йæ хуры тын дæр! Уарзондзинад базырджын у — уæлæрвты тæхы,  
уæлдайдæр, дыууæ уды ахает æгас хъæуы зæрдæмæ куы цæуа, уæд. 
Хæрзæрыгонæй райдыдтой цæуын кæрæдзийы зæрдæмæ Фидар æмæ 
Фæрдыг, æмæ сæ нæ чысыл хъæуы цæрджытæй кæрæдзийæн аккаг чи нæ 
кодта, ахæм нæ уыд. Уæвгæ Фæрдыг канд Фидары зæрдæмæ нæ цыд. Йæ 
мыдхуыз даргъ дыууæ дзыккуйы, йæ ирд цæсгомыл афтæ хорз чи фидыдта, 
уыцы сырхфарс фæткъуыйы хуызæн рустæ, йæ 'рвхуыз уæздан цæстытæ 
бирæ лæппуты æппæрстой уарзты хызтæм, кæд сæ фæндтæ Фидарæй рар- 
гом кæнын нæ уæндыдысты, уæддæр. Бынтон та сæ йæ фæндыры цагъд 
æрра кодта! 
Хæрзчысылæй райдыдта Фæрдыг фæндырæй цæгъдын. Куыд дзырдтой, 
афтæмæй йæ фыд Ханджери хæсты быдырмæ куы цыд, уæд йæ бинойнаг 
Фаризæтæн бафæдзæхста: «Хъусыс! Дæ фæстаг хъуг дæр-иу ауæй кæн, 
æмæ-иу мын мæ гыццыл Фæрдыгæн фæндыр балхæн!» Æмæ, æцæгдæр, 
Ханджерийы сау гæххæттыл афæдз куы рацыд, хистытæ конд куы фесты, 
уæд Фаризæт ауæй кодта йæ дыууæ хъугæй иу, æмæ кæд хæдзары бирæ 
хъуагдзинæдтæ уыд, уæддæр йæ дæсаздзыд чызгæн ирон хорз фæндыр скæ- 
нын кодта кæмдæр горæты. 
Афтæ тагьд ыл цæгъдын райдыдта Фæрдыг, æмæ-иу хистæртæ загътой, 
гуыбынæй, дам, рахаста уыцы аивад. 
Куыд нæ уыдис нæ хъæуы дæсны фæндырдзæгъдджытæ! Хъазтмæ дæр- 
иу сæ фæндыртимæ хуыдтой, æмæ-иу разгæмтты æрбацыдысты. Æмбисон- 
ды къухтæ уыдис Хуыдиаты Далойæн, — йæхи хъуыдыгонд цæгъдтытæ 
афтæ айв æмæ уæздан уыдысты, æмæ-иу хистæртæ æдзух уый цагъдмæ 
кафыдысты. Тынг хорз цагътой фæндырæй Дзуццаты Тамæт, Къомайты Со- 
нычкæ æмæ Зинæ, æмæ бирæ æндæр чызджытæ. Фæлæ уыдон махмæ,  
Фæрдыджы æмгæрттæм, зæронд чызджытæ кастысты, кæд сыл ссæдз, фондз 
249 

æмæ ссæдзгай азтæ йеддæмæ нæ цыд, уæддæр. Уыдонæн сæ уарзæттæ 
уыдысты, хæсты чи фесæфт, кæнæ хæствæлладæй цæфтæй чи ссыд, уыцы 
фæлтæр. Уыдон дæр нæм зæронд лæгтæ кастысты, уæлдайдæр сæ хæстон 
дарæсы æмæ сæ хæрзиуджытимæ. Исчи-иу сæ кафынмæ куы рахызт, уæд-иу 
мах не 'мгæрттимæ пыррыччытæ кодтам, зæронд аблигацитæ та хъазынц, 
зæгъгæ. Æмæ-иу кæд чъегъре мах карæн уыдис, цыппæрдæс-фынддæсаз- 
дзыд, уæд-иу ын лæгъстæ кодтам, фæндыр-ма Фæрдыгмæ авæр, зæгъгæ. 
Фæрдыг-иу куы 'рцагъта, уæд-иу, цыма мæйдар æхсæвы рухсы тын 
ферттывта, афтæ-иу ног дуджы улæфт зæронд царды абынæй кодта. Нал-иу 
лæууыдысты къæхтæ сæ бынаты, æмæ-иу цалдæргай къæйттæ рахызтысты 
кафынмæ. Уæлдай худæг-иу нæм кастис, зæронд чызджытæй-иу исчи мах 
карæн лæппуимæ лыстæгсирдгæнгæ куы кафыд, уæд уый. Кæрæдзийы-иу 
сусæгæй фарстам, кæй цæстмæ йæхи ныппакатæ кодта, зæгъгæ. 
Æмæ кæд тох цыдис царды рохтыл, — махмæ афтæ кастис, æмæ дуг 
мах у, уыдонмæ та афтæ кастис, æмæ нæма цардысты, мах сывæллæттæ 
стæм нырма, уæддæр нæ «сусæг хæст» нæ мынæг кодта. Зæронд чызджытæ 
махæй сæ удхæссæг уыдтой — цъæхæйрæгъæдтæ нæ хуыдтой. Мах кары 
чызджытæй-иу исчи кафынмæ куы рахызт, уæд-иу былысчъилтæ кодтой, 
сæрхъæн гæппытæ кæны, зæгъгæ... 
Сцырын ис уыцы сæрдыгон хуыцаубоны Фæрдыджы фæндыр. Барухс 
кодта хъæуы цæрджыты зæрдæтæ, фæлæ Фидар къуыбырыл нæ фæзынд. 
Фæрдыг-иу алы дыууæ-æртæ цагъды фæстæ дæр «арвы дуарæй» скаст, 
фæлæ никуы 'мæ ницы! Кæддæр-кæддæр, кæнæ фæндыр бафæллад, кæнæ 
Фæрдыджы зæрдæ Фидармæ ахсайдта — хæрзарæзтæй йæ кæстæр хо Ва- 
рычкæимæ, сæ къухы хуыны тæбæгъ, афтæмæй сæ мадыфсымæры къуыбы- 
ры 'рдаем рараст сты, æвæццæгæн, Фаризæт цы дзаджджын хæбизджынтæ 
скодта, уыдонæй йæ цæгатмæ дæр арвыста. 
Цасдæры фæсты дыууæ чызджы, Фидар цы къуыбырыл хъуамæ уы- 
даид, уырдæм баздæхтысты æмæ бандоныл æрбадтысты. Цыргъкъуыбыр 
фæсивæды æмбæлæн къуыбыр уыди. Уым абадынмæ не 'ппæт дæр бæл- 
лыдыстæм. Фæлæ ахæм фæтк уыдис не 'хсæн — чызг-фæсивæд æмæ лæп- 
пу-фæсивæд иумæ нæ бадтысты къуыбыртыл дæр, æмæ уыцы бандоныл 
дæр. Уæды рæстæджы лæппутимæ бадын, семæ лæууын худинаг уыдис. 
Мах уый æмбæрстам æмæ нæхи дам-думтæй хъахъхъæдтам. Нæ хистæртæ 
дæр-иу нæ тæрсын кодтой, ничиуал дæ ракурдзæн, зæгъгæ, æмæ уымæй дæр 
тын г тарстыстæм. 
Абадтысты Фæрдыг æмæ Варычкæ къуыбырыл, арæкæс-бакæс кодтой 
хъæуыл. Фидарты къуыбырмæ дæр скастысты. Никуыцæй зыны, уый куы 
бамбæрстой, уæд къуыбыры алыварс æрзилгæйæ сæхимæ рацыдысты. 
Уыцы бон изæрæй фос хизæнтæй куы здæхтысты, уæд та адæм сæ размæ 
рагуылф кодтой иннæ бонты хуызæн, æмæ та уарзæттæн дæр кæрæдзийы 
фенынæн æфсон фæцис. Фæлæ та Фидар изæрæй дæр нæ фæзынд. Фæрдыг 
сæ дыууæ хъуджы фæсонтæ лыстæг уисæй æфсоны æрцæв-æрцæвгæнгæ 
250 

сæхи æрхы куы фæхæрд кодта, уæддæр ма фæстæмæ фæкæс-фæкæс кодта, 
кæд искуыцæй Фидары ауынид, зæгъгæ. 
Дыккаг бон фæссихор Фидар фæзынд Цыргъкъуыбырыл. Уысмы бæрц 
абадт бандоныл, стæй йæ^цæстытæ Фæрдыджы хæдзарæй нæ исгæйæ сæхи 
'рдæм тагъд-тагъд ацыд. Йæ цæрдæг змæлдæй бæрæг уыд, цыдæр ног хабар 
кæй ис, уый. Æмæ хабар уайтагьд хъæуыл айхъуыст: райсом Фидар цæуы 
Сырх Æфсады рæнхъытæм йæ кадджын хæс æххæст кæнынмæ. 
Хиуæттæ, хæстæджытæ, сыхæгтæ æмбырд кодтой Фидарты хæдзармæ. 
Адæммæ диссаг кастис, рагацау цæуыннæ фехъусын кодтой Фидарæн хабар, 
уый. Куыд рабæрæг, афтæмæй военкоматæй пъавескæ къуыри раздæр рар- 
выстой, фæлæ нæ хъæуæй районмæ алы бон дæр фистæгæй чи цыд, уыцы 
постхæссæг Алыкка фæрынчын, æмæ ныр дыккаг къуыри æгас хъæуы пост 
дæр районы лæууыд. Фидар фыццаг хуындæн куы нæ фæзынд, уæд  
военкоматы хицауад хъæусоветмæ фæхабар кодтой, тагъд куыд фæзына, афтæ. 
Æмæ кæд Фидар аххосджын ницы хъуыддаджы уыдис, уæддæр æм дзы 
балæвæрдтой æмæ йын загьтой, райсом æд дзаумæттæ районы куыд уа, афтæ. 
Æрбамбырд сты сыхбæстæ Фидары хæдзармæ. Æртæ азы æмгъуыдмæ 
æфсадмæ цæуын хуымæтæг хъуыддаг нæ уыд, фæндарасты куывд кæнын 
хъуыд, æмæ Фидары фыд Гагуыдз сæ уæнгуыты хæрзхастдæры хъомæй 
стæрын кодта. Балæууыдысты уæларынг сыхаг устытæ. Куывдмæ цæттæ- 
гæнджытæ ерысæй куыстой! 
Фидары æмбæлттæ уайтагьд хъæуыл азылдысты хонæг. Адæм гуппæрт- 
тæй цыдысты дисгæнгæ, куыд тагъд фæраст, зæгъгæ. 
Фидар хъуыддаг бинонтæн куы бамбарын кодта, уæд сыхаг къуыбырыл 
чи цардис, уыдонмæ бамидæг, æмæ Фæрдыгимæ дыууæ хойы цард чи кодта 
чысылæй фæстæмæ дæр, уыцы чызджытæй иу — Райханæн афтæ: 
— Ацу æмæ мын Фæрдыджы бафæрс, фæбаддзæн мæм æртæ азы? 
— Бадгæ цæмæн? Лæугæ дæр-иу акæндзæн! — Фидарæн мæстæймарæ- 
гау загъта Райхан. 
Æвæццæгæн ын тынг фæтæригъæд кодта æмæ ма фæстагмæ йæ ныхас- 
мæ бафтыдта: 
— Фæнды дæ, æз æй ныртæккæ Цыргъкъуыбырмæ æрбасайдзынæн! 
Райхан Фаризæтты хæдзары дуар куы бахоста, уæд Фæрдыг йæ размæ 
удаистæй рауад, цæмæй тарстис, уый зонгæ дæр нæ кодта, афтæмæй. 
— Райсом Фидары æфсадмæ кæнынц! — сонтæй адзырдта Райхан Фæр- 
дыгæн. 
— Кæй Фидары? Цавæр æфсадмæ? 
— Дæ уарзон Фидары! Сырх Æфсадмæ! Цæуыс йемæ? — мæстæймарæ- 
гау афарста Райхан. 
— Цом-ма, уæртæ мын мæ къабайы дысбынтæ фелвас. Ахсæв Фидартæм 
куывд ис, æмæ мæ уæлæ цы скæндзынæн? — раивæзта Райхан Фæрдыджы 
цонг. 
— Æнæрай дзы макуы скæн дæ къабайы дысбынтæй! Æз ныртæккæ дæ 
къабайыл дæн! — æргом бауайдзæф кодта Фæрдыг йе 'мбалæн. 
251 

Сыхы чызджытæ Цыргъкъуыбырмæ гуылфытæ кодтой. Сæ иуæн дæр 
æхсызгон нæ уыд, Фидар афтæ тагьд кæй цæуы æфсадмæ, уый. Кæрæдзийы 
фарстой, кæдæм æй кæнынц, кæд цæуы? Фæлæ бæлвырд ничи ницы зыд- 
та. Уалынмæ чидæр ауыдта Фидары обауы фаллаг тигъыл, æмæ йæм сыхаг 
чызджытæ сæ къухтæ тилын райдыдтой, ардæм-ма рацу, зæгъгæ. 
Уæдмæ къуыбырмæ æрбахæццæ сты Райхан æмæ Фæрдыг дæр. Фи- 
дарæн тынг хъыг уыдис, чызджытæ афтæ бирæ кæй баисты, уый. Иуæй, уы- 
доны цур Фæрдыгмæ бакæсын дæр нæ бауæнддзæн, иннæмæй та йын уый 
нæ зæгъдзæн искæйы цур йæ ныхас. Фæлæ чызджытæ дæр æрхъуыдыджын 
разындысты: куыддæр Фидар къуыбырмæ бахæццæ, афтæ сæ цыма дымгæ 
фæхаста, уыйау фæцыдæр сты, æмæ дыууæ уарзоны бандоны фæйнæ кæрон 
лæугæйæ аззадысты. Сæ фæсонтæ кæрæдзимæ сыздæхтой — æфсæрмы  
кодтой кæрæдзийæ. Сæ иуы дзыхы дæр ныхас нæ бадт. Цыдæр тых сын сæ 
уæнгтæ дæр æрцахста æмæ се 'взæгтæ дæр. Афтæ фæлæууыдысты дзæвгар 
рæстæг, æмæ кæд сæ иуы дзыхæй дæр иунæг ныхас дæр не схаудта, уæддæр 
сыхы чызджытæ афтæ 'нхъæлдтой, æмæ сæ дзуринæгтæ фесты. Уыцы-иу 
гуылф æрбакодтой къуыбырмæ, Фæрдыджы цонгыл фæхæцыдысты, æмæ 
Райхан худгæйæ Фидарæн афтæ зæгъы: 
— Хурмæ æгæр куы кæсай, уæд бакуырм уыдзынæ, æмæ Сысыры Цæ- 
дисы æфсады куырмытæ никæй хъæуы! 
Цас зæгъинæгтæ уыдис Фидармæ Фæрдыгæн! Се 'ппæт зæгъынæн цард 
дæр фаг нæу, фæлæ йын афтæ та куыд нæ загъта: «Хъусыс, ма-иу смой кæн 
ме ссыдмæ! Мæнæн æнæ дæу мæ бон цæрын нæу!» 
Куыд нæ сбадтысты уыцы дыууæ хъуыдыйады Фидары дзыхы? Куыд нæ 
фæсæрæн Фæрдыг дæр, æмæ йæ афтæ цæуыннæ бафарста: «Кæд цæуыс?» 
Чи зоны, уæд ныхас рауадаид се 'хсæн, æмæ кæрæдзийы бамбæрстаиккой. 
Æмæ ныр чызджытæ сæ разæй Фæрдыджы куы фæцæйскъæфтой, уæд 
ма Фидар Райханмæ фæхъæр кодта: 
— Райхан! Фæлæуу-ма! 
— Цы ма дæ ферох? Бафарстай йæ, фæбаддзæн дæм, æви нæ, уымæй? 
— Райхан, изæры ма-иу иууылдæр махмæ рацæут. Ахсæв-бонмæ фæбадæм, 
фæкафæм... Зæгъ-ма йын, æмæ уый дæр йæ фæндыримæ рацæуа, — æвæццæ- 
гæн, изæры Фæрдыгимæ аныхас кæныныл зæрдæдаргæйæ загъта Фидар. 
— Æмæ йын дæхæдæг цæуыннæ загътай? Ахсджиагдæр ныхæстæ уæм 
уыдис, нæ? 
Адæм хорз сты — цалдæр сахатмæ куывд ацæттæ кодтой. Æмæ кæд  
Фидары мад Фидарон тыхстис, бæгæны акæнын мæ уæддæр куы бауагътаик- 
кой, зæгъгæ, уæддæр нозтхъуаг дæр нæ уыдысты фынгтæ, æмæ хойраг хъуаг 
дæр — хуындзæуттæй се 'ртæ чъириимæ чи хиконд сæн хаста, чи къуымæл, 
чи та арахъхъ. 
Фæсивæд кæрты ахæм гуынхъазт сарæзтой, æмæ суанг Уæллаг Хъо- 
банмæ дæр хъуысти сæ цины хъæр. Æмæ чи куыд хъуыста хабар, афтæ уа- 
дис бæлццонæн арфæтæ кæнынмæ йæ мысайнагимæ. Суанг боныцъæхтæм 
хъазты хъæр нæ банцад — кафыдысты, зарыдысты фæсивæд. Хистæртæ 
252 

куывтой Хуыцау æмæ Лæгтыдзуармæ, сæ бæлццон рæсугъд фæндæгтыл 
куыд цæуа æмæ фæстæмæ дæр æгас хæдзар куыд ссара! Кæд хæстон рæстæг 
нал уыд, уæддæр æфсадмæ цæуын лæгæвзарæн бынатмæ цæуæн у! 
Ацæттæ сты Фаризæтæн дæр йе 'ртæ хæбизджыны. Сæ сæрыл сын дæс 
айкæй хæрзцагъд хъайла авæрдта, уыдонимæ, раджы цы даргъ æртæлитруат 
æвгтæ уыдис, уый дзаг хорз, дыууæ уагъд ирон арахъ, æмæ йæ сыхаг лæп- 
пуйы фæндараст кæнынмæ фæраст сты йæ дыууæ чызгимæ. 
Фæндыр кæстæр хо хаста, хуын та Фæрдыг. Куыддæр куывддонты 
кæртмæ бахызтысты, афтæ фæсивæд Фæрдыджы хуын айстой æмæ йын йæ 
къухы фæндыр фæсагътой, Фаризæты та йæ уаззау хуынимæ æфсинтæм ба- 
кодтой... 
Уыцы изæр фæндырæй цагъта æрмæстдæр Фæрдыг. «Уадз æмæ Фидар 
Фæрдыджы фæндырдзагъдмæ хъусынæй бафсæда» — чызджытæй иу дæр 
фæндыр нæ бакуымдта! 
Фидар хъазты кæронæй, фæсивæды æхсæнæй æдзынæг кастис Фæрдыджы 
цæхæркалгæ цæсгоммæ, — мæйы тынтæм æвзистау æрттывтой йæ цæхæр цæ- 
стытæ. Йæ тасаг æнгуылдзтæ абоны хуызæн йæ коммæ никуы кастысты, йæ 
зæрдæйы фæндтæ фæндыры цъæттыл афтæ рæсугъд никуы дзырдта! 
Фæсивæд хорз куы фæкафыдысты, уæд кæйдæр зæрдыл æрæфтыд, 
Фидарæн дæр иу кафт, зæгъгæ, æмæ чъегъре лæппуты æхсæнæй Фидары 
тыххæйласæгау æрбахуыдта. 
— Фæндыр!!! 
Фæндыры цъæттæ дзыхæйдзурæгау æрцагьтой: «Æнæрай, фæуай, цæй 
сау лæппу дæ!» Фæсивæд-чызджытæ базарыдысты зарæджы ныхæстæ, 
лæппутæ та сын хъырнгæ кодтой. Уæздан æмдзæгъд зарæджы ныхæстæй 
иуы дæр нæ бынæй кодта. 
Фидар чъегърейы хъусы цыдæр бадзырдта, æмæ уый, йæ къухы цы цы- 
быр уис уыдис, уымæй Фæрдыджы размæ æрхахх кодта, ома кафын дæ рад у! 
Фæрдыг фæндыримæ кафынмæ тынг арæхстис, фæлæ Фидаримæ ни- 
куыма акафыд, æмæ йæм адæм се 'ппæт дæр цымыдисæй кастысты, куыд 
сарæхсдзæн, зæгъгæ. 
Нæ чысыл хъæуы цæрджытæй ахæм стæм уыд, æмæ кафынмæ чи нæ 
арæхстис. Куы-иу фæхъомыл ис саби, уæд царды хъæугæ хъуыддæгтыл куыд 
ахуыр кодта, афтæ ахуыр кодта кафын, зарын æмæ фæндырæй цæгъдыныл 
дæр. Мах рæстæджы скъолаты, клубты дæр кафджыты къордтæ арæх уыды- 
сты, уымæ гæсгæ æгас хъæу дæр кафджыты къорды хуызæн уыд. Фæлæ алы 
адæймаг дæр йæхирдыгонау кафыд. Абон дæр мæнæн мæ бон у афæзмын, 
нæ хъæуы чи куыд кафыд, уый, — сылгоймæгты дæр æмæ нæлгоймæгты 
дæр, суанг ма Фидар æмæ Фæрдыджы дæр! 
Фидарыл кафын тынг фидыдта. Иæ хæрзконд уæнгтæ афтæ айв змæлы- 
дысты, цыма, кафынæн райгуырд. Фæндыры зæлтæм, цыма къæхтæн дæр 
хъустæ ис, афтæ рог, кæрæдзийы ивгæйæ зæххыл нæ хæцыдысты! 
Фæрдыг, нæ хъæуы фæндыримæ кафын фыццаг чи базыдта, уый уыдис. 
Уый махмæ тынг диссаг каст! Æз абон дæр дис фæкæнын, фæндыримæ ка- 
17 Дауырæ 
253 

фынмæ чи арæхсы, уыдоныл. Уый стыр аивад у! Æрмæстдæр курдиатджын 
адæймагæн у йæ бон кафт æмæ фæндырдзагъд баиу кæнын! Æмæ Фæрдыг 
æцæгдæр курдиатджын разындис! Фидаримæ уæздан хонгæ кафт куы кодта, 
уæд зарæг та зæрдæйы сагъæстæ дзырдта: 
Æнæ мæн хъазтмæ чи нæуал иыдис, гъей, 
Æнæ мæн кафгæ чи нæуал кодта, гъей! 
Адæм диссагау кастысты уарзæттæм. Кæрæдзиимæ афтæ хорз чи фида- 
уы, уыдон кæй хицæн кæнынц, уымæй зæрдæ уынгæг кодта. 
Фæлæ хæлæггæнгæ чи каст уарзæтты кафтмæ æмæ фыддæрагæн «Цары 
фиу!» чи ныхъхъæр кодта, лæппуты æхсæн ахæм дæр разынд. Уый уыдис Куы- 
тайы фырт Будзи, Фидары æмгæрттæй иу. Фидар æфсадмæ кæй цæуы, уый 
уымæй æхсызгондæр никæмæн уьщис, фæлæ ныр Фæрдыгимæ кæй кафы æмæ 
æппæт адæмы зæрдæмæ иумæ кæй цæуынц, уый та йын йæ тьæнгтæ цагъта. 
— Цары фиу! — ногæй та мæстыхъæр æрбакодта Куытайы фырт. 
— С амонд иу! — æрбахъæр кодта чидæр. 
— Дæ дзых хæлиу! — æрбахъæр та кодта Куытайы фырт, фæлæ уæдмæ 
тымбыл кафт райдыдта, æмæ æмдзæгъдæй фæстаг ныхæстæ Фидары хъу- 
стæм нæ бахæццæ сты Куытайы фырты амондæн!.. 
Куыддæр Фидар æмæ Фæрдыг кафт фесты, афтæ Фæрдыджы кæстæр хо 
Варычкæ хъазты астæу смидæг: «Мах дæумæ кæсæм! Нæхимæ цæуæм», — 
Фæрдыг йæ фæндыр чызджытæй кæйдæр къухы фæсагъта, ацæгъдут, зæгъгæ, 
æмæ ма мæйрухсы иу каст акодта, кæд искуыцæй Фидары ауынид. Фæлæ  
Фидар уыцы рæстæг сæргуыбырæй нуазæнимæ лæууыд хистæрты цур, æмæ сын 
кæд сæ ныхæстæ нæ хъуыста, Фæрдыг куы ацæуа, уымæй тæрсгæйæ, уæддæр 
ын æгъдаумæ гæсгæ сызмæлæн нæ уыд. Ие 'мгæрттæ йæ хистæртæм куы æр- 
бацæйкодтой, уæд, йæ афтид тæбæгътæ йæ дæлармы, афтæмæй Фаризæтимæ 
хæрхæмбæлд фесты. Ныхъхъæбыс æй кодта Фаризæт æмæ йын афтæ: 
— Фæндараст-иу фæу, мæ къона! Сæрæгасæй, дзæбæхæй куыд сыздæхай! 
Тынг æхсызгон ын уыдысты уыцы ныхæстæ, фæлæ цæуынвæнд кæй 
кæнынц Фаризæт æмæ йæ чызджытæ, уый та йын йæ сæйрагдæр бæллиц — 
Фæрдыгимæ аныхас кæнын — хæлдта! 
— Ирон лæг рагæй дæр хæстон лæг у! Æфсад лæппуйæ лæггæнæг у! 
Ирон лæджы кад, нæ кадджын хъæуы кад куыд никуы фесафай æмæ нæм 
номдзыдæй куыд сыздæхай, ахæм амонд мах дæр æмæ дæу дæр уæд! Уа- 
стырджи де 'мбал уæд кæмфæнды дæр! Афтæмæй фæндараст у! — куывтой 
хистæртæ Фидарæн... 
Æгъуыссæг æхсæв арвыста Фæрдыг хъазты фæстæ. Æвæццæгæн, йæхи 
зонынхъом куы фæцис, уæдæй нырмæ, афтæ хъыг ын чи уыдаид, ахæм хабар 
абон фыццаг хатт фехъуыста. Фæлæ кæмæн хъуамæ зæгъа йæ зæрдæрыст? 
Чи йæ бамбардзæн йæхи хуызæн?.. 
Нал фембæлдысты дыккаг райсом дæр Фæрдыг æмæ Фидар. Лæппу-фæ- 
сивæд суанг Уæрæхкомы онг афæндараст кодтой Фидары. Уæвгæ йемæ рай- 
онмæ чи ацыд, ахæмтæ дæр уыдис йе 'мгæрттæй... 
254 

...Нал уыдис сæ бон сыхаг къуыбыртыл цæрджытæн Фæрдыджы æн- 
къард цæгъдтытæм хъусын. Ныронг-иу адæмы зæрдæты цины монц чи 
уагъта, уыцы фæндыр нал зыдта хъæлдзæг цæгъдтытæ кæнын — нынкъард. 
Зæрдиагæй йæм хъуыстой, хæсты быдырæй сæ уарзæттæ кæмæн не 'рцы- 
дысты, уыцы абадгæ чызджытæ, уымæн æмæ уыдонæн сæ зæрдæтæ ныр 
æдзухдæр æнкъард зарджытæ агуырдтой. Хорз æмбæрстой, дыргъбæласау 
уалдзæджы дидинæг кæй никуы ракалдзысты, сæхимидæг сæ рухс бæл- 
лицтæ куынæгæй-куынæгдæр кæй кæндзысты, уый. 
Уæвгæ канд абадгæ чызджыты зæрдæты не 'взæрын кодта монцтæ  
Фæрдыджы фæндыр. 
Лæгуынкъуыбырыл цы иунæг хæдзар уыдис, уый зыбыты иунæг бындары 
Куытайы фырт хуыдтой нæ хъæуы цæрджытæ. Æвæццæгæн, йæ ныййарджытæ 
дæр æмæ хъæуы хистæртæ дæр йæ фæзындмæ тынг æнхъæлмæ кæй касты- 
сты, — цыппар чызджы фæстæ райгуырд — уый тыххæй йæ фæкуытайы фырт 
кодтой. Уæды рæстæджы ахæмтыл кæнæ куыйты нæмттæ æвæрдтой, кæнæ та 
йæм фыды номæй дзырдтой. Лæппу-иу цы хæдзары нæ цард, уыдон дæр афтæ 
кодтой. Æвæццæгæн, ирон мыггæгтæ фыды номæй уымæн равзæрдысты, æмæ 
стыр кад уыдис фыды номы. Æмæ кæд Куытайы бындарæн йæ ном Будзи хуын- 
дис — Бæтæйы фыртты цæрæнты цæры Куыта æмæ Бæтæйы дыккаг фырт Бу- 
дзийы кадæн схуыдта йæ фырты Будзи — уæддæр æм суанг скъолайы дæр йæ 
номæй никуы ничи дзырдта. Иууылдæр æй хуыдтой Куытайы фырт. 
Бæрзонд, хæрзконд, саулагьз лæппу — Куытайы фырт — дзураг æмæ 
хъазаг нæ уыд. Иæ дзыхыныхас ын æлхæнынмæ дæр нæ фехъуыстаис. Сы- 
вæллонæй фæстæмæ рахаста химæхъусаг æмæ мадзура. Раст цыма йæ зонд 
æмæ йæ хъуыдытæ искæмæй æмбæхста, афтæ дардта йæхи æмгæртты æх- 
сæн дæр, æмæ скъолайы дæр. Йемæ чи ахуыр кодта, уыдон-иу дзырдтой: 
æппæты зындæр хынцинæгтæ, дам, Куытайы фырт бахынцы, фæлæ, дам, 
дзургæ æрмæгæй хорз бæрæггæнæн никуы райста. 
Ирон лæппутæ къæбæдатæ æмæ бирæдзураг никуы уыдысты, уымæ 
гæсгæ Куытайы фырты кад йæ мадзурайы аххосæй дæлдæр никуы æрхауд. 
Зыдта хистæрты раз дæр æмæ хъæубæсты раз дæр йæ хæстæ æмæ сæ сабы- 
рæй, æнæдзургæйæ æххæст дæр кодта. 
Фæлæ чи зыдта, æмæ Куытайы фырты уæнгтыл æмæ зæрдæйыл йæ чы- 
сылæй фæстæмæ æндон рæхыстæй бает кæй уыдис Фæрдыгмæ уарзондзинад, 
кæд æй хъæр никуы никæмæн скодта, уæддæр! Суанг йæ хуыздæр æмбæлттæ 
дæр никуы раиртæстой Куытайы фырты ахает Фæрдыгмæ. Æмæ ныр, а сæр- 
ды Фидар Советон Цæдисы Æфсады рæнхъытæм йæ хæс æххæст кæнынмæ 
куы цыд, уæд Куытайы фыртмæ афтæ каст, цыма йæ уарзон хæххон хъæуы 
йæ риуыдзаг фыццаг хатт сулæфыд, цыма йе 'мпылд уæнгтыл базыртæ ба- 
задис! Фегом сты, йæхи æмбарынхъом куы фæцис, уæдæй нырмæ йын йæ 
хъæлдзæгдзинады рохтыл чи хæцыд, уыцы дуæрттæ! Цыдæр æнахуыр ныфс 
сæвзæрд йæ риуы цæрынмæ дæр æмæ кусынмæ дæр. Æмæ кæд Фæрдыджы 
цæгъдтытæ фæстаг рæстæг хъарджыты хуызæн уыдысты, уæддæр Куытайы 
фырты зæрдæйы уагьтой æнæкæрон цин, систой-иу æй сæ базыртыл æмæ-иу 
255 

æй ахастой цыдæр сабыр, æндæр бæстæмæ, æндæр адæмы æхсæнмæ. Ам, 
йæ райгуырæн хъæуы Фидар æмæ Фæрдыджы ахает куыд æмбарынц хъæук- 
кæгтæ, куыд сын цин кæнынц сæ фидæны иумæйаг цардыл, уыцы бæстæйы 
та уый амондыл афтæ цин кæндзысты уыцы æнæзонгæ адæм. 
Ахастой-иу фæндыры зæлтæ æфсæрмдзаст лæппуйы, йæхæдæг дæр 
æфсæрмы кæмæй кæны, уыцы сæнтты быдырмæ. Хатгай-иу йæ хъуыдыты 
йæхæдæг дæр ныесуйтæ. Фидары, йæ хъæуккаджы, йе 'мгары фыддзинад 
æй нæ фæндыд. Йе 'фсæддон хæс æххæстгæнгæ йыл исты бæллæх æрцæуа, 
уымæй Хуыцау бахизæд! Хуыцау бахизæд Фидары æртæ 'фсымæрæн, йæ мад, 
йæ фыдæн ахæм бæллæх фенынæй! Хуыцау бахизæд, йæ чысылæй фæстæмæ 
йæ зæрдæйы кæй хæссы, йæхицæн хуры тыныл кæй нымайы, уыцы Фæр- 
дыгæн дæр ахæм зындзинад фенынæй! Ам Куытайы фырт йæ зæрдæ æндæр 
хъуыддагыл дардта — кæд Фидар æртæ азы дæргъы æндæр чызджы бауарзид 
æмæ æфсадæй бинонджынæй æрцæуид, — иу æмæ дыууæ лæппуйы скодтой 
семæ уырыесаг устытæ! Йæхинымæры æхсæвæй-бонмæ куывта Хуыцаумæ, 
цæмæй, уый куыд фæнды, хъуыддаг афтæ рауайа, уый тыххæй. Уыцы хъуы- 
дыйыл йæ зæрдæ афтæ дарын райдыдта, æмæ æндæр хуызæн уыдзæн, ууыл 
нал æууæндыд. Уый йын лæвæрдта ныфс йæ бæллицтæ сæххæст кæнынæн. 
Арæх-иу Куытайы фырт йæхимæ мæсты дæр кодта: кæддæр, хæрзæры- 
гонæй куы банкъардта Фæрдыгмæ йæ ахает, уæд цæуыннæ исты загьта чыз- 
гæн?! «Цæмæй хуыздæр у Фидар мæнæй? Цæмæн хъуамæ уа уый амондджын, 
æз та цæрæнбонты æнамонд! Хъæуы цæрджытæй дæр чи хъуамæ уаид мæ ных- 
мæ, стæй цæй тьтххæй? Уæдæмæ æгæр фырнымд дæр нæ хъæуы, цæмæй дзы 
æфсæрмы кодтон ме 'мгарæй? Цæуыннæ йын искуы бамбарын кодтон, мæнæй 
кæстæр уæвгæйæ, мæ фæндагыл лæуы, уый? Цæуыннæ йын загьтон, мæн  
хуызæн æй кæй нæ уарзы, уый? Уымæн, чи зоны, йæ бон бауа æндæр чызгимæ йæ 
цард саразын, фæлæ æз... Мæнæн Хуыцауæй æрвыст у Фæрдыг! Йæ уындæй, 
йе едзырдæй, йæ кондæй мæ туг æрра кæны, мæ зæрдæ — тонгæ! Иунæг ахæм 
миниуæг æм нæй, æмæ мæ зæрдæмæ чи нæ цæуа! Нæй йæм аипп, нæй йæм 
хъуагдзинад! Æмæ æз æндæры хъуамæ цæрæнбонты уыимæ барон?! Нæ! — 
Сындæггай бырсын райдыдта зæрдæйæ æмæ зондæй, хæрзæрæджы ма йæхи- 
цæй дæр кæй æмбæхста, уыцы уарзондзинады фурд. Тæрсгæ дæр дзы кодта, 
бæлгæ дæр æм кодта. Æмæ ныр Фæрдыджы фæндыры æнкъард зæлтæ, цыма 
Фидаримæ хицæн кæныны уацхæеджытæ сты, афтæ йæм кастис. 
«Абон æнкъард цагъд, райсом та мæ фæрныг хæдзары цин æмæ амонд- 
хæссæг зарджытæ! Æмæ уæд æз цæттæ дæн ме уæхскыл къæдзæх сисынмæ 
дæр! Уæд мæнæн мæ тыхтæ æппæт хъæуваг дæр сты! Æгас хъæуæн дæр сæ 
куыстытæ кæндзынæн æхсæв-бон нæ зонгæйæ». 
Уыцы хъуыдытæ кæнгæйæ сæвзæрд йæ зонды фидæны фыдвæнд. 
Æвæццæгæн дзы ферох, фæндтæ хъуыддаджы райдиан кæй сты, уый... 
...Райдыдта бурдзалыг бæркадджын фæззæг. Адæм сæ фæллæйттæ 
хæлофæй æфенайдтой. Рæбынтæ кодтой зымæгмæ, хохаг лæгæн хæлц, суг, 
хос, рæвдзгонд куы уой зымæгмæ, уæд цæрын æнцон у. Уæд дзы рох сты 
хохаг зын уавæртæ дæр. 
256 

Нæ чысыл хъæуы фыдæлты фæтк хæлд никуы æрцыд, — иунæг хæ- 
дзар дæр зымæгыл æдзæллагæй никуы сæмбæлд. Лæгджын хæдзæрттæ-иу 
сæ куыстытæ куы фесты, уæд-иу, сæ дарджытæ хæсты быдыры кæмæн баз- 
задысты, уыцы идæдз устытæн сæ куыстытæ зиуæй акодтой. Æмæ-иу кæд 
уыцы куыстытæ Фидар æмæ йе 'мбæлттæм кастысты, уæд ныр Фаризæт 
йæхинымæры тыхстис, чи мын аххуыс кæндзæн, зæгъгæ. Фæлæ Хуыцауы 
дзæгъæлы! Иу фæззыгон бон Куытайы фырт æмæ йæ цыппар сиахсы, чи 
галтыл, чи бæхыл, Фаризæты кæртмæ уыйас суг æрбакалдтой, æмæ дыууæ- 
æртæазваг дæр уыдысты хохæг хæдзары. 
— Райсом та уын уæ хостæ æрласдзыстæм! Фæйнæ мæкъуылы та ма 
уын нæхи хардзæй æртеу-теу кæндзыстæм! —лæппутæ кæрæдзимæ хъазæн 
ныхас кæнгæйæ ацыдысты. Сийæхстæ худтысты, сæ мадзура каисыл дзых 
кæй базад, ууыл. 
Малхаз, Фаризæты хистæр тиу, Ханджерийæ бирæ хистæр уыдис. Хæст- 
мæ дæр йæ кары тыххæй нæ ацыд. Уыйхыгъд Малхазы зыбыты иунæг фырт, 
хæсты фæудмæ ма дыууæ къуырийы куы уыдис, уæд Венгрийы горæттæй 
иу — Дебрецены фæмард. Уæдæй нырмæ Малхаз æмæ йæ бинойнаг Сæли 
Фаризæты æмæ йæ дыууæ чызджы æвджид баззадысты. Кæддæр, æф- 
сымæртæ кæрæдзийæ куы байуæрстой, уæд хохаг хæдзарæй дыууæ уаты 
иумæ æрхаудта, дыууæ уаты иннæмæ. Фæлæ сæ кæрт дæр æмæ сæ царды 
уынаффæтæ, сæ фæндтæ иумæйаг уыдысты. Фаризæт дæр, æмæ йæ дыууæ 
чызджы дæр сæрæн разындысты хистæртæн лæггад кæнынмæ. Æмæ кæд 
Фæрдыг æмæ йæ кæстæр хо Варычкæ æцæгдæр сæрæн уыдысты, уæддæр сæ 
хорзы ном тынгдæр Сæлийы дзыхæй цыдис. Кæм лæууыд, кæм цыдис, уым 
адæмæн дзырдта: «Томиан æмæ мын йæ цотæн мæ бæсты арфæтæ кæнут! 
Уыдон нын куы нæ уаиккой, уæд цымæ цы кæниккам!» 
Томиан Фаризæт тынг дæсны уыдис æцæгæй дæр цæрынмæ. Иунæг 
хъуыддаг дæр æнæ хистæрты бафæрсгæйæ нæ кодта. 
Уæды рæстæджы ахæм фæтк уыдис, æмæ-иу чындз зæрондæй дæр хи- 
цау æмæ хистæр тиумæ нæ дзырдта. Уайсадгæ-иу сæм кодта. Никуы фе- 
хъуыста Малхаз Фаризæты дзыхыныхас, уал æмæ уал азы иу хæдзары, иу 
кæрты цæргæйæ. Æмæ та ныр дæр Фаризæт Варычкæйæн афтæ: 
— Марадз æмæ хистæрæн зæгъ, райсоммæ, зæгъ, нæ зиууæттæн цы 
уынаффæ кæнæм? 
Цасдæр рæстæджы фæстæ, Малхаз, йæ дынджыр, михыйас лæдзæджы 
æнцæйтты гуыбыр-гуыбыр рацыд, æмæ, Фаризæт æй куыд хъуыстаид, афтæ 
райдыдта дзурын: 
— Мæ зæронд сæр сæ фæхъхъау хъæуы фæсивæдæн! Зæрдиаг æххуыс 
зæрдиаг адæймаг кæны! Уæлдай æхсызгон мын уый у, æмæ Куытайæн йæхи- 
хуызæн уæздан, адæмуарзаг, кусаг фырт æмæ сиæхстæ кæй ис! Сæ цæрæн- 
бон бирæ! Æгъдау та сын хъуамæ мах саразæм!.. Фыс дæр сын æвгъау нæу, 
фæлæ сын иу-æртæ карчы дæр фаг у. Нозт, хæрд дæр сын скæнын хъæуы. 
Æз дæр уæртæ Сандро æмæ Цæрамæ бацæудзынæн, уадз æмæ сын райсом 
уыдон дæр арфæ ракæной сæ уæздандзинады тыххæй! — загьта зæронд лæг 
257 

æмæ йæ лæдзæджы фындзæй сугты рæгъамад бакъуыр-бакъуыр райдыдта, 
æвæццæгæн, цы хъæд сты, уый бæрæг кодта. 
Дыккаг бон фынддæс мæкъуылы хъомдоны кæрты куынæуал цыдысты, 
уæд дзы зиууæттæ æртæ та хæдзары кæрты акалдтой. Уыйас хос Фаризæт- 
тæм иннæ азты никуы уыдис!.. 
Зиууæттæ кæд зыдтой, Фаризæт сæ афтæмæй нæ ауадздзæн, уый, уæд- 
дæр сæхимæ уæлдай хатын бацагуырдтой — марадз, зæгъай, кæд мидæмæ 
комой! Уалынмæ кæрты дуарæй дыууæ зæронд лæджы куы æрбахызтысты, 
фарн а кæрты уæд, зæгъгæ, уæд зиууæттæ бамбæрстой, хуымæтæджы фынг 
кæй нæ уыдзæн се 'хсæвæр, уый! 
Лывзæйы адджын тæф æмæ хæбизджынты цъыс-цъыс баиу сты! Ирон 
хæдзары даргъ фынг æмбисонд у! Дæс æмæ ссæдзæй дæр сбадынц йæ 
уæлхъус! Æмæ кæд ирон адæммæ хистæртæ æмæ кæстæртæ иу фынгыл нæ 
фæбадынц, уæддæр, куы æрхатыдысты зиууæттæм, æрбадут-ма, сымах хорз 
арфæты аккаг уазджытæ стут, зæгъгæ, уæд ма сын цы гæнæн уыдис?! 
Нæ хъæуы фæсивæд нозтмæ æмхиц никуы уыдысты. Нозт уарзын худинаг 
уыдис. Æппындæр нозт йæ дзыхмæ чи нæ иста, ахæмтæ дæр нæм бирæ уыди. 
Уыдоны хыгъдмæ хаудис Куытайы фырт дæр. Уæвгæ афæстаг рæстæджы 
адæймаг æнæ нозтæй дæр расыджы хуызæн цæмæй вæййы, ахæм æнахуыр 
тых æвзæрд йæ зонд æмæ йæ зæрдæйы... Кæд йæ сиæхстæ иууылдæр йæхи- 
цæй хистæр уыдысты, уæддæр уый хистæрты дæллаг фарс бадтис, — ирон 
æгъдаумæ гæсгæ уый каис уыди, æмæ сиæхстæй хистæрыл нымад уыди. 
Сусæгæй ракæс-бакæс кодта Куытайы фырт хæдзары къуымты, æмæ 
йын амонд хаста алы чысыл дзаума дæр, кæд ыл искуы Фæрдыджы къух- 
тæ андзæвыдысты, зæгъгæ. Хъуыды кодта: куыд айв, куыд сыгъдæг у сæ 
цæрæн бынат! Кæд сыхæгтыл нымад сты, уæддæр абон фыццаг хатт ис ацы 
фæрныг хæдзары. Чи^зоны, æмæ сæм йе 'мкар лæппу куы уаид, уæд дзы 
искуы сæмбæлдаид. Йæ сæры зонды æвиппайды фæмидæг: «Цымæ искуы 
Фидар ам уыдис?» Æмæ фидарæй скарста: «Никуы! Ницы хъуыддаг ис ацы 
хæдзары Фидары! Ам зæдбадæн бынат у, æмæ уыцы зæд æрмæстдæр мæн у! 
О, фæлæ куыд никуыцæй зыны Фæрдыг?!» 
Кæд Фæрдыгæн йæ зæрдæмæ нæ фæцыдис, Куытайы фырт æмæ сын йæ 
сиæхстæ ахæм лæггæдтæ кæй бакодтой, уый, уæддæр зиууæттæн фынгтæ 
цæттæ кæнынмæ тынг фæкаст: ныттыдта æмæ асыгъдæг кодта кæрчыты, 
раст хорз лæг кусарт кæнынмæ куыд арæхсы, афтæ арæхстджынæй сæ 
ауæнгтæ кодта æмæ диссаджы лывзæ скодта. Уый фæстæ азмæста цалдæр 
сойджын цыхты, æмæ, цæрæнбонты цыма уæларынг арвыста йæ цард, уый 
хуызæн æстдæсаздзыд чызг диссаджы уæлибæхтæ ракодта! Фаризæт та йæ 
изæры фосмæзылдтытæ кодта. 
Нæ фæндыд Фæрдыджы уазджытæм йæхи равдисын, æмæ ма-иу фынгмæ 
исты хæссын куы хъуыдис, уæд-иу Варычкæйæн алæгъстæ кодта: «Цу, мæ 
хур, æмæ ма сын сæ разы уый æмæ уый авæр!» Фæлæ Куытайы фырт хъуамæ 
æнæмæнг федтаид, Фæрдыг йæхи хæдзары куыд фидауы, уый дæр! 
Бадт кæронмæ куы фæцæйхæццæ кодта, æмæ æртæ зæронд лæджы 
258 

зиууæттæн бирæ рæсугъд арфæтæ фæкæныны фæстæ куы барасыг сты, уæд 
зарын райдыдтой. Зæрæдты айв зарджытæм хъусгæйæ Куытайы фырты 
сæры иу хъуыды фæзынд, æмæ сиæхстæй иуы хъусы бадзырдта, ацы, хорз 
хæбизджынтæ чи скодта, уый цæрæнбон хъуамæ бануазæм, зæгъгæ. 
Сиахс, хистæртæй бар ракургæйæ, Фаризæты фынджы цурмæ 'рба- 
хуыдта, æмæ уæд Фаризæт, кæронæй чи бадтис, уыцы лæппуйы хъусы  
бадзырдта: «Хæбизджынтæ чызг скодта». 
— Уæ, дæ цæрæнбон бирæ 'рбауа, Фæрдыг! — нал баурæдта йæхи сиахс. 
— Рацæуæд-ма ардæм мæ уарзон гыццыл гыгы йæ фæндыримæ! — 
загьта Малхаз, æмæ йын йæ ныхæстæ иннæ уатмæ Фæрдыг айхъуыста. Цы 
гæнæн ма йын уыд, бахызтис цасдæры фæстæ хæдзары дуарæй, йæ фæндыр 
йæ къухы, афтæмæй. Худæнæнгасæй салам радта зиууæттæн. Хистæрæй, 
кæстæрæй — иууылдæр уазджытæ сыстадысты Фæрдыджы кадæн! Зæронд 
Малхаз, йæ зыр-зыргæнаг къухтæй нуазæныл хæцгæйæ, райдыдта дзурын: 
— Абоны хуызæн мæ цæстытыл уайы уыцы бон... Кæй зæгъын æй 
хъæуы, лæппумæ 'нхъæлмæ каст мæ уарзон æфсымæр. Мæнæ нæ фарсмæ 
цы уат ис, уый рудзынджы бын лæууыд, — ам нæхимæ райгуырд Фæрдыг, 
— æмæ адæргæй йæ мидбынаты цъилау зылдис. Куыддæр райгуырд сывæл- 
лон, афтæ йæм æй рудзынгæй равдыстой, мæнæ дын чызг райгуырд,  
зæгъгæ. Бахудт æмæ сæм бадзырдта: «Фæрдыджы хуызæн у!» Уæдæй фæстæмæ 
фæрдыгау æрттивыс ацы хæдзары, æмæ дæ æз фондз лæппуйыл дæр нæ 
баивин, мæ уарзон гыццыл гыгы! Æнæнизæй, амондджынæй цæр, мæ хур! 
Афон куы æрцæуа, уæд та амæндты хуыздæр дæу куыд уа, иунæг кадджын 
Хуыцау нын ахæм хорздзинад раттæд! 
Тынг æхсызгон уыдысты фæстаг ныхæстæ Куытайы фыртæн. Цыма сæ 
Малхаз сæрмагондæй уый тыххæй загьта, афтæ йæм фæкаст. 
Анызтой хистæртæ сæ нуазæнтæ, бирæ рæсугъд ныхæстæ сæ алчи дæр  
загьта. Фæлæ уыцы ныхæстæ фаг нæ фæкастысты Будзимæ. Бæргæ зæгъид уый, йæ 
зæрды цыдæриддæр ис, уыдон! Бæргæ ссарид, дун-дунейыл æппæт чызджыты 
рæсугъддæр æмæ аивдæр чи у, уый аккаг ныхæстæ, фæлæ уæнды хистæртæй дæр 
æмæ Фаризæтæй дæр?! Стæй Фæрдыгæн йæхимæ дæр диссаг фæкæсиккой, Бу- 
дзийы зæрдæйы цы бирæ ныхæстæ бамбырд, уыдон куы зæгъид, уæд. 
Фæндыр «Айс æй, аназ æй!» куы æрцагъта æмæ æртыккаг хистæр йæ 
нуазæн куы анызта, уæд Куытайы фырт йæ нуазæн бæрзонд систа, æмæ 
йæ дзыхæй сирвæзтысты, йæхæдæг дæр æнхъæл кæмæн нæ уыд, ахæм 
ныхæстæ: «Æз ацы нуазæн Фæрдыджы тыххæй маргæй дæр бануазин!» 
Фыццаг хатт систа нозт йæ дзыхмæ Куытайы фырт. Тынг ын басыгъта 
йæ дзых, йæ хъуыр! Двайнойæн йæ иу хуыпп дæр сæры цæуы. Æмæ кæд 
Куытайы фырт расыг не сси, уæддæр ыл Фаризæты арахъхъ базыртæ ба- 
сагьта: нал æй фæндыд ацы хæдзарæй ацæуын. Фæлæ алцæмæн дæр афон 
ис: æхсæвæй дзæвгар куы рауад, уæд, бирæ арфæтæ ахæсгæйæ, ахызтысты 
уазджытæ Фаризæты хæдзарæй. 
— Мах хистæрты сæ хæдзæрттæм бахæццæ кæнæм! 
Куытайы дыууæ сиахсы фæйнæ зæронды цонгыл фæхæцыдысты, æмæ 
259 

та сын Малхаз уый тыххæй дæр куы раарфæ кодта, уæд йæ лæдзæджы фын- 
дзæй хосы муртæ æмбырд кæнгæйæ, йæхи уæтты 'рдæм йæ ных сарæзта. 
Сиæхсты хистæры дæллаг къуыбырмæ цæуын хъуыд — уый хъæуæй 
дæрддзæф у, æмæ уый дæр фысымтæн хæрзæхсæв загьта. 
Куытайы фырт йæ кæстæр сиахс Барисæн йæ цонгыл æрхæцыд, цом уал 
нæхимæ, зæгъгæ. Сабыр, уæздан ныхæстæгæнгæ, Куытайы къуыбырмæ куы 
схæццæ сты, уæд сиахс, мидæмæ цæуынвæнд нæ кæнгæйæ, æрлæууыд, æна- 
фон, зæгъгæ. 
— Нæ, ныхас мæ ис демæ! — загьта Будзи, бирæ азты йæ зæрдæйы цы 
сусæгдзинад фæхаста, уый иунæг адæймагæн уæддæр раргом кæныны фæн- 
димæ. Æмæ кæд Барисы нæ фæндыд уыцы æхсæв йæ каистæм цæуын,  
уæддæр каис тыхджын у, æнæхъусгæ йæм нæй! 
Бахызтысты лæппутæ хæрзæфснайд уатмæ. Барисыл, цыма йæ абон- 
дæргъыйы фæллад æртыхст, уыйау, уаты бæрæг астæу, стъолы фарсмæ цы 
дыууæ къæлæтджын бандоны уыдис, уыдонæй иуыл уæззаугай æрбадт. 
— Мæ афтид уатмæ 'рбацæуыны бæсты ингæны ныббыр! — иннæ бан- 
доныл æрбадгæйæ загьта Куытайы фырт. Цы иунæг арахъхъ банызта, уый 
йын бæргæ ницы кодтаид, фæлæ Фæрдыг йæ фæндыримæ йæ цæстыл уадис, 
æмæ уымæй расьтг нæ, фæлæ æррайы хуызæн уыд. Ахсæв сфæнд кодта йæ 
сусæгдзинад схъæр кæнын, фæлæ цæмæй райдыдтаид, уый нæ зыдта. 
— Куыд дæм кæсы, Фæрдыг нæ фæбузныг ис? — къахæгау райдыдта Будзи. 
— Фæрдыг^идарæй тынгдæр фæбузныг уыдаид, фæлæ йын æй кæцæй 
æрхæссæм! — Йæ дзыхыдзаг ныххудгæйæ загьта Барис. 
— Æмæ Фидар махæй цæмæй лæгдæр у? — йæ тымбыл къухæй стьол 
æргуыпп кодта Будзи. 
Сæ тызмæг ныхас сын хæдзармæ зæрæдтæ айхъуыстой, æмæ йæ 
бæзджын кæлмæрзæны йæ синтæ æрбатухгæйæ, уаты дуарæй бакастис 
Дзуццон, Куытайы бинойнаг. 
— Мæнæй афтæ ма кæимæ дзурыс? Цомут-ма, æхсæвæр уазал кæны! — 
загьта ус, уырдыг чи лæууыд æмæ худы бынæй сусæгæй чи кастис, уыцы 
сиахсмæ комкоммæ дæр нæ бакаст, афтæмæй. 
— Мах, Нана, диссаджы бæркадджын фынгтыл фæбадтыстæм! Су- 
анг-ма фæйнæ дæр банызтам! — раппæлыд Будзи. 
— Мæлæты нуазаг! — бахудтис мад. — Уæ цæрæнбон бирæ! Æгайт- 
ма сын аххуыс кодтат! Уыцы хæдзарвæндаджы диссаджы лæппутæ уыдис, 
фыдбоны хæстæн цы загъдæуа!.. Абадут, уæдæ. Æз зæрондæн уат акæнон, 
— дæу тыххæй нæ хуыссы, бады æмæ æркув-æркув кæны, — загьта ус æмæ 
лæппутыл дуар бахгæдта. 
— Йарæби, Б^дзи, ацы зæрæдтæ тæригъæд сты! Чындзы кой сын бакæн! 
— загьта Барис. Иæ ныхæстæ Куытайы фырты зæрдæмæ тынг фæцыдысты 
— æфсон ын фæцис райдайынæн. 
— Омæ, чындзы койы размæ чызг ссарын хъæуы, чызг! 
,— Æмæ нæ хъæуы чызджытæ нæй?! Цæуыннæ дзы равзарыс иуы? Бы- 
дыры хъæутæй дæр ма мах хъæумæ куы цæуынц усгур! 
260 

— Гъей, Барис... Хур фенæгæн мæйы рухс мынæг у, фæзæгъынц!.. — йæ 
къæхты бынæй ныуулæфгæйæ загъта Куытайы фырт. 
— Омæ ма махæн дæр уыцы хуры фенын кæн, æви нын йæ тынта^й ба- 
куырмæй тæрсыс? 
— Уыцы хур, ме 'рдхорд, мæ сиахс, æрмæстдæр иунæгæн рухс кæны, 
æмæ йæ бæллæх уый мидæг ис! — йæхи фæстæрдæм бандоны къæлæтыл 
ауагъта Куытайы фырт, æмæ йæ сæр иу уæхскæй иннæмæ ратул-батул систа. 
Барис уайтагъд фæгуырысхо йæ каисы ныхæстыл. Ацахста йæ зонд, зиу 
кæй фæндæй конд уыд, уый дæр, æмæ Фæрдыг изæры кæй фæндæй цагъта 
фæндырæй, уый дæр. 
— Ма кæ, Фæрдыджы бауарзтай! — цы бандоныл бадт, уымæй фæгæпп 
кодта, йæ фæстæ алæууыд æмæ йын йæ бæрзонд фæсонхъæдыл фæхæцыд 
— йæ бынаты йæ ныззылдта. 
Куытайы фырт фыццагау цармæ каст, йæ сæр ратил-батил кæнгæйæ. 
— Куы ницы дзурыс? Фæрдыджы бауарзтай? Гъе, уый дын гъе! Гакъ- 
райы топпы хос уыдис? Фидары ацыдыл æртæ мæйы дæр куынæма рацыд! 
— Æмæ ницы фехъуыстай? — сонт фарст акодта Куытайы фырт. —  
Фидар æфсады уырыссаг ус ракуырдта! 
— Хуыцауы тыххæй!.. Чи дын загъта? — сонт фарст акодта Барис, йæ 
бандоны алыварс æрзылд, афтæмæй. 
— Чи загъта, чи загъта! Æз дæуæн, ды та æндæр искæмæн!.. — цыма 
ныхас исчи куы фехъуса, уымæй тарстис, уыйау йæ амонæн æнгуылдз 
Барисмæ батылдта, ома дæ хъус æрбадар, зæгъгæ. Барис æм куы багуыбыр 
кодта, уæд Куытайы фырт Барисы хъусы бадзырдта æцæгхуызæй: 
— Фæрдыгмæ йæхæдæг ныффыста! 
— Уæдæ уымæн зæрдæхъæрмттæ кæны! Йæ фæндыры ниудæй нæ 
уымæн донмæ тæры. Айфыццаг Алынбегæн ус куы куырдтам, уæд чындз- 
хæссæг дæр, æвæццæгæн, уый тыххæй нæ акуымдта! — йæ бандоныл бæх- 
бадт акæнгæйæ æмæ йын йæ фæсонхъæдыл йæ роцъойæ æрæнцой кæнгæйæ, 
загъта Барис. 
Иу хъæуы чи схъомыл вæййы, уыдон дæр кæрæдзийы сусæгдзинæдтæ 
иууыл нæ фæзонынц. Фæлæ Куытайы фырт хорз зыдта, Барис дæр кæд- 
дæр Фæрдыджы кæй уарзта æмæ йæм дзырдæппарæнтæ кæй кодта, уый. 
Æмæ кæд чызгæн йæхицæй ныхас нæ фехъуыста, уæддæр ын Фидар йæ 
сæры хъæбæртæ дзæбæх куы ныххоста, уæд кой дæр ницыуал скодта. Йæ 
цæст æрæвæрдта Куытайы рæсугъд цыппæрæм чызгыл, æмæ æнцонтæй йæ 
къухы бафтыд. 
Ныр ын Фидары ускуырды хабар тынг æхсызгон уыдис Фæрдыджы фы- 
дæнæн дæр æмæ йæ кæддæр Фидар кæй фæнадта, уый тыххæй дæр. 
Куытайы фыртмæ тынг хорз фæкаст, Барис ын йæ сайæн ныхæстыл æн- 
цонæй кæй баууæндыд, уый. Тынг æй фæндыд, æцæгæй дæр афтæ куы уаид, 
уый, æмæ нал схъæр кодта, хабар мæнг у, уый... 
...Ныхас саргъы бæхыл бады, уæлдайдæр та чысыл, хабармондаг хъæуы! 
Мæйы бонмæ ныхасыл базыртæ базад! Уæллаг хъæуæй Дæллагхъæумæ 
261 

йæ чи нæ фехъуыста, ахæм нал уыдис. Чи загъта: «Фидар æфсæддон хайы 
инæлары чызджы ракуырдта», чи загъта: «Сæ дохтыры ракуырдта!» 
Хабар æппæтæй хъыгдæр уыдис Фидары мыгтагæн æмæ йæ бинонтæн, 
иуæй сæ уырыссаг чындз нæ хъуыд, иннæмæй та, сæ разы чи схъомыл, сæ- 
хицæн адджынæн чындзæн кæй равзæрстой, уыцы Фæрдыгæй фæхицæн сæм 
хардзау каст. Къæмдзæстыг уыдысты адæмы раз дæр, æмæ Фæрдыджы раз дæр. 
Фæрдыджы æмбæлттæй æмæ æмгæрттæй никæй æвзаг батасыд сæ уар- 
зон æмбалæн ахæм хъыг хабар зæгъынмæ. Зымæг-зымæджы дæргъы дам- 
думтæ бирæ куы фæрацу-бацу кодтой хъæуы цæрджыты æхсæн, уæд хабар 
Фæрдыгмæ дæр бахæццæ. Цæвиттон, Фаризæт, Куадзæнмæ цы зад афтыдта 
бæгæныйæн, уый куыроймæ ахаста ссынмæ, æмæ йын уым сыхаг ус, тынг 
æй ныффæдзæхсгæйæ, радзырдта: 
— Æз дæ мад, дæ фыды уазæг! Макæмæн æй зæгъ, фæлæ, дам, Фидарæн 
æфсады лæппу райгуырд! 
— Æмæ Фидарæн ус куынæма ис, уæд ын лæппу кæмæй райгуырд? — 
цымыдисæй афарста Фаризæт. 
— Æмæ сымах ницыма фехъуыстат? Фидар ардыгæй куыддæр ацыд, 
афтæ ус ракуырдта! Уырыссаг ус! Дохтыр ус! — мæстæймарæгау дзырдта 
сыхаг ус, иухатт ма Фаризæты ныффæдзæхсгæйæ. 
— Амондджын хъуыддæгтæ кæнæнт! — загъта Фаризæт, тынг хъыг ын 
у, уый усæй æмбæхсгæйæ. 
Æнкъардæй сæхимæ куы ссыд æмæ ног хабар Фæрдыгæн куы адзырдта, 
уæд Фæрдыг йæ дзыхыдзаг ныххудт, кæд ын фæстаг фараст мæйы мад йæ ху- 
дын нæ, фæлæ йæ дзыхыныхас дæр нæ хъуыста, уæддæр, æмæ афтæ бакодта. 
— Уымæн уæвæн нæй!.. Гæды ныхас у уый!.. 
— Куыд гæды ныхас у? Лæппу дæр, дам, сын райгуырд!.. 
— Уымæн дæр уæвæн нæй! — бахудтис та Фæрдыг, мады ныхæстæ ни- 
цæмæ æрдаргæйæ... 
Цыдæриддæр уыдис, мæнг хабарыл Куытайы фыртæй тынгдæр ничи 
æууæндыд. Ферох дзы ис, кæддæр æй йæхæдæг кæй æрæмысыд, уый дæр. 
Уалдзæджы та зиуæй Фаризæтæн хуым куы кодтой, уæд йæ зæрдæ тынг 
барухс ис, Фæрдыг сын куысийыдзаг уазал къуымæл кæй рахаста, уымæй. 
Иуæй йæм тынг тызмæг цæстæй нал кастис, иннæмæй та æппæты разæй 
къуымæл уымæ бадардта. Йæ зæрдæ ма радис уымæй дæр, æмæ Фæрдыджы 
фæндыр æнкъард зарджытæ кæнынæй кæй бафæллад æмæ бынтондæр кæй 
бамыр. Ахæм хатдзæг скодта йæхицæн, æмæ Фæрдыг Фидармæ фæхæрам, 
уæлдайдæр ныр аст мæйы дæргъы кæрæдзимæ цы писмотæ фыссынц, уы- 
донæй иу дæр бынатмæ куы нæ хæццæ кæны, уæд. Куытайы кæстæр чызг, 
Барисы ус, хабæрттæ бæстон бамбаргæйæ æмæ хъæуы посты сæргълæууæг 
уæвгæйæ, писмотæн сæ бынат тагьд ссары!.. 
Нæ уырныдта Фæрдыджы, сывæллонæй фæстæмæ йын йæ къахдзæфтæ 
дисныгай чи фæбарста, уыцы Фидар ыл йæ зæрдæ афтæ тагьд сивдзæн, 
уый. Уæвгæ иу хъæуы, иу сыхы цæргæйæ Фидар комкоммæ никуы  
загъта Фæрдыгæн, уарзын дæ, зæгъгæ. Никуы æрлæууыдысты ныхасмæ дæр. 
262 

Хæрзчысылæй фæстæмæ иунæг бон дæр æнæ кæрæдзийы сæ бон нæ уыд, 
фæлæ иунæг хатт дæр ныхасмæ не 'рлæууыдысты. Фаг сын уыдис дардмæ 
кæрæдзийы уынын, искуы-иу хатт кæрæдзийы ныхас хъусын. Сæ уæздан, 
сæ рæсугъд ахает цыдис хъæуы цæрджыты зæрдæмæ. Ахæм адæймаг нæ 
уыд, æмæ сæ кæрæдзийы аккаг чи нæ кодта. Æмæ уыцы адæмы фарнæн 
аргъ кæнын зыдтой. Зыдтой, кæддæр ахæм бон кæй æрцæудзæн, æмæ æгас 
хъæу дæр сæ циныл цин кæй кæндзæн, рæсугъд, айв чындзæхсæв сын кæй 
скæндзысты æгас хъæуы цæрджытæ иумæ! 
Æвæдза, цае тых, цае хъару хъæуы æвзонг адæймаджы, мидæгæй 
зæрдæйы, зонды цы монцты суадон æхеиды, уый тыхæн ныффæразынæн, 
кæддæрмæ æмгъуыдтæ кæнгæйæ хиуыл хæцын зонынæн! Цае хъару хъæуы 
уарзон адæймаджы адæмæй дæр, æмæ хицæй дæр хъахъхъæнынæн! 
Æмæ Фидармæ уыцы хъару уыдис. Йæ адæмуарзаг зæрдæйы гуырыдис 
ныфс, алы хъæуы цæрæджы цæст дæр ын кæй уарзы хорздзинад. Уырныдта 
йæ, йæ рухс бæллицтæм ын йæ къух кæй ничи сиедзæн, уый дæр. Æнæкæрон 
тых ын уагьта йæ тыхджын къабæзты, йæхимæ гæсгæ, Хуыцауæй æрмæст 
уымæн лæвæрд чи у, уыцы айв, зæдæнгас чызгмæ уарзондзинад Æмæ цы  
хуызы нæ лæггад кодта Фидар сыхæгтæн, хъæуккæгтæн, суанг ма сабитæн дæр! 
Йæхи зонынхъом куы фæцис, уæдæй фæстæмæ дæр лæгтадгæнаг уыдис, фæлæ 
хæрзæрыгонæй йæ фæтæн риуы уарзондзинады арт судзын куы райдыдта, 
уæдæй фæстæмæ цынæ хуызы æлхæдта адæмы зæрдæтæ. Зымæгон хæхбæсты 
бирæ мит уарыд, уæрджытæм мит-иу куы ныууарыд, уæд-иу сæумæцъæхæй иу 
къуыбырæй иннæмæ дынджыр фыййагæй къахвæндæгтæ скодта, уæдæ адæм 
æдыхетæй кæрæдзимæ цæуой, зæгъгæ. Æрхыты цы суадæтгæ уыдис, уыдо- 
ны алыварс-иу ныесыгъдæг кодта, сылгоймæгтæ дон æдыхетæй исой, зæгъгæ. 
Уæды рæстæджы адæмæн æнæ кæрæдзи цæрæн нæ уыд, — суанг зынг дæр 
кæрæдзийæ куырдтой. Куырдтой кæрæдзийæ цæхх, уæлæдарæс, æфстау ссад 
æмæ æндæр хъæугæ хæлц. Уæдæ даргъ зымæгон æхсæвты кæрæдзимæ бадын- 
мæ дæр цыдысты, аргъæуттæ дæр ма-иу фæкодтой кæрæдзийæн. 
...Стыр уарзондзинадыл тагъд-тагъд къух сисæн нæй! Бирæ азты дæр- 
гъы, мæсыг иугай дуртæй куыд амайынц, афтæ бонгай Фæрдыджы зæрдæйы 
арæзт æрцыд, фидæны йын амонд чи хæедзæн, ахæм бæллиццаг царды 
сурæт, æмæ йæ^фидæн рæсугъдæй уыдта. Ныр уыцы бæллицты дон хиды 
бынты аласта! Йе стыр уарзондзинад ын стыр зæрдæниз æрхаста. Фæлыгъд 
йæ фын. Йæ удхæссæг федта нæлгоймаг-фæсивæдæй. «Кæд Фидар ахæм ра- 
зынд, уæд иннæтыл дæр æууæнк нæй», — хъуыды кодта йæхимидæг. 
Æмæ цынæ хуызы уадис йæ цæстыл сæ фидæны фембæлд! «Цымæ цы 
цæсгомæй æрбакæедзæн мæ цæстытæм? Уæвгæ, кæд нæ хъæумæ æппындæр 
никуыуал ссæудзæн, уæд та? Афæдзмæ йæ мад, йæ фыд, йæ бинонты, йæ 
хъæубæсты чи ферох кодта йæ уырыесаг рæсугъды тыххæй, уый ма бирæ 
диссæгтæ равдиедзæн! Цымæ цæмæй хуыздæр у йæ ус мæнæй? Æрмæстдæр 
дохтыр кæй у, уымæй?!» — хъуыдытæ-иу кодта Фæрдыг æмæ сын, кæддæр 
фæндыримæ иумæйаг цы сагъæстæ уыдысты, уыдон ныр æрмæст йæхи 
æвджид баззадысты. 
263 

Чысыл ын ныфс чи лæвæрдта, ахæм хъуыдытæ дæр-иу фæзынд йæ 
сæры: нæ хъæуы дыгай усджынтæ дæр уыдис. Сразы-иу йæ хъуыдыты Фи- 
дарæн дыккаг ус уæвыныл дæр. Фæлæ-иу уайтагъд йæ размæ цæлхдуртæ 
фæзынд: дыгайусджынтæн сæ фыццаг устытæй зæнæг нæ уыд, æмæ дыккаг 
устытæ цотæн куырдтой. Фидарæн та иунæг азмæ лæппу райгуырд. Æртæ 
азмæ — цалынмæ йе 'фсæддон хæс хицæн кæна, уæдмæ йæ сывæллæттæ 
цал бауыдзысты — Хуыцау йæ зонæг!.. 
Æгъуыссæг æхсæвты-иу Фæрдыг рафæлдах-бафæлдах кодта чиныджы 
сыфтау азты бонты. Агуырдта сæ стыр уарзондзинады фæдтæ æмæ стыр уар- 
зондзинадæн æвдисæнтæ. Фæлæ «чиныджы сыфтæ» иууылдæр уыдысты цæ- 
стысыг æмæ хохаг суадонау сыгъдæг: сæ уарзондзинад хуры тынтæй фыст 
уыдис сæхи зæрдæты дæр, æмæ адæмы зæрдæты дæр. Æмæ-иу ныр Фæрдыг 
адæмы 'хсæн куы уыдис, уæд æм йæ уарзон хъæубæстæ ахæм тæригъæддаг 
æмæ аххосджын цæстæй кастысты, æмæ-иу сын йæхæдæг ныфсытæ æвæрд- 
та, ныхас-иу иннæрдæм аздæхта. Бирæ рахъуыды-бахъуыдыйы фæстæ-иу 
фæзынд, йæ зæрдæйы цырагъ ын æрхуыссын кæнын чи нæ уагьта, йе 'взонг 
цардмæ йæ къух цæй тыххæй нæ иста, ахæм тыхы гуырæн, æмæ-иу уæд йæ 
ныфсы мæсыгæй иунæг дур дæр хауд нæ уыд: «Ссæудзæн Фидар фæстæмæ 
хъæумæ, æмæ нæртон чындзæхсæв скæндзыстæм! Нæ фыццаг æхсæв ын су- 
анг бонмæ кæугæйæ фæдзурдзынæн мæ зæрдæйы тыппыртæ, æмæ тар æхсæв 
ахæсдзæн нæ бирæ сагъæстæ дæр æмæ адæмы дам-думтæ дæр...» 
Уалдзæг йæ тæмæны куы бацыд, хохаг хъæу йæ зымæгон хæрв куы 
акалдта, æрдзы рарæсугъдимæ адæмы монцтæ тыхджынæй-тыхджындæр 
куы кодтой, уæд хъæуы л айхъуыстис ног хабар: «Куыта йæ фыртæн Фæр- 
дыджы куры!» 
— Æмæ Куытайы фырт Фидарæй цæмæй фыддæр у? — фарстой иутæ. 
— Æгайтма Фæрдыг нæхи хъæуы баззайдзæн! — цин кодтой иннæтæ. 
Иудзырдæй, Куытайы фырты зæрды цыдæриддæр зæгъын уыд, уыдон 
адæм кæрæдзийы дзыхтæй скъæфтой. Адæмы ныфсы ныхас Куытайы фыр- 
тыл базыртæ басагьта. Сфæнд кодта а фæззæг йæ бæллицц сæххæст кæнын 
— Фæрдыджы аскъæфын, кæд чызгæй ныфсы ныхас нæ зыдта, уæддæр. 
Æмæ кæд зыдта, нæхи хъæуы фæсивæдæй иу дæр йемæ чызгыскъæфæг 
нæ ацæудзæн, уый, уæддæр адæмæй бирæтыл йæ зæрдæ дардта. Æппæты 
тынгдæр йæ зæрдæ дардта йæ мадыхойы лæг, колхозы сæрдар Къоборыл. 
Ныфсæвæрæг æмæ йын разæнгардгæнæг та уыдис йæ сиахс Барис: 
— Адæм æй æрсабыр кæндзысты! Сидзæр чызг — цас сæрылхæцджытæ 
йын уыдзæн?! Стæй ма йæ цы хъæуы, цы?! Уый дын хæдзар, хорз мыггаг, 
хорз лæг! Уæдæ мах дæр къабæзтæ стæм, къабæзтæ! Стæй чызг аскъæфыны 
тыххæй лæгтæ куы мардтой, уыцы рæстæг дæр нал у!.. 
Æртыдтам уыцы аз, тынг хорз чи æрзад, уыцы хохаг цъæх хъæдур, 
скъахтам, уæллаг хъæды сæрмæ нын цы картоф сагьд уыд, уый дæр, æмæ 
ныр, кæмттæ нæ зарын, нæ худын, нæ фæндырдзагъдæй байдзаг сты, 
афтæмæй чысылæй, стырæй, колхозонæй, скъоладзауæй — иууылдæр цы- 
дыстæм, Къардоны бынмæ нæ колхозтæн цы зад нартхоры хуымтæ уыдис, 
264 

уыдон æфснайынмæ, алчидæр йæ хæдзарæй рахаста æхсырф æмæ лыстæг 
уисæй быд чыргъæд, къус æмæ уидыг, хуыссæнгæрзтæ. 
Бæхуæрдæттæ æмæ галуæрдæттæ комы куы рарæнхъ сты, уæд сæ ра- 
уадис, адæймаджы зæрдæйы цин чи уагъта, ахæм ныв, æмæ зæрдæ радис: 
утæппæт адæм цы куыстмæ бавналой, уый уайтагъддæр фæуыдзæн, зæгъгæ. 
Разæй цыдысты бæхуæрдæттæ. Уым бадтысты колхозы разамынд æмæ 
хистæртæй чидæртæ. 
Мах, чызг-фæсивæд, бадтыстæм галуæрдæтты, лæппутæй дæр, æмæ 
хистæртæй дæр хицæнæй. Суанг ма, зæронд чызджытæ кæй хуыдтам, 
уыдонæй дæр немæ ничи бадтис. Æмæ цы нæ худæджы ныхас хаудис нæ 
хъæуы чырчырджыты дзыхтæй! Цас уæды рæстæджы зарджытæ фæкодтам 
кæмтты! Кадджын уыдысты мæнæ ацы зарджытæ: 
Татьянæ райгуырдис горæты — Мæскуыйы, гъей! 
Уый йæ мад ысхаста хъазгæ 'мæ худгæйæ, гъей! 
Иурайсом Татьянæ йæмадмæ бадзуры, гъей! 
Æз, зæгъы, куы цæуын Германы сау хæстмæ, гъей! 
Германы сау хæстмæ! Фашистты марынмæ, гъей!.. 
Иннæ зарæг та ахæм уыдис: 
Æнæрай фæуай, цы сау лæппу дæ, гъей, 
Ацы сагъæсты мæн чи фæкодта, гъей! 
Чи~иу мæм бахудт йæ худы бынæй, гъей, 
Æнæ мæн хъазтмæ чинæуал цыди, гъей!.. 
Зарыдыстæм адæмон героикой зарджытæ дæр: 
Уалдзыгон фыййау, уалдзыгон фыййау 
Цъитийыл баззад, гъей! 
Гъей, уæрæйдæ, гъей, уæрæйдæ 'мæ цъитийыл баззад, гъей! 
Никъалайæн та, Никъалайæн та 
Йæ чысыл саби, гъей, 
Гъей, уæрæйдæ, гъей, уæрæйдæ 'мæ дзидзийыл баззад, гъей! 
Уыцы зарæгмæ хъусгæйæ-иу мæм афтæ каст, æмæ мæ фыдыл зарынц, 
уымæн æмæ мæ фыд хæстмæ куы цыд, уæд мæ кæстæр хойыл дыууæ къуы- 
рийы цыдис æрмæст. 
Нæ колхозтæй иу Ворошиловы ном кæй хаста, уый тыххæй уæлдай 
хъæрдæрæй зарыдыстæм, Ворошиловы ном дæр кæм уым, Сырх Æфсады 
уыцы зарæг: 
Сырх Æфсад у айнæг хох! 
Цыргъ йæ кардæмдых джебогъ! 
Ворошилов —уарзон нарком, 
Фидар у! Домбай!.. 
Зарыдыстæм, Лениныл Куырттаты комы цæрджытæ цы зарæг скодтой 
йæ мæлæн бон æмæ Ленины зарджытæн сæ тæккæ фыццагдæр чи у, уыцы 
зарæг дæр: 
265 

Ныр нын ацы азы уалдзæг 
Кæд æмæ Цыкарийы уалдзæг, 
Ой, Цыкарийы уалдзæг, ой, 
Ленин фæллойгæнæг адæмы 
Бакодта Сталины уазæг, гъей!.. 
Цыкари цы у, уый абон дæр нæ зонын, фæлæ Сталины уазæг кæй  
уыдыстæм, уый нæм тынг хорз кастис! Авд æфсæн дуары мидæг æмбæхст цыма 
стæм, æмæ нын никуы ницæмæй тас у, уæд нæм афтæ кастис! 
Нæхи зарджытæ æмæ-иу фæндырдзагъдæй нæ хъустæ куы бафæллады- 
сты, фæндырæй та нæ алчидæр цагьта, (кæйфæнды къухмæ дæр авæр фæндыр, 
æнæмæнг дзы иу-дыууæ цагьды уæддæр акодтаид, кæд Фæрдыджы хуызæн нæ 
арæхстыстæм, уæддæр), уæд-иу фæсабыр стæм, æмæ-иу, махæй цалдæр  
уæрдоны раздæр чи цыдис, уыцы лæппу-фæсивæды зардмæ арыхъуыстам. 
Уыдон мах хуызæн æрра хъæр нæ кодтой, фæлæ зарыдысты уæздан адæ- 
мон зарджытæ, ивазгæ, айв сæм хъырныдтой, афтæмæй. 
Уыцы дард фæндагыл æппæт адæммæ дæр йæ цæст чи дардта, ахæм 
адæймаг дæр уыдис немæ — куы-иу нæ уæрдоны разæй фæцис, куы-иу нæ 
фæстæцæуджытæм раздæхт, æмæ уæлбæхæй цыдæр разамындтытæ лæвæрд- 
та — йæхимæ цыдæр хицау кастис! Уый уыдис Куытайы фырт. Къобор, нæ 
хъæуы дыууæ колхозæй иуы сæрдар уæвгæйæ, тынг хорз архайдта, цæмæй 
Куытайы фырт иннæ лæппу-фæсивæдæй истæмæй хицæн кæна, уæлдайдæр 
ныр, йæ тæккæ амондагургæйæ. Уымæ гæсгæ, хъæуы, йæхæдæг цы саргъы 
бæхыл фæбады, ууыл дæр нал бацауæрста — сбадын ыл кодта Будзийы, кæй 
цæстмæ, уый та мах не 'ппæт дæр æмбæрстам. Æмæ кæд Куытайы рæсугъд 
фырт цъæх бæхыл тынг фидыдта, уæддæр мах не 'ппæт дæр Фидары фарс 
уыдыстæм, уымæн æмæ зыдтам, Фæрдыг Куытайы фыртæй йæ удхæссæг 
уыны. Нæ чызджыты къæйныхдæртæ йæ мæстæй дæр ма мардтой: куыд- 
дæр-иу мах уæрдоны æмварс уыдис, афтæ-иу мах барæй, нæ хъæуы алчи 
дæр кæй зыдта, уыцы цыппаррæнхъонтæ дзурын райдыдтам, уæвгæ йын йæ 
фæстаг рæнхъ мах дзыхæй ничи никуы фехъуыста: 
Колхозы кус! 
Дæ фарсыл кьус! 
Дæ гуыбын хус! 
Дæ!.. 
Хъæрæй-иу куы ныххудтыстæм, уæд-иу Куьггайы фырт аивæй Фæр- 
дыгмæ бакаст, йæ бæх-иу ныцъцъыччытæ кодта æмæ-иу сæппæй раззаг 
уæрдæтты баййæфта. 
Æмæ цы нæ хаудис нæ дзыхæй: 
— Гъа-ма, исчи уæ фондз хатты тагъд-тагъд зæгъæд: «Чындзы дзыппы 
дæс бæхсныджы!» 
Æмæ-иу кæм не смидæг сты дæс бæхджыны! 
-г- Уæдæ ма уæ исчи тагьд-тагьд афтæ зæгъæд: «Лæппуйы сæр — булкъ- 
даст, чызджы дзыкку — зулфаст!» — баппæрста йæ дзырд бынтон кæстæр чыз- 
266 

джытæй иу. Райханмæ, æвæццæгæн, цъæхæй рæгъæд фæкаст, æмæ йын йæ сæр 
æркъуырдта, æнæнтыст фæу, зæгъгæ. Ныссуйтæ сты чызджытæ фæстаг тагьд- 
дзуринаг дзургæйæ. Райхан дæр йæ дзырдарæхстдзинадыл нæ бацауæрста: 
— Джитъри-митъри-къабуска! Сталин Гитлеры абырста! 
— Сталины дзыппы — спичкæйы къопп! Гитлеры ... искæйы!.. — бап- 
пæрста æнæфсарм ныхас, æппындæр чи ницы дзырдта, уыцы чызджытæй 
иу. Тынг мæсты уыд Гитлермæ, — уымæн дæр йæ фыд хæсты баззад. 
Ныссуйтæ-иу сты дзурджытæ, мæ-иу æвзæр ныхæстæ дæр рауад, фæлæ 
къæйныхдæр чызджытæ æвзæр ныхас зæгъынмæ æфсæрмы нæ кодтой — 
хистæрты цур сæ, мыййаг, нæ дзырдтой. Кæйдæр дзыхы абадт, нæ хъæуы цы 
иунæг р^сыггæнаг лæг уыдис, уый зарæг, æмæ кæд йæ чызг мах æхсæн бад- 
тис, уæддæр æй акодтам, суанг ма йæ чызг дæр махимæ зарыд: «...у Кæмци! 
Нæ зоны йæхи! Фæзæгъы, кæм дæн? Арахъхъæй лæг дæн!..» 
Афтæ, суанг фæссихормæ нæ зард, нæ хъæр æмæ нæ хъæлдзæг ныхасæй нæ 
банцадыстæм. Уæвгæ не 'хсæн, æппындæр нæ циндзинады хайад чи нæ иста, 
ахæм дæр уыдис. Уый уыдис Фæрдыг. Иунæг ныхас дæр йæ дзыхæй нæ хаудис, 
æрмæст-иу, хъæрдæрæй чи сдзырдта, уыйырдæм азылд, æмæ-иу, йæ рæсугъд 
цæсгомыл афтæ рæсугъд чи фидыдта, уыцы мидбылхудт ахъазыд. Хатгай-иу 
мæм афтæ каст, цыма йæхинымæры хъуыды кæны: «Кæддæр Фидар ауылты 
куы цыдис, уæд, чи зоны, ацы бынæттæ уый дæр уыдта!» Стæй та-иу цыдæр 
бæллицты уацары цыма бахауд^ æмæ-иу цыма афтæ хъуыды кодта: «Ехх, ныр 
Фидар дæр немæ куы уаид!» Йæ фарсмæ цы чызг бадтис, уый уæхскыл йæ 
сæр куы æруагьта æмæ арвы тыгъдмæ йæ цæстæнгас куы сарæзта, уæд та мæм 
афтæ каст, æмæ Хуры фарста, феныс Фидары, æви нæ, зæгъгæ. 
Мах, чызг-фæсивæд, не 'ппæт дæр æмбæрстам Фæрдыджы зын, æмæ 
архайдтам, цæмæй иунæг ныхасæй дæр йæ зæрдæ ма рисса, ууыл. Цæмæй 
сындæггай рох кæна, йæ удæй фылдæр кæй уарзта æмæ йын ахæм зындзи- 
над чи скодта, уыцы Фидары. Тынг нæ фæндыд Фæрдыджы амонд, Фæндыд 
нæ, нæхи хъæуы лæппутæй искæйы куы бауарзид æмæ йæ амонд куы сса- 
рид. Нæхимидæг-иу ныхас дæр кодтам, уæдæ йын рæстæг йæ зæрдæйы хъыг 
ахæсдзæн, æмæ ферох кæндзæн Фидары. Райхан-иу алы хатт дæр уыцы иу 
ныхас кодта: «Æз ын мæхи уарзоны дæр дæттын». 
Цыма Фæрдыг Райханы дæлæмæдзыд уарзоны мæтæй мардис!.. 
...Быдираг хъæуты стырдæртæй иумæ куы фæцæйхæццæ кодтам, уæд 
Куытайы фырт йæ бæхыл цъыллинджытæ кæнгæйæ, нæ размæ 'рбахæццæ 
æмæ хъæрæй, цалдæр уæрдоны бадджытæ йæ куыд хъусой, афтæ загъта: 
— Хистæртæ афтæ зæгъынц, кæйдæр хъæуы уынгты цæугæйæ, дам, 
уæхи дарын зонут! Уæлдай ныхас, уæлдай худт уæ мачи кæнæд! 
— Ис, дæ бæрзонддзинад — дæ бæхы къæхты бын! — уæрдоны йæ 
бынатæй^ фæгæпп кодта, йæ къæмисæнтæм йæ къух фæхъилгæнгæйæ 
Райхан. Йæ гуыры уæз æй куы фæсайдта, уæд Фæрдыджы хъæбысы смидæг. 
Чи зоны, æмæ йæм Куытайы фырт смæсты уыдаид, йæ бæрзонддзинад ын 
йæ бæхы къæхты бын кæй кæны, уый тыххæй, фæлæ Райханы Фæрдыг фæл- 
мæн йæ хъæбысы куы æрбакодта, æрбад, хауыс, зæгъгæ, уæд Куытайы фыр- 
267 

ты Райханы бынаты уæвын тынг бафæндыд. Æрцъыччытæ кодта йæ бæхы 
æмæ йæ дзыхæй сирвæзт йæ зæрдæйы сусæгдзинад æмæ бæллиц: «Уыдзæн! 
Æнæмæнг уыдзæн ахæм бон!» 
Кæйдæр хъæуысæрмæ куы ныххæццæ стæм, уæд Фæрдыгмæ æрха- 
тыдыстæм, айс-ма фæндыр æмæ ацæгъд, зæгъгæ. Уадз æмæ ацы хъæуы 
цæрджытæ фехъусой, ирон фæндыр зарын куыд зоны, уый! 
Исдугмæ нæ разы кодта, фæлæ ма йæм нæ разæй цæуæг уæрдонæй 
хистæр чызджытæ дæр куы æрхатыдысты, уæд аиста фæндыр æмæ нæ  
кæйдæр хъæуы даргъ уынджы цæугæйæ цард æмæ цинæй бафсæста! Иу цагъд 
ивта иннæйы, æмæ нæ колхозмæ цыдæй чындзхæсджыты чырæ рауадис! 
Хъæуы сывæллæттæ нæ фæстæ тахтысты. Рудзгуытæй нæм кастысты, хæ- 
дзæртты мидæгæй чи уыдис, уыдон. Уырдыг-иу слæууыдысты, хæдзæртты 
дуæрттæм цы хистæртæ бадтис, уыдон. Фæрдыджы фæндыр сын сæ уæнгты 
уыйас цин уагъта, æмæ-иу дзы йæ бынаты чи 'ркафыд, ахæмтæ дæр уыдис. 
Алцæмæн дæр райдиан æмæ кæрон ис, суанг хъæуæн дæр! 
Куыддæр хъæугæронмæ ныххæццæ стæм, афтæ Фæрдыг йæ фæндыр 
чызджытæй иуы къухы фæсагъта, ныр та ды ацæгъд, зæгъгæ. Йæ фæллад 
цæнгтæ йæ уæрджытыл куы æруагъта, æмæ йæ галуæрдон фæлмæн хуыс- 
сæнтыл ауз-ауз куы райдыдта, уæд та йæ йæ хъуыды дард Алтаймæ ахаста: 
йæ цæстытыл та ауад, Фидар йæ дохтыр усыл куыд цинтæ кæны, уый. Йæ 
хъуыдыты хæлтты суйтæ кодта йæ зонд: нæ уыдис йæ бон иртасын — мæсты 
сæм кæны, хъыг ын у сæ амонд, хæлæг сæм кæны, уый. Æмæ кæд раздæр 
уыцы хъуыдыты уацары уæвгæйæ йæ ахает йæ кæддæры уарзонмæ бæл- 
вырд нæ уыд, уæд ныр бæстон зыдта, амондмæ сын кæй кувы, уый. 
«Æгайтыма нæ иу уæддæр разынд амондджын! — йæхи æнамонд 
хъысмæтимæ сразы уæвгæйæ хъуыды кодта Фæрдыг. — Хицæны фæстæ 
дæр хъуамæ дыууæ уды кувой кæрæдзийы амондмæ!» 
Бынатмæ куы ныххæццæ стæм, æмæ дыууæуæладзыгон хъæдын 
тæрхæджытыл алчи йæ гобанæн фæзуат куы æрцахста, хъæуæй цы хæринæг- 
тæ æрластам, уыдонæй иумæйаг куывд куы сарæзтам, уæд та нæ иумæйаг æм- 
бырдмæ ахуыдтой, цы сараты æрцардыстæм, уыдоны кæртмæ. Бирæ иумæйаг 
хъуыддæгтыл фæдзургæйæ сæ нæ ферох, хæринаг чи кæндзæн, уыдон равза- 
рын дæр. Фаронау та устытæй цалдæр хъуамæ кодтаиккой хæринаг дæр æмæ 
дзул дæр, æмæ та, фаронау, ацы аз дæр æрцагуырдтой сæхицæн æххуысгæнæ- 
гæй Фæрдыджы. Уæвгæ йын хъæуы дæр загътой, иумæ та куедзыстæм,  
зæгъгæ, æмæ Фæрдыг йæ фароны урс раздарæн æмæ бæрзонд, кæрдæнæй конд 
æмæ картофы ссады тылд худ дæр уымæн рахаста. Тынг хорз фидыдта  
Фæрдыг хæринаггæнджытимæ. Алкæйы зæрдæмæ дæр цыдис йæ аивдзинад дæр 
æмæ йæ фæлмæн ныхас дæр. Фæлæ уæлдай æхсызгондзинад Куытайы фы- 
ртæн хаста. Йæ цæстытыл уадис, Фæрдыг сæ дынджыр ирон хæдзары  
хæринаг куыд кæндзæн, уый. Ам дæр та йæм хицауы бынат æрхаудта — Къобор 
хъæумæ аздæхт, æмæ раздариуæгдзинад Будзийы бар бакодта. 
Цал æмæ-иу цал хатты фæзынд цæлгæнæнмæ боны дæргъы, уæдæ Фæр- 
дыгæн истыхуызы мæ зæрдæйыуаг бамбарын кæнон, зæгъгæ, фæлæ никуы 
268 

бахаста йæ ныфс. Æнæныфс ын гуырдзæй лæвæрд уыд, уыййеддæмæ гыц- 
цылæй фæстæмæ дæр искуы схъæр кодтаид йæ ахает, йæ удыйас кæй уарзта, 
уыцы чызгæн... 
Дыууæ къуырийы кæуылты атахтысты, уый колхозонтæ зонгæ дæр нæ 
бакодтой. Бон изæрмæ хъазуатон куыст, изæрæй та, суанг æмбисæхсæвмæ 
заргæ æмæ кафгæ — афтæмæй арвыстой сæ рæстæг мæ уарзон хъæубæстæ, 
цы бæркадджын тыллæг æмбырд кодтам, уый æфенайгæйæ. 
Ахицæн кодтой нæ дыууæ колхозы дæр сæ паддзахадон хæслæвæрдтæ, 
бафыстой, фаронæй нырмæ иннæ колхозтæй цы æфстæуттæ дардтой, уыдон 
дæр. Æмæ кæд зарæджы ныхæстæ афтæ дзырдтой: «Колхозы кус! Дæ гуы- 
бын — хус!» — уæддæр уыцы аз фыццаг хатт, дыууæ колхозы хицæуттæ 
дæр куыд дзырдтой, афтæмæй адæм æрмæст гуыбыны хардзыл нал куы- 
стой: зæрдæ нын æвæрдтой, цы фæллой баззайа колхозтæм, уымæй хæйт- 
тæ байуарынæй. Уыцы æхсызгон хабар базыртæ сагьта адæмыл! Хохаг лæг 
зынвадат царды фæлтæрд у, — зоны кусын дæр æмæ фæллойæн аргъ кæнын 
дæр, ауæрдын дæр. Зыд æмæ кæрæф никуы уыд. Фыдæлтæй нырмæ зонæм: 
чъынды хъæздыгæй рæдау мæгуыргур хуыздæр у! 
...Куытайы фыртæн хæстæгдæр стыр хъæуы цы мады хо уыдис —  
Дзуццон, уый къуыри раздæр фехъусын кодта, куыст куы фæуæм, уæдмæ нын 
хуын кæй цæттæ кæны, уый тыххæй. Уæды заманы адæм æгъдауджындæр, 
æфсармджындæр æмæ лæггадгæнагдæр уыдысты. Æмæ куыд нæ тыхетаид 
Дзуццон, кæд æмæ быдыры станы, иуæй, Будзи уыдис — йæ уарзон хистæр 
хойы зыбыты иунæг лæппу-бындар, иннæмæй та Къобор — йæ хойы лæг — 
колхозы сæрдар. 
Дыууæ къуырийы дæргъы Куытайы фырт ныр дыууæ хатты суадис йæ 
саргъы бæхыл йæ уарзон мадыхойы абæрæг кæнынмæ, æмæ та-иу куы æр- 
цыдис, уæд йæ цæстытæ цæхæр калдтой, афтæмæй загъта: «Мæ мады хо 
уын хорз хуын цæттæ кæны, куыст куы фæуæм, уæдмæ! Кæннод уæ исчи 
куы фæрасыг уа!» — хъазынмæ-иу аздæхта ныхас Куытайы фырт. 
Æрхæццæ куысты фæстаг бон. «Райсом нæхимæ!» — æмбырд кодтам 
нæ дзаумæттæ сындæггай. Иннæ колхозæн æвзаринаг цы нартхоры кæри 
баззад, уый иууылдæр иумæ авзæрстам, æмæ æнафон куы нæ уыдаид кæмт- 
ты талынджы цæуынмæ, уæд, чи зоны, уыцы бон дæр рараст уыдаиккам 
нæхимæ æмæ та кæмтты заргæ æмæ фæндырæй цæгъдгæ цыдаиккам. Фæлæ 
Куытайы фырт куыд фехъусын кодта Къоборы фæндон, уымæ гæсгæ райсом 
фæсаходæн араст уыдзыстæм нæхимæ. Абон та хуындзæуттимæ фæкафдзы- 
стæм, фæзардзыстæм! 
Хуындзæуттæ уыдысты цалдæр — сæ хуын дæр хуымæтæг нæ уыд. 
Тæбæгътæ уыдысты иу-фондз. Дзуццон, æвæццæгæн, зыдта, колхозонтæ 
бирæ кæй сты, уый, æмæ алкæй фаг дæр скодта дзаджджын, хæрзад уæ- 
либæхтæ. Алы хуыны тæбæгъы сæрыл дæр уыдис карк, семæ ма графин 
арахъхъ дæр. Уæды рæстæджы цы быд сеткæтæ уыдис, ахæмты дзаг — иуы 
фæткъуытæ, иннæйы кæрдотæ. Мах дыргъмондаг куыд нæ уыдыстæм — 
нæхицæй чылауи афон рацыдыстæм, мæт кодтам, нæ бацыдмæ сау чылауи 
269 

куынæуал уа, зæгъгæ, фæлæ Дзуццоны дыргътæй иунæгмæ дæр нæ иу дæр 
нæ бавнæлдта, кæд сыл тынг бацин кодтам, уæддæр, цалынмæ хуын скуыв- 
той, уæдмæ. 
Хуындзæутты æртæ чызгæй иуы тынг хорз зыдтам, — алы сæрд дæр-иу 
Куытатæм цыд. Уый уыдис Будзийæн йæ хæрзæмхæрæфырт, хуын чи æрæр- 
выста, уыцы Дзуццоны кæстæр чызг. Мах хъæумæ бауайын æм сыхæгтæм 
ауайынæй уæлдай нæ кастис! Махæй та бирæтæ быдираг хъæуты дæр æмæ 
горæты дæр стæм хатт уыдис, æмæ нæм диссаг кастис, кæимæ фæнды дæр- 
иу куы бахæццæ мах хъæумæ, уæд уый. Суанг-иу хохæгтæй исчи фæстæмæ 
хъæумæ куы цыд, уæд-иу уый уæрдоны дæр абадт, хистæр уа, кæстæр уа, 
уæлдай йын нæ уыд. 
Йæ ном сæхи хъæуы Саричкæ хуындис, фæлæ махмæ йæхи Царицæ 
хуыдта, кæд æм Куытайы фырт æмæ йæ иннæ æмхæрæфырттæ йæ быдираг 
номæй дзырдтой, уæддæр. 
Хуындзæуттæ куы рахызтысты уыцы дынджыр машинæйæ æмæ сæ 
хуынтæ чызджыты къухтæм куы авæрдтой, уæд Царицæ махæн хъæбыстæ 
райдыдта, мæнæ ма кæйты уынын, зæгъгæ. Чи зоны, тынгдæр иннæ  
хуындзæутты цæстмæ, чи зоны та нæ æцæгдæр æрæмысыд. 
Хуындзау лæппутæ дæр уыдысты шофыримæ фондз. Сæ иуæн дзы ахæм 
стыр къухтæ уыдис, æмæ мах уайтагъд ууыл худын райдыдтам. 
— Йæ дынджыр фыййагкъухæй иу кæмæн ныммæрза, уымæн Дзы- 
бындзы ус Райычкæ дæр хос нал скæндзæн! — загьта та нæ хъазаг æмбал 
Райхан, æмæ уыцы ныхæстæ хъусæй-хъусмæ ацыдысты чызджыты æхсæн. 
Уæвгæ æрмæст йæ къухтæй нæ дардта бæрæг дынджыркъухджын: йæ 
цæсгом,^цыма фæхсæй амад уыд, уыйау уыдис æмвæз ныхæй, фындзæй, 
русæй. Йæ даргъ, æмраст дзыккутæ йæ бухайраг худы бынæй зындысты, 
къæбут æмбæрзгæйæ. Йæ цæстæнгас та уыдис сонт, æмæ мах тарстыстæм, 
нæ лæппутæй нын искæйы уыцы стыр къухтæй куы фæнæма, уымæй. Иннæ 
хуындзæуттæй дæр, адæймаджы зæрдæмæ тынг чи фæцыдаид æмæ афтæ 
кæмæй загъдæуыдаид, мæнæ цы дзæбæх лæппу ис, ахæм ничи уыдис.  
Уæвгæ мах зæрдæмæ нæхи хъæуы хæрзконд, рæсугъд лæппуты йеддæмæ никуы 
ничи цыдис. Ныр та нæ бирæтæн сæ уарзæттæ дæр ам уыдысты!.. 
Хистæртæ, æвæдза, куыд уæздан уыдысты! Хуын куы скуывтой æмæ 
хуындзæуттæн се 'рхъуыдыйы тыххæй бирæ арфæтæ куы ракодтой, уæд 
тæбæгътæй иунæг сæхи раз ныууагътой — æртæ чъирийы, карк æмæ  
графин, иннæтæ иууылдæр махмæ ралæвæрдтой. 
Уыцы дыууæ къуырийы махæй хæрдхъуаг ничи уыдис. Ахæм бон нæ 
уыд æмæ дыууæ колхозы иумæ гал кæнæ хъуг ма аргæвдой! Фæлæ нын  
уæлибæхтæ кæцæй кодтаиккой! Уымæ гæсгæ махмæ быдираг уæлибæхтæ тынг 
хæрзад фæкастысты. 
Хуындзæуттæ дæр фынгыл махимæ бадтысты. Царицæ Фæрдыгмæ  
базыр куы бадардта, базыр ахæр æмæ чындзы ацæуай, зæгъгæ, уæд Фæрдыг 
йæ мидбылты бахудт æмæ афтæ бакодта: «Базыримæ дæр кæдæм атæхон, 
уый нал ис!» — æмæ уый махæн не 'ппæтæн дæр худæджы хос фæцис. 
270 

Фæбадтыстæм хуындзæуттимæ, фæзарыдысты лæгтæ дæр, фæсивæд 
фæкафыдысты. Разы уыдысты кæрæдзийæ дыууæ хъæуы цæрджытæ. Уæл- 
дай разы та Куытайы фырт уыдис — æхсызгон ын уыд, йæ мадыхо йын 
хъæубæсты æхсæн ахæм кад кæй скодта, уый, уæлдайдæр та Фæрдыджы 
цæстмæ. «Уадз æмæ зона, иннæ хъæуты дæр мын цавæр хæстæджытæ ис, 
уый», — хъуыды кодта Куытайы фырт. Уæвгæ, уымæн йæ хъуыдытæ æндæр 
цæуылдæр уыдысты, æрмæст уый махæй иу дæр нæ зыдта!.. 
Хуындзæуттæ цæуыныл куы ныллæууыдысты, — сæ афтид тæбæгътæ 
машинæмæ куы систой, уæд цалынмæ фысымтæ лæппутæн фæндарасты 
нуазæнтæ лæвæрдтой, уæдмæ Царицæ махæн ныллæгъстæ кодта, иу чысыл 
нæ ацы дзæбæх быдырты рафæндараст кæнут, зæгъгæ. Чызджыты къорд, 
Фæрдыг не 'хсæн — йæ фæндыр йе уæхскыл, афтæмæй зарыдыстæм цыдæр 
сабыр зарæг. Станæй куыд адард стæм, уый нæхæдæг дæр нæ базыдтам, 
уазæг чызджыты цæнгтыл хæцгæйæ. Зарæг амыдта хуындзау чызг Царицæ: 
Адида Ростовмæ куы ацæуа, 
Уырдыгæй дæс мины куы схæсса, 
Горæты цъæхсæртæ куы аскъæра, 
Дунетхан уырдыгæй куы ракæса!.. 
— Нæ, ды йæ раст нæ зарыс! — ахгæдта Райхан Царицæйы дзых. — 
Хъус-ма! 
Сафарбег Бакумæ куы ацæуа, 
Уырдыгæй дæс мины куы æрхæсса, 
Горæты цъæхсæртæ куы аскъæра, 
Царицæ уырдыгæй куы ракæса! 
— Афтæ растдæр нæу? — афарста Райхан. Нæ хъæуы хуыздæр лæп- 
путæй иу, Сафарбег, уæд Бакуйы чи службæ кодта, уый Царицæйы зæрдæмæ 
рагæй дæр цыд, æмæ тынгдæр нæ хъæумæ уый тыххæй цыдис. 
— Куыд у, куыд, хæдæгай? Истытæ дæм фыссы? — афарста Райхан  
Царицæйы. 
— Мæнмæ нæ фыссы, фæлæ сымахæй дæр никæмæ фыссы? — афарста 
Царицæ, æмæ æз цы чызджы цонгыл хæцыдтæн, уый фесхъиуæгау кодта. Мæ 
цонг мын тынг нылвæста, тарстис, исчи йын махæй йæ сусæгдзинад куы рар- 
гом кæна, уымæй. Фæлæ дзæгъæлы! Махæй æнцонкъахæн иу дæр нæ уыд!.. 
Машинæ кæуылты хъуамæ цæуа, уыцы фæндагыл кæй цыдыстæм, 
уымæй æмбæрстам, лæппутæ фысымтæн хæрзæхсæв куы зæгъой, уæд сæ 
чызджытæ ам семæ кæй сбаддзысты, уый. Фæстæмæ фæкæс-фæкæсгæнгæ 
цыдыстæм, æмæ нæм машинæ куы сзындис мынæджы, уæд фæндаджы иу 
фарсмæ алæууыдыстæм. Уалынмæ дынджыр фосласæн машинæ нæ размæ 
баурæдта. Фæйнæ хъæбысы ма нын куы акодта Царицæ, уæдмæ дынджыр- 
къухджын лæппу машинæйæ æргæпп кодта æмæ сæхи чызджыты радыгай 
йæ хъæбысы машинæмæ иста. Фæрдыг уæзданхуызæй йæ цагъд сындæггай 
кодта. Æвæццæгæн та йæ йæ хъуыды Алтаймæ ахаста. Æмæ мæнæ диссаг!.. 
Фæндыры тарст хъинцъ æмæ Фæрдыджы цъæхахст баиу сты! Фæлæбурдта 
271 

дынджыркъухджын Фæрдыгмæ æмæ йæ не 'хсæнæй фосласæн машинæмæ 
фехста. Мах афтæ фæтарстыстæм æмæ фæйнæрдæм фæлыгъдыстæм! 
Хъæргæнгæ станмæ згъордтам, фæндыр дæр нæ ферох! Цæугæ-цæуын  
машинæмæ дынджыркъухджын куы сгæпп кодта, уæд ахæм тагъд уадысты, 
æмæ сæ уад дæр нал баййæфтаид! Бæргæ, афоныл куы бамбæрстаиккам 
хъуыддаг, уæд дæс-фынддæс чызджы иу лæппуйыл куыд нæ фæтых уыда- 
иккам, кæд дынджыркъухджын æмæ тыхджын уыдис, уæддæр?! 
Афтæ нæ хуындзæуттæ чызгыскъæфджытæ разындысты! Фæлæ уæд 
махæй иу дæр нæ зыдта, кæмæн аскъæфтой Фæрдыджы, уый. Куытайы 
фырт скъæфджыты асырдта саргъы бæхыл æмæ фæстæмæ куы нæ æры- 
здæхт, уæд хистæртæ тыхстысты, кæд се 'хсæн исты хъаугъа рауад, зæгъгæ. 
Хистæртæ фæлтæрдджындæр сты, уайтагьд зæронд чызджытæй иу афтæ: 
— Уыдон хуын дæр уымæн æрхастой, æмæ æууæнкæй чызг аскъæфой! 
— Фæлтау нæхимæ куы ацыдаиккам! Уыйас куыст дæр нын куынæуал 
уыдис! 
— Нæхимæ дæр нæ уый тыххæй нæ ауагътой Къоборитæ, æмæ  
Фæрдыджы аскъæфой! 
— Æмæ йæ кæд дынджыркъухджын йæхицæн аскъæфта, уæд та? — 
афарста иннæ. 
— Уæд ыл мæгуырыбон нæ уыдзæн, цæрæнбонты уыцы дынджыр 
къухтæ уын. 
— Æз æй уайтагъддæр мæ фыдфынтæй зыдтон, цыдæр бæллæх нæм 
кæсы, — загьта та зæронд чызг, æмæ йæм ацы хатт Райхан фæцарæхст: 
— Хуыцаумæ кув, Сариффæ, æгайтма дæу нæ аскъæфтой! 
— Бæргæ, бæргæ! — зарæгау бадзырдта Сариффæ. 
Æмбисæхсæвмæ Куытайы фырт куы нæ фæзынд, уæд бирæ радзур- 
бадзуры фæстæ хистæртæ сфæнд кодтой хъæумæ фæхабар кæнын. Уым 
баззайын нæ иуы дæр нал фæндыд. Тарстыстæм, фыдуаг лæппуты хъæуы 
астæуты цæуынæй дæр, уæлдайдæр æхсæвыгон, фæлæ уæддæр хистæртæй 
нæхимæ чи цыдис, уыдонимæ уыцы æхсæв мах дæр абалц кодтам. 
Тарстæй, кæрæдзийы къухтыл хæцгæйæ, хистæртæ разæй, мах, чыз- 
джытæ, фæсте, мах фæстæ та ма лæппутæй цалдæр, афтæмæй æхсæв-бонмæ 
фæцыдыстæм мæйдар кæмтты фистæгæй. Раст аходæнафон бахæццæ стæм 
нæхи хъæумæ, æмæ нæм нæ фæллад дæр нал хъардта, раст цыма стыр бæл- 
лæхæй фервæзтыстæм, афтæ нæм каст. 
Хъæуыхицаумæ комкоммæ чи ацыд, уыдон цалдæр уыдысты, фæлæ 
мах, хъæуыл ног хабар хъусынгæнджытæ, къуыбыртыл куы апырх стæм, 
уæд иунæг хæдзармæ дæр æнæбадзургæ нæ фестæм. 
Уыцы азты нæм хъæуыхицау уыдис ирон хорз сылгоймаг. Уый дæр 
немæ быдыры уыдис, фæлæ къуыри раздæр рацыд, æндæр куыстытæ дæр 
мын ис, зæгъгæ. Æмæ йæм ныр фæдисæттæ йæ хæдзармæ куы бамидæг сты 
ног хабаримæ, уæд фæдисæттæй дыууæимæ кæмтты фистæгæй ацыдысты 
машинæйыл зæрдæ нæ даргæйæ, уæдæ милицæйæн дæр фехъусын кæнæм 
æмæ хъуыддаг дæр бæлвырд базонæм, зæгъгæ. 
272 

Нæ хъæуы хицау хъуыддæгтæ тагъд сбæрæг кодта: Фæрдыджы аскъæф- 
та Куытайы фырт, уæвгæ та ис йæ мадыхойы хæдзары! 
Æвæццæгæн, Куытайы фырт зыдта, нæхи хъæуæй йемæ чызгыскъæфæг 
ничи акомдзæн, уый дæр, стæй Фæрдыджы зæрдæхудты кæй ничи бацæу- 
дзæн, уый дæр. Цæсгомджын уыдис Куытайы фырт — кæд Фидарæй нæ 
тарстис, — уый ам нæй, уый дард ис, зæгъгæ, уæддæр хъæуы зæрдæхудтæй 
тынгтарстис!.. 
Фæрдыг йæхи мардта, йæ сæр къултыл хоста! Куыдта, йæхи уынгмæ 
тыдта, фæлæ йыл Царицæ — Саричкæ фидар хæцыд! Уалынмæ дыууæ 
хъæуыхицауы куы фæзындысты, махон, æмæ уыцы дынджыр хъæуы тып- 
пыртæ хицау, уæд Фæрдыг йæхи мах хъæуыхицаумæ баппæрста, баххуыс 
мын кæн, зæгъгæ... 
Фæрдыг хатыр ракуырдта, дысон-бонмæ йын лæгъстæ чи фæкодта, къайады 
гæххæтты дæ къух бафысс, зæгъгæ, уыцы лæгæй, æмæ йæм бахатыд, цæмæй сæ 
хицæнæй ныууадза. Царицæйы бæргæ нæ фæндыд Фæрдыджы нæ хъæуыхицауы 
æвджид иунæг уысм дæр фæуадзын, фæлæ йын гæнæн нал уыд — хатыр дзы 
ракуырдта зондцжын кар сылгоймаг, нæхи бар ма нæ ныууадз, зæгъгæ. 
Хуыцау йæ зонæг, цавæр ныхæстæ ссардта Фæрдыг нæ хъæуыхицауы 
зæрдæйы йæхи сагъæс бавæрынмæ, фæлæ цасдæры фæстæ уый фæдзырдта 
адæммæ æмæ сæ, Фæрдыг цы уаты уыдис, уырдæм бакодта. 
— Ирон адæм сæ уæздандзинадæй хъуыстгонд уыдысты! Æмæ кæд 
хъуыддаг афтæ рауад, уæддæр алцæмæн дæр срастгæнæн ис! Нæ хъæуы Куы- 
та йæхæдæг дæр, æмæ йæ мыггаг дæр æгъдауджыныл нымад сты! Куытайы 
фырт ацы фыдвæнд иунæгæй куы нæ скодтаид æмæ йæ хъæуы цæрджытæй 
искæмæн куы схъæр кодтаид, уæд дзы ацы диссæгтæ дæр нæ рауадаиккой. 
Æз сæ мæхæдæг дæр баиу кодтаин, уымæн æмæ кæрæдзийы аккаг сты! Абон 
майрæмбон, иннæ Хуыцаубоны нæ чындзы нæ хъæумæ ахæсдзыстæм, куыд 
æмбæлы, афтæ, æмæ Будзи æмæ Фæрдыгæн хорз чындзæхсæв скæндзыстæм! 
Æцæг мæм иу курдиат ис, æмæ уый та Будзийæн йæхицæн зæгъдзынæн, — 
загьта ирон фæрнджын, куырыхон сылгоймаг æмæ Фæрдыджы 'рдæм баздæхт: 
— Уæлдай куыдтытæ дзы ницæмæн хъæуы! Сидзæр чызг дæ, æмæ дын 
Хуыцау замманайы амонд радта! Сразы у дæ хъысмæтыл! Дæ къух бафыс 
къайады гæххæтты, науæд хъæуы æмбис куы сбадын кæной, уæд ныт- 
туджджынтæ уыдзыстæм! Ныр та мын бар радтут, æмæ ма æз Фæрдыгæн 
истытæ ацамонон! 
Уаты уæвджытæ фæкъорд сты. Цæттæ кодтой стъол гæххæттытæ 
æрæвæрынæн. Быдираг хъæуы хицау æрбакæнын кодта Куытайы фырты 
æмæ цалдæр æвдисæны. Цалынмæ уыдон сæхи хъуыддæгтæ кодтой, уæд- 
мæ мах хъæуыхицау систа кърандас æмæ гæххæт æмæ сусæгæй ныффыста, 
Фæрдыг ын Алтайы крайы цы адрис загьта, уый. Дыууæ хатты сбæлвырд 
кодта хъæуыхицау æфсæддон хайы нымæцтæ — тарстис, Фæрдыг сæ кæд 
йæ зæрдыл раст нæ бадардта, зæгъгæ. 
Быдираг хъæуыхицау къайады гæххæтт куы бафыссын кодта, уæд ног 
бинонтæн арфæ ракодта æмæ сулæфыд йæ рæуджыты дзаг. Куыд дзырдта, 
18 Дауырæ 
273 

афтæмæй тынг тас уыдис, лæппуты милицæ горæты ахæстонмæ куы аласа, 
уымæй. 
— Уырдыгæй фæстæмæ рацæуыны тыххæй бирæ гæртæмттæ фидын 
хъæуы! — загъта хъæуыхицау. Куыд рабæрæг, афтæмæй дынджыркъухджын 
хъæуыхицауæн йæхи фырт уыдис, æмæ тынгдæр уымæн тарстис. 
Иу хатт-ма Фæрдыгæн раарфæ кодта, æмæ иннæ хистæртимæ дзаг 
фынгтæм рахызтысты, даргъ ирон хæдзары кæрты цы сара уыдис, уымæ. 
Кæстæрты йеддæмæ уаты куы ничиуал уыдис, уæд Куытайы фырт цал- 
дæр хатты сфæнд кодта Фæрдыгмæ хæстæгдæр бацæуын, фæлæ та ам дæр йе 
'нæныфсдзинад, кæнæ йæ уæздандзинад рабæрæг ис! Дынджыркъухджын 
Фæрдыгыл куы æрхæцыд, рауай, æмæ йын иу хъæбыс уæддæр акæн, зæгъ- 
гæ, уæд Куытайы фырт фæхъæр кодта: «Суадз чызджы! Тыхмитæ йын ма 
кæн!» Ныфс дзы уыдис, кæддæр Фæрдыг аргъ кæй скæндзæн Куытайы фы- 
рты уарзондзинадæн дæр æмæ йæ уæздандзинадæн дæр! Уæлдайдæр ныр, 
къайады гæххæтт цыппар тыхты бакæнгæйæ, йæ зæрдæйы цур цы дзыпп ис, 
уым куы нывæрдта æмæ йын йæ зæрдæйы æнахуыр цин куы уагьта, уæд. 
Фæлæ йын Фæрдыг йæ уæздандзинадæй дæр æмæ йæ 'нæныфсдзи- 
надæй дæр æндæр хуызы спайда кæнынвæнд скодта. Хъæуыхицауы хъусы 
дæр уыцы фæнд бадзырдта. Æмæ ныр хъæуыхицау Куытайы фырты хæ- 
дзарæй уынгмæ куы ракодта, йæ цонгыл ын æрхæцгæйæ, уæд ын загъта: 
— Ды мæнæй бирæ кæстæр дæ! Ды мæнæн фырты фыртæн бæззыс! Фæлæ 
дæ ныфс ахæм хъæзтытæй хъазынмæ кæм бахастай, уым сывæллон нал дæ, æмæ 
дæм мæ цæсгом батæрдзынæн иу хъуыддаг зæгъынмæ, æцæг хатыр!.. Ацу æмæ 
афтекы бирæ бæмбæг балхæн æмæ йæ исты хуызы Фæрдыгмæ бадæтт! Ахæм 
хуызы сылгоймагмæ бавналынæй худинагдæр ницы ис, уæлдайдæр фыццаг 
хатт! Уый фæстæ дæхи нæ уыдзæн! Дæ къайады гæххæтт дæхимæ нæй?! Мæн 
ма горæты цыдæр хабæрттæ ис, æмæ сæ акæнон, стæй уæд нæхимæ, хъæумæ 
цæуын, æмæ æз дæр фæкæсдзынæн чындзæхсæвы хабæрттæм! Æнæмæнг хуы- 
цаубонмæ уæхи цæттæ кæнут. Искæйы хъыгдарын дæр хорз нæу!.. 
Куытайы фырты зæрдæ хъæуыхицауы ныхæстæй барухс, æмæ йын цы- 
дæриддæр загъта, уыдон се 'ппæтдæр сæххæст кæнгæйæ Саричкæйы ныф- 
фæдзæхста, æхсæвы-иу æй иунæгæй ма ныууадзут, зæгъгæ, йæхæдæг саргъы- 
бæхыл нæхи хъæумæ ацыд, хъуыддæгтæм мæхæдæг дæр фæкæсон, зæгъгæ. 
...Ацы хатт та кæмтты машинæйы хъæр æмæ чындзхæсджыты зард 
баиу сты. Къобор сыхаг хъæуы колхозы сæрдарæй иу нæ, фæлæ дыууæ  
машинæйы ракуырдта, мыййаг дзы иу исты куы кæна, зæгъгæ. 
Бамидæг кодтой Фæрдыджы Далойы разгомы Куытайы къуыбырмæ! Ба- 
куывта сын сæ фæрныг хæдзармæ! Æмæ кæд арфæгæнджытæ æмæ цингæн- 
джытæ тынг бирæ уыдысты, уæддæр сæ Фæрдыг иуы дæр нæ уыдта æмæ нæ 
хъуыста — хъуыды кодта æрмæстдæр Фидарыл: «Цымæ фехъуыста хабар? 
Цымæ ссæудзæн? Кæд ын æцæгдæр ус ис, уæд ма уый мæ мæтæй мæлы?» 
Хъæуыхицау ын йæ курдиат сæххæст кæндзæн, Фæрдыг æппындæр 
ууыл гуырсхо нæ кодта, уымæн æмæ зыдта, уый æцæг адæймаг у. Уый иу- 
гæр дзырд загъта, уæд йæ сæххæст кæнын йæхицæн хæсыл нымайы!.. 
274 

Тынг рæсугъд фидыдта Далойы чынддзон разгæмтты Фæрдыг. Фæстаг 
азты чындз чи куырдта, уыдон иууылдæр Далойы разгом куырдтой, фæлæ 
Фæрдыгыл куыд фидыдтой, афтæ Далойæн йæхиуыл дæр нæ фидыдтой!.. 
Æмæ кæд Далойы разгæмттæ хъæуы цæрджытæ иууылдæр зыдтой, уæддæр 
та иу Фæрдыгмæ къуыммæ чи бакаст, уый ныддис кодта: «Цы дзæбæх у! Цы 
рæсугъд разгом ыл ис!» Æмæ та иу Царицæ фæкодта: «Батутæ нын кæнут 
нæ чындзыл! Фæцæсты нын æй кæндзыстут!» 
Хъæуы устытæй Сæли æмæ Фаризæтæй фæстæмæ чындзæхсæвы чи нæ 
уыд, ахæм стæм уыд. Зæронд, æнæдæндаг устытæ-иу ын йæ хыз куы схъил 
кодтой, мæнæ цы дзæбæх у, уæд-иу ын арфæтæ ракодтой æмæ-иу ыл батутæ 
кодтой, цæстæй дын хай ма уæд, зæгъгæ. Тынг сфæлмæцыд Фæрдыг  
чындзæхсæвы бон, фæлæ разы уыдис уыцы фæлмæцыдтæн афæдз дæр бафæра- 
зыныл, цæйнæфæлтау Куытайы фырты дзæмбытæм бахауа!.. 
Æхсæв-бонмæ хъазты хъæр нæ банцад: уæды рæстæджы чындзæхсæв 
иу бонмæ нæ хицæн кодта. Къуырисæры дæр та, хистæртæй сæхимæ чи 
ацыд, уыдон æрбамбырд сты, фæсивæд та сæ зард, сæ кафтæй æппындæр 
нæ банцадысты, афтæмæй æрбабон. 
Хуры рухс тынтæ Фæрдыгæн æрбахастой ахсæв дæр та аирвæзыны 
фæнд, — йæ фарсмæ цы чызг лæууыд, уый хъусы аивæй цыдæр бадзырд- 
та. Чызг уайтагьд уатæй рауад æмæ, Куытаты фарсмæ цы къуыбыр уыдис, 
уыдоны ног чындзимæ фæстæмæ баздæхт. Фæрдыджы фарсмæ балæууыд, 
æмæ йын уый йæ хъусы сусæгæй бадзырдта: 
— Скъæфт чындзы давгæ нæ фæкæнынц, фæлæ æз дæ мад, дæ фыды 
уазæг, ахсæв мæ чи нæ аскъæфа! Ныххатыр мын кæн, фæлæ сылгоймаг куыд 
рынчын вæййы, афтæ рынчын дæн, æмæ мыл уый фæстæ исты гуырысхотæ 
куы кæнамæ мой! 
Тынг фæтæригъæд кодта сыхæгты чындз Фæрдыгæн, уæлдайдæр цал- 
дæр мæйы размæ йæхиуыл дæр ахæм бон уыдис. Сразы кодта хистæр 
устытæй цалдæры, æмæ ныхас Куытайы усы хъустæм бахæццæ. 
— Омæ нын фыдæлтæй æгъдауæн цы баззад, уый цæмæн халæм? Ада- 
вут æй, æцæг æй дзæбæх хъахъхъæнут! — загьта Дзуццон, Фæрдыгæн 
абонæй фæстæмæ барджын æфсин чи уыдис, уый. Иæхинымæр ма цин дæр 
бакодта, зыдта, райсом ын йæ рæсугъд чындзы сыхæгтæ стыр хуынимæ кæй 
æрбакæндзысты. 
Куытайы фырт йæхæдæг дардмæ уынаг уыдис — хъуыддаг уый хъустыл 
куы æрцыд, уæд сыхаг чындзмæ сминæвар кодта, Фæрдыг сæ хæдзарæй 
иунæг къахдзæф дæр куыд никæдæм акæна, афтæ, зæгъгæ. 
Бакатай кодта Фæрдыг хызы бын, йæ фæндæй ницы уайы, уый куы ба- 
зыдта, уæд. Æнæмæнг æй уырныдта, Фидар исты амал кæй скæндзæн йæ 
фервæзын кæнынæн, фæлæ Алтай Æрджынарæг, мыййаг, нæу! Æртæ боны 
цыд уæддæр у!.. 
«Кæд абон нæ фæзына, уæд æй йæ рæсугъд ус нæ рауагъта, æндæр дзы 
ницы ис! Æртæ бонмæ Амырыкæй дæр схæццæ уæвæи ис! — катай кодта  
Фæрдыг хызы бын. — Куыд хъуамæ цæрон, æппындæр мæ зæрдæмæ чи никуы цы- 
275 

дис, ахæм адæймагимæ! Кæд зæххыл уымæй аивдæр æмæ уæздандæр нæй, 
уæддæр ын мæ зæрдæйы бынат нæй æмæ никуы уыдзæн. Хуыцæутты Хуыцау, 
цæмæн афтæ у? Адæймаджы чи фæуарзы, уый нæ уарзы, фæлæ йæ чи нæ  
уарзы, уый уарзы! Æз Фидары уарзын, уый та йæ дохтыр усы! Æз Будзийы нæ 
уарзын, уый та мæн уарзы!» — къуымы лæугæйæ хъуыдытæ кодта Фæрдыг. 
Къуырисæры сихорыл æм фæзындысты, цы сыхы схъомыл, уыцы къуы- 
быры чызджытæ дæр. Хъæбыстæгæнгæ йын арфæтæ кодтой. Фарон Фидар, 
«Фæбадæд мæм» цы чызгæн фæдзæхста, уый йæ куы ахъæбыс кодта, уæд 
Фæрдыг Райханы сусæгæй афарста: 
— Махуæттæй никæй федтай? Куыд сты? 
— Дзæбæх сты, знон сæм уыдтæн. Фæдзæхстой мын, зæгъ, дам-иу ын, 
йæ цард, дам, мауал змæнтæд, йæ хъысмæтыл, дам, сразы уæд. Куытайы 
фырт, дам, Фидарæй æнæлæгдæр нæу! 
— Уæдæ уыдон дæр Куытайы фырты фарс фесты? — йæ цæстытæ та 
доны разылдта. 
— Ацу-ма, нæ чындзы нын ма кæуын кæн! — аиуварс кодта Царицæ 
Райханы, æмæ уæд Райхан, йæ зæрды цы уыд, уый Царицæйæн загъта: 
— Уый тæригъæдæй ды цард никуы ссардзынæ дæ хуынхæсджытимæ 
æмæ дæ фæндагмæсайдимæ! Стæй ма дын иу хъуыддаг зæгъон, кæд мæ 
къахыс, уæд: Сафарбег мæнæн мæ дард æмхæрæфырт у, фæлæ йæ ды дæ 
цæстæй дæр нæ фендзынæ, Саричкæ! 
— Æмæ дзы ды та цалæм калесо дæ? Чи дæ фæрсдзæн? — барджын æмæ 
ныфсджынæй загъта Царицæ, Фæрдыгмæ бынтон хæстæг балæугæйæ... 
Ныррæсыдысты Фæрдыджы къæхтæ цалдæр боны уырдыг лæууынæй. 
Рыстис йæ сæр — быдыры станы цы уæлибæхы карст æмæ карчы базыр 
бахордта, уыдоныл уыдис нырмæ. Йæ рæсугъд ирд цæсгом бынтон ныф- 
фæлурс, цæсты бынтæ бахаудтой. 
—Дæ разгæмттæ дын куы раивæм, уæд дæ уæлæ цы къаба скæндзынæ, уый 
дæ абарын хъæуы, æмæ ма иннæ уатмæ цом, — бадзырдта Царицæ Фæрдыгмæ. 
Иннæ уатмæ куы бахызтысты æртæ чызгимæ, уæд сын Фæрдыг афтæ: 
— Ам ма мæ иу гыццыл абадын бауадзут! — уæззау бадт æркодта, йæ 
рахиз къух йæ сæрмæ æнцой сæвæргæйæ. Афтæ цасдæр æнæдзургæйæ  
Фæрдыг адзæгъæл йæ хъуыдыты. 
Къаба йын чи хуыдта, уыцы чызг æм куы сдзырдта, абар дæ къаба, зæгъгæ, 
уæд Фæрдыг къаба чызджы къухтæй раскъæфта æмæ йæ дуары цурмæ фехста: 
— Мæн уæ къабатæ ницæмæн хъæуынц! Æз мæрдтæм Далойы разгомы 
дæр ацæудзынæн! — æмæ та йæ цæстытæ донæй айдзаг сты... 
— Æри-ма, æз æй абарон! Мах асæй дæр, кондæй дæр иухуызон стæм! 
— фæрæвдз та ис ам дæр Царицæ... 
Фæсахсæвæр адæм сæ фæрныг хæдзæрттæм куы цыдысты, уæд  
Фæрдыджы зæрдæ йæхи бынтондæр къултыл хойын райдыдта. Баззадис ныр йе 
знæгтимæ ныхæй-ныхмæ. Уый — иу, уыдон — бирæ! 
Барис ын къухылхæцæг уыд, æмæ Барисы ус, Фæрдыг æппæты тынгдæр 
кæмæй тарстис, уыцы сынтæг сарайæ куы æрбахæссын кодта, æмæ йæ йæ 
276 

раздæры бынаты куы æрцарæзтой, уæд Фæрдыгмæ афтæ каст, цыма уый йæ 
мæрдон чырын у. Нал æууæндыдис, исчи ма йæ ацы бæллæхæй фервæзын 
кæндзæн, ууыл. 
Сынтæг æвæрд куы æрцыдис, уæд, ирон æгъдаумæ гæсгæ, куыд æм- 
бæлы, афтæ уатмæ бацыдысты къухылхæцæг, æмдзуарджын æмæ сæ устытæ 
æртæ кæрдзын, графин æмæ сыкъаимæ. 
Арвыстой Куытайы фыртмæ, æмæ ахæм разы, ахæм цинхуызæй æрба- 
цыд æмæ йæ амонд æмбæхсын йæ бон нæ уыд, цæрæнбонты йæ зæрдæйы 
ахает йæхицæй дæр æмæ адæмæй дæр чи æмбæхста, уыцы Будзи! 
Скуывтой Хуыцауы æвдисæнтæ ног къайæн, амондджын куыд уой, 
кæрæдзийы уарзгæйæ куыд фæцæрой, зæгъгæ. Куытайы фырт æмæ Фæр- 
дыджы иумæ ныууагътой, дуар сыл бахгæдтой, æмæ ног къаймæ тыргъы 
хъусынмæ чи хъавыд, уыцы чызджыты æмæ лæппуты ратардтой тыргъæй, 
ацæут æмæ уæ фæллад суадзут, зæгъгæ. 
— Уыдон атардтат, фæлæ цармæ чи схызтис ног къаймæ хъусынмæ, уы- 
доны та чи рахизын кæндзæн? — загьта, чындзæхсæвы фæстæ чи 'фенайд- 
та, уыцы сылгоймæгтæй иу 
— Уыдон та æз рахизын кæндзынæн! — барджынæй загьта Барис æмæ 
асиныл цармæ схызтис. 
— Ам чи ис? Рахизут! Ныртæккæ асин айедзынæн, æмæ ахсæв-бонмæ 
ам баззайдзыстут! — загьта Барис асины бæрзонддæр къæпхæныл лæу- 
гæйæ, йæ иу æмбис цары, афтæмæй. 
— С-с-с! Ма хъæр кæн! Фæлтау-ма ардæм рацу, æмæ байхъусæм, цытæ 
дзурдзысты, уымæ! — айхъуыста Барис йæ усы æмхæрæфырт Царицæйы 
хъæлæс æмæ цармæ сбырыд. 
Ирон адæммæ дæр, æмæ мах хъæуы дæр ахæм æгъдау уыдис, æмæ-иу 
фыццаг æхсæв ног къаймæ хъусгæ кодтой. Суанг-ма ахæм æфсон дæр æр- 
хъуыды кодтой нæ хъæуы цымыдис сылгоймæгтæ, æмæ, дам, сæм куы ничи 
хъуса, уæд сæм хæйрæджытæ хъуедзысты, æмæ сын сæ цард ныесуйтæ 
кæндзысты. Уымæ гæсгæ, бирæ азты дæргъы мах хъæуы уыцы æгъдау дæр 
æмæ хæлын кæрц дæр тынг кадджын уыдысты. Фæлæ уыцы изæр чындз- 
мæхъуыст мах хъæуы фæстаг уыдис. Куытайы хæдзары æрцыдис уыцы 
изæр, Иратаманы чи нæма уыдис æмæ йæ фæстиуджытæй нæ хъæуы бирæ 
ивддзинæдтæ чи расайдта, ахæм рæдыд: уаты Куытайы фырт æмæ Фæрдыг 
куы стох сты, æмæ Фæрдыг йæхи лæппуйы хъæбысæй куы тыдта, ма мæм 
æвнал, зæгъгæ, уæд чызджытæ цары, трубайы рæбын цы хуынкъ скъахтой, 
уый цур ныддæлгоммæ сты æмæ ног къайы хъынцъыммæ хъуыстой, Барис 
дæр сæ фарсмæ хуыесыд, афтæмæй. 
Дыууæ чызджы Барисæй фефсæрмы сты æмæ талынг цары иннæ кæрон- 
мæ алыгъдысты. Уыдонмæ хъусгæ дæр ницыуал кодта, фæлæ чысыл раздæр 
цармæ хъуеджыты тæрынмæ чи схызтис, уыцы Барис æмæ Царицæ-Сарич- 
кæ монцты ахæсты бахаудтой бынæй уаты уæвджыты тохмæ хъусгæйæ. 
— Ма мæм æвнал! Суадз мæ! Абон ма мæ уадз! — тыхулæфт кæнгæйæ 
хъæрæй куыдта Фæрдыг. 
277 

— Ма тæрс, мæ зынаргъ! Ралас дæ дзаумæттæ æмæ схуысс! Сырд дæ, 
æви?! Хорз! Нæ дæм бавналдзынæн! — дзырдта Куытайы фырт, йæ хъæлæ- 
сы уаг бынтон аивта, афтæмæй. 
Æвæццæгæн, монцы уынæр хæцгæ низæй уæлдай нæу! Усджын, ахуыр 
цы хъуыддагыл уыд, уый кæнын æм тынг зын нæ каст, фæлæ æнæрцæф 
чызг Барисы хъæбысы куы басхъиудта, æмæ йæ арсы хуызæн йæ быны куы 
акодта, уæд чызгæн йæ цъæхаст фæцыд, фæлæ йын Барис йæ дзых ахгæдта, 
цары цы дыууæ чызджы уыдис, уыдонæй дæр нæ фефсæрмы. Фæхудинаг 
кодта йæ усы æмхæрæфырты! 
Цасдæры фæстæ йæхи куы æрæмбæрста, уæд чызгæн лæгьстæ кæнын 
райдыдта, йæ рустæн ын батæ кæнгæйæ: 
— Ма мæ бабын кæн! Макæмæн зæгъ! Хъусыс! Исты æрхъуыды кæн- 
дзыстæм! Æз дæу хуызæн хорз чызг уынгæ дæр никуы фæкодтон! Ма ку! 
Хъусыс! Мазæгъ!.. 
Сæхи уынæрæй сæм уаты цы уыдис, уый дæр нал хъуыстис, кæд уат нæ, 
фæлæ кæрт дæр хъæлæба æмæ цъæхастæй байдзаг ис, уæддæр... 
Кæрæдзийы бирæ фæратон-батон кæныны фæстæ Фæрдыг уæддæр йæ- 
химæ бавналын нæ бауагъта Куытайы фырты. Царæй цы уынæр цыдис, уый 
дæр хъуыста, фæлæ цы у, уый нæ раирстæста! 
Кæртæй хъæлæба 'рбайхъуыст, Фæрдыгмæ хылы хъæр фæкаст. Йæхи- 
нымæры загъта, чидæр фæрасыг æмæ сæхимæ нæ комы, зæгъгæ. Фæлæ æп- 
пынфæстаг хъæр ныхæсты æхсæн Фæрдыг цыдæр зонгæ хъæлæс айхъуыста 
æмæ, уатæй тыргъмæ цы рудзынг уыд, уый размæ сæгуытау багæпп кодта. 
Нæ йæ фæсайдтой йæ хъустæ — уый æцæгæй дæр уыдис Фидары хъæлæс. 
— Омæ ма мæ мидæмæ бауадзут! Æз уын уæ чындзы тыхæй куы нæ исын! 
— тох кодта Фидар лæппутимæ, растдæр зæгъгæйæ та, Куытайы сиæхстимæ. 
— Мæнæ-ма хæдзармæ рацу æмæ фæйнæ бануазæм! Арфæтæ ракæн ног 
къайæн! — хъуысыдис хистæр сиахсы хъæлæс къæбицæй. 
Куытайы фырт ронбæгъдæй тыргъы дуарæй ракаст, цы хабар у, зæгъгæ. 
— Куыдзæйгуырд! Дæуимæ мæ ныхас уый фæстæ уыдзæн! — цæф арсы 
богъ ныккодта Фидар æмæ пыхе йæ сæрыл бахæсгæйæ Фæрдыджы уаты смидæг. 
Разгæмтты куы ауыдта чызджы, уæд фæныфеджындæр. 
— Хуыцæутты Хуыцау! Мæ куывд дæм фехъуыст! — йæ худ æмæ йæ хыз 
йæ сæрæй фелвасгæйæ Фæрдыг Фидары 'рдæм цалдæр къахдзæфы акодта, 
фæлæ уаты астæу лæугæйæ баззад. Кастысты дыууæ уарзоны кæрæдзимæ, 
цыма кæмдæр хохы цъуппыл уыдысты æмæ сæ алыварс иунæг адæймаг дæр 
нæ уыд, уыйау... 
Адæм сфæдис сты. Куытайы фырты хæстæджытæ, уæлдайдæр къу- 
хылхæцæг Барис адæмы сæрты лæбурдта, раст цыма чысыл раздæр цары 
цы худинаджы ми бакодта, уый дæр ын Фидары аххос у, уыйау хæдзар йæ 
сæрыл систа. Уалынмæ уатмæ бахызтис Куытайы фырт, йæ къухы бæрзонд 
систа йæ загсы гæххæтт æмæ йæ Фидармæ равдыста: 
,— Мæнæ ацы гæххæтт уыные! Уый закъонмæ гæсгæ загсы гæххæт у! 
— Æмæ дын æз дæ загсы гæххæтт куы нæ исын! Æз дын куы загътон, 
278 

дæуимæ мæ ныхас фæстæдæр уыдзæн! Сымах та, — Фидар разылдис уаты 
уæвджытæм, — мæ хорз æмгæрттæ, ме 'мбæлттæ, мæ хъæубæстæ! Куыд ба- 
уæндыдыстут мæнæн мæ рухс бæллицтæм уæ къух сисын? Ахæстоны уын куы 
нæ бадын лæгмарды тыххæй! Æз мæ кадджын хæс æххæст кæнынмæ ацыдтæн, 
сымах та мæ къæбуты 'рдыгæй марынвæнд скодтат! Фесæфут иууылдæр мæ 
цурæй, науæд уæ кæфты цагъд ныккæндзынæн! — фæхъил кодта Фидар йæ 
даргъ шинелы дымджытæ æмæ сæ цæргæсы базырты тылд скодта. 
— Дæу та æз фæрсгæ дæр нæ кæнын, фæнды дæ Куытайы фыртимæ 
цæрын, æви нæ, уымæй! Рæвдз мæ фæстæ! — æмæ Фæрдыджы йæ къухæй 
раивазгæйæ сæрæй æмæ къахæй цавта, йæ размæ чи лæууыд, уыцы лæп- 
пу-фæсивæды. 
Хъæу фæфæдис сты. Фидары фарсхæцæг æмгæрттæ æмæ æрдхæрдттæ 
куынæ уыдаиккой, уæд, чи зоны, афтæ æнцонæй нæ раирвæзтаиккой Фидар 
æмæ Фæрдыг Куытайы къуыбырæй, фæлæ чи кæуыл хæцыд, æмæ чи кæй 
нæ уагъта фæдисы згъорын, уый бæрæг дæр нал уыд. 
Куытайы фырт кæрты астæу лæугæйæ йæ къайады гæххæтт ратил-батил 
кодта æмæ дзырдта: 
— Йай диссаг нæу! Дæ закъонный усы дын исчи байсæд! 
— Цымæ йæм чи фæхабар кодта? Куыд базыдта хъуыддæгтæ? — тарст- 
хуызæй^фарста Куытайы ус Дзуццон. 
— Йæ бинонтæ дæс æмæ ссæдз куы сты, уæд æм чи фæхабар кæна, уый 
сæм нал ис! — мæсты хъæр кодта Куытайы фырт. 
Цалынмæ уыдон тох кодтой сæхимидæг, уæдмæ Фæрдыг æмæ Фидар 
æхсæвы тары фæцыдæр сты. Фæдисæттæ суанг Дыууæдоныастæумæ дæр ма 
ныххæццæ сты, нæ чындзы байсæм, зæгъгæ. Фæлæ никуы æмæ ницы! Уæдæ 
кæд хиуæттæй искæмæ баззадысты, зæгъгæ, Куытайы сиæхстæ æхсæвбонмæ 
фæндаджы былтыл баззадысты, кæй зæгъын æй хъæуы, Барисæй фæстæмæ!.. 
Айхъуыстис æмбисæхсæв хъæуыл, Фидар Фæрдыджы байста, зæгъгæ. 
Цалдæр боны дæргъы, Куытайы къуыбырмæ арфæтæ кæнынмæ чи цыдис,  
уыдон фæдисы згъордтой. Фæлæ иунæг адæймаг дæр нæ базыдта, Фидар æфсады 
ус ракуырдта, æви нæ, уый. Куыд дзырдтой, афтæмæй Фидар йæхи бинонтæм 
дæр тынг смæсты ис, Фæрдыджы йын кæй нæ бахъахъхъæдтой, уый тыххæй. 
Бæллæхтæ иумæ ныккалдысты Куытайы зæронд сæрыл — иуæй йын, 
йæ чындзы байстæуыд — фæдзæгъæл сты йæ чындзæхсæвы хæрдзтæ, фæ- 
худинаг ис, кадджынæй кæм фæцард, уыцы хъæубæсты 'хсæн, иннæмæй та, 
зыдта, йæ зыбыты иунæг фырт ахæм æхсæрфарсы цæф кæй нæ ныббардзæн. 
Фæлæ мæгуыр зæронд Куыта нæма зыдта бæллæхты бæллæхдæр. 
Куыддæр адæм фæсабырдæр сты, афтæ Куытайы хæдзары царæй 
хъæрахст æмæ сылгоймаджы кæуын райхъуыст. Æвæццæгæн, Царицæмæ 
йæ бæллæх фæстагмæ тынгæй-тынгдæр хъардта. Уæдæй нырмæ дæр йæхи 
хъайваныл цалдæр хатты ацауыгъта, фæлæ йæ дыууæ чызджы аирвæзын 
кодтой. Ныр йæхимæ лæбурдта, йæ сæрыхъуынтæ тыдта. 
— Мæ арт бауазал! Мæ иунæг йæхи ма амара! — ныхъхъарæг кодта 
Дзуццон. 
279 

— Цы кодтам?! Цы ныл æрцыд? Чи кæуы? — сонт ракæс-бакæс кодта 
зæронд Куыта. 
Уæды рæстæджы худинаггонд чызджы ничи куырдта. Уымæ гæсгæ, 
чызгыл исты бæллæх æрцыд, уæд-иу йæхи мардта. Зыдта-иу, йæ худинаг 
мыггагмæ дæр йæ сæрæй не схицæн уыдзæн, уый. Æмæ ныр Царицæ, иуæй, 
йæхимæ лæбурдта, иннæмæй та, дыууæ чызгмæ, цæмæн мæ ныууагътат, 
цæуыннæ мын аххуыс кодтат, зæгъгæ. 
— Исчи æцæгæлон ма куы уыдаид, фæлæ мæ уарзон æмхæрæфырты 
лæг! — дзыхыдзагæй хъæр кодта Царицæ. 
Цыдæриддæр уыдис, æрхизын кодтой æртæ чызджы царæй, фæлæ Ба- 
рис фæцыдæр ис. Куы фехъуыста, Царицæ нæ бас^сæг кодта хъуыддаг, уæд 
йæ сæрæн цы кодтаид, уый зонгæ дæр нал кодта. Йæхи фæсмонæй мардта, 
йæхимæ мæсты кодта, цæмæн мыл æрцыд ахæм рæдыд, зæгъгæ. 
Æппæтæй стырдæр бæллæх æрцыд Барисы ус Куытайы цыппæрæм рæ- 
сугъд чызгыл. Йе 'ртæ фырты фыд цыма ныртæккæ ацы ран амард, афтæ йæ 
дзыхыдзаг куыдта. Лæбурдта Царицæмæ, æмæ йæ адæм тыххæй иргъæвгæйæ 
Барисы хæдзармæ акодтой. Ирон сылгоймаг цыфæнды мæстджынæй дæр уæз- 
дан у, уым æрсабыр, æфсин æмæ хицауæй æфсæрмы кæнгæйæ, фæлæ йæм 
хуыссæг хæстæг не 'рцыд. Бонырдæм йæ зонды фæзынд бæллæхты аххос: 
«Æвæццæгæн мын Хуыцау Фидар æмæ Фæрдыджы тæригъæд нæ ныббарста!» 
* * * 
...Хур акъул, фæлæ ма сæрдыгон даргь бонæй дзæвгар уыдис. Рог дымгæйы 
кафт, цъиуты цъыбар-цъыбур æмæ хохаг доны зард иу кодтой, дыууæ азы 
размæ Фæрдыг кæугæйæ кæм цыдис цыдæр æбæрæгдзинадæй тæрсгæйæ, Да- 
лойы разгомæн йæ дымджытæ йæ цæнгтыл стухгæйæ, уыцы комы... 
Ныр та аргъæутты бæстæйы хуызæн каст, йæ рæсугъдзинад хъуыст- 
гонд кæмæн у, нæ уыцы ком Фæрдыг æмæ Фидармæ, афтæмæй Дыууæдо- 
ныастæуæй фистæгæй бафардæг сты хъæумæ. 
Доныбыл уæрыччытæ цы дыууæ лæппуйы хызтой, уыдон æнахуыр 
бæлццæтты дардмæ куы ауыдтой, уæд, сæ лæдзджытæ сæ къухты, афтæмæй 
сосавæндагмæ базгъордтой. Сæ иу Фидары æфсымæры лæппу разынд, æмæ 
йæ фыдыфсымæры куы базыдта, уæд ыл йæхи андзæрста. 
— Мæнæ Бæппу цæйас сси! — фелвæста Фидар астаздзыд лæппуйы йæ 
хъæбысы. Фæрдыг дæр ын йæ рæсугъд урс къух йæ сæрыл æрхаста æмæ йæ 
æрбахъæбыс кодта. 
Цалынмæ бæлццæттæ иннæ лæппуйыл дæр цинтæ кодтой, уæдмæ  
Бæппу йæ уисын бæхыл хъæумæ хæрзæггурæггаг азгъордта, йæ дзыхыдзаг 
хъæргæнгæ: «Фидар ссыдис! Фидар ссыдис!» 
— Æмæ ды та кæй лæппу дæ? 
— Гурджены! 
— Брус?! Мæнæ цæйас сси Брус! — æрбахъæбыс кодта лæппуйы  
Фидар. — Æмæ хъæубæстæ та куыд сты? 
280 

— Иууылдæр дзæбæх! Фидарон бирæ арахъхъытæ рауагъта. Мах та йын 
сугтæ хастам. Бæгæны дæр бахсыстой устытæ. Знон дæр уæм æнхъæлмæ 
кастыстæм! — стыр лæджы ныхæстæ ракодта Брус. 
— Æмæ Фаризæттæ та куыд сты? — æнæрхъæцонæй афарста Фæрдыг. 
— Уыдон дæр дзæбæх. Æрмæст æндæрæбон сæ фыстæй иу фæхæдмæл. 
Сасиджын уыдис æмæ амард... 
— Æндæр бæллæх ныл ма 'рцæуæд! — бахудтис Фæрдыг æмæ Фида- 
римæ кæрæдзимæ æхсызгон каст бакодтой, хъæубæстæ дзæбæх кæй сты, 
уымæй разы уæвгæйæ. 
Сосавæндагæй Фидарты къуыбырмæ дзæвгар суайын хъуыдис, фæлæ 
бæлццæттæ нæ тагъд кодтой — сæ фæнд конд уыд. Фæндаджы дæлбыл цы 
цъæхнæувæз уыдис, уырдæм ныххызтысты, æмæ сæм адæм уырдæм уады- 
сты. Цинтæ æмæ хъæбыстæ сбирæ сты. Адæм дисгæнгæ кастысты, Фидар 
æмæ Фæрдыг иумæ куыд хорз фидауынц, уымæ — раст цыма арвæй дыууæ 
стъалыйы æртахт, афтæ сæм каст! 
— Мæнæ ма кæй уынæм! 
— Уæ, алыбон æгас нæм цæуат, нæ уарзон бæлццæттæ! 
— Фæрдыг æмæ Фидар ссыдысты! 
— Мах дæм сабиимæ куы æнхъæлмæ кæсæм! 
— Дæ разы ма Фаризæтмæ фæхæрзæггурæггаг у, Фидар æмæ, зæгъ, 
Фæрдыг ссыдысты! — хъæр кодтой чидæртæ иу къуыбырæй иннæмæ. 
Фæрдыджы хо Варычкæ фырцинæй кæугæ фæзмæ куы ныххæццæ, уæд 
æй Фæрдыг дæр æмæ Фидар дæр нал базыдтой: 
— Мæнæ куыд рачызг ис! Бынтондæр Фæрдыджы хуызæн сси! — йæ 
хъæбысы йæ æхсызгонæй æрбакодта Фидар... 
Цалынмæ хъæуы цæрджыты фылдæр не 'рымбырд фæзмæ, уæдмæ  
Фидар не схъæр кодта, цæуыннæ тагъд кæнынц къуыбырмæ схизынмæ, уый. 
Йæ хуыздæр æмгæрттыл кæй нымадта, уыдон куы бабирæ сты, уæд сæм 
Фидар иуфарсмæ фæдзырдта, чызг-фæсивæдмæ сæ ныхас куыд нæ хъуыста- 
ид, афтæ. Фидар сын цы загъта, уый сæм хорз фæкаст. Цасдæры фæстæ лæп- 
путæй иу Фидары æрвад Бибойы фæсивæды æхсæнмæ бакодта, йæ цонгыл 
ын æрхæцыд, афтæмæй. Ныр Фидар иунæг ныхас дæр нал кодта. Æфсæрм- 
дзæстæй йæ сæр æруагъта, æмæ-иу æй Бибо истæмæй куы афарста, уæд-иу 
ныфсæрмы, афтæмæй дзæвгар рæстæг ахаста ныхас. Бæрæг уыдис, Бибо 
хъуыддаг йæхимæ кæй райста, уый... 
Цалынмæ уыдон уынаффæтæ кодтой, уæдмæ Райхан æмæ иннæ 
чызг-фæсивæд Фæрдыгæн хъæуы хабæрттæ адзырдтой: 
— Куытайы фырт, сымах куы ацыдыстут, уæд афицерты скъоламæ ба- 
цыд æмæ иунæг хатт дæр нæма ссыд сæхимæ. 
— Йæ худинаг йæ сæрмæ не 'рхаста!.. 
— Барис йе 'ртæ фырты ныууагъта æмæ йæ усы æмхæрæфырт Цари- 
цæимæ Астæуккаг Азимæ афардæг сты!.. 
— Уый кæд æмæ кæд уыдис! Ныр сын афæдздзыд чызг ис!.. 
— Барисы ус йе 'ртæ фыртимæ йæ цæгатмæ раздæхт æмæ Куытайы 
281 

къуыбырыл æрбæстон! — загъта Райхан, цыма Куытайы бынтæм уый дæр 
исты бар дары, уый хуызæн тызмæгæй. 
— Булæ дæр Беслæныхъæуæй замманайы чызг æрбахаста! Варычкæ дæр 
дзы чындзхæссæг уыдис, — йæ ныхас баппæрста кæстæр чызджытæй иу. 
— О, хæдæгай, Фæрдыг! Варычкæ ныр дæуæй хуыздæр цæгъды фæнды- 
рæй! Дæхицæй бынтон хъал мауал у! — загъта та Райхан æлхыскъгæнæгау. 
— Иу ногдзинад ма нæм ис: хæлын кæрц дæр нал кæнынц чызджытыл 
чындзы цæугæйæ, æмæ хъусгæ дæр нал кæнынц ног къæйттæм!.. — Райха- 
ны ацы ныхæстыл чызджытæ схор-хор кодтой. 
Аджих ис Фæрдыг. Ног хабæрттæй йын иутæ хъыг уыдысты, иннæтæ 
æхсызгон.^Æхсызгонты æхсæн уыдис, Будзи — Куытайы фырт ам кæй нæй, 
уый дæр. Йæхинымæры тæрсгæ кодта Фидар æмæ Куытайы фырты фыццаг 
фембæлдæй... 
Айхъуыстис уайтагъд Фидар æмæ Фæрдыджы сусæгдзинад фæзыл! 
Базмæлыдысты фæсивæд: чи дзы хистæрагур уадис, чи разгоммæ, чи фæн- 
дырмæ. 
— Нæ уарзон хъæубæстæ! Мах нæ чысыл хъæуы цæрджыты Фидары 
фарсхæцджытыл æмæ йæ ныхмæлæуджытыл нæ дихтæ кæндзыстæм! — 
Азæлыдис фæзыл Бибойы цъæхснаг хъæлæс. — Мах иу хъæуы схъомыл 
стæм, иу бинонтæ стæм нæ цин æмæ нæ хъыджы. Фидар куыд зæгъы, 
афтæмæй дыууæ азы размæ, Фæрдыджы ардыгæй куы акодта, уæд æй йе 
'фсæддон хайæ фондзыссæдз километры дарддæр иу уырыссаг ус Пашæмæ 
æрцæрын кодта, æмæ дыууæ азы дæргъы Фæрдыг æмæ Пашæ чызг æмæ 
мады цард фæкодтой. Æмæ мах Пашæйæ хæсджынæй нæ баззайдзыстæм, 
бахъуаджы сахат Фæрдыджы кæй бауазæг кодта, уый тыххæй. Фидар куыд 
зæгъы, афтæмæй афæззæг Пашæ нæ хъæумæ ссæудзæн, æмæ йын æгас 
хъæуæй дæр арфæ ракæндзыстæм! 
Ныр та уын æз, мæ уарзон хъæубæстæ, æнхъæл дæр кæмæн не стут, ахæм 
диссаг зæгъынмæ хъавын: мах Фидар æмæ Фæрдыгмæ сабиимæ ссæуын- 
мæ 'нхъæлмæ кастыстæм, уыдон та нæм, ардыгæй куыд сыгъдæг æмæ æнæ 
'рцæфæй ацыдысты, афтæмæй фæстæмæ дæр ссыдысты! Нæ сæ бафæндыд 
ам, нæ сыгъзæрин бæстæйы сæ риуты цы уарзт сæвзæрд, уый уым, кæйдæр 
хæдзары райхалын! Нæ сæ бафæндыд, мах, сæ уарзон хъæубæсты сæ цинæй 
æнæхай фæкæнын! Æмæ абон махæн диссаджы бæрæгбон у! Абон æрхæц- 
цæ, Фидар æмæ Фæрдыг рагæй кæмæ бæллыдысты, уыцы цины бон. Мах 
нæхи куывдмæ цæттæ кодтам, фæлæ нæ куывдæй чындзæхсæв рауад! Мах 
мæнæ Майрæмимæ нæхимæ къуыхылхæцæг æмæ æмдзуарджыны хæстæ 
исæм. Сымах та, нæ уарзон хъæубæстæ, чызгæрвитджытæ æмæ чындз- 
хæсджытæ уыдзыстут аизæр мæнæ ацы фæзæй! 
Бæстæ сусу-бусу ссис. Чи Фæрдыгæн хъæбыс кодта, чи Фидарæн. 
Æрхæццæ ис фæзмæ Фæрдыджы фæндыр дæр. Раст цыма дыууæ уарзон 
уды атыхстысты кæрæдзиуыл, уыйау азæлыдысты хохаг доны æмдзæгъдмæ 
Фæрдыджы цæгъдтытæ, æмæ фæсивæд сæ уарзæттимæ фæкафыдысты, фæ- 
симдтой!.. 
282 

— Курæм уæ, æмæ нын нæ чындзы арæвдз кæнут! — райхъуыст та Би- 
бойы хъæлæс, Уæллагхъæумæ цы барæг арвыста Далойы разгоммæ, уый 
къухæй тыхтон райсгæйæ. Тыхтон къух-къух Райханмæ бахæццæ: 
— Тæхудиаг нæ дæ, Фæрдыг, дыккаг хатт Далойы разгомы чындзы чи 
цæуы! Махмæ та иунæг хатт дæр нæ хауы. 
— Уынын дæр мын æй ма фæкæнут! — раст ыл цыма хæцгæ низ уыдис, 
уыйау æй аиуварс кодта Фæрдыг æмæ Райханы хъусы цыдæр бадзырдта. 
Райхан цæсты фæныкъуылдмæ Фæрдыджы чумæданæй цæхæркалгæ 
хæрдгæхуыд разгом сласта æмæ йæ йæ цæнгтыл æрытаугæйæ бæрзонд систа: 
— Мæнæ цы диссаджы разгом ис! Кæм дын уыдис, кæ? 
— Пашæимæ йæ бахуыдтам. Фидар мын Далойы разгомыл йæ рарви- 
тыны агъоммæ нывтæ сисын кодта дыууæ азы размæ. Æвæццæгæн, абоны 
боныл хъуыды кæнгæйæ... 
— Мæнæй уый дæр уæдæ чындзы фæцæуы! Æцæг Фæрдыджы разгомы!.. 
Адæмы æхсæн фæрдыджы хуызæн уыдис Фæрдыг йæ разгомы.  
Æвæццæгæн ма паддзахы чызджытæ дардтой кæддæр ахæм айв, цæхæркалгæ 
дарæс. Разæй, гуырæй, дæлгуырæй, дысæй — разгомыл ахæм диссаджы 
ирон нывæфтыдтытæ уыдис сызгъæрин æмæ æвзист æндæхтæй, æмæ сæм 
цæст нæ лæууыд. Рон æмæ риуæгънæджытæ уыдысты алдымбыдæй конд, 
уыдон дæр сызгъæрин хуыз. Худ дæр уыдоны хуызæн. Къабайæн йæхи  
хуызæн чи уыд, фæлæ ноджы тæнæгдæр, ахæм кæлмæрзæны кæрæттæй дымгæ 
пæрпæргæнгæ хъазыд, уымæн дæр йæ кæрæттыл сыгъзæрин æндæхтæй 
дамгъæфыстытæ. 
Чындзхæсджыты зард æмæ цины хъæр кæмттæ арыдта. Хуры фæстаг 
тынтæ хæхты цъуппытыл æртытæ куы ссыгътой, уæд Фидары бинонты 
бæллиц сæххæст — бакуывта сæм, рагæй кæмæ бæллыдысты, сæ уыцы уар- 
зон чындзаг, фарны къах сæм бавæрдта! 
...Рæстæг дугъон бæх у! Атахтысты базырджын азтæ! Мах фæлтæр, 
кæддæр хистæр чындздзон чызджытыл зæрондæй чи худтис, уыдон куыд 
азæронд стæм, уый зонгæ дæр нæ бакодтам, хъуыды кодтон æз мæ сæнтты 
дард балцæй æрыздæхгæйæ. 
...Куытайы фырт йæ лæдзæгыл йæ дыууæ къухæй фидар хæцгæйæ æр- 
кув-æркув кодта, æвæццæгæн æй хуыссæг æрцахста. Æз мæ хъуыдыты афтæ 
аныгъуылдтæн, æмæ мыл Куытайы фырт, стъолыл цы целлофан æмбæрзæн 
уыд, уый куыд бамбæрзта, уый зонгæ дæр нæ бакодтон. Æвæццæгæн мын 
фæрсуардæй ныххуылыдзæй тарст. Иæ иу цæстæй мæм куы æрбакаст æмæ, 
уыйырдæм кæсын, уый куы ауыдта, уæд йæ сæрыл хæрдмæ схæцыд: 
— Уарын тагъд фæуыдзæн. Не суазал дæ? 
— Мæнæ мыл цыдæр пæлæз куы бамбæрзтай, уæд ма куыд хъуамæ  
суазал уон? Бузныг, стыр бузныг, фæлæ ацы стъол æнæ 'мбæрзæнæй баззад. 
— Уыцы стъолæн æз исты æрхъуыды кæндзынæн... 
Мæ цымыдисдзинад мæ хурх кодта. Цас æмæ цас хъуыддæгтæ мæ базо- 
нын фæндыд, фæлæ куыд райдыдтаин, уый нæ зыдтон. 
— Кæд абондæргъы ды кастæ, æз ацы уæлмæрдтыл куыд фæзылдтæн 
283 

æмæ сæ алкæйы раз дæр цас фæлæууыдтæн, уымæ, уæд бамбæрстаис, 
мæнæн мæ хъæуккæгтæй алчидæр зынаргъ кæй у, уый. Бахатыр мын кæн, 
мæнæн ды дæр тынг зынаргъ адæймаг дæ! Æз дын дæ царды хабæрттæй дæр 
цыдæртæ зонын. Дæ мад æмæ мæ мад та иу мыггаджы хæрæфырттæ уыды- 
сты — Гуццаты... Афтæ нæу? 
— Афтæ! Гуццаты хæрæфырт уыдис мæ мад. 
— Мæнæн мæ автобус ацыд, æмæ æз нал тагьд кæнын. Уарын бынтон 
нæма банцад, æмæ кæд ды нæ тагьд кæныс, уæд ма мын мæ фыды тыххæй 
истытæ радзур, стæй йе 'фсымæры тыххæй дæр. Куыдæй сæ хъуыды кæныс? 
— Кæуылты лæгтæ уыдис уæды рæстæджы нæ хъæуы!.. Кæм ма ис ныр 
хъæуы лæг?! Ацыдысты æцæг дунемæ æцæг лæгтæ. Æз дыууиссæдз азæй 
фылдæр нæ уыдтæн ам. Фарон ацафон ссыдтæн, уæддæр, зæгъын, мæхи 
адæмы 'хсæн... Адæймаг йæ ныхас кæмæн зæгъа, ахæм дæр хъæуы! Цыдæр 
æнахуыр, æнæзонгæ, æцæгæлон фæлтæр!.. — къæхты бынæй ныуулæфыд 
Будзи, Куытайы фырт. 
«Цымæ дыууиссæдз азы дæргъы цавæр хæтæнты фæхаттис ацы хæрз- 
зонд ирон лæг? Куыд нæ ферох кодта ирон æвзаг?» — дис кодтон æз мæ- 
хинымæр æмæ 'нхъæлмæ кастæн, кæд, зæгъын, исты зæгъид йæхи тыххæй. 
Уый дæр та ницыуал дзырдта, æз дæр бафæрсын нæ уæндыдтæн, афтæмæй 
æлутоны уæлдæф улæфгæйæ æнæдзургæйæ бадтыстæм. 
— Æмæ цæргæ та кæм кæныс? — кæддæр-кæддæр мæ бафарста Будзи. 
— Цæргæ горæты кæнын. Уым бирæ азты фæкуыстон. Журналист  
уыдтæн. Ныр нал кусын мæ фыццаг бынаты, — дæ сусæгдзинад кæмæн нæ зæ- 
гъай, уый дын йæ сусæгдзинад нæ зæгъдæн, уый æмбаргæйæ, радзырдтон 
ме 'ппæт хабæрттæ. 
— Ам, нæхи хъæуккаг уыдис мæ фыццаг æмбал дæр. Чи уыдис, уый зо- 
ныс? Хæсты рæстæджы æрбалыгъдысты, — загьтон æз мæ бинонты мыггаг 
æмæ мæ хорз хицауы ном дæр, сыстгæйæ æмæ йын рухсаг зæгъгæйæ. 
— Махон æртындæс азы размæ амардис. Уæлæ сымах сæрмæ цы уæл- 
мæрдтæ ис, уым ныгæд у. Уый фæстæ та ногæй мæ цард сарæзтон. Уæдæ 
цы чындæуа?! Цæрын хъæуы удæгæсты! — тарстæн, йæ зæрдæ мыл куы 
фæхуда, уымæй. 
— О, цæрын хъæуы удæгæсты! — цыдæр фæлмæн худт бакодта  
Куытайы фырт. 
— Дæуæн та дæ бинонтæ цытæ сты? — тынг зынтæй бафарстон æз. 
— Мæнæн, журналист, бинонтæ нæй! Растдæр зæгъгæйæ та — нал ис! — 
йæ сыгъдæг, рæсугъд цæстытæй мæм афтæ фæлмæн каст кодта, æмæ бæрæг 
уыди, сывæллонау мыл кæй æууæндыдис æмæ мын йæ царды цаутæй  
цыдæр зæгъынмæ кæй хъавы, уый. Бæрæг уыдис, мæн хуызæн дзурæг æмбал ын 
арæх кæй нæ вæййы, уый дæр. Алы адæймаджы дæр фæфæнды йæ царды цау- 
тæ искæмæн радзурын, æцæг ыл куы æууæнда, уæд. Нæ зонын, цæмæн мыл 
афтæ тагьд баууæндыд, уый, фæлæ сындæггай райдыдта йæ царды койтæ: 
— Кæддæр мæныл ацы хъæуы стыр бæллæх æрцыд. Мæ цардæй  
фылдæр кæй уарзтон æмæ мæхицæн дундунетыл æмбалæн кæй равзæрстон, уый 
284 

мыл нæ барвæссыд. Æндæры равзæрста йæхицæн æмбалæн. Мæн уæвгæйæ, 
сыстад æмæ æндæримæ ацыд цæрынмæ. Уый мæнæн æхсæрварсы цæф уыдис 
мæ хъæубæсты 'хсæн дæр, æмæ мæхи цæсгомы раз дæр. Ацыдтæн ардыгæй 
хæстон скъоламæ. Фæдæн æй. Службæ кодтон. Булкъон сдæн. Алы бæстæтыл 
фæзылдтæн. Кæцы паддзахады нæ уыдтæн нæхи стыр Цæдисы хъуыддæгтæ 
аразгæйæ, ахæм нæ уыд. Хæстон техникæимæ бает уыдис мæ службæ — ныр 
ын ис дзурæн! — йæ армытъæпæн уарынмæ радаргæйæ йæ ныхас фæурæдта 
лæг. Мæнæн мæ уд сцæйхауд, мыййаг, зæгъын, куы сыста æмæ йæ ныхас куы 
нæ фæуа. Нал уары, уый базонгæйæ, кодта дарддæр йæ ныхас. 
— Цынæхуызон сылгоймæгтыл æмбæлдтæн, ахæм нæ уыд, фæлæ мæнæ 
ацы æнувыд зæрдæ алы ран дæр Фæрдыджы агуырдта! — бахоста Куытайы 
фырт йæ хус риуы гуыдыр. 
— Индийы-иу куы уыдтæн, уæд-иу загътон: «Сари Фæрдыгыл куыд 
хорз сфидауид!» Европæйы бæстæты-иу мыл чызджытæ сæхæдæг сæхи 
куы мардтой, уæд-иу сæ Фæрдыгимæ абарстон. Никуы ничи фæцыд мæ 
зæрдæмæ афтæ тынг, æмæ мæ цард йемæ баиу кæнон. Уыйхыгъд Фæрдыг 
мæ цæстæй дæр æмæ мæ зæрдæйæ дæр никуы схицæн ис, — ныджджих 
мæм ис лæг æмæ, æвæццæгæн, хъуыды кодта, дарддæр мын дзура йæ сусæг- 
дзинæдтæ æви нæ, ууыл. Æвæццæгæн æм, афтæ бæстон кæй хъуыстон, уый 
йæм хорз фæкаст, æмæ дарддæр дзырдта: 
— Кæддæр йемæ цы къайады бадзырд сарæзтон, уый мын бар лæвæрд- 
та, мæ паспортмæ йæ бахæссынæн, — сындæггай йæ даргъ, лыстæг æн- 
гуылдзтæй йæ хæлафы фæстаг дзыппмæ нывнæлдта, стыр чыесæ дзы систа 
æмæ йын йæ иу хайæ йæ паспорт раласта æмæ мæм æй æрбалæвæрдта. Æз 
тагъд-тагъд мæ кæсæнцæстытæ мæ цæстытыл асагьтон, тæрегæ кодтон, 
фæстæмæ йæ куы айса, уымæй. Рафæлдæхтон паспорт æмæ æппæт ацы ха- 
бæрттæ цæй тыххæй фыссын, ахæм диссаг федтон: «ЗАРЕГИСТРИРОВАН 
БРАК...» — Фæрдыджы чызгон мыггаг, йæ ном æмæ йæ фыды ном. «Дис- 
сæгтæ, мæнæ диссæгтæ!» — хъуыды кодтон æз мæхинымæр. Æвæццæгæн, 
фырдисæй мæ хуыз фæцыд, фæлæ лæг мæнмæ нæ каст. 
— Цæрæнбонты æнæкъай уæвгæйæ къайджын уыдтæн. Никуы ничи ба- 
зыдта ме 'мслужбæгæнджытæй дæр æмæ мæ зонгæтæй дæр, æнæ ус дæн, уый, 
уымæн æмæ мæ зæрдæ Фæрдыгæй никуы суæгъд ис. Йæ къултæ иууылдæр 
Фæрдыгмæ фыстæджытæ сты! — йæ хус къухтæй йæ нывæфтыд лæдзæг стьо- 
лыл ауз-аузгæнгæ дзырдта Куытайы фырт. — Мæ мад æмæ мæ фыд мæ хæрæ- 
фыртты æвджид уыдысты, уыдон сæм кастысты. Кæд æй, мыййаг, фехъуыстай, 
сæхи ницæййаг фыд сæ гыццылтæй ныууагъта. Æз сын мæ мызды фылдæр 
æмбис æрвыстон, æмæ никуы ницы хъуаг уыдысты. Уалынмæ сæхæдæг дæр 
ралæгтæ сты. Ахæм хæдзар сарæзгой, ахæм, æмæ диссаг! Нæ фыды хæдзар 
йæ разы кæркдоны хуызæн у, фæлæ æз уæддæр уый фылдæр уарзын, уымæн 
æмæ уым ехъомыл дæн. Цæргæ дæр уым кæнын. Мæ хæрæфырттæ слæгтæ сты 
æмæ фæйнæрдæм фæцыдысты. Хистæр Мæскуыйы цæры, стыр ахуыргонд у, 
кусы хæстон академийы, кæддæр ын мæхæдæг баххуыс кодтон. Дыккаг космо- 
сон центры кусы, уый дæр стыр ахуыргонд. Кæстæр та ам, Дзæуджыхъæуы 
285 

кусы, дохтыр дæр у, медициной академийы дæр кусы. Ныр се 'ппæт дæр 
цотджынтæ сты. Мæ хо, кæд ма йæ зоныс, Мæскуыйы хистæримæ цæры. 
— Æмæ ды ам зыбыты иунæгæй цæрыс? — афарстон æз. 
— Куы дын загьтон, лæдзæгæмбалимæ. 
Дыууæ хъуыдыйы кæрæдзийы бырсгæйæ тох кодтой мæ зонд æмæ мæ 
зæрдæйы. Фыццаг уыдис уый, æмæ Фæрдыгмæ хæлæг кодта: уый диссаг 
нæу? Хуымæтæджы æнахуыргонд ирон чызг! Хорз, рæсугъд уæд, хорз, фæн- 
дырдзæгъдаг уæд, сæрæн дæр уæд, фæлæ ахæм хорз лæг цæрæнбонты уый 
уарзгæйæ æнæ ус, æнæ зæнæгæй баззайæд! 
Куыд диссаг у — уыдис мæ дыккаг хъуыды — Хуыцау дын бындар куынæ 
дæтта, уæд æй саукуыдз, кæнæ буркуыдз куы схонай, уæддæр дзы ницы пай- 
да ис! Æгас хъæу дæр Будзимæ йæ номæй никуы сдзырдтой, уæдæ Куытайы 
иунæг бындар кæддæр бабирæ уа, æмæ сæ хæдзарвæндаджы фæд ма фесæфа, 
зæгъгæ, æмæ ныр Куытайы стыр хæдзар лæдзæгæмбалыл æрызад... 
Иу хатт ма райгом кодтон паспорт, кæд мæ, зæгъын, мæ цæстытæ фæсайд- 
той, æмæ йæ йæ хицаумæ куы радтон, уæд хъæуырдыгæй цьщæр машинæйы 
хьæр ссыд. Æрбазындис нæм сырх «Нивæ» æмæ уайтагьд уæлмæрдты дуармæ 
æлæууыд. Æз мæ целлофан пæлæз райхæлдтон, батыхтон æй æмæ йæ стьолы 
цæджындзы саджилы æрсагътон. Мæ кæсæнцæстытæ та бакодтон, кæсын, æмæ 
дын машинæйæ рахызтис... Фæрдыджы дыууæ уæйыджы хуызæн фырттæй иу. 
Иннæрдыгæй дуар байтом кодта, æмæ уырдыгæй та Фидар рахызтис! Æллæх, 
зæгъын, ныртæккæ Фидар ам Куытайы фырты куы фена, уæд цæвæг марæджы 
нал зондзæн. Куытайы фырт йæ лыстæг æнгуылдзтæй фæстæмæ йæ чыссæ йæ 
хæлафы фæстаг дзыппы сæвæрдта æмæ уæзданæй кастис æрбацæуджыты 'рдæм. 
— Мæнæн ныр мæ зæрдæ барометрæй уæлдай нал у! Уарыны размæ мæ 
сызмæлын дæр нал фæуадзы, — дардæй дзургæйæ æрбацыд Фидар комком- 
мæ Куытайы фыртмæ æмæ йын йæ къух райста. Йæ дыууæ дынджыр къухы 
æхсæн Куытайы фырты къух æхсызгонæй бакодта Фидары фырт дæр. Мæ- 
ныл фырдисæй ризæг бахæцыд, æмæ мæ цалынмæ Куытайы фырт Фидарæн 
бацамыдта, уæдмæ уæлмæрдты стьолы цæджындзыл ныффидар дæн. 
— Цæстæй дæр нал уынын, цæстæй, — йæ хъæбысы мæ æрбакодта 
Фидар, æмæ нырма ныр рахатыдтон, йæ галиу къух æмæ къах кæй нæ исы 
дзæбæх, уый. 
Ссыдыстæм иууылдæр иумæ Фæрдыджы ингæнмæ. Фыд æмæ фырт ба- 
цыдысты уæлмæрдмæ æмæ йыл сæ къухтæ авæрдтой. Мах Куытайы фыр- 
тимæ дæрддзæф лæууыдыстæм, æмæ нырма ныр бамбæрстон, Куытайы 
фырт: «Ам кæмæдæр æнхъæлмæ кæсын» цæмæн загьта æмæ кæмæ æн- 
хъæлмæ каст, уый. 
«Ау, Фидар æмæ Куытайы фырты Фæрдыджы зын бафидауын кодта?» 
— дис кодтон æз. 
«Цымæ ацы уæйыг лæппу, Фидар, Фæрдыг æмæ Куытайы фырты 
сусæгдзинæдтæй исты зоны? Уæвгæ кæстæртæм афтæ фæкæсы, цыма дуне 
уыдрны райгуырдæй райдыдта», — хъуыды кодтон æз, Фидары фырты  
машинæйы Уæрæхкомы цæугæйæ... 

^м®^и®^ 
ЧИНЫДЖЫ ИС: 
Фæрдыгкъаба 5 
Хуындзау 39 
Гоби 60 
Фæдон 71 
Царды гуылфæнтæ 81 
Æнæном фыстæг 108 
Хъысмæт 113 
Амондджын венок 145 
Куыст — цардæн фæрæз 152 
Сæрбæттæн 155 
Хъазтæй хъастгæнæг 160 
Нартхортонæнты 163 
Абанайы 166 
Болайы хæрæг 173 
Амиша 178 
Сойыфыхтæ 180 
Фæсмон 183 
Лæвар 189 
Куырыхон 195 
Мады цæсгом 202 
Хъæбынтæ 205 
Горæтагчындз 210 
Къухты хъарм 213 
Хæрæджы лæггад 218 
Сыхæгтæ 221 
Мастисæг 225 
Саударæг 230 
Фæрдыг 236 

Литературно-художественное издание 
ДАУРА 
(ДАУРОВА ЗОЯ НИКОЛАЕВНА) 
Дары приносящая 
Рассказы на осетинском языке 
«Издательство «Ир» 
Гл. редактор Т. Т. Техов 
Директор К. У Таутиев 
Редактор издания 3. У. Дзуцева 
Художник и художественный редактор Н. У Гаппоева 
Технический редактор А. В. Ядыкгта 
Оригинал-макет 3. С. Мисикова 
Подписано к печати 20.08.2020. Формат бумаги 60x84 71б. 
Бум. офс. 80 г/м2. Гарн. шрифта «Тайме». 
Печать офсетная. Усл.-п.л. 16,74. Учётно-изд. л. 13,96. 
Тираж 300 экз. Изд. №11. Заказ № 310. 
Комитет по делам печати и массовых коммуникаций 
Республики Северная Осетия-Алания. 
ГУП «Издательство «Ир», 362040, г. Владикавказ, проспект Мира, 25. 
Тел. (8672) 333-199, 333-198 
е-таП: 12с1а1еНг@уапс1ех.ги. Интернет-сайт: 12с1а1еНгги 
Отпечатано в АО «Осетия-Полиграфсервис», 
362015, г. Владикавказ, пр. Коста, 11. 

