^^Шз&^ 

ИРДГÆ 
ÆМДЗÆВГÆТÆ 
ДЗÆУДЖЫХЪÆУ 2001 

84 Осет 
К-13 
Къадзаты С. 
К—13 Ирдгæ: Æмдзæвгæтæ — Дзæуджыхъæу: 
Ир, 2001 - 229 с. 
Кадзаев С.С. 
Утреннин ветер 
Для стихотворений Станислава Кадзаева харак- 
терны лирическая наполненность, медитативность, 
свежесть образа. Любовь к родной Осетии освящает 
все другне чувства. 
к4702470000-31? А1 84 Осет 
М131(03)-01 
15ВЫ 5-7534-0745-5 © Кадзаев С.С., 2001 

С^х) 
Ирыстон иурыстон нсе уыд — 
Ирыстон мин рыстыл хъсецыд, 
Уыдысты йе знæгтсе сердзсе, 
Уседдсер цсеры æмæ цсердзсен! 

ы*еъ 
ХУЫЦАУЫ ЛÆВАР 
I 
Æрмæст Елхотмæ дæ кæмæндæр, 
Мæнæн та — хуры уазмæ, 
Мæ уды азæлы. тæмæнтæй 
Дæ алы мыр хъуытазау. 
Æрмæст йæ кæртмæ дæ кæмæндæр, 
Мæнæн та — Нарты бæстæм, 
Сæрмæтты, аланты хæтæнтæм, 
Уæнт арфæйаг сæ хъæстæ! 
Кæмæндæр дæ æрмæст Елхотмæ, 
Мæнæн та дæ Парнасмæ, 
Мæнæн та — Стъалыты цъæх кодмæ, 
Къостайы дзырды тавсмæ. 
Кæмæндæр дæ æрмæст дыууæмæ, 
Мæнæн та дæ æрдзæмæ. 
Æрмæст гуыбынмæ дæ кæмæндæр, 
Мæнæн та дæ зæрдæмæ. 
Кæмæндæр дæ æрмæст къæсæрмæ, 
Мæнæн та дæ Хуыцаумæ! 
Кæмæндæр дæ айдагъ изæрмæ, 
Мæнæн — тъымы-тъымамæ!.. 
2.10.96 

II 
Нæртон фæткъуы — нæ мадæлон æвзаг, 
Йæ къалиутыл та мин-мин дыргъы хуртау, 
Уæрхæджы фырттау хъахъхъæнджытæ — мах, 
Фырхъалæй уæд фынæй цы кæнæм дуртау?! 
Хуыцауы лæвар — диссаг дзырдты хуртуан, 
Фæлтæрты бурæмæдз, сæ зæрин таг, 
Кæд ма нын исты баззади æлутон, 
Уæд иунæг уый — нæ мадæлон æвзаг. 
Нæ удтæ дзы æрвон быркуытау дзаг 
Куы уой, кæндзыстæм царддугъы фыццаг. 
1995 

ы*о 
АРФÆ 
Мигъты ’хсæн цъæх уадздзаг — 
Удлæууынæн, кæд... 
Рухс мын — иунæг паддзах, 
Арв мьш — иунæг зæд. 
Зæхх та мын хæдзар у, 
Къона мын дзы — Ир, 
Ирдгæйау йæ хъару 
Уæд æхцонæщ ирд! 
1998 
8 

7^2) 
ТУРКАГ ИРОНÆН 
Ныббар Ирыстонæн дæ ацыд, 
Йæхиуыл дæр хуыздæр бон нæй — 
Йæ фæндаг у фыдæхæй хъацыд, 
Кæсы йыл хуры бæсты мæй. 
Нæргæ æхсæрдзæны æртæхтæ 
Фæхауынц алырдæмты дард. 
Ирæтты дæр сæ уарзон зæххæй 
Фæйнæрдæм аппæрста зын цард. 
Дæ хъару-иу куы сæтта пыхсы, 
Куы-иу дæ тæра къуыммæ рис, 
Зæгъ-иу дæхицæн уæд дæ тыхсты: 
«Кæмдæр ирон лæппутæ ис!..» 
Фæрныг йæ фырттæй у Ирыстон, 
Кæмфæнды ма цæрой, уæддæр; 
Сæ цин, сæ рыст йæ цин, йæ рыст у, 
Цæрыс йæ зæрдæйы ды дæр. 
Мах иумæ фидæныл куы кусæм, 
Куы уа æмхъæлæсæй нæ зард, 
Уæд нæм æгас дуне ныхъхъусдзæн, 
Нæртон æфсир æфтаудзæн цард. 
1992 
9 

Ы^гь 
* * * 
Бонæй — уалæ диссаг — 
Ног мæй хъазы сисау! 
Музæ, цæй-ма, иумæ 
Уый æрисæм зиумæ! 
Хуры буц æхсинау 
Урс сыфыл æрсима — 
Ног рæнхъытæ рухсæй 
Байдзаг уой æнустæм. 
20.09.98 
10 

О^х) 
КЪОСТАЙÆН 
Не смертного голос звучит. 
Вергилий 
Цыма Хуыцауы фырт иронау дзуры, 
Дæ рæнхъытæ — цæссыгæй æмæ цинæй. 
Ныззарыдтæ мæйдар æхсæвы хурыл, 
Дæ хæрдгæ дзырдты ныр æрттивы минæй. 
Нæртон кадæгæй рагондæр дæ зæрдæ, 
Сæууон æртæхæй афтæмæй — æвзонгдæр, 
Ныззылдтай Рухсæй фидæнæн цъæхсæртæ, 
Æрдузæй райы тархъæды дæ бонгæн. 
Æмæ та батилы йæ базыртæ мæ уд дæр — 
Нæ зындоны дзæм-дзæмы дон куы ссары, 
Æвæстаг не сты Йесо æмæ Буддæ, 
Тæрхоны сахат ралæудзæни Тарæн. 
5.09.95 
11 

(а^* 
Цæмæй дын фидон, Терк, дæ хæрзтæ? 
Ирыстонæн йæ уд, йæ цæст дæ. 
Дæ алы уылæн дæр — æууæнкæн, 
Дæ улæфт удæн у æвдадз, 
Дæ дон та ноггæнæг мæ уæнгтæн... 
Цæмæй дын фидон, Терк, дæ хæрзтæ? 
Кæд ма дæхи донæй æрмæстдæр!.. 
2.10.99 
12 

7^е> 
НÆХÆДÆГ ÆМÆ ИСЧИ 
Ис-æвзагæй нал дзурæм иронау, 
Ис-хъæбулæй не ’взаг у æвæд — 
Стыр уырысæн нал хизæм йæ ронæй, 
Удæй ма куыд уæм ирæттæ уæд! 
Уарзынæй та чи ’мбулы ироны — 
Знагæн дæр ма бакæны лæггад! 
Базары кæйдæриддæр уæрдоны, 
Хи уæрдонæн хъинц — йæ хуыздæр зард. 
«Макæй уарзæм»,— афтæ æз нæ дзурын, 
Фæлæ уарзтæй хъуамæ ма уæм куырм, 
Зæрдæ дæр цы риуæн равзæрд хурау, 
Рухс кæнæд æппæты фыццаг уым! 
Махæн та нæхи къона мылазон, 
Афтæмæй кæмæндæр судзæм арт. 
Раздæр уал дæхи къæс тавын оазон, 
Радта ма æндæр фæлтæртæн иард. 
Бахизæм нæ кæстæргы фыдгткзæй,— 
Ныгуыл^нæй сау хурау бырсы, 
Тоны мах нæ уидæгтæй, нæхицæй, 
Хæйрæджы сыкъайы нæ тъыссьт. 
13 

Ахæм дзы нæма уыди культурæ — 
Адджын марг дзы зæрдæтæм тæдзы, 
Махæн æй æвдисынц фарны хурæй, 
Афтæмæй та сафæг у, пъæззы. 
Стæм ирон æвзаг æмæ æгъдауæй, 
Чердæм хъæуы мах кæйдæр оырон? 
Удæй мах куы нæ цæрæм æфстауæй, 
Уæд уыдзæни райсом дæр ирон. 
21.09.95 

с^Е) 
— Поэзи цъитийæ цы дары? 
— Æрмæстдæр ирдгæйы æхцон... 
— Поэзи сау мигътæй цы дары? 
— Æрмæст æрвæрттывды æхсон... 
— Цы дары уалдзæгæй та уæд? 
— Уый дары уалдзæгæй æппæт!.. 
29.08.98 
15 

ьи^ь 
СОСЛАНМÆ 
I 
Дæуæн дæ номы бацард 505 — 
Уыдтæ фыццаг фæдисæттæн. 
Нæ ньш уынаффæ, нæ — сæрбос, 
Æнæ нымæц — нæ риссæгтæ. 
Сослан, Сослан, нæ хъæр дæм: «505!» 
Фæлдæхы дуне иннæрдæм, 
Кæм ма уа ирвæзыны хос, 
Нæ цард — фыдæхы минæтæ. 
Æгьдау дæр — нал, æфсарм дæр — нал, 
Цы уыдзæн дарддæр — майдыма! 
Ды дурæй райгуырдтæ, Сослан, 
Ныр дуртæ гуыры адæмæй!.. 
II 
Хъысмæт дæр дын нæ уыд кæрддзæм, 
Ныфсхастдæр чи уыд а зæххыл! — 
Цæрдудæй бацыдтæ мæрдтæм 
Æмæ фæстæмæ раздæхтæ. 
16 

Сослан, Сослан, дæумæ — нæ каст, 
Куыд хуыссыс афтæ ингæны?! 
Нæ фæдисхъæрмæ рæвдздæр раст — 
Дæ оалц фæкæн ныр иннæрдæм. 
Мæнг дунейы æвдадз куы нæй, 
Хæрам нæ былмæ бассывта, 
Æцæг дунейæ гъеуæд , цæй, 
Дыккаг хатт схæсс Азасыфтæ. 
Дыууæ хорзы æрцæуид уæд — 
Бынсæфтæн хос ыссариккам 
Æмæ Тотырадзы мæлæт 
Дæуæн дæр, ехх, ныббариккам... 
1992 

ы*еъ 
* * * 
Æцæг хуыцæуттæ ис мæнæн, 
Нæ кæны никуы мæнг сæ хъомыс, 
Нæ сæ хъæуы мысайнæгты тæмæн 
Æмæ нывæндтæ дæр нæ домынц. 
Гомер, Вергилий, Данте, Байрон, 
Толстой, Есенин, Пушкин, Блок, Къоста... 
Æз сын фæзæгъын афтæ байрай, 
Цыма лæууынц нæ царды сæр, куысты. 
6.12.97 
18 

Т^е) 
* * * 
Арв нæ ферттивы — цы тæрсыс? — 
Цæвджытæ кæнæм æмист. 
Джихæй нæм бынæй цы кæсыс — 
Гъе-мардзæ, цæвæг нæм ис! 
7-ы халдих нæу дзæгъæлы — 
Авд авды кæны бæркад, 
Арвы дуармæ уый дæгъæл у, 
Ратты нын æхцоны рад. 
Кады нуазæнау фæрныг у, 
Дзуапп дæр агуры нæртон, 
Хиды карзæй цæст æрныкъул — 
Рахъара дæ хъыгты дон... 
Фæззæгæн йæ размæ тауæм 
Гауызтау цъæх уистæ мах, 
Зымæг дæр йæ зачъе дауæд — 
Хос-мæкъуылтæй йын гæнах. 
Арв нæ ферттивы — цы тæрсыс? — 
Зилæм цæвджытæ дæрдтыл, 
Зиуы кæстæрмæ куы кæсы 
Стыр майдан — нанайы гуыл... 
1996 

* * * 
Доны был чи цæры, йæ ивылæн дæр 
ын уый зоны. 
Æмбисонд 
Доны был цардыстæм, афтæмæй 
Донæн нæ зыдтам йæ ивылæн, 
Махæн нæ нæртон ныфс бафынæй 
Маргæйдзаг сомтæ ыссивынæй. 
Алчи йæхи къуымыл ризы ныр, 
Иумæйаг къона та — рохуаты! 
Баззад нæ Ирыстон сидзæрæй, 
Сиды рæстдзинадыл тохдзаутæм. 
Афон у махæн дæр райхъалæн — 
Зонæм нæхи дæр, тыхгæнæг дæр, 
Фарнæн йæ къуыбылой райхалæм, 
Ма суæм æлгъыстаг нæ зæнæгæн! 
1990 
20 

Т^е) 
ХÆХТЫЛ САУЫГЪТАЙ ДÆ КАРД 
Ир, мæ ирд аргъау, мæ ард, 
У дæ рухс цæсгом æнкъард, 
Хæхтæй д’ алыварс — цæфхад, 
Афтæмæй дæ амонд — дард. 
Фарны зарæгæн — къуырма, 
Мастæй, хахуыртæй — хъуырмæ. 
Ис дын къонайы дæр знаг, 
Сты æддæ дæр уæдæ фаг. 
Ир, мæ ирд аргъау, мæ ард, 
Дадзинты дæ туг ныссалд. 
Рæмпæг дын хæры дæ уд, 
Систай давæгæн дæ худ. 
Дæ фырдзытæй ды æдзыт, 
Де ’хсар мидæгмой фæцыд. 
Зоны дын дæ сабыр знаг, 
'Рфæлдахы дæ комы саг. 
21 

Ир, мæ ирд аргъау, мæ ард, 
Хæхтыл сауыгътай дæ кард, 
Уымæн «Растдзинад» йæ ном, 
Дарынц ыл дæ цæуæт ком. 
Фæринк сау ызгæ куы ссис, 
Цæй-ма, рæвдздæр æй æрис. 
Никуы уыд дæ фыд цагъар, 
Тохы фарны дуг ыссар! 
1991 

7^2) 
* * * 
Дæ развæд нæ уыныс, Ирыстон — 
Къостайы ’взаг ферох дæуæй, 
Хуыцæуттæ дыл се знæт ныххуырстой, 
Дæ намыс æртахгай фæуæй. 
Куы нæ дæ ис иунæг æмбарæг, 
Ды алкæй дæ хæрзгæнæг хоныс, 
Дæ кæмтты куы не ’нцайы хъарæг, 
Æууæнкæй дæ иууылдæр тонынц. 
Фæткъуыйау дæ зæрдæйæ, оххай, 
Ныррус кодтой знæгтæ мæнгардæй, 
Дæ Хуссары не ’нцайынц тохтæ, 
Цæгаты дæр хъавынц дæ бартæм. 
Дæ цæссыгтæ ма ’мбæхс, Ирыстон, 
Куы скодтай дæ фырттыл дæ саутæ, 
Дæ хæхтæ сæхимæ ныхъхъуыстой — 
Сæ урс дуртæ коммæ ныххаудтой. 
Дæ цæссыгтæй ма тæрс, Ирыстон, — 
Цæссыгтæй сыгъдæг кæны зæрдæ. 
Уадз, рухс тыхтæ иу хурау сыстой, 
Балсæджы цалх иумæ ныссæттæм! 
1991, февраль 
23 

* * * 
Кадæг та ивгъуыдмæ цадæг 
Ахаста уаз дзырдтыл мæн. 
Кадæджы — цъитийы сатæг, 
Кадæджы — хуры тæмæн. 
Скифты æвзагæй — зæриндаг, 
Банорста фæлтæрты фарн. 
Хурварс куыд разына фидæн, 
Разæй куыд цæуа Æфсарм. 
Цавæр у уагæр йæ дзурæг — 
Тарæй нын чи ’лвисы рухс? 
Нарты Фыдрохгæнæн дурæй 
Чи кæны кæстæрты буц/ 
Немæ, нæ фарсмæ цæргæйæ 
Чи лæууы дугтæн уырдыг, 
Масты сындз, цины хæрдгæйæ 
Чи скæны фарны фæрдыг?! 
Гъе-мардзæ, иумæ та хъусгæ, — 
Райдыдта хистæр йæ дзырд! 
Цомут та ивгъуыд æнустæм — 
Фидæнæн кусы сæ цыт. 
1998 

Т^е) 
УÆДДÆР 
Никуы фехъуыстон æз Ирæй 
Арфæйы ныхас, 
О, фæлæ йæ цæсты ирдæй 
Мæн кæны ныфсхаст. 
Рагæй дæр æрæгмæ афтæ — 
Фыд фыртмæ тызмæг, 
О, фæлæ йæ уды арфы 
Уый куы у бæмбæг. 
Афтид нæу мæнæн мæ хордзен, 
Базыдтон нымд рæвдыд æз, 
Карз домæн — фæндаджы хорзæн, 
Разына йæ кæрон лæгъз. 
22.09.98 
25 

НЫФСЫ ЗАРÆГ 
И слава их во всех ветрах поет. 
Байрон 
Цы ма ис Чъребайæ Цхинвалы? 
Уыдис мыдыкъусау кæддæр. 
Мæлæт дзы сау дидинæг калы, 
Ам рауад скъолайæ уæлмæрд. 
Йæ карз хæрзиуджытæ ирæттæн 
Æхсæвæй-бонæи уары хæст — 
Зынгхуыстты къамтæ сау фæлгæтты 
Ам риутыл цас фендзæн дæ цæст! 
Бæргæ, куы бамбариккой гуырдзы — 
Ирон нæ бакомдзæн цагъар, 
Сæрибар йемæ равзæрд гуырдзæй 
Æмæ йæм ничи дары бар. 
Æнæхъæн горæт систой милæн, 
Куыд ма кæна сæ гæрах мæнг! 
Цæуынц сæдæйы ныхмæ минæй, 
Фæлæ нæ амæлдзæн æууæнк. 
Цы ма ис Чъребайæ Цхинвалы? 
Нæртон адæм, æгæрон кыфс! 
Цы ма ис Чъребайæ Цхинвалы? 
Нæ фарн, нæ къонайы рæхыс! 

Ирыстон хъахъхъæнынц хуыздæртæ, 
Лæууынц æмриу, цыма мæсыг. 
Æртæ азмæ нæртон æмгæрттæй 
О, цалæн ахуыссыд йæ зынг! 
Хуыздæр цырт уыдонæн æрмæстдæр — 
Фыдызнагмæ рæстаг фыдох, 
Куы цæрæм ’фсымæртау сæ фæстæ, 
Куы уа æмхуызонæй нæ тох. 
28 - 30 май, 92 

Ьи^ъ 
ИРЫСТОН 
Дæ хæхтæй тигъджындæр — дæ хъысмæт, 
Дæ кæмттæй арфдæр та дæ маст, 
Уæддæр хæлæг кæнынц дæ ныфсмæ, 
Хæссыс тырысайау дæ уарзт. 
Тæвд уæвгæйæ ирон туг — уазал, 
Кæдмæ дзы ахъары хæрам! 
Ирон мæстæй цъæх арт куы уадза, 
Уæддæр æй уромдзæн æфсарм. 
Ныббардзæнифыдгулæн бирæ, 
Фæлæ куы авнала æгæр, 
Уромæг нал уыдзæни ирæн, 
Уæд знагæн додойаг — йæ сæр. 
1992 
28 

7^*2) 
ОДÆ КЪОГЪОЙÆН 
Цъæхснаг къогъо, мæ тугдадзин дæ бар у — 
Мæ туг æгайтма нуазынмæ бæззы, 
Дæуæн фæстæмæ сног вæййы дæ хъару, 
Дæ фелхыскъæй та алидзы пъæззы. 
Мæ туг мын нуаз дæ зæрдæйы дзæбæхæн, 
Фæлæ мæм иунæг курдиат ис дæумæ: 
Дæ цъæхснаг уасынæй мæ уд фæцъæх и, 
Ды заргæйæ куыд бауæндыс мæнмæ?! 
Цæразонтæн цы бавæййыс, зæгъ-ма мын, — 
Сæ тырысайыл дардтой-иу хъуытаз, 
Хъæбатыр мæлæт уыдонæн æгъдау уыд, 
Ды дæр нæ зоныс мур уæвгæйæ тас. 
Сæ фæдонтæм куы ницуал ис æхсарæй, 
Уæд ма дзы дæу, мæ хур, куыд фæцис хай?! 
Æви аланты ралгъысти бындарæй 
Æмæ ныл у фыдæлты фарн тæргай. 
Фæстагæттæ фæстаг бынаты — кадæй, 
Кæнынц ма тох арахъимæ æрмæст. 
Нæртон фæдис нæ аивылд Цæгатæй, 
Нæ Хуссары куы ссыгъд мæлæтдзаг хæст. 
29 

Цæразонтæн нæ дæ, къогъо, сæ хъæстæ, 
Уæддæр кæныс сæ хæстон фæтк æххæст. 
Цæмæн нын дарыс не ’гуыдзæг нæ цæстмæ?! 
Æртæх-иу мæм, æнæ зарæг æрмæст... 
7.04.92 

Т^е) 
НЫВÆФТЫД ИУ ДЗЫРДÆЙ 
Мамысоны ма мысон, 
Уымæн нæй уæвæн. 
Мамысоныл ма фыссон — 
Ахуысдзæн тæмæн. 
Мамысоны ма мысон, 
Уый гæнæн куыд ис! 
Мамысоны намысæн 
Æз дæттын мæ ис. 
Уæд мæ ис та ахæм у — 
Хуртуанау мæ уд, 
Уым æнæлаз аргъуанау 
Рухс зæдтæй цæрут. 
Маммы сонæй Мамысон 
Алкæддæр хызт уæд! 
Иримæ йыл фарны сом 
Ивайæд, цæуæд. 
Мамысоны ма мысон — 
Нал уыдзынæн, нал! 
Мамысонæн цал ыстæм? 
Цал æй уарзы уал. 
1994 
31 

* * * 
Æз æртыдтон иунæг сыф бæласæй, 
Уый фæстæ йыл цас фæсмон фæкодтон — 
Сыф мæ къухы анцъылдтæ ис, асау, 
Раст æй цыма раскъуыдтон йæ хотæй. 
Афтæ, кæд, нæ дуне дæр бæлас у, 
Мах та иу сæрдмæ — йæ сыфтæ, 
Кæд, Хуыцау æрыгоны куы айсы, 
Гъеуæд ыл фæсмон-низ сысты... 
1991 
32 

Т^е) 
ДЫУУÆ МАДЫ 
1991 азы 13 ноябры мæхъхъæлон фыдгæн- 
джыты къухæй æдзардæй фæмард сты 
милицæйы кусджытæ Къадзаты Анатолий 
æмæ Коневец Александр. 
Иу бон ыскодтой дыууæ мады саутæ, 
Иу дзы ирон куы у, иннæ уырыссаг, 
Бафынæй арвыл, æвæдзы, Хуыцау дæр — 
Ахæм лæппутæм нæ фæзынд æххуысмæ. 
«А» у фыццаг дамгъæ абеты разæй, 
Райдыдтой «а»-йæ сæ дыууæйы нæмттæ, 
Алкæд цыдысты фæдисы дæр разæй, 
Уарзтой сæ адæм, сæ бирæ æмгæрттæ. 
Аив сæ ныхас уыд, аив сæ бахудт, 
О, фæлæ растыл фыдбылыз — æнувыд, 
Оххай, æркодта Елхоты йæ гамхуд, 
Айста æууæнкæй нæ хуыздæрты удтæ. 
Иу бон куы скодтой дыууæ мады саутæ, 
Иу дзы уырыссаг у, иннæ ирон у, 
Нал исынц зæххæй сæ цæстыты хаутæ, 
Уыдоныл саудалынг — хурвæлыст бон дæр. 
Кълдзаты Стпнислав 
33 

Алы бон уæлмæрдты хъуысы сæ кæуын, 
Схъарм вæййынц цæссыгтæй цыртыты дуртæ. 
Алы ’хсæв фынтæм лæгъстæмæ фæцæуынц, 
Фыны куыд феной сæ æдзард хъæбулты. 
Иу бæллæх, иу риссæй зæрдæтæ ризынц, 
Иуцъус æнцондæр у Сашæйы мадæн — 
Сашæйы цотæй йæ мондæгтæ исы, 
Толиччы уарзон та баззад куырдуахы... 
1991 

7^е> 
УАЦАМОНГÆ 
Уацамонгæ — балцамондæн, 
Уацамонгæ — фарнæн, 
Уацамонгæ — растамонгæ 
Удæн æмæ армæн. 
Нарты зылды, Нарты бæсты 
Диссагдæр цы уыди! 
Ахуырст дзырдтæм, сау ныхæстæм 
Цавддурау лæууыди. 
Гъе фæлæ-иу уаз ныхасмæ 
Базмæлыд æдзæмæй, 
Ленк-’иу кодта расты. размæ 
Йе ’мыдзаг дзæм-дзæмæй. 
Афтæмæй æмбисонд сасмæй 
Фæлтæрты ныхæста, 
Хурау сын æфсармы тавсæй 
Урс фæндаг нывæста. 
1993 
35 

ы*еъ 
* * * 
Гуыбаты Виталайæн 
Мæ зæрдæйæн йæ цавд ирон у, 
Кæд уарзын дун-дуне, уæддæр. 
Мæ фыдау дæн фырнымд, гуыххæл, 
Лæггадæй та æфсис нæ зонын. 
«Куы не ’ххæссы æппæтыл хур», — 
Нæ дзурын никуы æз æфсонæн, — 
Йæ цард цыбыр вæййы æхсонæн, 
Цæхæртæй брйуары йæ уд. 
1994 
36 

ТРИПТИХ 
I 
«Раст ныхасы къæм нæй» — 
Дзуры нын ирон æмбисонд, 
Раст ныхас кæм нæй, 
Уым та алцыдæр æмбис у ! 
II 
Ирон нæ раппæлдзæн иронæй, 
Фæлтау хæсдзæни Теркæй дуртæ, 
Йе саугалм бакæндзæн йæ роны, 
Йе райдайдзæн хæлæгæй суртæ. 
Нæ иу нæ иннæй артæн дон у. 
Мæсгуытæ амайæм фыдохæй, 
Ирон куы раппæла иронæй, 
Уæд та цыдæр пайдайы охыл... 
III 
У иу дамгъæ нæ сафæг — 
Цæрæм кæрæдзийы ФЫДÆНÆН, 
Цæрын та нæ куы хъæуы 
Нæ кæрæдзийы ФИДÆНÆН! 
1991 

(5^5 
ХАДЖЕТЫ ТАЙМУРАЗÆН 
Дæуæн æхсырæй хаст дæ дзырдтæ, 
Цæхх кæнын сыл нæ хъæуы, йе сæкæр. 
Ды Музæйæн йæ кæстæр фырт дæ 
Æмæ дæ уарзы иннæтæй фылдæр. 
Дæ рæнхъытæй мæм ногкарст уистау 
Кæлы хæххон уыгæрдæны хæрздæф. 
Æхсæрдзæнау цы зарæг систай, 
Мæ зæрдæ уымæй урс фатау фæцæф. 
Уадз дзурæнт: «А Хадже фыдвæнд у, 
Куы нæ скæны йæ сонт митæй хъуырмæ!..» — 
Нæ уыны Арвæрттывд йæ фæндаг, 
Йæхæдæг дæр йæхи рухсæи куырм у. 
1993 
38 

7^5) 
* * * 
Арахъхъ донау бацыдис нæ быны, 
Ласы нæ — фæдис, фæдис! 
Уый цъæхæй нæм арвыцъæх нæ зыны, 
Нуазæндон Ирыстон ссис. 
Кувæндæттæн ферох и сæ нысан — 
Бахæрд, банызтæн æрмæст! 
Хорзæн ма нæ уæд Хуыцау куыд мыса, 
Фарн куыд бауарза йæ цæст? 
Ирыл тибиты рын сыстад ногæй — 
Нозты сау бæллæхтæ цас! 
Нартæ бæрц зыдтой æлутон, ронгæн, 
Махæн та нæ барæн — саст. 
«Равдæлон кæн фæрныджы мигæнæн!» — 
Хъуысы алырдыгæй зард, 
Афтæмæй ныл арахъхъæй — æрвгæлæн, 
Фарнæй равдæлон нæ цард. 
Арахъхъ бацыдис нæ быны донау, 
Мах та дзы — хъайтартæ, буц. 
Не ’мбарæм цы хæйрæг-низ, цы сон у — 
Уадзы нын нæ бынæй рухс... 
1996 
39 

(а^> 
* * * 
Кæуын дæр нæма зыдтон, афтæмæй 
Амард мæнæн мæ мад... 
Æз фарстон: «Мæ разæй куыд бафынæй, 
Чи мын кæндзæнй уат?! 
Хъуымацæй цы бамбæрзтат айдæнтæ, 
Уазал сын у, мыййаг? 
Цæмæн хæссут сарамæ бандæттæ, 
Къахæн, бæндæн, фыййаг?..» 
— Дæ мады дын ракуырдта Сау барæг, 
Абон цæуы чындзы! — 
Нæ сыхæгты усы уæззау зарæг 
Зæрдæйы ныхст сындзау. 
— Мæн нæ хъæуы, нæ хъæуы уæ сау уазæг, 
Уымæй мæ фыд хуыздæр! 
Уæд та мæ Дзыццаимæ ауадзут, 
Йемæ цæуын æз дæр... 
Ныккуыдтой æмхуызонæй устытæ, 
Ахызти кæртмæ фыд, 
Фыртæссæй ыстъизыдтон хус куыдæй — 
Не ’мбæрстон æз, цы ’рцыд. 
40 

Фæрсын та: «Мæ разæй куыд бафынæй, 
Чи мын кæндзæни уат?..» 
Æз риссын нæма зыдтон, афтæмæй 
Амард мæнæн мæ мад... 
1989 

БАРИНÆИÆН 
Æз мæ хъысмæт мурмæ дæр нæ дарын 
Уадз æмæ цыфæнды дæр кæна, — 
Æз дыдзы цин масты дæр куы ссарын, 
Раздæхын дæ рухс номмæ, æна! 
Сидзæры маст сидзæрмæ фæхъары — 
Ды нæ федтай рагбонты рæвдыд — 
Æмæ ’рцыдтæ сидзæрты хæдзармæ, 
Ацыд хæстмæ дыккаг бон сæ фыд. 
Иу хæссын ’дæр бирæтæм зын кæсы, 
Сидзæртæ кæйдæр хæдзары — авд! 
Скастæ хурау ды сæ мæгуыр къæсЫл, 
Диссаг — райдыдтой дæ хонын мад... 
Дæу нæ фæндыд сонт зæрдæтæ халын, 
Ды æмбæхстай алкæддæр дæ хъыг, 
Гъе æрмæст-иу райдыдтай тынг калын 
Хъæдындзтæ сыгъдæггæнгæ цæссыг. 
Абон базыдта дæ урссæр саби — 
Уыцы куыст дын хорз мадзал ысси: 
Мастæй-иу’дæ фæрдыг-цæссыг калди, 
Йе ’фсон та-иу хъæдындзы фæци... 

Ныр дзæнæт дæ уды хæрзтæй буц у, 
Афтæ хъарм дæ зæрдæйæ у зæхх, 
Дзурын дын мæ цæссыгтæй ныр рухсаг, 
Уыдонæй цы ис сыгъдæгдæр, зæгъ..? 
1991 

ы^ъ 
ИРЫСТОНМÆ 
Мæ къæсхуырмæ мын ма кæс — 
Лыстæджытæ мæм нæй, — 
Дæ цин æмæ дæ сагъæс — 
Мæ хур æмæ мæ мæй. 
Лæггад кæнынæй бафсæд — 
Мæ бæллицты фыццаг, 
Ныууадз дæ фæстæ уаз фæд 
Рæсугьд хъуыддæгтæй дзаг. 
1995 
44 

С^Х) 
Августау фæлмæн мæ зæрдæ, 
Августау æрвонг мæ зонд, 
Хизын фæззæджы къæсæрмæ, 
Уд та раздæрау æвзонг. 
Азгъорин тæлыйы фæстæ, 
Уисын бæх æрсирид рог... 
Байрай, рагбонты цъæх бæстæ, 
Туджы базмæлыд дæ ронг! 
24.08.93 
45 

ЭКСПРОМТ ХÆМЫЦАТЫ ХЪАЗЫБЕГÆН 
Ды Ирæн басгуыхтæ фыртæн! 
Кæдæм ма хиздзынæ ныр та? 
Æмбарын дын, бæргæ, дæ цыбæл-низау, 
Уæлдæр дын Эверестæй — Мæй, 
Фæлæ, дам, Мæйы стыр кад нæй — 
Поэттæ Мæймæ алы ’хсæв дæр схизынц... 
5.06.95 
46 

Т^е) 
* * * 
Мæ рагбонтæн куыд акастæн сæ сæрты? 
Мæ уисын бæх куыд астъæлфыд мæнæй? 
Кæй асайын ис ныр цымæ мæ зæрды — 
Куы кæсын æз мæ рагбонтæм... оынæй. 
Мæ сабидуг йæ сыгъдæгæй, йæ уазæй 
Æнусбонтæм мæ кувæндон куы сси. 
Мæ рухс фынты мæм алкæд зæдты разæй 
Куы рацæуы фæлмæн худгæ гыцци.л 
Мæ уисын бæх та ’взонг барæг ыссардта, 
Чъыллипгæнгæ йæ скъæфта уынгты рог... 
О макуы ахуысс, сабидуг, цæй арт дæ! 
О макуы байсысæд дæ цины ронг! 
17.09.96 
47 

ы*еъ 
СОНЕТ 
Мæ цардамонд мæ фынты хай фæцис, 
Ысхизын уым мæ уды Эверестмæ, 
Хæрамæй уым бынтон сæрибар фестын, 
Уым айсæфынц мæ хъыгтæ æмæ рис. 
Куыннæ тыхсон: мæ. рæбыны цы ис — 
Мæ бæллицтæн сæ фадхъулмæ дæр не сдæн, 
Мæ хъарутæ лыстæг хъуыддæгтыл фесты. 
Мæ къухы ма — æртхуроны къæрис. 
Кæнынц мæ бонтæ ме ’хсæвтæм хæлæг — 
Мæ фынты ир æфсымæртау æмдзæрин, 
Куы уаид афтæ царды дæр, хъæлæкк, 
Фыдæх нæ удтæ рæмпæгау нæ хæрид, 
Йæ къамтæ уæд æрæвæрид фыдлæг, 
Къоста дæр, мæгуыр, уæд мæрдты æрцæрид... 
1993 
48 

С2**е) 
БАЙАТЫ ГАППОЙЫ ЗАРÆГ 
Саджы æруайæн фæзыны æдзухдæр, 
Байы-фырт иуæй куы уыди æфсад, 
Кодта нæ дзыллæйы чиныгмæ, рухсмæ, 
Горæты сæргъы æвæрдта рæстад. 
Стъалытæ хурæн фæхъырнынц æхсæв дæр, 
Зары зымæгон дæр ихы бын дон, 
Байы-фырт афтыд Германмæ, уæддæр ма 
Кодта йæ бæстæйæн кад æмæ ном. 
Уалдзæг куырыхон у, ног цард фæлдисæг, 
Гъей-джиди, чи фæзмы уымæн йæ уаг! 
Байаты Гаппо — ТСьостайы цæди\юн, 
Иры цæрайæ Германы куы цард. 
Авд хохы фале, æвддæс фурды фæстæ 
Къонайы тавсмæ æдзухдæр бæллыд, 
Байаты сахъгуырд, уой, Иры хæрзгæнæг 
Фарны хъуыддæгтæй куы скодта мæсыг. 
Мысыд æй Мад-хох нæ горæты сæрмæ, 
Терк дæр æм хойау æнхъæлмæ куы каст. 
Иры куырыхон æрыздæхт фæстæмæ, 
Сæххæст йæ бæллиц, йæ фæстаг ныхас. 

Бирæ фæцæрай, нæ Райгуырæн бæстæ, 
Ахæм пехуымпартæн чи кæны кад! 
Бирæ фæцæрат нын, уал азы фæстæ 
Чи скодта мардæн йæ ирон фæндаг! 
Урс хохæй алкæддæр урс дур фæтулы, 
Ирæн йæ фырттæй уæлдайаг куы нæй, 
Райста йæ риумæ йæ уарзон хъæбулы, 
Хæхты дæлбазыр кæндзæни фынæй. 
18.04.95 

Схизæм нæ уидæгтæм 
Фарны бæрзондмæ! 
Цæйут, нæ фыдæлты 
Бафæзмæм зондæй! 
Размæ, нæ уидæгтæм, 
Размæ, æфсарммæ! 
Уарзты зæрин тæгты — 
Махæн нæ хъару. 
1995 
с^2> 
51 

ÆНАХУЫР ЦИН 
Уыд дæ цард æнусы ’мбис æрмæстдæр — 
Бацыд дзы фыдæбонæй æнус: 
Абон дæр дæ хорзы кой æрхæссынц — 
Ды фыдыусæй ысдæ мыд-ус. 
Авд сидзæры изæртæ æмпъызтай, 
Хæсты уыд цыппар азы сæ фыд, 
Рарæдывтай тавс хъысмæты хъызтæй, 
Уаз риуы нæртон зæрдæ тæлфыд. 
Арвы дуар дын фыны дæр нæ байгом, 
Зæххы дуар дын байгом ис æваст, 
Ныр дзæнæт дæ уды хæрзтæй — райгонд, 
Баззадис цыртдзæвæнау дæ уарзт. 
Зины фыдæх бафтыдис нæ фæдыл, 
Цас фæкъахыр дунейæн йæ цин! — 
Цал хатты мын нал загътай «мæ хъæбул», 
Цал хатты дын нал загътон «Гыцци!..» 
Æз æрцахстон арвæрттывды билцъау 
Иу æнахуыр цин — ныфс мын дæтты — 
Ам нæ бафыстон дæ хæрзтæй ницы, 
Чи зоны дзьГ бафидон мæрдты... 
1992 

7^2) 
К-ЙЫ НЫХАС 
Æгæр бирæ иннæтæй домдтон, 
Æгæр бирæ барстон мæхицæн, 
Цъæх æхсынцъы уымæн фæхордтон, 
Мæ амонд мæ уымæн фæхицæн. 
Æнæбары бафхæрын искæй, 
Фæсмон мыл фæстæдæр æртæфсы... 
Фæдардтон мæ рухсдæр бæллицтæ 
Æмбæхстæй Быценты чызг-хæфсау. 
Фæлдурæджджын рæстæг — мæ сафæг, 
Дывæрæй йын райстон йæ низтæ, 
Æз не ссардтон йе ’рдын мæ фатæн, 
Æрхауд мæм æрмæстдæр къæристæ. 
Мæ дзабыртæн тарстæн ысрыгæй, 
Мæ сæр та мын ламийы ’хсадтой! 
Тæхуды фæкæнын мæлдзыгмæ — 
Йæ сæфт, дам, ын базыртæ ратты. 
Æз арвмæ ыстæхыныл разы — 
Фæстаг сахат банкъарин амонд... 
Поэзи мын удлæууæн разынд, 
Поэттæ мын тавынц мæ сау бон. 
53 

Рæдыдтытæй хъысмæт ысбарстон, 
Мæ цардæн йæ фæсномыг «Ницы», 
Æгæр гыццыл иннæтæн барстон, 
Æгæр гыццыл домдтон мæхицæй. 
1991 

7^Е> 
СИДЗÆР ГИТАРÆ 
Сагкаты Валерийæн 
Уыдаид дæ Ацæмæз дæр сæрыстыр, 
Ныхъхъуыстой хæхтæ дæр дæ зардмæ. 
Дæ изæрмæ уымæлдзæстæй цыдыстæм, 
Дæ къамæй нæм кæсыс æнкъардæй. 
Дæ гитарæ та къæлæтджыныл — разæй — 
Мылазон у, йæхимæ хъусы, 
Нæ фæуд кæны ныр дæр фыдбоны сау зæй 
Йæ оайбыны, йæ зæлгæ къусы. 
Æрцардис-иу дæ хъæбысы гитарæ, 
Æлхъывтай йæ фыртау дæ риумæ, 
Æмæ-иу ивылд фарны рухс йæ тарæй, 
Цы зарджытæ нывæстат иумæ! 
Къуыбар цæссыгтæ сойдзырæгътæ тадзынц, 
Сæркъулæй дидинтæ — сæ цуры, 
Ды цардтæ уыдонау сыгъдæгæй, уазæй, 
Сæ бæллицтæ дын кодтой дзурын. 
Дæ гитарæ ныр къæлæтджыныл хиты, 
Уыдтæ йын фыд æмæ Хуыцау дæр, 
Дзыккутау сурс ысты йæ дæрзæг хъистæ, 
Йæ баибынæй йæ хъысмæт — саудæр... 
1992 
55 

ы*хгъ 
ÆГЪУЫСТАГ МÆСЫГ 
Плиты Грисæн 
Æмæ, дам, нæй æнæхæлгæ мæсыг, 
Вæййы, дам, ехх, йæхи дурæй йæ кæрон! 
Фæлæ йæ дур цы мæсыгæн у Дзырд, — 
Нæ йæм уæнды мæлæт æмгæрон. 
Æнусты рындзыл — хурдзалыг мæсыг, 
Уыи урс хохау — æвидигæ, фæрныг, 
Рæсугъд у уым ирон дзырдæн йæ цæрæн 
Нæ абоны, нæ фидæны фæлтæрæн. 
У йухуызонæй минхуызон уæддæр — 
У алкæмæн дæр раст цыма æндæр. 
Æмбойны уым цы нæ диссаг цæуы: 
ДауьГг Сослан йæхи мардыл кæуы... 
Къоста дзы тарыл хурзæйæ цæуы... 
Чермен дзы æлдæртты кæны зыгуым... 
Нæры Балойы хъæлæс арвау уым... 
Нæртон фысым дзы басгуыхтысты ир — 
Иронау дзуры Пушкин уым, Шекспир. 
Сæфтæг-æртхутæгдон дзы — хæсты айдæн, 
Иссæ та бæхыл — тохцæхæрмæ уайгæ... 
Кæуы, дзыназы авд зынгхуысты мад... 
Уым алкæд фурдау абухгæ у цард. 
56 

О Грис, нæртон мæсыгамайæг, бузныг! 
Дæ æрмæг дæр нæртон у — хурзынг-хурдзырд. 
Æнусты рындзыл — хурдзалыг мæсыг, 
Æврæгъты ’хсæнты стъалытæм фæцыд. 
Уый кувæндон, рæстдзинады гæнах, 
Йæ уындæй дæр цæрæццаг кæны мах! 
17.10.98 

МÆ САБИДУГ 
Гæккуыри уыд æрвæрттывдау цæрдæг, 
Уæддæр æй а лæппу æрцахста, 
Фæлæ бынтон дзæгъæлы, мастæн — 
Мæ къухы ма — йæ къæдзилы æрдæг!.. 
Тæлфыд мæ армы раст цыма зæрдæ, 
Æз æй мæ цæссыгтæй æхсадтон, 
Фæлæ кæм бæззыдысты сасмæн — 
Гæккуыри амбæхст къудайæ кæмдæр... 
Мæ сабидуг, ды дæр гъе афтæ 
Гæккуырийау æрбайсæфтæ æваст, 
Мæ къухы ма дæуæй цы бафтыд,— 
Сыгъзæрин рагбонтæн сæ тавс, 
Фæлæ нæ тентекк дуджы кафты 
Æрмæстдæр уымæн ницæмæй у тас. 
23.05.93 
58 

с^**е 
БЕКМÆРЗТЫ ÆФСЫМÆРТЫ ЗАРÆГ 
Иронæн лæгдзинад куы басгуыхт тырыса, 
Нæ йæ ’мбулы ничи æхсарæи, æфсармæй. 
Уæрæсейæн алкæд куы хаста Ирыстон 
Афицер хъæбултæ йæ сыгъзæрин армы. 
Къæбæлдзыг æврæгътæ йæ урс сæрæй худау 
Сæнайы хох стæм хатт æрдхæрæнау сисы. 
Ирон лæджы фарнæн, йæ диссаджы удæн 
Бекмæрзты лæппутæ Къæмынтæй æвдисæн. 
Уыд аив сæ фезмæлд, уыд аив сæ бакаст, 
Сæ ахуыр, сæ куыст дæр фæзминаг кæддæрид. 
Ныгуылæнæй сау хур нæ бæстæм æрбакаст, 
Зæххы къори, оххай, бындзарæй нызмæлыд. 
Фæдисы уæд разæй — Созыр уа, Муради, 
Балогкæ, Аслæмбег, Леуан та сæ кæстæр. 
Æфсымæртæн (Ьондзæй цы хъарутæ рарди, 
Æгъатырæй сæфтой фыдгулæн йæ хъæстæ! 
Сæ салдæтты сæргъы мæлæтдзаг тымыгъы 
Лæууыдысты фидардæр, уой æмæ, тулдзæй! 
Дис кодта ызнаг дæр сæ æхсар, сæ тыхыл, 
Сæлфынæг сыл кодта кæрæдзийы тугзæй. 
59 

Ирыстоны фырттæй куы нæ ис уæлдайаг, 
Йæ цæстытыл уайынц йæ зынгхуыст хъæбултæ. 
Бекмæрзты ’фсымæртæ Уæлахизы майæн, 
Куы радтой уæд фондзæй сæ нæрæмон удтæ. 
Куы бадзуры Маря: «Чындзы номыл ничи 
Мæ быны хæдзарæй нæ ахызт, мæ боныл! 
Мæ фырттæн сæ фæстæ куы уыдаид исчи, 
Къуылых чызг дæр, бецау! Куьщ хьæцон зывдоныл!» 
Цæмæн зæгъыс афтæ, о мастæфхæрд Маря? — 
Дæ фырттæн сæ хъæбул нæрæмон Уæлахиз, 
Дæ æондз фыргы хьæбул — цæхæрцæсг Сæрибар, 
Дæ фырпæн фæдонтæ — нæ фидæн, нæ уалдзæг! 
1995 

?^Е> 
СОНЕТ МÆХИУЫЛ 
Нæ рæстæгæн фæлмæн ном уаид «Сырд», 
Нæ æвзагыл дæр сау цъутта æвæрдта, 
Сыгъдæг удæй мæ мæгуырыл куы сæттын — 
Мæ дзырдуатыл дæр залымдуг фæзынд. 
Мæ хъуыдыйæн æгæр уæззау — мæ дзырд, 
Цыма сæгуытыл бакодтой цæфхæдтæ. 
Æрттигътæ — ’ндон, цъылинагæй та — фæттæ 
Æмæ æвыдæй аирвæзы «сырд». 
Уырыссагау та ныр кæмæн у зын?! 
Æз дæр ыл, цæй, мæ мондæгтæ ысуадзон — 
Æндæр æвзагыл райдайон фыссын, 
Фæлæ мæ уый дæр иу хъуыддаг нæ уадзы — 
Дæрдтыл куыд хæссон Иры къæсмæ хуын?! 
Ирон зæрдæ кæйдæр джиппы куыд уадзон?! 
3.10.96 
61 

ИРЫСТОНЫ ХÆХТÆ 
I 
Нæ хæхтæ — сау къæдзæхтæй хъултæ, 
Нæ дзы абадтис иу дæр цыг, 
Уыди дзы алкæцы мæсыг, 
Фыдæлты бахызтой фыдгултæй. 
Фыдæнхъæл фесты мангол, гунтæ,— 
Балсæджы цалх дæлвæзты тылд, 
Йæ фæстæ уагъта туг, цæссыг, — 
Нæ басаста хæхбæсты къултæ. 
Нæ хæхтæ фарнæн сты тæраз, 
Æндон, тызмæг уæвгæйæ — уаз, 
Ныххæцыд алантæн сæ уидаг, 
Цыма къæдзæхы риуыл заз, 
Сæ хъысмæт нал ысси зæппадз 
Æмæ æфсир æфтыдта фидæн. 
II 
Фæлæ æрзылди ног дугæн йæ рад, 
Фæрныг хæхтæ æдзæрæгæй лæзæрынц, 
Сæ масты уæзæй цадæггай æфсæрынц, 
Сæ фæхстыл бамынæг ис цард. 

Сæ фæдонтæ сæм хорз кæнынмæ — дард, 
Фæлæ хæрзæввахс разынынц æвзæрæн, 
Æмæ бынтондæр нал ысты сæ сæрæн, 
Бырсы сæм быдырæй фыдлæг, мæнгард. 
Хуымзæххытæ, сæрвæт бæрæг дзы нал и, 
Хъæуа-нæхъæуа алы ран — фæндаг, 
Фыдæлты уæлмæрдтæм бырæттæ калынц, 
Нæ бакодтаид афтæ никуы знаг! 
Нæ хæхты риуы судзгæ маст ысмал и, 
Вулканæй та куы срæмудза, мыййаг!.. 
1992 

<л^5 
КЪОСТАЙЫ НОМЫЛ 
Къостайы номыл ис уынгтæ, 
Ис хъæу, колхоз, 
Ис парк, театр, нау, 
Ис скъолатæ, музей, 
Ис университет, 
Сæйрагдæр та — 
Къостайы номыл ис 
3 Æ Р Д Æ Т Æ, 
Рæстдзинадæн — сæ цавд! 
1989 
64 

<г^5> 
ФÆСТАГ ТОХ 
Тотрадз, Тотрадз, дæ фæстаг тох æрхæстæг! 
Сосланæн цъыфмæ хаудзæни йæ худ, 
Йæ мады хин æй раздæрау нæ хæсдзæн 
Æмæ æрдуйæ нарæгдæр — йæ уд. 
Сæ цыртытæм ныр хилынц алкæм мæрдтæ, 
Уæ дыууæмæ ныджджих ысты æдзæм, 
Ныззæланг кæнынц адæргæй уæ кæрдтæ, 
Æмбарынц æй — мæлæтдзаг тох цæудзæн. 
Сыгъдæгæй, растæй чи сыгъта йæ бонтæ, 
Сæ ныфсы мæсыг уыдонæн — дæ кард, 
Табу кæнынц дæ зæрдæйæн, дæ цонгæн, 
Цыма сын ратдзынæ фæстæмæ цард. 
Кæсут-ма сæм: Сосланы фарс та чи у — 
Йæ хин, йæ монц кæй бакодтой кæлмхæрд, 
Æмæ йæ зылын къах йæ быны чиуы, 
Иæ цæстытæ куы нал исы хæрдмæ. 
Фæтчыгъæдæн ма рацыди дæ размæ, 
Æндæра раджы базыдта йæ бон, — 
Рæстдзинад ард хæры Тотрадзæй, 
Хæрамы дугæн уый хæссы тæрхон! 
19.06.97 
65 

ФÆЛТАУ 
Быгъуылты Эрикæн 
Уыд айдæнау сæ карды æндон Нартæн, 
Мæнг ныхасæй-иу уайтæккæ фæсау, 
Кæд адæмæн уыд лурты хур луыцау, 
Сæ табу дæр уæд Рухсæн уыди, артæн. 
Ныр радтам зинтæм иууылдæр нæ баруæ, 
Мæнг дунейы рæстæй цæрын — уæззау, 
Сыгъдæджытæн сæ хъысмæттæ — о)'-уау! 
Фылдæр цыт и фæлитойæн, мæнгардæн. 
Фыдрæстæг, уадз, æндæр адæмты ивæд — 
Нæ хъахъхъæнæг — нæ фыдæлты æгъдау, 
Нæ карды фарс ма ранæи-ран æрттивы, 
Лæгдзинад мах нæма исæм æфстау, 
Нæ фарны куырой ма бауадзæм ривад, 
Æрыссæд-иу нын не стджытæ фæлтау!.. 
1996 
66 

с^Е 
* * * 
Пысыраафон сыстсем вæййы цсехх, 
Пысыраафон сарсех всеййы зарын, 
Сæудидинджыты къусчыты — сертсех, 
Уый Хурæн Зæхх фæдæтты каоы нуазæн. 
67 

ы^хгь 
* * * 
Уалдзæгæн йæ цъæх бецыкк æрбазынд, 
Хур та сифтыгъта йæ удæвдз-уадындз, 
Гъæйдæ-гъа, Ацæмæзау æрцагъта, 
Мит дæр ма йæ къахфындзтæ æрсагъта — 
Худгæ-кæугæ хæдзарсæртæй хауы, 
Удыл дæр ма цинзæлланг æфтауы. 
Ахстæтты дæр цины монц æрцарди, 
Сæмбæлди сыл базыр-’уддзæф дардæй, 
Тагъд та нæм нæ бæлццæттæ зындзысты, 
Хорз та нæ сæ.зарджытæй уындзысты... 
Хуры арфæ къуыпатыл æрцыдис — 
Схæцыд сыл цæстыхаутау цымыдис — 
Дун-дунемæ къалиутæй сæ гудзи... 
Уалдзæгзæдтæ, уе ’ппæтæн дæр — бузныг!.. 
1996 
ЪЪ 

7^2) 
* * * 
Фыццаг къæвда нын арвнæрдæй фæтарсти, 
Къæзæнæг у, къæзæнæг у нырма, 
Æндæра уымæ дзуринæгтæ цас и — 
Æмбырд сæ кодта фæззæгæй нырмæ! 
Къæвдайæн зонын диссаджы æфсымæр, 
Йæ дзыхæй сым хæснагыл дæр нæ хауд, 
Ныр дзурдзæн къæвда урс миты бæсты дæр, 
Æмæ йæм, курын, мачи хæссæд фау. 
Йæ дзурынмæ фæдзых кæндзæни кæрдæг, 
Йæ тæрттæ райгæ байтындздзæн бæлас... 
Æмæ та уарзын агурдзæни зæрдæ, 
О байрай, уалдзæг! 
О байрай, къæвдайы ныхас! 
1989 
69 

ы*хъ 
* * * 
Кæрдæгыл та ахситт кодта цæвæг, 
Гъей, цъырцъыраг, бахъахъхъæн дæхи! 
Ацы сахат ахæм у мæ зæрдæ, — 
Пакъуындзæйы ныхмæ дæр тæхид. 
Кæрдæгыл та ахситт кодта цæвæг, 
Фурд-лæппутæн ралæууыд сæ рад, 
Гъе-мардзæ, уæ хъару мæ уæхæдæг, 
Даргъ зымæгæн чи кæны сæрфат! 
Галæгон, дæ цъæх уддзæф ныл рауадз, 
Зиууæттæн йæ сатæг у æвдадз! 
Ног уис та лæпиры цыма ауæдз, 
Дзинг кæны цъырцъырæгты хъуытаз. 
Кæрдæгыл та ахситт кодта цæвæг, 
Дидинтæн дæр, ехх, фæстаг бон ныр, 
Астымы кæркæ-мæркæ цъæх зæнæг, 
Мин хатты уæ курын æз хатыр. 
Алчидæр уæ — фидауцмæ зынг дæгъæл, 
У&гæрдæн сымахæй ради буц, 
Ма хонут уæ цыбыр цард хæрздзæгъæл — 
Урс æхсыры сног уыдзæн уæ рухс... 
1997 
70 

*2**е) 
**♦ 
Дуртæй хъармдæр у дон 
Ацы райсомы сахат, 
Цом-ма донбылтыл, цом,— 
Терчы зарæгæй саход! 
У йæ уылæнау ирд, 
У йæ фынкæи та рухсдæр. 
О мæ райгуырæн Ир, 
Уæнт дæ фæхъхъау æнустæ!.. 
10.10.97 
71 

* * * 
Уалдзæг нæрæмон у, 
Фæззæг уæздан, 
Ацы бæрæгбоны 
Алчидæр — хъан. 
Нал дæр æгæр тæвд у, 
Уазал дæр нæу, 
Сатæг цъæх уæлдæфы 
Рæзæнтæ — дæу! 
Алцыдæр — ауæрдгæ, 
Алцыдæр — барст, 
Зæрдæ та баууæндыд: 
Н’ амæлдзæн уарзт. 
Бонтæн сæ сыгъдæджы — 
Рухс æмæ ’фсарм. 
Арвæн йæ тыгъдæджы — 
Диссаджы фарн. 
Æрдзæн йæ барæнтæй 
Разынд фæрнæй — 
Удæн дæр арæнтæ 
Арвау куы нæй. 

Бæлæстæ равдыстмæ 
Иуау — цæттæ, 
Сыфтæры уаз фысты — 
Рухсдæр фынтæ. 
Фæззæджы буц армæй 
Балц дæр — цæттæ — 
Тахтысты Хуссармæ 
Мæргъты фæттæ. 
Агурынц дард бæсты 
Хур æмæ хъарм, 
Махæн та а бæсты — 
Къонайы фарн. 
Уалдзæг нæрæмон у, 
Фæззæг уæздан, 
Ацы бæрæгбоны 
Алчидæр — хъан. 
27.09.98 

ы**гь 
ФАНТАН 
Цæгъды йæ удæй сатæг, 
Цæгъды йæ удæй арт, 
Йæ цуры ратæх-батæх 
У сабитæн хæлар. 
Сæ иутæ та дзы уæртæ 
Цъыллинджытæ кæнынц, 
Сæ кæл-кæл æмæ хъæртæ 
Йæ фæрдгуытау тæхынц. 
Æз дæр лæууын йæ цуры, 
Куыд æхцон у йæ зард! 
Мæнæн дæр тавы хурау 
Мæ зæрдæ донæй арт. 
1989 
74 

7^2) 
* * * 
Рагъыл чи бийы дзыккутæ? 
Уый нæ уистæ — кадæн! 
Фæззæгæн йæ цæсгом рухс у 
Алыхуыз бæркадæй. 
Зымæг-цин ныр у æлвисгæ 
Галтæ, фыстæ, куыртæн. 
Акæс-ма: цæй дæргъæн уистæ 
Æз кæнын цыбыртæ! 
Иу у цæвæгæн йæ хъæлæс 
Даугæйæ, кæрдгæйæ, 
Ног уис та фæкъæлæс 
Дидинтæй — хæрдгæйау. 
Асæст хосдзауæн — хæрзгæнæг, 
Уадымс дæр ын ахъаз, 
Уазал суар, къуымæл,6æгæны — 
Удæн цыма уахъæз. 
Размæ! Дæргъ уæрхмæ куы гæрдын, 
Уæд мæ къах куыд чиуа?! 
Цыма фæззæгæн йæ зæрдæ 
Ныр цæвы мæ риуы. 
28.09.98 
75 

* * * 
Бонцау ма баззади фæззæгæй, 
Калы йæ сызгъæрин доны... 
Сыфтæр йæ æртыты фæздæгæй 
Арвмæ йæ быцъынæг тоны. 
Оххай, фæззыгон æртгæнæнтæ! 
Уд дæр сæ пецау куы сала. 
Дард кæмдæр сæрды сырх кæлæнтæ, 
Арвæн та раргом йæ къала. 
24.07.98 

С^х) 
РАВГ 
Айдæнæй ирддæр у ацы бон, 
Абон мæ зæрдæйæ мацы дом, 
Зæрдæ фæтчыгъæдæн нал кусы, 
Зæрдæ иæхи цавд дæр нал хъусы. 
Чи кæны ацы бон айдæнау. 
Уымæ йæ тахт кæд у, майдыма... 
19.09.98 
77 

ы^хгь 
УАЗÆГ 
Нæ къæсæрыл æрбаййæфтон цъæх гæды, 
Æнкъардæй мын мæ цæстытæм ыскаст, 
Кæд æй, мæгуыр, мæ къонамæ æрфæндыд, 
Мæллæг уыди, æнæбон уыд йæ уаст. 
Уæддæр куы ахызт дымгæйы къæс-къæсы, 
Йæ тæригъæд куы асыгъта мæ риу. 
Дæу хуызæн уазæг нал уыди нæ къæсы 
Ныр цал азы! Цы ма лæууæм æниу?! 
Нæ дæ фæрсын: дæу ратардта дæ хицау, 
Æви дæхæдæг ралыгъдтæ тæргай, 
Уыдзынæ ныр мæ сабитæн дæр хицон, 
Нæ хæдзары дын — лидзæг лæджы хай. 
Æрбахиз уæдæ, мидæмæ æрбахиз, 
Дæ тавс мæнæн цæ артæй у фылдæр... 
Цас æрдзыл лæг фылдæр кæны уæлахиз, 
Гъе уыйас у йæ заердæйæн зындæр. 
Кæны гъе уыйас кадавар йæ тавиц, 
Рæвдауинæгтæн нал зоны æххуыс. 
Бæрзонд Хуыцау, ныллæг монцтæй мæ бахиз, 
Дæлимонтæн куыд нæ фестон æххуырст! 
1992 
78 

С^е) 
Уарын, цæй уарын — 
Мæстæймарæн — 
Афтæ — сæлфынæг 
Æнæбары. 
Арв цыма йе ’рхуым 
Ныллæмары... 
26.10.96 
79 

* * * 
Фахсыл цыма хърихъуппыты бал 
Арвмæ стæхыныл фæлвары, 
Афтæ хосдзæутты нæрæмон хал 
Йе ’ндон базыртæ æппары. 
Уæвгæ, хосдзæуттæн сæ удтæ ныр 
Арвы æрфытæ ысгарынц. 
Цæй, куыд ма уой уæд æнкъард, æмыр 
Æмæ стæхы, стæхы зарæг! * 
Дауæн дур дæр басгуыхти хъуытаз, 
Цæвæгыл куы зары дзингæй, 
Азæлд дæр нæрæмон у, йыууадз, — 
Цин-зæлланг фæлхаты минæй. 
Ацы куыстæй чи нæ уыд рæвдыд, 
Уый йæхи лæппу куыд хоны! 
Сонтæй кæд æруагътай ды рæдыд, 
Цом-ма,хосгæрстмæ дæ хонын. 
28.09.98 
80 

0**е) 
* * * 
Уыраугæ хурæй уыгæрдæн 
Куы абæгънæг æгæр — 
Цы фæуа, мæгуыр, цъырцъыраг, 
Кæм фæцæва йæ сæр! 
Нынкъард и уæдæ цæвæг дæр — 
Кæм зилдзæни дæрдтыл? 
Йæ ног тау, бецау, кæрдæгæн 
Ныр нал уыдзæн тæгъдты. 
29.07.98 
81 

* * * 
Дзуры къухы бынмæ къæвда, 
Дзуры зæрдæйы рæбынмæ, 
Иу уысм не ’нцайы къæбæда, 
Ехх, куы мын бæззид нæмынмæ! 
Уары раст цыма хæснагыл, 
Мигътæй удыл дæр — уæлæфтау, 
Цæй, цы дис кæнон йæ уагыл, 
Исты мын куы нæу тæрккъæвда. 
Арв у амæн дæр йæ къона, 
О, фæлæ йæ уаг æндæр у — 
Нæи æхсон дуртæ йæ роны, 
Нæй йæм тохы фарн æрвнæрдæн. 
Хæлд пластинкæйау æрхæцы, 
Сбæндæн-иу зæлтæ фæлхаттыл, 
Сахайæ цы уыд æрхæссæн, 
Таурæгъæй йæ ’лвисы цадæг. 
Дзуры къухы бынмæ къæвда, 
Дзуры зæрдæйы рæбынмæ, 
Ахæм ма дзы уа къæбæда, 
Ехх, куы мын бæззид нæмынмæ!.. 
1991 

7^2) 
* * * 
О ацы сатæгцъæх кæрдæг! 
Зæлдæ дæр нæ, фæлæ зæрдæ, 
Куы кæны æртæхæй зыр-зыр, 
Куыд ыл бацæуон къахæй ныр?.. 
У уалдзæг йæ тæккæ дзæбæхыл, 
У сыфтæр йæ фæлмæндæр цъæхыл. 
Нæ зæрдæ та амондæй райы, 
О уарзын куыд æнцон у майы! 
1994 
83 

СÆРДЫГОН ИЗÆР 
Ахæм изæр амæлын цы хъæуы, 
Ахæм сахат амæлын — æхцон! 
Хур æрбадт къуырттон каркау нæ хъæуыл, 
Батымоыл йæ оазырты бын бон. 
Терчы былæй æз кæсын нæ хъæумæ, 
Фосы дзуг та ивылы хъæмæ, 
Бандзыг ис мæ былалгъыл мæ кæуын, 
Рагбонты цин раздæхтис мæнмæ. 
Дымгæ схъауы хурзæрины артдзæст, 
Ирд зынджытау æврæгътæ тæлфынц... 
Гъей-джиди ’мæ искæдбон Хуыцауы 
Афтæ иунæг хатт æрмæст фæхынц! 
Æрдзæн у нымад йæ зылды алцы, 
Цас уарзын зæрæхсиды тæмæн! 
Ахондзæни Хур фæстаджы балцы 
Ахæм сахат уаз æхсæвмæ мæн. 
1992 
84 

*^*е) 
* * * 
Нæ рæгътыл та куы ферттывта цыргъисæн, 
Фæлвары та нæ лæппутæн сæ тых. 
Кæрон æрцыд æрхæндæджы цъæх низæн, 
Мæ дойны та æцæг куыстæй сæттын. 
Æрсдонау зарæг зæрдæйæ рæмудзы, 
Цы хъæуы афтæ хъамбул уис хæссын! 
Цыма мæ сæрмæ байгом арвы рудзынг 
Æмæ мæм джихæй хуры чызг кæсы. 
Мæ фыдау æз дæрдтыл исын мæ цæвæг, 
Нæ ахиздзæн мæ уисы сæрты тыр. 
Дæ мæлæт мын ныббар, фæлмæнрус кæрдæг, 
Цъæхдзаст дидинтæ, курын уæ хатыр!.. 
16.11.93 
85 

<а^> 
РАЙГУЫРÆН ХЪÆУ 
Рухсæмхæццæ уазал 
Банызтон мæ фаг — 
Ахæм у нæ хъæуы 
Суадонæн йæ уаг. 
Арвыцъæх дзы удау 
Алкæддæр бæрзонд, 
Ронг кæд у, уæддæр дзы 
Февронг вæййы зонд. 
Хорз, æмæ мын царды 
Ацы къона ис! 
Аздахы мæ сагъæс, 
Бакайы мæ рис. 
Бонты цъæхснаг зарды 
Уый — сыгъзæрин хъис, 
Нæй йын судзæн, скъуыйæн, — 
Церекæй фæцис. 
Бæрзыты нымд рухсæй 
Хурцæхæры онг 
Алцæмæй дæр буц дæн, 
Алцыдæр мын — ронг. 
17.11.94 
86 

С2**е) 
КАСАЙЫ-ФЫРТÆН 
Нæдæр тæвд у, нæдæр у уазал — 
Гъе уый дын хос кæрдынæн бон! 
Цæвæгæй та æппæты разæй 
Ныффыстон фæззæгæн йæ ном... 
Батрадз, Батрадз, ныууадз æрхæндæг — 
Дзæнæт у Хосхæрæны рагъ, 
Цæвæгæй мæ дæуимæ ’рфæндыд 
Ысбарын ног йæ дæргъ, йæ уæрх. 
Фæрæвдз кæ — зиууæтты гуыл хом у, 
Æркæн та, цæй, нымæтын худ, 
Кæс-ма: дæ цæвæгæн йæ комыл 
Куы бандзыг зымæгæн йæ худт... 
Æвгъау у ахæм бон сахарæн, 
Нæ ныббардзæни махæн сæрд, 
Цæуæм та Хосхæрæны рагъмæ, 
Пъæззыйæн акъуырæм йæ сæр!.. 
1991 
87 

ы^^ 
* * * 
Арвæн та йæ хуыз йæхимæ ’рцыд, 
Æнтæфы уыди фæлурсбын, 
Цæстытæн нæ фæуыдзæн сæ зыд 
Ацы узæлгæ цъæх рухсыл. 
Арв кæны фырсыгъдæгæй зæланг, 
Авгау баризы цъæх дзингæй, 
Бафæзмыдта зæрдæ дæр йæ равг — 
Байдзаг и æрттивгæ цинæй. 
1995 
88 

7^2) 
ХАЛМÆВНАЛÆН 
I 
Райсомы куыст у æнтысаг, 
Хуримæ та иумæ сыстæм — 
Хосдзауæн кæрды йæ дыс дæр, 
Цалынмæ æртæх нæ сысты... 
II 
Ехх, цы бæзджын уистæ хастам 
Райсомы хæрдгæ æртæхы, 
Фæлæ Сæрды сæр ныддастам — 
Нал ын ис фæстæмæ здæхæн... 
1992 
89 

ы*еъ 
ФÆЗЗÆДЖЫ КЪÆСÆРЫЛ 
Нал у сæрд йæ сæрæн — 
Бурниз ыл фæзынд. 
Фæззæджы къæсæрыл 
Зæрдæйæн фæзын. 
Бурдзалыг бæлæстæ 
Хус сыр-сыр кæнынц. 
Уазалæй фæхъæетæ 
Худгæ хуры зынг. 
Цъыр-цъыраг йæ зардæй 
Нал нывæнды тын, 
Хорз æфсинау дыргъдон 
Равæрдта йæ фынг. 
Къутæрты æхсæртæ 
Агурын фæзын. 
Базмæлыди зæрдæ 
Раст цыма уызын. 
1992 
90 

7^Е> 
* * * 
Цъæх кæныныл йæхи лæмары кæрдæг, 
Йæ буртæ ног тауæй æмбæхсы. 
Мæнæн дæр афтæ у мæ ныры зæрдæ, 
Æз дæр мæ урсытæй куы тæрсын. 
Фæлæ мæ иу хъуыды уæддæр рæвдауы — 
Мæ урсытæ дæр рухсмæ тæпп æфтауынц... 
29.09.95 
91 

* * * 
Ацыдтæн бæлæстæй дарддæр — 
Ма уынон сыфтæн сæ хауд, 
Рагвæззæг бур сыфтæ мардæй 
Зæры мæ мастыл цæххау. 
Фесты сæ ныхæстæ арвæн, 
Зæхх сæм ныр дары йæ арм. 
Ханты цагъд къæвда æнкъардæй 
Ивазы уыдонæн даргъ. 
Хатынц — сæ æрвон цард аскъуыд 
Буцæн ма иу кафт — сæ бар, 
Дымгæ сын чегъре куы басгуыхт, 
Фестынц йæ фæндонæй маргъ. 
Ленкгæнгæ, зилгæ æртæхынц, 
Къалиутæ иууыл — фæлахс. 
Сыфтæн ма иунæг цин зæххыл — 
Уидæгтæм гъеныр æввахс... 
26.09.96 
92 

с^Е) 
* * * 
Фæззæг æмæ фæздæг, 
Бур сыфтæй — цъæх арт, 
Уæлдæфы сæ уæзæг 
Гомгæрццæй — æнкъард. 
Мæргътæ æмæ зæрдæ 
Ардыгæй тæхынц, 
Хæлуарæджы хæрдгæ 
Дымгæйæ — æлхынцъ. 
17.10.97 
93 

Ы*еъ 
УРС БÆРÆГБОН 
Уары мит йæ зæрдæйы дзæбæхæн, 
Уары мит мæ уды рухсæн, 
Бадын цыма зымæгæн йæ бæхыл, 
Афтæ митуардæй фæбуц дæн. 
Урс бæрæгбон сабитæн дæр адæн — 
Ахсынц стъалытæ сæ къухтæй, 
Сфæйлауы сæ хъæр æдзæмы байбын, 
Цин-зæй ракæлы сæ худтæй. 
Уалынмæ сæ къаннæгдæр нырхæндæг, 
Арвмæ скасти æмæ скуыдта. 
— Уый та чи у? Радтут ын сывæдæг! — 
Лæппутæн сæ хистæр сдзырдта. 
— Арвæн ма ныр стъалытæ кæм згыдзæн, — 
Стъалытæй куы байдзаг бæстæ... 
— Ма тæрс, гормон, митуард та фæуыдзæн, 
Гъе дын уары стъалытæ, куыннæ стæй!.. 
Растдæр куы у сывæллæтты кæстæр, 
Галиу ма хонут йæ митæ — 
Арвæй нæм сыгъдæгдзинад æрхæссы, 
Уазалæй дæр рухс у митуард. 
94 

Растæн цыма арвы сусæг зоны, 
Уары мит æнцад-æнцойæ, 
Зæххæн дæр æрвон уазæг æхцон у, 
Тагъд ын суадздзæни йæ дойны. 
Ленк кæны — æрдаг, æвæлмон, сабыр, 
Нæй дзы рухсау уæз æппындæр, 
Уымæй ма цы уа фæлмæндæр, уаздæр! 
Хауынц стъалыты лæппынтæ... 
Акасти тъымы-тъымамæ зæрдæ 
Митуарды кæлæны рухсы, 
Ахæм æхсæв айрох вæййы сæрд дæр, 
Ахæм æхсæв айвæзы æнусау. 
1991 

ы^л 
* * * 
Ногæй та куы калы мит, 
Зымæг та фæци æвзонгдæр. 
Тымыгъ раидыдта æхситт, 
Сарæзта йæ тыхтæ донмæ. 
Сæвæрдта йыл сахсæн-их, 
Дон æй мурмæ дæр нæ дары, 
Зымæг дзæгъæлы ныссих — 
Дон йæхинымæры зары... 
1991 
96 

7^2) 
ЗАЛТЫ МИТ 
Мит мæ хъуырмæ у мæнæн, 
Бæлæстæн — уæрагмæ. 
Райсом хæдзæрттæн уыдзæн 
Ихын цæстыхаутæ. 
Кæртæй райхъуысы хыррытт — 
Саг нæ кæны рухæн — 
А лæппу кæны зыввытт 
Мит йæ хъандзал къухтæй. 
Диссаг у хъæдын фыййаг — 
Калы мит йæхæдæг, 
Дæу нæ уырны кæд, мыййаг, 
А-ма, ’рхæц йæ хъæдыл!.. 
1992 
4 Къадзаты Стамшмлв 
97 

Ы^Г^ 
МИТУАРД 
Ахæм ма дзы сабыр уа — 
Хауы урс тæппытæй зæхмæ! 
Раст цыма сыгъдæг куывд, дуа, 
Дун-дуне кæны дзæбæхдæр. 
Ахæм ма дзы уа æдзæм — 
Урс тъыфылтæй зæхмæ хауы! 
Удæн басгуыхти дзæм-дзæм. 
Дунейыл æнцойад тауы. 
Ахæм ма дзы митуард уа — 
Ленк кæны фæлмæн, æнæхин, 
Раст цыма æрвон мад-дзуар 
Ба кæны йæ саби — зæххæн... 
1991 
98 

С^е) 
* * * 
Зинтæн мыл сæ фыддæр атахт — 
Афтæ лæмæгъ дæн фыццаг хатт. 
Уалдзæгыл мæ зæрдæ дарын, 
Хъуысы скæсæнæй йæ зарын. 
Гъер-иу зин мæ сæрмæ зилæд, 
Мингай хъултæ дæр мæм уилæд — 
Риуы базмæлыди ног цин, 
Ис æууæнк мæ риуы — тохси. 
1993 
99 

ХУРЫ ХОРЗÆХ 
Арвы цъæх мæ цæстытæн — æхцон, 
Ног та нын æй раргом кодта бон. 
Бузныг, Хур, дæ сæрылхаст фæуон — 
Цъитийæ дæр сарæзтай æхсон! 
Царды уа цæмæй фæрныг уæ фæд, 
Хуры хорзæх уе’ппæты дæр уæд! 
1993 
100 

С^*е) 
* * * 
Уды зилахар — кæуылты! 
Дымгæ йсем ксены хселæг — 
Зæххыл, арвы æмæ фынты 
У сервæрттывдау цсердæг, 
Ехх, ць1 нывсефтыдтæ уафы! 
Рухс осер ма куы ксенид афтсе!.. 
101 

(а*^Э 
НОГ МÆЙ ÆМÆ БОНВÆРНОН 
Мæйы тæнæгсин бæлæгъы 
Бонвæрнон зæдау æрбадт, 
Ахæм уысм зæрдæ цы зæгъа, 
Уымæн уыдзæни сæрфат. 
Сабыр цард курын нæ Зæххæн — 
Уымæй бæллиццагдæр нæй, 
Алчи йæ кæрдзын, йæ цæххæй 
Арфæ куыд кæна фæрнæй. 
Цинæн куыннæуал уа цуазæн, 
Уарзтифтонг алчидæр уæд! 
Тохæн та иунæг бон — Куадзæн — 
Ахуырст æйчытæй фæуæд. 
Ноджы мæ фæндон æлвисын — 
Уарзæд нын Скæнæджы цæст — 
Атынæг — иунæг цыргъисæн, 
Ерыс — фæллойæ æрмæст. 
Топпы гæрæхтæн дæр афтæ 
Иу æхсæв — Ногбон — лæвæрд, 
Танктæ та гобийæ рафтæнт, 
Уæд-иу сыл цъутта æвæрд. 

Мæйы тæнæгсин бæлæгъы 
Бонвæрнон зæдау æрбадт, 
Ахæм уысм зæрдæ цы зæгъа, 
Уымæн уыдзæни сæрфат. 
Ахæм ныв арæх нæ вæййы — 
Чи зоны, иу хатт æнус — 
Боброн фæленк кæны Мæйыл, 
Уарзæттæн сасмау йæ рухс. 
Ахæм ныв бирæ нæ хæссы, 
Арвмæ ма рæвдздæр ыскæс, 
Махæн та а уысм цы ’рхæсса? 
Зоныс, цы дзы курын æз — 
Андзæвой былтæ дæ рустыл, 
Мауал уа хъысмæт гæлир... 
Ма ’мбæхс дæ бæллицты рухсдæр, 
Рафтауа ахсæв æфсир... 
11.09.95 

ы*еъ 
ÆРРА ЦÆРГÆС 
Бæрзондæй ныллæгмæ фæлгæсгæ 
Йæ цæст йæхи ’ндæргыл фæхæст и. 
Мæ тахт, дам, чи фæзмы зæххыл — 
Йæ зонд, мæгуыр, фæцыдис афтæ — 
Фæхуынкъ, дам, кæнон æз йæ тыл — 
Йæхи йæ аууоныл ныццавта... 
Нæ бæстæ дæр, æвæдза, афтæ 
Йæ аууонимæ тохы рафтыд. 
1993 
104 

Т^*е) 
Поэтæн æхсæнад 
Фæкæны æхсæн-над, 
Уæддæр æй нæ сæтты, 
Уый иуæй — æфсæддон, 
Уый хурвæлтæр зиуы 
Æппындæр нæ чиуы, 
Йæ дзыллæйы низтæ 
Уый апп-уппы сисы. 
1996 
105 

МИТ ЦÆМÆН У УРС ÆВЗОНГÆЙ? 
Аргъауæй фæлмæндæр, рухсдæр, 
Уары мит æрхæндæг, саоыр. 
Афтæ тагъд цæмæн ысурс и? — 
Хауын æй нæ фæнды арвæй. 
Рухс уæлæрвтæ — зæдты бадæн, 
Зæхх та — хæйрæджыты ахстон. 
Ам ыл уайтагъд рыг æрбады, 
Баппары йыл пъæззы сахсæн. 
Къæхты бын æй чи нæ ссæнды! 
Бавзары зындон уæлæуыл, 
Арвы цъæхмæ йæ æрфæнды, 
Æмæ хур фæрныг кæм нæ у — 
Митæн ахæры йæ рынтæ, 
Атайы йæ маст, йæ тарф фын, 
Æмæ хуры хæрдгæ тынтыл 
Доны тæфæй ногæй — арвмæ!.. 
Аппары хæрвау йæ чъизи, 
Пухау рог æмæ сыгъдæгæй 
Урс уæрыччытау фæхизы 
Арвы къуылдымтыл æврæгътæй. 

Аргъауæй фæлмæндæр, рухсдæр, 
Хауы мит æрхæндæг, сабыр. 
Афтæ тынг цæмæн ысурс и? — 
Хицæн æй нæ фæнды арвæй... 
1993 
107 

* * * 
— Хицæуттæй арфæгонд 
Махæн нæ бæстæ — 
Адæм фæкалдысты 
Хицæутты хæрзтыл, 
Афтæ фæкалдысты, — 
Сыстынæн нал ысты!.. 
— Ма фау нæ хицæутты, 
Ма сæ хон хин-цæупе! 
Къаддæр куы кæнынц нæ рисс, — 
Алцы зынаргъдæр куы ссис, 
Цæхх нын ныууагътой аслам, 
Стигъын æнцондæр — нæ царм... 
1994 

С^е) 
САЙД 
Æмбисонд 
Скодта пйллон арт чыргъæдты фарсмæ 
Тъæнджы мæйы цавæрдæр сæлхæр, 
Ратахтысты бындзытæ йæ тавсмæ, 
Загътой, уæдæ ралæууыди сæрд. 
Миты урсæй ноджы фесты сайды — 
Ахæм ма дзы дидинкалгæ уа! 
Нал фæкодтой уыйтæ æмæ айтæ — 
РайхъуысТи сæ дыв-дыв, цыма дуа. 
Æмæ хаудтой, мæгуыр, хаудтой митмæ, 
Мит сæ базыртæй уыди дзыгъуыр, 
Систы зымæгæн ныфсджынтæ фиддон... 
Ралæууыди сæрд æцæгæй ныр. 
Чыргъæдæй нæ ратахт уæд æрмæстдæр 
Магуса — нæ йæ æндæвта арт, 
Афтæ сбирæ гуылмызæн йæ хъæстæ 
Æмæ ис сæ къухты абон цард... 
1990 
109 

ИУ АРВÆЙ ДИХ 
Для пыльного луча всегда найдется щель. 
О чем печалишься, дугиа на перепутье? 
Поль Верлен 
Цыма мæхи уд айтынг ис мæ сæрмæ, 
Цъæх арвмæ афтæ джихауæй кæсын 
Æмæ æгæрон дунейы къæсæрмæ 
Мæ цымыдис мысайнагау хæссын. 
Æргомдæр арвæн ницы ис йæхицæй, 
Фæлæ куы басгуыхт сусæгтæн дзæнæт 
Æмæ у йе ’мыдзаг уыци-уыцитæй, 
Парахат гомæй тобæйау — æхгæд. 
Зæххонтæй цас уыд ахæмтæ мæ размæ, — 
Æрвыг тыгъдадмæ чи нæ уыд бæллæг! 
Кæй уд нæ тахт йæхи къæсау йæ уазмæ, 
Фыртау дзы чи нæ куырдта дзуапп, хъæлæкк?! 
Фæлæ кæд иу арвæй сты дих нæ удтæ, 
Нæ хæдзарæн кæд у æхсæны цар, 
Цы тонæм уæд кæрæдзийы фыдгултау, 
Æрвон сыгъдæг цæуылнæ у нæ цард?! 
Цыма мæхи уд айтынг ис мæ сæрмæ, 
Цъæх арвмæ афтæ джихауæй кæсын, 
Æмæ кæнын зæххон уæзæй æфсæрмы, 
Мæ базыртæ æлхынцъбастæй хæссын... 
18.09.97 
110 

7^Е> 
НÆРТОН ХОР 
Цыкура-нæмыг, бузныг дын зæгъын! 
Ды дугты ’хсæнты царды монц æрхастай, 
Нæ фыдæлты нын афтæ бирæ уарзтай, 
Сæ фæндагыл дæ дæндаг — рухсы тын. 
Фæлæ-иу мадæн скодтай дудгæ зын, 
Фыд-сусæг-иу куы дардта цъутта-бастæй, 
Цæкуыты тæвд-иу арæдывта сахсæн 
Æмæ-иу сахъ фырт хаста знагæн рын... 
Куы нал байтындзæм ивгъуыдмæ цъæх 
Е^дзынг, 
æкуытæ нал кæнæм фырхъалæй ныр, 
Рæстдзинадæй нæ тарф зæрдæ нæ судзæм, 
Сыгъзæрин цæг æлвасы Фарны хъуыр, 
Æхцанизæй — æнæудтæ, быдыргъ, 
Æмæ ныл нартхор мин дæндагæй худы... 
14.09.95 
111 

<5^ъ 
* * * 
Къалиу къалиумæ куыд ивæзы, 
Растæн цыма къухмæ къух... 
Нал мын ис æрхуымæй ирвæзæн, 
Уадзы цины бынæй рухс. 
Иу цъыртт дзы ныууадз æмбарынæн, 
Тар куыд бæзджын у, куыд арф, 
Ивгъуыд абонимæ барынæн... 
Ехх, фынæй чи кæны тарф!.. 
1998 
* * * 
Иварон хауæн — нæ цард, 
Хауæн бæллиццаг — нæ фынтæ, 
Хъарæгау хъуысы нæ зард, 
Нал уæнды амонд тæлфын дæр. 
Систæм фыдæхы цагъар, 
Амынæт систæм æхцайæн, 
Алкæмæн — сайыны бар, 
О, фæлæ хъысмæт куыд сайæм?! 
1993 

?^Е> 
♦ * * 
Цы зонæм, уый нæ кæнæм, 
Цы кæнæм, уый нæ зонæм — 
Сыхырнайæ æвгæнæм, 
Тæригъæдæй æвзонæм. 
Рыг ма æгæр дæр калæм, 
Нæ развæд дзы нæ уынæм, 
Фæлитой æмæ хъалæн 
Нæ бæстæ у сæ лымæн. 
Нæ уд-хуымтæ нæ рувæм, 
Куы сты цъымара, хъамыл. 
Хуыцаумæ уæд цы скувæм, 
Куыд кæна барст уый, хъабыл? 
Нæ фарн нæхæдæг сурæм, 
Хъуырмæ стæм хиконд низтæй. 
Хуыцауæй алкæд курæм: 
«О хъахъхъæн нæ... нæхицæй!..» 
Цытæ хæссæм нæ сæрмæ — 
Ныр бастигъын — лæгдзинад, 
Куы ма кæнай æфсæрмы, 
Нæ царды уæд — дæлдзиныг. 
113 

Фыдæхы саудæр цъасмæ 
Нæхи къахæй куы хизæм. 
Хуыцауы бон дæр цас у — 
Нæхицæй нæ куыд хиза?! 
11.09.98 

С2ъ&е) 
ДЗЫРД™ ДИССÆГТÆ ÆВИ МАХ? 
I 
Кæм у низ коммунизм?! 
Америкæ, Америкæ, 
Ам ерры кæ, ам ерры кæ: 
Хицауад — хистауаг, 
Кусджытæ — хъусджытæ, 
Давджытæ — дауджытæ. 
II 
Советон бæстæ — 
Цæвиттон бæстæ — 
Æппæты фæстæ!.. 
1990 
115 

ДÆРÆДЫД 
Дæуæн дæ машинæ дæ ныфс, 
Мæнæн та у мæ ныфс мæ зарæг, 
Ды сау зæххыл æдзух тæхыс, 
Æз та сыгъдæг уæлæрвтæ сгарын. 
Дæ машинæ æнусон нæу, 
Ныссагъта дзы ызгæ йæ дæндаг, 
Хæры йæ цины ызгæ дæу, 
Фæлæ дын ма байсæд дæ фæндаг. 
Зæххыл æндæр хæрзтæ кæй ис, 
Дæу нал фæнды æппындæр зонын, 
Кæныс дæ зинимæ цæдис 
Æмæ дæ сæрсæфæнмæ хоны. 
Дæ зæрдыл дар, цы уыд дæ къæс, 
Дæ удæй ма араз цъымара, 
Æхцамæ нæ, Хуыцаумæ скæс 
Æмæ дын сонт рæдыд ныббара. 
21.04.94. 
116 

7^2) 
* * * 
Закъон тархъæд у, дывзагон: 
Хицауæн у закъон лакъон, 
Давæгæн дæр гакъон-макъон, 
Кусæгæн та фестад какон, 
Тоны йæ, бецау, æдзухдæр. 
Мафийæн та закъон сапон — 
Ахсы дзы йæ чъизи къухтæ... 
1994 
* * * 
Æгæстæй не стæм, не стæм мæрдтæй — 
Лæгдзинад баивтам цайданыл, 
Нæ дзыппытæ уæлдæр нæ сæртæй, 
Йæ кой дæр нал — бæрзонд нысанæн!.. 
Куы систæм иууылдæр Æфхæрдтæй, 
Уæд нæм цæуылнæ ис Хæсанæ?!. 
1997 
117 

* * * 
Амондæй æппæты фæсте — 
Тугæй не ’фсæды Уæрæсе. 
Иудадзыг хæстытæй хъазы 
Æмæ кæстæрты туг нуазы. 
Адаргъ нæм фыдбон фыддугæй, 
Хиды бынты донау — тугзæй. 
Тох та нæм нæры æмбойны, 
Рох нæ хицæуттæй, уæууæй, — 
Тугæй тынгдæр кæны дойны, 
Тугæй дойны суадзæн нæй. • 
Бамбарын цæмæн у зын — 
Туг йæхæдæг у цæхджын... 
1995 
118 

7^2) 
УЫЙ ХУЫЦАУЫ БОН ДÆР НÆУ 
Марченко Анатолийæн1 
Байстат мын мæ уидæгтæ, мæ дис, 
Байстат мын мæ цæвæг æмæ уис. 
Байстат мын мæ бæллицтæ, мæ рæз, 
Байстат мын мæ ныфс æмæ мæ хæс. 
Байстат мын мæ амонд æмæ цин, 
Байстат мын мæ æууæнк æмæ дин. 
Айсæн ма цæмæндæриддæр ис, 
Уыдон иууылдæр уæ къухтæй — ист. 
Фæлæ æгъгъæд! Мадзал куы ис æндæр — 
Мæ мæлæт мын нæ байсдзыстут уæддæр! 
Куы нæу Хуыцауы бон дæр уый. 
Æййи, фæлитойтæ, æййи! 
Ссис мæлæт мæ фæстаг хотых — 
Бацыдтæн дзы уемæ тохы!.. 
8/10.96 
’Фыццаг уый загъта дунейæн, Советон Цæдисы ма 60-æм 
азты фæстæ дæр полнтикон ахæстытæ кæй нс, уый. Марченко 
Анатолнй æппæт полнтпкон ахст адæмы ссæрнбары сæрвæлтау 
хъоды бакодта хæрдыл æмæ амард 1986 азы 8 декабры. Уый 
фæахъаз бирæтæн, уыдоннмæ Сахаров æмæ нæ бннойнагæн 
дæр. 
119 

СОНЕТ 
Сынтæгыл мæ байтыгъта æгъуыссæг, 
Бафæлвæрдтон рагондæр мадзал — 
Фосы дзугтæ банымадтон цал — 
Марадз зæгъай, басасти мæ хуыснæг! 
Сидтæн иннæ мадзæлттæм æххуысмæ, 
Нал уыди мæ фыдгулæн адзал, 
Ноджы тынгдæр ферра ис, ысхъал, 
Алы фезмæлд дæр мын сси рæхуыстау, 
Ис цыма мæ быны царм уызынтæй, 
Бонырдæм зынудисæн кæнын, 
Хъалæй ныр мæ хай — зындоны фынтæ... 
Уалынмæ хъæлæс — рæвдаугæ тын: 
«Ахæм стыр дæм кæд кæсынц дæ зынтæ, 
Йесойæн та уæд куыд уыди зын!..» 
18.09.95 
120 

7^5) 
* * * 
Сахуыр мæ кæ кувын. 
Къоста 
Ирæттæ афтæ 
Цæмæн фæкувынц? — 
Хатыры разæй 
Æххуыс фæкурынц! 
Стæй кувгæ-кувын 
Цæмæн хъæр кæнынц? 
Æви Хуыцауы 
Къуырма æнхъæлынц? 
Йæхинымæр дæр 
Куы скува раст лæг, 
Хуыцау æнæмæнг 
Йæ ныхас райсдзæн. 
Арахъхъæй кувæм — 
Нæ иннæ диссаг, 
Хæйрæджы холлаг 
Хуыцауæн низ у. 
Нæхæдæг дæр дзы 
Æвыд куы не стæм, 
Рæдийæм уымæй, 
Аллайаг фестæм. 
121 

Фыдвæд, æвæдмæ 
Куы тæры Иры, 
Шайтаны ’мдзæгъдмæ 
Ныууадзæм сирын. 
Бæгæны, донæй 
Ды бакув сабыр, 
Куы уай сыгъдæг лæг, 
Дæ куывд уæд — хъабыл. 
Цы курай хъуамæ? 
Фыццаг — тæригъæд, 
Хатыр — дыккагæн, 
Ахъаз — Йæхи бар... 
18.09.95 
* * * 
Ныууадз, дæлимонæй цы домыс! 
Æрмæстдæр галиумæ — йæ хъомыс. 
Хæйрæджы хинæн нæй кæрон, 
Кæны цыфæндыдæр зылын, 
Фæлæ нæу сраст кæнын йæ бон 
Æрду хуымæтæг, иунæг хъуын... 
1998 

С2**е) 
ÆВЗÆРСТЫТÆ 
Дзаг бедра зæлланг нæ кæны, 
Афтид та кæны цъæлхъæр. 
I 
Æвзæрстытæ — æфсæрстытæ, 
Æмпъызтытæ, мæнгсæрстытæ, 
Дзырд-кæлæнтæ, дзырд-бæстытæ, 
Æнæ базыр пæррæстытæ. 
Гæдымитæ, цæстмæ хæрзтæ, 
Мæгуыргæнæн дзæгьæл хæрдзтæ. 
II 
Стыр зæрдæтæ чи æвæры къаддæр, 
Уымæн къаддæр рауайдзæн йæ сайд дæр... 
5.03.1995 
123 

<æ> 
* * * 
Гордийы бастæй фæфыддæр нæ цард, 
Иууыл куырмæлхынцъ у, удхайраг суйтæ. 
Гъе-мардзæ, ног Цезарь, райс та дæ кард, 
Мауал кæ цъысымы айтæ ’мæ уыйтæ! 
О, фæлæ мах дуджы Цезæртæ нæй, 
Хъалæй дæр адæм куы кæнынц фынæй. 
Чи ма йæ райхала Гордийы баст? 
Ис ма æндæр мадзал — ноггæнæг арт. 
26.08.95 
124 

7^2) 
ÆРХÆНДÆГ СОНЕТ 
Хуыцауæн нæу йæхи марын йæ бон, 
Æндæра у хъуырмæ нæ мастæй, 
Фыдох, фыдракæнд — дзуапп йæ уарзтæн 
Æмæ ыскæнид йе’фхæрдæн кæрон, 
Уæззау рынчынмæ чи зилы æдзух, 
Зындæр дыууæ хатты йæхицæн, 
Хуыцау нын нал фæразы ницы, 
Куы суагътам мах йæ ныфсы бынæй рухс... 
Йæ дохтырыл куы нæ ’ууæнда рынчын, 
Куы нæ йын уа æххуыс йæхæдæг, 
Куы йын къаха йæ фæлмас зæрдæ, 
Уæд афтæмæй куыд фесæфа йæ рын? 
Хуыцауæн нæу йæхи марын йæ бон, 
Фæлæ куы скæна мах бонтæн кæрон!.. 
1991 
125 

МÆ ХЪЫСМÆТ 
У сурджытæй хъазтау мæ цард, 
Æз сурæг дæн, Амонд та — лидзæг, 
Мæн бахъуыдис сау хохыл хизын, 
Куы аппæрста не ’хсæн хæсгард. 
Уæддæр мæ куы нæ фæцыд дард, 
Мæ хъусты йæ къæхты хъæр ризы, 
Йæ айдæн та фехста сæрнизæн — 
Мæ размæ та фегуырди цад. 
Кæмæй дын уыд ацы хин амынд? 
Уылæнтимæ кодтон æрмхæст. 
Æрцахсдзæн дæ а лæппу абон — 
Мæ къух уал дæ дысыл фæхæст, 
Цы ма дæм ис хотыхæн, Амонд? 
Дæ сæрвасæн аппар æххæст!.. 
8.04.94 
126 

7^*2) 
ТОРКВАТО ТАССО 
Æз кодтон табу Рухс æмæ дæуæн. 
Нæу тас, æнхъæлдтон, ницæмæй мæ исæн. 
Мæ ныфс мын хастой ме знæгтæ дæр дисæн, 
Фæлæ фыдæхы ахæсты фæдæн. 
Ныр мысын ам дæ цæстыты тæмæн, 
Кæнын æууæрцъытæ мæ судзгæ риссæй, 
Мысинæгтæй ма амонды монц исын, 
Хæлуарæг-тынæй хъоргъы бузныг дæн — 
Дыдзы мæйау йæ рухс кæд у чъызгæ, 
Уæддæр та йæм мæ зыд цæстæнгас фехсын... 
Зæгъут-иу мын мæ бæллицты чызгæн: 
Æз хъоргъы дæр цагъайраг не сдæн — 
Мæ цæссыгтæй мæ сау рæхыстæ фехсын, 
Цæмæй сæ тагъддæр бахæра ызгæ!.. 
1993 
127 , 

5л 
ХÆЙРÆДЖЫ ФÆТДЗÆГЪДÆН 
Æрдз адæймагæй базыдта йæ бон — 
Йæ хъæбул ын хъыцъыдæттæ куы дары, 
Мæцъæлæг цадæй сарæзта цъымара, 
Уæлæуыл дзæнæт фестади зындон. 
Йæ кæнæгæн дæр нал бары зæххон, 
Æмбарын нæу йæ бон, уæд ма куыд бара, 
Фæлæ йæ дæрзæг къух йæ тын куы ссара — 
Дунескæнæг куы рахæсса тæрхон. 
Хуыцауы скондæй — хæйрæджы фæтдзæгьдæн - 
Æфтауы лæг зæххон хæрзтыл былар, 
Куыд нæ кæна сæрдыгон дæр фæлдзæгъдæн, 
Куыд нæ уа уæд сындзæхгæд арвы дуарГ 
Цæмæн симæм дæлимонты æмдзæгъдмæ — 
Нæ вæййы тайæн маст комдзаг, хæлар!.. 
14.03.94 
128 

7^е> 
* * * 
Сæрибар у æппæт хæрзтæн сæ сæр, 
Æрвон лæвæрттæй се ’гасæй зынаргъдæр, 
Æмбары уый йæ гыццыл удæй маргъ дæр 
Æмæ тæхы йæ аууонæй уæлдæр. 
Фæлæ та ам дæр адæймаг сæлхæр — 
Фыдæх йæ зæрдæйыл ныссултъы архау 
Æмæ æнустæм фидиссаджы уаргъæн 
Рæхыс ыскодта — хотыхты фыддæр. 
Цы сты тæхгæ нæмыг кæнæ цыргъаг — 
Лæгæн йæ быуар амарынц æрмæстдæр, 
Рæхыс та у сæрибары ызнаг, 
Йæ бæллиц — фенын адæймаджы ссæстæй 
Æмæ лæджы уд амары фыццаг, 
Æрмæст уæд ракæсы йæ алы цæстæй... 
28.09.94 
л Кълдзлты Станпгллв 
129 

6^5 
АДÆЙМАДЖЫ ЗÆРДÆ 
Друид, друид! Какие сети скорби 
Таятся в пыльной маленькой суме! 
Уильям Иейтс 
Фыды мур — зæрдæ, ма йын кæс йæ асмæ: 
Кæд у кæрдойы йас æрмæст, 
Уæддæр цы уыны царды цæст, 
Цы хъусынц хъустæ æмæ зонд цы ахсы, 
Ныхасы зæрдæ се’ппæты дæр сасмау, 
Уый æрдзы ницæмæй у уæрст, 
Кæны йæ нæртон хæс æххæст, 
Фыды мур уæвгæйæ фæразы цастæ! 
Фæзæгъынц арæх: «Нæй, дам, уæз хæдзармæ», 
Нæй афтæ зæрдæмæ дæр уæз, — 
Куыд тухы дун-дуне йæ зæрин цармы! 
Хæссы йæ тавс дæтгæйæ рæз, 
Сыгъдæгæй рог кæны Хуыцауы арм дæр, 
У сауæй хæйрæджы фæрæз. 
2.03.94 
130 

С^С» 
* * * 
I 
Кæддæр: 
Адæм — фæдисмæ, 
Иу та — къæбицмæ. 
Ныр: 
Адæм — къæбицмæ, 
Иу та — фæдисмæ!.. 
II 
Раздæр: 
Фырытæ хæцынц, 
Далыстæ хæрынц. 
Ныр: 
Фырытæ хæрынц зыдæй, 
Далыстæ мæлынц сыдæй... 
1990 

ы^> 
ЦÆХДЖЫН САЙД 
ДЬæнæтæй ма цы баззадис уæлæуыл, 
Зындонæй ма мæрдты бæсты цы ис?! 
Нæ дуг æваст æрра бæхау фæлæууыд, 
Йæ сæрты хаугæ хъæр кæнæм фæдис. 
Кæмæ сидæм? Хуыцау дæр нын цы кæна, 
Куыд ма нын айса афтæмæй нæ дзырд: 
Тъæпп хауынц цардæй давæг уа, æгæнон, 
Тъæпп хауынц мастæй ахуыргæнæг, куырд... 
Нæ цардарæзт нæхи къухтæй ныггалиу, 
Фæтæгæй-иу Хуыцау кæнын нæ хъуыд. 
Нæ ног закъонæн мафи — зæды къалиу, 
Нæ хицауад æм хъæр кæны: «Фæткъуы»!1 
Æцæг Хуыцæуттæ хъодыгонд кæм систы, 
Цæхджын сайд уым — мæнг х)ъщæугтæй, уæууæй 
Сæ фынгæй ма нын раппарынц къæристæ, 
Хæрут, дам, сæ зæрдæрайæ, фæрнæй. 
1 Æмбæхсджытæй хъазты «Кæрдо» куы фехъусай, уæ, 
арффæр амбæхс; фæткъуы» дæм куы ныхъхъæр ласой, уæ, 
ардæм, ома дæхн раргом кæн, тас дын нæу... 
132 

Нæ дам-думтæ хæлуарæг тынтæ не сты — 
Æндон рæхыстæ — атонæн сын нæй, 
Фæныкзæйау дзæнгæдайы бын фестæм, 
Нæ зонд æмæ нæ зæрдæ сты фынæй. 
Нæ тырыса зæрин тынтæй æнхъæлдтам, 
Нæ фидæн дæр хæрдгæхуыдæй уыдтам, 
Мæгуыргур ныр — нæ горæттæ, нæ хъæутæ, 
Нæ сафджытæ, — козбау митæ, гæртам. 
Нæ сырх тырыса разынди рæстæгмæ, 
Куы-иу ыссыди тымыгътæй йæ хуыз, 
Нæ тугæй-иу æй сахуырстам фæстæмæ, 
Къæрццæмдзæгъдæи нæ уд-марой нæ хъуыст. 
Нæ ног дуг нæ куы фæсайдта æмбойны, 
Йæ тырыса йæ мæрддзаг куы у ныр... 
Рæстдзинадæй кæд басæтдзæн нæ дойны, 
Нæ зæрдæ та кæд фестдзæни фæндыр? 
Æхцайы фыдæх бафтыди нæ фæдыл, 
Нæ бæстыфарнæн айста уый йæ рæз. 
Куыд ма фендзыстæм мæйдары нæ фæндаг? 
Æрдуйæ хидыл ахизын — нæ хæс. 
Дзæнæтæй ма цы баззадис уæлæуыл, 
Зындонæй ма мæрдты бæсты цы ис?! 
Нæ дуг æвиппайд тарст бæхау фæлæууыд, 
Йæ сæрты хаугæ хъæр кæнæм срæдис. 
1991 
13 

Ы^хгь 
Сланты Фелпксæн 
Чермены хай нын бакæны хъысмæт, 
Кæны нæ алцæмæй дæр ивар, 
Фæлæ фæдæ Чермены фæдон кæд, 
Уæд ма бауадз дæ фæндтæ ссивын... 
Æфсургъау уæд æрбамбырдтæ кæ цард, 
Хъысмæтæй байс зæрæстон хъугом, 
Куыд кæна мигътæ фалгæрон дæ зард, 
Куыд фысса фарны дзырд дæ гутон!.. 
22.07.98 
134 

7Щд 
БАЙРАЙ, ЦАРД! 
«Тыхст нæй — Хуыцауæй иунæг мæлæт дарæм», — 
Æфсонæн алкæд ацы дзырдтæ ссарæм. 
Фæлæ Хуыцау нæ мæлæтæй цы кæны?! 
Нæ цæссыг, кæд, йæ куыройыл нæ кæлы... 
Нæ, нæ! Хуыцауæй цард дарæм æрмæстдæр, 
Уæд цард та ахæм, ’мæ куыд уæм æвæсмард! 
Кæсы æнхъæлмæ Сфæлдисæг нæ фарнмæ — 
Нæ уарзтмæ, амондмæ, нæ удты хъарммæ. 
Хуыцау дæр уæдæ мах цардæй — цæрæццаг 
Æмæ йæ иумæ саразæм æвæрццæг!.. 
16.06.96 
135 

* * * 
Убита совестъ, умер стыд. 
Никитин. 
Махыл дары сау 
Хуыцау! 
Расидт удтыл тох 
Фыдох, 
Галиу у нæ зонд, 
тæссонд, 
Ары Нафы цард 
мæнгард, 
Сæр нæ кæны къул 
хæзгул, 
Къæхты быны — фарн, 
Æфсарм, 
Уæд куыд цæра лæг 
сыгъдæг! 
Сисæм ма нæ зонд 
бæрзонд, 
Æви нæу нæ цæг 
æцæг 
Æмæ фестдзæн чыс 
рæхыс... 
Махыл дары сау 
Хуыцау! 
1991 

7^2) 
НÆ ЦАРД 
1 
Партитæ портитау — бирæ, 
О фæлæ ницы сты Ирæн, 
Мафи сæ иууылдæр хъазы, 
Мафи сæ хи джиппы уадзы. г 
Мафийæн наф и нæ Иры^ 
Адæмы хъысмæтыл сиры. 
Комдзаг нæ хъуырмæ нæ уадзы, 
Марг нын нæ зæрдæтæм тадзы — 
Ронбæгъд, мæнг культурæ, сау дзырд. 
Фарн нæ бынтондæр куы азылд. 
Цæй-ма, фæллойгæнæг, сыстæм — 
Байсæм кæрцытæ нæ дыстæн!.. 
II 
Гъе уæууæй, нæ раны стæм — 
Фесæфти нæ уаг, 
Бахæрд æмæ банызтæй 
Райдыдтам хæснаг. 
137 

Чи ма нæ у кафынæн, 
Нал хъуысы нæ зард, 
Не ’фсарм дурау бафынæй, 
Сызгæ и нæ кард. 
Кусæг — масты байбыны, 
Стигъæг — хохы сæр. 
Асайынæй, давынæй 
«Ном» кæны кæстæр. 
Схъæздыг у фыртонæй дæр, 
Схондзысты дæ лæг. 
Цин кæны циновник дæр — 
Хауы йæм дзæбæх. 
17.11.93 

7^2) 
НОГБОН ÆХСÆВ 
Фехста шампайнаг йæ худ, 
Сæмбæлди фырцинæй царыл, 
Чъиуназы мыдамæст буд 
Зæрдæмæ æууæнкæй хъары. 
Ногбон, митуард æмæ цин — 
Байрай, бæрæгбæтты рухсдæр! 
Зазбæласы зæлгæ дзинг 
Риуы бацарди æнустæм. 
Азæн райдыдта йæ балц, 
Ногбон, фарны къæсæр разын! 
Ивгъуыды бæллæхтæ уадз, 
Амонд нæм куыд худа разæй. 
Хъалæй рухс фын уынæм мах, 
Фестад цины аргъау бæстæ, 
Алы ран дæр гуыпп-гæрах, 
Арвыл — минхуызон бæлæстæ. 
Диссаг арфæтæн сæ тавс, 
Фестад ацы ’хсæв Цыкура. 
Ныфс, рæстаг куыст æмæ уарзт 
Махæн — амонды Æртхурон. 
1998 
139 

* * * 
Дзурæм: «Ирон æвзаг сæфы, 
Нал цæуы фарн дæр нæ тæфтыл, 
Адæмы фидæн æвзаг у»,— 
Дзурæм... уырыссаг æвзагыл! 
Хойæм гуымсæгтау нæ риутæ, 
Рацæуæм стыр дзырдты зиутæм, 
Минæй ныхъхъæр ласæм: «Опп!»— 
Баззайы рохуаты гæпп... 
1991 
ЭПИТАФИ 
Рахуыдта мæ урс кафтмæ Мæлæт, 
Гацца у зæронд фыдсыл —Мæлæт. 
Рахуыдта мæ урс кафтмæ Мæлæт, 
Залты мит мын бамбæрзта мæ фæд. 
Хасæй мыл уæ цæссыгтæ кæлынц, 
Алолай мын дымгæтæ кæнынц, 
У мæ фын æнæ уымæй дæр тарф — 
Ацы бæсты ничи кæны хъал. 
1992 

С^*е) 
КЪУЛЫН САХАТЫ РЕУА 
Сахат у зæронд лæг, 
Циу хуыссæг — нæ зоны, 
Не ’нцайы йæ зард: 
«Гакк-такк, куыдзы гакк»... 
Сахаты уæрагыл 
Бады Рæстæг-саби, 
Уымæн кæны сахат 
Афтæ фæлмæн гакк-гакк... 
1991 
141 

СИЗИФТЫ МИНАЗОН ÆРБАВВАХС 
Хауынц коммæ Урс хохæн йæ дуртæ, 
Тардзæгъдæн кæны фыдæхы дуг, 
Тайынц митау удхъомысы муртæ, 
Ауæзт у æфсарм, кæны хуыдуг. 
Сау хох Урс хохæй кæны бæрзонддæр, 
Адæймагæй хæйрæг дæр хъæстаг, 
Амбылдта йæ галиу митæй, сонтæй, 
Хæйрæг у йæ цуры ныр рæстаг. 
Хауынц Урс хохы æвзаргæ дуртæ, 
Сидынц махмæ арф комы бынæй, 
Ссудзы цъитийыл фæдис-арт хур дæр, 
Фæлæ нæй фæдисмæ зынæг, нæй. 
Ног миназон къæсæрыл æрлæууыд, 
Ног Сизифтæм хъæр кæны фæдис: 
«Комæй иумæ урс дуртæ хæсгæут, 
Дур ды дæр дæ уды номыл сис!..» 
1993 

7^2) 
ШАМИЛÆН 
Къоста дæ загътаид æфсымæр, 
Дæ ныфсæн курдиат — æнцой. 
Кæныс нæ рæстæджы цъысымæй, 
Лæмарыс дойнаг дурæй сой. 
Дзæбидыры зырнæйзылд хъултау 
Дæ дзырдтæ бадынц алкæд сах. 
Тæрсынц дæ аллонау фыдгултæ. 
Æфсымæрау дæ уарзæм мах. 
Фæзæгъынц чидæртæ: «Æрра у, 
Нæ уадзы дуры уæлæ дур...» 
Фæлæ пъæззыйыл æмæ тарыл 
Кæд ^уæрста æхсидгæ хур! 
Вæййы дæад хаттæй-хатт рæдыд дæр, 
Æнæ аххосæн скæныс маст, 
Фæлæ ма хатт æрвон æрттывд дæр 
Куы ссудзы кувæндон бæлас!.. 
Ирыстон батыхтай дæ цармы, 
Æнæдон ранæй уадзыс дон, 
Цыма тæвд цæкуытæ дæ армы — 
Мæнг ныхас дзурын нæу дæ бон!.. 
1994 
143 

(а*^* 
* * * 
Дис ыл куыннæ кæнон, 
Маст дæр ыл иннахæм — 
Ссæндынц нæ бæстæйы 
Балсæджы мин цалхы! 
Адæм та гобйтау 
Нал ысты сдзурынмæ, 
Хъазынц сæ къоритау, 
Нал ысты курынмæ. 
Оххай, куыд ма курой, 
Оххай, куыд ма дзурой — 
Се ’взæгтыл рауади 
Цъутхæлттæ мингæйттæ — 
Бахордтой давджытæ 
Адæмы син-хæйттæ!.. 
1994 
144 

тг^е) 
БÆРЗОНДЫЛБАДДЖЫТÆ 
Цы бадт фидыс, Бæрзондылбадæг, цæй? 
Дæ зæйц хæрзсæфт куы баисты бынæй, 
Æви фæкæныс иудадзыг фынæй 
Æмæ нæ маст дæ хъуыдыиы дæр нæй. 
Бæрзондыл бады цъити дæр, Хуыцау, 
Фæлæ куы нæу æвæлмон уый дæуау. 
Бæрзондыл бадгæ никуы фæзмы дæу — 
Уый их уæвгæйæ ихзæрдæ куы нæу. 
Цæмæй ма дæ бæрзонд, Бæрзондылбадæг, 
Куы фыцынц адæмтæ зындоны цады?! 
Куы ма базмæлы цъити дæр æмбойны, 
Куы ’фсады быдыртæн сæ къуындæг дойны. 
Бæрзондылбадæг, цас быхсыс хæрам? 
Æви дæуæн дæр бафыстой гæртам?! 
Æви дæ ном, дæ хъомыс дæр мæнг у, 
Дæ адæмæй кæд нал зæгъыс мæн у, 
Уæд та йæ фæхъхъау цъитийæн фæу!.. 
19.06.97 
145 

2000-æм аз 
Ма кæн миназонтæ хицæн — 
Уыдоны хъæуы ныхасын 
Пехуымпарты рухс бæллицтæй 
Æмæ поэтты ныхасæй. 
Кæс: æртæ нолы нæ размæ, 
Раст цыма рæхысы цæгтæ, 
Фæлæ нолтæй О-тæ скæнæм — 
Фестдзысты сыгъзæрин тæгтæ. 
Дугтæ, фæлтæрты бæтдзысты, 
Ддæмы бæтдзысты иумæ, 
Удтæн стыр нысан дæтдзысты, 
Хондзысты нæ фарны зиумæ. 
Кæс: æртæ нолы нæ размæ, 
Нолтæ нæ — æртЙ^кæрдзыны, 
Хистæртæй нæм чц ис уаздæр, 
Уый сæ скувæд ныр нæ зыны. 
31.12.99. 

С^Х) 
БИДЖЕЛТЫ ВАЛЕРÆЙÆН 
Нæ иумæйаг ивгъуыд дзыназы кæмдæр, 
Мæлæтæй фæсаджил нæ фæндаг, 
Хуыцау та хуызд*ерæн куы айста дæу деер, 
Куы фæдæ дæлимонты фæндиаг. 
Кæм разына ахæм æгъуыстаг дзырдтæ, 
Куыд калой æнустæм цæхæртæ?! 
Æфсымæрау алкæмæн хорзы цыдтæ, 
Уыд арвау парахат дæ зæрдæ. 
Ды чингуытæн кодтай æвзаргæ фæлыст, 
Дæ фезмæлд-иу басгуыхт нæрæмон. 
Куыд быхсыс ныр афтæ?! Дæ ингæнæй сыст — 
Дæ нывтæй ма цал ис æрдæгконд!.. 
Дæ фырттæ та адæргæй раттынц сæ фарст: 
«Баоа нын кæм башæстиат афтæ?..» 
Дзæгъæлы куы вæийы уæд дуармæ сæ каст, 
Æрхæндæгыл ногæй куы бафтынц. 
Дæ къай дæр цæссыгæй цы калы, бецау! 
Куы фестад æвиппайды митсæр. 
Рæстытæ кæд кодта уæдæмæ Хуыцау — 
Ды сидзæр, дæ цот дæр та — сидзæр!.. 

Цы хъæбулæй бавдæлон Райгуырæн зæхх! 
Цы дыргътæй фæкъахыр нæ бæлас! 
Ныр агурын арвы дæ цæстыты цъæх, 
Ныр агурын фынты дæ хъæлæс... 
1996 

~с^2> 
НЫХАС 
— Чи дæ фæрсы? 
— Ничи. 
— Чи дын тæрсы? 
— Ничи. 
— Чи дæ тæрсы? 
— Ничи. 
— Уæд дæ ном дæр — 
«Ничи»! 
1990 
ФÆДИС 
Фæдис, фæдис! 
Æппынфæстаг æхцайæн нывонд не стæм! 
Æхсар, Æфсарм,Рæдаудзинад цы фесты? 
Тæрсын, тæрсын, 
ДУНЕСКÆНÆГДУНЕСКЪУЫНÆГкуы феста!. 
1990 
149 

Ьи^ъ 
ДЗУАПП 
Арæх мæм раттынц мæ сыхæгтæ фарст: 
«Чи ма у хицæуттæй мæгуырты фарс? 
Искуы ма хицæуттæй искæмæй раппæл...» 
Рагон æмбисонд сын радзурын дзуаппæн: 
«Хъæугæрон асаха кæрдæгыл туг — 
Аргæвстой бирæгътæ идæдзы хъуг. 
Зиууæттау ерысæй февнæлдтой гъæйттæй, 
Алырдæм тонынц сæ фæрныджы хæйттæ. 
Ус ма йæ мæгуыр зæрдæйæ уæддæр 
Зæрста йæ мастыл æууæнчы сæкæр: 
«Мæнæ ма диссæгтæ, — цадæг дзырдта, — 
Бирæгътæ се’ппæт куы нæ сты сырдтæ, 
Уартæ ма цъæхмæ дзæбæхдæр кæсут — 
Ивазы ме’рдæм мæ фыдбоны хъуг. 
Бамбæрста, бамбæрста идæдзы маст, 
Уыцы къуыбырхъус куы хæцы мæ фарс.з 
Ацы æмбисонд нæ кæны гæды, 
Мемæ йæ раив нæ абонмæ ды — 
Адæмыл ахæм сайд алкæд цæуы, 
Хицæуттæй алчи йæ кæнон кæны. 
1994 
150 

С^С) 
АРГЪОНАХЪ 
I 
Чысылæй-стырæй кодтой йын тæригъæд, 
Фæлæ йæм чи уæндыд уæддæр æввахс, 
«Кæд райхъал ис йæ туджы ногæй бирæгъ?» .— 
Æвзæрын кодта уыцы хъуыды тас. 
Æз федтон ахæм аргъонахъ фыццаг хатт, 
Мæ уды стæлфыд рисæмхæццæ дис: 
Йæ Хуыцау ыл цымæ цæй тыххæй рахатт — 
Йæ фæстæ калмау стыр рæхыс хылдис. 
Йæ фезмæлд ма куыд уыдаид йæхи бар — 
Хъыгдардта йæ дæргъæй-дæргъмæ рæхыс! 
Нæ уыди куыдз сæрибарæй сæрибар, 
Цыма æрцыд йæ ивгъуыдæн фæлдыст. 
Йæ уавæрæй ныккæрзыдта мæ зæрдæ, 
Мæн дæр йæ рæхыс рафтауын фæндыд 
Æмæ йæм хъавгæ базылдтæн хæстæгдæр, 
Фæлæ йæ дæндæгтæн сæ къæпп фæцыд. 
Цы бон мæ уыди, ацыдтæн йæ цурæй — 
Йæ маст æй кодта куырм æмæ æрра... 
У ацы куыдз нæ бæстæйæн йæ сурæт, 
Нæ хъуырыл ис нæ сау рæхыс нырма. 
1993 
151 

II 
Мæхæдæг дæр мæ хатдзæгæй фæтарстæн, 
Куы та йæ федтон азы фæстæ, уæд, — 
Уымæл цæстытæй аргъонахъмæ кастæн, 
Цæй аргъонахъ ма! — Хырыз ыстджыты цæцд. 
Йæ рæхысæй йæ базыдтон, мæгуырæг, 
Æрцахста йын æй вагоны бын сиукъ, 
Йæ сау рæхыс та мардæй дæр йæ хъуырыл, 
Цы ма æмбары аргъонахъ æниу!.. 
1994 

7^е> 
поэт 
Фантаны дон куы хауа арвмæ фатау раст, 
Йæхи уæзæй хуыдыг кæндзæни, оххай. 
Æцæг поэтæн дæр Фыдызæхмæ йæ уарзт 
Йæхимæ арæх разилы фыдохæй. 
Фæлдисын æй нæ фæуадзынц, цæрын, 
Къæрттæй сын цъула н’аппары бæгуыдæр. 
Æмæ куы басудзы йæ адæмы сæрыл, 
Уæд та йæ рахонынц мæрдтæм пехуымпар. 
11.10.94. 
153 

(*^г* 
КЪУЛ ÆМÆ ГАУЫЗ 
Æмбисонд 
Уæд, дам, дын иуахæмы гауыз 
Куы уагъта сисыл дамтæ, тауыс: 
«Цæмæ дзы бакæсой, уый нæй 
Æмæ йæ бамбæрзтой мæнæй. 
Æз та кæркæ-мæркæ, рæсугъд, 
Мæн хонынц хæдзарæн йæ уд. 
Мæнæн фыдызнаг басгуыхт къул — 
Кæны мæ фæсонтæ мыдул»... 
Куы кодтой фидистæ гæр-гæр, 
Нæ гауыз авнæлдта æгæр, 
Уæд сисæн нал уыдис йæ бон, 
Уый скодта уайдзæфтæн кæрон: 
«Æнæ мæн не смæрздзынæ сой, 
Хæдзар мæныл кæны æнцой. 
Мæрдырох бахæцыддæуыл — 
Кæуыл дæ ауыгъд ды? Мæныл. 
154 

Нæ фидæн дæр æмхуызон нæу — 
Куы хъæуы къæхты бынмæ дæу, 
Мæныл та сауындздзысты ног, 
Гъе уый дын, гъе, мæнг кады ронг!..» 
11.09.1994 

* * * 
Кæсаг йæ сæрæй æмбийы 
Æмбисонд 
Дистæ ’мæ тæмæсты артыл 
Рæстæг бакалдта цъыф дон, 
Гъеуæддæр ма ацы царды 
Иу дисæн куы ис æфсон. 
Фембийы кæсаг йæ сæрæй — 
Баззад хистæртæй ныхас, 
Уæд нæ бæстæйы æвзæрæн 
Цал сæры ис уагæр, цас?! 
Ис æвдсæронтæ цæргæстæ, 
Фæлæ аргъæутты æрмæст, 
Махæн та нæ æлгъыст бæстæн 
Ис сæртæ дæс хатты дæс. 
Ныр кæдæй æмбийынц уартæ! 
Нал сын ис æппын кæрон, 
Уымæн ысты хæрх нæ царды 
Калцæг, хæрв æмæ бырон. 
25.09.94 

сЩд 
* * * 
Æлхысчъытæ хъусын æдзух, 
Мæ мæгуыр мын алчидæр фауы: 
«Куы дæ кæлы иннæрдæм рухс, 
Æппæты сæр, бамбар, æхца у. 
Æнæ уымæй алцæмæй — цух, 
Æнæ уымæй зæрдæ нæ райы...» 
Куыд сисон мæ удыл мæ къух, 
Куыд ивон Хуыцауы æхцайыл?! 
Мæ цæсгом куыд бахæрон, цæй, 
Мæ туджы фæливын куы нæй. 
Нæ мæ хъæуы сонт гæппæй дугъ, 
Нæ мæ хъæуы давынæй гонтæ. 
Куыд сисон мæ удыл мæ къух? 
Фæлтау æй æз сисин бынтондæр... 
28.01.96 
157 

Ы^гъ 
* * * 
Фæзæгъынц: «Арты ’взæгтæ — бирæ, 
Сæдæтæ, стъæлфаг æмæ сираг». 
Фæзминаг махæн арт йæ уагæй, 
Нæу уал æвзагимæ дывзагон — 
Æрмæстдæр иу æвзагыл дзуры — 
Нæрæмон рухсы ’взагыл, Хуры! 
Зæххон лæг, афтæ цæрын базон — 
Ды дæр, цæй, макуы у дывзагон. 
Куы сахуыр кæнис Хурæн йе ’взаг, 
Уæд нал уаид дæ æвзаг де знаг. 
Æртхуыз дæр уаис уæд, цæрдхуыз дæр, 
Хуыцау дæ схонид уæд йæ хуыздæр. 
1997 
158 

Т^Е) 
* * * 
Ныббар мын, арв, 
Ныббар мын, арв! 
Æз дæ мæ уды бæрц кæй уарзын, . 
Гъе уымæй райгуырдзæн мæ азым. 
Нæ дунейы дæуæй ууалцы, 
Дæ уæлдæфæй мын бафсис нæй. 
Нæ фыдæлтæм фæсхаджы балцы 
Цæудзынæн искæд бон æз дæр 
Дæллаг, фæлæ æцæг дунемæ. 
Ныббар мын, арв, — 
Дæуæй мæ риуыдзаг уæддæр 
Мæрдтæм дæр ахæсдзынæн мемæ... 
30.10.99 
159 

ы**гь 
КУРЫН МÆГУЫРГУРÆЙ 
Мæгуыргурæй к’урын фыццаг хатт, 
Йæхицæй мæгуыргурæи курын,— 
О, афтæ ныл ацы цард рахатт,— 
Лæгъстæйæ мæгуыргурæн дзурын: 
«О курын дæ, ст’ыр хатыр бакæн, 
Нæ-иу цыдтæн афтæ дæ цурты — 
Мæгуыргурæн баххуысæн нал дæн, 
Мæхи фаг дæр не сты мæ муртæ. 
Мæ сæрмæ мæ æфстæуттæ — цирхъау, 
Сыгъдæджытæн мах дуг — æргæвдæг. 
Мæгуыргурæй курынмæ чи ’рхауд, 
Дывæр мæгуыр уый у йæхæдæг. 
Хуыцауæй куыд фæкурынц афтæ, 
О стыр хатыр бакæ, ныббар нын, 
Кæй ысты нæ дзыппытæ афтид, 
Кæй нæ бадыс хæдзары хъармы, 
Нæ бæстæйы зæрдæ кæй рафтыд, 
Кæй басыдтæ амонды дуармæ...» 
21.09.96 
160 

7^2) 
КУРДИАТ 
Бæласæй цъæх фæткъуы дæр æрхауы, 
Фæлæ æрдз куы нæ у раст — 
Чи вæййы фылдæр æххуыс Хуыцауæн, 
Уый куыд айсæфы æваст! 
Алцæмæн дæр батых кæны рæстæг, 
Фæлæ не ’мбарæм йæ равг: 
Не сызгæ Балсæджы цалх æрмæстдæр, 
Алкæд хуыздæртæм — йæ хъавд. 
Бæласæй цъæх фæткъуы дæр æрхауы, 
Фæлæ æрдз куы нæ у раст, 
Æмæ курын иунæг хорз Хуыцауæй — 
Макуы кæн æвзонгæн маст, 
Йе та-иу гæнæн æмæ амалæй 
Райдай æвзæртæй дæ рад, 
Æз куы уон мæхæдæг дæр сæ балæй, 
Суадз-иу мыл дæ фыццаг фат!.. 
1991 
6 Кълдзаты Станислав 
161 

(5^5 
* * * 
Ирдæн æмæ уазæн 
Фæззæджы къæсæрыл 
Мæйрухсы фæлхъазæн 
Андзыг и мæ сæрыл... 
Кæд æппæт дæр афтæ 
Стыр Хуыцауы армы 
Разилы фæстагмæ 
Рухс æмæ æфсарммæ... 
14.09.98 
162 

7^Е> 
НÆ ИРВÆЗЫНГÆНÆГ 
Ирон æгъдау — нæ ирвæзынг&нæг, 
Йæ фæрцы сахаддзæн нæ фидæн. 
Лæппу дæр нæм æгъдауæй кæны лæг, 
Чызгæн дæр уымæй у йæ фидауц. 
Æфсарм, уæздандзинад, æгъдау — 
Нæ фарнæн рагæй дæр тæразау — 
Тымоыл æртыкъахыг фынгау 
Æмæ сæ ’ххæст кæнын фæразæм? 
1994 
163 

ьи^ 
* * * 
О арвæрдыны диссагдæр, сестсем хуыз! 
Дсе фсерцы иннсе авд — æцсег... 
164 

7^ё> 
ЗАРÆГ 
Мылазон хъæды — ирд æрдуз, 
Мæ царды афтæ — ды, 
Æрвæрдынæн йæ æстæм хуыз, 
Цыкурайы фæрдыг. 
Æнуд æнтæфы ирдгæйау 
Фæзындтæ ды гйваст, 
Мæ цард куы фестад фидиуæн, 
Йæ фидиуæг та — Уарзт. 
Октябыры сæнæфсирау 
Мæ бонтæ — ирд, æрвыг. 
Дæ фæрцы ныр фæсæфсинау 
Мæ хъысмæт у фæрныг. 
26.09.98 
165 

ы**гь 
КУРДИАТ ЦИГАЙНАГМÆ 
Хорз мын бафæрс, асай мæ уæд та, 
Исты дын куы нæу фыццаг хатт! 
Хур æй ’рбахæсдзæн æви къæвда? 
Ныр цы оæсты и мæ паддзах? 
Бирæ у цигайнагæн йæ бон, — 
У уæ оар Хуыцауы хуртуан, 
Скæн уæдæ мæ иунæгæн кæрон 
Æмæ дæу фæуæнт мæ муртæ. 
Гъе-мардзæ, мæ кæнгæ хо, мæ зæд, 
Ды æрвон тыхæй хæрзгæнæг, 
Кардау ме ’взаг чызджы цур кæрдæд, 
Науæд басгуыхын къæзæнæг. 
Ахæм хъомыс разынæд дæумæ — 
Фенæд мæ йæ фыны ахсæв, 
Сараз ын йæ бæллицтæ мæнмæ, 
Уарзты къæппæг æй æрцахсæд. 
1992 
166 

7^2) 
МÆ УАРЗТ 
Зарæг 
Мæгуырæн ницы ’рхæссы уад, 
Æндæра афонмæ мæн уаис, 
Æндæрæн бакæныс ды уат, 
Æндæрыл узæлгæ æртайыс. 
Мæныл та узæлы æрхуым 
Æмæ дзы агурын дæ хъæстæ, 
Уæд та мæм урс фынты фæзын 
Æмæ мыл рагон цин æртæфса. 
Базард: 
Уæ тигъыл нал судзы цырагъ, 
Æрзад нæ къахвæндагыл кæрдæг, 
Уæ тигъыл нал судзы цырагъ — 
Уæ тигъыл ахуыссыд мæ зæрдæ. 
Уæддæр мæ иу æмбарæг ис, 
Мæн Терк мæ хабæрттæй фæфæрсы, 
Мæ рис мын акæны æмбис 
Æмæ йæ денджызмæ фæхæссы. 
Мæ мастæй уым дæр сысты уад, 
Цъæх денджыз акæлы йæ былтæй, 
Гъе ахæм у æнæ дæу цард, 
Гъе уымæн дæн лæгъстæйаг фынтæн. 
1994 
167 

ы^^ 
* * * 
Дзæнæтæй нæй зындоны æхсæн арæн, 
Уæлæуыл та æмтъеры сты бынтон. 
Мæн уæвгæйæ дæумæ фæндаг нæ арын 
Æмæ мын уый — дывыдоны зындон. 
Нæ равзæрди æнæ сындз уарди æрдзы, 
Æнæ арх нæй фæйнæг, 
Кæд уарзт дæр у фыдæхимæ æмхæццæ, 
Сæ базыртæй фæйнæ 
Нæ уарзтæн радтой кæд 
Дæлимон æмæ зæд, 
Дæлимон æмæ зæд... 
22.09.99 
168 

7^2) 
* * * 
Уæззау хъæрзыдта науфыййаг, 
Уыд асæттыныл разы, 
Мæнау кæд уый дæр, майдыма, 
Æнкъардта судзгæ азым. 
Фырцинæй дымгæ кафыди — 
Æз нал уыдтæн дæ цуры, 
Сæртæг хъæбыстыл оафтыди, 
Нæ йæ дардтай ды мурмæ. 
Ды кастæ зæхмæ джихауæй, 
Цыма дзырдтай мæ фæдтæм, 
Цæссыгтæ кодтой ихуарæн 
Дæ цæстыхауты фæттæй. 
Бæлæгъæн диссаг йе скæнæг — 
Йæ курдиат хурау фергом — 
Лæг размæ уым фæленк кæны, 
Фæстæмæ вæййы йе ’ргом. 
Уæззау хъæрзыдта науфыййаг, 
Фæхайджын, кæд, мæ равгæй, 
Йæ арм-иу дардта байбынмæ, 
Куы та-иу сидтис арвмæ... 
169 

Бæлæгъ, бæлæгъ, дæ саразæг, 
Кæд развæлгъау мæ фарс уыд — 
Мæ къодах ленкыл баразы, 
Мæ уд та былмæ касти. 
Чъылдымыздæхтæй фидæнмæ 
Цæуын ныр дæр, мæстæлгъæд — 
Мæ рисс æнустæм фиддон у — 
Мæ уд кæсы фæстæмæ... 
1989 

* * * 
Донхæрис йæ цъæх уырзтæй 
Агуры дæ фæдтæ... 
Ехх, куыд тагъд фæцæсты сты 
Уалдзæгæн йæ фæндтæ! 
Сыфтæ дæр ма адæргæй 
Тахтысты дæ фæстæ, 
Аззадысты мадардæй 
Хурдзалыг бæлæстæ. 
Сæрдимæ мын ацыдтæ, 
Нал ис цинтæй иу дæр. 
Ды мæнæй цы балцы дæ, 
Уымæй зæрдæ — сидзæр... 
17.08.98 

Ы^Г* 
АРВЫ ДУАР 
Мæ фынтæ ма цы ахæссой мæнæй — 
Цы ма мæм ис, цы ма мæм ис хæссинаг! 
Мæнæн зынаргъдæр ницы уыд дæуæй, 
Фæлæ мын фестадтæ зæлдаг мысинаг. 
Ныр нал кæнын хъысмæтимæ хæснаг — 
Мæнæн æнустæм ахуыссыд дæ рудзынг. 
Куы бахæссы йæ дзыхы сагæн саг 
Цъæх залмы сыф, уæд ын фæзæгъы бузныг. 
Куыннæ кувон, куыннæ кувон дæуæн — 
Мæ арвы дуар дæ цæстыты тыгъдады, 
Мæ арвы дуар — дæ цæстыты тæмæн — 
Нæ ахуыссыди абон дæр мæ царды! 
Ныр дæр фæцæуын æхсæвмæ зынггур — 
Фæстæмæ фынты сног вæййы нæ аргъау, 
Æмæ æртавы ивгъуыд бонты хур, 
Дæ цæстыты та аленк кæнын арвау... 
1992 
172 

С2*де) 
* * * 
Судзины мæйы тын ласын, 
Уадз æмæ цæстытæ риссой, 
Науæд сыл иудадзыг уайыс, 
Алкæй дæу халдих æвдисынц. 
Судзын цывзыйæ мæ былтæ, 
Науæд дæ былты ад мысынц, 
Не ’взаджы утæппæт дзырдтæй 
Иу дзырд фæлхатæй куы сысынц. 
Дарын дзæнгæрæг мæ хъустæм, 
Науæд сæ зæлы дæ хъæлæс. 
Ихы къæртт авæрын рустыл — 
Уддзæф дæ улæфт æнхъæлынц... 
Алы мадзæлттæ куы уафын, 
О фæлæ фервæзæн нал и, 
Зæрдæ у, оххай, мæ сафæг, 
Уый кæны се ’ппæты галиу. 
Уымæ куыд бавналон риумæ, 
Уымæн йæ гуыдыр æмбæхст у, 
Кæд æмæ дæгъæл дæр иу у, 
Уый та — чызгаймæ æрмæстдæр!.. 
14.09.94 
173 

ы^ъ 
РОМАНС 
Уалдзæг уалдзæг уæд уыди, 
Æз куы цардтæн дæуæн. 
Арв нæ цинæй нæрыди, 
Калдта дардыл тæмæн. 
Зæрдæ зæрдæ уæд уыди, 
Уарзтæй хурау куы сыгъд. 
Ды цыкура-фæрдыгау 
Кодтай миндывæр тых. 
Уалдзæг уалдзæг уæд уыди, 
Ды куы рæвдыдтай мæн, 
Мæй цырагъдар лæууыди 
Æмæ зарыд фæлмæн... 
1995 
174 

*^*е> 
* * * 
«Зæгъ дæ уарзонæн йæ ном, 
Доны дæ æппарæм науæд!» — 
Кодтам сусæгтæ æргом 
Ахæм диссаджы æгъдауæй. 
Уыд æрхъуыды махмæ цас, 
Рагбонтæ сыгъзæрин фестой! 
Чи-иу бамбæхста йæ уарзт, — 
Донмæ йæ æд дарæс фесхой. 
Цал хатты ныппæрстой мæн 
Афтæ абухгæ цъæх доны! 
Гъеуæддæр дæ ном дæуæн 
Иу дæр ме’мбæлттæй нæ зоны. 
Никуы схъæр кодтон дæ ном, 
Зоны йæ æрмæст гитарæ, 
Ууыл нал цæуы мæ бон — 
Иудадзыг дæ номыл зары... 
22.01.96. 
175 

* * * 
Æрмæстдæр иу уыди нæ фембæлд, 
Æрмæстдæр — цæстыты ныхас, 
Цы уыд йæ размæ, — иууыл фембылд, 
Цы уыд йæ фæстæ, — сусæг маст. 
Фæлæ у адджый маст, мæ боныл, 
Æгайтма уыд мæнæн нывонд, 
Нырма æндæр амонд нæ зонын, 
Мæн систа зилдухæй бæрзонд. 
Кæм ис дыккаг фембæлд, Хуыцæуттæ, 
Æз курын уе’ппæтæй дæр уый, 
Уæ Хо куы у сымахæн, зæдтæн, 
Æви кæд цин кæнут «Гъæййи!» 
Мыййаг, кæд барæй загътат: «Саход 
Æмæ цæргæбонты дзыназ, 
Кæнæд дыл уыцы фембæлд саха, 
Æхсæв мыдул куыд кæнай баз...» 
Уæ къух уæд уыцы тын ыссардта — 
Æз рухсæй тары ’хсæн цæуын, 
Вæййы æрцъыккæхсоны артау 
Уыраугæ æмæ сонт мæ фын. 

Кæдмæ уыдзæн хъысмæтыл гамхуд? 
Цыма фæтчыгъæдæн цæрын. 
Куы сивайа мæныл йæ оахудт, 
Æрмæст уæд фесæфдзæн мæ рын. 
1989 

ы^г^ 
ЭЛЕГИ 
Нæ-йæ о-мæ цас и, 
Уыйбæрц ис мæнæй дæумæ, 
Зæрдæ ивгъуыды куы баци — 
Нал цæуы æппын хъæмæ. 
Ивгъуыдæн йæ къона хъарм у, 
У дæ мидбылхудтау рухс, 
У æвидигæ йæ хъару, 
Абон дæр йæ тавсæй — буц. 
Булæмаргъ хæснагыл зары, 
Фæлæ нæу мæнæн йæ зард, 
Гугукгæнаг азтæ уары, 
Фæлæ циу æнæ дæу цард?! 
1991 
178 

?^е) 
* * * 
Ахæм фæсмон мæ æрсырдта, 
Ахæм æрхæндæг мыл уарыд, 
Раст цыма иууылдæр сырдтæ 
Ниудтой æмхъæлæсæй цары. 
Адæргæй рахызтæн кæртмæ, 
Ноджы фæфыддæр мæ уавæр: 
Катай бынтондæр фæкъæртт и, 
Цъайæн йæ сау цæст ныдздзагъыр... 
Сагъæсау æхсæв — мылазон, 
Куыйты рæйд ивæзтис дардæй, 
Ног мæй дын æврæгътæй разынд — 
Февзыста туркаджы кардæй. 
«Бабын дæ!» — силлæг мæ зæрдæ, 
Схуыста мæ хъæдмæ цæмæндæр... 
Къæхты бын къалиутæ — ’хсæртау, 
Сау æдзæм схъиудта сæ къæрцмæ. 
«Чидæр æрбацыд нæ цурмæ», — 
Хаста мынæг дзырдтæ уадымс — 
Фехстой зæрин кæсаг сурмæ, 
Зæрдæ æвастхъæрæй адымст. 
Базыдтон хъæлæс, мæ боныл, 
Оххай, цы йæ хъуыди зонын! — 
179 

Уарзоны дзырдтæ нæмгуытау 
Сарæзтой риуæй сыхырна!.. 
«Ма тæрс, цы стъæлфыс сæгуытау?..» — 
Хъæлæсæй дуне фæкъуырма, — 
Базыдтон уый дæр, мæ боныл, 
Оххай, цы йæ хъуыди зонын! — 
Ме’рдхорд, мæ кæнгæ æфсымæр! 
Уымæй мын ницы уыд’сусæг, 
Рæзыд чызгайæ фæрсынæй, 
Уарзта мæ хабæрттæм хъусын. 
Ме’взаг куы разынд мæ сафæг, 
Самадтон галуантæ мастæн: 
Уарзтон чызгайы æз афтæ — 
Ме’рхорд дæр райхъал мæ уарзтмæ! 
Бауарзта ме’рдхорд мæ дзырдтæй! 
Дарддæр цы ’рцыди, куы зонут — 
Хъавæгæй цæвæг фæцырддæр, 
Гъеныр мæ ничи ысхонут... 
Оххай, куыд кодтаин хъаугъа — 
Хъæдæй æррайау фæлыгъдтæн!.. 
Ахордта хъысмæт иæ сау хал 
Уыцы æхсæвæн-фæлывдæн. 
Рахастой бонтæ мылазон, 
Нал рахызт хъысмæт цъысымæй — 
Нал мын уыд уыйфæстæ уарзон, 
Нал загътон никуы «æфсымæр»!.. 
12.05.1991 

с^2> 
* * * 
Кæсаг нæ зоны ленк кæнын! 
Нæ зоны бирæгъ сенк кæнын! 
Сырдон нæ зоны сайын! 
Мит уалдзыгон нæ тайы! 
Хуыснæг нæ зоны давын! 
Нæ судзы мур дæр давон! 
Цæргæс тæхын нæ зоны! 
Нæ тæрсы тар æхсонæй! 
Сыфтæ куы нæ и цилыл! 
Быдыры цалх нæ зилы! 
Нæ тулы хохæй дур! 
Нæ зоны тавын хур! 
Терк нæрæмон нæу! 
Æз нæ уарзын дæу! 
1991 
181 

* * * 
Кæй ницы уыди не’хсæн, 
Гъе уым дæр ис цыдæр. 
Æз сгьалыртæхы фехсын 
Мæ бæллицты хуыздæр. 
Кæй ницы уыди не’хсæн, 
Гъе уый куы бæтты мах. 
Æххуырст нæ монцтæн не стæм, 
Нæхæдæг сын — паддзах. 
Æгайтма мæм дæ сусæг 
У арвы дуарау дард, - 
Уæддæр мæ зæрдæ хъусдзæн 
Дæ зæрдæйæн йæ зард!.. 
15.10.97 

Т^е) 
* * * 
Нæ фæткъуытæ æрхаудысты цъæхæй, 
Цъæхæй ма сæ кæрæдзиуыл цы хойæм — 
Рæгъæд, мæ хур, айдагъ фæлмæнæй нæй, 
Сæ ад уæддæр æхсынцъыиау рæхойы. 
Ныууадз уæдæ дæ лæгъстæтæ, фæлæуу, 
Ехх, доны уындæй карз дойны нæ сæтты! 
Мыййаг, нæ бæлас Нарты фæткъуы нæу — 
Æлутон дыргътæ алы бон нæ дæтты. 
Æрцахстам амонд уарийау зынæй, 
Фæлæ йæ сонтæй ауагътам æнцонæй, 
Æмæ нæ къухы ацы бон цы нæй, 
Нæхи ма уымæй ныр фæрныг куыд хонæм! 
1994 
183 

(*2^Г* 
ДÆС АЗЫ ФÆСТÆ 
Нал мæ базыдтай, бæгуыдæр, 
Сау лæппуйæ нал ис ницы, 
О фæлæ дæ цыд фæкуыддæр, 
Кæд нæ удтæн нæй фæхицæн... 
Джихауæй дæ фæстæ кастæн — 
Ды нæ аивтай æппындæр, 
Ды æцæгæлон дæ мастæн, 
Рауагъта мæ маст лæппынтæ. 
Дæн дзы гъеуæддæр æз бузныг — 
Бафтын ивгъуыдмæ йæ фæрцы 
Æмæ ногæй уым фæсудзын 
Демæ улæфты дæрддзæфмæ. 
Стъалы иунæгæй æрхауы, 
Баззайы сæццæйæ иннæ, 
Абон дæр мæнæн Хуыцау дæ, 
Абон дæр цæрын дæ цинæй. 
1990 
184 

* * * 
Сæууон æртæх куы фæсудзы æрдзæтæй, 
Æрымысын дæ цæстыты тæмæн. 
Куы ма мын уаид ноджыдæр зæрдæтæ, 
Уæддæр сæ раттин иууылдæр дæуæн. 
Сæ зарæг иумæ стъалытæ куы систой, 
Гæлæбутæ фæтахтысты хъæмæ. 
Мæ риуы ма куы разынид бæллицтæ, 
Уæддæр тæхиккой иууылдæр дæумæ. 
Кæнынц фæлмæн сыбар-сыбур бæлæстæ, 
Æфсымæрау æмбарынц алкæд мæн. 
Куы ма мын уаид иунæг бон æрмæстд&р, 
Фæстаг уысммæ йæ басудзин дæуæн. 
15.09.94 
185 

ы^г^ 
ЭКСПРОМТ 
Зæронд устытæ бирæ уарзынц мæн, 
Нæ зонын, цин кæнон æви æнкъард. 
Æз ахæм дзырдæй ууыл разы дæн — 
Зæры бонмæ куы бахиза мæ кар, 
Уæд та чызджытæ уарзæнт афтæ мæн... 
1995 
186 

7^*2) 
Саст кæрдзынау нал ныхæсы фын дæр — 
Ногæй мæ фæнды дæ цурмæ, 
Мемæ та куы фехъал ис мæ зын дæр, 
Дард кæй дæн мæ зæххон хурæй. 
Гъей-джиди ’мæ ахæм хъомыс базон, — 
Ахæм хорз кæм цæуы удыл, — 
Æмæ фынæй дæу нæ цардмæ рахон, 
Рахон фынæй дæу, тæхуды! 
Фестид уæд кæддæры амонд феникс, 
Бацæуин дæм уæд «дæуимæ», 
Фенис уæд, дæхи цæстытæй фенис, 
Мах куыд хорз фидауæм иумæ. 
Фæлæ фын æрмахуыр нæй, нæ комы, 
Атæхы æваст кæдæмдæр, 
Зæрдæ та æрхауы карды комыл, 
Рохæн чи нæу, уыцы зæрдæ... 
22.02.96 
187 

6^7 
Æмбарæм мах æнæ ныхас кæрæдзи 
Æмæ нæ цæстытæ æмбæхсæм. 
Мах ацы фембæлд афоныл нæ фæци, 
Мах не стæм амондæн æмбæстаг. 
Нæ цард фæтчыгъæдæн нывонд у, 
Лæууæм нæ кæрддзæмты æфсæрмæй, 
Нæ уарзт нын стъалытæй нывгонд у, 
Уæддæр æй нал хæссæм нæ сæрмæ. 
Æрæджиау фембæлд — хъуыд æви нæ хъуыдис — 
Нæ удты рацыдис æрсдонæй. 
Нæ амонд, мæгуыр, ноггуырдæй фæхъуыдис, 
Цы ма ис ныр тæхудытæй, фæсмонæй! 
Куы уыдаид, бæргæ, нæ фембæлд раздæр, 
Нæ ахстон сбыдтаиккам иумæ, 
Тылдтаид амонд хуры айк нæ размæ, 
Цæуиккой зæдтæ дæр нæ зиумæ. 
29.05.94 
188 

Т^е) 
* * * 
Ныууадз мæ мæ мæгуырыл, уалдзæг, 
Дæ кæлæнтæ не сты мæнæн: 
Ды уазæг — цæттæ вæййы уазæг, 
Æз дæр дæм фысымæй рæвдз дæн! 
Фæуæнт-иу æндæртæ дæ сайды, 
Æз базыдтон уымæн йæ аргъ — 
Мæ уарзт мын куы уыди æрвайдæн, 
Мæ тахтмæ хæлæг кодта маргъ. 
Æз тахтæн æрвæрттывдау арвы, 
Ныр та мын цæуын дæр фæзын. 
Сæуæхсидæн кодтон уæд табу, 
Зæрæхсидыл абон кæуын. 
Ныр та мæ дæ номхыгъдæй аппар, 
Мæ зæрдæ æмдзæрæн куы нæу — 
Æз иу уарзтæн райгуырдтæн, бамбар, 
Æндæрæй мæм ма хат, æрлæуу. 
У иугъæдон донхæрис алкæд — 
Йæ уидæгтæм донмæ нымдзаст... 
Мæ базыртæ сисынæн нал дæн, 
Чызгай мын фæсайдта мæ уарзт. 
22.04.94 
189 

(*^га 
* * * 
Ме стъалы дæр — стъалыты æхсæн, 
Раздæр та мæ цуры уыд, æрми. 
Гъей, уырдыглæууæг, цы сафыс сæн? 
Уыйбæсты ма дамбаца æри... 
Цард ма мын æнæ уарзтæй цы у! 
О цæй зын дæ, иунæджы къæлæт! 
Сабыргай уæддæр куы скъуыйы уд, 
Дардыл ма цы ивазон мæлæт?.. 
Æрдз дæр ма мæнмæ гæсгæ нынкъард — 
Калы арв йæ мин цæстæй цæссыг, 
Уадз, æнæ мæн райа цинæй цард, 
Уадз, æндæрты уарзтæй уа фæрныг!.. 
10.02.96 
190 

0**е) 
Кæмæн зæгъон бузныг, 
Кæмæн кæнон арфæ, 
Кæй байгом дæ руд^ынг 
Мæ хъысмæты тарфмæ. 
Йæ сыгъзæрин рухсæй 
Нывæнды мæ фæндаг, 
Дæттын дын æнусмæ 
Мысайнагæн зæрдæ. 
Нæ фæуд кæны никуы 
Нæ цъæхдзыкку уалдзæг 
Дæ цæстыты хуртæй 
Уый дидинæг калдзæн. 
31.05.97 
191 

МÆ АЗЫМ 
Дæ цæстытæн кувын 
Сæ талас, сæ рухсæн, 
Дæуимæ мын иу бон — 
Зынаргъдæр æнусæй. 
Фæцæуы та фæззæг — 
Чындзæхсæвты рæстæг, 
Мæнæн та йæ лæвар — 
Æрхæндæг æрмæстдæр. 
Мæныл та æнæ дæу 
Гуыр-гуыр кæны бæстæ, 
Æз уарзтæн йæ хъан дæн 
Ромеойы бæсты. 
1991 

75Э 
ÆНÆ ДÆУ 
Мæнæн мæ бæрæгбæттæ фесты, 
Мæ хъул куыдфæнды уилон — цыг. 
Кæнын ма абон дæр æз дестæн, 
Фæлæ нæ ивгъуыды фæрцы. 
Дæуимæ алцыдæр бæрæг уыд, 
Æнæ дæу цардæн нæй сæрфат. 
Кæндзæн, дам, истытæ цæрæг уд, 
Фæлæ куыд уадзон ногæй фат? 
Мæ фæттæй иунæг уыд сыгъзæрин, 
Нысантæй иунæг уьщ æрвон. 
Бæргæ ма хъал фынтæй куы цæрин, 
Бæргæ, куы нæ уаин æвронг! 
6.04.96 
Кълдзлты Стпшкмпв 
193 

* * * 
Нал уыд саузымæн кæрон, 
Фæлæ митмитгæнаг уасыд, 
Уары ныр æхсæв уа, бон, 
Хорзы ма мæнæн дæр бацыд. 
Митуардæй ныррухс мæ уат, 
Цыма ног чындз ис йæ астæу, 
Диссаг — амондæн йæ ад, 
Мит мын æй мæ къæсмæ ’рхаста. 
Миты дæр ыссардтон тавс, 
Саузым удæй дæр фæлыгъди — 
Арвы уазджытæй мæ ^арзт 
Норст цæхæрау ногæи ссыгъди. 
8.03.94 

7^е> 
* * * 
Мæн ахуыдта æнæзонгæ сылгоймаг, 
Мæнимæ адих кодта йе’хсæв... 
Уæдæй фæстæмæ сонт рæдыд, фыдбойнаг, 
Æхсары кардау бандзыг не’хсæн... 
Нæ дзырдта ницы, ном дæр мын нæ загъта, 
Æрмæст фæлмæн йæ мидбыл худти, 
Æрфæнау рухс мæ зæрдæйы ныууагъта, 
Мæ цард ныр уыцы ’хсæвæн — тути. 
Фæлгъауы йæ, фæлхатт кæны йæ уысмтæ, 
Цыма йæ мады цинтæ сидзæр... 
Æз адих кæнин йемæ ныр мæ хъысмæт, 
Фæлæ мæ арвгæрæтты лидзы... 
2.11.93 
195 

ы^^ 
* * * 
Иу уыдис нæ зæрдæтæн сæ морзе, 
Иумæ уыд нæ бæллицтæн сæ тахт. 
Иунæгæй хæссын ныр масты хордзен, 
Зæрдæ у мылазон, чиуы къах. 
Гъеуæддæр мын иу хъуыды — æнцойæн, 
Ды кæй дæ фæстинон низæй хызт. 
Айсæрдын мæ зæрдæ уымæй сойау, 
Айрох вæййы афтæмæй мæ рыст... 
6.04.96 
196 

Т^Е) 
* * * 
Нæй, дам, хурмæ комкоммæ кæсæн, 
Уæд æз та дьгууæ хурмæ куы кастæн — 
Бастъæла дæ цæстыты тæмæн, 
Бастъæла мæ тæригъæдæй, уастæн! 
Уыцы бонæй æз куы бадæн куырм — 
Нал уыны мæ зæрдæ никæй, ницы, — 
Сау рухс зилы мæн цыма хуыдым, 
Сарæзта мæ, оххай, цъил йæхицæн... 
12.06.96 
197 

* * * 
И я никогда не увижу тебя 
И — себя ненавижу за это! 
А.Белый 
Мæхи куыд ныууагътон æнæ дæу?! 
Мæ азым саузымау æгъатыр — 
Йæ ихæй зæрдæ дæр ныддæвдæг, 
Фæлæ мын рухсы тæпп нæ ратты. 
Æмæ мылазон бонты халыл 
Æрмæст мысинæгтæ — æрвыгау, 
Уæддæр æз уыдонæй дæр хъал дæн 
Фæстаг Цыкурайы фæрдыгау... 
1996 
198 

7^е> 
* /*" * 
Дæумæ ма бафт^æн цы ис? 
Куы дæ æппæтæй дæр æххæст — 
Кæнынц дыл рæсугъдтæ дæр дис, 
Куы не ’фсæды дæ уындæй цæст. 
Цы дæм ис бафтауæн? — мæ фарст, — 
Æрмæстдæр уарзт, æрмæстдæр уарзт... 
8.01.99 
* 199 

ы*еъ 
* * * 
Хуры тын — дæумæ мæ фæндаг, 
Ехх, дæуæй та — сындз! 
Стъалытау дæумæ мæ фæндтæ 
Иууылдæр тæхынц. 
Сонт зæрдæ цы ронгæй разылд, 
Уый хæларæн уæд! 
Асæрф мыл дæ зæрин базыр, 
О мæ зæххон зæд... 
5.01.99 
200 

с^Е) 
МИНИАТЮРÆТÆ 
* * * 
Фыдыбæстæ — мыдыбæстæ, 
Фыдыбæстæ — фынты бæстæ. 
Фыдыбæстæ — фыды хæрзтæ, 
Фыдыбæстæ — фырты хæстæ. 
* * * 
Шиллер домдта мæрдтæй дæр цæрын, 
Мах та удæгасæй мард куы стæм. 
Стæй куы аскъуыйа нæ зæххон фын, 
Дзурдзыстæм мæрдты уæд: ,«цардыстæм...» 
* * * I 
Оххай-гъе, лæмæгъ куыд зынаргъ сысты, 
Уый мæхицæй зонын хорз. 
Дон дæр ма ныхъхъæбæр вæййы хъызты — 
Удвидар — лæгæн йæ хос. 
НÆ БÆЛЛÆХ 
Нæ дуг æлгъин, æдзæсгом, 
Дæ зæрдыл уый лæууæд — 
Кæд бахæраи дæ цæсгом, 
Дзидза хæрдзынæ уæд. 
201 

МÆ АЗЫМ 
Мæсыг цы дурæй кæны хæлгæ, 
Мæныл дæр уыцы фыд æрцыд — 
Æгæр дæр амоны мæ зæрдæ, 
Фæлæ нæ амоны мæ дзыпп. 
ХУЫЦАУ ÆМÆ ХИЦАУ 
Хуыцау æмæ хицау 
Цæмæй кæнынц хицæн? 
Хуыцау кæд — йæхицæй, 
Уæд хицау — йæхицæн. 
ИРЫСТОН 
У мæнæн дæ рыджы тæф дæр будау, 
У мæнæн дæ дойнаг дур дæр удау, 
Цæй, уæд ма дæ дидинтыл цы дзурон? 
Ды мæнæн мæйдары дæр — æвдхурон... 
МÆ ФЫДЫ ФÆДЗÆХСТ 
Бирæ тайæн нæу — дæ зæрдыл дар, 
Фынгмæ дæр уæхскмæ гæсгæ æвнал. 
Бæрц кæм нæ уа, уым нæ уыдзæн фарн, 
Рухс дæр йе’гæрæй куы кæны тар... 
* * * 
Цард алцæмæн дæр бæззы, 
Цæрынæн йеддæмæ. 
Фæрнион 
202 

Æз нæ зонын, хъал цæмæн дæ, 
Не’нцайы дæ зард — 
Цардæй дарддæр алцæмæн дæр 
Тынг хорз у нæ цард. 
* * * 
Хъуыды дын хъуыдыды, 
Хъуыддаг та — нартхор. 
Дæттæд-иу дæ хъуыды 
Кæддæриддæр хор. 
Къух-къух ацыдис нæ бæстæ, 
Уымæн æмæ у æнæсæр. 
Давæг дзы цæры æрмæстдæр, 
Кусæг та — цыма кæвдæсард... 
ЗÆРДЫЛДАРИНАГ 
Хъалæй фын дæр сайы, 
Маст комдзаг нæ тайы, 
Хаххæй чи хиза æгæр, 
Хахх æрцæуы уый цæхгæр. 
Мæ сæр бынтон сыхырна нæу — 
Цыдæртæ уромы йæ кæхцы, 
Дæу та, мæ рагбонты цъæх хъæу, 
Æдзух мæ зæрдæйы куы хæссын. 

УÆДДÆР 
Лæгдзинад ам нырма — æппæты хистæр, 
Æфсарм та нæм дыккаг хистæрæн бады. 
Куы фæцæуа Ирыстоны фæдисхъæр, 
Нæ фехъуыстон нæ зæгъдзæни къуырма дæр... 
* * * 
Фырхъалæй ма. æгаер дæр калæм рыг, 
Фæлæ къуыдипп фыдбылызæн фæлдыст у. 
Æрлæууæм, цæй, нæ Ивгъуыдæн уырдыг, 
Нæ Фидæнæн та батулæм нæ дыстæ! 
* * * 
«Хъызмыдæ» ном мæ хъысмæтыл æвæрын, 
Йæ ном дæр хъызт æмæ мыдæн — æмдзæрæн, 
Куы мыл йæ хъызтæй ихын цъар æвæры, 
Куы та мыды къус рауадзы мæ сæрыл. 
* * * 
Царды фынгыл фæлитойтæ — хистæр, 
Иннæтæ æрмæст уырдыг лæууæнт. 
Мæгуыртæ цæмæн æмбарой исты — 
Уыдонæн сæ куысты цин — æгъгъæд... 
* * * 
Арвы ном — йæ арфæй, 
Зæрдæйæн зæринæй. 
Ирдгæйæн дæр афтæ 
У йæ ном, кæд, Ирæй? 
204 

АРАХЪ 
Гыццылгай йæ нуазут, 
Зæгъын уын йæ аргъ: 
Йæ чысыл æвдадз у, 
Йæ бирæ та — марг. 
* * * 
Мæ бæллицтыл ма иу æнахуыр бафтыд, 
Йæ сæрыл раттин æз мæ сæр — 
Æгæр хорз дæр куыд нæ у хорз, гъе афтæ 
Æгæр æвзæр куы нæ уаид æвзæр... 
* * * 
Куыдзæй куъщздæр кæны йæ хуыздæрты нæ бæстæ 
Дыкъахыг бирæгъты фыд къухтæй, 
Цæрынц ма давæг æмæ марæг ныр æрмæстдæр, 
Æви кæд афтæ уыд æдзухдæр... 
* * * 
Рæдауы рæвдауы, 
Æвзæры æвзоны, 
Æз ахæм Хуыцауы, 
Хъыгагæн, нæ зонын. 
* * * 
Ацы цард мын зинау, 
Ехх, уыдзæн кæдмæ — 
Де ’рдæгмæ дæр чи нæу, 
Уымæ кæс хæрдмæ... 
205 

ИУ ДАМГЪÆЙЫ АЗАР 
Фæкæнæм адæймагæн йе’гасæй 
Зæрдæхæрæнтæ, 
Куы амæлы, уæд та йын райдайæм 
Зæрдæвæрæнтæ!.. 
* * * 
Йæ тыхыл адæймаг куы уа, 
Уæд æм Хуыцау кæны тæхуды. 
Куы уа йæ лæмæгъыл, уæд та? 
Уæд та йыл хæйрæг дæр фæхуды. 
Мæ уарзт æмæ мæ амонды куы фæци 
Æхсар æмæ Æхсæртæджы хъысмæт — 
Æнæоары æрбайсæфтой кæрæдзи 
Æмæ хъысмæтæй рауади хъызт-мæт. 
* * * 
Фыд-æбон, фыд-бонтæ, фыд-цард, 
Æнæ «фыд» цы аззайат, уастæн! 
Нæ хъысмæт уæд фестид Зынцъар — 
Æнæфæугæ хур бонты астым... 
АМАЛДЖЫН 
Мсесыг хи Ъурæй хæлы. 
Æмбисонд 
Барысби хин уыди, кæлæн, 
Йæ хъул куыд абадтаид цыг! — 
Цæмæй йын макуы уа хæлæн, 
Уый скодта давд дуртæй мæсыг... 
206 

ЦАРЦИАТÆ 
Иблис библи 
Уаздæр чиныг хоны, 
Иблис библи 
Бакодта йæ роны. 
МÆ ЗÆРДÆ 
Сæттын — æмбарын æй зынæй, 
Йæ хивæнд мын мæ хурхыл бахæцы, 
Зæххыл дæуæй рæсугъддæр нæй, 
Уæддæр æндæрты фæдыл акæсы. 
* * * 
Нæ амонд æппындæр нæу зын, 
Нæ дзы хъæуы алгебрæ, хими — 
Æндæртæм мæ ма уадз кæсын — 
Дæ уарзтæй мæ бабæтт дæхимæ. 
* * * 
Калдзынæн фыдæхы артыл дон, 
Зинтимæ кæндзынæн æз æрмхæст, 
Бауыдзæни алцыдæр мæ бон, 
Тавæнт мæ дæ цæстытæ æрмæст. 
АЗÆЛД 
— Кæм дæ? 
— Кæмдæр... 
— Кæй дæ? 
— Кæйдæр... 
207 

* * * 
Цæмæй нæ уарзтæн макуы уа фæуæн, 
Æрмæстдæр иунæг мадзал ис — 
Дæттын мæ бонтæ иууылдæр дæуæн, 
Ды та мын де’хсæвтæ æрис... 
МУРАСТЫ ЗАРЕТÆЙЫ ХЪЫНЦЪЫМ 
Ма фенæд знаг дæр йæ хъæбулы сау бон!.. 
Оххай, куы сысы мæ цæссыгты суадон!.. 
О Хуыцау, курын дæ: фæззæгмæ сфаг уæд — 
Райсдзынæн уарынтæй цæссыг æфстау уæд!.. 
* * * 
Мады къух нæ риссы. 
Адæмон ныхас 
Ай цы цард у — мастæн хъалон фидын, 
Амондджын мæхи куыд хонон — 
Мады цæф куыд нæ риссы, гъе уый дæр 
Æз, æгæр-мæгуыр, нæ зонын... 
* * * 
Адæм хъомысджын куы нæ уой, 
Уæд сæ Хуыцау дæр — лæмæгъ; 
Хицæуттæн цагъар куы лæууой, 
Уæд дæлдзиныг у сæ зæхх. 
* * * 
Хуры сыгъзæрин пурти 
Тулы йæ разæй Бон, 
Ногæй Пелейау, худгæ, 
Бакъуырдта тарæн гол. 
208 

ЦИНЫ УЫСМ 
Кæдæй-уæдæй мæн фесты хуртæ-амæндтæ, 
Тæргай куы фæлыгъдис æрхæндæг, 
Кæрæдзиуыл ныттыхстысты нæ аууæттæ, 
Фæлæ сæ нал уыдтам нæхæдæг... 
ХЪАЗГÆМХАСÆН 
Хæцыдтæн иудадзыг дæ сæрыл, 
Фæлæ нæ бахæцыд мæ фарсыл — 
Хъуыны мур нал хæцы мæ сæрыл, 
Хæцын æдзух мæ галиу фарсыл... 
* * * 
Æдзард сæтæлæджы хæдзары 
Ныр дæр ма денджыз цадæг зары. 
Ды зон: мæ зæрдæйы дæр афтæ 
Дæ рухсæн ящсуы уыдзæн рафтæн... 
* * * 
Æруагъта уарди уардийыл йæ сæр, 
Йæ хъусы йын цыдæртæ дзуры... 
Тæхуды, афтæ искæдбон æз дæр 
Мæ сæр куы ’ркъул кæнин мæ хурыл!.. 
* * * 
Сойдзырæгътау дидинтæн — сæ рухс, 
Раст цыма сæхинымæры зарынц. 
Ахсы, ахсы уыцы зарæг хъус, 
Зæрдæ йæ фæлхатыл дæр фæлвары. 
209 

* * * 
Ницы хъæуы мæн дæуæй, 
Ницы хъæуы мур дæр, 
Уон æдзух æрмæст цæмæй 
Сау цæстытæн хуртуан... 
* * * 
Ирæттæм ныффидар арфæ: 
«Де знаг дын кæнæд лæггад!» 
Царды та куы уадис афтæ — 
Мах-иу кодтам знагæн кад. 
* * * 
Алолай æгъуыссæгæн кæнын, 
Уымæн у йæ бафынæй мæ зын, 
Уый, бæргæ, куы ’рцъынд кæнид йæ цæст, 
Уаин та уæд урс фынтæй æфсæст... 
* * * 
Мæ мæгуырæй мæ фæндæгтæ — æхгæд, 
Фæлæ нæ хъаст кæнын ЗСУыцауæй — 
Хуыцауы бар уæларвбæстæ у кæд, 
Уæд ам та дингæнæг æхца у... 
* * * 
Хур ма уыдис мæгуыртæн лæвар, 
Æмæ уый дæр нал кæсы, 
Уад ма хаста мæгуыртæн цыдæр, 
Æмæ уый дæр нал хæссы... 
210 

ХАДЖЕЙЫ-ФЫРТÆН 
Мæ Таймураз нæ амардис мæнæн, 
Мæ разæй уымæн никуыд ис мæлæн, 
Йæ мæлæт нæ фæхицæн кодта цъусмæ, 
Мæ мæлæт та нæ иу кæндзæн æнустæм... 
* * * 
Нæ кастæн никуы хицæуттæн сæ дзыхмæ 
Дзырдтон хъæрæй сæрибарыл æдзух. 
Хуыцау куы уа Рæстдзинадæн йæ ныхмæ 
Хуыцауыл дæр уæд сисдзынæн мæ къух. 
* * * 
Сылвазы хъул та абадт сах, 
Ныр модæйы æфсарм фæдæлдон — 
Кæй онгты байгом вæйиы къах, 
Ис уымæн та æндæр ном... 
* * * 
Авд хойæн арвыл 
Нæма ис æфсымæр... 
Гъей-джиди, базыртæ 
Ацы цъысымæй!.. 
ДЗЫРД ÆМÆ ÆЦÆГДЗИНАД 
«Гæнæн æмæ амалæй 
Кæрæдзиуыл ауæрдæм». 
Гæнæн æмæ амалæй 
Кæрæдзийы аууæрдæм... 

* * * 
Ацы царды-хæсты 
Ис бæрзонд æгъдау — 
Скæлм уæвыны бæсты 
Фест фæнык фæлтау. 
* * * 
Тарæн ныл цæуы йæ бон, 
Ехх, куы ныккалид йæ бон, 
Уæд йæ бонæй уаид бон! 
* * * 
Топпы ком зынг зæгьынæй нæ судзы, 
Ма йæ уадзæм, ма йæ уадзæм дзурын! 
* * * 
— Æппæты тынгдæр дун-дуне цы сæфта? 
— Æппæты тынгдæр адæймаг-фæсæфтуан. 
МÆ БÆЛЛИЦ 
Мæ уарзон Иры ма фенон быгъдæгæй, 
Мæ зæххы хайыл сæмбæлон сыгъдæгæц. 
ХОЗИТЫ ЯКОВÆН 
Дæ уацмысты нæ уыд æппындæр дон, 
Донбеттыр дын нæ ныббарста, мæ бон... 

ÆЛХЫСКЪ 
Кæмæн кæны ныртæккæ фаг, 
Нæ сæрхъæн дуджы чи нæу хъуаг?!. 
ХИЦÆНДЗИНАД 
Лæг лæгæты дæр лæг у, 
Гал та галуаны дæр — гал. 
* * * 
Диссаг, диссаг — мах цæргæйæ стæм æдзард!.. 
Æви мардæй дæр уыдзыстæм уæд æд цард?.. 
* * * 
Сау цæсгом нæ кæны сырх, 
Фæлæ бирæ дæтты дыргъ. 
* * * 
Ацы тæхгæ царды алцыдæр æрцæуы, 
О, фæлæ дзы алцы зæрдæмæ нæ цæуы. 
* * * 
Ныхасæй — уæйгуытæ, 
Хъуыддагæй — уæнгуытæ. 
Мæнæн ныр нал уыдзæн фæцудæн — 
Чырысти райгас и мæ уды... 

ФЕРВÆЗТÆН 
Хорз, æмæ ’руагътай дæ цæстыты хаутæ, 
Адæргæй науæд дæ цæстыты хаудтæн... 
ДЫВÆР ЦИН 
Хорз мадзал æппынфæстаг ыссардта — 
Айдæны раз йе’хцатæ нымадта... 
* * * 
Йæ усы афтæ бирæ уарзта — 
Йæ сæрыл ын æнгузтæ саста. 
* * * 
Нæ хъаст кæнын: нæй мыл фæхæцæг — 
Дыкъахыг куыйтæ мыл фæхæцынц... 
ДИССАДЖЫ АДÆМ 
Уазалæн нæ быхсæм, 
Хурæй дæр æхснырсæм. 
НÆ РÆДЫД 
Аджы фыддæрагæн — 
Саджы фыд дæр агæн. 
* * * 
Мæнæн та чи кодта тæригъæд? 
Æрмæстдæр сау хъæды цъæх бирæгъ. 
214 

* * * 
- Цы ма нын сраст кæндзæн нæ бæстæ? 
— Кæд ма йæ сины саст æрмæстдæр... 
МЕ СТЫРДÆР КУРДИАТ 
О Хуыцау, æркæс, — 
Ма мыл ныууадз хæс!.. 
* * * 
Цард цъымара у, поэт та — ирдгæ, 
Æмæ ног уæлдæф æрхæссы Йрмæ... 
ÆППÆТЫ ЧЪЫНДЫДÆР 
Ацы саузымæн цы зæгъон — 
Мит дзы не’нтысы зымæгон! 
* * * 
Мини уæвгæйæ стыр — 
Уый дын нæ министр. 
ПЕНСИОНЕРЫ НЫХАС 
Мæнæн мæ комарынг 
Дзидзайыл ком дары. 
УÆУУÆЙ 
Æгæр-мæгуыр хъæздыг дæр не стæм, 
Бæрзонд ныхæстыл фестæм æмæ... 
ФЕСТÆМ! 

* * * 
Никæй ис баивæн — 
Алчидæр иу V, 
Цæй, уæдæ баиу уæм 
Арфæйаг зиуы! 
* * * 
Æртахти мæм ирдгæ сиргæ, 
Æнтæфы мын у æвдадз. 
Мæ сагъæс мын ахæсс, ирдгæ, 
Дæ рухс та мæнæн ныууадз... 
* * * 
Куы бæззиккам, тæхуды, айтау 
Æцæг фæдонтæн Хурæн! 
Нæ хæхтау ацы зæххыл ма!х дæр 
Куы уаиккам бындурон! 
* * * 
Нал ис мæ фыд, 
Фæлæ ис Фыдызæхх! 
Нал ис мæ мад, 
Фæлæ ис мадæлон æвзаг! 
Искæдбон нал уыдзыстæм мах, 
Фæлæ-иу уæддæр уæнт, 
Уæнт нæ кæстæртæн, 
Фæстагæттæн мыггагмæ 
Фыдызæхх æмæ мадæлон æвзаг. 
1996 

* * * 
Ирыстон ирдыстон фæуæд! 
Æрфæнау сæрттивæд йæ фæд, 
Йæ тавс та хурау уæд бæрæг, 
Йæ сатæг суадонау — хъæлæкк, 
Ирыстон ирдыстон фæуæд!.. 
* * * 
Атахтис зæрватыккау мæ цард — 
Фат дæр æмæ æрдын дæр йæхæдæг... 
Цæй, Хуыцау, цы нысаныл ысуад, 
Æви æз дæ фæндиаг нæ фæдæн? 
Циу рæстмæ нæ рæстæджы æниу, 
Фæлæ никæй бафхæрдтон æз барæй. 
Ракæн-ма мын иунæг хорзæх, иу, 
Æз куы ахизон мæ фæстаг дуарыл, 
Ног та мын куы дæттай царды фын, 
Уæд, Хуыцау, дæ хъомысæй, дæ фарнæй — 
Ацы зæххыл, ацы арвы бын, 
Ам, мæ уарзон Иры армы!.. 
13.06.2000 

Ьи^ъ 
СÆРГÆНДТÆ 
«ИРЫСТОН ИУРЫСТОН НÆ УЫД...» 5 
Хуыцауы лæвар 6 
Арфæ 8 
Туркаг иронæн 9 
«Бонæй — уалæ диссаг...» 10 
Къостайæн 11 
«Цæмæй дын фидон, Терк, дæ хæрзтæ?..» 12 
Нæхæдæг æмæ исчи 13 
«Поэзи цъитийæцы дары?..» 15 
Сосланмæ 16 
«Æцæг хуыцæуттæ ис мæнæн...» 18 
«Арв нæ ферттивы — цы тæрсыс?..» 19 
«Доны был цардыстæм, афтæмæй...» 20 
Хæхтыл сауыгътай дæ кард 21 
«Дæ развæд нæ уыныс, Ирыстон...» 23 
«Кадæг та ивгъуыдмæ цадæг...» 24 
Уæддæр 25 
Ныфсы зарæг 26 
Ирыстон 28 
Одæ къогъойæн 29 
Нывæфтыд иу дзырдæй 31 
«Æз æртыдтон иунæг сыф бæласæй...» 32 
Дыууæ мады ! 33 
У ацамонгæ 35 
«Мæ зæрдæйæн йæ цавд ирон у...» 36 
Триптих 37 
218 

Хаджеты Таймуразæн 38 
«Арахъ донау бацыдис нæ быны...» 39 
«Кæуын дæр нæма зыдтон, афтæмæй...» 40 
Баринæйæн 42 
Ирыстонмæ 44 
«Августау Аæлмæн мæ зæрдæ...» 45 
Экспромт Хæмыцаты Хъазыбегæн 46 
«Мæ рагбонтæн куыд акастæн сæ сæрты...» 47 
Сонет 48 
Байаты Гаппойы зарæг 49 
«Схизæм нæ уидæгтæм...» 51 
Æнахуыр цин 52 
К-йы ныхас 53 
Сидзæргитарæ 55 
Æгъуыстаг мæсыг 56 
Мæ сабидуг 58 
Бекмæрзты æфсымæрты зарæг 59 
Сонетмæхиуыл 61 
Ирыстоны хæхтæ 62 
Къостайы номыл 64 
Фæстаг тох 65 
Фæлтау 66 
«ПЫСЫРААФОН СЫСТÆМ ВÆЙЙЫ 
ЦÆХХ...» 67 
«Уалдзæгæн йæ цъæх бецыкк æрбазынд...» 68 
«Фыццаг къæвда нын арвнæрдæй фæтарсти...» ... 69 
«Кæрдæгыл та ахситт кодта цæвæг...» 70 
«Дуртæй хъармдæр у дон...» 71 
«Уалдзæг нæрæмон у...» 72 
Фантан ,.. 74 
«Рагъыл чи бийы дзыккутæ?..» 75 
«Бонцау ма бйззади фæззæгæй...» 76 
Равг 77 
У азæг 78 
219 

«Уарын, цæй уарын...» 79 
«Фахсыл цыма хърихъуппыты бал...» 80 
«Уыраугæ хурæй уыгæрдæн...» 81 
«Дзуры къухы бынмæ къæвда...» 82 
«О, ацы сатæгцъæх кæрдæг!...» 83 
Сæрдыгон изæр 84 
«Нæ рæгътыл та куы ферттывта цыргъисæн...» ... 85 
Райгуырæн хъæу 86 
Касайы-фыртæн 87 
«Арвæн та йæ хуыз йæхимæ ’рцыд...» 88 
Халмæвналæн 89 
Фæззæджы къæсæрыл 90 
«Цъæх кæныныл йæхи лæмары кæрдæг...» 91 
«Ацыдтæн бæлæстæй дарддæр...» 92 
«Фæззæг æмæ фæздæг...» 93 
У рс бæрæгбон 94 
«Ногæй та куы калы мит...» 96 
Залты мит 97 
Митуард 98 
Хуры хорзæх 100 
«УДЫ ЗИЛАХАР - КÆУЫЛТЫ!..» 101 
Ног мæй æмæ Бонвæрнон 102 
Æрра цæргæс 104 
«Поэтæн æхсæнад...» 105 
Мит цæмæн у урс æвзонгæй? 106 
«Хицæуттæй арфæгонд...» 108 
Сайд 109 
Иу арвæй дих 110 
Нæртон хор 111 
«Иварон хауæн — нæ цард...» 112 
«Къалиу къалиумæ куыд ивæзы...» — 
«Цы зонæм, уый нæ кæнæм...» 113 
Дзырдты диссæгтæ æви мах? 115 
220 

Дæ рæдыд 116 
«Закъон тархъæд у, дывзагон...» 117 
«Æгæстай не стæм...» — 
«Амондæй æппæты фæсте...» 118 
Уый Хуыцауы бон дæр нæу 119 
Сонет 120 
«Ирæттæ афтæ...» 121 
Ныууадз, дæлимонæй цы домыс!..» 122 
Æвзæрстытæ 123 
«Гордийы бастæй фæфыддæр нæ цард...» 124 
Æрхæндæг сонет 125 
Мæ хъысмæт 126 
Торквато Тассо 127 
Хæйрæджы фæтдзæгъдæн 128 
«Сæрибару æппæт хæрзтæн сæ сæр...» 129 
Адæймаджы зæрдæ 130 
«Кæддæр...» 131 
Цæхдж^ш сайд 132 
«Чермейы хай нын бакæны хъысмæт...» 134 
Байрай, цард! 135 
«Махыл дары сау Хуыцау...» 136 
Нæ цард 137 
Ногбон æхсæв 139 
«Дзурæм: «Ирон æвзаг сæфы...» 140 
Эпитафи — 
Къулын сахаты реуа 141 
Сизифты миназон æрбаввахс 142 
Шамилæн 143 
«Дис ыл куыннæ кæнон!..» 144 
Бæрзондылбадджытæ 145 
2000-æмаз 146 
Биджелты Валерæйæн 147 
Ныхас 149 
Фæдис — 
Дзуапп 150 
221 

Аргъонахъ 151 
Поэт 153 
Къул æмæ гауыз 154 
«Дистæ ’мæ тæмæсты артыл...» 156 
«Æлхысчъытæ хъусын æдзух...» 157 
«Фæзæгъынц: «Арты ’взæгтæ — бирæ...» .'. 158 
Ныббар мын, арв 159 
Курын мæгуыргурæй 160 
Курдиат 161 
«Йрдæн æмæ уазæн...» 162 
Нæ ирвæзынгæнæг 163 
«О АРВÆРДЫНЫ ДИССАГДÆР ÆСТÆМ 
ХУЫЗ!..» 164 
Зарæг 165 
Курдиат цигайнагмæ 166 
Мæ уарзт 167 
«Дзæнæтæй нæй зындоны æхсæн арæн» 168 
«Уæззау хъæрзыдта науфыййаг...» 169 
«Донхæрис йæ цъæх уырзтæй...» 171 
Арвы дуар 172 
«Судзины мæйы тын ласын...» 173 
Романс 174 
«Зæгъ дæ уарзонæн йæ ном...» 175 
«Æрмæстдæр иу уыди нæ фембæлд...» 176 
ЭлегЬ 178 
«Ахæм фæсмон мæ æрсырдта...» 179 
«Кæсаг нæ зоны ленк кæнын!..» 181 
«Кæй ницы уыди не’хсæн...» 182 
«Нæ фæткъуытæ æрхаудысты цъæхæй...» 183 
Дæс азы фæстæ 184 
«Сæууон æртæх куы фæсудзы æрдзæтæй...» 185 
Экспромт 186 
«Саст кæрдзынау нал ныхæсы фын дæр...» 187 
«Æмбарæм мах æнæ ныхас кæрæдзи...» 188 
222 

« Ныууадз мæ мæ мæгуырыл, уалдзæг...» 189 
«Ме стъалы дæр — стъалыты æхсæн...» 190 
«Кæмæн зæгьон бузныг...» ., 191 
Мæ азым ’ 192 
Æнæ дæу 193 
«Нал уыд саузымæн кæрон...» 194 
«Мæн ахуыдта æнæзонгæ сылгоймаг...» 195 
«Иу уыдис нæ зæрдæтæн сæ морзе...» 196 
«Нæи, дам, хурмæ комкоммæ кæсæн...» 197 
«Мæхи куыд ныууагьтон æнæ дæу?!.» 198 
Дæумæ ма бафтауæн цы ис?..» 199 
«Хуры тын — дæумæ мæ фæндаг...» 200 
МИНИАТЮРÆТÆ 
«Нал ис мæ фыд, фæлæ ис Фыдызæхх!..» 216 
«Ирыстон ирдыстон фæуæд!..» 217 
«Атахтис зæрватыккау мæ цард» — 

Литературно-художественное издание 
КАДЗАЕВ СТАНИСЛАВ СОБРОНОВИЧ 
Утренний ветер 
Стпихи на осетпинском языке 
Редактор Л.Е.ВАЛИЕВ 
Художник Б.Г.ДЗИОВ 
Художественный редактор Г.З.ЧЕДЖЕМТЫ 
Технический редактор А.В.ЯДЫКИНА 
Корректор Т.А. КАЗБЕКОВА 
Компьютерная верстка З.С.МИСИКОВА 
Сдано в набор 27.12.00. Подписано к печати 11.02.01. Формат 
бумаги 60x90 1/32. Бум.тип.МЬ1. Гарн.шрифта «Кудряшов». 
Печать офсетная. Усл.п.л.7. Учетно-изд.л.4,69. Тираж 500 экз. 
Заказ № С 3. 
Комитет РСО—Алания по печати и делам издательств. 
Издательство «Ир>, 362040, Владикавказ, проспект Мира,25. 
Республиканское издательско-полиграфическое предприятие 
им.В.А.Гассиева, 362011, Владикавказ, ул.Тельмана,16. 

