х/ъ$б<Ш}1ял< Нащокиюь сЫ\ЛЛ&Цллим, 

х 

Кокайты Тотрадз 
■царди»*^ 
ПРОЕКтД&ПРЕСС 
ОТЗАМЫСЛ А*» ДО ВОПЛОЩЕНИЯ 
2022-ВЛАДИКАВКАЭ 

ББК-84(2=521.323) 
К-83 
Издатель 
Жанна Козырева 
Издание осуществлено 
при финансовой поддержке 
Таймураза и Игоря Дзуцевых 
В оформлении книги 
использованы рисунки автора 
Кокайты, Тотрадз. 
К-83 Хъобан: цардивæн / Т. Кокайты - Дзæуджыхъæу : Проект-Пресс, 2022. 
- 392 ф.: Ил. - Кокайты Тотраз / Кобань. Жизнеутверждение. - На  
осетинском языке. 
Текст: непосредственный 
ББК 84(2=521.323) 
© ООО «Проект-Пресс», 2022 
© Кокайты ТА., 2022 
15ВЫ 978-5-88734-026-5 © Габуев А.Ю., дизайн, 2022 

РАЗНЫХАС 
Четыре... Дзуарыхъæу... Хъобан... 
Кæддæр Хуыцауы æртæ цæссыгæй Иры зæххыл æртæ рухс 
кувæндоны - Таранджелоз, Реком æмæ Мыкалгабыртæ - куыд рав- 
зæрдысты, афтæ, æвæццæгæн, Хуыцауы фæндæй фæзындысты 
Ирыстоны кæмтты æртæ хъæуы - Четыре, Дзуарыхъæу æмæ 
Хъобан дæр æмæ сын æз, Ирыстоны иннæ хъæуты хорздзинæдтæм 
бæлгæйæ, кæддæриддæр мæ риуы арфы сыгъдæгзæрдæйæ хæссын 
сæ айв сурæттæ удрæвдауæг куывдау. 
Тырсыгомы, мæ райгуырæн хъæу Четырсы мын мæ ныййарæг ма- 
димæ фыццагдæр Терчы дон кодта авдæны зарджытæ. Уыцы зарджы- 
ты азæлд цæргæбонты рухс кæны æмæ кæндзæн мæ цардвæндаг. 
Терчы гуырæн баззади дзæгъæлæй, 
Зилгæ хох йæ бындурæй ныззылд. 
Райгуырæн къуым а зæххыл кæмæн нæй, 
Уый, мæнау, нæ уыдзæни рæвдыд. 
Ме 'взонджы бонтæ мæ цæрынмæ æрхуыдтой Куырттаты ком- 
мæ бахизæны - Дзуарыхъæумæ. Дзуарыхъæу - Дзуæртты бадæн - 
ссис мæ дыккаг райгуырæн хъæу. Ам-иу, фæсурокты, доны был Къос- 
тайы чиныджы кæсгæйæ, хъуыстон Фыййагдоны цины зарджытæм. 
Уæд мæхæдæг дæр сусæгæй райдыдтон зарджытæ фыесын. 
Ногæй та дæ донбылмæ æрцыдтæн, - 
Цыма дардæй зæрватыкк æртахт. 
Уылæн мæнæ уылæны æрсырдта, 
Уылæн мыл æрбаппæрста æртах. 
Уылæнтимæ баиу ис мæ цинад, 
Уылæнтимæ баиу ис мæ зард. 
Уылæнтæ мын радтой ныфс, лæгдзинад, 
Уылæнтау - æнæрынцой мæ цард. 
Мæ цардивæн азты мæ мæ хъысмæт бахаста Хъобангоммæ. 
Хъобан мын ссис уæлдай уарзондæр хъæу. 
Четырсы хъæу - мæ сабийы бонты авдæн - бонæй-бонмæ æдзæ- 
рæгдæр кæны нæ «уæздан» сыхæгты дардмæуынаг политикой цæст- 
æнгасы ахастæй. Рагъы дзуары бон ма йæм ссæуын афæдз иухатт. 
Дзуарыхъæу - ме 'взонджы бонты хъæу - Дзуæртты бадæнмæ 
фæзынын бæрæгбæтты, мæ фыдæн æртæ чъирийы кувгæйæ оммен 
кæнынмæ. Гæнæн æмæ йæ амалæй абæрæг кæнын къаты бон дæр. 
5 

Хъобаны ахуыргæнæгæй кусын, хъæубæстимæ цæрын, адæмы 
рæгъы цæуын. Хъобайнаг культурæйы кой кæй руаджы айхъуыст 
Дунейыл, уыцы Джызæлдон йæ зардæй фидардæр кæны мæ зарæджы 
зæлтæ. 
Æз хурмæ сæумæрайсом 'вазын мæ къухтæ, 
Сывæллонау цин кæнын боныл. 
Мæ сæрмæ фæзилы кæмфæнды æдзухдæр, - 
Æз хурау фæллайын нæ зонын. 
Нæ хъуыдытæ иу ысты хуримæ махæн. 
Уый тауы йæ тынтæ, æз тауын мæ фæндтæ. 
Йæ тынтæ хур адæммæ худгæ ыздахы, 
Æз адæммæ здахын мæ зæрдæйы тæгтæ. 
Дарддæр мæ сæйрагдæр дзуринаг уыдзæн Хъобан, Четыре æмæ 
Дзуарыхъæу нæ рохгæнгæйæ. Мæ уарзон æртæ хъæуы фæлгæты 
уын кувæг лæгау дзурдзынæн мæ зæрдæйы зæгъинæгтæ, мæ зонд цае 
кæрда, мæ курдиат цае амона, гъестæй, мæ сие куыд арæхса, афтæ. 
Кæд уæ искæй зæрдæмæ мæ ракуывд-раныхас фæцæуа, уæд-иу мын 
«омменгæнæг» фæуæд. Кæд нæ, уæд та-иу мын ныххатыр кæнæд. 
Леуаны фырт Къостайы загъдау: 
«Лæппуйæ рæдиаг нæ вæййы æвзæр!..» 
Мæ лæппуйы бонтæ мæн сабыргай хонынц мæ лæджы кармæ. 
Куыд уыдзæн, цы уыдзæн - нæ зонын! 
Цард цæуы æмæ йемæ фарн хæссы, фæзæгъынц. Гъе, æмæ цард 
куыд цæуы, афтæ у ал æз дæр мæ цардвæндагыл цæуын Хъобангомы 
Хъобанмæ: гæнæн æмæ-иу амалæй хатгай афæстиат уыдзынæн 
рагон Хъобайнаг культурæ æмæ нырыккон Хъобаны культурæйы 
хатæнты, рафæлдахдзынæн-иу Иры историйы кæцыдæр сыфтæ, 
уыимæ нырыккон ирон царды сыфтæ дæр. 
Мæ цардивæн азты фондз азы дæргъы Хъобаны дыууæ скъолайы 
кусгæйæ, цы хорз адæмимæ æмбæлдтæн, цардтæн æмæ куыстон, 
уыдонимæ уæ зонгæ кæндзынæн. Уæ размæ уын хæедзынæн, уыцы 
азты цы цымыдисагдæр хабæрттæ-таурæгътæ-зарджытæ хъуыс- 
тон, уыдон. 

ХЪОБАН... 
ХЪОБАНГОМ... 
ХЪОБАЙНАГКУЛЬТУРÆ... 
Хъобайнаг культурæ. I 
Бацæуæн 
Цæмæй хъобайнаг культурæимæ адæймаг базонгæ уа, уый 
тыххæй йæ Хъобаны райгуырын нæ хъæуы. Нæдæр æй хъæуы 
сæрмагондæй Хъобанмæ бацæуын æмæ уым æрцæрын. Ныры 
дуджы ис бирæ, тынг бирæ уæзгæ чингуытæ. Иу ахуыргондæй 
иннæ ахуыргонддæр, зондджындæр æмæ дæсныдæр чиныг- 
фыссæг! Раст цыма, махæн цы дугты кой кæнынц, сæхæдæг 
дæр нæм уыцы дугтæй æрцыдысты, афтæ нæ баууæндын  
кæнынц ивгьуыды хабæрттыл. Алчидæр дзы ахæцы йæхи растдзи- 
надыл, æмæ йыл æууæндыс, цалынмæ иннæйы фыст нæ бакæ- 
сыс, уæдмæ. Мæ ныхæстæ дæ цæмæй бауырной, уый тыххæй 
уыцы ахуыргæндтæн искуы иу хатт сæ чингуытæ дæхæдæг дæ 
къухмæ райе, æмæ сæ дæ зæрдæйы дзæбæхæн кæсгæ куы нæ 
бакæнай, уæддæр сæ уæлæнгай арафæлдах-бафæлдах кæн. 
Уыцы зондджын ахуыргæндтæ афтæ бирæ сты, æмæ сын æз 
ам æрмæстдæр сæ нæмттæ нымайынмæ куы фæуаин, уæд мын 
мæ чиныджы сыфтæ бацахсиккой, æмæ ма уæд мæхи  
уæлæнгай хъуыдытæ та кæм ныффыесин? Уымæ гæсгæ-иу уыцы куы- 
рыхон лæгтæй искуы иу хатт æрмæстдæр иуæй-иуты кой скæн- 
дзынæн. 
Уæллаг Хъобан у Хъобаны дыууæ хъæуæй иу. Уæллаг Хъо- 
бан уымæн хуыйны æмæ Дæллаг Хъобанмæ æдзухæй дæр каст 
бæрзондæй. Гъе, фæлæ йæм 1869 азæй фæстæмæ та кæд 
райдыдта ноджы бæрзонддæрæй кæсын, стæй канд Дæллаг 
Хъобанмæ нæ, фæлæ Ирыстоны æппæт хъæутæм дæр! Стæй 
7 

Ирыстоны хъæутæ цы сты! - Дун-дунейы хъæутæ æмæ суанг 
горæттæм дæр! 
Уыцы аз иннæ азтæй хъауджыдæр уарынтæ нал æмæ нал 
æнцадысты. Хуыцау йæ зонæг, цæуыл куыдтой Уæлæрвтæ 
уæд, фæлæ сæ цæссыгтæ бафтыдысты Джызæлдоны уылæн- 
тыл. Джызæлдон, куыд никуы-ма уыд, афтæ сызнæт, йæ был- 
тæй акалд. Йæ фырзнæтæй Уæллаг Хъобаны бынмæ рахафта 
иу бæрзонд фахс, æмæ уыцы фахсы мæр къæйдуртимæ фынк 
калгæйæ рахаста стæгдартæ, æнахуыр дзаумæттæ, уыимæ 
бурзгъæр алыхуызон рæсугъдгæнæнтæ. 
Бынæттон цæрджытæй сын фыццагдæр сæ аргь чи бам- 
бæрста, уый уыд, уæлмæрдтæ кæй зæххыл уыдысты, уыцы 
æлдар Хъаныхъуаты Хабос. Дзаумæтты иу хай, цæмæй сын сæ 
аргь бæлвырддæр базона, уыимæ йæхæдæг йæ дызæрдыгыл 
фæуæлахиз уа, уый тыххæй закъоны бындурыл сæмбæлын код- 
та Тифлисы Кавказаг музеймæ. 1877 азы Тифлисы уыд уырыссаг 
археолог æмæ аивадиртасæг Г. Д. Филимонов, æмæ сыл уый йæ 
цæст æрæвæрдта. Уыцы ахуыргонд лæг раст уыцы аз бабæрæг 
кодта Хъобаны уæлмæрдтæ æмæ æппæт дæр федта йæхи цæс- 
тæй. Йæ сæрмагонд куыстæй бафидар кодта, Уæллаг Хъобаны 
æцæгæй дæр кæй разынд ахæм диссаджы уæлмæрдтæ. 
Фæстæдæр Уæллаг Хъобаны иртасæн куыстытæ кодтой ар- 
хеологтæ А. С. Уваров æмæ П. С Уварова, В. А. Антонович æмæ 
иннæтæ. Хъобаны ингæнтæй рахауæг дзаумæттæ канд  
уырыссаг ахуыргæндты нæ бафтыдтой дисы. 1880 азы уым агурæн 
куыстытæ кодтой немыцаг ахуыргонд Р. Вихров æмæ францаг 
Э. Шантр дæр. 
Фыццагдæр 1881 азы Тифлисы V Археологион съезды Хъо- 
байнаг культурæйы кой скодта зындгонд ахуыргонд А. С. Уваров. 
Уыцы съезды сбæлвырд кодтой Хъобайнаг культурæ цы дугтæ 
ахста, уый. 
«Кобанская культура - это эпоха с 11-1 тысячелетия до IV- 
III веков до нашей эры....». 
Зындгонд уырыссаг археолог В.А. Городцов уыцы азты  
скодта ахсджиаг хатдзæг: 
«В горах Кавказа вспыхнул... яркий и своеобразный очаг,  
памятником которого является культура, открытая в Кобан- 
ском могильнике и других пунктах Кавказа... Обилие  
предметов и дотоле невиданная оригинальность стиля произвели в 
8 

свое время сильное волнение во всем археологическом мире». 
Хъуыстгонд ахуыргонд Е. И. Крупнов та уæды рæстæджы 
фыста: 
«Кобанская культура, яркая, весьма своеобразная древняя 
история Северного Кавказа. Она создана, несомненно,  
талантливым населением края, внесшим свою лепту в общую 
сокровищницу культуры древнего цивилизованного мира». 
Æмæ ма йæм ноджы бафтыдта: 
«...Кобанская культура - самое замечательное явление 
древней истории Кавказа и мы уверены, что изучение форм 
этой древней и яркой цивилизации позволит выявить  
глубокие истоки живой и самобытной культуры современных  
народов Северного Кавказа...» 
Уæдæ XIX æнусы 60-йæм азты Уæллаг Хъобаны зæронд 
уæлмæрдты, адæймаджы стæгдартæй уæлдай, цы диссаджы 
бронзæ дзаумæттæ рахаудта, уыдон разындысты, дунетæ уæд- 
мæ кæй нæма зыдтой, ахæм диссаджы культурæйы æвдисæн- 
дартæ. 
«Бронзæ æнустæй» ахæм æрдхæрæны дзаумæттæ фыц- 
цаг хатт Уæллаг Хъобаны уæлмæрдты кæй разындысты, уымæ 
гæсгæ дунеон археологийы уæдæй фæстæмæ ныффидар ис 
ног ном - Хъобайнаг культурæ. Уыйадыл Хъобаны ном ахъæр 
æгас зæххы къорийыл. 
Ам уæлдай бузныг зæгьын хъæуы уыцы азы тыхджын уа- 
рынтæ æмæ Джызæлдоны знæт уылæнтæн. Уыдон куы нæ ра- 
ластаиккой сæ ивылды заман уыцы зæронд уæлмæрдтæ, уыцы 
диссаджы дзаумæттимæ, уæд уæвæн уыд, æмæ раст ахæм 
дзаумæттæ фыццагдæр разындаиккой Къæмунты уæлмæрдты, 
æмæ уæд уыцы культурæ схуыдтаиккой Къæмунтаг культурæ, 
кæнæ та ахуыргæндтæ ракъахтаиккой Къумбулты уæлмæрдтæ, 
æмæ уым цы дзаумæттæ разындаид, уымæ гæсгæ йæ  
схуыдтаиккой Къумбултаг культурæ, кæнæ та Цмийы ингæнтæй 
рахаудтаиккой ахæм дзаумæттæ, æмæ хуындаид Цмийаг  
культурæ, гъе, кæнæ та уартæ фæсхохы Тлийы уæлмæрдты нæхи 
ахуыргонд Тъехты Баграт ссардтаид ахæм дзаумæттæ, æмæ 
йæ уæд хуыдтаиккой Тлийаг культурæ. 
Уæвæн уыди æмæ суанг Хъубанæй далæ Дагьыстаны, кæнæ 
Фæскавказы искæцы уæлмæрдты дæр раздæр рахаудтаиккой 
уыцы стæгдартæ, æмæ аивгæнæн дзаумæттæ æмæ уæд куль- 
9 

турæ хастаид хæстæгдæр хъæуы ном. Фæлæ нæ æмæ нæ! Хуы- 
цау ныддæлæ-уæлæ кодта, æмæ сахкъæвдатæ æнæсцухæй 
иуабонæй-иннабонмæ ныккалдта Хъобангомы! Джызæлдон йе 
знæтæй раласта Уæллаг Хъобаны уæлмæрдтæ! Æмæ фыццаг- 
дæр Хъобаны кæй разындысты уыцы диссаджы дзаумæттæ, 
уый тыххæй анæрыд Хъобаны ном дардыл! Уымæ гæсгæ уыцы 
культурæ, æндæр адæмтæй кæд кæцыдæртæн хъыг уыд, уæд- 
дæр æй схуыдтой Хъобайнаг культурæ. Дунетæ ирон адæмы ба- 
зыдтой Хъобаны номæй æмæ уый кæуылты хъуыддаг у! 
Абоны бонмæ Хъобайнаг культурæйы тыххæй бирæ чин- 
гуытæ фыст æрцыд, уæдæ ма ардыгæй фæстæмæ дæр фыс- 
дзысты! Наукæ дæр цардау иу ран нæ лæууы. Фæзындзысты ног 
æмæ ног ахуыргæндтæ сæ ноджы диссагдæр хъуыдытимæ, сæ 
зæрдæскъæфæн наукон куыстытимæ. Айв фæлгонц чингуытæй 
сæ хæсдзысты адæмы рæгъмæ. Æз дæр ма, кæй зæгьын æй 
хъæуы, æрымысдзынæн исты цымыдисаг хабæрттæ Хъобайнаг 
культурæйæ. 
Ныр та уал мæхицæй сæрыстыр дæн, ацы гыццыл хъæуы 
кæй кусын, Хъобайнаг культурæмæ цыдæр бар дарын кæй рай- 
дыдтон, æппынфæстаг Хъобаны абоны цард, уыимæ Хъобаны 
абоны культурæмæ æз дæр хуынхæссæг кæй уыдзынæн. 
Мæ цардвæндаджы райдиан 
Ирон педагогон училищæйы (ОсПУ) нывгæнынады хайад каст 
фæдæн. Уагæвæрдмæ гæсгæ мæ æрвитынц Астрæхæны зылд- 
мæ. Нæй гæнæн, мæхи рæвдз кæнын цæуынмæ. Мæ мад тыхсы: 
«Æссæдзаздзыд лæппу кæйдæр зæххыл цытæ кæндзæн?»  
Тыхсы йæхимидæг, фæлæ йæ æз æнкъарын. Мæхи ницы 'мбарæг 
скодтон. Мæ фыдимæ хос æркарстам. Æркарстам, зæгьгæ, кæрд- 
гæ мæ фыд кодта, æз та мæ цæвæджы фындзæй кæрдæг тонгæ 
кодтон. Гуырцъ æвæрын нырмæ нæ базыдтон æмæ тыхкарст 
фæкæнын. Мæ фыд-иу уисхæсгæйæ фæстæмæ ракаст, йæ сæр- 
иу батылдта æмæ-иу бакодта: «Гуырцъ æвæр, лæппу! Гуырцъ!» 
- æмæ та-иу йæ уис дарддæр ахаста. Æз гуырцъ циу, уый ныронг 
дæр нæма бамбæрстон. Уæвгæ йæ æмбаргæ кæнын, фæлæ дзы 
кæрдгæйæ мæ бон спайда кæнын нæу. Цæвæг-иу иуырдæм дæр 
азылдтон, иннæрдæм дæр, фæлæ-иу уæддæр йæ гуырцъ мæ 
10 

коммæ нæ каст! Æмæ гуырцъ не 'вæргæйæ, тыдтон цæвæджы 
фындзæй кæрдæг, - афтæмæй æххуыс кодтон мæ фыдæн. Цы 
æркарстам, уыдон æрыссывтам, самадтам сæ, фæлæ сæ ласгæ 
нæма 'ркодтам. «Дæ фæндаджы кой кæн, дарддæр мæхæдæг 
исты амæлттæ кæндзынæн!» - бакодта мын иу бон мæ фыд, 
æмæ æз дæр мæхи фæндагмæ цæттæ кæнын райдыдтон. 
Фæлæ æваст æрбарынчын. Кæмдæр дзы уазал бацыд. Кæм- 
дæр, зæгьгæ, хосгæрдгæйæ уаргæ бон мусонггонды баззад. 
Æрхъардта дзы, ныххуылыдз æмæ суазал. Дыккаг бон тæвд  
кæнын райдыдта, æмæ йæ нæ дохтыр сиахс Черджиаты Дзуппа 
рынчындоны сæвæрдта. Цас дзы фæуыдзæн, чи йын цы зоны! 
Балцы кой нал, хæдзары кой кæнын райдыдтон. Фыццагуал мæ- 
къуылтæ æрластон, хосдоны сæ бабиноныг кодтон. Уый фæстæ 
зымæгмæ сугтæ цæттæ кæнынмæ бавнæлдтон. Афтæмæй  
сентябрь кæуылты æргæпп ласта, уый æмбаргæ дæр нæ бакодтон. 
«Астрæхæн æнæ мæн ныронг куы фæрæзта! Мæ мæгуыр мад 
æмæ фыдмæ та ныртæккæ фæкæсын хъæуы! Цыфæнды уæд, 
никуыдæм уал цæуын!» - скарстон мæхимидæг æмæ дарддæр 
хæдзары куыстытæ кæнын... Мæ мад ма мæ-иу æфсоны фарст 
акодта: «Нæма цæуыс?» Æз дæр ын-иу æфсоны дзуапп авæрд- 
тон: «Иннæ къуыри...». Афтæмæй бонтæ цыдысты. 
Иу бон горæтмæ рацыдтæн, проспекты уæлæмæ мæ ных 
сарæзтон. «Родинæ»-йы цы кино цæуы, уый сæргонд мæ зæр- 
дæмæ нæ фæцыд. «Комсомолец»-ы цы цæуы, уый базонон 
хъуамæ. Ленины фæзы ме 'рвад Æхсарыл хæрхæмбæлд фæ- 
дæн. Æхсар, æз училищæмæ куы бацыдтæн, уымæй йæ афæдз 
раздæр фæци каст. Курдиатджын у, стæй ма æгæрон зонды хи- 
цау дæр. Йæхи хуызæн зондджыныл куы амбæлы æмæ фило- 
софийыл куы ахæцынц, уæд сæм лæг хæлиудзыхæй кæсгæйæ 
баззайы. Фарон банчы бакомкоммæ чайханайы Тедеты Рюри- 
кимæ куы ныхас кодтой, Сократ æмæ Аристотелæй æнæхъæн 
цитатæтæ куы хастой, уæд сæм мах ме 'мкурсон Дзиуаты Батра- 
дзимæ хæлиудзыхæй хъуыстам. 
Æхсар ныридæгæн чиныгуадзæны кусы чиныгфæлгонцгæ- 
нæгæй. 
- Ам ма дæ? - æваст мæ афарста. 
- Мæ фыд фæрынчын, æмæ хæдзары куыстытæ мæныл 
æруæз кодтой. Цыма нал ацæудзынæн, афтæ мæм кæсы, - 
мæхи растгæнæгау ын дзурын. 
11 

- Тынг раст бакæндзынæ! - бацин кодта Æхсар. - Астрæхæн 
æнæ дæу дæр нæ фесæфдзæн. Дæ мад æмæ дæ фыдмæ та 
цас æввахсдæр уай, уыйас хуыздæр! Æмбарыс мын мæ ныхас? 
- фæрсæгау мæм æрбакаст. 
- Æгæр дæр ма дæ æмбарын, фæлæ мæ уырдæм чи æрвыс- 
та, уыдон цы зæгъдзысты? 
- Цы хъуамæ зæгьой? Уæртæ нæхи Хъобаны скъолайы ныв- 
гæнæджы ахуыргæнæг куы хъæуы, уæд ма дæ дардмæ цы хæй- 
рæг цырен кæны. Стæй дæ фыды рынчынæй куыд уадзыс? Уæд 
та ма, - йæ дзых йæ рахиз къухы æнгуылдзтæй бахойæгау  
кодта: - Хуыцау бахизæд. 
- Ахæм тыхст рынчын нæу, - ныфсæвæрæгау ын дзурын. 
- Æндæрæбон Дзантиаты нывгæнæг Юрæимæ амбæлдыс- 
тæм. Уый Хъобаны райдыдта цæрын, станцæйы агьуыстытæй 
йын иу радтой, доны был хибар ран. Хъæубæстæй тынг æп- 
пæлы. Ныллæгьстæ мын кодта, кæд, дам, дзæбæх лæппу зо- 
ныс, уæд ын зæгъ, æмæ мæ ссара. Цас, дам, тагъддæр, уыйас 
хуыздæр. Гъемæ, æз дæуæй дзæбæхдæр лæппу уырзæй агур- 
гæйæ дæр нал ссардзынæн, - хъæрæй ныххудт ме 'рвад æмæ 
йæ ныхас адарддæр кодта. - Тæккæ райсом фыццаг автобусы 
Хъобанмæ дæ фæндаг сараз. Фæстаг æрлæууæны кæйфæн- 
ды дæр афæрс, æмæ дын Юрæйы хæдзар бацамондзæн, - 
мæ цæстытæм мын æдзынæг ныккаст ме 'рвад, цыма сæ мæ 
хъуыды суынынмæ хъавыд. Разыдзинад сæ куы рахатыдта, 
уæд мæ æваст хынцфарст акодта: 
- Ныртæккæ та кæдæм дарыс дæ фæндаг? 
-Хъæуæй рацыдтæн, исты кино, зæгъын, фенон. 
- Гамлет нæма федтай? 
- Нæма. 
- Уæдæ дæм разæй æхсызгон циндзинад кæсы. Æз  
ныртæккæ уырдыгæй цæуын, - йæ ныхы хид асæрфта. - Диссаджы 
кино! Шекспиры æцæг Гамлетæй Смоктуновский фæуæлдæр. 
Цæугæ, фæстиат мауал кæн! Ныртæккæ иннæ сеанс райдай- 
дзæн. Дæхицæн бæрæгбон скæн! - ме уæхск мын æрхоста æмæ 
мæ асхойæгау кодта «Комсомолец»-ы 'рдæм. 
Кино фæци. Цæуын проспекты дæлæмæ, Дзуарыхъæуы 
автобус тагьд уым æрлæудзæн. Æцæгæйдæр стыр бæрæгбон 
уыд мæ удæн ацы кинойы фенд. Смоктуновский уайы мæ цæс- 
тытыл. Цух мæ нæ уадзы. «Уон æви нæ уон?» Гамлеты ацы 
12 

æнусон фарста фæстагмæ мæхирдыгонау рацарæзтон. «Цæу- 
он æви ма цæуон?..» «Цæуон!» «Астрæхæнмæ æви Хъобан- 
мæ?» - фæрсын мæхи мæхæдæг. Мæхæдæг мæхицæн дзуапп 
дæттын: «Хъобанмæ!» 
Дыккаг бон райсомæй раджы балæууыдтæн Хъобаны. Ца- 
лынмæ автобус хъæуы бынæй хъæуы астæумæ хæццæ кодта, 
уæдмæ киномæ кæсæгау кæсын рудзынгæй. Хъæу нырма йæ 
райсомы куыстытæ кæны. Хъæуы астæу фæзгомауы автобус 
æрлæууыд. Æрхызтæн. Цалдæр адæймаджы лæууынц дука- 
нийы цур. Бацин кодтой автобусы фæзындыл æмæ æз-раз- 
дæрæй хизынц автобусмæ. Иу лæппу ма тамако дымгæ афæс- 
тиат. Фæрсын æй: 
- Ам нывгæнæг Дзантиаты Юрæ кæм цæры? 
- Мæнæ ацы фæндагыл чысыл уæлдæр бауай. Уалæ га- 
лиуырдыгæй фыццаг агьуыст станцæйы гараж у. Чысыл  
уæлдæр дæм кулдуар разындзæн. Уый та у нывгæнæджы кулдуар, 
- мæ фарстæн мын бæлвырд дзуапп дæтты фыццагдæр кæимæ 
ныхас кæнын Хъобаны зæххыл, уыцы бæзæрхыгтæ лæппу-лæг. 
- Бузныг. Рæствæндаг у, - загьтон ын уæзданæй æмæ ахыз- 
тæн фæндагмæ. 
Цæуын. Аивæй мæ цæст хæссын, уæлкъуыбырæй мæм цы 
уæладзыг хæдзæрттæ кæсынц, уыцырдæм. Уалынджы бахæц- 
цæ дæн галиуырдыгæй фыццагдæр кулдуармæ. Базылдтæн 
фæйнæджы гæбæзтæй арæзт айв дуармæ. Дуарыл фыст «Ван 
Гог!» «Гоген» цæуылнæ? Æрлæууыдтæн. Хойын, фæлæ æддæ- 
мæ ничи кæсы. Фэейнæрдæм афæлгæстытæ кодтон, - цъиуыз- 
мæлæг нæй, æрмæст хъуысы фысты уасын, родты богъ-богь 
æмæ куыйты рæйын. Кулдуары сæрты бавнæлдтон, къæндзыг 
аиуварс кодтон, кæртмæ бахызтæн. Агъуысты дуар бахостон. 
Кæддæр-кæддæр дуарæхгæнæны хъинц фæцыд, стæй та 
райхъуыст дуары æвдузæнты хъыррыст. Дуар уæззаугай  
байтом æмæ - диссаг! - æрдæбон, кулдуарыл куы 'рбацæйхызт- 
тæн, уæд мæм хуры цæст чъылдымæрдыгæй аивæй фæхудт. 
Ныр мæм мæнæ æрдæггом бæзджын дуарæй бынтон æндæр 
хур ракаст. Мидбылты мæм худы. Æз дзурынæн нал дæн, уый 
та мæ йæ хуыссæгхъæлдзæг цæстытæй фæрсæгау кæны: «Чи 
13 

дæ æмæ мын мæ сæумæйы фынтæ цæмæн æрбайхæлдтай?» 
Кæддæр-кæддæр тыххæйты æрцахстон мæхи æмæ къæз- 
гæйæ, фæсусхъæлæсæй фæрсын зæдæнгæс æхсины. 
- Бахатыр кæн, Дзантиаты Юрæ ам цæры? 
- Ам цæры, фæлæ ныртæккæ ам нæй... Дысон автобусмæ 
айрæджы кодта, горæты баззад, - йæ мидбылты бахудт сылгой- 
маг æмæ ноджы хурдзæсгомдæрæй разынд йæ хуыз. 
- Скъоламæ, дам, ахуыргæнæг агуырдта, - тыхсæгау дзу- 
рын æз. 
- Агуырдта, - сылгоймаг дæр фæтыхст. Йæ цæстытæ сты- 
бар-тыбур кодтой, цæуылдæр ахъуыды кодта. Фæстагмæ, цыма 
йæ сæрыхицауы сраст кæнынмæ хъавы, афтæ йæ фæлмæн кас- 
тæй ноджы фæлмæндæр хъæлæсыуагæй сдзырдта: - Æмæ дæ 
уым йæхæдæг ницæмæн хъæуы. Йæ номæй санаторион скъо- 
лайы директормæ бацу. Бимболаты фырт Таимураз... Дзгойты 
лæппу. Хорз адæймаг у. Байхъусдзæн дæм. Уæдмæ кæд мæ 
сæрыхицау дæр зынид... 
*** 
Хъæуы астæу дыууæуæладзыгон агьуысты кæртмæ схыз- 
тæн. Фæрсгæ-фæрсгæ ссардтон директоры кусæн уат. Бахос- 
тон. Дзуапдæттæг нæй. Ног та бахостон. Æнхъæлмæ кæсын. 
- Æз ам дæн! - райхъуыст мæм чъылдымырдыгæй нæлгой- 
маджы фæлмæн хъæлæс. - Цымæ кæй бахъуыдтæн афтæ 
раджы? 
Разылдтæн æм. 
-Директор мæ хъæуы. 
- Мæнæ дæн, - мæ къух мын исы. - Алыбон æгас цу, чи- 
дæриддæр дæ! - Йæхæдæг дуарыл бахæцыд, бахызт. Разылд 
мæнырдæм. - Мидæмæ. 
- Фарн дæ кусæнуаты, - арфæ йын кæнын, къæсæрыл мæ 
рахиз къах бавæргæйæ. 
- Фарны къах æрбавæр, - дзуры хæдзары хицау, йæхæдæг 
мæ сæрæй къæхтæм аивæй бары, фæрсæгау мæм кæсы. 
- Дзантийы-фырт загьта, нывгæнæджы ахуыргæнæг уæ кæй 
хъæуы уе скъоламæ... Йæхæдæг сæхимæ нæй. Дысон, дам, 
горæты баззад... 
Лæг, мæнмæ кæсгæйæ, иуцасдæр æдзæмæй алæууыд. 
14 

- Æмæ нæ йæхæдæг хъæугæ дæр нæ кæны. Афтид йæ ном 
дæр мын фаг у, - бацин кодта фæлмæндзаст лæппулæг. Æр- 
бакаст та мæм, нæ цæстытæ кæрæдзиуыл андзæвдысты. Лæг 
уæрæх йæ мидбылты бахудт. - Уæдæ нывгæнæджы ахуыргæ- 
нæг дæ? Иттæг хорз! Кæм куыстай нырмæ? - фæрсы мæ. 
- Ацы аз фæдæн педучилищæйы нывгæнынады хайад. 
- Педучилищæйæ нæм ацы аз æртæйæ æрбацыдысты.  
Райдиан кълæсты ахуыргæнджытæ сты. Хæрзæгъдау чызджытæ. 
Зондзынæ сæ. 
- Нæ училищæйы чызджытæй фылдæр цы ис! Мах, лæп- 
путæ, æрмæстдæр нывгæнынады хайады фæахуыр кæнæм. 
Уыцы хайады дæр фылдæр горæтаг чызджытæ сты. Райдиан 
кълæсты ахуыргæнæджы хайады æмæ рæвдауæндæтты хъо- 
мылгæнæджы хайады та æрмæстдæр чызджытæ фæахуыр кæ- 
нынц. Нымæц дæр сын нæ вæййы переменæйы тыргьтæм куы 
рагуылф кæнынц, уæд... 
- Сентябрæй абонмæ кæм уыдтæ? - фæрсæгау мæ кæны 
директор. 
-г Хъуамæ Астрæхæнмæ ацыдаин бардзырдмæ гæсгæ, 
фæлæ мæ фыд æваст æрбарынчын. Хосгæрдгæйæ йыл уазал 
уарын æрцыд. Рынчындонмæ бахауд. Куыд æй ныууагътаин? - 
дзурын мæхи растгæнæгау. - Ныр та æгæр айрæджы æмæ нал 
цæуын. Цы уа, уый уæд! 
- Фыд сæйрагдæр у, - фæрæвдз директор. - Астрæхæн 
æнæ дæу дæр истытæ кæндзæн. Махмæ та æнæхъæн респуб- 
ликæйæ сты сывæллæттæ. Æнæ эстетикой хъомыладæй та 
ахуыры фæндагыл размæ цæуæн нæй. Тагьд Ног аз уыдзæн. 
Сывæллæттæ йæм тынг кæй фенхъæлмæ кæсынц, уый дын 
æнæзонгæ нæ уыдзæн. 
- Искуы дæр ма нæ! - фæныфсджын дæн æз. 
- Гъемæ, кæд дæ зæрды ам кусын ис, уæд цас тагьддæр 
райдайай, уыйас хуыздæр. Нæ Ног азы зазбæлас уал нын саив 
кæнис. Уартæ ныридæгæн клубы æнхъæлмæ кæсы. Стæй уæд 
дарддæр хъуыддæгтæ сæхи амондзысты. 
15 

Зазбæлас 
30-æм азты Джызæлдоны ГЭС-ы арæзтад куы райтынг, уæд 
Хъобанмæ бирæ адæм æрбаивылд æмæ дзы бирæтæ уæдæй 
ардæм цæргæйæ баззадысты. Хæсты заманы Хъобан уыд  
районы центр йæхи партион разамынд, йæхи милицæйы хайадимæ, 
суанг йæхи æфсæддон комиссариатимæ. Фыдгул-фыдæзнаг 
далæ Джызæлмæ куы 'рбахæццæ, уæд рахъавыд электрон- 
тыххæссæг, уыимæ хæцæг æфсадæн æххуысгæнæг станцæ- 
йыл бомбæтæ æрызгьалын. Æмæ йыл згьалгæ дæр æркодта, 
фæлæ йын дзы ницы рауад. Куыд зæгъынц, афтæмæй хæд- 
тæхæг скъæрæг станцæйы агъуыст суынгæйæ æрæппæрста, 
æртæ бомбæйы, дыууæйы гуыпп дзы фæцыд доны тæккæ 
астæу. Æртыккаг бомбæ станцæмæ æввахс тъæпæн фæзгонды 
фæлмæн мæры афардæг æмæ уым æнцад-æнцойæ фæхуыс- 
сыд суанг фæндзайæм азтæм. Стæй йæ рæмудзджытæ цыдæр- 
хуызы скъахтой, аластой йæ æмæ йыл Хъобанæй дард ран арт 
бандзæрстой. 
Ныртæккæ станцæйы агъуыст кæм ис, уым раздæр уыд хъæ- 
уы куывддон бынат- Саппаты Уастырджийы кувæндон. Сомбо- 
ны станцæйæн ацы бынат равзæрстой, станцæйы арæзтадæн 
Мæскуыйæ ссæуæг разамонджытæ, семæ нæхи хицауады бæр- 
нон лæгтæ, стæй станцæ кæй фæндæй арæзт цыд, уыцы хæд- 
ахуыр Дæргьæвсаг инженер Баймæтаты Цыппу дæр. Кувæндо- 
ны бынатæн æнæаивгæ куы нал уыд, уæд Хъобаны цæрджытæ, 
уыдонимæ арæзтады разамонджытæ дæр, кад æмæ радимæ, 
зæронд кувæндонмæ нывондаг бакæнгæйæ, уым, Хуыцауæй 
хатыр ракургæйæ, кувæндонæй æрхъис рахæсгæйæ, нывон- 
даджы суагьтой. Уæрыкк, куыд дзурынц, афтæмæй иучысыл 
йæ сæр аратил-батил кодта, стæй комырдæм фæраст. Адæм 
дæр йæ фæдыл ацыдысты. Комы иудзæвгар бауад, тъæпæн- 
гомау фæзмæ ссыд æмæ уым æрлæууыд. Арæзтады  
разамонджытæ, станцæйæн цы бынат равзæрстой, уырдæм акастысты. 
Уый дæрддзæфгомау аззад. Ацы бынаты куывддон куы сырæ- 
за, уæд сæ хъыг ницы дардзæн, уый бамбæрстой. Кæрæдзимæ 
бакастысты æмæ сæ сæртæ разыйы тылд бакодтой. Хъæуы 
хистæртæ дæр дыууæ нал загьтой, нывонды физонæгæй ба- 
куывтой дзуары ног найфатæн. Æвæццæгæн, уыцы æнæхайы- 
ры бомбæ дæр, уыцы ран æцæгдæр куывддон бынат кæй у, 
16 

фыдæй-фыртмæ йæм сыгьдæгзæрдæйæ кæй кувынц Хъоба- 
ны цæрджытæ, уый бамбаргæйæ нал схæцыд. Цыфæнды уæд, 
фæлæ уæддæр фыццаджыдæр табу Саппаты Уастырджийæн 
- Хъобаны хæстæг дзуарæн! 
Ныртæккæ санаторион скъола кæм æрбынатон, уыцы дой- 
нагдурæй амад дыууæуæладзыгон агьуысты æртынæм азты, 
станцæйы арæзтад куыддæр райдыдта, афтæ æрцардысты, 
станцæ чи хъахъхъæдта, уыдон æд бинонтæ. Схуыдтой йæ 
«Дом ВОХРА», ома, «Дом Вооруженной ОХРАны». Уæд,  
æртынæм азты, нырма бирæ фыдгæнджытæ разил-базил кодтой 
хъæдты. Джызæлдоны электрон станцæ та арæзт цыд Ленины 
уынаффæйæ ГОЭРЛО-йы фæлгæты æмæ уыд фыццаг егъау 
арæзтад канд Кавказы нæ, фæлæ æгас Советон Цæдисы дæр 
æмæ йæ хъахъхъæнын хъуыд цæстыгагуыйау. 
Хистæртæ куыд дзурынц, афтæмæй хъахъхъæнæг рад- 
хæсджытæ лæууыдысты уалæ Пуртæй Къæхтысæры рæбынмæ, 
уырдыгæй та суанг Хъаныхъуаты мæсыг цы рындзæй фæлгæ- 
сы, уый онг. Лæугæ та афтæ кодтой æмæ, уыдон алы цæуæджы 
дæрцæстæнгасæй фæндараст кодтой, сæхи та сын ничи уыдта. 
Цæуджытæ уыдтой станцæйæн йæ цыппар тигьыл чи лæууыд 
къæрæбинтимæ, æрмæстдæр уыдоны. Уыцы цыппар хъарагьу- 
лы куыд лæууыдысты агьуысты цыппар тигьыл, уый мæхæдæг 
мæхи дыууæ цæстæй федтон 1958 азы Дзуарыхъæуы скъолайæ 
Куырттаты комыл Дæргъæвсгоммæ куы 'рхызтыстæм, Дæр- 
гьæвсы скъола-интернаты æхсæвиуат куы бакодтам æмæ дык- 
каг бон Къæхтысæры къæдз-мæдзтæ фæндагыл нарæг коммæ 
куы 'рхæццæ стæм, уæд. Нарæг комы цæугæйæ къæдзæхрæ- 
бынæй разынд бæрзонд дыууæуæладзыгон агьуыст. Мах, кæс- 
тæртæ, сцин кодтам, кæдæй-уæдæй-ма агьуыст федтам, æмæ 
размæ атындзыдтам. Топджын лæг нын нæ фæндаг æрæхгæд- 
та. Уæдмæ хистæр ахуырдзаутæ дæр нæ ахуыргæнджытимæ 
æрхæццæ сты. Хъарагьул нын бамбарын кодта, кæуылты æмæ 
куыд цæугæ у, радгæс инженер нæм кæм æнхъæлмæ кæсы, уый. 
Рæнхъæй араст стæм дарддæр фæндаджы рахиз былгæрæт- 
ты, кæсгæ та галиуырдæм агьуысты бæрзонд рудзгуытæм  
кодтам. Кæрты дæллаг кæрон ныл амбæлд рæстæмбис кары лæг. 
Ахуыргæнджытæн сæ къухтæ райста. Цæуылдæрты аныхæстæ 
кодтой, стæй нын ахуыргæнæг афтæ: «Ныртæккæ нæ ацы хорз 
лæг мидæмæ бакæндзæн, фенын нын кæндзæн станцæ куыд 
17 

кусы, нæ хæдзæрттæм электрон рухс куыд æмæ кæцæй цæуы, 
уый. Æрмæст уæхи сабыр дарут, дзурæгмæ хъусут, цы зæгьа, 
уый кæнут. Бамбæрстат?» - фæрсы нæ. «Бамбæрстам!», - 
схор-хор кодтам мах. 
Мидæгæй, турбинæтæ кæй хуыдтой, уыдоны раз мах мæл- 
дзыджыты йас дæр нал уыдыстæм. Доны хъæрæй дзурæг цы 
дзырдта, уый рæстмæ хъусгæ дæр нæ кодтам. Фæлæ нын уæд- 
дæр дзырдта æмæ дзырдта. Иуафон йæ ныхас фæци æмæ нын 
дуармæ ацамыдта. Кæртмæ рахызтыстæм. Лæг нын станцæйы 
сæрмæ бæрзонд хохы фахсмæ амоны: «Уалæ уынут уыцы къæ- 
дзæх?»-фæрсы нæ. «Уынæм»,-дзуапп ын дæттæм мах. «Уалæ 
Къæхтысæры куы уыдыстут, уæд дзы цад федтат?». «Федтам!». 
«Уæдæ уыцы цадæй уалæ уыцы хохмæ тьунел къахт ис, ууыл- 
ты дон кæлы, стæй уæд уæлæ уыцы хæтæлтыл дон æмуырдыг 
кæлы уæртæ цы турбинæтæ федтат, уырдæм, æмæ уым тур- 
бинæты цæлхытæ зилынц æмæ афтæмæй райгуыры электрон 
тых. Мах ссудзæм цырагь æмæ чиныджы кæсæм. Уый уын нæ 
хабæрттæ». Хистæр ахуыргæнæг ын бузныг загьта æмæ дард- 
дæр нæ фæндаджы кой кæнын райдыдтам. Разæй уыд Хъобаны 
хъæу. 
...Фæсхæст азты, рæстæг куыд цыд, афтæ хъæу дæр йæ 
конд ивта. Ивта станцæйы куыст дæр. «Дом ВОХРА» станцæ- 
йæн йæхи нал хъуыд, æмæ дзы сарæзтой механизаторты скъо- 
ла Ирыстоны рæзгæ фæсивæдæн. Цалдæр азы акуыста уыцы 
скъола, стæй йæ быдираг хъæумæ аивтой. Фæстæдæр дзы æр- 
бынатон республикой санаторион скъола. 
Абон уыцы скъолайы æз кусын райдыдтон нывгæнæджы 
ахуыргæнæгæй. Уæвгæ ахуыргæнæг фæстæдæр уыдзынæн. 
Ныр та уал мын йæ директор Бимболаты фырт бахæс кодта Ног 
азы Зазбæлас снывæндын æмæ клубы агъуыст сфæлгонц  
кæнын. Йæхæдæг дæр нырма ацы ахуыры азы райдиан райдыдта 
кусын, фæлæ бамбæрста коллективы, уыдон дæр ын аргь кæ- 
нынц. Хорз ранмæ кæй æрбахаудтæн, уый уайтагьд зæрдæйæ 
банкъардтон. Ардыгæй фæстæмæ æз дæр ацы коллективы уæнг 
бадæн. Нæ хорз дæр æмæ не 'взæр дæр иу уыдзæн. 
Цалдæр хистæркъласонимæ Ног азы Зазбæлас фæл- 
гонц кæнын райдыдтам. Цыдæриддæр мæм ахорæнтæ æмæ 
гæххæттытæ уыд, уыдон мемæ æрбаластон. Скъолайы сæрма- 
гонд уаты сæ æрæвæрдтон. Клуб æмæ клуб! Зазбæлас клубы 
18 

астæу лæууы. Ахæм бæлас саив кæнын мын фыццаг хатт нæу, 
мыййаг. Училищæйы егьау клубы-иу бæрзонд зазбæлас нæхæ- 
дæг куы фæлгонц кодтам цыппар азы дæргьы, уæд ам, хъæууон 
скъолайы клубы, чысыл зазбæлас саив кæнынæн цастæ хъæуы! 
Æрмæст мын гæххæтт æмæ ахорæнтæ сфаг уæнт. 
Æз ныв кæнын æрсытæ æмæ тæрхъустæ, бирæгьтæ 
æмæ рувæстæ, сагтæ æмæ сæгуыттæ... Скъоладзаутæн кæм 
фæзæгьын, уым сæ бафидар кæнынц. Кусæм дуарæхгæдæй - 
мачи нæ хъыгдара! Иу рæстæджы скъоладзаутæ сихоры хæрды 
фæстæ, боны фæткмæ гæсгæ, сæ хуыссæнуæттæм куыд ацы- 
дысты, афтæ æз та дон нуазынмæ рауадтæн. Мæ фæдыл мæ 
дуар дæгьæлæй ахгæнын айрох. Цалынмæ фæстæмæ здæх- 
тæн, уæдмæ Джериханы чызг Цæруон Любæ йæ сывæллæтти- 
мæ, хæрæндонæй здæхгæйæ, клубы фæмидæг. Сывæллæтты 
цымыдис кæны. Куы мæ ауыдта, уæд мыл фырцинæй атых- 
сæгау кодта: 
- Мæнæ цас циндзинад сарæзтай сывæллæттæн! Кæ- 
дæй-уæдæй нæм æцæг нывгæнæг фæзынд! 
- Цастæ нывгæнæг! - нымдгæнгæйæ дзурын. -  
Сывæллæтты уал ардыгæй рæвдздæр акæн. Уый фæстæ сæм диссаг нал 
кæсдзæн! 
Джериханы чызг сывæллæттæм цæхгæр фæзылд. 
- Тагьд, мæ фæдыл! - æмæ уайтагъд йæ хъомылгæнинæг- 
тимæ феддæдуар ис. 
Афтæ райдыдта мæ куыст Хъобаны хъæуы санаторион  
скъолайы. Фæстæдæр та къуыри иу хатт - майрæмбонты - кусын 
райдыдтон хъæууон скъолайы дæр нывгæныны æмæ черче- 
нийы ахуыргæнæгæй. 
Уæрæх ком 
Джызæлы хъæуысæрæй хæхтырдæм цы фæндаг цæуы, уый 
дæ хоны Уæрæх коммæ. Рахизырдыгæй, бæлвырддæр зæгь- 
гæйæ та, Джызæлдонæн йæ галиу бæрзонд былыл, Уæрæх 
комы тæккæ рахизæны æрбынат кодта Уæллаг Саниба. Комы 
иудзæвгар куы бауайай Джызæлдоны рахиз былгæрæтты, Гар- 
натæ, кæнæ та Уæлмæрдты къуыбыр дæр кæй хонынц, уырды- 
гæй куы бахизай, уæд рахизырдыгæй суындзынæ Уæрмыдоны 
19 

ком. Фыдыбæстæйы Стыр хæсты рæстæг, знæгтæ Ирыстонмæ 
куы 'рбахæццæ сты, уæд Джызæлы лигьдон адæм ам, Уæрмы- 
доны цардысты. Цардысты сæхи къахт уæрмыты æмæ йыл, 
уымæ гæсгæ, ноджы тынгдæр ныффидар ацы ном. Уæвгæйæ 
та æцæг Уæрмыдон уæле ис, ацы ком кæдæм схæццæ вæййы, 
уым. Арф уæрмытæ-уæрмыты хуызæн у хъæддаг хуытæ, сагтæ 
æмæ сæгуытты æрвылбоны тезгьогæнæн. Хъобаны цуанæттæн 
та уæлдай æрдхæрæны бынат - мæхи удыл æй бавзæрстон 
фæстæдæр цалдæр хатты. 
Дарддæр Гæналдон æмæ Джызæлдон кæм иу кæнынц, уым 
дæм Гæналгомы 'рдыгæй разындзæн Мыхы рæсугьд фæзуат. 
Мых, æвæццæгæн, раздæр хуынди Ных, уымæн æмæ цы фах- 
сыл æрбынат кæдта, уымæ дардæй куы кæсай, уæд НЫХы 
хуызæн зыны. Фæлæ дзырды фæстагмæ дамгьæ М бацахста 
дамгьæ Н-йы бынат æмæ дзы рауад ног ном. Ных - Мых! Дзырд- 
тæм ахæм миниуæг ис: дамгьæтæ сæ бынæттæ аивынц æмæ 
дзы рауайы ног дзырд, ног ном. Уæлæ Дæргьæвсы Табуйаг хох 
Тбауы хохæй куыд агæпп ласта, кæнæ Уæлладжыргомы Змур 
Мызур куыд фестад, афтæ. Раздæр заманты Дæргьæвсгомы 
цæрджытæ уыцы хох хуыдтой Табуйаг хох. Æрмæстдæр-иу ын 
йæ кувæн бон дзырдтой йæ ном - Уаз Елиа, æнæуи бон та йæ 
ном зæгьын табуйаг уыд. Хохмæ æргом скæсын уæндгæ дæр нæ 
кодтой. Фæлæ рæстæджытæ цæуынц, дуг ивы дуджы, чи зоны 
Хуыцæуттæ æмæ дæлимонтæ дæр сæ бынæттæ раив-баив  
кæнынц. Цы нæ вæййы! Уæдæ Змур дæр Мызурæй агæпп ласта! 
Афтæмæй та нын баззад таурæгь æмæ бынтон дард æнустæй 
дæр не 'рцыд: кæмдæр XIX æнусæй нæм æрхæццæ. 
...Сыхаг адæмтæ алантыл хинæй куы рацыдысты æмæ сæ 
тæтæримæ хæцгæ куы ныууагътой, уæд алантæ, кæй зæгьын 
æй хъæуы, Дон æмæ Идылы алыварс быдыртæй сæхи хæхты 
цъассытæм байстой. Уым сæ цардæн фæрæзтæ кодтой. Уыцы 
рæстæджы ирæттæ сцыбыр, сæдых сты. Сæ тыхджындæр 
сыхæгтæн хъалондартæ систы. 
Мызур ма йæ фыццаджы бынаты куы уыд, мæнæ ныртæккæ 
цы Мызур зонæм, уымæй бирæ бæрзонддæр ран, уæд уырдæм 
иу бон кæсгон æлдар йæ барджытимæ фæзынд. Хъæубæсты 
адæмы æрæмбырд кодта хъæуы ныхасмæ æмæ сæ домын рай- 
дыдта фылдæр хъалон. Адæм сæ тыхстæй лæгьстæ кодтой: 
куыд уыди, афтæ йæ уадз, æнæуи дæр нæ фадæттæ нæ амо- 
20 

нынц. Æлдар уæлбæхæй хъæр кæны, йæ ехсæй æвзиды æмæ 
кæл-кæлæй худы, æгæр дæр ма бафиддзыстут, зæгьгæ. 
Уыцы рæстæгхъæуы лæппутæй иу цуанæй æрцыд. Йæ сыр- 
ды мард æддæуæз æрæвæрдта, йæхæдæг æмбырдмæ хæс- 
тæгдæр бацыд, кæронæй æрлæууыд. Хъусы адæммæ. Хъусы 
æлдармæ дæр. Ныхас цæуыл цæуы, уый куы бамбæрста, уæд 
размæ ныфсджын къахдзæф ракодта, æлдары бæхы къæхты 
бынæй дуры муртæ систа, æмраст слæууыд æмæ йæ дæн- 
дæгты къæс-къæс ссыд, афтæмæй дзуры: «Уæдæ ма ардыгæй 
фæстæмæ ардыгæй иу змур дур дæр чи ахæсса, уый-иу йæхи- 
цæй раппæлæд!» - æмæ, хъултæ уилæгау, лыстæг дуртæ бап- 
пæрста æлдары 'рдæм. 
Æлдар йæ адæмы разæй лидзынмæ фæци. Змур дурты та- 
сæй нæ, - лæппуйы цæстæнгасæй. Зæгьынц, уæдæй  
фæстæмæ Мызуйрæгтæм хъалон исынмæ ничиуал бацыд. 
Кæд ЗМУР-æй МЫЗУР, НЫХ-æй МЫХ, ТАБУ-йæ ТБАУ кæй 
рауад, уый уæм раст кæсы, уæд дарддæр цæуæм Хъобаны 
'рдæм Уæрæх комы. 
Мыхæрдуз цы хохы фахсыл æрбынат кодта, уыцы хох Уæрæх 
комы дыууæ дихы фæкодта: æмраст куы акæсай, уæд дæм ра- 
зындзысты Гæналгомы айнæгхæхтæ, рахизырдæм куы акæсай, 
уæд та суындзынæ, Хъобан цы хохы дæлвæччи æрбынат  
кодта, уыцы æрдхæрæны хох - Хъæурагь. Гæналдон æмæ Джы- 
зæлдон кæм баиу вæййынц, уый хуыйны Дыууæдоныастæу. Ам 
Гæналдон æмæ Джызæлдон уарзонæй кæрæдзи æрбахъæбыс 
кæнынц æмæ дарддæр згьорынц иу доны хуызæн. Ардыгæй 
дæлæмæ дыууæ доны дарддæр сæ уылæнтæ, куы цингæнгæ, 
куы та бынтон тызмæгæй, хæссынц иу номæй - Джызæлдон! - 
суанг Теркимæ кæм баиу вæййы, раст уырдæмты. Терк уырды- 
гæй дарддæр, иннæ хохаг дæттæ æрбамбырдгæнгæ, тындзы 
суанг Хъаспы денджызмæ. 
Уæдæ Хъобангом райдайы Дыууæдоныастæуæй  
рахизырдæм куы азилай, уæд уым. Æмæ, цалынмæ Хъобанмæ хæццæ 
кæнæм, уæдмæ уал иучысыл афæстиат уыдзыстæм ам, Дыууæ- 
доныастæуы. 
21 

Дыууæдоныастæу 
XIX æнусы 30-æм азты историон хабæртты тыххæй адæмон 
зарджытæ куыд дзурынц, афтæмæй ацы ран -Дыууæдоныастæу 
- хъобайнаг сахъгуырд Алыккаты Хазби æрлæууыд хæдхæцæг 
паддзахы æфсæдты ныхмæ, - адæм ма йæ зонынц Абхазы хæс- 
тæй дæр, сæ раздзæуæг инæлар Абхазов кæй уыд, уымæ гæсгæ. 
Хъобаны хид, дам, Хъобаны, лæппутæ, 
Кæд æмæ зæгæлæнгом. 
Абоны бон, зæгъы, абоны, Хазби, 
Кæд æмæ дæ мæлæн бон. 
Уæд, дам, хорз бæх цæмæй фидауы? 
Йæ саргъ æмæ идонæй. 
Уæд, дам, хæстон лæг цæмæй фидауы? 
Йæ кард æмæ ливорæй. 
Ой, къуымых кардæй, дам, лæппутæ, 
Фæрæт хуыздæр у! 
Ой, æгады цардæй, дам, мæ хуртæ, 
Мæлæт хуыздæр у. 
Кард æмæ ливоримæ рацыд ирон хъæбатыр лæг Хазби 
бирæнымæц, æппæтæй ифтонг, суанг сармадзанджын æфсады 
ныхмæ. Фæлæ, марадз-зæгъай, кæд йæ кой-йæ хъæр историон 
азфыстыты искæцæй разынд. 
Зындгонд уырыссаг æфсæддон историк, инæлар-лейтенант, 
Кавказы хæстыты архайæг Василий Поттойы фыстытæ уыцы 
бонты тыххæй сæрæй бынмæ бакастæн, стæй та сыл бынæй 
уæлæмæ мæ цæст схастон, уый фæстæ сæ дæргьмæ-цæх- 
гæрмæ хуымгæнæгау бакодтон, фæлæ дзы Алыккаты Хазбийы 
тыххæй мæ цæст никуы ницæуыл æрхæцыд. 
Уый хыгьд Потто фыссы: 
«...В то время, как генерал Ренненкампф громил южную 
Осетию, во Владикавказе собирался отряд для наказания  
северных осетин и ингушей... 
...Начальником этого небольшого отряда был назначен  
генерал-майор князь Абхазов, человек, прослуживший тридцать 
лет в Грузии и отлично знакомый с местными условиями края. 
Князь Иван Николаевич Абхазов - грузин по происхождению...» 
22 

Æгьа уæдæ! Хуссар Ирыстоны уырысы хæдхæцæг паддзахы 
æфсæдты инæлар Ренненкампф, гуырдзиагкънйæзты ардыдæй 
æмæ уыдоны амындæй, цæгьды ирон адæмы, Цæгаты та гуыр- 
дзиаг инæлар у «æгъдауæвæрæг» уырысы паддзахы номæй. 
Потто дарддæр фыссы: 
«... Абхазов решил устремиться сперва на восток, чтобы 
смирить ингушей, и затем уже обратиться к прочному  
покорению Осетии. Последнюю цель предполагалось хранить до 
времени в величайшей тайне, чтобы лишить осетин  
предлога помогать кистинам или джерахам. Но Абхазов смотрел на 
это дело иначе. Таугарские старшины приглашены были им во 
Владикавказ, и, когда в числе их явились даже такие лица, как 
Беслан Шанаев, - князь Абхазов с тем прямодушием, которое 
отличало все его действия, объявил, что русские войска,  
усмирив беспокойных ингушей, вступят в их землю, но вступят 
не для стеснения их привилегий, а, напротив, чтобы ввести 
среди них гражданственность, порядок и обеспечить права и 
собственность каждого». 
Æмæ... Дзæрæхы комы æрмæст цалдæр хъæумæ бауæнды- 
дысты Абхазы æфсæдтæ! 
«...Прочие ингуши, удаленные от Военно-Грузинской  
дороги и ютившиеся уже в низовьях Ассы, в ближайшем соседстве 
с чеченцами, не входили совсем в район военных действий  
отряда, так как экспедиция на их землю могла встревожить  
Чечню и вызвать вовсе нежелательные для нас осложнения». 
Афтæ цæцæнæн «аргьгæнгæйæ», æви уыдонæй тæрсгæйæ, 
раздæхтысты фæстæмæ. Æмæ кæд, мæхъæлмæ цæуыны раз- 
мæ, Иры кæмтты разагьды лæгты æрæмбырдгæнгæйæ,  
Абхазов уыдонæн ныфс бавæрдта, зæгьгæ, сымах кæмттæм дæр 
«...вступят не для стеснения их привилегий, а, напротив, 
чтобы ввести среди них гражданственность, порядок и  
обеспечить права и собственность каждого», уæд уый уыд æр- 
мæстдæр инæлары æфсæддон хин. Фæстæдæр йæ гæрзифтонг 
æфсадимæ ныххызт Суаргомыл Санибамæ, Хъæнимæ, уырды- 
гæй ныццыд Дæргьæвсмæ, дарддæр ацыд Куырттаты коммæ 
æмæ кæмдæриддæр сæ къах æвæрдтой, уым æнæвгьау арт 
æндзæрстой хохаг хъæутыл, бындзарæй рæмыгьтой фыдæл- 
тыккон мæсгуытæ. 
Æмæ та Потто фыссы: 
23 

«...куртатинцы подверглись жестокой экзекуции. Села 
Барзикау, Лац, Хидикус, Уаласых - всего 10 населенных  
пунктов - были сожжены и разрушены». 
Æмæ ма: 
«...Абхазов объявил также о репрессивных мерах в  
отношении лиц, выступивших в качестве лидеров осетинского 
сопротивления. Бита Канукова, Бозрука и Дзанхота Мамсуро- 
вых, Кургока Карсанова, Хамурзу Тулатова, Беслана Шанаева 
с семьей и сыновьями обвинили в государственных  
преступлениях и сослали в Сибирь. Имущество их было конфисковано. 
Офицер Азо Шанаев был предан военному трибуналу». 
Куыд уынæм, афтæмæй Поттойы фыстыты хæдхæцæг пад- 
дзахы æфсæдты ныхмæ æрлæууæг ирæттæй ис алкæй кой 
дæр, фæлæ дзы, марадз-зæгьай, адæм зарджытæ кæуыл скод- 
той, уыцы Хазбийы кой æхстуадæй дæр искуыцæй райхъуыст! 
Кæд, мыййаг, Абхазов, гуырдзиаг уæвгæйæ, ирæттæн сæ 
хæстхъомдзинад развæлгьау зыдта æмæ сæ тæрсгæ кодта? 
Æндæр Дзæрæхы коммæ бацæуыны размæ Иры дзырддзæугæ 
лæгтæн ныфс куы бавæрдта, хъуыддæгтæ æнæ тугкалдæй кæй 
ацæудзысты, уæд йæ ныхасæн хицау цæуылнæ разынд? Уæл- 
дайдæр уыцы заманы уырысы æфсады, уыимæ йæхи хæстон- 
тимæ дæр, бирæ ирæттæ куы уыд. Шанаты Азо, афицер  
уæвгæйæ, æфсæддон трибуналмæ дæр ма куы бахауд! 
Гамлеты æнусон фарста «Уон æви нæ уон?» ног æмæ ногæй 
сысты æндæр хуызы. «Уыд, æви нæ уыд Хазби?» Кæд уыд, уæд 
историон азфыстыты куыд никуыцæй разынд? Кæд нæ уыд, уæд 
зарджыты йæ ном цæргæйæ цæмæн баззад? Паддзахы  
æфсæдты кой дæр куы ис уыцы зарджыты. 
Ой, Хазби, мæлæт дын ма уа, 
Ой, уартæ Дыууæдоныастæу, 
Ой, паддзахы æфсæдтимæ 
Мæлæтдзаг тохы бацыд, 
Ой, Хазби, гъей! 
Науæд Брытъиаты Елбыздыхъо драмæ кæуыл ныффыста? 
Уæвгæ драмæ ныффыссæн ис æрымысгæ хъæбатырыл дæр. 
Фæлæ зарæг! Æмæ ма иу зарæг куы уаид, фæлæ цалдæр 
зарæджы! Сæ иуæй иннæ зæрдæмæдзæугæдæр, зæрдæмæ- 
хъаргæдæр зарæг! 
24 

Уыцы хабар мæ æдзухдæр дисы æфтыдта. Æмæ ныр, 
Хъобаны хабæрттимæ хæстæгдæр куы базонгæ дæн, Дыууæ- 
доныастæуы, цалынмæ шофыр автобусы бадджытæн бæлц- 
цæгтæ фæдæтты, уæдмæ лæппутæ куы рагæппытæ кæнынц, 
хистæртæй æфсæрмыгæнгæйæ автобусы чъылдыммæ зыдæй 
тамако куы сдымынц, тамакойы фæздæг сæ сæрмæ куы ныбба- 
ды, уæд мæнæн та мæ цæсты раз сысты Хазбийы тох Абхазы 
æфсæдты ныхмæ. 
...Топхосы фæздæгæй ком байдзаг. Хазби йæ хъæбатыртимæ 
риу-æмриу æрлæууыд бирæнымæц гæрзифтонг æфсæдты  
ныхмæ. Хъæбатыры зарæгæнæ мæн бафæрсгæйæ зæлы мæ хъусты: 
Ой, Дыууæдоныастæу, 
Ой, хъазуат тох куы стынг и, 
Хъазуат тох Абхадзы æфсæдтимæ! Ой! 
Ой, мæлæт дын ма уа, хъæбатыр Хазби! Гъей! 
Ныр дæр нæма æрбадт ам - Дыууæдоныастæу - йæ  
топхосы фæздæг. О, æцæгдæр уыд ахæм лæг! Æнæмæнг уыд! Ирон 
адæм æцæг хъæбатыртыл кодтой зарджытæ! 
Кæд ам æндæр цыдæр æмбæхст ис? Кæд Хазби йæ чысыл 
къордимæ паддзахы æфсæдтæн аккаг ныхкъуырд кæй радта, 
уый мысын сын зын уыд гуырдзиаг инæларæй райдай æмæ Пот- 
тойæ фæуы. Кæд суангхæдхæцæг паддзах йæхæдæг нæ бауагь- 
та ахæм сахъгуырды кой кæнын официалон историфысджытæн, 
цæмæй сæ худинаджы хабæрттæ ма рахъæр уой. Суанг сове- 
тон рæстæджы дæр кæд уымæн нæ уагьтой Елбыздыхъойы 
фыст сценæмæ æмæ уырдыгæй та адæмы рæгьмæ рахæс- 
сын. Афтæ кæй уыдаид, уый мæ фæстагмæ уырнын райдыдта. 
Суанг Советты рæстæджы дæр чидæртæ нæ бамбæрстой,  
уырысы æфсад æмæ хæдхæцæг паддзахы æфсады æхсæн бирæ 
хъауыджыдзинад кæй ис, уый. Уырысы æфсад уыдысты уартæ 
Турчы хæсты, иннæ ахæм Балхъанты хæсты. Уырысы паддзах 
æндæр паддзахадтимæ куы хæцыд, уæд. 
Ирыстон Уæрæсеимæ барвæндæй баиу ис 1774 азы - 
æнæхъæн æнусы æмбисы размæ. Дæхиуыл куы банымадтай 
ирон адæмы! Дæхи адæмимæ дæ хæцыны сæр цæмæн бахъуыд! 
Цæмæн сæ цæгьдыс? Кæд ам, Ирыстоны, Уырысы æфсæдтæ 
25 

нæ уыдысты, фæлæ хæдхæцæг паддзахы æфсæдтæ, ноджы ма 
гуырдзиаг инæларимæ. Кæд, хæдхæцæг паддзах йæхи адæмы 
кæй цагъта, уый тыххæй æрлæууыд Хазби дæр æфсæдты ных- 
мæ. Лæджы митæ сын куы бакодта æмæ йæхæдæг дæр лæгау 
куы фæмард, уæд ын йæ ном басусæг кодтой. Йæ кой йын суанг 
официалон азфысджытæн дæр аиуварс кæнын кодтой. Фæлæ 
адæмæй ницы ис басусæг кæнæн. Уыдон ын йæ ном бацæрын 
кодтой зарæджы. Уыимæ ма зарæггæнджытæ Дыууæдоны- 
астæу цæргæ-цæрæнбонты уымæн сбастой Алыккаты Хазбийы 
номимæ, æмæ Алыккатæн сæ мыггаджы мæсыджы бындур ныр- 
ма дæр ис Дыууæдоныастæуы уæлкъуыбыр фæзуаты. 
Уыдис æнæмæнгæй Хазби! Ирон хъæбатыры тохы нысан 
ноджы ирддæрæй разынд Брытьиаты Елбыздыхъойы драмæйы. 
Уынгæг бон куы ныккодта, уæд Хазби фæзæгъы: 
Хазби. Нæ уынаффæйы стыр хъуыддаг кæм ис, уым хъуа- 
мæ алчидæр йæ зонд ма бахæлæг кæна. Уазæгмæ дзурын æз, 
æмæ йæм хъыг ма фæкæсæнт мæ комкоммæ ныхæстæ. Фы- 
дæй фыртмæ ирон адæм кæрæдзийыл иузæрдион никуы  
уыдысты. Сæфгæ дæр уый тыххæй кæнынц. Стыр æхсызгон 
уаид махæн, ды, не 'фсымæр уæвгæйæ, нæ фарс куы хæцис, 
уый! Уæлдай хорзыл æй нымаиккам, стыр амонд уаид, ныр ды 
ацы ран, не знæгты фарс уæвгæйæ, нæ зæрæдты хицæут- 
тæн лæгъстæйыл ардауыны бæсты нæ фарс куы фæлæу- 
уис, уæд. Абхадзы хорз гæрзтæй æмæ бирæ æфсæдтæй нæ 
куы нæ тæрсын кæнис, куы 'рбацæуис нæ фарсмæ æмæ куы 
зæгъис: «Уæ зындзинад - мæ зындзинад, уæ кад - мæ кад, цо- 
мут иумæ!» Нæ кæцыдæриддæрмæ ахæм зонд куы уаид, уæд 
нын кæсæг дæр нæ уд гæркъайы хуынчъы нæ аластаиккой, не 
знæгтæ нæ алыварс не 'ртыхстаиккой, нæ нын байстаиккой 
нæ бæстæн йæ дзаджджынтæ, нæ цæуæнтæ, нæ бартæ. 
Канд дæу тыххæй нæ зæгъын, Биайы-фырт. Хъæвдыны загъ- 
дау нæм бирæ ис ахæмтæ. Æз сыл Хъæвдынау цин нæ кæнын. 
Цæй тыххæй, уый дæр уын зæгъдзынæн. Чысыл иумæ бам- 
бырд стæм фарон - Куырттатæ, Уæлладжыр æмæ Тæгиатæ 
æфцæгыл хицæуттимæ хæцынмæ. Сæмбæлдыстæм æф- 
цæгыл æфсæдтимæ æмæ сæ фæтардтам, сæ сармадзантæ 
дæр сæ нал бандæвтой. Цы уæлоз ныхæстæ кæны Абхадз, 
ме 'фсæдты, дам, ницы уромы. Уæдæ уый цы уыд? Æз æй фе- 
нин, нæхионтæ йын фæндаг куы нæ амониккой, уæд цы 'рба- 
26 

хизид æфцæгыл æмæ къæдзæхтыл, уый! Уымæ æркæсгæйæ 
зонын хъæуы, иузæрдион куы уаиккам, уæд нæм тых ис, нæй, 
уый. Фæлæ кæм?.. Нæ нын радта Хуыцау. Уайтагъд нæхицæй 
чидæр фæсвæндæгтыл æфсæдты чъылдымырдыгæй æрба- 
лæууын кодта. Фæлыгъдыстæм алырдæм. Æфсæдты уромæг 
нал урæдта. Хъæутæ, хæдзæрттæ, мæсгуытæ ныппырх 
кодтой. Фæхынджылæг кодтой сылтæй... Уыдæттæй Абхадз 
афтæ зæгъы, хæцынмæ, дам, уæм нæ цæуæм. Сармадзанæй 
рæвдаугæ никуыма федтон, никуыма фехъуыстон джебогъæй 
зонд амонгæ. Æз, æдылы къуымых лæг, æмбарын уыдæттæ, 
уæд уый инæлар куы у, йæ сæр къамбецы сæры хает куы кæны, 
- арфдæр йæ хъуыддæгтæ цæуылнæ æрхъуыды кæны?  
Фарой Хъобан цæмæйдæрты аирвæзтысты фыдбылызæй, уый 
тыххæй абон Абхадзмæ фæсмон æрцыд. Æрдиаг кæны йæхи- 
нымæры - цæуылнæ ныппырх кодтон Хъобаны. Цы 'фсон нын 
тыхтæ кæны? Кæд йе 'фсæдты гæрзтæ сызгæ сты æмæ сæ 
цæй æфсон ныесыгъдæг кæна, уый нæ зоны, уæд рацæуæд!» 
...Æмæ рацыд Абхаз-инæлар Хъобангоммæ, Дыууæдоны- 
астæумæ. Схæцыд Алыккаты Хазби йæ ныхмæ. Схæцыд хъаз- 
уатæй. Гъе, фæлæ та ам дæр нæхи кадмондаг æмæ зæвæт- 
тæсдæрджытæ чъылдымæрдыгæй, Хазби æппындæр æнхъæл 
кæцæй нæ уыд, ууылты ныккодтой балбирæгьты сæрмагонд 
къорд, æмæ Абхадз-инæлар, йæ бирæ æфсад æмæ гадзра- 
хатæйцæуджыты фæрцы, фæуæлахиз Хазбийы чысыл къор- 
дыл. Уæвгæ уæлахиз нæ фæци. Уæлахиздзау Хазби уыд! 
Уый Хазбийы ном баззад цæргæйæ зарджыты, Абхадз та 
йемæ ахаста адæмы æлгьыст. 
Р.5. / 
«... Оставляя Кавказ, фельдмаршал (И.Ф.Паскевич) вызвал его в 
Польшу; но Абхазову не суждено было доехать до места нового  
своего назначения: он умер по дороге от холеры». 
Р.З. II 
Хуыцау мын æй ныххатыр кæнæд, фæлæ уый халер нæ уыд, 
уый йæ ирон адæмы тæригъæд æрсырдта, цæмæй йæ марг иннæ 
адæмтæм мауал фæхæццæ у а... 
27 

Хъобангом 
Дыууæдонастæуæй чысыл куы бауайай, уæд ком фæуæрæх- 
дæр вæййы æмæ дæм галиуырдыгæй разыны æмхæрд хъæд- 
æхгæд фахс, уæлæуæз арвгæрон уыцы хъæд фæвæййы 
æртæтигьон нæудзарæй. Уыцы цъупп хуыйны Сæгьæлхæнæн 
рагъ. Цæмæн афтæ хуыйны, уымæн дын Хъобаны бындурон 
цæрджытæй бæлвырд дзуапп ничи ратдзæн. Æвæццæгæн-иу 
фыййæуттæ уым сæгьтæй базар кодтой. Уæдæ йæ æндæр 
цæмæн афтæ схуыдтой? Бирæгьскъæрæн, кæнæ йæ æрсыты 
ривæддон цæуылнæ схуыдтой? Сæгь бæрзæндты хизы æмæ, 
æвæццæгæн, чидæр кæмæндæр уым сæгь ауæй кодта. Уæв- 
гæ ирон адæммæ сычъи дæр сæгъыл нымад у. Æвæццæгæн, 
сæгуыттæ æмæ сычъиты хизæн уыд. Æмæ афтæ растдæр уы- 
дзæн. Сæгь у уыцы фосы мыггагæн иумæйаг ном æмæ Сæгьæл- 
хæнæнæй уымæн баззадаид. Фæлæ уæд сæгуыттæ æмæ 
сычъиты чи кæмæн уæй кодта æмæ сæ чи кæмæй æлхæдта? 
Æмæ та уыцы фарстæн дæр ис дзуапп ссарæн - хъобайнаг цуа- 
нæттæ, уым цуангæнгæйæ, сæ сыгьдæг удты куывдæй æлхæд- 
той сырдты бардуагÆфсатийы зæрдæ. 
Дарддæр цæуыс. Ком фæуæрæхдæр. Рахиз фарсæй дæм 
разындысты къуыбыртæ-къуыбыртæ. Уыцы къуыбыртæ-къуы- 
быртыл æрæнцад Хъобан кæй хонынц, уыцы хъæу. Хъобан раз- 
дæр арæзт уыд дыууæ хъæуæй: Уæллаг Хъобан æмæ Дæллаг 
Хъобан. Сæйрагдæр уыд Уæллаг Хъобан - уым цардысты хъæ- 
уы æцæг уæздæттæ - æлдæрттæ дæр ма сæ хуыдтой. Дæллаг 
Хъобаны та цардысты æрæджиау чи суæздангонд ис, уыцы мыг- 
гæгтæ, кæвдæсæрттæ æмæ иннæ æнæном мыггæгтæ. 
Хъобан абоны бон мæнмæ гæсгæ, хицæн сыхтæ нæ ны- 
майгæйæ, арæзт у æртæ хъæуæй æмæ ма ноджы иу къуыбы- 
рæй: Уæллаг Хъобан, Астæуккаг Хъобан, Дæллаг Хъобан æмæ 
Бæгъиаты къуыбыр - Дæллаг Хъобаны дæле хицæн къуыбырыл 
фæстагмæ æрцардысты Хуссар Ирæй, бæлвырддæр зæгьгæйæ 
та, Бæгъиаты хъæуæй ралидзджытæ æмæ Бæгьиатæй кæй уы- 
дысты, уымæ гæсгæ сæ цæрæн бынатыл ныффидар Бæгъиаты 
къуыбыр. 
Кæд Дыууæдоныастæуæй цæугæйæ фыццаг Бæгъиаты 
къуыбырмæ бахæццæ вæййæм, уæддæр Хъобан райдайы  
Уæллаг Хъобанæй. Иуæй йæ ном уæлдæр у, иннæмæй хъæуæн йæ 
28 

ацы хай æрбынат кодта Хъæурагьы тæккæ дæлвæччи. Хъæу- 
рагь та, зæгьæн ис, у Хъобангомы зæдбадæн бынат. Æмæ Хъо- 
баны кой кæнын фыццаджыдæр æмбæлы уырдыгæй райдайын. 
Хъæурагъ. I 
Уæллаг Хъобаны сæрмæ Хъæурагъ рæзгæ кæны, уый 
æрæджыйы онг хъобайнæгтæ сæхæдæг дæр нæ зыдтой. Кæй 
æвдæлы æрвылбоны хæдзары куыстытæй уымæ кæсын æмæ 
йæ рабар-бабар кæнын! Лæууы æмæ лæууæд! 
Аннæ хæхтæ, канд Хъобангомы нæ, Ирыстоны иннæ кæмтты 
дæр, сты, дæлæмæ дæр, уæлæмæ дæр, хуымæтæджы хæхтæ, 
куыд равзæрдысты, - афтæ лæууынц æмæ лæууынц. Кæд сæ 
цæргæ-цæргæбонты уарындæттæ æхсынц æмæ хаттæй-хатт 
сæ хуыр згьæлы, æнæзынгæйæ сæ фæрстæ тæнæгдæр кæ- 
нынц, сæрæй ныллæгдæргæнгæ цæуынц, уæддæр лæууынц 
æмæ лæууынц. Лæууынц æгомыг гобитау. Æмæ ма лæудзысты! 
Гъе, фæлæ Хъæурагъ иннæ хæхтæй хъауджы рæзгæ кæны 
æмæ йæ иу уынæг нæ фæци, цалынмæ Уæллаг Хъобайнаг Апа- 
ты уæздан Зауырбеджы фырт Керымбег æртæ азы фæстæ æф- 
садæй нæ раздæхт, уæдмæ. 
Лæппу хъæуы астæу автобусæй æрхызт, йæ чумæдан 
зæххыл æрæвæрдта, йæ мидбынат сабыргай зилгæйæ хъæуы 
къуылдымтыл афæлгæсыд, йæ размæ чи рацыд, уыдоныл сæр- 
бæрзондæй йæ цæст ахаста. Йæ кæстæр хо куыд адынджыр, 
уый фæфиппайдта, фæтчыгьæдæн йæ рон æрбалвæста, чыз- 
джы йæ хъæбысмæ фелвæста, Хъæурагьы 'рдæм æй сæп- 
парæгау кодта æмæ ныййазæлыд йæ цинæйдзаг хъæлæс: 
«Уæлæ Хъæурагъ цæй-й-й-йас ссис!» 
Æвæццæгæн æм йæ фырцинæй афтæ фæкаст, цыма æртæ 
азмæ йæ кæстæр хо æмæ Хъæурагъ иумæ рæзыдысты. Кæнæ 
та æндæр цыдæр зæгъынмæ хъавыд, фæлæ йæм фырдисса- 
гæй нал фæцарæхст. Хуыцау йæ зонæг! Æрмæст уæдæй фæс- 
тæмæ æмбисондæн баззад: «Уæлæ Хъæурагъ цæйас ссис!» 
Гъе, æмæ цæрæд ацы æцæг хабар æмбисонды хуызы  
Хъæурагьы дæлбазыр. Хъæурагъ та йæхæдæг макуы æрныллæг 
уæд, йæ дæлбазыр чи цæры, уыдоны цæсты! 
29 

Авд æфсымæры кадæг 
Хъæурагьы дæлвæччи ныр дыууæ мæймæ æввахс кусын 
Хъобаны дыууæ скъолайы. Уæллаг Хъобан æмæ Дæллаг Хъо- 
бан куыд ныффидар сты хъобайнæгты зондахасты, афтæ фидар- 
гæнгæ цæуынц дзырдбæстытæ «уæллаг скъола» æмæ «дæллаг 
скъола» дæр. Иу ран сты, æрмæст сæ иу уæлкъуыппыл ис, иннæ 
та - йæ бынмæ тъæпæны. Хъæуы скъола хъæуы сывæллæттæн 
у. Санаторион скъолайы сывæллæттæ та сты Ирыстоны алы 
хъæутæй: ахуыр дæр, хæргæ дæр æмæ цæргæ дæр ам кæнынц: 
Дыууæуæладзыгон дойнаг дурæй амад агьуысты фыццаг уæ- 
ладзыджы, уæллаг дуарыл бахизгæйæ, ис ахуыргæнджыты уат, 
ахуыргæнæн кълæстæ, хинайæн, къахæвæрæнтæ, дæллаг  
дуарыл бахизгæйæ та - директоры кусæн уат, нымайджыты уæттæ, 
клуб, хæрæндон, æмæ чиныгдон. Дыккаг уæладзыджы та - хуыс- 
сæн уæттæ, медициной уат æмæ - хибарæй директоры цæрæн 
дыууæ уаты. Дыккаг уæладзыгмæ хъæдын асинтыл ссæуæн ис 
дыууæ дуарæй дæр. Санаторииы ахуыргæнджытæй хъауджы ис 
хъомылгæнджытæ, хæринаггæнджытæ, гæрзтæхсджытæ,  
медициной кусджытæ, æхсæвгæстæ, артгæнджытæ, хыгъдхæссæг, 
кассир, завхоз, шофыр... Ам мæм уроктæ дæр ис, стæй хъомыл- 
гæнæджы куыст дæр кæнын. Нырма хæрз цыбыр рæстæг кусын 
ацы хъæуы, фæлæ цыма ам схъомыл дæн, афтæ мæм кæсы 
цæмæндæр. Уæлдайдæр мын районы газет «Ленины тырыса», 
ног 1965 азы 31-æм январы, мæ кадæг куы ныммыхуыр кодта, 
æмæ мын хъæуы разагьды лæгтæ арфæтæ кæнын куы райдыд- 
той, уæдæй фæстæмæ мæ зæрдæ ам бынтондæр æрцард. 
Газеты цыппæрæм фарс æнæхъæнæй бацахста мæ фыст, 
æфсонæн ма дзы Соттиты Риммæйы чысыл новеллæгонд ба- 
кодтой, уый дæр уырыссаг æвзагыл. Кадæг у Гæздæнты зынг- 
хуыст æфсымæртыл. Сæ кой нырма æрæджы райхъуыст, æз та 
йæ зыдтон уартæ1957 азæй фæстæмæ. 
Уыцы аз Тарскæйæ Дзуарыхъæумæ балыгьдыстæм æртæ 
бинонтæ-æрвадæлтæй. Ам не 'рвад Левтыр цы агьуыст балхæд- 
та, уым уал рæстæгмæ иумæ æрцардыстæм. Нæ тæккæ баком- 
коммæ разынд, Гæздæнты æфсымæртæ хæсты быдырмæ цы 
хæдзарæй ацыдысты, уыцы самандур хæдзар. Абон дæр дзы 
цæрынц Асæхæн йæ дыккаг фырт Дзæрæхмæты бинонтæ - 
Лубæ æмæ йæ чызджытæ Светæ æмæ Милычкæ. Æфсымæрты 
30 

хистæр Мæхæмæты чызг æмæ лæппу стыр уынджы хицæнæй 
цæрынц сæ мадимæ. 
Гæздæнты хæстон æфсымæрты кой хъæуæй дарддæр куы 
айхъуыст, Ирыстоны алы хъæумæ дæр радиойы руаджы куы 
фæхæццæ сты сæ хæстон хабæрттæ, раст уыцы аз ахуыр кæ- 
нын райдыдтон педагогон училищæйы нывгæнынады хайады. 
Скъолайы ахуыргæнгæйæ ме 'мкъласон Битарты Аслæнбеги- 
мæ сусæгæй фæлвæрдтам æмдзæвгæтæ фыссын. Æмæ ныр, 
училищæйы, кæд нывгæнынады хайады ирон æвзаджы уроктæ 
нæ уыд, уæддæр иннæ хайæдтæн ирон æвзаг уыд сæ сæйраг- 
дæр предмет. Æмæ сын уыд дæсны ахуыргæнджытæ! Уыдонæй 
иу уыд, ирон æвзаг йæ удæй фылдæр чи уарзта æмæ йæ ин- 
нæтæн дæр чи уарзын кодта, ирон дзырды фарн зæрдæйæ зæр- 
дæмæ чи хаста, уыцы æрыгон зæдæнгæс сылгоймаг Зæнджи- 
аты Тасолтаны чызг Розæ. Уый бавдæлд, æрзылд нæ хайады 
кълæстыл æмæ дзы равзæрста, мадæлон æвзагыл æнувыддæр 
чи уыд, уыдоны, - сарæзта литературой къорд. Æрвылкъуыри 
æмбæлдыстæм, кастыстæм нæ уарзон поэтты æмдзæвгæтæ, 
хатгай та - нæхи фыстытæ дæр. Уагьтам къулыгазет «Балцы», 
фæстæдæр та рауагьтам къухфыст журнал дæр уыцы номимæ. 
Иу бон нæм Розæ æрбацыд ног чысыл чиныгимæ. Рафæл- 
дæхта йæ æмæ дзы кæсын райдыдта фыццаг æмдзæвгæ: 
Мæнмæ Цыкурайы фæрдыг ныр ис... 
Афтæ айв æй бакаст, æмæ йæ уайтагьд кæрæй-кæронмæ 
мæ зæрдыл бадардтон. 
«Иугæр кæд æмдзæвгæтæ фыссынмæ уæ зæрдæ ахсайдта, 
уæд ацы чиныг хъуамæ уæ алкæмæ дæр уа. Æрмæст ма рох 
кæнут Калоты Хазбийы рæнхъытæ дæр: 
Поэт уæвын кæй нæ фæфæнды, 
Фæлæ нын ногæй исты зæгъ... 
Алы поэт дæр хъуамæ уа хæдхуыз, мæнæ Алиханау. Бакæ- 
сут æй лæмбынæг, йе сфæлдыстады сусæгтæ йын райхалут, 
банкъарут ын йæ ныхасы ад», - балхынцъ кодта йæ хъуыды нæ 
разамонæг. 
Афтæ ныв кæныныл ахуыргæнгæйæ, архайдтам  
æмдзæвгæтæ æмæ радзырдтæ фыссыныл дæр. Фæстæдæр, Розæйы 
зондамындæй, уый руаджы поэзийы сусæгдзинæдтæ халгæйæ, 
31 

нæ къорды уæнгтæ ныв кæнынæй уæлдай, фыстой литературой 
уацмыстæ - уыдонимæ Гадаты Лазæр, Кокайты Æхсар, Гокъо- 
ты Агуыбе, Чеджемты Геор, Рæмонты Алыксандр, Дауыраты Да- 
мир, Къæбойты Мурат, Хæтæгты Митя, Æлбегаты Тугъан... 
Зæнджиаты Розæйы разамындæй цы дыууæ къухфыст  
журналы рацыд «Балцы», зæгьгæ, уыдоны фæлгонцыл кусгæйæ та 
фæстæдæр чиныг фæлгонцкæныныл фæцалх сты Кокайты  
Æхсар, Дзбойты Михал æмæ Дзиуаты Батрадз... 
Дзуарыхъæуы, Гæздæнты сыхы цæргæйæ, æз арæх хъуыс- 
тон æфсымæртæн сæ хæстон хабæрттæ. Уæлдайдæр-иу Ми- 
лычкæйы фæндыры цагьдмæ мæйрухс изæрты суанг фæсæм- 
бисæхсæвтæм нæ уынгæй цины зæлтæ куы хъуыстис, уæд. 
Чызг-иу йæ фæндыр дардыл куы аивæзта уæд-иу дзы айрох, 
сидзæрæй кæй баззад. Фæндырæй цæгьдынмæ куыд арæхст, 
дзурынмæ дæр афтæ дæсны уыд. Йæ фыд æмæ йæ фыды æф- 
сымæрты тыххæй цыдæриддæр хъуыста хистæртæй, уыдон йæ 
зæрдыл дардта æмæ сæ махæн дæр, хатгай-иу йæ фæндыр куы 
фæсабыр, уæд дзырдта æмæ дзырдта. Æмæ сæ æз дæр раст 
Милычкæйау мæ зæрдыл дардтон. Æмæ училищæйы литкъор- 
ды архайгæйæ, райдыдтон фыссын: 
Дзуарыхъæуы не 'мбæстагæн 
Рæзыдис цæргæстæ. 
Мад Тасо-иу цингæнгæйæ 
Каст йæ хурты фæстæ... 
Мæйрухс æхсæвты, ме 'мбæлттæ-иу сæ адджын фынты куы 
ацыдысты, уæд-иу æз та, хихсæн уаты рудзынджы фарсмæ 
бадгæйæ, иу рæнхъ иннæйы фæдыл хастон гæххæтты сыфмæ. 
Ничи зыдта мæ сусæг куыст. Кæд ма-иу уыцафон исчи æнæн- 
хъæлæджы дон нуазынмæ фæзынд, уæд-иу æз та, йæ къæх- 
ты хъæр ын айхъусгæйæ, мæхи ныв кæнæг акодтон. Æмæ цы 
ныхъхъуыды кодтон мæ мæгуыр зондæй, уый фыст фæдæн 
цыппæрæм курсы кæронмæ æввахс. Фæлæ уал уый размæ, 
1963 азы Гæздæнты æфсымæртæн хъæуы бын цырт куы сæ- 
вæрдтой - обелиск авд чысыл сырх тырысаимæ, уæд ныффыс- 
тон, сæ фыд Асæхмæтæн номарæн æмдзæвгæ. Цырты байго- 
мæй бирæ рæстæг нæ рацыд, афтæ мыхуыры фæзынд газет 
«Рæстдзиныд»-ы. 
32 

Хъæбатырты цырты раз 
Арын дзы Гæздæнты авд æфсымæры фыд 
Асæхмæты ном 
Авд хъæбулы рагуалдзæг рæвдыдтай. 
«Авд цæджындзы хæдзарæн!» - дзырдтай. 
Уыдон фæрцы зын цы у - нæ зыдтай, - 
Авд хъæбулæй авд хуры уыдтай. 
Авд фырты фыд! Авдæй алкæй риуы 
Бавæрдтай ыстыр хъару 'мæ ныфс. 
Сау хæстмæ сæ арвыстай ды иууыл, - 
Уыд фыдгул дæ зæрдæйы æлгъыст. 
Авдæн дæр сæ фенынмæ бæллыдтæ, 
Авдæй иу дæр нал раздæхт хъæмæ. 
Ды дæхæдæг ингæнмæ куы цыдтæ, 
Уæд сæ иу дæр нал фæзынд дæумæ. 
Авд хæдзары авд хъарæджы кодтой, 
Авд-авд хъæуы сау уацыл куыдта; 
Авд доны дзыназгæйæ ызгъордтой, - 
Алчи дæр сæ сау хабар дзырдта. 
Сау хабар... Нæ фæндаггæрон цыртыл 
Æз уынын сырх дидинджыты бает. 
Дзуры уый дæ буц хъæбулты цытыл, 
Уый æвдисы фæндаггæтты уарзт. 
Цал хатты-иу æрхызтæн Алагиры автобусæй хъæуы бын, 
уал хатты-иу обелискыл мæ цæстæнгас æрхастон. Авд æфсы- 
мæрыл кадæг ныффыссыны хъуыды дæр мæм обелискы авд 
тырысамæ кæсгæйæ фæзынд. Алы тырыса дæр мæн хицæ- 
нæй хуыдта Асæхы иу кæнæ иннæ фырты хъæбатыр фæнда- 
гыл, иумæ та мын дзырдтой, Стыр Уæлахиз цы туджы аргьæй 
æлхæд æрцыд, ууыл. 
Кадæг ныффыстон, уый цыдæр хуызы базыдта ме 'мкурсон 
Дзиуы-фырт. Зыдта, мæ тетрад кæм æмбæхст вæййы, уый дæр. 
... Иу бон урочы кæрон тыргьтæм куы рахызтæн, уæд мæм 
æфенайæг фæдзырдта æмæ мын афтæ: 
«Бынæй дæм æрбацæуæн тыргьы æнхъæлмæ кæсы иу къуып- 
33 

ных, къæбæлдзыгчупджын лæппу-лæг, ронбастхæдонджын æмæ 
гæлифеджын, стæй ма йыл кæд ис кирз цырыхъхъытæ!» 
Дис кæнын. Нæхионтæ иугай мæ цæстытыл ауадысты. Ам 
ахуыр кæнын, уый иууылдæр зонынц, фæлæ кæй бахъуыдтæн 
афтæ æхсызгон? Стæй дзы гæлифеджын æмæ цырыхъджын чи у? 
Æрхызтæн асинтыл, тыргьты æцæгæй дæр чъылдымздæх- 
тæй лæууыд поэт Чехойты Сæрæби. Фысджытимæ фæстагхатт 
фембæлды нæм уыдысты Хъайтыхъты Геор, Цæгæраты  
Максим, Гаджиты Георги, Æгьуызарты Георги æмæ мæнæ ныр мæн 
чи агуры, уый - Чехойты Сæрæби. Уæд æй бахъуыды кодтон. 
Фæлæ ныр сæрмагондæй мæн цæмæн агуры? Бацыдтæн æм, 
салам ын радтон. 
- Уый ды дæ? - лæг мидбылты бахудт. - Æз Сæрæби дæн, 
Чехойты. Мæ ном дын истæуылдзурæг у? 
- Зонын дæ. Айразмæ нæм фембæлды уыдтæ. Суанг ма цы 
'мдзæвгæ бакастæ, уый хъуыды дæр бакодтон. 
Мæ къаммæ ма кæс, ма ку, 
Фæцæуын дæм æз тагъд. 
Хæстон лæппу цæуаг у, 
Æмæ - ыстыр йæ цард. 
Кæд нал уон æз уæд та мын 
Къæйдурæй цырт ныссадз. 
Мæ ингæн ма суæд хъамыл, 
Æрмæст кæуын ныууадз. 
Фæлæ дæу тыххæй хæсты 
Хуымæтæджы нæ дæн: 
Куы мæлон, уæд дæ бæсты, 
Куы цæрон, уæд дæуæн! 
Æз кæсын æмдзæвгæ, лæг мидбылты худы. 
- Уыдтæн! Æцæгдæр кастæн ацы æмдзæвгæ. Куыд хорз æй 
бахъуыды кодтай! 
- Æз ма Æгьуызарты æрыгон поэт цы 'мдзæвгæ бакаст, уый 
дæр бахъуыды кодтон, - мæхицæй æппæлæгау дзурын. 
- Уанцон нæу! Гъа-ма, дæ хорзæхæй, кæд мæ нæ сайыс, 
уæд æй радзур. 
- Уанцон сайд нæу, мæ буц хистæр, - ныфсæрмы дæн æз. 
- Æз хъустæ фестадтæн, - худы мæм лæг. 
34 

Кæсын райдыдтон уыцы фембæлды тæккæ æрыгондæр поэт 
Георги цы 'мдзæвгæ бакаст, уый. 
/Ей Дигори хуæнхбæстæ, 
Куд рæсугъд æй æнеу! 
Ее дзи берæ бæлæстæ, 
Фал дессаг æй сæ еу! 
Уартæ нæхе Даргътаги 
Исирæзтæй бæрзонд. 
Рæсугъд кизгæ æ уагæ, 
Рæсугъд киндзæ æ конд. 
Æй Дигори хуæнхбæстæ, 
Куд рæсугъд æй æнеу! 
Ее дзи берæ кизгуттæ, 
Фал дессаг æй сæ еу! 
- Æцæг диссæгтæ! Уæгьды кæй не 'рбацыдтæн, уый мæ ба- 
уырныдта. Иу байхъуыстæн афтæ бахъуыды кæн æмдзæвгæтæ! 
- лæг йæ къухы цы тетрад ис, уый хæрдмæ систа. - Ныр та дын 
æз хъуамæ бакæсон. Хъус: 
Дзуарыхъæуы не 'мбæстагæн 
Рæзыдис цæргæстæ. 
Мад Тасо-иу цингæнгæйæ 
Каст йæ хурты фæстæ. 
Рæзыдысты авд хъæбулы 
Иры уарзон зæххыл. 
Цин-иу кодтой хурыскастыл, 
Райсомы æртæхыл. 
Лæг кæсы, æз æм хæлиудзыхæй хъусын. Скастæн йæ къух- 
мæ. Йæ къухы мæ тетрад. 
- Бауырнæд дæ, мæ буц кæстæр, фæлæ ахæм ритмикæ нæ 
нырыккон поэттæй бирæтæ зонгæ дæр нæма кæнынц. Уæдæ 
хъуыды дæр лæджы йæ фæдыл сайы. Æз хæсты уыдтæн æмæ 
æз цы хъуамæ загьтаин, уыдон ды дзурыс мæ бæсты адæмæн. 
Бузныг зæгъынмæ дын æрбацыдтæн. 
Уыцы рæстæджы Батрадз йæ чъылдыммæ алæууыд æмæ 
мæм мидбылхудгæйæ кæсы. 
35 

- Мæнæ ацы лæппуйы фыды хоимæ иу æмдзæрæны цæрæм. 
Де 'вастæй мæм дæ къухфыст æрбахаста. Ма йæм фæхæрам у. 
Куыд фæзæгьынц: лæппуйæ рæдиаг нæ вæййы æвзæр. Æз ын 
бузныгзæгьын, ахæм уæздан лæппуимæ, стæй мæн ахæм кадæг 
ныффыссæгимæ чи базонгæ кодта! Æнæмæнгæй бахæсс ацы 
фыст «Мах дуг»-мæ. Мыхуыры аккагу! Хъусыс, ма фæзивæг кæн! 
Дзæнгæрæг ныццагьта. 
- Цæут, ахуыр кæнут. Æз дæр, ахæм кæстæр мын кæй фæ- 
зынд, ууыл цингæнгæйæ цæудзынæн нæ хæдзармæ, - дзуры 
æмæ мæм дæтты мæ тетрад. - Кус дæхиуыл! 
Дыккаг бон урокты фæстæ æфсæрмытæгæнгæ, Батрадз мæ 
размæ схойæгау кæны, афтæмæй обкомы чъылдыммæ Проф- 
цæдисты агьуысты дыккаг уæладзыджы галиуырдæм тыргьы 
кæрон «МАХ ДУГ. Гл. редактор» цы дуарыл фыст уыд, уыцы 
дуар бахойæгау кодтон. 
- Мидæмæ, кæцы дæ? - райхъуыст мæм уæзбын ныхас. 
Дуар хъавгæ бакодтон. Фæсус хъæлæсæй дзурын: 
- Æмбæлы дæм? 
- Кæд æрбахызтæ, уæд æмбæлы, - бахудæгау кодта къæс- 
хуыртæгомау лæг. Йæ тамакойы фæздæг йæ сæрмæ зилдух 
кæны. Цæсткæсæнты бынæй мæм кæсы. -Хъусын дæм. 
- Мæнæ цыдæр ныффыстон æмæ, зæгьын æм, куы 'ркæсис, 
- ныфсæрмы дæн бынтондæр æмæ йæм бæзджынгомау тетрад 
бадаргь кодтон. 
- Уый хорз, фыссын хорз у, уæлдайдæр дæ кары, - аиста  
тетрад, афæлдахæгау æй кодта, кæцыдæр сыфтыл дзы йæ цæст- 
æнгас афæстиат, æрбакаст мæм. -Уадз æй. Къуырийы фæстæ- 
иу мæ абæрæг кæн. 
Къуыри мыл ныддаргь. Æнусæй мæм фылдæр фæкаст! Ба- 
цыдтæн. Лæг тамако дымы æмæ мемæ ныхас кæны. Кæмдæр 
цыдæр фиппаинаг фæзæгъы, фæлæ уыцы фиппаинаг мæнæн 
ницæуыл дзурæг вæййы. 
- Мæнæ ам Иры хæхты кой кæныс, афтæмæй та хæст 
Уæрæсейы сæрвæлтау цыдис, - йæ тамакойы фæздæг та ра- 
уагьта лæг. 
Нырмæ йæм цыма хъуыстон, мæхи афтæ дардтон, фæлæ 
йæм ам нал фæлæууыдтæн. 
- Бахатыр кæн, мæ буц хистæр. Æз хæсты нæ уыдтæн. Ды уыд- 
тæ. Бафæрсын аипп ма уæд, фæлæ-иу хæст куы скарз, уæд-иу 
36 

Уæрæсейы тыгьд быдыртæ уадысты дæ цæстыл æви Иры хæхтæ? 
Лæг фæсæццæ. Ахæм фарстамæ æнхъæлмæ нæ каст. Кæд- 
дæр-кæддæр бакодта: 
- Уый афтæ у, фæлæ уæддæр... 
Фæлæ уæддæр æз мæ бон базыдтон, бузныг ын загьтон, мæ 
тетрад мæ дæларм бакодтон æмæ рацыдтæн. Мæхинымæр та 
хъуыды кодтон Сæрæбийы ныхæстыл. 
...Æмæ ныр мæнæ Хъобаны кусын. Хъобан та Горæтгæрон 
районмæ хауы. Мæ кадæгфарон декабры бахастон районы газеты 
сæйраг редактор Алæгаты Тимофеймæ. Куы йæ бакаст, уæд мæм 
йæхимæ фæдзырдта телефонæй. Дыккаг бон æм фæзындтæн. 
- Хорз фыст у, мæ зæрдæмæ фæцыд. Фæлæ районы  
газеты фæрстæн æгæр бирæ у. Бавдæл, уæртæ райкомы пропаган- 
дæйы хайады хицау Хъесаты Валодямæ бацу. Йæхæдæг дæр 
цыдæртæ фыссы, ныхмæ нæ уыдзæн, уый мæ уырны, мæнæн 
та фадат фæуыдзæн йæ рауадзынæн. 
Тимофей мын куыд загьта, афтæ бакодтон. 
- Къуырийы фæстæ-иу æрбауай, - уыдис йæ ныхас Вало- 
дяйæн. 
Мæ фыст йæ зæрдæмæ фæцыд, гыццыл æй йæ фæл- 
тæрдджын къухæй кæмдæрты фæцыбыр кодта æмæ, къуыри- 
мæ мыхуыргонд æрцыд. Горæтгæрон районы газеткæсджытæ 
бацин кодтой мæ фыстыл, уый хъобайнæгтыл бæрæгу. Дзуары- 
хъæу, Гæздæнты æфсымæрты хъæу, æмæ ныр мæ хъæу дæр, 
Орджоникидзейаг районмæ хауы æмæ сæм фæхæццæ ацы  
газет искæуылты æви нæ, уый нæма зонын. 
Уæвгæ ацы бонты цæуын нæхимæ. Мæ мад æмæ мæ фыды 
рагæй нал абæрæг кодтон. Афонмæ та мæм æнхъæлмæ кæсынц. 
Газет дæр мемæ айсдзынæн. Фыццагæй мæ фыдмæ ратдзынæн, 
уый фæстæ йæ мæ мад райсдзæн æмæ йæ хъæрæй кæсын рай- 
дайдзæн. Мæ фыды цæстыты цин æмæ хъыг кæрæдзи ивдзысты. 
Цин кæндзæн мæ фыстыл, хъыг та - Гæздæнты авд æфсымæры 
сæфтыл. Мæ мад газет мæ фыдæн куы бакæса, уæд Дзæрæхмæ- 
ты идæдз Лубæмæ дæр нæ фæзивæг кæндзæн, - сдавдзæн æм 
газет. Йæхæдæг ын бакæсдзæн йæ фырты фыст. 
37 

Авд æфсымæры кадæг 
Дзуарыхъæуы не 'мбæстагæн 
Рæзыдис цæргæстæ. 
Мад Тасо-иу цингæнгæйæ 
Каст йæ хурты фæстæ. 
Рæзыдысты авд хъæбулы 
Иры уарзон зæххыл. 
Цин-иу кодтой хурыскастыл, 
Райсомы æртæхыл. 
Рæзыдысты саг-сæгуыттау 
Амондмæ бæлгæйæ. 
Рæзыдысты авд хъæбулы, 
Авд зарды кæнгæйæ. 
Бонтæ згьордтой, азтæ азты 
Ивгæйæ цыдысты, 
Сахъ лæппутæ 'гас хъæубæстæн 
Арфæйаг уыдысты. 
Иунæг куывд дæр, иунæг чындзхаст 
'Нæ уыдон нæ цыдис. 
Уыдон зард кæцæй нæ хъуыстис 
Ахæм цин нæ уыдис. 
Фæлæ 'рмæст сæ царды цинад 
Уыд цыбыр рæстæгмæ. 
Сау цъаммар калм, сау марг хæсгæ, 
Хылд Фыдыбæстæмæ. 
Уæд Гæздæнты авд хъæбулы 
Уарзон Ир ныууагьтой. 
«Знаг мæцдзæнис тагьд йæ туджы!» - 
Зæронд фыдæн загьтой... 
Æмæ мæнæ тохы быдыр... 
Немыцы æрдонгтæ... 
Алкæмæй сæ барджын хæстæ 
Райгуырæн æрдомдта... 
38 

Алчи дæр сæ 'вирхъау тохы 
Хъахъхъæдта нæ Цæдис. 
«Мах уырны, - фыстой, - нæ бæстæ 
Ссæрибар уыдзæнис. 
Мах уырны, нæ фыд, Ирыстон 
Адджын цард кæндзæнис, 
Сахъ хъæбултæн, буц кæстæртæн 
Рухс амонд дæтдзæнис. 
Тагьд рæстæджы мах нæхимæ 
Кадимæ цæудзыстæм 
Æмæ та Чермены зарæг 
Раздæрау кæндзыстæм». 
...Бонæй-бонмæ каст æнхъæлмæ 
Зæронд фыд йæ фырттæм. 
Иунæг бон дæр 'фхæрдзæрдæ мад 
Удæнцой нæ зыдта. 
Мæйрухсмæ-иу кæрты кодта 
Хинымæр ныхæстæ... 
Цæссыгтæ-иу февзæрдысты - 
Авд фырты йын хæсты. 
«Уæлæ мæй, - куыдта, - æмбарыс 
Кæд мæнæн мæ дзырдтæ, 
Уæд, зæгь-ма, загь-ма: кæм ысты 
Ацы 'хсæв мæ фырттæ? 
Кæд, мыййаг, ызнаджы нæмыг 
Сæмбæлдис хъæбулыл 
Æмæ уым, дæумæ кæсгæйæ, 
Бамыр ис йæ дзурын. 
О, зæгь мын æй уæд, æгьгьæд у 
Мады зæрдæ 'фхæрын. 
О, зæгь мын æй уæд!» - æмæ-иу 
Ралæууыд йæ сæрыл. 
39 

Мæй дæр-иу уæд сагьæсхуызæй 
Мадмæ кастис джихæй, 
Æмæ та-иу азымхуызæй 
Нал разындис мигьæй. 
Чи фæрæзта ахæм заман 
Сау хабæрттæ дзурын - 
Уарзон хъæбул Хаджысмел ын 
Нал цин кæны хурыл. 
'Рмæст ма йын йæ фæстаг ныхас 
Фехъуыста Мæхæмæт. 
«Ме 'фсымæр, уыныс дæхæдæг, - 
У мæнæн мæ мæлæт... 
Курын дæ, кæугæ мыл ма скæн, 
Уарзтад нæу цæссыгæй, - 
Уый бæсты фыдгулыл тохы 
Ма ауæрд нæмыгæй. 
Æз мæлын... Мæ туджы 'ртæхтæ 
Тохы райе дывæрæй... 
Хъуамæ 'знаг мæлæт ыесара 
Мах зынджы цæхæрæй!» 
Йе 'фсымæрæн Иры номæй 
Ард Мæхæмæт хордта. 
Иу каст ма ныббырсты размæ 
Ингæнмæ фæкодта. 
Гъе, стæй уæд æздыйы цæхæр 
Знаджы ныхмæ 'рвыста, 
Знаджы бырстмæ тынгæй-тынгдæр 
Мает йæхи æвдыста. 
Туг æнхъæвзта, зæхх хъæрзыди, 
Тох нæ цыд кæронмæ, 
Нал зыдта æнцой Мæхæмæт 
Нал ын уыд уромæн. 
40 

Уадис ма æрмæст йæ цæстыл 
Йе 'фсымæры сау цырт, 
Цардхъуагæй йæ мады зæнæг 
Ингæнмæ кæй бацыд. 
Знæгты балбирæгьтау цагьта 
Дыккаг бон изæрмæ. 
Хæдтæхджытæ сау халæттау 
Тахтысты йæ сæрмæ. 
Сау фæздæгæй бæстæ батар, 
Ницуал зынд æппындæр... 
Сау фæздæгæй уæд Мæхæмæт 
Нал разынд, фæцыдæр... 
Мад куыдта, æнхъæлмæ касти 
Фырттæй исты уацмæ. 
Фæлæ згьордта рæстæг уадау, 
Тугвæд уадзгæ размæ. 
Нæй, уæддæр хабар нæ уыдис 
Уарзон фырттæй мадмæ 
Æмæ уый йæ мает ныхъуыргæ, 
Каст æнкъардæй дардмæ. 
Зæрдæ руадис, зæрдæ тадис 
Фæндагмæ кæсгæйæ. 
Мад, мæгуыр, бынтон æрхаудис 
Сагьæстæ хæсгæйæ. 
Иу хъуыды йæ цух нæ уагьта: 
«Кæстæр фырт Хасанби 
Тугцъиртæн цы хъуамæ кæна, 
Кæд нырма у саби? 
А Махарбег авд-авдимæ 
Бацæудзæнис тохы. 
Авд-авдæн дæр уый æрхæцдзæн 
Карз хæсты сæ рохтыл». 
41 

...Кæстæр фырты мады зæрдæ 
Хъулон уарзт нæ кодта, 
Фæлæ-иу уæддæр йæ номыл 
Бонгæйттæ нæ хордта. 
Загьта-иу: 
«Рæстмæйы тыххæй 
Ацы бон нæ хæрын». 
Кæнæ та: 
«Уæларвон зæдтæн 
Æз мæ хай æвæрын, - 
Уыдон ме 'нахъом хъæбулы 
Фервæзын кæндзысты». 
Мадæн ма йæ фæстаг дзырдтæ 
Кæстæрыл уыдысты... 
Фæлæ кæстæр саби нал уыд, 
Бахсыст тохы арты: 
Кæстæр дæр сæрибар уарзгæ 
Хаста хуры тын йæ фатыл. 
...Тохы арты фидар зæрдæ 
Цух вæййы фыдрыстæй. 
Тохы артæй ма Дзæрæхмæт 
Рарвыста йæ фыстæг: 
«Систа не 'знаг кæд йæ къухтæ 
Мах рæсугьд бæстæмæ, - 
Сомбон ма сæ чи баззайа - 
Лидздзысты фæстæмæ, 
Уымæн æмæ нæй нымбæхсæн 
Хуры адджын тынтæн, - 
Хур æркæсдзæн, хур фæсурдзæн 
Райгуырæны зынтæ. 
Абон ма мæлæты сæрмæ 
Мæн æрду уромы, 
42 

Чи зоны мæлæт ыссарон - 
Туг уæлахиз домы... 
Фæлæ хъуамæ буц хъæбултæ 
Хуры тынтæм рæзой, 
Хъуамæ сын мæ туджы 'ртæхтæ 
Рухс амонд æрхæссой. 
У мæ хæс: фæстаг улæфтмæ 
Знаджы фæндтæ халын, 
Знаджы тыхми, знаджы сауми 
Нæу мæ бон ныббарын...» 
Касти фыд хъæбулы фыстæг, 
Федзæм и, фæсагьдау... 
Арвы риуыл хуры цæстмæ 
Згьордта сау мигь уадау. 
...Хуры цæстæн сау мигьты дæр 
Никуы ис нымбæхсæн. 
О! Махар бæргæ æмбæрста, 
Хур дæр та æркæсдзæн. 
Уый тыххæй та тох куы хъæуы 
Тугмондаг сырдтимæ 
Æмæ та-иу 'рбахæцыдис 
Топпы хъæдыл риумæ. 
Знаджы хъуамæ уый куыд уадза 
Бæстæйы зæрдæмæ? 
Знаг Мæскуыйы бынæй хъуамæ 
Лидза тагьд фæстæмæ. 
Тас нæ зоны сахъ ирон гуырд, - 
Чи уæнды йæ ныхмæ, 
Чи йын ары тохы арты 
Тых йæ домбай тыхмæ! 
Фæлæ, о! Нæмыг æлгъыст у, - 
Тых кæны тыхджынæн, 
Уый нæ зоны, лæг кæй гуыры 
А зæххыл цæрынæн... 
43 

...Знаг хъæрзы мæлæтдзаг цæфтæй, - 
Тагьд фæуыдзæн карз хæст. 
Кæстæр фырт Хасанбег кодта 
Фидæн бонтыл сагьæс: 
«Хæст фæуыдзæн, æз цæудзынæн 
Сомбон Иры бæстæм. 
Ахуыр та кæндзынæн ногæй 
Ме стыр цæфты фæстæ...» 
Хъуамæ сомбон уа æххæстгонд 
Сонт лæппуйы бæллын. 
Сонт зæрдæ рæсугъд фæндтимæ 
Карз хæсты нæ мæлы. 
Бирæ уыд рæсугъд хъуыдытæ 
Кæстæр фырт Хасанмæ, 
Фæлæ йæ æзнаджы нæмыг 
Н 'ауагьта нысанмæ. 
Нал урæдта фыд йæ цæссыг 
Сау гæххæтт кæсгæйæ - 
Ахаудта йæ фæндзæм цæджындз, 
Рухс фæндтæ хæсгæйæ. 
... Æхсæзæм дæр ницуал фыссы 
Ацы фæстаг рæстæг. 
Фыд нæ зыдта: знæгтæ зилынц 
Æхсæзæмы фæстæ. 
Æхсæзæм ысгарæг уыдис 
Не знæгты æхсæны. 
Æхсæзæм - Созырыхъо-иу 
Уыдон дзаума скæны, 
Се 'взаг дæр сын уый куы зоны - 
Базыдта йæ раджы 
Æмæ уый нæ фæцис уæгъды - 
Бахъуыд æй хъуыддаджы... 
44 

Зилы хионау кæмфæнды, 
Хаты сын сæ фæндтæ. 
Скодта сахъ лæппу йæхицæн 
Немыцæй «æмбæлттæ», 
Афтæмæй куыста уæндонæй 
Немыцмæ «æргомæй» 
Æмæ сын сæ сусæг фæндтæ 
Хиуонтæм лæвæрдта. 
Знæгтæ хаудтой арвмæ фатау, 
Мардысты фырмæстæй: 
«Чи ис не 'хсæн, чи фæхæссы 
Хъуыддæгтæ æххæстæй?!» 
Агуырдтой йæ алы рæтты, 
Код той йын тæрхæттæ... 
«Чи нын халы тохы тынджы 
Уагæры нæ фæндтæ?!» 
Æмæ уый та се 'хсæн куы уыд, 
Тохмондаг ирон лæг. 
Уыд ызнаджы 'нæнхъæл цæфтæ 
Афоныл уромæг. 
Горæт Киевæй фæстаг хатт 
Рарвыста хабæрттæ. 
Горæт Киев цалдæр бонмæ 
Систой Сырхæфсæдтæ, 
Фæлæ нал сæмбæлд Созыр уым 
Рухсхæссæг æфсадыл... 
Нал федта уæлахиз уый дæр, 
Нал федта йæ мады... 
...Касти ма Асæх æнхъæлмæ 
Иунæг фырты ссыдмæ, 
Сыскъуыйа сæ кой-сæ хъæстæ 
А зæххыл лæгсырдтæн! 
45 

Цардхъуагæй йын йе 'хсæз фыртыл 
Рухс дуне ныттар и... 
Гъеныр ма æрмæст Шамилыл 
Уый йæ зæрдæ дары. 
'Рмæстдæр ма Шамилы фыстæг 
Зæронд фыд фæкæсы, 
'Рмæстдæр ма йын уый хъарм ныхас 
Царды ныфс æрхæссы. 
Уайынц алыхатт йæ цæстыл 
Ивгьуыд хъæлдзæг бонтæ, 
Чындзæхсæвты-иу куыд куывтой 
Й' амондмæ хъæууонтæ. 
Амондджын куыннæ уыдаид 
Авд фырты ныййарæг, 
Кæд æмæ æдзухдæр хъуыста 
Авд фыртæн сæ зарæг! 
Ерыс куысты хосгæрдæнты 
Уыдон разæй чи цыд?! 
Рагуалдзæг фыццаг ауæдзыл 
Гутондарæг чи уыд?! 
Науæд хъæды бæлас калын 
Чи арæхсти афтæ? 
Авд хъæбулæн, авд лæппуйæн 
Кодтой адæм арфæ. 
Авд хъæбулы, авд цæргæсы - 
Авд мыггаджы сйæхстæ, 
«Авд хойы» дæр авд лæппуйæн 
Кастысты сæ фæстæ. 
Царды амонд, кады амонд 
Фыдæн цин лæвæрдта, 
Фыртты æмуæхск, фыртты руаджы 
Царды зын нæ зыдта... 
46 

Авд фыртæй ма баззад иунæг. 
Фыдмæ ис йæ фыстæг: 
«Ма тыхс, ма, баба! Фæцис ныр 
А зæххыл фыдрæстæг. 
Тугцъирæг æзнаджы бæстæ 
Пиллон фæздæг калы, 
Пиллон арты, сау фæздæжы 
Й' аккаг мæлæт ары. 
Исын æз мæ туг дывæрæй - 
Тохы хъæр æвдисæн. 
Знаджы фидар туджы аргьæй 
Мах уæндонæй исæм. 
Ме 'фсымæрты тугæй ахуырст 
Узæлгæ тырыса 
Домы мæн, цæмæй дунейыл 
Цины зарæг хъуыса. 
Хъуамæ ма уа сом йæ кой дæр 
Сармадзанты хъæрæн, 
Хъуамæ ма уа зæххы цъарыл 
Ацæуæн фыдлæгæн! 
Уый уыдзæнис... Фæлæ абон 
Нæй кæрон мæ мастæн. 
Карз хæстмæ мæ мает исынмæ 
Уымæн æз фæраст дæн. 
Абон-райсом мах Берлины 
Фендзыстæм уæлахиз. 
Мах бырсæм, лæгхор æзнагæн 
Бамбæхсæн ныр нал ис!» 
...Сау бон не 'знагыл кæй кодта, 
Уый Асæх æмбæрста 
Æмæ йæм-иу маеты сæрты 
Цин йæхи æвдыста: 
47 

«Тагьд рæстæг Шамил, мæ хъæбул, 
Гутондар уыдзæнис, 
Тагьд рæстæджы фарны зæххыл 
Зиукуыстмæ цæудзæнис...» 
Фæлæ иу бон, хур куы ныгуылд, 
Хуры фæстаг тынтыл 
Сау хабар, зæрдæхалæн цау 
Сæмбæлд зæронд фыдыл. 
Зæронд фыд лæугæйæ баззад - 
Æвдæм цæджындз ахауд... 
Загьта ма: «Цымæ дунетыл 
Чиу æнамонд махау!» 
Хур та ногæй райсом ракаст, 
Рухс тынтæ æлвисы. 
Чи баззад æгасæй, уыдон 
Ног хъарутæ исынц. 
Хъазгæ, худгæ йæм æрвылбон 
Ивазынц сæ къухтæ. 
Уадз, уа буц хъæбулты сæрмæ 
Хуры цæст æдзухдæр! 
1963-1964 
48 

Р.8. / 
Мæ ацы кадæг 
мыхуыргонд æрцыд 
1965 азы январы 31- 
æм бон. Горæтгæрон 
районы газет  
«Ленины тырыса»-йы. 
Газеткæсджыты 
зæрдæмæ фæцыд. 
Мæхинымæр цин код- 
тон. Фæлæ мæ цин 
бирæ нæ ахаста. 
Раст уыцы азы 
сентябрь! мæйы  
журнал «Мах дуг»-ы № 9 
мыхуыры фæзынд 
зындгонд поэт  
Плиты Грисы балладæ 
«Авд цухъхъайы». Кæй 
зæгъын æй хъæуы, хæ- 
стон лæг, уыимæ ма 
ноджы курдиатджын 
поэт ссардта зæрдæ- 
мæдзæугæ формæ йæ 
уацмысæн æмæ жур- 
налæй уайтагъд хре- 
стоматитæм бахауд. 
Ахуыргæнджытæ дзы 
сæ ахуырдзаутимæ 
æвæрын райдыдтой 
чысыл спектаклтæ. 
Р.З. II 
Мæ кадæг, мæнмæ гæсгæ, Горæтгæрон районæй Гæздæнты 
авд æфсымæры райгуырæн хъæумæ дæр нал фæхæццæ ис. Фæл- 
тæрдджын поэт æмæ райдайгæ поэтæн иу тæрæзтыл барæн куыд 
ис! Фæлæ уæддæр мæхицæй разыйæ баззадтæн, фыццагдæр  
Гæздæнты æфсымæрты темæ æз кæй райдыдтон халын... 
49 

Æз дын æфсымæр уыдзынæн 
Нырма цы кусын кæйдæр хъæуы, фæлæ мын хи хъæуы ад кæ- 
нын райдыдта. Хи хъæу загьтон, нæ йыл ахъуыды кодтон, афтæ- 
мæй. Кæм мын ис хи хъæу? Мæ райгуырæн хъæу Четыре уартæ 
Тырсыгомы баззад. Мæ сабийы бонтæ уым арвыстон Терчы был- 
гæрæтты дугьгæнгæйæ, Цъыфджынтæй Хуырысæрмæ тæлы 
цалх тулгæйæ, Цынаты сыхы лæппутимæ хъултæ уилгæйæ, 
зымæгон та миты бын хиарæзт лæгæтты æмбæхстытæй хъаз- 
гæйæ. Дарддæр, сæ цотæн ахуыры фадæттæ «уа»-йы тыххæй, 
хуыздæр хъæу агурæг зылдысты мæ мад æмæ мæ фыд быдыры 
хъæуты. Иу аз Черменыхъæуггаг уыдтæн, фыццаг къласмæ уым 
бацыдтæн. Дыккаг къласæй фæндзæм къласмæ - Тарскæйаг. 
Æхсæзæм къласæй æстæм къласмæ та -Дзуарыхъæуккаг æмæ 
абон дæр уырдыгон дæн. Цыппар азы горæты кæй ахуыр кодтон, 
уымæй горæтаг не сдæн. Гъемæ, Четырсаг-Черменыхъæуккаг- 
Тарскæйаг-Дзуарыхъæуккаг лæппу мæнæ ныр кусы йæ ном дар- 
дыл кæмæн айхъуыст, уыцы Хъобаны. 
Адæмы цæст уынаг у, фæзæгьынц. Хорз æмæ æвзæр уай- 
тæккæ дæр равзарынц. Уый афтæ кæй у, уый ам Хъобаны мæхи 
удæй рахатыдтон цыбыр рæстæгмæ. 
Цæуын фæскуыст скъолайæ мæ цæрæнуатмæ. Уæвгæ 
цæрæнуатæй дохтыр Царахаты Къырылы цæрæнуат у. Дыууæ- 
уатон фатер ын ис, стæй фылдæр хатт йæ мадмæ ацæуы Уæл- 
лаг Санибамæ æмæ мæ йæ дæлбазыр æрбакодта - иу уат дзы 
мæнæн рауæлдай кодта. 
«Кæс дæ чингуытæ, фысе æхсæв-бонмæ, нывтæ дæр кæн, 
мæн ницы хъыгдардзынæ», - загьта мын иу бон, æмæ уæдæй 
нырмæ иу цары бын фæйнæ уаты цæрæм кæрæдзи æмбар- 
гæйæ. 
Дуканийы раз иунæгæй лæууы электрон станцæйы сæргъ- 
лæууæг Бекмырзаты Петя. Бацыдтæн æм. Кæрæдзийæн салам 
дæттæм къухистæй. 
- Лæппу, бакастæн дын дæ фыст, - мæ къухыл хæцгæйæ мын 
дзуры Петя. - Уæллæй лæг дæ! Уый бæрц хабæрттæ æмæ сæ 
афтæ бæстон фæфысе! Æнæуи фидар зæрдæйы хицау дæн, 
фæлæ дæ рæнхъытæ кæсгæйæ мæ цæстысыг калд. Уæлдайдæр 
æй мæ сидзæргæс мадæн куы кастæн, уæд уый та бынтон куыд- 
та. Ныллæгьстæ мын кодта, уыцы лæппуйы ма, дам, мын фенын 
50 

кэен, - лæг мын сабыргай мæ къух суагьта. - Иу бон ма дæ дыууæ 
директоримæ нæхимæ рацу. Ме 'фсымæр-директортæн, мыййаг, 
фæндаг амонын куы нæ хъæуы! Мæ мадæн бæрæгбон саразæм! - 
Петя иуцасдæр фæхъус, стæй мæ æваст афарста: 
- Тотырджан, читæ дын ис? 
Йæ фарст ын æххæст нæ бамбæрстон æмæ йæм фæрсæгау 
кæсын. 
- Мад, фыд? - йæ фарст фæбæлвырддæр кодта лæг. 
- Ис! - цинхъæлæсæй йын дзуапп дæттын. 
- Хотæ, æфсымæртæ? - æрбакаст та мæм. 
- Хотæ - фондз! - загьтон сæрыстырæй. 
-Æфсымæртæ? - кæсы мын мæ цæстытæм. 
- Æфсымæр? - фæрсæгау кæнын мæхи. - Мæнæ мæхæдæг 
мæхицæн æфсымæр! - бахудæгау æм кодтон. 
Петя хъусæй алæууыд, ныккаст мæм, йæ мидбылхудт йæ 
цæсгомыл анхъæвзт, стæй мын ме уæхск æрхоста йæ пæлæх- 
сар армытъæпæнæй. 
- Гъемæ, уæдæ мæнæ кæйдæр хъæуы кусыс, хорз лæггаг, 
æмæ дын ардыгæй фæстæмæ æз æфсымæр уыдзынæн! Мæ 
сæр дæ кæм бахъæуа, уым æфсæрмы ма бакæн! Раст мæ бам- 
бар: алкæмæн афтæ нæ зæгъдзынæн. 
Æз бынтон ныфсæрмы дæн. 
- Бузныг, - æрæджиау сфæрæзтон дзурын. 
Дзуары бын нуазæн иумæ нæ банызтам, ард нæ бахордтам, 
кæрæдзимæ нæ къухтæ дæр сæрмагондæй нал радтам, æр- 
мæст цæстæнгасæй кæрæдзи бамбæрстам. Кæд уалдзыгон бон 
у, уæддæр нырма хатгай комæй зымæджы уазал радымæгау 
кæны, æрмæст уый мæнмæ нал хъары, - Петяйы цæстæнгасæй 
мæ зæрдæйы æрцард æнахуыр удрæвдауæг хъарм. 
- Дæ ныхасæй гьеныртæккæ ноджы фæхæстæгдæр стæм, - 
фæныфсджын дæн æз Петяйы уыцы ныхæсты фæстæ. 
- Ома? - фæрсæгау мæ кæны лæг. 
- Нырмæ-иу дæ куы федтон, уæд-иу дæ мæхинымæр  
мæхицæн сиахсыл нымадтон. Фæлæ ирон адæм куыд акæнынц: 
хорз сиахс æфсымæрæй хуыздæр у. Нырмæ мын сиахс уыд- 
тæ, ныр мæм дæхæдæг дæхи фæхæстæгдæр кодтай -  
æфсымæр мæ загьтай. 
- Нæ дæ 'мбарын, лæггаг. Цавæр сиахс? Кæцон сиахс? - 
сæрæй къæхтæм мæ бары лæг. 
51 

- Дæ къæбæргæнæг кæмæй у, ме 'фсымæр? - фæрсын æй. 
- Бадриатæй. Иумæ иу скъолайы куы кусут! - ныккаст мæм. 
- Нырмæ йæ нæма базыдтай? 
- Зонын æй æмæ дын уымæн зæгьын: нырмæ мын сиахс 
уыдтæ, ныр та ма æфсымæртæ дæр баистæм. 
Лæгхъуыдыты аныгъуылд, цы зæгьа, уый нал зоны. 
- Мæ сæры зонд мын ныссуйтæ кодтай. Цавæр сиахс? Ды - 
Кокайтæй, не 'фсин - Бадриатæй! 
Æз хъæрæй ныххудтæн. 
- Кокайтæ æмæ Бадриатæ æрвадиуæг кæй кæнынц, уый 
зонын дын бæргæ æмбæлди, мæ хистæр, хъуыддаг куы кодтай 
уыцы мыггагимæ, уæд. 
- Гъеуый дын гье! - йæ къухтæ кæрæдзиуыл æрцавта лæг. 
- Уæдæ абонæй фæстæмæ дыууæрдæм хæстæджытæ уыдзы- 
стæм! Ныртæккæ не 'фсинмæ хæрзæггурæггаг фæуыдзынæн. 
Куыд никуы мын ницы загъта. Кæд, мыййаг, ацы хабар йæхæдæг 
дæр нæ зоны. Уырыссаг æвзаг ахуыр кæнгæйæ дзы йæ ирондзи- 
над айрох, æнхъæл дæн? - æмæ Петя дæр ацы хатт хъæрæй ных- 
худт. - Фæлæ мæ фыццаджы ныхас уæддæр уæлдæр лæудзæн, - 
дзуры мæм. - Фыццаджыдæр æфсымæр, стæй та уæд сиахс! - йæ 
худт фæуромгæйæ йæ ныхас балхынцъ кодта мæ ног æфсымæр. 
Ныронг иу мадæй райгуыргæ æртæ æфсымæры кæмæн уыд 
- Харкæ, Иван æмæ Уырызмæг, уыцы Петяйæн ма фæзынд 
ноджыдæр иу æфсымæр. 
Бынтон æнæнхъæлæджы кæйдæр хъæуы æнæ æфсы- 
мæрæй æфсымæрджын сдæн! Уый цас ныфсы хос у лæгæн! 
Æнæ ныфсæй цæрын зын у, уæлдайдæр искæй хъæуы! 
Тлаттаты Чермен 
- Тлаттаты Чермены ном таурæгьтæ æмæ зарджыты кæй ба- 
цард, уый дын æнæзонгæ нæ уыдзæн, Тотылджан, -дзуры мын 
хъæуы лæгтæй арæхдæр кæимæ амбæлын коммæ бахизæны, 
уыцы къæсхуыртæ арæзт, фæлæ нуарджын æмæ уæнгдых, æр- 
гомзæрдæ æмæ зæрдæхæлар, Фыдыбæсты хæстæй раздæхæг 
Дзуццаты Митя. 
Арæхдæр уымæн зæгъын æмæ уый йæ куыстæй рацæйцæуы 
- станцæйы радгæс инженер у; æз та, зæгьæн ис, фæсурокты 
52 

мæ дыккаг куыстмæ фæцæйцæуын - комы рæсугьддзинæдтæ 
ныв кæнынмæ. Арæх сæхимæ, хæдзары дæр сæмбæлæм - йæ 
бинойнаг Хуыдион Лизæ хъæуы скъолайы райдиан кълæсты 
ахуыргæнæгу. Æз сæйрагдæр санаторион скъолайы кусын,  
хъæуы скъолайы та мæм æрмæстдæр майрæмбонты вæййы нывгæ- 
ныны æмæ черченийы уроктæ. Зæгьæн ис, кæйдæр хъæуы ме 
'нæзынгæ зондамонджытæй иу у Лизетхан. Хæрзæгьдау æмæ 
бирæфенаг сылгоймаг. Йæ сабийы бонтæ кæмдæр дард Скæ- 
сæны арвыста. Уым хæрзæвзонгæй Илас Æрнигонимæ кæй ам- 
бæлд, уыцы хабар мын куы радзырдта, уæдæй фæстæмæ мæ 
зæрдæйæн уæлдай адджындæр ссис. Æрнигоны æмдзæвгæты 
чиныг мæ чингуытимæ ис, уый куы базыдта, уæд æй æркуырдта. 
- Майрæмбоны дыл æмбæлдзæн! - ныфс ын бавæрдтон, 
мæхæдæг æваст, æнхъæл куыд нæ уыдтæн, афтæ зæрдаивæй 
кæсын райдыдтон Æрнигоны æмдзæвгæ. 
Арфæ ракæн, аре, нæ бæстæн, 
Арф дæ фарнæй бамбæрз мах. 
Аре, нæ бæстæм, аре, нæ фæзтæм 
Амонд арæхдæр ыздах. 
Цардæй бафсад, аре, нæ Иры, 
Ратт нæ бæстæн, аре, бæркад. 
Аре, нæ Иры фос уæд бирæ, 
Хос уæд арæх, хор уæд зад. 
Тае дæ хурæй, аре, нæ хæхшы, 
Рухс дæ рухсæй уæд нæ ком. 
Кæн нæ хæхты, кæн нæ рæгъты 
Ирæн уарзон ды сæ ном. 
Арфæ ракæн, аре, нæ бæстæн, 
Арф дæ фарнæй бамбæрз мах. 
Аре, нæ бæстæм, аре, нæ фæзтæм 
Амонд арæхдæр ыздах. 
Æмдзæвгæ кæсгæйæ, аивæй мæ цæст дарын Лизетханмæ. 
Уыцы рæстæг æй йæ мысинæгтæ кæдæм ахастой, Хуыцау йæ 
зонæг, фæлæ йæ рустыл цæссыгтæ куыд æрфæд кодтой, уый 
йæхæдæг дæр æрæджиау фембæрста. Аивæй сæ асæрфта 
æмæ барджынæй бакодта: 
53 

- Хъусыс! Майрæмбонмæ мауал кæс! Тæккæ райсом уыцы 
чиныг мæ къухты куыд уа, афтæ бакæн! Мæнæ дæм лæппутæй 
исчи ныууайдзæн! - йæхæдæг йе скъоладзау фырттæ Тамик 
æмæ Игормæ ацамыдта. 
Лизетханы сæрыхицау Митяимæ фембæлд мæнæн кæдфæн- 
ды дæр æхцон цин æрхæссы. Æдзухдæр æм ног таурæгъ, кæнæ 
æндæр исты цымыдисаг хабар цæттæ вæййы. Хъусын æм уар- 
зын, уый æмбары, æмæ мæ куыддæр дардæй йæ цæст ацахсы, 
афтæ йæ мидбылты бахуды. Йæ ныхас цæттæйæ йæ дæлæвзаг 
хæссы, уый æмбарын, æмæ æз дæр худгæцæстæй атындзын 
йæ размæ. 
Ацы хатт дæр куы амбæлдыстæм, уæд Чермены кой кæнын 
уыциуæй уымæн райдыдта: 
- Фыццагдæр Тылаттаты Чермен сдзырдта бынæттон æл- 
дæртты ныхмæ, фыццагдæр уый рахæцыд æфхæрд адæмы сæ- 
рыл. Хъобаны уæздæттæ зыдтой, сæ кæвдæсард стыр хъаруйы 
хицау кæй у, æргомæй йыл кæй нæ фæтых уыдзысты, уæлдай- 
дæр йæ фарсхæцджытæ бонæй-бон фылдæр кæй кодтой, уый 
сæхи цæстæй уыдтой æмæ йыл уымæ гæсгæ фæстагмæ хи- 
нæй рацыдысты. Тылаттатæ маргæ сæхæдæг сæхионы акодтой 
мæнгардæй, мæнгарды ном та æгас хъæубæстыл сбадти. Уæв- 
гæ иугæр хъæуæй иу куы «фесгуыхы», уæд йæ аххос иннæтыл 
дæр бæхбадт акæны. Мæнмæ гæсгæ алы хъæуæн дæр ис йæхи 
сæрмагонд ном. Мах хъæу, раст Чермены амардæй фæстæ- 
мæ, хæссы мæнгарды ном! Фæлæ йæм æз цы бар дарын, кæнæ 
мæнæ ды куы схъобайнаг уай, уæд æм ды цы бар дардзынæ? 
Мур дæр ницы! Уый Тлаттаты уæздæттæ уыдысты ахæмтæ! 
О, æмæ дын уый дзырдтон: Чермены хъæздгуытæ  
мæнгардæй амардтой. Маргæ йæ акодтой, фæлæ йæ ном та æнустæм 
баззади цæргæйæ йæ кады зарджыты, йæ номхæссæн таурæгь- 
ты. Ирон адæм зарджытæ æрмæстдæр кады лæгтыл кодтой! 
Уымæн æрымысыдысты дæлæ Дыгуры партизантæ хъобайнаг 
лæджы ном уартæ революцийы рæстæг. Сæ къорды ном æнæн- 
хъæлæджы не схуыдтой «Кермен», ома, Чермен! Чермен-Керме- 
ны тырысайы бын тох кодтой мæгуыр адæмы сæрвæлтау. Раст 
Чермен йæ цæргæйæ йæхæдæг куыд тох кодта, афтæ! Дæлæ 
горæты театры цы Чермен æвдисынц, уый федтаис? - æваст 
мæ афарста Митя. 
- Куыд нæ йæ федтон! Раст дзы Чермены ролы Тæбæхсæу- 
54 

ты Бало хъазыд! - мæхицæй æппæлæгау кæнын, кæд æй нæ 
федтон, уæддæр. 
Цыдæр хиндзаст цæстæй маем æрбакаст. Кæд мын мæ гæды 
ныхас фембæрста? - уайтагьд асырх дæн, мæ ныхы хид аивæй 
асæрфтон. Мыггагæй гæдывад кæй рахастон, уый нырма Хъо- 
банмæ нæма æрбахæццæ! 
- Ам дæр æй арæх сæвæрынц, - йæ ныхас дарддæр кæны 
Митя. - Клубы хицау Хъаныхъуаты Евгена чи у, уый театры 
куыстмæ тынг цыбæл у. Иуахæмы та сæвæрдта Чермены. Æр- 
хуыдта нæ. Бадæм, цымыдисæй кæсæм сценæмæ. Алцы дæр 
дзы нывыл цæуы. Чермены хъазыд дæсæмкъласон Абайты лæп- 
пу. Мæнæ æрхæццæ йæ фыдимæ ныхасмæ. Аразгæ бæзджын 
хъæлæсæй дзуры: 
«Бæргæ мын фыд куы радтаид Хуыцау! Цæй диссаджы æв- 
зыгьд кæстæр ын уаин! Лæгдыхæй йын-иу ракарстаин хос! Ыскæ- 
нин фос... - æмæ дарддæр ноджы бæзджындæр хъæлæсæй 
бахахх кодта: - Нæ, мæнæн фыд нæй! Мæнæн фыд нæй! Нæй! 
Нæй! - æдзæм залы азæлыд лæппуйы мастæй дзаг хъæлæс. 
Адæм фæхъус сты. Æнхъæлмæ кæсынц, цы дзуапп ын рат- 
дзæн йæ фыд... Уыцы рæстæджы дуаргæрон лæууæг чысыл 
уæдæгонд Казикк мæсты хъæлæсæй куы сдзурид: «Уæдæ дын 
уый чи у?» - лæппуйы фыды ном бадзырдта сценæмæ, йæ къух 
мæсты уыгъд акодта, йæ фыдæн ын дзæбæх ныссидти æмæ 
дуармæ йæ ных сарæзта. «Ничи йæм кæсы! Адæмы сай, фæлæ 
мæн нæ асайдзынæ!» - æмæ хъуыр-хъуыргæнгæ дуарæдде 
фæци. Адæм худынмæ дæр нал уыдысты, кæуынмæ дæр. Æп- 
пынфæстаг къухæмдзæгьд анæрыд, æрмæст æй ничи бамбæрс- 
та Абайы-фыртæн æмдзæгьд кодтой æви Апайы-фыртæн. 
- Цыфæнды уæд, Тотылджан, - кæны йæ ныхас дарддæр 
Митя, - фæлæ уæддæр æмæ уæддæр Чермен æрвылбон 
дæр цæры немæ. У нын фæзминаг кæмдæриддæр æмæ кæд- 
дæриддæр. Йæ таурæгътæ йын дзурын хъæуы кæстæртæн. Йæ 
зарджытæ йын зарын хъæуы æрвылбон дæр. Уадз æмæ кæс- 
тæртæ лæгдзинадыл ахуыр кæной се 'рвылбоны царды, - лæг 
разылд мæнырдæм, æдзынæг мæм кæсы. - Уый та дæуæн дæ 
къухты ис, ахуыргæнæг дæр дæ æмæ ма фысгæ дæр кæныс. 
Нæ сывæллæттæ дæ бæрны сты. Хъусынц дæм. Дæ зæрдыл 
дар: ирон адæм зарджытæ нывæндгæйæ алы дзырдæн дæр 
лæвæрдтой сæрмагонд мидис-уæлдай ныхасæн дзы бынат нæ 
55 

уыд. Æрмæстдæр хъайтаримæ бает зырнæйзылд, зæрдæйæ 
цæугæ, зæрдæмæ хъаргæ ныхæстæ! 
Митяйы заргæ никуы федтон, фæлæ ацы хатт базарæгау 
код та: 
Тлаттатæ байуæрстой. 
Уæд Чермен уыди хæтæны, 
Сау хъулгъайы сæттынмæ. 
Æрбатардта иу рæгъау. 
Бадти йæ мад æнкъардæй 
Арты фарсмæ къонайыл. 
- Цы мын кæные, о Нана, 
Цæуыл кæные æнкъард та? 
- Тлаттатæ байуæрстой, 
Дæуæн хай нæ бакодтой. 
Лæг у, зæгъгæ, нæ загътой, 
Æвзæрæн дæ равзæрстой. 
- Баууæнд, Нана! Мæнæн дæр 
Цæттæ мæ гал, мæ гутон. 
Куы фæтæрсон не 'лдæрттæй, 
Уæд фæхъæуон ме 'мгæрттæй. 
Чермен дæр хуым бакодта, 
Таубийау фæрсырдæм. 
Тылаттаты бадомдта, 
Тарстысты йын йæ койæ. 
Зарæг фæци. Кæмдæр ма йын дардæй йæ азæлд ахсы мæ 
хъус, æви уый мæнмæ афтæ кæсы? Митя иуцасдæр æдзæмæй 
бады, Дæллаг Хъобаны сæрты кæдæмдæр нымдзаст. 
«Цымæ кæдæм кæсы? Цæуыл у а тæккæ йæ сагьæс? Цы ма 
мын зæгьынмæ хъавы?» -хъуыды кæнын мæхинымæр. 
- Уа-а-алæ уыцы зæххытæ афæлдæхта Чермен  
фæрсырдæм! - æппынфæстаг мын амоны Тымбыл къуыбырæй скæсæ- 
нырдæм цы фæтæнтæ айтынг сты уыдонмæ. 
Кæсын, кæдæм мын амоны, уырдæм. Мæ цæстытыл та уайы 
Тугъанты Махарбеджы хуызджын ныв «Чермен». Æрмæст уыцы 
ныв ныр цардæгасæй, ноджы ирддæрæй сыстад уалæ  
Тымбыл къуыбыры дæлвæччи: Чермен гутонæй зæхх фæлдахы, 
56 

хъæуы мæгуыртæ йæ алыварс æмбырдтæ кæнынц. Уалынмæ 
ныййазæлыд зарæг. Чермены æнæмæлгæ зарæг! Ныр та мæм 
зарæджы зæлтæ уырдыгæй хъуысынц. 
«Нæй! Хъæбатырæн мæлæт нæй!» - скарстон мæхинымæр 
æмæ, чысыл ма бахъæуа, мæхæдæг дæр ма ныццæлхъ кæнон 
Чермены зарæг: «Тлаттатæ байуæрстой, Черменæн хай нæ ба- 
кодтой...» - фæлæ æвиппайды мæхиуыл фæхæцыдтæн - афой- 
надыл фембæрстон, зарæггæнæджы курдиат мæм кæй нæй, мæ 
райгуырдæй мын аре мæ хъусыл кæй ныллæууыд, алы зарæг 
дæр иу мелодийыл кæй зарын, уый... 
Æрмæст, Митя мæ куыд нæ хъуса, афтæ мæхинымæр хъыр- 
нын, нырма дæр уалæ Тымбыл къуыбыры дæлвæччийæ цы 
зарæг зæлы, уымæн... 
Гамдзæ 
Гамдзæ хæсты быдыры йæ туг кæй ныккалдта, уый йыл 
фыццаг.бакастæй дæр бæрæг у. Æрмæст йæхæдæг хæсты кой 
никæддæр скæны. Нæдæр нозтджынæй, нæдæр æрвонгæй. 
Завхозæй кусы санаторион скъолаиы. Алцæмæ дæр йæ хъус 
лæмбынæг дары. Бон-изæрмæ куысты вæййы, изæрæй  
скъолаиы фæсчъылдым къуыбырыл фæхæрд кæны йæ хæдзармæ. 
Алы бæрæгбоны дæр нæ сæхимæ ахоны йе 'ртæ чъири кувын- 
мæ. Йе 'ртыккаг бинойнаг Тамæт, куыд дзурынц, афтæмæй йæ 
кæддæры фыццаг уарзон, зæрдæхæлар сылгоймаг у, алкæд- 
дæр ныл зæрдæйæ бацин кæны. Куыд фæзæгьынц, цалынмæ 
уым вæййæм, уæдмæ нын йæ арм фынгæн фæдары. Адджын 
бадт фæкæнæм алыхатт дæр. Гамзæйæн, иннæ бæстæмæ 
фæд-фæдыл æгæр чи атагъд кодта, уыцы дыууæ усæй йын цы 
цот баззад, уыдоны дæр Тамæт йæхи сывæллæттæй ницæмæй 
хицæн кæны. Æмхуызон сæ хъомыл кæны: дæу у, мæн у сын нæ 
кæны, - иууылдæр йæ лæджы цот сты. 
Куысты рæстæг Гамдзæимæ бон цалдæр хатты амбæлæм 
скъолаиы алы къуымты: уый аркъау æмæ дзæбугимæ, æз ныв- 
гæнæджы «цъылын» æмæ ахорæнтимæ. 
Мæнæ та ныр дæр скъолаиы клубы цæттæ кæнын Уæлахизы 
радон бæрæгбонмæ нæ Ирыстоны хъайтар хæстонты къамтæй 
стенд. Цы сывæллæттæ мын æххуыс кæнынц, уыдоны сихоры 
хæрды фæстæ сæ боны фынтæм арвыстон сæ хуыесæнуæт- 
57 

тæм. Кæд фынæй нæ фæкæнынц, уæддæр фæтк афтæ амоны 
æмæ йын гæнæн æмæ амалæй халæн нæй. Æз дæр исты ахæ- 
рон, зæгьгæ, хæрæндонмæ бауадтæн. Хæринагдæттæн чысыл 
рудзынггондмæ куыддæр бахæццæ дæн, афтæ мæм мидæгæй 
райхъуыст Гамдзæйы хъæрæй ныхас. 
- Хæрæг дыл ныммæлæд, кæд цы дур дæ! 
Ныхас хъусын, фæлæ лæгæн йæхи нæ уынын. Мæ сæр ру- 
дзынггонды фæцавтон. Мидæгæй ничи ис. Дзурæг дæр нæ зыны, 
фæлæ йæ хъуыр-хъуыр хъуысы бæрзонд пецы фæсчъылдымæй. 
Фыццаг хатт хъусын Гамдзæйы ахæм хъæлæсы уагæй дзургæ. 
- Диссаг у ацы Бимболаты фырт. Цыма йын æз кафылщык 
дæн! - лæг æвзæр ралгьыста, кафелы гуыпп фæцыд, æмæ пецы 
фæстейæ, фыццаг йæ синтæ разындысты, стæй уæд йæхæдæг 
дæр. Мæнырдæм разылд. Йæ тызмæг каст ын ацахстон. Никуы 
ма йæ федтон ахæм тызмæгæй. Мæхæдæг дæр хорзау нал фæ- 
дæн. Тыххæйты ма ме 'взаг скарста мæ фарста: 
- Цы кæныс, Гамдзæ? Кæимæ хыл кæныс? - фæрсын æй 
хъавгæ хъæлæсыуагæй. 
- Цы ма кæнон! Райсом, дам, горæты хицауадæй ам иу сыл- 
гоймаг уыдзæн æмæ, дам, махæн та нæ пецы фарс æрдæгхафт 
у. Кафыл, дам, сæвæрын хъæуы, цалынмæ, дам, не 'рбахæццæ 
ис, уæдмæ. Æвæрын кафыл æмæ нæ хæцы, уайтагьд рахауы. 
Алы куыст дæр бакæндзынæн, фæлæ цы нæ зонын, уый дын 
куыд хъуамæ бакæнон? - фæрсæгау мæ кæны. 
- Ныртæккæ! Чысыл мæм фæлæуу! - разгъордтон тыргьты, 
кæрты агьуысты алыварс æрзылдтæн æмæ чъылдымырдыгæй 
хæрæндоны смидæгдæн. 
Кæсын æмæ цалдæр кафелы пъолыл пырхæй лæууынц. 
Ахъуыды кодтон: «Исчи дæр ма тæвд сисыл кафель æвæры?» 
Хъæрæй та сдзырдтон: 
- Гамдзæ, уæлæ нæ ибон уæхимæ цы бадт арахъхъæй ба- 
буц кодтай, уымæй ма уæм уыдзæни, кæй зæгьын æй хъæуы. 
Цалынмæ дзы авджы дзаг ардæм хæццæ кæна, уæдмæ ацы  
кафель йæ тæккæ бынаты сбаддзæни. Дзырд дын дæттын. Æр- 
мæст ын акувын хъæудзæн, цæмæй йыл Цындысгоны пецы ми 
ма 'рцæуа. 
Сундуков пецамайæг уыд Хъобаны. Æнæуи та йæ хуыдтой 
Цындысгон. Йæ куыст зыдта æмæ йын хъæу аргь дæр код- 
той. Фæлæ иу хатт цы 'рцæуы, уый адæмæй нал фæрох кæны. 
58 

Пец-иу куы самадта Сундуков, уæд-иу ын хæдзары хицауимæ 
акуывта, анызта-иу зæрдæвæндон. Æрмæст-иу уыцы бон йæ 
кусæндзаумæттæм нал бавнæлдта. Иу бон куыствæллад æмæ 
нозтвæлладæй æрцæуы Абайты къуыбырæй. Стыр фæндагмæ 
æрхызт. Фидараты Георги йæ размæ фæци. «Пец мын самай!» 
- ныххатыд æм. «Абон нал!» - зæгьы йын лæг. «Абон. Дыууæ 
хатты фылдæр дын бафиддзынæн!» «Дыууæ графины дзы уы- 
дзæн?» «Уыдзæн!» «Уæдæ цом!» 
Лæг райдыдта пец амайын, кусгæ-кусын ма иу-цалдæр агуыв- 
зæйы хуыпп дæр акодта. Иуафон фембæрста, йæ пецы сие кæл- 
гæ кæндзæн. Йæ фæсонтæ йæм фæцарæзта, йæхæдæг  
хæдзары хицаумæ дзуры: «Рæвдз, иу мын рауадз!» «Æххæст æй 
фæуы!» «Рахæс дын, зæгьын!» «Фæуы уал дæ куыст!» - сбустæ 
йыл кодта Георги. «Уæдæ кæд афтæ у, уæд: «Печка, за мной!» 
- фæхъæр кодта лæг, йæхæдæг иуварс агæпп ласта æмæ, кæй 
зæгьын æй хъæуы, пецы сие рафæлдæхт... 
Уæдæй ардæм Георгийæн йæхицæн йæ фæсномыг у Цын- 
дысгон. 
- Цындысгон дарæг дæ ма уæд! Ды та мын кæм скафылщык 
дæ! - сбустæ мыл кодта Гамдзæ, йæхæдæг мастерок тасы 
мæсты æппæрст ныккодта æмæ хъуыр-хъуыргæнгæ кæртмæ 
ахызт. - Гъер, ацы хает хъæуы ахæм дæсны кæм хъуамæ сса- 
рон иу бонмæ? 
- Макæй уал агур! Фæлтау хуыны кой бакæн! - адзырдтон 
ма йæ фæдыл. Мæхæдæг мастерок систон, тас донæй байдзаг 
кодтон, кафель уым нывæрдтон. Ноджы ма бедрайы дзаг дон 
æрбахастон æмæ ныртæккæ кафель кæм æвæрдзынæн, уыцы 
къулыл калын райдыдтон армыдзагæй. Дон фыццаг цъыс-цъыс 
кæнынмæ фæци хъарм сисыл андзæвгæйæ, стæй æрсабыр, 
æруазал. Æз уæддæр дон калын æмæ калын. Цас тынгдæр 
æруазал уа сие, уыйас змæст æрæгмæ дæр хус кæндзæн. 
Уыцы куыст кæнгæйæ мæ цæстытыл ауадысты, фарон 
фыццаг хатт мæ мады 'фсымæры Калакмæ бæрæггæнæг куыд 
ацыдтæн, уыцы бонтæ. Цыппор фарæстæм азы арæзтадон 
профтехучилищæ каст куы фæци, уæд æй уырдæм арвыстой 
кусынмæ. Уæдæй абонмæ уым æрбынæттон. Хорз аразæг дзы 
рауад. Фæстагмæ Калачы зындгонд кафелæвæрæгыл нымад 
æрцыд. Стыр хицауæн сæвæры кафель, уыцы стыр хицау йæ 
ног бынæттæн куывд фæкæны, уазджытæ сæ цæст хæссынц 
59 

алы къуымты, бафæрсынц: «Кафель дын чи сæвæрдта?» Иуæн 
нæма фæвæййы æвæрд, афтæ иннæ йæ уæлхъус алæууы. 
«Абон тæнгьæд змæнтæг нал агурын, - дзуры мæм иу сæу- 
мæрайсом. - Ды мын азмæнтдзынæ, стæй уæд, цалынмæ æз 
кусгæ кæнон, уæдмæ дæ куыд фæнда, афтæ дæхицæн сæндо- 
ны баддзынæ Хъуыбадыйау!» 
Æмæ æцæгæй дæр афтæ рауад. Куыд мын бацамыдта, 
афтæ йын змæст æрцæттæ кодтон, мæхæдæг фынгыл æрбад- 
тæн. Мæ мады æфсымæр Амырхан, мады номæй та - Фентик, 
кусгæйæ йæ дзыхмæ сыкъа нæ хæссы. Хорз мастер, дам, хъуа- 
мæ йæ къухмæ нозты фæстæ мастерок ма иса. Æз ын змæст 
куы 'рцæттæ кодтон, уæд мæ мастерок иуварс баппæрстон. 
Уый йæ куыст ныууагьта, сыстад, мастерок систа æмæ мæм æй 
фæстæмæ æрбаппæрста. Кусæн дзаума, дам, сыгьдæг уарзы. 
Цы гæнæн мын уыд: ныссыгъдæг æй кодтон æмæ кæм уыд, уым 
æй айв сæвæрдтон. Мæхæдæг фынджы уæлхъус æрбадтæн 
æмæ мæхицæн сидтытæ уадзын, фæлæ мæ мады æфсымæр 
куыд зæрдиагæй кусы, уымæ дæр мæ хъус дарын. Хатгай-иу æй 
фæрсгæ дæр акодтон. 
Йе 'внæлдмæ кæсгæйæ мæ цæстытыл уади, фыццаг бон мæ 
Калакуынæг куы акодта, уыцы боны балц Руставелийы проспекты. 
Цæуæм сабыргай æмæ мын амоны хæдзæртты карнизтæм. 
«1951 азы 25 июны куыстон уалæ уыцы карнизыл!» -æмæ-иу 
йæ мидбыл бахудти. Афтæ мын Руставелийы проспекты  
Руставелийы цыртдзæвæнæй дæлæмæ цæугæйæ алы дыккаг, кæнæ 
æртыккаг хæдзары карнизмæ бацамыдта. 
Касттæн æм æмæ дис кодтон, ацы лæг уыцы карнизтыл куыд 
куыста, уый мæ цæстытыл уад. Алцы дæр хорз, фæлæ мæйтæ 
æмæ азтæ та йæ зæрдыл куыд бадардта! Цыфæндыйæ дæр, 
алы куыстмæ зæрдиагæй куы 'вналай, уæд уый у сфæлдыста- 
дон куыст. Ам цæф, уым цæф куыстытæ нæ кодта, уæртæ йыл 
ныр дæр бæрæг у: алы плиткæйы дæр йæ уды рухс æмæ къухты 
хъарм бауадзы. Уæлдай йын нæу, йæхицæн кусы æви паддзаха- 
дон къæрныхæн - бæрнон кусæгæн. 
Касттæн æм, æмæ мæ зæрдæ ради мæ мады æфсымæрæй 
дæр, æмæ йæ зæрдиаг куыстæй дæр. 
Кафелæвæрыны куысты сусæгдзинæдтæ уыцы бон базыд- 
тон, æмæ мын ныр фадат фæцис сæ равдисынæн. 
Æз пецы къулыл дон калын, уæдмæ хæринаггæнæг Гиоты 
60 

Дарья æмæ йе 'ххуысгæнæг Хъаныхъуаты Косерхан дæр фæ- 
зындысты, æмæ уыдон та мæнмæ сæ цæст дарынц. Хатгай 
кæрæдзимæ фæрсæджы каст бакæнынц. Пецы къул æруазал, 
плиткæ дæр дон фаг бацъырдта, уый куы бамбæрстон, уæд 
мастерокмæ февнæлдтон æмæ цæстыныкъуылдмæ плиткæтæ 
пецы къулыл февзæрдысты. Æдæппæтæй авд плиткæйы! 
Хæринаггæнджытæ мæм джихæй кæсынц. Æз дæр мæ куыст- 
мæ кæсын, мæхи дæр нæ уырны, фæлæ цыма мæ фæлварæн 
фæрæстмæ. Рудзынгæй мæм Гамдзæйы сæр фæзынд. Æрба- 
цыд, пецы къулмæ бакаст, стæй та мæнмæ ныккаст. 
- Дæ хорзæхæй, хæйрæг дæ! Ацы куыст та кæм базыдтай? 
- æмæ йæ къухтæ кæрæдзиуыл æрхоста. - Ам хъуыддаг авджы- 
дзагыл нал ахицæн уыдзæн! 
- Бузныг, Гамдзæ! Уымæй анызтæй уæлдай нæй! - бахуд- 
тæн æз. - Мæн ма уартæ дæ хæстон æмбæлтты стендыл аку- 
сын хъæуы. Бимболаты фыртæн зæгъдзынæ, дæхæдæг сæ кæй 
сæвæрдтай! - æмæ атындзыдтон мæ куысты бынатмæ. 
Хъæурагъ. II 
- Хъæурагьы тыххæй бирæ æмбисондæн дзуринæгтæ баз- 
зад, - дзуры мын иу бон ме 'фсымæр Петя. - Дыууынæм-æрты- 
нæм азты уæртæ электрон станцæ куы арæзтой, уæд сæйраг 
уæзæгтæласæныл нымад уыд уæрдоны ифтыгьд бæх. Бæхæн 
аргь нæ уыд уыцы рæстæджы, уæлдайдæр хæхбæсты, æмæ 
ноджы ахæм егьау арæзтады. Бæхы марды тыххæй карз тæр- 
хонгонд цыд аххосджынæн. 
Уыцы аххосджынтæй иу разынд Хъаныхъуаты Рудтан. Руд- 
тан уыд хъаруджын лæппу-лæг, цалынмæ-иу дзулфыцæнæй 
бæхдонмæ цыд, уый та версты æрдæг дæр нæ уыд, уæдмæ-иу, 
æнæхъæн дзул хæрд фæци. Дзул та абоны дзулы хуызæн уыд! 
- цыппар-фондз ахæмы! Дзулфыцæнæй-иу йæ тæф æнæхъæн 
городокыл ахæлиу. Ахæм дзултæ фыхтой уæд! Рудтан хъаруйæ 
хъаруджын уыд, фæлæ чысыл фæстæуæз. Зоныс æй. Æнæ- 
зонгæ лæг ын йæ уыцы миниуæг æвиппайды нæ фæхатыдаид. 
Рудтан доныбылæй дуртæ ласта станцæйы арæзтадмæ. Бæх 
дæр йæхи хуызæн кусаг разынд. Кæрæдзи æмбæрстой æмæ сæ 
куыст кодтой. Рудтан дæлбыл дуртæ æвгæдта уæрдоны гуыф- 
61 

фæмæ, бæх дзаг уæрдон тæссарвæндагыл уæлæмæ, арæзтад- 
мæ, ласта. Лæг уæрдон уым æвдæлон кодта æмæ та-иу ногæй 
- дæлбылмæ. Бæх лæгыл афтæ сахуыр, æмæ йын уæлдай «но» 
кæнæ «тпру» кæнын нæ хъуыд. 
Иу бон та Рудтан уæрдон дурæй байдзаг кодта, бæх та фез- 
мæлыд, ахæцыд размæ, фæлæ ацы хатт бæрæг уыд йæ бакас- 
тæй: цыдæр йæ зæрдæмæ нæ цæуы. Уæддæр ахæцыд æмæ 
уæрдонвæндагмæ базылд. Хæрды бынмæ бахæццæ, бамбæрс- 
та, уæрдон æгæр уæззау у, уый, æмæ йæ цыма йæ хицауæн 
æмбарын кæнынмæ хъавыд, уыйау фæлæууæгау кодта, фæлæ 
йæм Рудтан, куыд никуы ма уыд, афтæ ехсæй февзыста: «Нуа! 
Вперед! Вперед!» Бæхæн ма цы гæнæн уыд! - йæ фæстаг тыхтæ 
æрбамбырд кодта æмæ уæлбылмæ фæхæрд кодта. Хæрды æм- 
бисмæ куы схæццæ, уæд та фæлæууæгау кодта. Рудтан дæр та 
йыл схъæр кодта: «Вперед! Вперед!», йæхæдæг дæр ма йе уæхс- 
кæй уæрдонмæ фæбыцæу, афæлвæрдта бæхæн феххуыс  
кæнынмæ, фæлæ ма бæх тарстцæстæй фæстæмæ иу каст фæкод- 
та, размæ ма бæргæ ахæцыд, фæлæ нал сфæрæзта. Рудтаны 
тызмæг хъæр дæр æм нал фехъуыст, æмæ йæ дзаг уæрдоны уæз 
фæстæмæ рахаста дæлбылмæ. Лæг ма йæхи фæсайдта æмæ 
къуыбыры сиукъуыл тарст халонау абадт. Нæма йæ бамбæрста, 
цы 'рцыд, уый æмæ ма фæсусхъæлæсæй бакодта: «Вперед,  
вперед...» Йæхицæн йæ цæссыгтæ йæ рустыл уадысты. 
Амард бæх. Лæгæн тæрхон кæнынц. Хъæуы клубы къух- 
бакæнæн нæй. Фыццаг хатт цыд бæхы тыххæй тæрхон, æмæ 
цымыдис кæм не сты адæм, нæ фæзивæг кодтой, суанг ма чи- 
дæртæ хъæуыбынæй дæр схæццæ сты. 
Сценæйы, цæхгæрмæ æвæрд, сырх хъуымацæй æмбæрзт 
стъолы уæлхъус бадынц тæрхоны лæгтæ, иуварсырдыгæй 
æнæбары бадт кæны Рудтан дæр. Рудтанæй чысыл фалдæр 
бадынц, уыцы бон кæимæ куыста, уыдонæй сæ хъæугæдæртæ 
- æвдисæнтæ. 
Тæрхоны лæгтæй иу уыд сæйрагдæр, куыд рабæрæг ис, афтæ- 
мæй æмбырды сæрдар. Астæуæй бадт. Иуафон барджынæй  
графин бахоста йæ ручкæйæ. Адæм фæсабыр сты. Лæг йæ сæрыл, 
уæлахиздзауау, бæрзонд схæцыд, Рудтанмæ бакаст. Æвиппайды, 
æдзæм сабыры æхсаргарды дзæхстау, райхъуыст йæ фарст: 
«Хорз лæг, бæх цæмæн амардтай?» 
Рудтан æваст ныхасæй фесхъиудта, йæ мидбынат баз- 
62 

мæлыд, адæмыл йæ цæст ахаста, стæй базылд тæрхоны лæг- 
мæ. Сабыргай бакодта: 
«Æз æй нæ амардтон». 
«Уæдæ йæ чи амардта?» - ног æй тызмæгдæр хъæлæсы уа- 
гæй фæрсы тæрхоны лæг. 
«Æз ын «вперед, вперед» кодтон, уый «назад, назад» рацыд 
æмæ былæй ахауд», - уæзбынæй бакодта Рудтан. 
Тæрхонгæнæг залы бадджытыл йæ цæст ахаста, бакаст йæ 
фарсмæ бадджытæм дæр, стæй ныккомкоммæ Рудтанмæ. 
«Хорз лæг, æмæ уæлæ Хъæурагьы бæхтæ никуы федтай?» 
- ноджы карздæрæй йæ фæрсы. 
«Федтон, æмæ цы?» - уыциуæй йын ноджы уæзбындæр 
хъæлæсы уагæй йæхи фæрсы Рудтан. 
«Æмæ уыцы бæхтæй куыд никуы ничи рахауд?» - бынтон 
карзæй йæ бафарста тæрхонгæнæг. 
Рудтан иуцасдæр ницы сдзырдта. Тæрхонгæнæг йе 'мбæлт- 
тыл йæ цæст ахæсгæйæ, ома, мæ фарста йæ бынатыл сæм- 
бæлд, зæгъгæ, йæхицæй куы ныббуц æмæ йæ дзых фæхæлиу 
кæнынмæ куыд хъавыд ног фарста раттынмæ, афтæ Рудтаны 
фарста йæ размæ фæцис: 
«Гъер, ды æрра суда нæ дæ?» 
Тæрхонгæнæг фæуыргьуыйау, йæ цæст залы бадджытыл 
ахаста, фæрсæгау бакаст йе 'мбæлттæм. Уыдон дæр æрмæст 
се уæхсджытæ базмæлын кодтой. 
«Уæд цæмæн?» - ацы хатт сабырæй фæрсы Рудтаны. 
«Уæдæ Хъæурагъы æдуæрдон бæх кæд федтай? Уæлдай- 
дæр ма дурæй дзаг уæрдонимæ?» 
Адæм тæрхоны лæгмæ ныккастысты, иннæ тæрхоны лæгтæ 
та кæрæдзимæ бакастысты. Бæрæг у, сæ худын тыххæй уро- 
мынц. Тæрхонгæнæг Рудтанмæ кæсгæйæ баззад. Стæй фестад, 
йæ къух ауыгьта æмæ дуарырдæм фæраст. 
-Уыцы хуызæнæй Рудтан аирвæзт карз тæрхонæй. Арæзта- 
ды адæм кæй нæ фаг кодта, уый тыххæй йын йæ бæрны бакод- 
той æндæр бæх. Æрмæст ын ныффæдзæхстой, цæстыгагуыйау 
æй куыд хъахъхъæна, афтæ. Æмæ йæ, æцæгæй дæр,  
цæстыгагуыйау хъахъхъæдта! - фæци йæ ныхас Петя æмæ Хъæурагъ- 
мæ кæсгæйæ хъæрæй ныххудт. 
63 

Цæстыгагуы 
Петяйы зæрдиаг худты зæлтæ Хъæурагьмæ æххæст нæма 
фæхæццæ сты, афтæ райдыдтон мае ныхас: 
- Мæ уæздан, мæ кадджын, мæ хъобайнаг æфсымæр, мæ 
буц хистæр, Хъайтыхъойы уæздан фырт, - дзурын барæй 
дæрдтыл, мæхæдæг æм аивæй кæсын. Лæг бацыбæл, уый куы 
бамбæрстон, уæд мæ ныхас дарддæр нывæндын райдыдтон: - 
Цæстыгагуыйы коймæ мæ зæрдыл æрлæууыд Рудтанæн йæхи 
цæсты хабар. Дыууæ боны размæ мын æй нæ дохтыр Къырыл 
диссагæн дзурæгау дзырдта. 
- Уагæры дын цымæ цы дзырдта, æз кæй нæ зонын? - фæр- 
сæгау мæ кæны. 
- Ды йæ нæма фехъуыстай, уымæн æмæ, куы дын зæгьын, 
дыууæ боны размæ æрцыд хабар. Къырыл æй æрмæст мæнæн 
радзырдта æмæ уайтагьд автобусмæ атагьд кодта. Йæ ный- 
йарæг мадмæ да-а-а-алæ Уæллаг Санибамæ атындзыдта. Уæ- 
дæй ардæм нæма фæзынд. Уымæ гæсгæ ацы хабар æз, Рудтан 
æмæ медициной хо Хъуппеты Азæйы йеддæмæ ничи ма зоны, 
- кæнын дарддæр уæзбынæй мæ ныхас æз. 
- Уагæры цы уыд? - бацыбæл ме 'фсымæр. 
- Цы куы зæгьай, уæд, - æмæ райдыдтон фæлхат кæнын 
Къырылы ныхас: «Бадын мæ кусæн уаты. Райсомæй мæм цы 
рынчынтæ уыд, уыдоны хабæрттæ фыссын сæ бæрæгуæттæм. 
Кæмæн цы хос раттын хъæуы, уый бæлвырд кæнын медициной 
хойæн. Уалынджы дуар æрбахостæуыд. 
«Мидæмæ, чидæриддæр дæ! Æрмæст дæ хуынтæ дæ разы 
тыргьты иуварс æрæвæр, ам та уæддæр сæйраг дохтыры кусæн 
уат у!» - дзурын хъæрæй, мæхæдæг дуары 'рдæм кæсын. 
Дуар сабыргай æрбайгом, æмæ мæм фыццаг къепкæйы 
къартуз æрбазынд, стæй дынджыр тымбыл худ. 
«Æмбæлы дæм?» - дзуры мæм худы бынæй чидæр. 
«Мидæмæ!» -дзурын æм. 
Лæг фæныфсджындæр æмæ æрбахызт. Йæхи сæмраст  
кодта. Кæсын, æмæ дын мæнæ нæхи Дзыбындзы фырт Рудтан. 
«Бынтон куы ныфсæрмытæ дæ! Цы хур, цы къæвда дæ æр- 
бахаста? Цы дæ срыст уагæры?» - сыстадтæн, йæ къух ын исын. 
«Мæнæ мæ цæст риссы», - къæзгæйæ дзуры лæг. 
«Гъама, ракæ йæ», -дзурын, дохтырæн цы 'мбæлы зæгъын 
ахæм рæстæг, уыцы ныхæстæ. 
64 

Лæг йæ армытъæпæн йæ галиу цæстмæ бадардта, цæсты 
тъыфылтæ фæтъæбæртт кодтой, æмæ йæ цæстыгагуы йæ ар- 
мытъæпæны февзæрд. 
«Гъа, мæнæ ис!» - йæ къух мæм æрбадаргь кодта. 
Æз цæстыгагуы йæ армытъæпæны куы ауыдтон, уæд уæл- 
гоммæ фæцæйхаудтæн. Бандоныл ма куыд фæхæцыдтæн æмæ 
куыд æрбадтæн, уый æмбаргæ дæр нал бакодтон. 
«Цы кодтай, Къырыл? Ма тæрс. Авгæй цæст у!» - нашатыр 
спъиртты тæфимæ мæм æрбайхъуыст Рудтаны уæзбын ныхас, 
уый хæдфæстæ та - медициной хо Азæйы кæл-кæлæй худт». 
Ам фæци йæ дзырд Къырыл æмæ йæхæдæг хъæрæй ных- 
худт. Æз дæр йемæ худтæн уыцы худæджы хабарыл. 
- Рудтанæн æвæргæ цæст ис, уый æгас Хъобангом куы зо- 
нынц, уæд æй Къырыл нырмæ нæ зыдта, уый æнхъæл нæ уыд- 
тæн! Уæдæ хорз фæтарст дохтыр уæвгæйæ! - схатдзæг кодта 
Петя æмæ ныххудт. 
- Уæд уым цалынмæ Къырыл худгæ кодта, - кæнын мæ ныхас 
дарддæр, - уæдмæ мæнæн та мæ зæрдыл æрлæууыд æндæр 
цæстыгагуыйы хабар. Къырылæн æй радзурынмæ хъавыдтæн, 
фæлæ дын куы загьтон, автобусмæ атагъд кодта. Цалынмæ мæ 
нæ ферох, уæдмæ йæ уæд та дæуæн радзурин? 
- Хъусын дæм! - бацымыдис та лæг. 
- Нæ хъæуыхицауæн дæр æвæргæ цæст ис. Дардмæ бæрæг 
нæ дары, æдде 'рбацæуæг æй æмбаргæ дæр нæ бакæны, æмæ 
йын аргь фæкæны, раст цыма дыууæцæстджын лæгимæ ныхас 
кæны. Хъæубæстæй раджы ферох хъæуыхицауы æвæргæ  
цæсты хабар, æмæ уый дæр хæрзæрæджыйы онг цард йæхицæн, 
раст ыл цыма дыууæ цæсты ис. Фæлæ, куыд фæзæгьынц: мыст 
къахта æмæ гæдыйы сæр йæхицæн! 
Скъолайы цыд педсовет. Хъæуыхицауы ничи фæхуыдта, 
афтæмæй йæхигьдауæй бацыд, директоры фарсмæ æнæдзур- 
гæйæ æрбадт. Ахуыргæнджытæ дзурынц ахуырдзауты хъомы- 
лады фарстатыл. Алы радзурæджы фæстæ дæр лæг йæ сæр 
æнæразыйы тылд бакæны. Æртыккаг дзурæг дзырд куыддæр 
фæци, афтæ æваст фестад, трибунæгондмæ бацыд æмæ дзу- 
рын райдыдта иумæйаг зондамонæн ныхæстæ. Иуафон бæр- 
зонд хъæлæсы уагæй бахахх кодта: 
«Скъоладзауты хъомыладмæ къазолнæй цæстæй кæсын 
хъæуы, къазолнæй, мæнæ хорз адæм!» 
65 

Уыцы рæстæджы бындз куы ратахтаид уаты, уæд ын йæ 
базырты пæр-пæр фехъуыстаид суанг историиы ахуыргæнæг 
уæзхъус Ахмæт дæр. Ахуыргæнджытæ æнæсымæй кæрæдзи- 
мæ ракæс-бакæс кæнынц, ома, уымæй цы зæгъынмæ хъавы нæ 
хъæуыхицау. Æппынæрæджиау фæстаг рæнхъæй раихъуыст 
ирон æвзаджы ахуыргæнæджы фæсус хъæлæс: 
«Омæ, хъæуыхицау, бахатыр кæн, фæлæ къазолнæй цæст 
кæмæн нæй, уый та йæм цавæр цæстæй кæса?» 
Уат иуцасдæр ноджы тынгдæр ныссабыр. Стæй  
ахуыргæнджытæ кæрæдзимæ бакастысты æмæ фæстагмæ чыр-чыр кæ- 
нын райдыдтой. Дзурæг ма цыдæр зæгъынмæ хъавыд, фæлæ 
фырмæстæй йæ дзыхы дзырд нал бадт, йæ къух мæсты уыгьд 
акодта æмæ дуарæдде фæци. 
«Æмæ, дам, ирон æвзаджы дæснытæ нал ис! Куыд æй акъах- 
та!» - хъæрæй ныххудт ахуыры хайады сæргьлæууæг, æмæ 
уыйадыл педсовет йæ куыст фæци. 
Хъæуыхицауæн «паддзахадон» цæст æмæ «къазолнæ» 
цæст фæивддзаг сты!» - фæдæн мæ ныхас æмæ Петямæ фæр- 
сæгау бакастæн. 
- Уæдæ уæ хъæуыхицау дæр нæхи Рудтанæй бирæ дард- 
дæр нæ ацыд! -æмæ ацы хатт ноджы хъæрдæрæй ныххудт. 
Æз дæр худын дзыхыдзагæй, уымæн æмæ дыууæ  
къазолнæй цæстджыны дæр зонын лæгæй-лæгмæ. 
Сойы кæрдихтæ хæрæндоны царыл 
Цæуæм Дæргьæвсмæ æвдæмкъласонтимæ. Къæхтысæры 
фæндагыл сын сæ хъару хъуамæ бавзарон. Науæд зымæг-зы- 
мæджы дæргьы сойæвдылдæй фæцардысты æмæ ныр, куы 
фæуалдзæг, уæд сой сæ хъуыры нал цæуы. Иу къухæй кардыл 
фæхæц, йæ комыл ын сойы егьау кæрдих сие, афтæмæй, иннæ 
къухæй кард æртъæпп лас æмæ сойы къæртт царыл андæгьд. 
Стæй цармæ кæсгæйæ, кæрæдзимæ цæстныкъулгæйæ, су- 
сæгæй худ æмæ худ. Директор куыддæр сойы фыццаг къæр- 
дихтæ царыл федта, æфтæ мæм æрбакаст, йæ сæр батилæгау 
кодта. Æз æм бахудæгау кодтон: ома, куыддæриддæр зæгъай! 
Абон фæлладуадзæн бон у. Мæ къордæн райстон сæ боны 
хæлц æмæ Къæхтысæры 'рдæм нæ фæндаг дарæм. Сывæл- 
66 

лæтты цинæн кæрон нал ис! Æмæ куыннæ: Хъобанæй дарддæр 
ма Дæргьæвсгом дæр фендзысты! Æз та мæхинымæр зæгьын: 
- Уæ цин ардыгæй Къæхтысæры фæхæрдгæнæнмæ, стæй уæд 
фендзыстæм! 
Хъæуæй ахызтыстæм. Цæуæм дарддæр. Хохы рындзмæ 
сын амонын: 
- Уалæ айнæгыл мæсыг уынут? 
- Уынæм! - æмдзыхæй мын дзуапп дæттынц. 
- Уый у Хъаныхъуаты мæсыг. 
-Хъазыбеджы хох кæй хуыдтой, Хъаныхъуаты уыцы Болайы 
мæсыг? - сонт фарст мæ акодта директоры æрвад Уырызмæг. 
- Бола æцæгæйдæр Хъаныхъуатæй уыд! Фæлæ мæсыг  
Болайы мæсыг нæу, мæсыг у æгас мыггаджы мæсыг! Стæй Бо- 
лайæ бирæ раздæр амад æрцыд. Бола та канд Хъаныхъуаты 
Бола нæ уыд - Бола уыд æгас Ирыстонæн дæр йæ цæугæ хох, 
йæ лæугæ мæсыг! Уæлæ уыцы мæсыг, ардæмты чи 'рбахæццæ 
вæййы, уыдон суынынц æрмæстдæр, мæнæ йæ мах ныртæккæ 
куыд уынæм, афтæ. Бола та йæ тых æмæ йæ хъаруйы фæр- 
цы абон дæр зыны æппæт дунетæм! Суанг ма йæ сымах дæр 
куы суыдтат мæсыгмæ скæсгæйæ. Тыхгæнæг ын тых нæ ардта! 
Фæлæ, уæ зæрдыл бадарут, тыхджын уæвгæйæ уыд тынг уæз- 
дан æмæ бынтон хæдæфсарм! 
Афтæ, дзургæ-дзурын, лæгæттæм бахæццæ стæм. 
- Мæнæ-иу Дæргьæвсгомы быдырдзаутæ, фæззæг хорæй- 
дзаг галуæрдæттимæ фæстæмæ куы здæхтысты, уæд-иу ам 
æмбырд кодтой! - амонын сын лæгæтмæ. - Хæххон фæндæг- 
тыл иунæгæй цæуын тæссаг у, уæлдайдæр дзаг уæрдонимæ, 
ноджы ма, чысыл фæстæдæр мах дæр цы фæндагыл цæудзыс- 
тæм, ууылты. Уæхи цæстæй йæ куы фенат, куы йыл фæхæрд 
кæнат, уæд мæ хуыздæр бамбардзыстут. Ам-иу куы бамбырд 
сты, уæд-иу сæ фæндаг дарддæр иумæ адардтой. 
Цæуæм мах дæр. Уалынджы разынд Джызæлдоны электрон 
станцæйы агъуыст. 
- Ацы электрон станцæ уыд фыццаг ахæм станцæ, уæды 
рæстæджы турбинтæм дон бæрзонд-бæрзондæй кæм калд. 
Сывæллæттæ цымыдисæй кæсынц алфамбылаймæ. Фæн- 
даджы бетонкъулы астæрды бынты æртæ ранæй дон куыд 
пæлхъ-пæлхъæй кæлы, уымæ диссагмæ кæсæгау кæсынц. 
- Ацы дон кæцæй кæлы? - цымыдисæй мæ фæрсынц. 
67 

Агьуысты сæрмæ сын амонын. 
- Уалæ хæтæлтæ уынут? 
-Уынæм! 
-Дон уырдыгæй бынмæ хæтæлтыл хауы, æмæ уæртæ уым ми- 
дæгæй турбинтæ цырен кæны, æмæ дзы равзæры электрон тых. 
- О, фæлæ уыцы дон кæцæй кæлы? 
- Ацы бынат уал уæ зæрдыл бадарут, стæй кæцæй кæлы, 
уый фæстæдæр фендзыстут уæхи цæстæй, 
Къæхтысæры фæхæрдгæнæнмæ бахæццæ стæм. Æр- 
лæууыдыстæм. 
- Уынут? Размæ нын ацæуæн нал ис. 
- Уæлæмæ та? - фæрсынц мæ сывæллæттæ. 
» Уæлæмæ ис дыууæ хуызы цæуæн: иу фæндаг - уæртæ 
шпалæйæ шпалæмæ гæппгæнгæйæ, иннæ та - къæдз-мæдз 
къахвæндагыл 33 фæзилæны банымайгæйæ, фыццаг у зын, 
фæлæ цыбырдæр фæндаг, дыккаг чысыл æнцондæр, фæлæ 
бирæ даргьдæр. Æфсæнвæндаг фæзынд станцæйы арæзта- 
димæ, - амонын сын рельсытæм. - Уæле цад ис. Фендзыстут 
æй. Уырдыгæй далæ станцæмæ тъунел къахын хъуыд, цæмæй 
дон ууылты турбинтæм згъора. Хъуыды ма кæнут, трубатæ  
кæцæй ракастысты, уый? 
- Кæнæм! - схор-хор кодтой иумæ. 
-Уæдæ хæтæлæн йæ райдиан уæлæ уым уæлейы ис, - кæнын 
дарддæр мæ ныхас. - Уырдæм кусæнгæрзтæ æмæ кусджытæн 
хæлц ласын хъуыд. Уый тыххæй сарæзтой æфсæнвæндаг. Уый 
иу! Уæртæ дыккаг, 33 къæдз-мæдзы фæндаг арæзт æрцыд уы- 
мæй бирæ раздæр. Куыд, уый таурæгъты дзуринаг ссис. Æмæ уын 
дзы æз дæр иу таурæгь радзурдзынæн. Раджы йæ фехъуыстон. 
Фыццаг хатт уалæ рындзæй куы ракастыстæм, Дзуарыхъæуæй 
куы рабалц кодтам, уæ карæн ма куы уыдтæн, уæд. Æз дæр уæд 
æвдæмтæм цыдтæн. Мах уæле куыд фæлгæсыдыстæм, афтæ 
нæм иу лæг- йæ фос хызта - æрбацыд, салам нын радта. Æхсыз- 
гон ын уыд, уый бæрц сывæллæттæ иумæ куы федта, уæд. 
«Мæнæ ныртæккæ цы фæндагыл цæудзыстут бынмæ, уый 
хуыйны Къæхтысæрфæндаг. Бирæтæ бафæрсынц: «Кæхтæн 
цæй сæр ис?» Æмæ сæ фарст раст вæййы! Уымæ гæсгæ уын æй 
æмбарын кæнын: фæндагхуынд Къæхтыты сæр. Цæмæн афтæ 
хуынд, уый уын радзурдзынæн æмæ уæ уый фæстæ афæнда- 
раст кæндзынæн». 
68 

- Мах ын фырцымыдисæй йæ дзыхмæ кæсæм, мæнæ ныр- 
тæккæ сымах куыд цымыдисæй кæсут мæнмæ, раст афтæ. 
«Дæргьæвсгомы цæрджытæ быдырмæ цыдысты куы Куырт- 
таты комыл, куы та Санибагомыл Дайранмæ ныххизгæйæ, - дзу- 
ры нын лæг. - Уыдон уыдысты дардыл цæуæнтæ. Ауылты та 
бынтон хæстæг у. Фæлæ ам уыцы рæстæджы æрмæстдæр уыд 
цуанæтты къахвæндæгтæ. Уый раджы уыд! Уациллайы чъириаг 
æхсæн æхсæвы, Гуццаты дзуары лæг æррæдзæ-мæдзæ кодта 
æмæ йæм йæ фыны æрцыд базырджын æфсургьыл урсзачъе 
зæронд лæг. Йæ фæдыл æй акодта, уалæ йæ уæлбылæй суанг 
мæнæ ардæм æркодта фæдгæнгæ. Райсомæй раджы лæг йæ 
фыныл нæ баууæндыд æмæ рацыд, æрцыд йæ фыны цы фæн- 
дагыл цыд, ууылты. Уалæ уæлбылæй суанг уартæ уырдæм  
æрцыд лæг. Барæджы фæд æцæгæй дæр бæрæг дардта. Хъæумæ 
здæхгæйæ хъуыды кæны: «Мæнæ æххæст нæ дзуармæ ба- 
кувæм, стæй мæ фын адæмæн радзурдзынæн». Куывд ахицæн. 
Адæм се 'рвылбоны куыстытæ кæнын райдыдтой. Иу бон  
дзуары лæг арвыста мыггæгты кадджын хистæртæм, цæмæй фæзы- 
ной уалæ уыцы рагьмæ. Адæм æрæмбырд сты. Уалынджы фæ- 
зынд дзуары лæг дæр. Йæ фын сын радзырдта æмæ сын зæгьы: 
«Ауылты фæндаг кæнын хъæуы. 33 фæзилæны дзы банымадтон. 
33 хæдзарыл æй байуарæм æмæ йæ скъахæм, слæгьз кæнæм, 
уæрдонвæндаг дзы саразæм. Мах дæр адæмы хуызæн цæрын 
райдайæм», - йæ ныхас балхынцъ кодта дзуары лæг. Адæм дыу- 
уæ нал загьтой. Дыккаг бон алы мыггаг дæр бавнæлдта йæ хай 
къахынмæ æмæ йæ лæгьз кæнынмæ. Ауылты сырæзт фæндаг. 
Къахгæ йæ кæй кодтой, уый тыххæй йыл сæвæрдтой ном Къæх- 
тыты сæр. Фæстагмæ æвзаг йæхи домæнтæм гæсгæ æрхъуыды 
кодта ног ном Къæхтысæр æмæ йæ абон дæр хонæм Кæхтысæр- 
фæндаг» - фæци уæд лæг йæ таурæгъ. 
- Кæд уæ искæмæ исты фарста ис, науæд цæуæм дарддæр! 
- балхынцъ кодтон мæ ныхас. 
Сывæллæттæ иууылдæр цыбыр фæндагмæ атындзыдтой. 
Хъомылдæр лæппутæй дзы фондзы ныууагътон, иннæты тыхтæ- 
амæлттæй раздæхтон къæдз-мæдз фæндагмæ æмæ сæ ногдзау- 
ты разамонæгХаниффæйы бар бакодтон, мæхæдæгуыцы фондзи- 
мæ шпалæтыл фæхæрд кодтон. Иунæгæй сын уадзæн нæй! - цы 
нæ вæййы, дур ратулын дæр зоны. Кæм - цыппæртыл, кæм - фаз- 
дзармыл, фæлæ схæццæ стæм уæлкъуыбырмæ. Бастадысты, кæй 
69 

зæгьын æй хъæуы, сывæллæттæ, мæхæдæг дæр бафæлладтæн, 
фæлæ йæ чи 'вдисы. Хъомылгæнæгæн лæмæгъ уæвыны бар нæй. 
Уалынмæ къæдз-мæдз фæндагыл цæуджытæ дæр схæццæ сты. 
Фыццагдæр цы райхъуыст, уый: «Æххормаг мын у!» 
- Æххормагæн дæр исты кæндзыстæм, фæлæ уал акæсут, 
Къæхтыты сæрæй бынмæ! Дзуары лæг уалæ уыцы хохы сæр 
федта йæ фын. Тыбауы хох хуыйны, йæ кувæн боны размæ уыр- 
дæм ссæуы дзуары лæг æхсæвæддæ. Кувгæйæ уым сбои кæны! 
Уырдыгæй йæ ракодта сызгьæрин базырджын бæхыл бадæг 
мæнæ ацы ранмæ, ныртæккæ кæуылты ссыдыстут, ууылты йæ 
ныккодта. Уæлбæхæй йæ арцæй хахгæнгæ цыд. Бамбæрстат? 
- Бамбæрстам! - æмдзыхæй та сдзырдтой сывæллæттæ. 
- Гъеныр, дыккаг аходæны рæстæг æрхæццæ, - бахудтæн 
мæ мидбылты сахатмæ æркæсгæйæ. - Фæйнæ комдзаджы скæ- 
нæм æмæ дарддæр нæ фæндаг дарæм. Сихоры хæрд цъыс- 
цъысгæнаг физонджытимæ кæндзыстæм Дæргьæвсмæ куы 
фæхæстæг уæм, уæд. 
Дзулы муртæ кæрдæгыл 
Къласы раздзог лæппуйæн йæ хызынæй сисын кодтон иу 
дзул æмæ нæлхæйы карст. Кард æм радтон. 
- Цал стæм, уый анымай æмæ дзул уал дихы акæн, нæлхæйы 
къæртт дæр - афтæ. 
Анымадта æмæ карды цыргьæй абарæгау кодта дзул куыд лыг- 
тæ кæндзæн, уый. Фыццаг карст фестырдæр кæнымæ хъавыд. 
- Лыггæнæг фæстаг хай исдзæн, - дзурын æм. 
Лæппу мæм æрбакаст, бахудт æмæ дзул дæр æмæ  
нæлхæйы къæртт дæр ахæм æмхуызон хæйттæ скодта, раст сæ 
цыма аптекæйы барæнæй барста. Бахордтой сæ къæбæртæ, 
агурынц ма бæргæ. 
- Дыккаг аходæнæн цы æмбæлд, уый бохордтат! Ардыгæй 
сихоры хæрдмæ хæрыны кой мачиуал скæнæд! - балхынцъ код- 
тон мæ ныхас. 
Сыстадтæн. Иуварсмæ кæсæг мæхи скодтон, цæсты кæро- 
нæй та чи цы кусы, уымæ кæсын. Æртæ лæппуйы дзулы муртæ 
æз-фæраздæронæй æмбырд кæнынц, сæ дзыхы сæ баппарынц. 
Уый хæрæндоны царыл сойы кæрдихтæ чи андæдзын кæны, тæ- 
70 

бэегъы та дзулы кæрстытæ чи амур кæны, уыдон сты! Мидбылты 
худын. Разылдтæн сæм. 
-Дзулы муртæ куы уидзут кæрчытау, цыдæр нæ бафсæстыс- 
тут? 
- Æмæ дын уыцы къæбæрæй куыд хъуамæ бафсæдæм? 
Ахæм даргь фæндагыл лæгæн йæхицæн æнæхъæн дзул дæр 
фаг куы нæ у! Мах та йæ дæс æмæ ссæдзæй бахордтам! 
- Уæдæ, зæгьут, дзулы карст адджын у сойы кæрдихимæ? 
- Тынг адджын! - æмхъæлæсæй мын дзуапп дæттынц 
æртæйæ дæр. 
- Уæдæ "дзулы муртæ дæр афтæ адджын сты кæрдæгæй 
уидзгæйæ? - хинфарст сæ кæнын. 
- Хуыцау ма дзы куы раттид! - æмдзыхæй та сдзырдтой лæп- 
путæ. 
- Хæрæндоны бадгæйæ сойы кæрдих цармæ куы фехсут 
карды фындзæй, дзул та бынтон куы ныммур кæнут. Цæмæн? - 
фæрсын сæ сабыргай. 
Дзуапп нæ хъусын. 
- Бамбæрстат дзулы ад, æви нæма? - ноджы фæлмæндæр 
хъæлæсы уагæй сæ фæрсын. 
Æртæйæ дæр сæ сæртæ æруагьтой, иннæтæ сæм кæсынц 
æмæ сыл худæгау кæнынц, адон-иу сæхæдæг хæрæндоны ца- 
рыл сойы андæгьдыл куыд худтысты, раст афтæ. 
- Уæдæ уæд размæ, сихоры хæрдмæ! Æрмæст уæ зæрдыл 
бадарут: хæрæндоны-иу куы бафсæдат, уæд-иу сойы кæрдихтæ 
æмæ дзулы кæрстытæ тæбæгьты уадзут. Цы бæрæг ис, уæд та 
ма уæ фæстæ иу æххормаг лæг фæзынд. 
Алиханы суадон 
Нæ улæфæн бынатæй цалдæр къахдзæфы дæр нæма ра- 
кодтам, афтæ мæм Сашæ Попов æрбауад. 
-Дойны мын у, -дзуры мын тыхстæй. 
- Комы та донæй фылдæр цы ис! Уæлæ къуыбырæй куыд- 
дæр схизæм, афтæ дæм æнæхъæн цад разындзæн. 
-Уый нуазыны дон нæ уыдзæн, -дзуры мын лæппу. 
- Нуазыны дон дæр дзы ис чысыл фалдæр, суадоны, - сабыр 
æй кæнын. 
71 

- Уымæй хæстæгдæр никуы ницы ис? 
-Ис! 
-Кæм? 
- Алиханы цъайы. Æрбайхъус-ма, - лæппуйы хъусы сабыр- 
гай дзурын: - Уæлæ уыныс цъайы агьуд? 
-Уынын. 
- Уым ис дон, фæлæ хæдзары хицау чъынды лæг у. Ракæс- 
дзæн. Æз дзы курдзынæн дон. Куы нæ дæтта, уæд дæм мæ 
цæст æрныкъулдзынæн, æмæ-иу кърант фездух. Фæлæ цалын- 
мæ мæ цæст не 'рныкъулон, уæдмæ æнцад лæуу. 
Къуыбырæй схызтыстæм, сывæллæттæ хъæр-хъæлæба кæ- 
нынц, иууылдæр агурынц дон. Уыдонмæ кæсгæйæ мæхæдæг 
дæр дойны кæнын райдыдтон. 
- Фæлæуут, мæнæ кæд хæдзары хицау ракæса, уæд... 
Уæдмæ цады хъарагьул Дегьуаты Алихан - бæзæрхыгтæ, 
уæзбын лæг - хуыфгæ рахызт тыргьтæм, йæ цæст ныл æнæба- 
ры ахаста, сабыргай кæртгомаумæ æрхызт. 
- Дæ бон хорз, Алихан! - дзурын æм мидбылхудгæйæ, 
мæхæдæг сывæллæттæм аздæхтæн. - Сабитæ, мæнæ уын 
Къæхтысæры паддзах! Базонгæ ут йемæ. Йæхицæй уæздандæр 
æмæ рæдаудæр лæг нæй ацы зылды! 
- Паддзахдарæг уæ ма уæд, хæххон дзиглотæ. Кæдæм та 
рабалц кодтат? Хъобангом уын фаг нал у? Нæ мæрдты нын фы- 
нæй кæнын уæддæр бауадзут! 
- Алихан, нæ дæ æмбарын, цавæр мæрдты кой кæныс? Чи 
амард? Хъобанмæ хабар куы ницы уыд... 
- Уæлæ «Мæрдты горæт»-ы чи хуыссы, уыдоны кой кæнын. 
Ауылты дæр сæм цæуынц, Куырттатыл дæр, Хъæрмæдоныл 
дæр. Тæригъæд сты æппынфæстаг. Хъæр мæрдтæм куы хъуы- 
сы, уæд сæм уæ дзолгъо-молгьо ныхас нæ хъуысы, æнхъæлут? 
- Ацы сывæллæттæ фарон фæззæгæй ардæм Хъобаны 
уазджытæ сты, Ирыстоны алы хъæутæй нæм æрбацыдысты, са- 
наторион скъолайы ахуыр кæнынц. Ахуыры хъуыддаджы сæхи 
хорз æвдисынц æмæ сын, зæгъын, сæ зæрдæргьæвддзинады 
тыххæй Дæргьæвсгом дæр фенын кæнон, науæд сæ хъæутæм 
куы аздæхой, уæд хорзæй цы дзурдзысты се 'мбæлттæн? 
- Фенын хорз у! Науæд æз мæнæ ам сау хæхты астæу ныс- 
сагьдтæн æмæ адæмы хъæр нал æмбарын. 
- Нæ, ма зæгъ! Дæхицæн паддзахы цард кæныс ам! Дæ ав- 
72 

налæнтæ дæхи бар, дзæгьæл хъыгдарæг дæ нæй! Афтæ кæд 
зымæгон искуы-иу хатт бирæгътæ баниуынц! - бахудтæн æз. 
- Ды цы бирæгьты кой кæныс, уыдон уыйбæрц тæссаг не 
сты, - дыууæхстонæй иу гæрах фæкæн æмæ фæцыдæр вæй- 
йынц, фæлæ ацы дыкъахыг бирæгътæ бирæ тæссагдæр сты. 
Дынджыр гал æд хъуын, æд сыкъатæ æрбацыдæр вæййы! 
- Уыдон æлгъыст адæм сты! Хуыцау сын тæрхонгæнæг уæд, 
мæгуыр лæджы фосмæ чи ныхилы! Гъестæй, афтæ бирæ дæр 
куы не сты, - ныфсытæ æвæрын лæгæн. 
- Бирæ не сты, фæлæ зæрдæнизæн иу роды фесæфт дæр 
фаг у, - арф ныуулæфгæйæ бакодта лæг. 
- Ахуыргæнæг, дойны мын у, - дзуры мæм Сашæ. 
- Алихан, доны къус дæм нæ разындзæн? - йæ ныхас ын 
фескъуыдтон. - Сывæллæттæ хæрды цæугæйæ сдойны сты. 
Алихан комы 'рдæм азылд, йæ рахиз къух Дæргьæвсы 'рдæм 
аивæзта æмæ амонæн æнгуылдзæй телыхъæдтæ нымайы: 
- Уалæ иу, уалæ дыккаг, стæй æртыккаг телыхъæд! Æртык- 
каджы ныккомкоммæ суадон... 
-Уыцы суадон зонын, Алихан, уырдæм куы нал бафæразой, 
- тыхст хъæлæсæй йæм дзурын. 
- Æз мæхæдæг дæр тæккæ райсом уырдыгæй æрхастон 
дыууæ къæртайыдзаг æмæ фесты. Цалынмæ хъæрмхуыпп фæ- 
кæны, стæй йæ къустæ фехсы, уæдмæ фæвæййы... Цæуын та 
мæ хъæуы ныртæккæ. 
«Æрхастай, куыннæ! Донцъирæн дæм ис æмæ дзы сцъирыс 
уартæ цъаймæ, стæй йæ уырдыгæй мидæмæ бахæссыс, чъын- 
дыгуыссæ!» - загьтон мæхинымæр, хъæрæй та загьтон: 
- Суадонмæ, уæд суадонмæ! - мæхæдæг мæ цæст лæппу- 
мæ фæныкъуылдтон. 
Сашæ, цыма тымбыл кафт кæны, афтæ цъилау ныззылд йæ 
мидбынаты, уайтагъд цъайы цур февзæрд, кърант фездыхта 
æмæ дон ныссæх-сæх кодта. Сывæллæттæ батахтысты æмæ, 
æз-фæраздæронæй, дон сæ армы къуырфытæй нуазын рай- 
дыдтой. Мæхи ма сыл хъæргæнæг скодтон, фæлæ ма мæм чи 
хъуыста! Лæг бахъуыр-хъуыр кодта, иуварсмæ ныттутæ кодта, 
æмæ сисаууон фæци. 
Сывæллæты цины хъæртæм хæдзары дуар фегом, æмæ 
уайтæккæ нæ уæлхъус алæууыд хæрзаив æмæ хæрзконд сыл- 
гоймаг, æд хъæдын къус: 
73 

- Зæгьгæ йын кодтон, къус демæ айс... Сывæллæттæ сты... 
Фæйнæ хъуыртты скодтаиккой æмæ дарддæр ацыдаиккой. 
Бузныг дæр ма дын загьтаиккой... Гъер та-иу ногæй цъир, - 
адзырдта ус йæ лæджы фæдыл. - Ма йыл фæхудæд уæ зæрдæ, 
цæргæбонты ам цæргæйæ хъæддаг куыд не сси. 
Сылгоймаг сывæллæтты донæй бафсæста, йæхæдæг къус 
цъайы сæрмæ сæрмагонд фæйнæгыл æрæвæрдта, нæ фæстæ 
суанг тигьмæ рацыд. 
- Лæгты дзуар уын æххуысгæнæг уæд, мæ къонатæ, - фæл- 
мæнхъæлæсæй радзырдта нæ фæстæ æмæ сабыргай хæдзары 
'рдæм азылд. 
Туджджынты мæсыг 
Мах дарддæр нæ фæндаджы кой кæнæм. Алихан нын цы 
суадонмæ амыдта, уырдæм бахæццæ стæм, уым нæ фæллад 
суагьтам, нæ дойны дæр басастам æмæ та дарддæр цæуæм. 
Суадонæй чысыл фалдæр рахизырдыгæй хохæн йæ тары 
нымбæхст мæсыг. Адæм æй «Туджджынты мæсыг» хонынц, 
фæлæ уал таурæгъ дзурыны размæ скъоладзаутæн цырддзаст- 
дзинады тыххæй хæс æвæрын. 
- Чысыл-ма мæм байхъусут! - сывæллæттæ æрлæууæгау 
кодтой. - Цæуæм фæндагыл, кæсæм рахизырдæм, хохы фахс-. 
мæ. Кæсæм лæмбынæг, æмæ дзы фыццагдæр мæсыг чи суына, 
уымæн дзулы уæлдай карст сихоры хæрды. 
Атындзыдтой размæ, кæсынц рахизырдæм уæлæмæ Тбауы 
хохы фахсмæ, фæлæ дзы мæсыг ничи уыны. Æрмæстдæр æй 
фæлтæрд цæст æрцахсдзæн, уый дæр фыццаг скастæй нæ! 
Ахызтысты, мæсыг цы ранæй хъуамæ зындаид, уыцы бынатæй. 
Æз бахæццæ дæн йæ хæд бынмæ. Æрлæууыдтæн. Дзурын сæм: 
- Уæдæ йæ ничи уыны? 
- Ничи. 
- Ардæм рацæут, ардыгæй ма иу хатт уæ цæст ахæссут хохы 
къуырфаутыл. 
Кæсынц цымыдисæй, фæлæ ничи уыны мæсыг. Къухы æн- 
гуылдзæй амонын æмæ уæд кæддæр-кæддæр Сашæ Попов 
ныхъхъæр кодта: 
- Æз æй уынын! Æз æй уынын! Уалæ ис! 
74 

Уæдмæ йæ иннæтæ дæр суыдтой. Райдыдтон таурæгь 
дзурын. 
...Ацы мæсыг самадта иу мæгуыр лæг. Æнæбары фæ- 
туджджын, фæхауæггаг йæ хъæуæй, адæмæй. Ардæм æрбаф- 
тыд. Йæ туджджынæй йæхи æмбæхста. Æххуысгæнджытæ йын 
уыд, хæринаг ын-иу схастой, йæхæдæг дæр-иу æхсæвыгæтты 
хъавгæ æрхызт, æрмæст дардмæ нæ цыд. Ома, тæрсгæ, мый- 
йаг, нæ кодта, фæлæ йæ нæ фæндыд уæлдай тугкалд. Афтæ- 
мæй цард йæхицæн. Фæлæ туг кæмæй дардта, уый æнцад нæ 
бадти! Кæд æй адæм сабыр кодтой, уæддæр æй йæ маеты хæл- 
бурцъ размæ схуыста: агуырдта алы мадзæлттæ йæ туг райсы- 
нæн. Æмæ йæ исгæ дæр ракодта. Иу хатт уыцы лæг аре амардта, 
хæлынстыгьд æй бакодта, царм йæ уæлæ скодта æмæ изæр- 
рухсæй мæсыгмæ дæрддзæфгомау йæ цыппæртыл разил-ба- 
зил кæны арсы хуызы. Иу бон, дыууæ боны. Æртыккаг изæр аре 
иннæ хæттытæй хæстæгдæр куы бацыд мæсыгмæ, уæд лæг нал 
фæлæууыд æмæ йæ рагæрах кодта. Аре æрфæлдæхт æмæ 
дæргьæй баззад. Уыцы æхсæв æм нæ рацыд. Дыккаг æхсæв 
дæр фæбадт æмæ касти арсы мардмæ, фæлæ аре æнцад хуыс- 
сы, змæлгæ дæр нæ кæны, бонæй дæр афтæ. Æртыккаг æхсæв 
хъавгæ рахызт мæсыгæй, аракæс-бакæс кодта, - алфамбылай 
цъиузмæлæг нæй. Хъуызгæ-хъуызгæ цæуы арсы мардмæ. Бын- 
тон æм баввахс æмæ, диссаг! - аре йæ фæстæгтыл алæууыд 
æмæ хъримаг ныннæрыд æхсæвы тары. Афтæ хинæйдзаг лæг 
йæ туг райста мæгуыр лæгæй. 
- Уæдæй ардæм ацы мæсыг æдзæм æвдисæнæн лæууы, 
иуæй уды сыгьдæгæн, иннæмæй та - адæймаджы фыдæхæн! - 
балхынцъ кодтон мæ ныхас. 
Таурæгъ-æцæг хабар радзырдтон сывæллæттæн, куыд æй 
фехъуыстон хистæртæй, афтæ. Мæхæдæг та хъуыды кодтон 
фидæны поэмæйы мидисыл. 
Фæлæ уый тыххæй æндæр хатт. Ныр та уал нæ фæндаг 
дарддæр дарæм Дæргъæвсмæ. Хуссар Хынцæджы зæппæдз- 
тыл сывæллæттæ сæ цæст хæссынц, фæстагмæ сын ацамыд- 
тон цады фаллаг фарсмæ - Цæгат Хынцæгмæ. 
- Цæгат Хынцæджы ныр дæр ма цæры Æлбегатæй иу лæг. 
Боко. Æрæджы ма йæм æрбафтыд йе 'рвад Микъыл. Микъыл 
фæгуыбыр, зæхмæ æртасыд, фæлæ Боко усгур лæппуйау уыцы 
æлвæст æмæ уæнгджын у. Цæгат Хынцæгæй хъæубæстæ ли- 
75 

дзæг куы фесты, уæд уый ам цæргæйæ баззад, фосы куыст 
кæны. Гъе, фæлæ йын ус нæ рæстмæ кæны, - алидзынц ын! 
Æмæ куыннæ! Иунæгæй чи фæразы! Иу хатт та быдырæй ног 
бинойнаг æрбатеу-теу кодта. Ус æнхъæлдта цæрæг хъæумæ йæ 
ласы. Дыууæ боны дæргьы йæ цæст куы никæуыл æрхæцыд, 
уæд дон-дон хæрдмæ Дæргьæвсы 'рдæм йæ ных сарæзта. Боко 
уыцы рæстæджы йæ хъомтæ æрцæйтардта æмæ дын усы тагьд- 
тагьд тындзгæ куы ауынид. Адаг-адаг йæ размæ фæци, ацахста 
йæ æмæ йæ йæ фæстæ ласæгау æркодта. Бавдæлд æмæ йæ 
сынтæгмæ ныббаста. Фосмæ йæхæдæг зылд: дуцгæ дæр сæ 
кодта, цыхт дæр ахста. Хæринаг дæр йæхæдæг кодта, усæн 
дæр-иу сывæллонау бахæрын кодта. Афтæ цас фæцардысты, 
Хуыцау йæ зонæг! Фæлæ йæ ус фæстагмæ æрæууæндын кодта: 
загьта, нал алидздзынæн, æрмæст мæ уадзгæ скæн, алцы дæр 
кæндзынæн, куыддæриддæр зæгьай! Суагьта йæ лæг, фæлæ 
йæм йæ хъус дардта. Ус хæдзары куыстытæ райдыдта кæнын, 
лæг та лæджы куыстытæм бавнæлдта. Гъа, ныр ыл лæг баууæн- 
дыд, зæгьгæ, афтæ та йæ иу сæурайсом ус фæуагьта. Къæхты- 
сæрыл Хъобанмæ ныггæпп кодта. Боко та ма йæ йæ тыхстæй 
Дæргьæвсы агуырдта: уæдæй фæстæмæ иунæгæй цæры. Ныр 
æм Микъыл фæзынд æмæ иумæ сæ царды бонтæ æрвитынц сæ 
райгуырæн хъæуы. Фыдыуæзæг зынаргь у цыфæндыйæ дæр! 
Цалынмæ Бокойы хабæрттæ дзырдтон, уæдмæ «Мæрдты 
горæт»-мæ бахæстæг стæм. Сывæллæттæ сцымыдис сты. Ныр- 
мæ чингуыты цы нывтæ уыдтой, уыдон ныр сæ цæстыты раз 
сыстадысты. Стырдоны сæрты хидыл бахызтыстæм. Æрлæууы- 
дыстæм «Мæрдты горæт»-ы кулдуары цур. 
Мæхæдæг фыццаг хатт куы уыдтæн ам, уый мæ зæрдыл æр- 
лæууыд. 
...Дзуарыхъæуæй Куырттаты комыл æрхызтыстæм Дæр- 
гъæвсгоммæ. Дæргьæвсмæ талынггæрæтты æрхæццæ стæм. 
Æхсæвиуат нын æрцæттæ кодтой скъола-интернаты агъуысты. 
Нæ къорд уыдис æстæм, фарæстæм æмæ дæсæмкъласон- 
ты хуыздæр ахуырдзаутæй арæзт. Дæсæмкъласонтæй иуцал- 
дæрæй æфсадæй ссыдысты, æмæ-иу хуыпп дæр акодтой мах 
сусæгæй физрукимæ. Ам дæр дын бынæттон лæппутæм фæ- 
дзырдтой, æртæ сомы сæм авæрдтой (уæд ма арахъхъы литр 
сомы аргь уыд.) Лæппутæ æртæлитруат балон æрбадавтой, 
фæлæ цъус дæлбылæй. 
76 

«Уый та чи анызта?» - фæрсы сæ, царды уайæнты чи ауад, 
эерæджы æфсадæй чи сыздæхт, уыцы дæсæмкъласон Дзобела- 
ты Валодя. 
«Махæй ничи!» - фæрæвдз лæппуты хистæр. 
«Уæдæ балон дæлбыл цæмæн у?» - фæтызмæгдæр Валодя. 
«Æртæ сомы нæм радтат æмæ уын мах дæр æртæ сомы 
аргь æрбахастам». 
«Омæ, зæгьын, дзаг цæуылнæ у, кæд дзы нæ ахуыпп кодтат, 
уæд?» 
«Ам «высокогорнæй» у, æмæ арахъхъ дæр уымæ гæсгæ зы- 
наргьдæр кæй у, уый нæ зонут?» 
Хистæркъласонтæ дын уый фехъуыстой цы! - æмхудт нык- 
кодтой. Мах та уыдоныл худтыстæм. Уæдæй ардæм  
«высокогорнæй» арæх æрлæууы мæ зæрдыл. Æмæ цы! Раст уыдис, уый 
чи 'рхъуыды кодта, уый. Абон мах цы фæндæгтыл ссыдыстæм, 
ууылты далæ быдырæй хор лас, бахус æй кæн, æрысс æй, 
арахъхъ дзы рауадз, ууыл тухæн нæ хъуыди! Æмæ сæ арахъхъ 
дæр зынаргьдæр уымæн уыди! 
Сывæллæттæ æрзылдысты зæппæдзтыл, бакæстытæ код- 
той рудзынгонд хуынчъытæй, цæмæйдæрты бафарстой æмæ 
сæ цымыдис куы 'рцыд, уæд хъæумæ араст стæм. Скъолайы 
кæрты ис футболæй хъазæн фæз, сихор кæм скæнæм, ахæм 
бынат дæр дзы разындзæн. Куыддæр скъолайы цурмæ схæц- 
цæ стæм, афтæ дын мæм фæндаджы иннæ фарс доны къана- 
уы фæйнæфарс цы бæлæстæ сагьд ис, уыдоны бынæй рахъæр 
кодтой: 
- Тотырбег, сывæллæтты уырдæм ауадз дæ разы сылгойма- 
гимæ, дæхæдæг уал ардæм рацу! 
Азылдтæн, хъæр кæцæй фæцыд, уыцырдæм. Уæртæ 
хъæуы нымад лæппу-лæгтæ цалдæрæй сæ къухтæ мæнмæ ти- 
лынц. Ханиффæйæн æмбарын кæнын: 
- Сывæллæттæн уал бахæрын кæн, уæдмæ хъæуы лæп- 
путæ зындзысты æмæ футболæй ахъаздзыстæм, - мæхæдæг 
лæгты 'рдæм баздæхтæн. 
77 

Дынджыр гпебæйы - 
бур-бурид тымбылæгтæ 
Дæргьæвсы лæппу-лæгтæ мыл стыр цинимæ сæмбæлдыс- 
ты. Уайтагьд мæ къухы февзæрд æмбæлæггаг. 
- Рæвдз, æнæдзургæйæ! - фæхъæр кодта сырхбын тымбыл- 
дзæсгом, хъоппæгцæст Сасиаты Æхсар. - Цъанги-цъунги æмæ 
нал и! 
- Фæлæуу, Хъобанæй Къæхтысæр фæндагыл уымæн 
рахæрд кодтон æмæ ам, Дæргъæвсы æнæдзургæйæ нуазон! 
Кæд уын хæдмæлхор нæ дæн! 
- Фыццаг æнæдзургæйæ! - бакодта йе 'рвад Джантугьан. 
- Хорз æмбæлджытæ цæуæд уæ комбæстæм, - æмæ сыкъа 
мæ былтæм схастон, мæ галиу цæст дынджыр тебæйыл æрхæ- 
цыд æмæ дзы цыдæр тымбыл бур зиллæччытæ суыдта. 
Цалынмæ сыкъа афтид кодтон, уæдмæ Æхсар уыцы тым- 
былтæй иуы æмбис мæ дзыхмæ схаста. 
- Комдзаг! Комдзаг! -хаты мæм. 
- Цы мæм дæттыс? Циу? - фæрсын æй. 
- Базондзынæ йæ! - фæхъæр мыл кодта лæг. - Акомдзаг уал 
кæн. 
- Омæ, циу? - йæ къух ын иуварс кæнын. 
- Цæй, абондæргьы мах чи нæ амардта, уый дæуæн дæр 
ницыуал кæндзæн. Комдзаг, æмæ сидтытыл «оммен» дæр зæгъ. 
Цы гæнæн ма мын уыд, æмæ тымбыл зиллаччы æмбис мæ 
дзыхы февзæрд. Тымбылæг уайтагьд дзыхы атад. 
- Сидтытыл «оммен» зæгъ æмæ æрбадæм! - фæхъæр та 
кодта Æхсар æмæ мын мæ къухты сыкъа фæцавта. 
- Цыдæриддæр хорзæй загьтат, уыдон Хуыцаумæ фехъуы- 
сæнт, - дзурын цæстызулæй тебæмæ кæсгæйæ. 
Анызтон æмæ та бур-бурид тымбыл зиллаччы æмбис уайтæк- 
кæ мæ дзыхы февзæрд. Уайтагьд та атад. 
- Уæддæр уæ тебæйы уыцы тымбылæгтæ цы сты? Дзыхы 
куы тайынц! - фæрсын сæ диссагæн. 
-Дæуæн æй зæгь æмæ нын нæ сусæгтæ Хъобаны фæндыр- 
ты фæцæгьдай! - хъæрæй ныххудт Æхсар. 
- Уæддæр? - нал сæ уадзын. 
- Æртыккаг ануаз, уазæггаг æмæ дын æй зæгъдзыстæм. 
Æз фырцымыдисæй æртыккаг æнæдзургæйæ анызтон. Тарс- 
78 

таен, уыцы тымбылæгтæ тебæйы куы атайой æмæ мæм дзы куы 
нал æрхауа. 
- Æртыккаг сыкъа дæр фæдæле, тымбылæг дæр та дзыхы 
атад. Уæ хорзæхæй, цы мын авæрут комдзагæн? 
Фондзæй дæр æмхудт ныккодтой. 
- Абон райсом нæ галты адзæбæх кодтам æмæ уыдон 
расайдтой ацы бадт, - дзуры Æхсар, сыстад æмæ Хуыцауы- 
дзуары 'рдæм бакуывта: - Уæдæ, Хуыцау, хуыздæр цы ис, уый 
нын бахай кæн. Нæ уазæджы хай сæфт куыннæ уа, уыцы ахъаз 
нын бакæн. Нæ хъæумæ Тотырбеджы хуызæн уазджытæ цæуæд 
кæддæриддæр. Нæхи цæрæнбон дæр бирæ уæд, фысымæй- 
уазæгæй кæрæдзийæн аргь цы кæнæм, уыцы хорзæх нын ратт! 
- æмæ сыкъа йæ быныл анызта. - Ануазут сымах дæр æмæ 
уæртæ лæппутæ футболæй куыд хъазынц, уымæ бакæсæм. 
Фæстаг кæрдих мæ дзыхы куыд атад, уый æмбаргæ дæр нал 
бакодтон, мæ цæсты кæронæй ма тебæ ацахстон, фæлæ дзы 
тымбылæгтæ нал разынд. 
Уæдмæ скъолайы фæзы футболæй хъазт стынг. 
- Футбол, уæд футбол! Цом бакæсæм Хъобан æмæ Дæргьæв- 
сы ерыстæм! - бахъæлдзæг Джантугьан æмæ нæ разæй фæраст. 
Бæтæйы рагъ 
Бæтæйы фырттæ дæр таурæгьты æмæ зарджыты кæй бацар- 
дысты, уый мын æнæзындгонд нæ уыд: Будзи æмæ Аслæнбеджы 
зарæг-иу училищæйы тыргьты урокæй урочы 'хсæн Хетæгкаты 
Хъазыбег - Казбич куы ныццæлхъ ласта, уæд-иу æм мах хъусы- 
ныл фестæм! Иннæ ахæм Уæгъуыллæйы зарæг! Фæлæ Хъоба- 
ны Бæтæйы рагъ дæр ис, уый базыдтон фыццаг хосгæрдæнтæ 
куы 'рхæццæ сты, æмæ скъолайы цы иуцæстон бæх уыд, уымæн 
Бимболаты фырт хос æркæрдын куы сфæнд кодта, уæд. 
- Райсом раджы цæуæм нæ нæлгоймаг фæсивæдимæ уалæ 
Бæтæйы рагьмæ хос кæрдынмæ, -дзуры мын Таймураз. 
- Уый та ма кæм ис? - фæрсын æй. 
- Уый та уалæ уыцы бæрзонд, дæргьæй-дæргьмæ рагъ! - 
æмæ мын къухæй амоны цæгатварсы бæрзæндмæ. - Ныр цал- 
дæр мæйы куы рацу-бацу кæныс йæ бынмæ, уæд æм уæлæмæ 
никуы-ма скастæ? 
79 

- Хъæурагьмæ æрвылрайсом дæр бакувын, Сæгъæлхæ- 
нæнмæ скæсын, фæлæ мæм уыцы рагь Хъæвдынты къуыбы- 
рæй нæма разынд, -худынмæ здахын нæ ныхас. 
Райсом æй канд уынгæ нæ, фæлæ ма йæ цъуппæй кæсгæ 
дæр ракæндзынæ, - бынтон зæрдиагæй мын зæгьы Бимболаты 
фырт. 
- Нæлгоймаг фæсивæд та кæй хоныс? - фæрсæгау æй кæ- 
нын рагъмæ кæсгæйæ. 
- Æз, ды, Илакъайы фырт, нæ бæхтæрæг æмæ нæ бæх 
йæхæдæг - уый дæр нæлы ном хæссы! - ныххудт Бимболаты 
фырт. - Ды та ма кæуылты ахъуыды кодтай? 
- Æз дæр раст уыдоныл! - дзуапп ын дæттын æмæ уымæй 
хъæрдæрæй худын. 
- Хистæрæн та немæ цæуы уæлæ нæ хорз сыхаг Бытъаты 
Бабитт, - йæ ныхас дарддæр кæны директор. 
- Кардзыд у! Уыцы хæрды цытæ кæндзæн? - фæрсæгау æй 
кæнын. 
- Фæндагамонæг дæр нын уыдзæн æмæ бынатамонæг дæр! 
Колхозы сæрдары афтæ бафæндыд, - дзуры мын Таймураз. - 
Ам схъомыл. Иу æмæ дыууæ хатты нæ ракаст уыцы бæрзæн- 
дæй! 
- Уый кæд æмæ кæд уыд! Уæдæй ардæм азтæ сæ куыст кæ- 
нынц, - мæ хъуыды дарддæр кæнын æз. 
- Бæх нæм ис? - ныр та мæ уый кæны фæрсæгау æмæ мын 
уыциуæй дзуапп дæтты: - Ис! - æмæ ныххудт. - Мæнæ нарты 
кадджыты нарты хъалтæ Сырдоны балцы куыд расайдтой, уый 
нæ хъуыды кæныс? 
- Кæнын æмæ цы? 
- «Каем мах - бæхтыл, ды - фистæг, кæм ды - фистæг, мах 
- бæхтыл!» - худы мæм. 
- Æмæ? - кæсын æм фæрсæгау. 
-Уыцы таурæгъмæ мах абоны цæстæй акæсдзыстæм: «Кæм 
мах - фистæг, Бабитт - бæхыл, кæм Бабитт - баехыл, мах та - 
фистæг!» 
Бон куыддæр фæцъæхтæ, афтæ æмбырдæй фæхæрд 
кодтам æнæхсæст къахвæндагыл. Скæсæны ма сæуæхсид 
цæхæртæ калы, хур дæр мæнæ-мæнæ скæсынмæ хъавы, афтæ 
схæццæ стæм Бæтæйы рагъмæ. 
Бабитт бæхæй æрхызт, йæ рохтæ йын Федырмæ радта, йæ 
80 

къæхтæ йын абæтт, зæгьгæ, йæхæдæг чысыл обаугондыл æр- 
бадт. Æз фыццаг хатт кæсын Хъобангоммæ ахæм бæрзæндæй 
земæ ахæм раджы! Уалынджы Сæгъæлхæнæн æмæ Хъæурагьы 
бэерзæндтыл хур йæ тынтæ нывæндын райдыдта! Азылдтæн 
иннæрдæм æмæ Иры дзыхъ разынд æгасæй: Ирыхъæуæй суанг 
Æрджынарæгмæ уынын алцы дæр. Дæлæ бынæй, рагьы рæбы- 
ны хъæд кæм фæцис, уырдыгæй мæм зыны Майрæмадаг, скæ- 
сæны 'рдыгæй Джызæл айтынг, ныгуылæны 'рдыгæй та уартæ 
Дзуарыхъæу разынд! 
Хурыскастыл куы ацинтæ кодтон, уæд æрбадтæн Бабитты 
фарсмæ æмæ æз дæр йемæ Хъобанмæ кæсын райдыдтон. Ин- 
нæтæ дæр æрбадтысты. 
- Ацы рагь Бæтæйы рагъ уымæн хуыйны, - хъæумæ 
кæсгæйæ бынтон æнæнхъæлæджы райдыдта дзурын Бабитт, 
- æмæ раздæр рæстæджыты Хъобаны зæххытæ дихтæ уыдыс- 
ты хъæуы хъæздгуытыл: Тлаттатыл, Алыккатыл, Хъаныхъуа- 
тыл, Бытъæтыл æмæ ма сæ чи хъуыды кæны се 'ппæты! Ацы 
ран уыд Алыккаты фосдарæн æмæ хосгæрдæн. Бæтæйæн уыд 
æртæ фырты: Аслæнбег, Будзи æмæ сæ кæстæр Уæгьуыллæ. 
Мæнæ Чермен кæвдæсард куыд уыд, адон дæр афтæ  
Бæтæйæн уыдысты номылусы цот. Бæтæ раджы амард, лæппутæ ма 
гыццылтæ куы уыдысты, уæд. Лæппуты сæ мад Цæлон курæг- 
гаг къæбæртæй фæхъомыл кодта. Дыууæ хистæры сæ лæджы 
кары бацыдысты, кæстæр та ма æнахъом уыд, афтæ сæ мад 
Цæлон амардис. Æфсымæртæ сæ мадæн хист цы бон кодтой, 
раст уыцы бон Хъаныхъуаты хъуынджынхъус Тъæрæс йæ цъæх 
бæх æрбаздæхта, дзаг фынгтæ ныппырх кодта. 
«Чи стут æмæ уын Хъобаны зæххыл ахæм бартæ чи радта, 
Цæлоны хъыбылтæ?» - хъæр кæны уæлбæхæй. 
Бæтæйы фырттæ кæрæдзимæ бакастысты: «Цæй, ныр цы 
бакæнæм, куыд сæнад кæнæм нæ цæхх, нæ кæрдзын мæрддзы- 
го адæмæн? Уæвгæ махæн дæр кæд боны рад æрцæуид!» Нын- 
ныхъуырдтой сæ мает лæппутæ. Нынныхъуырдтой йæ æрмæст 
рæстæгмæ. 
Æнæбадт байрæгтæ балхæдтой æмæ сæ хæссынтæ рай- 
дыдтой. Сæхинымæр æнхъæлмæ кастысты Тъæрæсы мады 
фæстаг бонмæ. Цас рацыдаид, Хуыцау йæ зонæг, фæлæ  
уалынджы Тъæрæсы мад дæр амардис. Бæтæйы фырттæ  
кæрæдзимæ хæрзæггурæггаг фесты. Хъаныхъуаты дынджыр хист йæ 
81 

тæккæ тынгыл куыд уыд, афтæ баскъæрдтой се 'нæдомд бай- 
рæгты Будзи æмæ Аслæнбег. Уæгъуыллæ уыцы рæстæг уæлы- 
гæс уыд. 
«Уæй, нæ бæхты цæрæнбон уал, зæгьы, æппæты разæй ба- 
сидæм, стæй уый фæстæ Хъаныхъуатæй рæстаг лæг чи уыд, 
уыдон рухсагуæнт, иннæтæ авддæлдзæхмæ ныххауæнт», -уы- 
дис сæ ныхас. 
Раст уыцы бон рацыдысты мæнæ ардæм, ацы рагьмæ. Ар- 
дыгæй кодтой абырæг. Уæд сыл скодтой адæм зарæг. 
Гъей, цæрын нæ куы нал уадзынц 
Ацы уæздæттæ, гъей! 
Ой, æмæ зæгъы цы кæнæм? - 
Гъей, кæвдæсарды цардæй 
Куы нæ уал фæразæм, гъей! 
- Ой, Будзи, уæд та, зæгъы, фæлидзæм 
Уартæ Уæлладжыры коммæ 
Нæ мады 'рвадæлтæм Цæлойтæм, гъей! 
- Ой, тæрсын, тæрсын, Аслæнбег, 
Цæлойтæ дæр нæ куы нæ бахъахъæной... 
Бабитт сыстад. Хъæуыл ма иу хатт йæ цæст ахаста æмæ йæ- 
хицæн дзурæгау бакодта: 
- Бæтæйы фырттæ ардыгæй сæ мает исынмæ цыдысты, 
мах та ацы сæурайсом, цалынмæ хур не 'рындæвта, уæдмæ хос 
ракæрдæм мæнæ ацы мæгуыр иуцæстон бæхæн. Æз дæр уемæ 
мæ рагбонтæ æрымысон. Гъама! Раййафут-мæ! - радзырдта 
лæг æмæ йæ цæвæг дæрттыл фæхаста, цыма уартæ нæ баком- 
коммæ Сæгьæлхæнæны фахс æрдасынмæ хъавы. 
Æппæты разæй йæ уис ахаста заргæ: 
«Хуссары кæрдæг - хæрæн хос, 
Фосæн æрхæссы цæрæнхос!» 
Цы ма загьтаиккам! - куыд лæгдæрæй йæ фæстæ æрлæууы- 
дыстæм. Алчи дæр йæ уис хæссы, æз та мæ цæвæджы фын- 
дзæй кæрдæг тонæгау кæнын, мæ хъуыдытæ та мæ хæссынц 
Бæтæйы фыртты дарддæры цардвæндæгтыл. Училищæйы 
ахуыр кæнын цы аз райдыдтон, раст уыцы аз рацыд Шанаты 
Уарийы чиныг «Фыдæлты таурæгьтæ». Уæд Хъобайнаг фыс- 
82 

сэеджы чиныг йæ айв нывтæй сфæлгонц кодта хъобайнаг ныв- 
гæнæг Хъаныхъуаты Умар. 
Умар Бæтæйы фыртты таурæгьмæ цы нывтæ скодта, уыдон 
маем ныр ноджы ирддæрæй разындысты... 
Хъобаны культурæ. I 
Зарæгфыссæг Бæгъиаты Хъазыбег 
Мæ хъомылгæнинæгтимæ кæртмæ рахызтæн скъолайы 
агьуысты уæллаг дуарæй æмæ нæ ных сарæзтам дæллаг дуар- 
мæ - хæрæндонмæ. Директор кæрты астæу ныхас кæны, мæ- 
нæн æнæзонгæ, йæхи карæн лæппу-лæгимæ. Мæн куы ауыдта, 
уæд хъæрæй ныххудт. 
- Куыдзы кой скæн æмæ... Дарддæр æй нал зæгьдзынæн 
сывæллæтты æфсæрмæй! Аврамы фырт, æз та ма дæм æрви- 
тынмæ хъавыдтæн, - йæхæдæг йе 'мныхасгæнæгмæ дзуры: - 
Мæнæ дын, кæмæй мæ фарстай, уыцы лæппу. 
- Хъазыбег, Бæгъиатæй, - йæ къух мæм æрбадаргь кодта 
лæппу-лæг. - Ацы хъæуккаг дæн. Да-а-а-алæ Бæгъиаты къуы- 
бырæй уæлæ Сæгъæлхæнæнмæ куыдзау бирæ фæрæйдтон - 
бирæгъты-иу тæрсын кодтон. 
Лæппу иуцасдæр фæхъус, мидбылты бахудæгау кодта, æдзы- 
нæг мын мæ цæстытæм ныккаст. Йæ рахиз къухы æнгуылдзæй 
арв хуынкъ кæнынмæ цыма хъавы, афтæ йæ сæздухæгау кодта. 
Уырыссаг хъæд... Нæзы бæлæстæ 
Æнусмæ арвæнцой лæууынц. 
Ирон лæппу... Ирон ныхæстæ 
Ыскæнын хатт цæугæ-цæуын 
Æмæ цымыдисгæнгæ тар хъæд 
Мæ фæдыл джихауæй кæсы. 
«Кæцон у? Чи у уый та уартæ» - 
Сыхаг йæ сыхаджы фæрсы. 
Сыхаг сыхагæн дзуапп фæдæтты... 
Лæг кæсы, æрæджы мын районы газеты цы æмдзæвгæ мы- 
хуыргонд æрцыд, уый. 
83 

- Иттæг хорз. Æз дæр æмдзæвгæтæ фыссын, - худы мæм 
мидбылты. - Хъобаны æрдзмæ кæсгæйæ æнæ заргæ нæй. 
Таймураз дæ æппæлæгау кодта уæдæй ардæм æмæ мын æх- 
сызгон уыд. Æз дæр ын, газеты дын цы æмдзæвгæтæ рацæуы, 
уыдонæй мæ зæрдæмæ кæй айстон, уыцы рæнхъытæ кастæн 
æнæ гæххæтмæ кæсгæйæ. Бауырнæд дæ, афтæ арæх нæ 
фæкæнын. 
Уыцы ныхæстæм ныфсæрмы дæн. Иуцасдæр мæ дзыхы 
дзырд нал бадт. Фæстагмæ фæцарæхстæн: 
- Фæсаууонмæ дæ æз дæр рагæй зонын. Раст уартæ 1960 
азы авд лæппуйæ уæ «Хурыскаст»-ыл куы сæмбæлдыстут,  
уæдæй фæстæмæ. 
Таймураз мæм фæрсæгау æрбакаст. 
- Авд лæппуйæ сын иумæйаг чиныг рацыд. Нæ къорды ра- 
замонæг нын æй дæнцæгæн арæх хаста. Æз та ма дзы бирæты 
æмдзæвгæтæ хъуыды дæр бакодтон. 
О, мæ Ир, дæ нарæг кæмттæн 
Æз сæ сусæг улæфт хатын. 
ЦъититæО гуырд уазал дæттæн 
Æз мæ риуы артæй раттын. 
-Хъобанæн дыууæйæ æгæр уыдзыстæм! -хъæрæй ныххудт 
Хъазыбег æмæ мæ æрбахъæбыс кодта. - Хъæубæстæ ма мæм 
Путу номæй дæр фæдзурынц. Мыййаг, ахæм ном куы фехъусай, 
уæд-иу æй зон, уый дæр æз дæн. 
Афтæ лæгæй-лæгмæ базонгæ дæн, фæсаууонмæ рагæй 
кæй зыдтон, уыцы хъобайнаг поэт Бæгъиаты Хъазыбегимæ, 
йæ мады номæй та - Путуимæ. Хъазыбег æмæ Таймураз иу 
рæстæджы ахуыр кодтой институты. Кæрæдзийæн аргь код- 
той æмæ-иу Хъазыбег арæх æрбауад скъоламæ. Æз та йын йе 
'мдзæвгæтæ кастæн мæ ахуырдзаутæн. 
Ехх, куы фæзарин!.. 
Ир, Советон Ир, дæ хæхтыл, 
Ехх, куы фæзарин æз бирæ! 
Æз дæ урсдзыкку къæдзæхтыл 
Бафæдзæхстон ме 'взонг лирæ. 
84 

О, мæ Ир, дæ нарæг кæмттæн 
Æз сæ сусæг улæфт хатын. 
Цъититæй гуырд уазал дæттæн 
Æз мæ риуы артæй раттын. 
Ахонынц мæ къахвæндæгтæ 
Рагуалдзæджы хæхты риумæ. 
Бает дæн, Ир, зæрдæйы тæгтæй 
Æз мыггагмæ дæр дæуимæ. 
Къахвæндæгтæ 
Фæтæн хуссар... Æрхытæй дихтæ... 
Зыны дзы ранæй-ран бæлæстæ. 
Ам къахвæндæгтæ рагъы тигътыл 
Ныххизынц арф комы хъæлæсмæ. 
Кæддæр-иу уисын бæхыл уадтæн 
. Æз уыцы фæндæгтыл тъæбæрттæй. 
Сæ лæзæрд былтыл-иу фæкалдтæн, 
Уæддæр сыл не сивтон мæ зæрдæ. 
Цыдтæн сæм ме {мбæлттимæ райгæ, 
Фæйнæ дзы равзæрстам нæхицæн 
Æмæ нæ-иу сæ фæдыл сайгæ 
Йæ цъупмæ схæццæ кодтой тигъæн. 
Изæр-иу немæ хъæумæ 'рхастам 
Уæрдæхæй бает сæнчы æргъæмттæ. 
Æхсæв та-иу нæ чиныг райстам, 
Кæрон ма-иу кæм уыд нæ фæндтæн!.. 
Мæ сыхбæстæ 
Хæрзæвзонгæй Фыдыбæсты уæззау хæст 
Мæ сахъ фыдæй æнæхай мæн фæкодта. 
Уæд цард мæныл æрæвæрдта егъау хæс, 
Хъысмæт мæнæй æхсар, лæгдзинад домдта. 
Мæ сыхбæстæ, о, уыцы тыхеты сахат 
Лæууыдыстут æфсымæртау мæ фарсмæ. 
85 

Ныфс мын лæвæрдтат царды бон ты ал' хатт, 
Фæхъуыстон-иу уæ зондамынд ныхасмæ. 
Куы стыхджын и мæ сонт зæрдæйы риссаг, 
Хæрзбон куы загътон удæнцойджын цардæн, 
Уæд мæ сымах уæ фæлмæн къухтыл систат, 
Мæ сыхбæстæ, мæ хъæубæстæ, мæ адæм! 
Ханджерийы уыгæрдæн. 
Зиууæттæ. 
Куыддæр сæуæхсид Дайраны 'рдыгæй тыбар-тыбур кæнын 
райдыдта, афтæ æд цæвæг æрлæууыдтæн Дегьуаты  
Ханджерийы уыгæрдæны уæллаг кæрон, Бæтæйы рагьы бынмæ, Тым- 
был къуылдымы рахизфарс. Мæлæты хосгæрдæг! Фæлæ Хан- 
джерийæн баххуыс хъæуы! Кусын уарзы, фæлæ иудзонгон у. 
Æз дæр хос кæрдын уарзын, фæлæ цæвæг раст кæй нæ хæс- 
сын, æмæ мын уый мæ хъару кæй сæтты, уый Бæтæйы рагьыл 
бынтон бамбæрстон. Иннæтæ сæ уистæ рогæн хастой, суанг 
ма кардзыд Бабитт дæр, цыма фистæгæй цыд, афтæ йæ уис 
æппæты разæй рогæн иуварсмæ æппæрста, æз та ахæц-ахæц 
кодтон сæ фæстæ дæрддзæфгомау! Фæстæмæ сæ ничи ракаст! 
Сæхи ницыуынæгскодтой. 
Уарзынæй кæрдынмæ бирæ цыдæртæ ис! Æмæ тыхкарст 
фæкæнын! Ничи мæ фæуыны, æмæ куыд кæрдын, уый ничи зыд- 
та ныронг. Мæ хъарутæ уæгьды кæй хардз кæнын, уый æмба- 
рын, фæлæ цы акæнон. Мæ фыды фæдзæхст, «гуырцъ æвæр», 
зæгьгæ, кæронмæ нæма рахатыдтон. Иу хъуыддаг зонын: Хан- 
джерийæн хос кæрдын хъæуы, æмæ йæ цæвæгæй кæрдон, æви 
йæ дæндагæй æхсынон, уый мæхи бар у! Æмæ уал кæрдæгау 
кæнын. Ничи мæ уыны. Цæвæг тыхластæй ласын. Уис уисы 
фæстæ тыххаст кæнын! Скъолайы бæхæй йын йæ мæкъуылтæ 
хъæууынгты куы ласон, уæд æй чи базондзæн, куыд карстон, 
уый. Æрмæст хъæуыл ахъæр уыдзæн: Тотырбег Ханджерийæн 
хос ныккарста. Хистæртæ мæ хорзы кой кæндзысты, кæстæртæ 
хæлæгæй мæлдзысты! 
Бон дæр йæ цыды кой кæны. Хур уæлæмæ уæлæмæ йæхи 
исы Дзуарæфцæджы сæрмæ. Уæллагхъæуы 'рдыгæй та хъæл- 
дзæг хъæр-хъæлæба хъуысы. Зынгæ мæм ничи ма кæны, фæлæ 
86 

сæ ныхас сæ разæй стæхæгау кæны. Сæ амидингæнæг Хъай- 
тыхъойы хистæр фырт, мæнæй йæхицæн æфсымæр чи загьта, 
уыцы Петро кæй у, уый бамбæрстон. Сæ дзырдæй бæрæг у, - 
Уæллагхъобайнаг идæдз усæн зиуы рацæуынц иу фондз-æхсæз 
лæппу-лæджы. Бæрзондылбадæгау æрбадтæн фахсыл æмæ 
сæм хæлæг кæнын. Уыдон хъæлдзæгæй фæлдахдзысты кæр- 
дæджы уылæнтæ, æз та ам иунæгæй ахæц-ахæц кæнын. Æмæ 
цы бакæнин, уыдонимæ куы уаин, уæд? Худæгæй мыл сæхи 
схæссиккой! Фæлтау уал ам иунæгæй мæхи ахуыр кæнон цæ- 
вæг рæстмæ исын. 
Уалынджы мæм фаллаг фахсыл Джизимæ фæндагыл, дæ- 
лæуæзæй разындысты зиууæттæ сæхæдæг дæр. Сæ ныхас 
мæм афтæ хорз хъуысы, раст цыма мæ тæккæ фарсмæ сты. 
Уыгæрдæны куыд-лæгдæрæй æрлæууыдысты, æмæ мæм канд 
сæ ныхас нæ хъуысы, фæлæ ма сæ цæвджыты æмæхситт дæр. 
Уæдмæ рæстæг сихорафонмæ фæхæстæг. 
- Дæлæ ма нæ зиууæттыл бафтыд - Кæмци æмæ Хабосы 
хæрæг! - рахъæр кодта Петя. 
Фахсыаууонæй мæм фыццаг хæрæг разынд, стæй лæджы 
сæр, стæй - рæтæнагьдыл лæг бадгæ, уый фæстæ та - бага- 
лæджы дынджыр цæлхытæ. 
- Лæппутæ, мах ма фæйнæ уисы ныххæссæм! -дзуры Петя 
йе 'мбæлттæм. - Марадз, ды та, Гасботт, Кæмцимæ фæкæс! На- 
уæд цæмæй зоны Кæмци, ам кæм цы и? - ныххудт Петя. - Кæс- 
ма, афтæмæй мæ поэт куы рауайа. 
- Иу поэт нæм ис, æмæ уал нын æгьгьæд уæд! - иумæ 
сдзырдтой зиууæттæ. 
Æз мæ ног уисы сæр æрлæууыдтæн. Æмбисмæ дæр нæма 
ныххæццæ дæн, афтæ мæм сыхъуыст Петяйы куывд. 
-Хуыцау, табу дæуæн! Нæ бон кæрæдзийæн æххуыс кæнын 
куыд уа, уыцы хорзæх нæ уæд! 
Æмдзыхæй йын «оммен» загьтой. Æз дæр сæм мæ «оммен» 
арвыстон. Быноз иннæ фахсæй Петяйы хъæлдзæг худт рай- 
хъуыст. 
- Тотырбег нæ дæ? Рацу æмæ немæ сихор скæн! 
- Уæхицæн хæлар уæд! Сихорхæрд зиууæттæн у, æмæ æз 
нырма зиууонæн нæма бæззын! - уыдис мæ дзуапп. 
Мæхинымæр сæм хæлæг кæнын. Бынæй, бирæ бындæр, 
иннæ суангыл бадынц æмæ минас кæнынц. Сæ зиуы уыгæрдæн 
87 

карст фæцис. Зиуы кæмæн рацыдысты, уый афонмæ цинæй 
мæлы: йæ фос зымыг-зымæджы дæргьы мерс кæндзысты бадт 
хос. Æз дæр кæрдын. Кæрдын, цæвæджы фындзæй тонæгау кæ- 
нын кæрдæджы хæлттæ, æмæ уисы хуызæн цыдæр мæ фæдыл 
зайы. Ссивынмæ куы ссæуæм Ханджерийымæ, уæд та хъæрæй 
худдзæн мæ уисы æвæрдыл. Цæй, ацы аз афтæ фæуæд, иннæ 
аз фæхуыздæр уыдзæн мæ уисты æвæрд. Фендзыстæм! Æз лæг 
ма фæхуыйнон æмæ хос кæрдын ма базонон! О, ацы гуырцъ, ацы 
гуырцъ! Циу, уый бæргæ зонын, фæлæ йæ кæм æмæ куыд æвæ- 
рын хъæуы, уый ам, Тымбыл къуылдымы дæлбазыр куыд  
базонон? Æмæ архайын гуырцъ æвæрын. Сихормæ мæ уыгæрдæны 
æмбис карст фæдæн. Тынг æнтæф уыдзæн чысыл фæстæдæр, 
стæй мæ куыстмæ дæр цæуын хъæуы. Райсомы бон бирæгьтæ, 
мыййаг, нæ бахордтой! Абон фæссихор дыууæ сахатыл хъуамæ 
скъолайы уон - хъомылгæнæджы куыст мæ рад у. Хорз фæдæн 
абон мæхицæн дæр, цæвæгæн дæр, кæрдæгæн дæр. Хæрзбон 
уал, Тымбыл къуылдым! Хæрзбон уал Ханджерийы уыгæрдæн! 
Райсом та бон дзир-дзуртæ куы кæна, уæд ам уыдзынæн! 
Мæ цæвæг уисы кæрон æрсагьтон, йæ гуырцъыл ын дауæн 
дур æрæвæрдтон æмæ хъæуы 'рдæм мæ ных сарæзтон. Дар- 
дæй ма мæм æрбайхъуыст зиууæтты зарæг: 
Йæ уис мæ разæй чи 'рхæсса, 
Уый-иу йæ усæн раппæлæд... 
Р.З. 
Æз нæдæр зиууон дæн, нæдæр мын ус ис, стæй мæм æппæли- 
нагæй дæр ницы ис! Мæ куыстæн мын аргъгæнæг фыццагдæр Хан- 
джери уыдзæн. Уый фæстæ йæ хъуг æмæ йæ дыгæрдыг, зымæг-зы- 
мæджы дæргъы кæвдæсмæ бастæй бадт хос куы мерс кæной, уæд... 
Хабосы хæрæг 
Хъæрмæдоны хъарм дæттæм Гæналгомыл бацæуæн куы 
нæма уыд, уæд-иу уырдæм улæфынмæ чи цыд, уыдон фыццаг 
æрбацыдысты Хъобанмæ, чи галуæрдоны, чи бæхуæрдоны, чи 
цæм, чи цæм! Ам-иу сæ уæргътæ Хъæни æмæ Тменыхъæуæй 
æрцæуæг хæрджытыл бавæрдтой æмæ-иу сæ фæндаг дард- 
дæр Къæхтысæрыл акодтой. 
88 

Фæстæдæр «Хъæрмæдон»-ы санаторийы арæзтад куы рай- 
тынг йæ фыццаг сæйраг дохтыр Дзгойты Уырызмæджы фæн- 
дæй æмæ уый разамындæй, уæд Гæналгомыл машинæвæндаг 
аразын райдыдтой. Фыдæй-фыртмæ уæрдонвæндаг кæм нæ 
уагьта Гæналдон йæ тызмæгуылæнтæй, уым ныр сабыргай  
машинæвæндаг сырæзт. 
Куыддæр æрдæгарæзт ног фæндагыл фыццаг машинæ ба- 
цыд, афтæ Хъæни æмæ Тменыхъæу хъæугуывд ныззылдтой 
комы бахизæны хæд сæрмæ. Фæндаджы сырæзтыл цин код- 
той. Куывтой Хуыцау æмæ Уастырджимæ, Комы зæдтæм. Сæй- 
раджы та куывтой Уырызмæгæн - йæ цæрæнбонæн сæрмагонд 
гаджидауы рацыд цалдæр хатты. Лæг фырæфсæрмæй иуафон 
йæхи сайгæ дæр акодта. 
Уæдæй фæстæмæ, хъарм дæттæм улæфынмæ чи цыд, уы- 
имæ бынæттон цæрджытæ дæр, Гæналгомыл цæуын  
райдыдтой хæдтулгæтыл. 
Афтæмæй Хъæни æмæ Тменыхъæуы хæрджытæ æгуыстæй 
аззадысты. 
Хæрæг дæр Хуыцауы сконд фосмæ хауы: кæм ацæуы, уым 
йæ фæд ма ныууадза, уымæн уæвæн нæй! Кæй зæгьын æй хъæ- 
уы, Хъæни æмæ Тменыхъæуы хæрджытæ сæ фæд ныууагьтой 
Хъобаны. Ам бабирæ сты. Бæх кæмæ нæ уыд, уый ныр хæрæгыл 
хъæдурыхъилтæ хаста, суг сыфцæй ласта, хосы мæкъуылтæ 
багалæгыл баста. Чи куыд арæхсы, афтæ дзы абон дæр йæ 
куыстытæ кæны. Зæгьæн ис, алкæйы скъæты дæр ис хæрæг. 
Фæлæ дзы Хабосы хæрæджы кой куыд дардыл айхъуыст, афтæ 
никæй хæрæджы кой. Исчи искæмæ куы 'рбамæсты вæййы, уæд 
Хабосы хæрæджы кой ма скæна, уымæн уæвæн нæй! 
Хабосæн йæхи хорз зонын, йæ чызджытæ дæр мæм скъола- 
мæ цæуынц. Хæрзæгьдау чысыл чызджытæ! Искуы-иу хатт сæ 
хæрæджы кой айхъусгæйæ, фырæфсæрмæй зæххы скъуыды 
куы аирвæзиккой, ууыл дæр разы вæййынц. Фæнды мæ уыцы 
хæрæджы уæд та ма дардмæ куы фенин, фæлæ ахæм амонд 
кæмæ хауы! 
Знон Ханджерийы уыгæрдæны фыццаг бон куы карстон хос, 
уæд мæм уырдæм дæр æрбайхъуыст Петяйы хъæлдзæг ны- 
хас: «Дæлæ ма нæ зиууæттыл бафтыд - Кæмци æмæ Хабосы 
хæрæг!» Уæд хæрæджы дардмæ уынгæ дæр фæкодтон. Фах- 
сы аууонæй мæм фыццаг хæрæг разынд, стæй лæджы сæр, 
89 

стæй - рæтæнагъдыл лæг бадгæ, уый фæстæ та - багалæджы 
дынджыр цæлхытæ. Уый уыд знон. Фæлæ дардмæ цы федтон, 
ууыл æххæст нæ баууæндыдтæн: хатгай цæстытæ сайын дæр 
зонынц, уæлдайдæр хидвæлладæй. 
Абон дæр Ханджерийы уыгæрдæны мæ хæс сæххæст код- 
тон æмæ сихормæ æввахс æмуырдыг хъæуы 'рдæм мæ ных 
сарæзтон. Урокмæ æрæджы гæнæн нæй. Уæд та Бимболаты 
фырт мæ размæ фæуыдзæн æмæ та мын зондамонæн ныхæс- 
тыл схæцдзæн. Уæвгæ афтæ барæй фæдзуры мæнимæ. Гол- 
лаг дæумæ дзурын, къæсса ды мæ бамбар! Ныхæстæ иннæтæм 
фæхауынц. «Бимболаты фырт Абайы фыртæн кæм нæ бары, 
уым махæн бынтон нæ ныббардзæн», - ахъуыды кæны сæ алчи 
дæр, уыцы рæстæг нæ цуры чи вæййы, уыдонæй. Æмæ раст 
фæхъуыды кæны. 
Æздæхын Ханджерийы уыгæрдæнæй фæллад æмæ фæл- 
мæстæй. Фæллад æмæ фæлмæст дæн уый мæхицæн дæр нæ 
хъæр кæнын. Хур Сæгьæлхæнæн рагьы ракомкоммæ бахæццæ. 
Æнтæф бон скодта. Хъæумæ мæ бирæ нал хъæуы. Тагьд Стыр 
æрх разындзæн, æмæ мæн мæ фæллад Стыр æрхы ацырдыгæй 
ныууадзын хъæуы. Науæд исчи куы бамбара, бафæлладтæн уый, 
уæд æгас хъæубæстыл ме 'нæбоны кой айхъуысдзæн. Хъобаны 
ныхас саргьы бæхыл бады. Уæллаг хъæуы исты зæгъ, æмæ уай- 
тагъд йæ азæлд Дæллагхъæуы балæууы. Дæллагхъæуы исты 
куы зæгъай, уæд та, хæрд, къуылдым не 'взаргæйæ Уæллаг- 
хъæуы смидæг вæййы. Гъемæ, цæмæй мæ фæллады кой хъæуыл 
ма айхъуысы, уый тыххæй Стыр æрхæй чысыл уæлдæр æрбад- 
тæн, арф ныуулæфтытæ кодтон, мæ фæллад ме уæнгтæй сурын. 
Бирæ мæ нал хъуыд мæ фæллад ме уæнгтæй аппарынмæ, афтæ 
æрхы фалейæ райхъуыст хæрæджы уасын. Йæ фæстæ сзын- 
дысты хæрæджы хъустæ, стæй хæрæджы сæр, сæры хæдфæс- 
тæ æрбазындысты дыууæ рæтæнагьды æмæ мæм афтæ зынд, 
цыма хæрæджы сæр рæтæнæгъдтæ хастой, фæлæ уалынджы 
разындысты хæрæджы къæхтæ, уый фæстæ разындысты ба- 
галæг уæрдоны цæлхытæ. Хæрæгскъæрæг мæм нæма зыны, 
фæлæ йын йæ хъæр айхъуыстон. Хъæлæс уыд Хабосы хъæлæс. 
Уалынджы хæрæг æд уæрдон æрхмæ æруырдыг кодта. Суыдтон 
Хабосы дæр. Уый хæрæджы хæдфæстæ бады уæрдоны цæх- 
гæрмæ хъæдыл æмæ йæ фындзы бын цыдæртæ зарæгау кæны. 
Уалынджы æрбахызтысты æрхы æмæ фахсыл фæхæрд кодтой. 
90 

Хæрд та хæрды хуызæн куы уаид, фæлæ - æмхæрд. Æмæ ласы 
хæрæг йæ багалæг, багалæджы цæхгæрмæ хъæдыл бады Хабос, 
йæ къæхтæ бынмæ æруагьта, æмæ зары йæхицæн. Хæрæг дæр 
хатгай бауасы æмæ æмхæрды цæуы. Схæццæ сты мæ цурмæ. 
Сыстадтæн. Салам кæрæдзийæн дæттæм. Хæрæг дæр та ныу- 
уасыд, раст цыма багалæг нæ ласы, раст цыма багалæджы Хабос 
нæ бады, раст цыма æмхæрды нæ цæуы, фæлæ лæгьзы. Æмæ 
мæ дисæн кæрон нæй. Кæсын хæрæгмæ, кæсын Хабосмæ, кæ- 
сын багалæджы егьау цæлхытæм, кæсын æмхæрд къуылдыммæ, 
уалынджы фæкомкоммæ дæн Хабосы хæрæджы фæндзæм къах- 
мæ. Уыцы æмхæрды рогæн ласы уæрдон Хабосимæ æмæ ма йæ 
фæндзæм къахæй фæндаджы хъæбæр хуым дæр кæны. Æм- 
барын райдыдтон, хъобайнаг лæг искæмæ куы смæсты вæййы, 
уæд Хабосы хæрæгæй цæмæн фелгьиты, уый æмæ йæ мæхæ- 
дæг дæр нæ бамбæрстон, афтæ хъæрæй ныххудтæн. Хабос мæм 
дискаст фæкодта æмæ, дарддæр йæ зарæг заргæ, Тымбыл къуы- 
быры 'рдæм сæ фæндаг дардтой лæгæй-хæрæгæй. 
Постхæссæг Баботти 
Сæумæрайсом санаторион скъолайы шофыр Дзуццаты Би- 
бийымæ цæуæм нæ хæдтулгæйыл горæтмæ - æз мæхи хъуыд- 
дæгты фæдыл, Биби - хæрæндонмæ хæлц ласынмæ. Иумæ 
куы фæцæуæм, уæд Хъобанæй суанг Джызæлы хъæуысæрмæ 
машинæ æз фескъæрын. Уырдыгæй горæтмæ, стæй горæтæй 
Джызæлы хъæуысæрмæ - Биби. Уым та ногæй æз бабадын 
скъæрæджы бынаты. Ам Биби риуыдзагсулæфы. Ноджы ма йын 
Уастырджийы суадоны цур иу-дыууæ куы адарын, уæд æм бын- 
тон цæрын æрцæуы. 
Биби хæсты архайæг уыд. Куыд мын дзырдта, афтæмæй 
Мæздæджы бынмæ танчы сбадт æмæ, хинымæр Хуыцаумæ 
кувгæйæ, суанг Берлинмæ ныххæццæ æнæ цъæррæмыхстæй. 
-Уый раджыуыд,-æнæнхъæлæджы дзурын райдыдта Биби, 
куыддæр Бæгьиаты къуыбыры дæле фестæм, афтæ. - Уæд ма 
хъобайнаг постхæссæг Джызæлмæ фистæгæй цыд, йе рагьыл 
хаста йæ уæргьтæ - газеттæ æмæ фыстæджытæ. Фæсхæст 
цæй машинæтæ уыд! Бæх дæр куы нал баззад! Гъе, æмæ иу 
хатт Хъобаны уæды постхæссæг Баботти боны бæлвырд афон 
91 

фæраст Джызæлмæ. Мæнæ ардæм куыддæр æрхæццæ, афтæ 
далæ фæзилæнæй æваст æрбазынд хæдтулгæ, лæгмæ куы 
'рбахæццæ, уæд æвиппайды фæурæдта. Хæдтулгæйы бадтыс- 
ты милицæйы кусджытæ. 
Фæрсынц æй: 
«Кæдæм цæуыс, хорз лæг?» 
«Дæлæ Джызæлмæ». 
«Æмæ цы ис Джызæлы? Мах дзы куы ницы федтам!» 
«Сымахæн - ницы! Мæнæн та - пост! Мæ бинонты дарæг 
пост!» 
«Уый хорз! Мæнæ ам æрбабад, - машинæмæ йын амоны сæ 
хистæр. - Ныртæккæ фæзилдзыстæм æмæ дæ Джызæлы ба- 
лæууын кæндзыстæм!» 
«Нæ, нæ! Бахатыр кæнут, мæн не 'вдæлы, æз тагъд кæнын!» 
-тыхсæгау бакодта постхæссæг æмæ йæ фæндагыл фæцæуæг. 
Милиционертæ йæ фæдыл дискаст акодтой æмæ та маши- 
нæ Хъобаны 'рдæм дарддæр згьорын райдыдта, фæлæ мæнæ 
уыцы суайæны хæдтулгæ нал сфæрæзта, фæстæмæ ратулæгау 
кодта æмæ, Хуыцау хорз, цалхмæ дур фæбыцæу, машинæ 
дзыхълæуд ныккодта. Шофыр рахызт, машинæимæ архайы, ин- 
нæтæ фыртыхстæй тамако тамакойы фæдыл дымынц. Машинæ 
сгуыв-гуыв кæны, иучысыл атулы æмæ та, цыма фыддæрагæн 
-дзыхълæуд ныккæны. 
Хур акъул, уæддæр сын размæ не 'нтысы. Рæстæг цæуы. 
Хур ма бæндæнбæрц аззад арвыл. Шофырæй-милиционерæй 
цыдæриддæр æлгьыстытæ зыдтой, уыдон абондæргьы загьтой 
æмæ ныр æдзæмæй бадынц уæлкъуыпп. 
Уалынджы сæм фæзилæнæй æхситтæй зард æрбайхъуыст. 
Чысыл фæстæдæр фæзынд зарæггæнæг йæхæдæг дæр - або- 
ны постхæссæг. Æрбаввахс сæм. Сæ бакомкоммæ æрлæууыд. 
Кæсы сæм. 
«Нæ уын загьтон, мæн не 'вдæлы, æз тагъд кæнын!» 
«Хорз лæг, дæ фæндаг дар, - нæ мастыл нын цæхх мауал 
кæн!» -тызмæгæй сдзырдта милиционерты хистæр. 
«Кæд федтат æмæ хъобайнаг лæг йæ уазæджы фæндагыл 
ныууадза, уæлдайдæр тыхстæй! Хъобан æрмæстдæр лæгдзи- 
нады зарджытæ кæнын зонынц! Худинаджы зарæгæй нæ  
Хуыцау бахизæд! Цы кодта дæ хæдтулгæ? - азылд скъæрæджы 
'рдæм. - Цæуыл дæм смæсты?» - уæзданæй йæ фæрсы. 
92 

«Ницы йын æмбарын. Уæлæ уырдæм дзæбæх суад, стæй 
йын цыма исчи хинтæ скодта: нал кусы, схуыфæгау кæны æмæ 
та ахуыссы. Ацал-ауал азы кусын æмæ мыл фыццагхатт æрцыд 
ахæм хабар», - уынгæг хъæлæсæй дзуры, цæуæнты чи ауад, 
уыцы ацæргæ лæг. 
«Алцыдæр фыццаг хатт æрцæуы! Дæ хæдтулгæйыл цал азы 
цæуы?» 
«Бирæ! Бæлвырд æй нæ зонын». 
«Уæртæ лæг, хъазгæ нæ кæныс, æви? - мæстыхъæлæсæй 
æрбадзырдта милиционерты хистæр. 
«Хъазынæй нæ Хуыцау бахизæд. Афтæ иу цау æрымсысыд- 
тæн мæ хæстон бонтæй æмæ... Куыд фæзæгьынц: опъпъыт, 
опъыт - йæ мад макуы амæла! Опъытæн дзы æмбал нæй!» 
Бæлццæттæ кæрæдзимæ бакастысты. 
«Гъы, æмæ цы зæгъы дæ опъыт-т, хорз лæг?» 
«Ныртæккæ йæм бакæсдзыстут, кæд нæ рæдийын уæд. 
Мæнæ ма машинæ иннæрдæм фæзилæм». 
Шофыр руль æрзылдта, иннæтæ машинæйыл ахæцыдыс- 
ты. Машинæ уаитагьд горæты 'рдæм алæууыд, постхæссæг 
машинæ бауигьæгау кодта, йæхæдæг артагцъирæн насосы 
хæцæн сæлхъывдтытæ кодта, ручкæ æрзылдта æмæ машинæ 
схуыфæгау кодта, стæй æрыхснырста æмæ скуыста, абон рай- 
сомæй куыд куыста, уымæйдæр ноджыдæр хуыздæр. 
«Цалынмæ рухс у, уæдмæ уæ фæд-уæ фæд уæ фæндаг 
дарут. Кæд Хъобаны искæмæн исты зæгьинаг уыдыстут, уæд 
æй мæнæн зæгьут, æз постхæссæг дæн æмæ сæм æй фæхæц- 
цæ кæндзынæн!» - йæхæдæг шофыры хъусы бадзырдта: «Дæ 
бинзины гарз ссыгьдæг кæн, науæд бырæттæ хæрды цæугæйæ 
фæстæмæ æрбырынц æмæ артагцæуæн хæтæлы хуынкъ ахгæ- 
нынц», - хъæрæй та бакодта: «Опъыт, опъыт! - йæ мад макуы 
амæла! Цæй, мæн нал æвдæлы - адæм мæм æнхъæлмæ кæ- 
сынц!» - æмæ æхситтæй заргæ, цыма æппындæр ницы 'рцыд, 
уыйау атагьд кодта Хъобаны 'рдæм. 
Милиционертæ дæр æнæдзургæйæ цыдысты сæ хæдтул- 
гæйы Джызæлы 'рдæм. Алчи дæр сæ, скъæрæгæй фæстæмæ, 
йæхимидæг хъуыды кодта, машинæ та кæд æрлæудзæн, ууыл. 
Фæлæ машинæ цыд размæ. Джызæл хæстæгæй-хæстæгдæр 
кодта», - фæци йæ ныхас Биби. 
- Мах дæр æрхæццæ стæм! - дзурын æм æз дæр. 
93 

Машинæ баурæдтон æмæ нæ бынæттæ баивтам. Биби ру- 
лыл куыддæр æрхæцыд, афтæ мæм фæрсæгау æрбакаст, йæ 
мидбылты бахудт. Машинæ фенкъуыст. Биби æнæдзургæйæ 
размæ, фæндагмæ кæсы. 
Дзодзыккаты Мамсыры зарæг 
Хъæуы хистæртæй мын уæлдай аргь чи кæны, уыдонæй иу у 
Цæруаты Джерихан. Кусын куы райдыдтон, уæд фыццагдæр кæи- 
мæ базонгæ дæн ахуыргæнджытæй, уый Джериханы чызг Любæ 
уыд. Арæх æрымысын, йæ ахуырдзаутимæ Ног азы зазбæласы 
алыварс куы зылди, уыцы бон. Уæдæй ардæм хæлар рахастам. 
Любæ, кæй зæгьын æй хъæуы, йæ фыдæн мæ кой ракæны. 
Нырма цы кусын, цас койаг мæм ис, фæлæ дзырд саргьыбæхыл 
бады! Хъæуы чи цы акусы, хорзæй дæр, æвзæрæй дæр - уай- 
тагъд райхъуысы. Любæ тарнизæй рынчын хæссы, фæлæ йын 
ахæм зæрдæ ис, афтæ рæвдаугæ хъæлæсы уагæй дзуры ал- 
кæмæ дæр, уыимæ мæнмæ дæр, æмæ йæ æз дæр мæ хистæр 
хойы хуызæн бауарзтон. Иуæй æмгæрттæ сты, иннæмæй та 
зæрдæйы ахастæй дæр æнгæстæ сты. Джериханы чызг мæм, 
кæд ын цалдæр æфсымæры ис, уæддæр æфсымæры цæстæй 
кæсы. Кæсы, зæгьгæ, хо æмæ 'фысымæры цард кæнæм. Ноджы 
ма йæ фыд зарджытæ кæй фыссы æмæ сæ йæхи кары лæгтимæ 
клубы цы зарæггæнджыты къорд ис, уыдонимæ кæй бацæттæ 
кæны æмæ сæ кадджын бон клубы сценæйæ кæй разарынц, уый 
мын уæлдай æхсызгондæр у. Кæцыдæр зарджытæм мелодитæ 
дæр йæхæдæг æрхъуыды кæны. Æмæ зарынц. Адæмы зæрдæ- 
мæ цæуынц сæ зарджытæ. 
Джерихан - лыстæг, тæнтъихæг, фæлæ нуарджын лæг у. 
Нырма уыцы кары дæр бирæ зиууæтты разæй æрцæуид, фæлæ 
йæ йæ фырттæ нал уадзынц уыгæрдæнмæ. Йæ астæуккаг фырт 
Алик уæнгдых у, уый мын исчи куы загьтаид, уæд ыл нæ бау- 
уæндыдаин. Лæппу æмæ лæппу! Зæгьдзынæ, Хъобаны ахæм 
лæппутæй фылдæр цы ис! Фæлæ æз айразмæ Ханджерийы 
уыгæрдæн дыккаг бон тыхкарст куы кодтон æмæ-иу мæ алы 
цыбыр уисæн дæр фондз лæуды куы æркодтон, уæд Тымбыл 
къуыбыры дæлвæччи, хурыскæсæны 'рдыгæй та Алик карста 
хос. Дæргъæй-дæргъмæ уис-иу æрхаста, уыциуæй-иу фездæхт, 
94 

уисы райдиан-иу йæ цæвæг адаудта æмæ-иу ног уисыл ахæцыд. 
Улæфыны кой йæм нæ уыд. Раст цыма ифтыгьд уыд, - æрлæуд 
нæ зыдта. Мæ хъус æм дардтон æмæ суанг сихормæ йæ цæвæг 
æнцой нæ базыдта. Уисы дæллаг кæронæй уæллаг кæронмæ 
ссæуын æмæ цæвæг адауын - уый уыд йæ улæфты рæстæг. 
Гъе, уый дын хъаруджын лæппу. Æвæццæгæн Хъобан иууыл- 
дæр Болатæ сты! Болайау Алик дæр йæ тых не 'вдисы. Иннæ 
лæппутæй йæхи ницæмæй уæлдæр кæны. Се 'мхудт, се 'мбадт, 
се 'мнозт кæны. Æрмæст ыл нозт нæ зыны. Раст цыма уартæ 
фаллагфарс суадоны донæй бануазы, афтæ æрвонгæй сысты, 
йæ бадæнтæ ацæгьдæгау кæны æмæ кæртмæ ахизы. Кæд исчи 
уыдонырдæм фæцæуы, уæд ын йæ цонгыл æрхæцы æмæ йыл 
сæхирдæм ахæцы. 
Джериханы йæ фырттæ кусын нал уадзынц, æмæ уый дæр 
зарджытæ хъуыды кæныныл ахæцыд. 
Иу хатт та нæхимæ куы 'руадтæн, уæд мæм нæ сыхæгты ус 
Дзодзыккаты Надзыба æрбацыд. 
- Тота, мæ хур, мæ хъустыл æруад, Хъобаны кусыс, - æф- 
сæрмхуызæй мæм дзуры ацæргæ сылгоймаг. 
- Кусын, Надзыба, - мæхицæй фæбуц дæн, æхсызгон мын 
уыд, кæм кусын, уый хъæубæстæ дæр кæй базыдтой. 
- Уый хорз. Хъобан уæздан адæм сты, - йæ цæстысыгтæ 
сæрфгæ мæм дзуры ус. 
- Уæздан адæм куы нæ уаиккой, уæд æз æндæр хъæуы куыст 
не ссардтаин, Надзыба? - бахудæгау æм кодтон, уыциурæстæг 
та мæхи фæрсæгау кæнын: «Цымæ йæ цæссыгты аххосаг цы у?» 
Надзыба йæ цæссыгтæ куы асæрфта, уæд мæм йæ дондзаст 
цæстытæй æрбакаст. 
- Бахатыр мын кæн, Тота. Мæ фырт, дæ фарн бирæ, Мамсыр, 
уым районы милицæйы сæргьлæууæгæй куыста хæсты азты. 
Куыста æмæ йын йæ куыстæн аргь дæр кодтой. Хъæубæстæ 
æмæ дзы суанг хицауад дæр разы уыдысты. Фæлæ уыцы æгьа- 
тыр бонты, хæсты бонты кой кæнын, ам, мæнæ нæхи хъæуы дæр, 
фыдгулимæ тох куы скарз, уæд уый та йæ дæлбартимæ, хæстæй 
йæхи чи фæсвæд кодта, уыдонимæ стох кодта æмæ фæмард. 
Хъобан ыл зарæг дæр ма скодтой. Рахастой уыцы зарæг æгъда- 
уыл ардæм. Хъæубæстæ дæр сын сæ зарæгæн æгьдау скодта. 
Фæлæ уый раджы уыд. Уæд радиотæ нæма уыд. Абон æндæр 
рæстæг у. Хатт радиойæ райхъуысынц хъæбатырты зарджытæ. 
95 

Мæ цæргæйæ ма уыцы зарæг радиойæ куы райхъуысид. Куы ма йæ 
фехъусин, - бакатай кодта зæронд ус. - Кæд искæмæн исты 'гьдау 
хъæуа, уæд æй скæндзынæн. Мæнæ айразмæ Куырттаты комæй 
Гæздæнты æфсымæрты зарæг рахастой. Мыггаг æмæ сын хъæу- 
бæстæ хорз æгьдау скодтой, фынгтæ сын сæвæрдтой. Æдзард 
æфсымæртæн рухсæгтæ фæкодтой, зарæггæнджыты та арфæйы 
нуазæнтæй сбуц кодтой. Кæм Гæздæнты æфсымæртæ æмæ кæм 
мæ иунæг фырт, - сылгоймаг та йæ цæссыпгæ асæрфта. - Хæссын 
æй нæ хъæуы, - радиойæ йæ разарын кæн, кæд гæнæн ис, уæд. 
Уæртæ нæм иу род ис æмæ йæ аргæвддзынæн, æмæ сын уырдæм 
æгьдау скæндзынæн, æрмæст зарæг райхъуысæд. 
Кæсын зæронд усмæ æмæ мæхи цæссыгтæ æнæзынгæ мæ 
зæрдæмæ тæдзын райдыдтой. 
- Надзыба, цыдæриддæр скæнæн уа, уый скæндзынæн, - 
æрбахъæбыс кодтон мæгуыр зæронд усы. - Æгьдауы тыххæй 
ницы баззайдзæн, æрмæст æй чи зарыд, уыдон ма кæд æгас 
сты уæд.... 
- Гъемæ, хорз. Æууæндын дыл, - загьта зæронд ус æмæ 
соса фæндаджы сæрты сæхимæ араст. 
Æз йæ фæдыл кæсгæйæ баззадтæн. Мемæ ныхасы фæстæ 
цыма ноджы фæгуыбырдæр, афтæ мæм фæкаст. Æмæ куын- 
нæ! Дæхи зæххыл дын кæм цы 'взæр уыд, уыдон дæ фырты 
амарæнт! 
Уымæй æртыккаг бон фæскуыст Джериханы чызг Любæимæ 
фæцæуæгдæн. 
- Ацы хатт дæ хъуамæ уæ тæккæ хæдзармæ схæццæ кæнон. 
Æмбæлы? - æмæ чызджы цонгыл барджынæй æрхæцыдтæн. 
- Мæ фыд мын, районы газет куыддæр бакæсы, афтæ дæ 
кой фæкæны. Иу хатт-ма, дам, æй скæн. 
- Кæнинаг нæма фæдæн, фæлæ иумæ цæуæм! 
Куыддæр уæлкъуыбыр фестæм æмæ кулдуарыл бахызтæн, 
афтæ Джерихан мæ размæ фæци, ныттыхст мыл. 
- Мæнæ нæм чи фæзынд, усай! Тагьд дæ фынг ацæттæ кæн. 
Ахæм уазджытæ нæ къæсæрыл арæх нæ хизы! 
Уайтагьд Любæ йæ мадимæ фынг ацæттæ кодтой. 
- Хæстæгдæр ма æрбабад, - амоны мын Джерихан йæ фарс- 
мæ. 
-Джерихан, фынг нын никуыдæм аирвæздзæн! Хъуыддаджы 
фæдыл дæм ссыдтæн. 
96 

- Уæдæмæ хъуыддаг никуыдæм аирвæздзæн. Мæнæ уал Хуы- 
цау æмæ йæ зæдтæм бакувæм. Кæдæй-уæдæй нæм æрбацыдтæ. 
-О, фæлæ... 
- Иу фæлæ дæр нал! Дæумæ а хæдзары нырма ныхасы бар 
нæ хауы, цалынмæ дæм, нæ ирон æгьдау куыд амоны, афтæ 
уазæггаг нæ авæрон, уæдмæ. Бамбæрстай? - дзуры мæм æмæ 
мидбылты худы. 
Цы 'мбарын ма мын æй хъуыд æмæ фынгмæ хæстæгдæр ба- 
бадтæн. Хæдзары хицау Хуыцау æмæ Уастырджийы сидтытæ 
фæд-фæдыл загьта. Æртыккаг сидтæн сыстад æмæ мæнæн ра- 
куывта. Нуазæн мæм дæтты. 
Æз нуазæн исын, зæрдиагæй йын арфæ кæнын. Куыддæр 
æм сыкъа баздæхт, афтæ цинхъæлæсæй дзуры: 
- Гъер дын мæ хæдзары ныхасы бар ис! Дзур, хъусын дæм. 
- Дзодзыккаты Мамсыры ма хъуыды кæныс? - фæрсын æй. 
- Искуы дæр ма нæ! Цæмæ мæ фæрсыс? - фæрсæгау мæ 
кæны йæхæдæг. 
- Йæ мад нæ сыхаг у. Ныллæгьстæ мын кодта, цæмæй уыцы 
зарæг сног кæнат. 
- Уыцы зарæг, зæгьæн ис, мæхæдæг сарæзтон. Чи мын хъыр- 
ныдта, уыдонæй чидæртæ нал сты. Рухсаг уæнт. - Джерихан 
сыстад. - Цæй æмæ сын Мамсыримæ сæ рухс нæмттæ ссарæм. 
Æвгьау уыд Мамсыр ахæм мардæн. Уæздан, хæдæфсарм лæп- 
пу - æмæ гадзрахатæйцæуæг æмæ райгуырæн бæстæ уæйгæ- 
нæджы къухæй бабын! Рухсаг ут нæ цæрынхъуаг лæппутæ... 
Сыстадтæн æз дæр. 
- Кæм сты, уым рухс талатæ суадзæнт, - загьтон цыбырæй, 
æртагьтон сыкъайæ æртах æмæ æрбадтæн. 
- Хъуыддаг уыд афтæ, - дарддæр кæны йæ ныхас  
Джерихан: - Милицæйы кусджытæ базыдтой, дезертиртæ далæ Гæ- 
налгомы дынджыр къæдзæхы бын цы лæгæт ис, уым кæй æм- 
бæхсынц. Æмæхсæвы сыл æрхъула сты. Мамсыр дуры сæр 
слæууыд, хъуамæ бахъæр кодтаид. «Уæхи раттут. Æрхъулайы 
бахаудтат!» Гъа, ныр бахъæр кæна, афтæ æхсæвы тары гæрах 
фæцыд. Мамсыр æрхаудта. Гæрахмæ лæгæты æмбæхст адæм 
рагæппытæ кодтой, фæлæ дæ балгъитæг афта! - милиционтæ 
сыл нæмыгзгъалæн ныккодтой. Цы гæнæн ма сын уыд, чи ма 
дзы баззад, уыдон сæхи радтой. Уыцы гæрах та афтæ уыд: де- 
зертиртæй иу хæринагмæ рацыд уыцы 'хсæв сæ хъæумæ. Фæ- 
97 

стæмæ бынатмæ куы схæццæ, уæд Мамсыры дуры сæр арвы 
рухсмæ суыдта. Лæг иуцасдæр ахъахъхъæдта æмæ йæ цæст 
æндæр куы никæуыл æрхæцыд, уæд æй багæрах кодта. Æвгьау 
лæппу уыд ахæм æвирхъау мардæн. Æмæ йыл, куыд æмбæлы, 
афтæ хъæбатыры зарæг сарæзтам. 
Джерихан мын уыцы бон ныфс бавæрдта зарæг сног кæ- 
ныныл. Куы йæ сцæттæ кæной, уæд мæм кæй фæхабар кæн- 
дзæн. 
Бирæ рæстæг нæ рацыд, афтæ Любæ иу райсом куыстмæ 
куы 'рцыд, уæд мын цингæнгæйæ дзуры: 
- Папа дæ агуры. Махырдыгæй, дам, зарæг цæттæ у. 
- Иттæг хорз. 
Дыккаг бон горæтмæ рацыдтæн, радиойы кусæгмæ радтон 
радиоралæвæрды текст. Йæ зæрдæмæ фæцыд. 
Къуырийы фæстæ Дзодзыккаты Мамсыры зарæг райхъуыст 
радиойæ. 
Ацы комы нын хидауæзт нал и! 
Мамсыр дзуры: 
Ацы гауыртыл нын гилдзауæрст нал и! 
Сау мæры бæлæстæ бæрзæйтæстытæ! 
Мамсыр бадзуры: 
Мах ацы гауырты фæкæндзыстæм бæрзæйсæстытæ! 
Ацы хъæд не 'хсæн куы уаид! 
Мамсыр бадзуры: 
Мæ тохы рæстæг мæ ме 'фсымæр Тепсыр куы уаид! 
Хъобаны фос æрхиздзысты сæ тау-хизæнтыл! 
Мамсыр бадзуры: 
Ацы цъаммарты ныххизын кодтон æз сæ сау ингæнтæм! 
Хуыдиатæм нын Æгайы бæлæстæ! 
Мамсыр бадзуры: 
Мах баххæст кæндзыстæм 
Нæ тохы мидæг нæ партийы фæдзæхстытæ! 
Ададжы хуымты 'хсæн сын Биджелты кæрдинаг! 
Мамсыр бадзуры: 
Ацы джауыртæн сæ мæрдтæ фæкодтам бирæгъты хæринаг! 
98 

Дарсены пысыра фæсалæй фæци! 
Мамсыр бадзуры: 
Мæ сау тырыса мæ разæй фæци! 
Дзампаты Хасæхъомæ - Гадзыбейы барджытæ! 
Мамсыр бадзуры: 
Чи мын хъусдзæн мæ мад Надзыбайы хъарджытæм... 
Цæгаты зали Хъобаныл ныккодта! 
Дæ кады зарæг дын Хъобан скодтой! 
Зарæг райхъуыст радиойæ. Хъæуæй хъæумæ, комæй ком- 
мæ хаста Дзодзыккаты Мамсыры ном. 
Зарæг цы бон райхъуыст, уымæй цалдæр боны фæстæ ныу- 
уадтæн мæ мад æмæ мæ фыдмæ. Кæй зæгъын æй хъæуы На- 
дзыбамæ дæр бацыдтæн. 
- О, дæ фæхъхъау мæ зæронд сæр фæуа. Фехъуыстон æй 
æмæ уæдæй ардæм мæ цæссыгтæ мæ цæстыты бахус сты. 
Уæддæр ма йæ ном зарæджы кæй цæрдзæн, уый мын фенцон- 
дæр кодта мæ уды рис. Цы хъæуы, уый мын зæгъ. Мæ иннæ 
фырт Гæмсыр, кæд зæгъай, уæд зарæджы æгьдау фæхæццæ 
кæндзæн уыцы зарæггæнджытæм, - дзуры ус æмæ йæ цæсты- 
сыгтæ аивæй сæрфы. 
Æз æй æрбахъæбыс кодтон, раст цыма мæхи ныййарæг мад 
уыд. 
- Надзыба, алы 'гьдау дæр конд æрцыд. Хъобан уæздан 
адæм сты куы загьтай ай размæ. Мамсырæн рухсаг загьтой 
сæрмагондæй. Æз та сын мæхæдæг дæ номæй арфæ ракодтон, 
суанг ма сын нуазæнтæ дæр радтон. Лæугæйæ дын раарфæ 
кодтой æмæ йæ алчидæр быныл банызта. 
Надзыбайы цæссыгтæ æркалдысты йе 'нцъылдтæ рустыл, 
ныр сæ æргом сæрфы. Æз æй тынгдæр æрбахъæбыс кодтон 
æмæ хъуыды кæнын: зарæджы фæдыл цины цæссыгтæ сты 
æви йæ æдзард фыртыл ногæй кæуы?.. 
Æвæццæгæн, сæ дыууæтæ дæр. 
99 

Саппаты Уастырджи æмæ кæхц 
Сабыргай цæуын комы Къæхтысæры 'рдæм. Станцæйæ 
ахызтæн. Саппаты Уастырджийы кувæндон мæм разынд. Фыр- 
буцæн æй хæстæг дзуар хонынц Хъобайнæгтæ сæхæдæг. Кæд 
дзуар Хъобаны дзуар у, уæддæр æм йæ рæстæджы фылдæр 
Дæргьæвсæгтæ куывтой. Хъобан ардæм куывды афæдз иу хатт 
цыдысты. Дæргьæвсгомы цæрджытæ та, цалынмæ Гæналго- 
мыл машинæвæндаг нæ фæзынд, санатори «Хъæрмæдон»-ы 
сæйраг дохтыр Дзгойты Уырызмæджы фæндæй, уæдмæ æр- 
вылбон дæр йæ бынты цыдысты хохæй быдырмæ, быдырæй 
та хохмæ здæхтысты æмæ йæм, кæй зæгьын æй хъæуы,  
куывтой. Куывтой йæм удуæлдайæ. Бæлццон лæг йæ фæндаджы 
хорзæн цы нæ сараздзæн, уæлдайдæр ма йæ зæрдæ истæуыл 
куы тыхса, уæд. 
Дзуармæ схизæны, фæндаггæрон стыр дурыл бады, абоны 
бонмæ ацы хъæуы мæ зæрдæмæ йæ удыкондæй бынтон æввахс 
чи 'рбалæууыд, уыцы уæздан, хæдæфсарм лæппу-лæг Сланты 
Гæмæт. Гæмæт у Ирыстоны зындгонд хъисфæндырдзæгьдæг 
Сланты Гахайы тугхæсджытæй иу. Йæ мидбылты мæм худы. 
Базылдтæн æм. Йæ къух ын исын. 
-Æнцой бадт куы кæныс! 
- Хæрæгæй фылдæр ничи кусы! - хъæрæй ныххудт Гæмæт. 
Æваст уæлкъуыпмæ скаст, сыстæгау кодта, дзуры: - Бахатыр кæн. 
- Кæмæй курыс хатыр? - дискаст кæнын уæлкъуыбырмæ. - 
Чи дзы ис? 
- Куыд чи? Нæ дзуар! Саппаты Уастырджи йæхæдæг! Хъи- 
хъойы кой скодтон. Æмæ ам уый ном дзурын нæ фæтчы! 
Уыцы рæстæджы уæлкъуыппæй райхъуыст хæрæджы уа- 
сын. Æз ныххудтæн. 
- Уым ын хизыны бар ис, ам та йæ кой скæнæн дæр нæй? 
- Хизын иу хъуыддаг у, - уый дæр Хуыцауы фосæй у æмæ 
йæ цæрын хъæуы. Дзуары бын йæ кой кæнын та æндæр  
хъуыддаг у! Мах адæм стæм, иннæ фосæй уæлдай нæ Уæллаг хъуы- 
ды кæнынæн радта! - æмæ та Гæмæт хъæрæй ныххудт. Йæ 
худæджы цæссыгтæ асæрфæгау кодта, æрбакаст мæм, худы 
дарддæр æмæ мæм афтæмæй дзуры: - Тотырбег, иу хабар 
æрымысыдтæн æмæ абондæргьы мæхинымæр ууыл худын, - 
æмæ та лæг хъæрдæрæй ныххудт. 
100 

- Мæнæн дæр æй радзур æмæ иумæ ахудæм, науæд иу куы 
фæхуды, уæд, дам, йæхиуыл фæхуды, фæзæгьынц. Хъусын дæм! 
Бирæ хатын æм нæ бахъуыд. 
- Хъус уæдæ! Æрмæст куы бафæллайай, уæд-иу мын æй 
аивæй бамбарын кæн. Науæд æз ныхас кæныныл куы схæцын, 
уæд мæхи дæр айрох кæнын, - дзурын райдыдта Гæмæт. - Уый 
раджы уыд, уæд ма монтерæй куыстон дæлæ станцæйы. Иу бон 
уæлæ найфат кæм ис, уым бæрзонд телыхъæдæй æрхызтæн, 
мæхи цъæх нæуыл æруагьтон. Райсомæй суанг сихорафонтæм 
ауыгьдæй лæууыдтæн телыхъæдыл, мæ фæллад мыл æваст 
æртыхст æмæ æррæдзæ-мæдзæ кодтон. Уалынджы мæм мæ 
мидвынмæ хъуысы уæздан лæджы сыгьдæгзæрдæ куывд: «Гъа, 
Саппаты Уастырджи, дæ бынты цæуæг дæн æмæ мын баххуыс 
кæн. Ахæм хорздзинад мын ратт æмæ уыцы чызгимæ кæрæ- 
дзи куыд бамбарæм æмæ йæм Хуыцауæхсæв мæ минæвæрттæ 
куыд барвитон. Дæ хорзæх ракæн, Саппаты Уастырджи...» 
Æрдæгфынæйæ хъуыддаг кæронмæ дæр нæ бамбæрс- 
тон: фын уынын æви хъал дæн, уый дæр нæ рахатыдтон æмæ 
уæлвæндагæй бынмæ фæсусхъæлæсæй ныдздзырдтон: «Тыхс- 
гæ ма кæн, дæлæ хорз лæппу. Цу дæ фæндагыл, цу зæрдæрух- 
сæй, цу дарддæр. Ныртæккæ дæ сыгьдæг куывд сæмбæлдис 
бынатыл, æнкъарын æй æмæ дын зæгьын: дæ хъуыддæгтæ ны- 
выл цæудзысты ардыгæй фæстæмæ...» 
Лæппу, æвæццæгæн, фенхъæлдта дзуар æм æрдзырдта, - 
фесхъиудта æмæ фыртæссæй Хъобаны 'рдæм ныййарц,  
фæстæмæ ма фæкаст, уый ма ауыдтон мæ хуыссæгдзыд цæсты кæ- 
ронæй. Уалынджы бынтондæр райхъал дæн æмæ ма лæппуйы 
зæвæттæ далæ фæзилæны ауыдтон. 
Мæ хъустыл куыд æруад, афтæмæй æз бар кæмæн радтон 
Саппаты Уастырджийы номæй, уый уыцы бон йæ тæвдæй ба- 
лæууыд йæ уарзон чызг кæм куыста, уым. Банхъæлмæ йæм 
каст. Чызг куыст куы фæци, уæд амбæлдысты, кæрæдзи бам- 
бæрстой æмæ йын чызг бар радта минæвæрттæ барвитынмæ. 
Лæппу Дæргьæвсæй уыд, чызг та - Майрæмыхъæуæй. Дыууæ 
мæймæ хъуыддаг срæвдз ис. Дыууæ мæйы фæстæ Дæргьæвсы 
уыд гуыпп-хъазт. 
Хъобаны хуынд уазджытимæ æз дæр бадын фынгыл,  
лæппуйы æхстуадæй куы ауыдтон, уæд æм мидбылты бахудтæн, 
уый дæр бахудзмæл. Уалынджы хъобайнаг уазджытæн куывды 
101 

бар радтой. Æз сæ хистæр уыдтæн. Сыстадтæн. Акастæн фæй- 
нæрдæм. Лæппу дæрддзæфгомау лæууыд, фæлæ цы дзырд- 
там, уый хъуыста. 
«Хъуыддаг амондджын уæд! - дзурын уæзбынæй. - Мае 
хъустыл æруад, ацы хорз хъуыддаг Саппаты Уастырджимæ ба- 
куывды фæстæ фæрæвдз. Куыд æй зонут, афтæмæй Саппаты 
Уастырджы Хъобаны хæстæг дзуар у æмæ нырмæ Хъобанæн 
æххуысгæнæг уыд. Дæргьæвс дæр æм кувынц йæ бынты дыу- 
уæрдæм цæугæйæ æмæ йæм мæнæ хъуыддаг чи кæны, уыцы 
лæппуйау сыгъдæгзæрдæйæ чи бакувы, уыдонæн дæр, акæ- 
сут-ма, æххуыс кæны. Дæргъæвс кæхцы куывд нæ кæнынц, уый 
зонæм, гъе, фæлæ иннæ ацафон Саппаты Уастырджийы куывд- 
дон бынатмæ кæхцы нывондимæ цы ныццæуат, уыцы хорзæх 
уæд а хæдзары. Чи скува сымахимæ, уый та Хъобан! - сыкъа 
бындзарæй раафтид кодтон æмæ йæ уырдыгстæгмæ баппæрс- 
тон. - Уартæ уыцы лæппуйæн зæгь: «Нæ фехъуыстон, зæгь, ма 
зæгьай!» - мæхæдæг æрбадтæн æмæ дарддæр фынджы кой 
кодтон. 
- Дзуары номæй йæм ды дзырдтай, уый уæдмæ лæппу нæ 
базыдта? - мæ цымыдисæй йæ дисфарст кæнын. 
- Æмæ йын æй чи хъуамæ загьтаид? Хъуыддаг мæхи йед- 
дæмæ ничи зыдта! Æз та æнхъæлмæ кастæн хуыздæр рæстæг- 
мæ - тагьд дон фурды не 'ййафы! - дзуры Гæмæт, йæхæдæг 
худы. - Уалынджы ус курынæн бар кæмæн радтон Саппаты 
Уастырджийы номæй, уымæн фырт райгуырд. Кæхц ма скæна, 
уый бар æй ис, дæргьæвсæгтæй ничи ницы зæгьдзæн, фæлæ 
Хъобаны дзуары фæсайын цас раст у! Кæхцгæнæнтæм нывонд 
скодта. Раст Кæхцгæнæн боны фараст æмгаримæ Къæхтысæ- 
рыл æрхызтысты. Уæлæ уым, - фæстæрдæм фæкæсгæйæ мын 
къухæй ацамыдта Гæмæт. - Саппаты Уастырджийы найфаты, 
рæвдз кæнынц куывдмæ. Рагацау Хъобанмæ дæр фæхабар код- 
той. Мах дæр раст куывдафон æвзæрст лæгæй фæзындыстæм. 
Кæрæдзийæн зæрдиаг арфæтæ ракодтам. Куыдлæгдæрæй æр- 
бадтыстæм æмæ сидтытæ сарæх сты. Иу гаджидау иннæйы æй- 
йæфта, иу сидт иннæ сидты фæдыл тындзыдта. 
Уалынджы къухылхæцæг ныхасы бар ракуырдта. Сыстад. 
Иудзæвгар æнæдзургæйæ алæууыд. Уæлæмæ скаст, цыма 
арвы тыгъдады Уастырджийы фæзындмæ æнхъæлмæ каст, зы- 
на-нæзына бахудызмæл æмæ райдыдта дзурын: «Мæнæ куывд- 
102 

дон адæм! Мах абон цин кæнæм Сасаты ноггуырдыл. Лæппуйы 
фыд ма усгур куы уыд, мæнæ ауылты йæ уарзоны абæрæг кæ- 
нынмæ куы цыд, дæлæ дæлбылæй куы бакуывта Уастырджи- 
мæ йæ уæрджытыл, уæд, мæнæн куыд дзырдта, афтæмæй 
йæ куывд фæцыд уæлæрвты зæрдæмæ æмæ йын баххуысæй 
ныфс бавæрдтой. Æргомæй йæм ныдздзырдтой мæнæ арды- 
гæй дæлæ дæлбын фæндагмæ. Хъуыддæгтæ, æнхъæл куыд нæ 
уыд нæ усгур йæхæдæг, афтæ æнæкъуылымпыйæ ацыдысты. 
Уыцы бон ын чызг бар радта минæвæрттæ барвитынæн. Хъуыд- 
даг цыбыр рæстæгмæ сырæзт, уый уе 'ппæт дæр зонут. Фыццаг 
хуыцауæхсæвы, фыццаг минæвæрттæн разыйы дзуапп радта 
чызджы хæдзар. Ирыстоны æппынкъаддæр æртыккаг цыдæн 
раттынц ахæм дзуапп! Ам та фыццаг цыдæн радтой дыууæ мыг- 
гаджы сæ къухтæ кæрæдзимæ! Мæнæ æз, мæхæдæг уымæн 
æвдисæн, æмæ ма абон дæр дис кæнын, куыд рæсугьдæй, куыд 
æнæкъуылымпыйæ ацыдысты хъуыддæгтæ! Кæд уый уæллæг- 
тæ не скарстой афтæ, уæд æй æндæр куыд бамбарæн ис! - 
кувæг дзыххæлиуæй иуцасдæр уæлæрвтæм кæсгæйæ аззад, 
стæй æваст фæкодта: - Ис! Ис! Уæлæ уым ис, - къухæй амоны 
уæлæмæ, - ис æнæмæнг, хъуыддæгтæ рæстмæ чи аразы, ахæм 
чидæр! Гъемæ, нæ йæ хорзæх уæд! Нæ ноггуырд амондджын 
бон райгуырæд, йæ авдæны ма йæ фæстæ авды куыд аузой, 
уый сын Хуыцауы цæст бауарзæд!» 
-Æз бадтæн æмæ йæм мидбылхудгæйæ хъуыстон, - кæны 
йæ ныхас дарддæр Гæмæт. - Уадз æмæ афтæ хъуыды кæна! 
Чи йæм хъусы ныртæккæ, уыдон дæр ын кæд йæ ныхæстыл 
æууæндынц, уæд сæ бар сæхи. Мæнæн дæр мæ бар мæхи. Ба- 
уырнæд дæ, Тотырбег, æз мæхæдæг дæр бирæ цæуылдæрты 
æууæндын райдыдтон уæдæй фæстæмæ. Мæхимæ дæр афтæ 
кæсын райдыдта, цыма уæд æз нæ, фæлæ æцæгæй дæр Уæл- 
лаг æрдзырдта лæппумæ. Æууæндын хъæуы! Æнæмæнгæй 
хъæуы æууæндын, уæд цæрын æнцондæр у. Æнæ æууæнкæй 
цард цард нæу! - балхынцъ кодта Гæмæт йæ ныхас æмæ  
Уæлæрвтæм мидбылхудгæ цинцæстæй скаст. 
103 

Вальс 
- Цом-ма, Абайы фырт, ацы изæр уæртæ нæ чызджыты 
абæрæг кæнæм, - дзуры мын санаторион скъолайы директор 
Дзгойты Таймураз. - Фæскуыст сæ рæстæг куыд æрвитынц, уый 
фенæм. Цы хъуаг сты, уымæ дæр бакæсæм. Кæд сын, мыййаг, 
къулы зæгæл бахойын хъæуы, æмæ йæ зæгьынмæ æфсæр- 
мы кæнынц. Цы нæ вæййы! Мæнæ, - амоны мын нæ фарсмæ 
лæууæг лæппутæм, - Чъогьуыл æмæ Джасымы дæр немæ ай- 
сæм. Дыууæ æйтт-мардзæ хъæуыйаргь лæппуйы æмæ дзæгьæл 
бадт кæнынц! - Таймураз хъæрæй ныххудт, стæй ма йæ ныхас- 
мæ афтыдта: - Мæхи кой нал кæнын! - мæнырдæм æрбакаст. - 
Стæй дæ кой дæр! Уæвгæ ды нырма сывæллон дæ мах раз! 
Чъогьуыл, уый Кадиты Жориччы фæсномыгу, Татраты Алык- 
сандры та йæ мад фырбуцæн Мамусик хоны, адæм та йæ Джа- 
сымæй зонынц. 
Бимболаты фырт нæ чызджытæ кæй схуыдта, уыдон сты, 
сколайы фыццаг аз ахуыргæнæгæй чи кусы, уыцы сылгоймæг- 
тæ. Цæрынц городочы агьуыстытæй иуы. Хонгæ дæр æй æм- 
дзæрæн кæнынц. Чызджытæ æнхъæл нæ уыдысты, - нæ бацы- 
дæй фæуыргьуыйау сты. Фæлæ уайтагьд æрчъицыдтой æмæ 
февнæлдтой фынг æвæрынмæ. Шампайнæгтæ æмæ сомихаг 
коньячы цалдæр авджы къафеттимæ мах нæхæдæг немæ байс- 
там. Уайтæккæ нын хъæлдзæг бадт бацайдагъ. Чъогьуыл - 
кувæг лæг, æз - уырдыг-бадæг лæппу. Уалынджы чызджытæй 
иу скусын кодта зилгæ-здухгæ патифон. Радыгай кафын рай- 
дыдтам. Фæстагмæ Чъогьуыл фæндон хæссы: 
- Къæйттæ-къæйттæй кафæм вальс! Æнæрлæугæйæ! Кæд- 
дæра нæ чи фылдæр бафæразид зилдух кæнын ацы егьау уаты! 
Фæуæлахизуæвæгæн дзæбидыры сыкъайæ нуазæн! 
- Райдайæм! - фæрæвдз дæн æз. 
- Ардыгæй райсоммæ дæр зилдух кæндзынæн! - йæ дзырд 
баппæрста Джасым дæр. 
- Уæдæ райдыдтам! Æз кафын Людæимæ! - дзурын æмæ 
бацыдтæн Цереконмæ, йæ къухыл ын æрхæцыдтæн. 
Чъогьуыл иуцасдæр сагьдауæй аззад. Комкоммæ мæм  
æрбакаст. Бамбæрста мæ хинæйдзаг ми. Бахудæгау кодта. 
- Æз та Розæимæ! - чысыл уæзбын хъæлæсæй ма бакодта 
æмæ уый дæр Тургиты чызгмæ бацыд. 
104 

Джасым дæр рахызт Кокойонимæ. 
- Райдайут! Мах та уын æмдзæгьд кæндзыстæм! - бахудт 
Бимболаты фырт, асгомау сылгоймаг, иннæ уаты йæ лæгимæ 
чи цард, уыцы Цæлыкконмæ бакæсгæйæ. - Стæй музыкæ дæр 
ифтындзын хъæудзæн. Уæ кафт æнæрлæугæ кафт уыдзæн, 
æнхъæл дæн? 
- Уæдæ музыкæ уæ бар! - фæхъæр кодта Чъогуыл. Людæйы 
'рдæм ма фæкаст Розæйы уæхсджыты сæрты æмæ музыкæйы 
зæлтæ ацахсгæйæ, чызджы зилын райдыдта вальсы уылæнты. 
Мах дæр зилæм. Вальс уæд вальс! Людæ хорз кæсы коммæ. 
Музыкæ æнкъары æмæ рогæн зилæм. Иуцасдæры фæстæ  
Джасым æмæ Томæ ахызтысты иуварс. Лæппу ма кафыдаид, фæлæ 
чызг йæ къамтæ æрæвæрдта. Чъогьуыл Розæимæ нырма  
рогæн зилынц. Мах дæр сæм мæстæймарæгау хæстæг бацæуæм. 
Цыма Розæ дæр арф улæфын райдыдта. Фæндид æй, мах куы 
'рлæууиккам раздæр. Фæлæ нæй! - Людæ цыма ныртæккæ 
рахызт хъазты фæзмæ, афтæ рогæн зилы. Уæдæ мæхæдæг 
дæр афтæ. Таймураз бафæллад патифон ифтындзынæй æмæ 
йæ Джасым раивта. Розæ дæр бирæваг нал у, уый бамбæрстон! 
Æппынфæстаг æрлæууыдысты уыдон дæр. Мах ма Людæимæ 
дыууæйæ рогæн зилæм. 
Людæ историйы ахуыргæнæг у, - æмæ цавæр ахуыргæнæг! 
Цæугæ энциклопеди кæй фæхонынц, раст ахæм! Цыфæнды 
хабарæй йæ ма бафæрс - йæ дзуапп уайтагьд йæ дæлæвза- 
гæй фесхъиуы. Йæ фыд Фыдыбæсты хæсты хъæбатырæй фæ- 
мард. Сæ мад сæ йе 'фсымæримæ иунæгæй схаста. Церекатæ 
цыбыр мыггаг сты, Куырттаты комæй. Революцийы размæ 
сæм уыйбæрц афицертæ уыд, суанг ма сæм дыууæ Дзамбола- 
ты - хистæр æмæ кæстæр - Георгийы цыппæргай кърестытæй 
хорзæхгонд дæр уыдысты æмæ сæм иннæ мыггæгтæй хæлæг- 
гæнджытæ бирæ уыд. Фæлæ революци куы фæуæлахиз, уæд та 
сын бирæтæ тæригьæд дæр ма кодтой. 
Людæйæн йæ мыггаджы хабæрттæ сусæг ран æмбæхст сты. 
Искуы-иу хатт дзы исты дзырд æнæрхъуыдыйæ куы сирвæзы, 
уæд уайтагьд ныхас иннæрдæм фездахы. Æрмæст æй иу хатт 
æз æрлæууын кодтон æмæ йын сæ мыггаджы хабæрттæ кæнын 
райдыдтон. Фыццаг Дзамболат чи уыд, дыккаг Дзамболат чи 
уыд, уыдон ын дзурын. «Цæмæй сæ зоныс?» - цымыдисæй мæ 
фæрсы. «Уæдæ историйы ахуыргæнæг йеддæмæ хъуамæ нæ 
105 

зындгонд лæгты мачи зона?» - йæ фарстæн ын дзуапп радтон 
фарстæй. «О, фæлæ уæддæр?» - дискаст мæм æрбакодта. 
Æмæ йын уæд радзырдтон, нæ сыхæгты лæг Церекатæй 
кæй у. Шамил. Ахуыргонд лæг. Мæнæ ам, Хъобаны, Джызæлдо- 
ны райком куы уыд йæ рæстæджы, уæд дзы кæй куыста бæрнон 
лæгæй. Ныр та Архонкæйы стыр куыстуаты хицау кæй у. Фысгæ 
кæнын, уый куы базыдта, уæд мæ иу бон сæ кулдуары цур 
фæхсбандоныл кæй æрбадын кодта, æмæ мын уæ мыггаджы 
хабæрттæ сæрыстырæй кæрæй-кæронмæ кæй фæдзырдта. 
- Раст уæдæй ардæм зонын Церекаты тохы æхсыст лæгты! 
Иу дзы иннæмæй лæгдæр! - дзурын Людæйæн. 
- Сæ кой кæнын нæ уагьтой æмæ ма ныр дæр уыцы хъуы- 
дыйыл хæст дæн! Æппæлыны хуызы ма фæуæд, фæлæ кæс- 
тæр Дзамболат мæ фыды фыд уыд. Революцийы фæстæ 
фæсарæнтæм афтыд. Иурæстæджы Берлины Гутънаты чиныг- 
уадзæгимæ, мæнæ Къостайы «Ирон фæндыр» чи рауагьта, уы- 
имæ кусгæ дæр акодта. Уый фæстæ афтыд Амырыкмæ. Фæстаг 
фыстæг ма дзы хæсты хæдфæстæ æрбацыд Канадæйæ. Мæ 
фыд дæр, йæ фыды хуызæн, ацыд хæстон фæндагыл. Каст 
фæци æфсæддон скъола, стæй академи дæр. Æрвыст æрцыд 
Астæуккаг Азийы æфсæддон зылдмæ. Хæсты райдианы, уæл- 
дæр хицауадæй кæд куырдта, цæмæй йæ фронтмæ арвитой, 
уæддæр кæй фырт у, уый зонгæйæ разыйы дзуапп нæ райста. 
Æрмæстдæр 1942 азы знаг Кавказмæ куы 'рбахæццæ, сæ хæх- 
хон дивизи хæхтæм куы 'рбаппæрстой, уæд æй куыд хæхбæстаг, 
стæй ма æвзыгьд барæг æмæ рæстдзæвин хæстон, ракодтой. 
Бæхджын æфсæддонтæн разамынд дæтгæйæ знаджы бæрзæй- 
саст фæкодтой Кавказы бæрзонд хæхты. Уый фæстæ дарддæр 
йæ бæхджынтимæ сæрибаргæнгæ цыд фыдгулæй райгуырæн 
зæхх. Бахæццæ суанг Румынмæ. Уырдыгæй æрбайхъуыст йæ 
сау хабар. О, хæдæгай Буденный ма йын хæцæнгарз дæр ба- 
лæвар кодта. 
Вальсы музыкæйы зæлтимæ зилдух кæнæм Людæимæ, раст 
цыма ныртæккæ рахызтыстæм, цыма сахатырдæг нæма рацыд 
нæ рахызтæй. 
Чъогьуыл Людæйыл йæ цæст æрæвæрдта, уый бæрæг у. 
Гъемæ цы! Æвзæр равзæрст нæу! Кадджын мыггагæй, хæрзæгь- 
дау, æмбаргæ чызг! 
«Нырма уал æз йемæ кафын, ды та уал мæм, Чъогьуыл, 
106 

дзагьуылтæ кæн! - цæстæнгасæй мæстæй марын ме 'рдхорды 
æмæ ма, мæстæймарæгау иу зылд æркæнгæ, Людæимæ ба- 
зылдтæн йæ цурмæ. 
Бимболат 
Таймуразы мад æмæ фыд абон ссыдысты сæ фырты бæрæг- 
гæнæг далæ Заманхъулæй. Бимболат бæзæрхыгтæ ацæргæ 
лæг. Фыццаг бакастæй дæр бæрæг у, йæ царды зын фæндæгтæ 
кæй бавзæрста, фæлæ сын сæттын кæй нæ бакуымдта. Хуы- 
мæтæджы колхозон лæг 37-æм азы Сыбырмæ хает уыд, уый 
зонын, фæлæ цæй тыххæй, уымæй йын йæ фырты никуы ба- 
фарстон. Лæг йæхæдæг куы нæ дзура йæ бинонты хабæрттæ, 
уæд ын йæ зæрдæ цæмæн риссын кæныс уæлдай хатт! Бирæ 
разагьды лæгтæ æрцыдысты хает хæсты размæ дæр, хæсты 
фæстæ дæр! Фæстагмæ куыд рабæрæг, афтæмæй сæ фылдæр 
-бынтон дзæгьæлы. Хастой сæ нæхионты ардыдæй. Царды ауа- 
йæнты сæчи не 'ййæфта, сæхорзмæта сынхæлæгчи кодта, уы- 
доны æвзагæй. Уæд уыцы сусæгæй хæцæг къæбылатæ хъуыды 
дæр нæ кодтой, хæрзты фæстæ сæхи рад дæр кæй ралæудзæн. 
Хуыцау хорз, æмæ уыцы рæстæг дæргъвæтин нæ уыд. Фæлæ 
уæддæр бирæ хорз адæмы бабын кодта, уæлдайдæр нæ чы- 
сыл Ирыстоны. Уый уымæн, æмæ мах нæ кæрæдзи афтæ хорз 
зонæм æмæ нын искæй хорздзинад нæ цæстытæ къахы. Æмæ 
уый мæнæй цæмæй лæгдæр у, фæзæгъæм. Æмæ дын уый йæ 
пайда. Кæрæдзи æвзагæй нæ хуыздæртæ Сыбыры бинаг къæй- 
ыл баззадысты. Чи ма дзы ссыд, уыдон дæр ныфесастæй, хъæ- 
лæсистæй цардысты. 
Мæхи фыды хистæр æфсымæр Лазо дæр хæсты фæстæ ба- 
лæууыд Сыбыры. Дæс азæй дзы фылдæр æрдаудта, æмæ цæй 
тыххæй? Зæгьæн ис, ницæй тыххæй. Революцийы размæ службæ 
кодта паддзахы æфсады. Уыдис æм Георгийы æртæ дзуары дæр. 
Æртыккаг дзуар ын паддзах йæхæдæг йæхи къухæй радта  
революцийы хæдразмæ. Йæхи ныхæстæм гæсгæ уый та афтæ уыд: 
«Радон ахуыртæ цыдысты не 'фсæддон хайæн. Нæ хæстон 
бынат баивтам, суткæ нын улæфты рæстæг радтой. Чи цы куыс- 
та, чи цы. Æз дæр мæ шинелыл бадын бæласы аууон æмæ мæ 
хæдоны дыс æмпъузын. Уалынмæ хъусын фæлмæн, фæлæ 
107 

барджын ныхас: «Чей будешь?» Ахъуыды кодтон: чидæр мæ 
хъазы æмæ, мæхи ницыхъусæг скодтон, афтæмæй дарддæр 
мæ куыст кæнын, фæлæ уыцы рæстæг мæ цæсты кæронæй 
ацахстон мæ фарсмæ лæууæджы хæлафы фадыджы фæтæн 
сырх уадздзаг. Сабыргай мæ цæст уæлдæр хæссын. Мæ цуры 
лæууыд нырмæ кæй никуы ма федтон, ахæм схъæлрихи æф- 
сæддон лæг инæлары дарæсы. Йæ фæстæ æнæсымæй æмраст 
лæууыдысты не 'фсæддон хайы разамынд хистæр цинæй кæс- 
тæр цины онг. Хорзау нал фæдæн. Фæгæпп ластон, мæхи адзæ- 
бæхтæ кодтон, мæ худ мæ сæрыл асагьтон, мæ къух мæ къæ- 
мисæныл авæргæйæ хъæрæй загътон: «Царя батюшки Николая 
такого-то такого-то полка, такого-то взвода, такой-то роты,  
рядовой такой-то...» Мæ разылæууæг æнæзонгæ, æппæты  
уæлдæр цины дарæсджын лæг мæм дискаст кæны. Фæстагмæ мид- 
былхудгæ бакодта: «Вольно!» Æз мæ къух æруагьтон, фæлæ 
ма уæддæр, кæсын уыцы айв схъæлрихи лæгмæ. Уый азылд, 
нæ полны хистæрæн афтæ бакодта: «Рæнхъон салдат ахæм 
æгьдауджын кæм у, уым ис æрмæстдæр бузныг зæгъæн. Ацы 
салдатæн та йæ арæхстдзинады тыххæй Георгийы дзуар тæк- 
кæ абон мæ номæй йæ риуыл бакæнут æмæ ма ноджы ахæм 
хæрзæгьдаудзинады тыххæй æгас полны улæфты рæстæгмæ 
бафтаут дыууæ боны!» - балхынцъ кодта йæ ныхас, фæстæдæр 
куыд рабæрæг, афтæмæй паддзах Никъала йæхæдæг!» 
Лазо революцийы фæстæ бирæ тырсыйæгтимæ баивта йæ 
цæрæн бынат Стъараполы зылдмæ, Скакун кæй хуыдтой, уыцы 
хъæумæ. Уым бæхты куыст кодтой. Скакун дæр уымæн хуынд 
æрцыд уыцы хъæу. Хæст æй уым æрæййæфта, фæлæ йæ азтæ 
нал амыдтой æмæ иннæ хистæртæ, сылгоймæгтæ æмæ сывæл- 
лæттимæ цардысты сæ хъæуы. Уæдмæ немыц уырдæм дæр 
бахæццæ сты. Сæхæдæг хъæуы не 'рбынат кодтой, фæлæ Лазо, 
сауджынæй кæй акуыста революцийы размæ, уый куы фехъуыс- 
той сæ дзырдхæсджытæй, уæд æй хъæубæстæн дзуапдæттæг 
хистæрæй снысан кодтой. Немыц-иу хъæумæ æрбацæудзысты, 
уый куы фехъуыста, уæд-иу цæрджытæн бамбарын кодта, цæ- 
мæй сæ хæдзæртты бадой, æнæхъуаджы æнафоны уынгмæ ма 
цæуой. Немыц тард æрцыдысты. Хъæу æвыдæй баззад. Лазойы 
та, куыд немыцæн лæггадгæнæджы, Сыбыры бинаг къæй ба- 
лæууын кодтой. 
Таймуразы фыд Бимболатыл дæр кæм цы 'рымысыдысты, 
Хуыцау йæ зонæг, фæлæ ахæм зонд æмæ зæрдæйы уагимæ 
108 

æвзæр никæмæн ницы сарæзтаид, уый йыл æддаг бакастæй 
дæр бæрæг у. 
...Бимболат фынгыл сæ хуыны æртæ чъирийы скуывта. 
Æртæ рæгьы рауагьта, стæй хатыр ракургæйæ, сыстад æмæ 
мидæггагуатмæ бахызт. Йе 'фсин, Таймуразы мад, уыцы рæстæг 
бадти сыхаг уаты сæ хæрæфырттимæ - скъолайы медициной хо 
Хъуысаты Заремæ æмæ йæ хо райдиан кълæсты ахуыргæнæг 
Зинæимæ. Гамдзæ хистæрæн баззад, Булæ дыккаг хистæрæн, 
иннæтæ уыдоны дæле. Æз уырдыг лæууын. Хатгай бадгæ дæр 
акæнын, скомдзаг кæнын. Арæх бахауын ахæм уавæры æмæ 
мæхицæн ног ном æрхъуыды кодтон - уырдыг-бадæг! 
Бадт кæронмæ æрхæццæ. Таймуразимæ нозтджын адæ- 
мы тагьдгомау дуарæдде фæкодтам, дыккаг уæладзыгæй сæ 
цырд-цырд асинтыл фæдæле кодтам - иуæй сывæллæттæ ныр- 
идæгæн фынтæ уыдтой, иннæмæй та Бимболатыл хъуыдыгæн- 
гæйæ. Кæрты сæ Таймуразимæ фæуагьтон, мæхæдæг фынг 
афснайон, зæгьгæ, фездæхтæн. Чъирийы æнæхъæн кæрс- 
тытæ иу тæбæгьы амбырд кодтон, дзидзайы æнæвнæлд хæйт- 
тæ иннæ тæбæгьы, дзаг нуазæнтæм куы бавнæлдтон æмæ сæ 
фыццаг афтид авджы куыд кодтон, афтæ Бимболат мидæггаг 
уатæй рахызт, æрбакаст мæм. 
- Уый цы кусыс, лæппу? 
- Мæнæ нæ уазджытæ ацыдысты æмæ фынг æфснайын. 
- Уый уынын, фæлæ, зæгьын, дæ разы уыцы агуывзæтæн 
цы кусыс? 
- Мæнæ сæ авджы кæнын. 
- Омæ, сæ сидт кæронмæ цæуылнæ ауагьтой? - фæрсæгау 
мæм æрбакаст уæздан лæг. 
- Сидт бæргæ ауагьтой, æрмæст æй нуазгæ нал бакодтой, - 
раст кæнын мæ хистæрты. 
- Мах рæстæджы-иу сыкъа дзагæй нæ уагътой, нуазгæ та-иу 
афтæ бакодтой, æмæ-иу лæг сæхимæ куы бацыд, йæ бинонтыл 
ма-иу куы ацинтæ кодта зæрдæвæндæй, стæй-иу йæ сæр фæл- 
мæнцагьд базыл куы 'руагьта, афтæмæй ма-иу фæдисы хъæр 
куы фæцыд, уæд-иу фестад, йæ бæхыл-иу саргь баппæрста 
æмæ-иу фæдисæтты разæй фæци... Ам та сæ бон нуазын дæр 
нал баци, цæуынæн дæр нал уыдысты. Гъе, уæууæй... - бакодта 
Бимболат æмæ хихсæнуатмæ бахызт. 
Йæ рацыдмæ æз фынг афснайдтон æмæ дуарæдде фæдæн. 
Исты ма мын куы бауайдзæф кæна, уымæй æдас нæ уыдтæн... 
109 

Уарзæтты мæсыг 
А дыууæ боны Дæргьæвсы райдайдзысты Уациллайы кувæн 
бонтæ. Кувгæ йæм Хъобаны дæр кæнынц, фæлæ йæ сæйраг 
куывддон бынат ис Дæргьæвсы, Табуйаг хохы дæлвæччи. Хъо- 
банæй дæр æм цæуынц, йæ фадат кæмæн фæамоны, уыдон. Ин- 
нæтæ та йæм ам сæ хæдзæртты бакувынц. Зæрдæйæ куы кувай, 
уæд дæ куывд кæцæйфæнды дæр æмбæлдзæн Уæлæрвтæм! 
Фæлæ уæддæр йæ куывддон бынаты скувын æндæр хъуыддаг у! 
Лæгмæ афтæ фæкæсы, цыма дæ куывд æцæгæй дæр йæ бына- 
тыл сæмбæлд! 
Мæ иузæрдыг хæлар Ханджери, зæгьæн ис, йæ хæдзары 
дуæрттæ мын æхсæвæй-бонæй гомæй чи дары, ныридæгæн 
мæ йæхи бинонтыл чи нымайы - æмæ куыннæ! - йæ фыд нæ 
хæрæфырт у, ныр та ма ноджы йæ хосдзау лæг дæр сдæн! - 
уыцы Ханджери мæ сæрмагондæй бацагуырдта сæхимæ. Кæд 
Хъобаны городочы дыууæуатон фатеры рагæй цæры, уæддæр 
зæрдæйæ Дæргьæвсы ис. Йæ мад æмæ йæ фыд нырма дæр 
уым цæрынц. Йæ бинойнаг Фидарон Надеждæ хъомылгæнæгæй 
кусы санаторион скъолайы. Æндæрæбон мæ фæскуыст кæрты 
ацахста, дзуры мæм: 
- Цы хорз у, мæ размæ кæй фæдæ! Цом-ма, схæццæ мæ кæн 
нæхимæ. Нæ лæг дæ агуры. 
- Афтæ æхсызгон æй цæмæн бахъуыдтæн? - фæрсын æй, 
мæхæдæг ын йæ цонгыл æрхæцыдтæн. 
- Нæ мын æй загьта. Æрмæст райсомæй мæ фæдыл ра- 
дзырдта: «Тæккæ изæры мын Басайы ам æрбалæууын кæн!» 
Æндæр мын ницы загьта. Чысыл ма бахъæуа, айрох мæ уа нæ 
лæджы фæдзæхст! О, ацы сывæллæттæ, ацы сывæллæттæ! 
Уыдонмæ кæсгæйæ лæгæй хатт йæхи бинонтæ дæр айрох вæй- 
йынц! 
- Хуыцауæй ницы рох кæны - уыныс, дæ размæ мæ рарвыс- 
та! Цом, базонæм æй, кæддæра мæ цы кæны Джамботт! - худ- 
гæйæ дзурын сылгоймагмæ. 
Скъолайы кæртæй хъæууынгмæ æрхызтыстæм асинтыл 
æмæ нæ ных городокмæ сарæзтам. 
Ханджери мæн Баса хоны, æз та йæ Джамботт хонын - уый 
Хъобаны Дзуццатæй цы дыууæ хуыцауысконд æфсымæры ис, 
уыдонмæ гæсгæ! Ханджери у уæздан, хæдæфсарм лæг, хорз 
ПО 

бинонты хицау. Йæ уæздан æфсинимæ хъомыл кæны дыууæ 
чызг æмæ лæппуйы. Кæд æй хъысмæт æгæр бафхæрдта - йæ 
галиу цонг йæ рæбыныл хауд у, уæддæр йæ хъæлдзæг мидбыл- 
худт йæ цæсгомæй никуы фæцух. Ноджы ма у дзырдарæхст. 
Йемæ кæдæмфæнды дæр ацæуæн ис, хинæй дыл нæ рацæу- 
дзæн. Зындзинæдтæ æнæзæгьгæйæ йæхимæ исдзæн, цæмæй 
дæуыл къаддæр уæз цæуа! 
- Баса, райсом Тбау Уациллайы бон у. Мах хъуамæ бакувæм 
мæ фыды хæдзары æмæ, кæй зæгьын æй хъæуы, йæ тæккæ 
бын - найфаты! - куыддæр къæсæрæй бахызтæн, афтæ мæм 
фæцырд и Ханджери. 
- Табу йын уæд, Джамботт, фæлæ мæнæн райсом кусгæ бон 
у! - дзурын æм сабырæй. 
- Кусыс-нæ кусыс, уый мæнмæ нымады нæу! Ракур дæхи! 
Таймураз дæ бамбардзæн! Дæ сывæллæттæ æгьдауыл хæст 
сты, уый мын æнæзонгæ нæу! Не 'фсин æндæр куы ницы кой 
кæны! Уый дæр сæм иуварсæй йæ цæст фæдардзæн! Хъæу- 
гæ мæ кæныс. Дæ хæрæфыртимæ дæ базонгæ кæнон! Кæд дзы 
хорзæй исты рахæссис! 
Уый уыд æндæрæбон. Знон Дзуары бынмæ ссыдыстæм 
йæ мад не 'рбацыдмæ цы æртæ æртæдзыгьоны ракода сæу- 
мæраджы, уыдонимæ. Фæлæ уал уый размæ йæ фыд Гадзыго 
æртæ чъирийы йæ хæдзары скуывта Уациллайы номыл, æртæ 
гаджидауы фæстæ нæ йæ фыртимæ афæндараст кодта бæр- 
зонд Тбауы хохы дæлвæччимæ. Уым ацы комы хъæутæй ал- 
кæмæн дæр ис йæхи сæрмагонд найфат. Уаз Елиайæн йæхи 
бадæн уæлхох ис. Уырдæм дзуары лæг йе 'ххуысгæнæгимæ 
æхсæвæддæ ссæуы бонраздæр. Уым кувгæйæ сбон кæны. Рай- 
сомæй раджы ныгæд ранæй сисы фароны бæгæныйы дурын, 
ног бæгæныйыл дзы æртадзы, скувы ног бæгæныйы къусæй, 
уырдыгæй æппæт куывддон адæмы бафæдзæхсы Æрвнæрын- 
гæнæгыл, Хоры Уациллайыл, ракуры сын хорздзинæдтæ æмæ 
ног бæгæны уым баныгæны иннæ азмæ. Фароны бæгæныйы  
дурын йе 'ххуысгæнæг райсы æмæ рараст вæййынц бынмæ. Алы 
хъæуы найфатмæ дæр бацæуы. Скувы сын, фароны бæгæныйæ 
сын кувæггæгтæ ратты æмæ дарддæр ацæуы, уый фæстæ  
хъæуы адæм æрбадынц, æмæ алы хъæуы дзуары лæг дæр куывд 
дарддæр ахæццæ кæны. 
Знон фыццаг хатт ссыдтæн Уациллайы найфатмæ. Куывтон, 
111 

адæмимæ иумæ бадгæйæ бæгæныйы къусæй, фæлæ ма-иу 
иумæйаг куывдмæ искуы-иу хатт мæхинымæр афтыдтон ме 
'мбæхст хъуыдытæ дæр. Цы, уый уын нæ зæгъдзынæн, уымæн 
æмæ ахæм рæстæджы алкæйы сæры дæр фæленк кæнынц 
йæхи сыгьдæг хъуыдытæ, æмæ уыдон та æххуысгæнæг вæй- 
йынц æппæт рæстзæрдæ адæмæн дæр. Уымæ гæсгæ знон Най- 
фатæй хъæумæ здæхтæн дзуары лæджы æмæ мæхи ракуывд- 
тытæн омменгæнгæйæ, здæхтæн хъæумæ, растдæр зæгьгæйæ 
та, мæ хæрæфырты хæдзармæ. 
Абон сæумæрайсом раджы бадæм хæдзары хицауимæ Уæ- 
лæсыхы стыр уынджы сæ кулдуары цур фæхсбандоныл. Нæ ба- 
комкоммæ - Табуйаг хох - хурмæ цæхæртæ калы, урс æврæгъ- 
тæ йæ сæрмæ ленк кæнынц. 
- Хорз рæстæг хæссы. Знон дæр, абон дæр хурæфсæст у нæ 
комбæстæ... Стæм хатт вæййы афтæ ацы бонты! Æвæццæгæн, 
зноны сыгъдæг куывдтæ Хуыцаумæ фæхæццæ сты. Арæх тых- 
дымгæ, тыхуарын рацæуы ацы бон, кæнæ та йæ фæстæ. Уæд, 
дам, кæйдæр куывд Хуыцау нæ райсы, дзырдтой-иу хистæртæ. 
Уаз Елиа карз дзуар у! Æрвнæрынгæнæг дæр ма йæ хонынц. 
Фыдбылыз сафæг, амæндтæ уарæг у! Мæ фырт мын куыд загь- 
та, афтæмæй фыццаг хатт уыдтæ знон йæ кувæн бынаты. Уый 
æцæгæй афтæ у? - фæрсмæ мæм æрбакаст усзачъе, схъæлри- 
хи ацæргæ лæг. 
- О! - цыбырæй йын дзуапп дæттын, мæхæдæг æнхъæлмæ 
кæсын, дарддæр цы дзурдзæн уымæ. 
- Гъемæ йæм бирæ азты сыгьдæгзæрдæйæ куыд фæцæуай, 
уыцы хорзæх дæ уæд! - лæг схуыфæгау кодта æмæ йе схъæл 
рихитæ адаудта: - Районы газеты дын дæ фыстытæ бакæсын, - 
аивæй та мæм фæрсмæ æрбакаст. - Уый хорз у! Ам иу ахæм уыд. 
Токатæй уыд. Асæх дæр ма сæм ис. Уый йæ кæстæр æфсымæр 
у. Фæлæ дын æз Алиханы кой кæнын. Уый мæнæй бирæ хистæр 
уыд. Дæлæ Дæллаг сыхы цардысты Стырдоны был. Абон дæр 
уыцы бынæтты Токатæ цæрынц. Сидзæргæс Сасион йæ цыппар 
фыртимæ. Йæ мой хæстæй нал раздæхт. Хъаруджын сылгоймаг 
у. Раст лæджы æмсæр кæмæй фæзæгьынц, ахæм. 
Апихан уæд Бакуйæ ссыд. Уым ахуыр кодта денджызонты 
скъолайы. Хуыцау æй, паддзахы ныхмæ чи цыди, уыдонимæ 
сбæндæн кодта. Паддзахы æвварс хæцджытæ та уыдоны  
ныхмæ уыдысты. Æфсымæр æфсымæрыл нæ ауæрста. Алихан 
112 

нымад лæг уыд канд комбæсты нæ, фæлæ суанг Бакуйæ Иры- 
дзыхъмæ! - лæг чысыл фæхъус, схуыфæгау та кодта, стæй та 
райдыдта дзурын: - Уалæ йын уым æмбæхсæн лæгæт уыд, - 
Тбауы хох æмæ кæрдæгджын фахс кæм баиу сты Туджджынты 
мæсыджы сæрмæ, уырдæм мын амоны. -Уым-иу куы бамбæхст 
йе знæгтæй, уæд ын-иу мах сусæгæй хæринаг бирæ хæтты- 
ты схастам уæлæ Гæбæраты Бисларимæ. Лæгæты йын тъах- 
тагонд уыд, нымæтæй æмбæрзт. Йæ цуры та тъæпæн дурыл 
чингуытæ, стæй йæхи фыстытæ. Мæнмæ гæсгæ ма йæ фыс- 
тытæй ныр дæр уым бирæ цыдæртæ баззад. Мæхи бон нал у! 
Кæмæн фæзæгьын, уымæн та мæ ныхæстæ йæ хъусы фæрсты 
ауайынц. Уалæ кæм ныгæд ис, уым æнхъæл уыдысты йæ къух- 
фыстытæн, фæлæ ингæн куы ракъахтой фæндзайæм азты, йе 
'фсымæр Асæх дæр семæ уыд, уæд дзы ницы разынд. Гъеуæд 
дæр сын загьтон, абон дæр æй зæгьын: уалæ уым цы лæгæт 
ис, мах ын дыууæ лæппуйæ сусæгæй хæринаг кæдæм хастам, 
уым баззадысты йæ къухфыстытæ. «Нæй ахæм лæгæт уым», 
- фæзæгьынц мын цуанæттæ. Гъемæ, кæд нæй, уæд нæй! Чи 
зоны, Алиханы æвирхъау мæлæты фæстæ, уыцы тæссаг рæс- 
тæджыты йе 'мбæлттæ афтæ бæстон самадтой лæгæтмæ ба- 
цæуæн æмæ йæ æцæгæлоны цæст нæ ахсы! Йæ самайджытæй 
та ног дуджы хъуыддæгтæ аразгæйæ æрбайрох лæгæт! Кæнæ 
та йæ, æппынфæстаг, уарындæтты дурлæсæнтæ æрæхгæдтой! 
- арф ныуулæфыд Гадзыго æмæ йæ ныхас балхынцъ кодта: 
- Йæ ингæны цы къухфыстытæ агуырдтой, уыдон лæгæты сты! 
Лæг кæсы хъуамæ лæгæт кæм уаид, уырдæм. Æз та лæгмæ 
кæсын аивæй. Тæхуды йæм кæнын, Алиханы кæй зыдта. Суанг 
ма йын зын сахаты æххуысхъом дæр кæй уыд! 
- Алиханы «Урс сынтытæ» кастаис, кæд дæм йæ чиныг ис, 
уæд? - фæрсы мæ. 
- Кастæн, - бацин кодтон æз. 
- Æз дзы хъазгæ дæр ма кодтон дæлæ нæхи скъолайы. Къæ- 
былайы дзы хъазыдтæн. Лæгæты йæм фæстаг хатт куы уыд- 
тæн, уæд мын афтæ бакодта: «Фыссын ног цыдæр, ахъазæн та 
кæй уыдзæн. Мæнæ ацы змæст рæстæджытæй куы фервæзæм, 
уæд та йæ ахъаздзыстæм. Ды дзы ныр усгур уыдзынæ», - або- 
ны хуызæн ын хъуыды кæнын йæ ныхæстæ. - Уæд мын Алихан 
радзырдта кæддæр цы хабар фехъуыста, уый. Чи зоны ма йæм 
йæхицæй дæр истытæ бафтыдта, - Хуыцау йæ зонæг. Мæнæй 
113 

дæр дзы, чи зоны, истытæ айрох ис, - уæдæй æнусы æмбисæй 
фылдæр рацыд! - йæ рихи та аздухæгау кодта Гадзыго. - Хабар 
та уыд ахæм: «Уæртæ рæбинаг хъæутæй иуы цардысты дыууæ 
сыхаджы. Сæ иуæн чызг уыд, иннæмæн - лæппу. Сывæллæттæ 
иумæ хъомыл кодтой. Куы рахъомыл сты, уæд та кæрæдзи ба- 
уарзтой. Уартæ Секъайы иу таурæгъы куыд уыд, раст афтæ. Сæ 
уарзондзинад сын сæ ныййарджытæ дæр æмбæрстой, фæлæ 
сæхи ницыуынæг кодтой. Лæппу æфсæддон фæндагыл ацыд. 
Афицер сси. Афæдз-иу иу хатт хæдзармæ æрбауад. Иу ссыды 
хъавыд минæвæрттæ барвитын чызджы хæдзармæ. Æнхъæлмæ 
кастысты Хуыцауæхсæвмæ. Фæлæ сабаты сæумæрайсон раджы 
тæргæбæхыл фидиуæг хъæуы æрбалæууыд. «Туркимæ хæст 
райдыдта æмæ дæ уæлдæртæ æвæстиатæй агурынц!» Лæг йæ 
бæхыл саргь баппæрста æмæ уый адыл дыууæ азы нал фæзынд. 
Иуахæмы та фæзынд. Ногæй та минæвæртты кой сног. Уæд 
та сырхытæ æмæ урсытæ кæрæдзимæ фесты æмæ та йæ ногæй 
бацагуырдтой йæ бæхджын æфсадмæ. Уæдмæ чызгæн йæ фыд 
йе 'цæг дунемæ ацыд. Йæ хиуарзон, мулкуарзаг æфсымæр схи- 
цау хæдзарæн. Бавдæлд æмæ йæ хойы ирæдыл ныууæй  
кодта дæлæ Ларсаг зылынцæст æмæ тъæпкъах, фæлæ бонджын 
Гæдæккæн. Æфсымæр ирæд цы бон райста, раст уыцы бон 
чызг йе 'фсымæры хъама йæ риуы ныссагъта йæ фыды ингæны 
уæлхъус. Чызджы ныгæнæн бон ма хур арвыл иучысыл афæсти- 
ат. Мæрдты хур кæй хонынц, æвæццæгæн уый уыд. Раст уыцы 
рæстæджы Къæхтысæрæй æрбазындысты æртæ барæджы. 
Туджджынты мæсыджы тæккæ бынмæ сæмбæлдысты Хъобаны 
мæрддзыгой адæмыл. Кæрæдзийæн салам радтой. Аныхæс- 
тæ кодтой. Стæй сæ алчидæр йæ фæндаг дарддæр кодта. 
Барджытæ хабар куы бамбæрстой, уæд сæ цыд фæсабырдæр 
кодтой. Æрмæстдæр изæрдалынгты бацыдысты хъæумæ.  
Лæппу йе 'мбæлтты йæ кæстæр æфсымæримæ сæ кæрты фæуагь- 
та, йæхæдæг аивæй уæлмæрдтæм фæраст. «Æз тагъд фездæх- 
дзынæн», - бадзырдта ма йе 'мбæлттæм. Фæлæ æрæгмæ куы 
цыд, уæд лæппутæ фæфæдис сты æмæ йæ ссардтой чызджы 
ног ингæныл хъамайыл хаудæй. Дыууæ уды тæригьæдæй мæй 
дæр йæхи сау мигьты фæстæмæ аиста. Комы æдзæм тар ныб- 
бадт. Уыцы æхсæв Стырдон дæр йæ зарæг хъарæгæй раивта», 
- фæцис йæ ныхас Гадзыго æмæ йæ дысы кæронæй йæ цæс- 
сыгтæ асæрфта. 
114 

*** 
Фæссихор Ханджерийымæ здæхæм Хъобанмæ. Туджджынты 
мæсыг мæм куы разынд, уæд мæ цæстыты раз ногæй сыстадыс- 
ты уæды рæстæджы æвирхъау цаутæ. Æрымысыдтæн Гадзыго 
мын райсомæй цы хабар ракодта, уый дæр. Цымæ цы уаид, 
«Туджджынты мæсыг»-ы таурæгь сбæтт Гадзыгойы таурæгьи- 
мæ, иучысыл ма йæм сфæлдыстадон æрхъуыды бафтау æмæ 
ныффысс ног кадæг? 
Цæуын. Хъуыды кæнын: «Туджджынты мæсыг?» æви «Уар- 
зæтты мæсыг?» - фæрсын мæхи мæхæдæг æмæ мæхицæн мæ 
бон дзуапп раттын нæма у. Мæсыгмæ куыд хæстæгдæр кæнын, 
афтæ уал рæнхъытæ сæхæдæг гуырын райдыдтой. 
Зæронд мæсыг нындæгъдис фахсыл, 
Цыма зæрватыччы хæдзар. 
Цæст æй фыццаг кастæй нæ ахсы, - 
Къæдзæх - йæ сие, къæдзæх - йæ цар. 
'Нындæгъдис айнæг хохы тары... 
Бæлццæттæм джихауæй кæсы 
Æмæ нæ рухс дуджы фæлтæры 
Цыма æппынæдзух фæрсы... 
Мæ хъуыдытæ иу иннæйы фæдыл зилын райдыдтой æмæ 
мæ æнцой нал суагьтой уыцы бонæй фæстæмæ. Цас рацыда- 
ид, Хуыцау йæ зонæг, фæлæ гæххæттыл фыстæй разындысты 
мæнæ ацы рæнхъытæ æмæ сæ нымдгæнгæ хæссын уæ размæ. 
Уарзæтты мæсыг 
Кадæг 
Уарзондзинад тыхджындæр у 
мады зæнæгæй... 
Адæмон æмбисонд 
Зæронд мæсыг нындæгъдис фахсыл, 
Цыма зæрватыччы хæдзар? 
Цæст æй фыццаг кастæй нæ ахсы, - 
Къæдзæх - йæ сие, къæдзæх - йæ цар. 
115 

Нындæгьдис айнæг хохы тары, 
Бæлццæттæм джихауæй кæсы 
Æмæ нæ рухс дуджы фæлтæры 
Цыма æппынæдзух фæрсы: 
«Уынын уæ амонд æз, мае хуртæ, 
Уæ цинаен нæй кæрон, æфсис, 
Фалæ цэемæй зонут, мæ дурты, 
Мæнэен дæр уарзты арт каей ис!» 
Æмæ уæд райдайы уый дзурын: 
«Ныр рацыд къорд азы уæдæй, 
Куы 'вæрдта фыййау дуртæ дуртыл, 
Мæсыг куы самадта, ыстæй 
Æваст æрбайсæфт, цыма тары 
Бæлццон йæ фæндагæй фæцух, 
Æрмæст фыццагау дымгæ зарыд, 
Цæргæс мæ сæрты тахт æдзух. 
Æз хъуыстон фæндаджы уынæрмæ - 
Бæлццон мæм джихтæгæнгæ каст, 
Фæлæ дын иу изæр æваст, 
Куы стылдис мæйы цæст мæ сæрмæ, 
Фæзындис фыййау. Йемæ - диссаг! - 
Уыдис нæртон рæсугъд æхсин. 
Мæ дур мæ хъуыды кæд æвдиса, 
Уæд уын фæдзурдзæни мæ цин». 
«Гæмæт, Гæмæт! Æз дæн дæуимæ! 
Нæ тæрсын, цы? Цæуыл дæ 'нкъард? 
Уыдзыстæм а дунейы иумæ, 
Уыдзæнис иу нæ цин, нæ цард!» 
Гæмæт æм мидбылхудгæ хъуыста. 
Хæстæг ныццарыдта гæрах... 
«Мыггаг фæдисæттæ æрвыста, 
Уый агурынц, Мæдинæ, мах, 
Фæлæ дзæгьæл... Мæ сыгьдæг уарзтæн 
Хæссын нывондæн æз мæ сæр 
116 

Æмæ цы лæг æрлæууа н' астæу, 
Уый нал фендзæн фыды къæсæр. 
Уæвгæ, кæй хъæуа цард нæ зæххыл, 
Уый ардæм ссæудзæнис зынæй. 
Мæнг ныхас иунæг дæр нæ зæгьын, - 
Фæндаг цæуы æрмæст бынæй. 
Æртæрдыгай та, кæс, къæдзæхтæ! 
Нæ цар дæр айнæгæй у конд! 
Фæдисы чи цæуа дæ фæстæ, - 
Йæ балц нæ уыдзæни æнцон. 
Мæнæн ныр хур кæсы мæ риумæ, - 
Фыййау дæр амондджын вæййы!» 
... «О, уарзæттæ дыууæйæ иумæ, 
Фылдæр ма амонд та кæй и? 
Фылдæрмæ чи бæллы йæ царды: 
Æз дæр сæм кодтон уæд хæлæг! 
Мæ цины зарæг айзæлд дардыл. 
Фæлæ нæ бамбæрста уый лæг. 
Æрмæст сæхи ныхæстæ кодтой, 
Уыдысты стыр цинæй æфсæст 
Æмæ кæрæдзийæн ард хордтой, 
Сæ фæнд кæй кæндзысты æххæст. 
Сæ развæдыл цыфæнды зынтæн, 
Кæй никуы комдзысты сæттын. 
Кæрон дæр нал уыди сæ цинтæн, 
Фæлæ рæсугьддæр уыд сæ фын. 
Æмæ фæрсæй-фæрстæм фыццаг хатт, 
Уæд кодтой уарзæттæ фынæй. 
Æрбайрох уыдонæй зын сахат, 
Æрмæст сæм дардæй кастис мæй». 
II 
«Сæуæхсид скæсæны фæпырх и 
Æрмынæг мæйы цæст бынтон, 
Фырцинæй айнæг дæр ныссырх и, - 
Йæ бартæ райста ногæй бон. 
117 

Фыццаг хатт уæд мæ дурты 'хсæнты 
Цымыдисгæнгæ кастис хур. 
Æнхъæл нæ уыдтæн æз мæ сæнтты 
Кæй зондзæн уарзты арт мæ дур. 
Æвиппайды фæцыд гæрæхтæ, 
Ныййазæлыд сæ хъæрæй ком. 
Гæмæт фæлæбурдта йæ гæрзтæм, 
Æрлæууыд хъавæнмæ æнгом. 
Кæсы йæм тарстхуызæй Мæдинæ: 
«Цы у? Ыссæуынц? Уый та куыд? 
Мах уарзæм. Царды хуыздæр цинæй 
Æдзух нæ уыдзыстæм рæвдыд?» 
«Мæ хур, цæмæй тæрсыс? Нæ ахстон 
Æмбæхсдзæн сурджытæй нæ фæд. 
Дæу ардæм, сау дуртæм куы хастон, 
Уæд конд уыд рагацау мæ фæнд. 
Ныртæккæ фехъуыстай гæрæхтæ, 
Фæрсыс мæ, чи сты? Далæ, кæс: 
Цæуынц фæлладæй комы бæхтæ, - 
Уый фæсивæдæн уыд сæ хæс». 
«Гæмæт æдзынæг кастис чызгмæ, - 
Цæмæй йæ хъавыдис фæрсын? 
Йæ зæрдæ кодта уæд æмызмæлд, 
Ыскатай, райдыдта тыхсын. 
Йæ къухмæ чызджы къух æрбайста 
Фæхудт æм мидбылты фæлмæн. 
Цыдæр цин æй кæдæмдæр хаста, 
Фæлæ цы ранмæ, стæй кæдæм?.. 
Лæууыд Мæдинæ дæр. Сынддæггай 
Гæмæты риуыл 'руагьта сæр. 
Мæ дур сæ цинæй уыд æнæхай, 
Æз та сыл цин кодтон уæддæр. 
Дзæвгар фæлæууыдысты афтæ, 
Цы уыд сæ зæрдæты, цымæ? 
118 

Кæд кодта алчидаер уынаффæ 
Йæхимидæг æмæ дзырдмае 
Сæ иу дæр нал арæхстис, гье та 
Кæд уыд сæ фидæныл сæ мæт. 
Сæ иу дæр иннæйы куы федта 
Мæлæтмæ и' амонды хай, уæд. 
Сæ фæнд уыд: хъæубæсты æхсæн 
Цæрдзысты цардаразгæ тагьд бон 
Æмæ сæ цард, сæ уарзт, сæ амонд 
Æнусмæ кадхæссæг уыдзæн. 
Фæлæ æваст дæлæуæз комæй 
Фæцыди схъиуд дурты уынæр». 
«Хæрын дын ард мæ уарзт, дæ номæй, 
Нæ уыдзæн адонæн хуыздæр!» 
«Йæ гæрзтæ фелвæста 'мæ уайтагьд 
Æрлæууыд хъавæны хæд раз. 
Мæдинæ дæр йæ фæстæ батахт, 
Бынæй цыдис кæйдæр ныхас. 
«Цы зæгьыс? Ам мæсыг кæд уыди?» 
«Уæдæ дæумæ гæсгæ уый циу!» 
«Кæс-ма, нæ фæндагмæ нæ зынди, 
Ыстæй тæхгæбæхæй æниу 
Уый чи федтаид дысон изæр? 
Кæмæн æй 'рцахстаид йæ зонд?» 
«Ыссарын æм хъæуы ысхизæн, 
Æмæ уыдзæн нæ хъуыддаг конд!» 
«Дыууæ бæлццонæй иу фæхицæн, 
Йæ ных фæцарæзта хæрдмæ. 
Æрбадтис иннæ та йæхицæн 
Æмæ хъуынтъызæй каст мæнмæ. 
Æз та сæ дыууæмæ дæр кастæн, 
Сæ фæнд нæ уыд мæнæн бæлвырд, 
Фæлæ уыдтон, сæ бирæ мастæн 
Æгьгьæд кæй уыд сæ каст, сæ уынд. 
119 

Гæмæт дæр каст æмæ æмбæрста, 
Кæй йын уыдзæн ныртæккæ зын, 
Фæлæ йæ тыхстдзинад æмбæхста, - 
Цы у, цы у, зæгь-ма, тæрсын! 
Куы уой дæ фарсмæ сау цæстытæ. 
Куы уай сæ бахудтæй рæвдыд. 
Дæ хъуыддаг уæд цæудзæн рæстырдæм, 
Лæгау куы 'ххæст кæнай дæ дзырд. 
Гæмæт æрбалвæста йæхимæ 
Сындæггай топп æмæ кæсы. 
Бæргæ ныхъхъавыдис сæ иумæ, 
Фæлæ æрдзæй нæ уыд лæгсырд. 
Ныронг нæ бацыд никæй хъыджы, 
Ныр та йæ уарзондзинад, ау! - 
Куыд ыстула кæйдæрты туджы, 
Æви йæм нал ис, нал æгьдау! 
Кæсы, цы бакæна - нæ зоны. 
Цыма йæ риуы фат ныссагьд. 
Мигь хуры тынты цыд уромы, 
Фæлæ та хур æрзындзæн тагьд. 
«Мæ уарзт хæххон донау сыгьдæг у, - 
Йæ бахизын - мæ хуыздæр хæс. 
Мæ къайы мойаг, дам, фыд лæг у... 
- Гъей-гьей, дæхимæ ма фæкæс!» 
«Дæрдтыл ныййазæлыди комы 
Гæрах. Нæма 'рсабыр йæ зæл, 
Йæхи ма лæг тыххæй уромы, - 
Æфснайы адæргæй йæ сæр. 
Дыккаг гæрах дæр та фæцыдис... 
Ныццарыдта йæ хъæрæй ком, - 
Мæдинæйы кæуын ыссыдис: 
«Мæ хæдзар байхæлди бынтон! 
Сæрмæт, Сæрмæт! Æллах цы кодтон? 
Мæ сæр æнусмæ 'лгъыстаг уæд. 
120 

Баба, Нанайæн ард куы хордтон 
Да номæй уæлмæрдты, Сæрмæт!» 
«Гæмæт æм разылдис: 
«Цы кодтай? 
Дæхи цæуыл хæрыс, цы 'рцыд? 
Дæ «усгур» къуылдымты ызгьордта, 
Тыххæйты ма йыл цæст хæцыд. 
Уый цыд йæ къайагур фæдисы, 
Лæгау йæ мает исынмæ цыд; 
Ныр, кæс, фыццаг гæрахæй лидзы, - 
Æрбайрох дзы йæ уарзт, йæ дзырд. 
Бæргæ, ныр уый хуызæн куы лидзид 
Ныртæккæ де 'фсымæр Сæрмæт; 
Йæ каст тæппуддзинад куы 'вдисид, - 
Цæрын æнцондæр уаид уæд. 
Фæлæ уый иу æхстæй нæ тæрсы, 
Æдзынæг йе знагмæ ныккаст. 
Йæ сæрмæ худинаг нæ хæссы, 
Йæ риуы абухы йæ мает!» 
«Мæдинæ рабадтис æнкъардæй, 
Уый сисмæ балæууыд хæстæг. 
Уыны: Сæрмæт ныккастис дардæй, 
Йæ цæстæнгас у мастхæссæг...» 
III 
«Цыд рæстæг уаддымгæйау размæ, 
Кæрæдзи ивтой бонтæ. Цард 
Æзмæлыд м' айнæг къулты фарсмæ 
Æмæ нæ кодтон æз æнкъард. 
Уыдтон, куыд рæсугьд у зæххон цард, 
Куыд зонынц уарзæттæ бæллын, 
Куыд диссаг у лæджы æвзонгад 
Æмæ куыд зын вæййы мæлын. 
Фæлæ æппæт фæд-фæдыл дзурон, 
Кæннод нæ бамбардзыстут мæн. 
121 

Гæмæтмæ 'рбахъæр кодтой иу бон: 
«Дæуæн нæй а зæххыл цæрæн! 
Кæнынц дыл хъоды хъæуы адæм, 
Сæ цæхх, кæрдзынæй дын нæй хай! 
Фæлтау нын чызджы рарвит ардæм 
Æмæ æнæфыдбылыз уай!» 
«О, о! - Гъай-гьай! Хуыздæр у афтæ! 
Кæсæм æнхъæлмæ! Тагъддæр, цæй!» 
«Гæмæт æрлæууыд дурыл хъавгæ, - 
Уыны йæ хъæуккæгты бынæй. 
Зæрондæй, ногæй дæлæ комы 
Кæсынц æнхъæлмæ. Ехх, æллæх! 
«Лæппу, дзæгьæлы нæ уромыс, 
Цæй, тагъддæр! Исты дзуапп нын зæгь!» 
Бынæй та йæм ысдзырдтой ногæй: 
«Фæтагьддæр кæн! Дæумæ кæсæм!» 
«Уæ чызджы н' ахæсдзыстут рогæй, 
Фæлтау уал акъуырут мæ сæр! 
Сæрмæт, дæ хойы бирæ уарзыс, 
Фæлæ йæ уарзын æз фылдæр 
Æмæ куырмæджыты кæд хъазыс, - 
Хуыздæр куы бафснаис дæ сæр... 
Дæ хо мæн у! Æнæ ныхасæй 
Уый зонут уе 'ппæт дæр. Уæллæй, 
Хæрын уын ард, мæ удæгасæй 
Уæ чызджы н' айсдзыстут мæнæй... 
Фæлтау уал раздæр туг ныккæлдзæн, 
Мæнимæ амæлдзæн Мæди. 
Уæ лæгдæр ацы ранмæ ссæудзæн, 
Фæлæ уæ лæгдæр та кæм и? 
Мæнгард дуне! Цæй зын у уарзын. 
Хъæздыг - тыхджын, мæгуыр - æгад. 
Цæмæй дæн аххосджын уæ разы, - 
Кæнын сыгъдæг уарзтæн лæггад. 
122 

Микъала бонджын у! Йæ фыстæн 
Нæй рæгьтыл, зонут, æй нымæц. 
Æз та цæрæнбонты æххуырст дæн, - 
Ныййарæг нæ! - мæн тавта кæрц... 
О, хорз адæм! Зынаргъ хъæубæстæ, 
Сымах æрцыдыстут, цæмæй 
Чызг ацæуа мæнæй уæ фæстæ, 
Цæра Микъала та фæрнæй. 
Фæлæ фыдбон кæндзæнис ууыл, 
Мæгуырмæ чи сиса йæ къух! 
Микъала у зындгонд лæг иууыл, 
Уый мулкæй никуы уыди цух. 
Нæ зоны уый, цы у тæрккъæвда, 
Нæ зоны уый, цы у тымыгь, 
Ды кус, Микъалайы цы фæнда, 
Нæу раст, уæддæр ныхгæн дæ дзых. 
Ехсæй дын де 'рагьмæ куы 'рзила, 
Куы дæ ныппырх кæна, уæддæр 
Æппындæр ма схъил кæн дæ сæр, 
Кæннод дæ нал ныууадздзæн иу ран. 
Мæ хъæубæстæ! Фыццаг хатт уе 'хсæн 
Рæдийын æз! Мæ аххос нæу. 
Æмæ ма кæд æмбарут уе 'фсарм, 
Уæд у бынтон дзæгьæл уæ лæуд... 
Микъала бонджын у. Сымах та 
Мæнау цæрæнбонты - æххуырст. 
Микъала, чызджы байсут, загьта, - 
Цыма йыл афтæ тынг фæрыст. 
Æмæ лæуут! Кæсут æнхъæлмæ. 
Фæлæ цæмæй зонут сымах, 
Куы фехъуыста фыццаг гæрах 
Микъала, уæд кæй лыгъд фæстæмæ. 
Уый хорз, фæлæ зæгьут-ма, адæм, 
Кæм ис ныртæккæ уыцы лæг. 
123 

Цæуылнæ рацыд уемæ ардæм? 
Сымах æй не 'мбарут, хъæлæкк! 
Сымах ын не'мбарут йæ фæндтæ, 
Уый у куыдзы тугæй æхсад! 
Сæрмæтæн балхæдта йæ зæрдæ, 
Куырмæй йын уый кæны лæггад!» 
«Ныхъхъус у, цæй! Куыдз дæ дæхæдæг! - 
Бынæй йæм схъæр кодта Сæрмæт, - 
Цæут, рæхджы бон ацы хæрæг 
Мæ къухæй ссардзæнис мæлæт. 
Цæут, сымах дæр йе 'вварс систут!» 
«Цы кæнæм? Чызджы кæд фæнды!» 
«Цæут, мæ мастыл мын нæ риссут...» 
«Сæрмæт, æруадздзынæ рæдыд!» 
«Цæут, ныууадзут мæ мæхи бар!» 
«Дæ хойы сæр æрхъуыды кæн...» 
«Уæдæ нæ райгуырдтæн лæгæн!» 
«Ныууадз! Æгæр тæвд ма кæн. Иу ран 
Ныууадз сæ. Уадз æмæ цæрой... 
Гæмæт æвзæр лæппу куы нæ у. 
Уый уарзы алкæм дæр фæллой, 
Лæджы та ма хуыздар цы хъæуы! 
Цæрдзысты. С амонд сын цы халыс, 
Кæрæдзийы кæд уарзынц, уæд... 
Дæхи Микъалайыл цы барыс?» 
«Ныууадзут, банцайут! Æгьгьæд! 
Сывæллон нал дæн. Хорз æмбарын 
Уæ фæнд, мæ хъæубæстæ, æгьгьæд!» 
«Нæу хорз кæйдæр амонд хъыгдарын, - 
Æрбайхъус махмæ дæр, Сæрмæт, 
Мах де 'мгæрттæ, дæ фыды 'мгæрттæ 
Æвзæр нæ зæгьдзыстæм дæуæн. 
Микъала хъæуы баззад уæртæ, 
Ды та йын ам йæ хъуыддаг кæн. 
124 

Кæд уый лæг у, - кæм ис йæхæдæг? 
Цæуылнæ рацыдис, цымæ? 
Фæлæ уый у æцæг цъæх хæрæг, 
Ды та цытæ хæссыс сæрмæ! 
Гæмæт Микъалайæ лæгдæр у! 
Лæгдæр та циу? Хъару йæм ис!» 
«Фæлæ Микъалайæ дæлдæр у, 
Æххуырстæй йæм уæддæр цыдис! 
Мæ иунæг хойы æз æххуырстæн 
Куыд радтон хъуамæ? Нæ! Нæ-нæ!.. 
Фæлтау мæлæт! Мæлæт, зæххыстæн, 
Æгадæй нæй зæххыл цæрæн! 
Æххуырст мæ къæсæрыл æрлæууа? 
Нæ уыдзæн уый. Фæлтау зæгьын: 
Мæ фыд мæрдты бæстæй куы 'рцæуа, - 
Нæ йын бакомдзынæн сæттын. 
Мыггагмæ мыл æвзæр ном баззад, 
Мæ хо мæ фегад кодта мæн! 
Зынаргьдæр ын - кæйдæр дзæгьæлзад, 
Сæ дыууæйæн дæр нæй цæрæн!» 
«Сæрмæт, лæг дæ! Лæгæн та хъуамæ 
Йе фæндаг ма амона мает...» 
«Æгьгьæд у! Цомут, цомут хъæумæ, 
Уыдзæнис нæм рæхджы чындзхаст». 
«Гæмæт, хæрзбон! Кæс нæм æнхъæлмæ! 
Дæхи-иу тагъд бон барæвдз кæн!» 
«Фысым дын ничи у, æнхъæлдæн? 
Мæнæй дын кусæрттаг уыдзæн!» 
«Мæнæй та фыс!» 
«Мæнæй та - далыс!» 
«Сæрмæт, ныууадз! Цы у мæсты? 
Дæ мает сыл дзæгьæлы цы калыс, - 
Кæрæдзийы аккаг куы сты!» 
Æз уыцы хъæлдзæг ныхас хъуыстон, 
Мæ дуртæ дæр ма кодтой цин. 
125 

Мæ салам адæмæн æрвыстон, 
Фæлæ мæ салам та уæд циу! 
Сæрмæт мæм тарæрфыгæй касти, 
Уæууæй, цæй мæгуыр дæ, зæххон! - 
Гъестæй уæд хъæдырдæм фæраст и, 
Нæ йын уыд, зонын æй, æнцон. 
Цыдысты хъæубæстæ та хъæумæ, 
Сæ хъæлдзæг ныхас дардмæ хъуыст. 
«Куы уарзой зæрдæтæ, уæд хъуамæ, 
Кæрæдзийæ цæмæн уой хызт!» 
Сæрмæт та 'ндæр хъуыдытæ кодта, 
Æууылдта йын цыдæр йæ риу 
Æмæ йæхимидæг ард хордта: 
«Гæмæт ныммæлдзæнис, уый иу! 
Куыдзы мард акæндзæн. Мæ хо та 
Уыдзæн цæрæнбонтæм æххуырст!» 
Йæхицæй стыр лæгдзинад домдта, - 
Микъалайæн йæ ирæд - фыст! 
«О, о! Ныммæлдзæнис мæ къухæй 
Гæмæт. Йæ ном дæр уæд æлгъыст! 
Æмæ йæ мæсыгыл йæ тугæй 
Æрцæудзæнис йæ сау ном фыст!» 
Фæкаст-ма иунæг хатт мæнырдæм, 
О, гормон, бецайуаг, Сæрмæт. 
«Æз аргь куы нæ скæнон мæ дзырдæн, 
Уæд мын хуыздæр уыдзæн мæлæт!» 
Æмæ тындзæгау кодта иуварс. 
Æппын дзы нал райхъуыст ныхас. 
Мæдинæ йæм фæкодта иу каст, - 
Æмбæрста йе 'фсымæры мает... 
IV 
Ныссабыр бæстæ. Хохы сæрмæ 
Йæ цалхыдзаг æрттивы мæй 
Æмæ хæххон доны сæр-сæрмæ 
Хæххон хъæу бакодта фынæй. 
126 

Æрмæст ма иу æндæрг æруайы 
Мæнырдæм хъæуæй, уартæ, кæс, 
Кæд мæ мæ сау дуртæ нæ сайынц, 
Уæд у Гæмæты 'рдхорд Алхæст. 
«Гæмæт, сабыр. Æппындæр ма тыхс, 
Дæу ацы 'хсæв хъыгдарæг нæй. 
Чысыл, хæрз чысыл ма ам бабыхс, - 
Цæрдзынæ уый фæстæ фæрнæй. 
Рæхджы дæм хъæубæстæ зындзысты, 
Уыдзæни фидыд, стæй чындзхаст, 
Хæлæгдæм бирæтæ кæндзысты, 
Уыдзæнис номхæссæн уæ уарзт». 
«Алхæст куы дæ? Цæй, рацу тагьддæр! 
Дæ фæстæ ничиуал цæуы?» 
«Мæхи дæр хъахъхъæнын. Сымах дæр. 
Ыстæй цæуыл тыхсыс, цæуыл?» 
Алхæст тыхулæфтгæнгæ 'рбахызт. 
«Куы у æгас хъæу дæр дæ фарс. 
Кæм и Мæдинæ? Къуымы бамбæхст? 
Æмæ мæнæй цæмæй фæтарст? 
Гæмæт, куы нæ дын бæзза къайæн, 
Уæд æй мæхи уды бар уадз!» 
«Нырма дзы зæрдæ буцæй райы... 
Дæхи уал иу дурыл æруадз. 
Цæй баввæрс. Тагьд та дын, мæ хæлар, 
Къæлæтджын бандон æмæ фынг 
Æвæрдзынæн. Ныр та нæ хæдзар 
Хæдзар дæр нæу, фæлæ у фын. 
Мæди, æрцу ма, цæй, Алхæсты 
Æсуазæг кæн, цæмæй тæрсыс? 
Æмæ йын радзур ды мæ бæсты, 
Куыд у нæ цард, цæмæй тыхсыс? 
Фæдзур ын де 'фсымæр Сæрмæтæй, 
Куыд курыс алы бон хатыр. 
127 

Цæмæй йæ сонт зæрдæ дæ мæтæй. 
Æгæр тынг ма рисса, мæгуыр. 
Алхæстмæ байхъусдзæнис, бамбар, 
Йæ дзырдæн ын ыскæндзæн аргь. 
Дæхи æгæр мæгуырæй ма дар, - 
У рæстæг алкæддæр зынаргь. 
Кæд ницы дзуапп æрхæсса райсом 
Алхæст, уæд у мæ фæндон конд, - 
Нæхи кæсæджы зæхмæ айсæм, 
Уыдзæн нын уым, мæ хур, æнцон!» 
«Гæмæт, цы дзурыс? Ау нæ хъæуы 
Æппæт дæ хъуыддагыл куы сты! 
Кæсæгмæ лидзын уæ нæ хъæуы, 
Сæрмæтмæ мауал кæн мæсты. 
Рæхджы бон æй нæ хъæуы адæм 
Ысразы кæндзысты, бæлвырд. 
Чындзхæссæг ссæудзыстæм мах ардæм, - 
Дæттын дын уый тыххæй æз дзырд. 
Гуырысхо ма кæн. Æз дæу тыххæй 
Æппæт дæр бакæндзынæн, зон, 
Æмæ цы дзырд зæгьон мæ дзыхæй, 
Уый афоныл æрцæудзæн конд!» 
«Алхæст, уый хорз. Дæ фæнд æмбарын, 
Мæ фарс у иууылдæр нæ хъæу, 
Фæлæ хъуыддаг Сæрмæт хъыгдары, 
Гъе, уый та афтæ чысыл нæу!» 
«Уый у! Фæлæ ма ис нæ хæхты 
Фыдæлтæй иугæндзон æгъдау. 
Сæрмæт нæ ахиздзæн йæ сæрты, 
Æрлæудзæн иуафон лæгау! 
Уæвгæ, бæрæг уыдзæни тагьд бон. 
Ныр та уал мацæмæй ма тыхс. 
Фæирд ис арвгæрон. Æрбабон... 
Цæуон æз ныр...» 
«Уæдæ цæуыс?» 
128 

«О, о! Ныр афон у, кæннод маем 
Фæдисы уайдзысты нæхицæй. 
Зындзынæн уæм æртыккаг бонмæ!» 
Æмæ Алхæст мæнæй фæхицæн. 
Хъуызæгау къуылдымыл фæуайы. 
Æрхызтис фæндагмæ. Цæуы... 
Мæйрухс æхсæв. Йæ зæрдæ райы, 
Цымæ цæуыл? Цымæ цæуыл? 
Ыскæсы хаттæй-хатт йæ сæрмæ 
Йæ мидбылты йæм худы мæй; 
Фæкæсы аивæй фæстæмæ, - 
Йæ фæстæ иу ызмæлæг нæй1 
Ныккодтой уасджытæ фыццаг уаст, 
«Ныр бон у, бон!» - зæгьы Алхæст 
Æмæ йæ алфамблаймæ акает, 
Æрфæныл ахаста йæ цæст. 
Фæхудти мидбылты, æрлæууыд, 
Йæ сæрмæ стъалытæм кæсы. 
Ысрæйынц куыйтæ хатгай хъæуы, 
Рæудымгæ риуæн цин хæссы. 
Цæуы... Цæй тагьддæр, тагьддæр хъæумæ 
Дæ мад дæумæ кæсгæ - фæлмæст, 
Фæлæ дын уалынмæ æваст 
Гæрах фæцыд æмæ Алхæст, 
Цыма уыд дидинæгау карст. 
Æрхауд. Фæстаг хатт ма йæ сæрмæ 
Ыстъалы ферттывта, ыстæй 
Æнусмæ баци уым фынæй... 
Уæууæй, уый чи уыди? Æнамонд! 
Йæ уаты чи нæ уыд фынафон? 
Цымæ йæм афтæ мæсты чи уыд? 
Мæгуыр, кæй хъыгдардта цымæ? 
Гæмæт дæр бахуыесыд мæ риуыл, 
Уый кастис адæргæй бынмæ. 
129 

Мæдинæт æй фæрсы: «Цы уыдис? 
Гæрах æнафоны, цæмæн?» 
Фæлæ Гæмæтмæ ницы зындис 
Фæстагмæ рахъавыд: «Цæуон!» 
Ыстæй фæсабыр ис: «Фæндагыл 
Кæндзæн тæрсæн гæрах Алхæст». 
Фæлæ дын уалынмæ уæд дагьыл 
(Уыдта йæ тынг дзæбæх мæ цæст) 
Æрхызт Сæрмæт. Ныккастис мардмæ. 
Кæсы... Фæджихау... Нæ, уый нæу. 
Рæудымгæ скъæфы хъарæг дардмæ, 
Фæлæ нырма фынæй у хъæу. 
Сæрмæт ма иунæг каст фæкодта 
Æмæ та хъæдырдæм фæраст. 
Фæстаг хатт дымгæ дæр ныккуыдта, 
Уый калдта къæдзæхтыл йæ мает. 
Кæмдæр ма Саухохы дыдагьæй 
Ныууасыд уыг... Ныссабыр ком. 
Мæгуырæг, чи ахицæн цардæй, 
Кæуыл нытталынг и йæ бон. 
Алхæст, Алхæст! Хуысс уал уæлгоммæ, 
Нырма нæма райхъал и хъæу. 
Чысыл, хæрз чысыл ма ис бонмæ, - 
Уынæг фæуыдзæнис уæд дæу. 
Æртыккаг хатт куы уаса уасæг, - 
Уыдзæнис быдырмæ цæуæг, 
Кæнæ та хъæумæ цæуæг уазæг, 
Дæу хъæумæ бахæедзæн сындæг. 
Ныр та уал хуысс... Кæс уал æнхъæлмæ 
Дымгæ дæ хъахъхъæндзæнис. Мæй 
Йæ тынтæ таудзæнис дæ сæрмæ, 
Кæн уал фынæй. Кæн уал фынæй. 
130 

V 
Нæ зыны хурзæрин дæр арвæй, - 
Йæ цæсгом бамбæхста уый мардæй, 
Хъуызæгау сау мигьтыл бырыд, 
Уыдис ныгуылынмæ йæ цыд. 
Æнгом æрбацыдысты мигьтæ, 
Сæ цæссыг суадæттау кæлы, 
Кæнынц æм бæлæстæ дæр джихтæ, 
Дымгæ йæ сау хъарæг кæны. 
Фæндагыл цæугæйæ куы аскъуыд йа цард, 
Фæлæ йæм æнхъæлмæ куы кæсы йæ мад. 
Куыд уыдзæн, цы уыдзæн, цы зæгъдзæн цымæ, 
Куы бакæса мардмæ йæ уарзон фыртмæ? 
Йæ хъарæг хъæуи-хъæу цæудзæни, бæргæ, 
Къуыригæйттæ афтæ нæ кæндзæн хæргæ. 
Йæ хъарæг æз мадæн фæхæсдзынæн дард, 
Йæ фырты бæсты йын кæндзынæн лæггад. 
Кæм ын-иу йæ хуртуан кæндзынæн æз хус, 
Кæм та йын рæвдаугæ сæрфдзынæн йæ рус. 
Куы йын райса исчи йæ хъæбулы мает, - 
Йæ разы фыццагдæр уыдзынæн æваст. 
Æмæ йын куы 'ртавон мæ цинæй йæ риу, 
Нæ дыууæйы цин дæр уыдзæни уæд иу. 
Уæууæй, уæууæй, лæджы фыдраконд. 
Дæуæн нæй а зæххыл æмбал! 
Цæрынæн райгуыры лæг алкæд, 
Фæлæ нæ фæзоны, йæ хал 
Кæм аскъуыйдзæн, кæм ын кæндзысты 
Йе мардæн хорз адæм лæггад? 
Цыртæн ын цавæр дур хæедзысты? 
Кæм ын ныгæндзысты йæ мард? 
Алхæст кæйдæр цардмæ бæлгæйæ, 
Куы радта с' амондæн йæ цард 
Æмæ цæмæй зыдта, мæлгæйæ 
Йæ разы не 'рлæудзæн йæ мад. 
131 

Алхæст хуыссы, хуыссы уæлгоммæ, 
Йæ туг фæйнæрдæмты фæцыд. 
Йæ мад æм бадтис æхсæв-бонмæ, 
Фыртагур хъæубæстыл æрзылд. 
Æгас хъæу дæр йæ къæхтыл сыстад, 
Фæдис фæйнæрдæмты цæуынц. 
Алхæсты иу фæндаггон систа, - 
Сæркъулæй дзыллæтæ лæууынц. 
«Йæ марæг чи у, чи у? - фарстой, - 
Кæмæн цы ракодта æвзæр?» 
Æппæт дæр æй хъæбулау уарзтой, 
Ныр хойы алчи дæр йæ сæр. 
«Кæм ис йæ туг? Кæмæй йæ райсæм? 
Кæй мыггагæй фæхъæуа лæг?» 
«Нæ марды баныгæнæм. Райсом 
Нæ туджджын дæр уыдзæн бæрæг». 
Дзырдтой кæрæдзийæн уым афтæ 
Æмæ сæ хъуыстон, уæд æз дæр. 
Сæрмæт дæр уым, - йæ фезмæлд хъавгæ 
Ныллæг йæ риуыл 'руагьта сæр. 
Цыд уый дæр уæлмæрдмæ æнкъардæй 
Сæ фæстæ адæмæн, бæргæ. 
Алхæсты арвыста кæд цардæй 
Уæддæр цæмæй кæна тæрсгæ? 
Æппындæр ничи зоны хабар, 
Нæ баззад иу ран дæр йæ фæд. 
Кæд æм дзы исты дзырд æрхауа, 
Йæхи уæд аласдзæн фæсвæд. 
Ныр та уал уый дæр хъæубæстимæ 
Куы кæны зианджынтæм лæггад. 
Æрхаты мæрддзыгойæ иумæ, 
Кæмæ дзы авæры дыккаг. 
Фæзæгъы: «Зианджынты хæдзармæ 
Æрцæуæд амонд æмæ фарн. 
132 

Нæ туджджын н' ацæудзæни дардмæ 
Уындзыстæм тагьд рæстæг йæ мард...» 
Гæмæт дæр хъæуы уынæр хъусы, 
Фæлæ йæ не' мбары бæлвырд 
Цы дзы ис уый, æмæ ныхъхъус и, 
Мæнæн та не 'мбары мæ дзырд. 
Æнкъардæй дурыл бады. Катай 
Æууилы адæргæй йæ риу. 
«Мæди, дæ кæуынæй уал банцай, 
Æдзух цæссыгтæ калын циу? 
Алхæст нæм ацы бон зындзæнис, 
Хабар хæсдзæни æмæ тагьд 
Кæрон нæ зынбонтæн уыдзæнис, - 
Хуыздæрмæ азилдзæн нæ цард». 
Фæлæ Алхæст нæ фæзынд иу бон, 
Дыууæ, æртæ... Къуыри... Мæй дæр... 
Гæмæтмæ уæд фæзынди иу зонд, - 
«Ныгæдтой хъæубæстæ кæйдæр». 
Æмæ йæхинымæр ыскуыдта: 
«Нæ уыд тæрсæн гæрах, нæ уыд? 
Сæрмæт Алхæсты кæд фæхуыдта, 
Зæгьгæ, æз дæн, æндæр цы 'рцыд? 
Æппын куы ничи зыны хъæуæй, 
Куы нæ ис быдырмæ цæуæг. 
Куы никæй дзурын хъуысы хъæдæй. 
Куыд базонон бæлвырд бæрæг? 
Мæди, кæм дæ? Æрцу-ма ардæм. 
Цыдæр хабар нæ хъæуы 'рцыд... 
Хъуыды кæныс? - гæрах фæцыд? 
Алхæст та ацыди уæд махæй. 
Æмæ цы бæрæг ис, Сæрмæт 
Мæн æфсон уый æрбахста дагъæй... 
Уæууæй, Алхæст. Мæлæт, мæлæт! 
133 

Мæлæт мæнæн дæр. Æз дæ цуры 
Дæн азымджын, фæлæ хатыр. 
Мæдинæ, иу хъуыддаг дæ курын, - 
Мæ бар Сæрмæты бауадз ныр!» 
Мæди сындæггай къулыл банцад, 
Йæ цæссыг суадонау æркалд. 
«Хуыздæр, куы нæ уыдаид мах цард, 
Куы нæ мæ радтаид мæ мад: 
Цы кæнон ныр? Дыууæ азарæй 
Кæцырдæм бафснайон мæ сæр?» 
«Сæрмæт дæ цард куы халы барæй 
Цæй лæг у уый? Уый у æвзæр!» 
«Æвзæр... Æвзæр... Фæлæ æфсымæр...» 
«Æгьгьæд, мæ зæрдæ йæм ыссымæр.... 
Лæгау лæг бамбары ныхас, 
Йæ риуы байсысы йæ мает, 
Ныр уымæ кæс: æхсæвæй-бонæй 
Æндæргау мах фæдыл цæуы 
Æмæ цæмæн, гье стæй кæй зондæй, 
Йæ къух цæмæн систа дæуыл? 
Æппæт дæр аразы Микъала. 
Æлхæд у де 'фсымæр, æлхæд! 
Фæлæ уый цалынмæ дæу ара, 
Уæдмæ уал ссардзæнис мæлæт! 
Ныр та уал хорз. Ныууадз дæ кæуын. 
Цæстысыг мастæн нæу æххуыс. 
Кæс, бонтæй та ныл иу фæцæуы 
Дæ фæллад суадз, мæ хур, æрхуысс...» 
VI 
Арв мигьтæй, сау мигътæй - æмæхгæд, 
Фæлладæй арвы тæртты зилынц. 
Гæмæт у а къуыри, зæрдæфхæрд, - 
Хъуыдытæ йын йæ риу æууилынц. 
134 

Æнкъардæй иу дурыл æрбадтис 
Мæдинæ дæр йæ фарсмæ - 'нкъард. 
Гæмæт, дæхимæ стыр мает ма ис, - 
Хуыздæрмæ азилдзæн дæ цард. 
Хъысмæт дын баххуыс кæндзæн, баххуыс. 
Ныр та уал ма мæт кæн, цæй, ма тыхс, 
Сие, сие лæгау бæрзонд дæ сæр, 
Кæмдæр дын 'ххуыс кæны цыдæр. 
Уыныс ды сау мигьтæ - æмбырдæй 
Дæ зæрдæ баризы сæ уындæй, 
Фæлæ ис алцæмæн кæрон, - 
Уыдзæнис рухс дæ райсом бон. 
Кæс, уалæ мигьтæ дæр ыскъуыйынц, 
Фæзынди хуры тын - æхст фат, - 
Йæ фæстæ мингæйттæ куы тырнынц 
Æмæ ды мауал кæн æнкъард. 
Кæс-ма, йæ тынтыл хур куыд пиры 
Мылазон сау мигьты къуымбил. 
Йæ тынтæ анхъæвдзысты Ирмæ, 
Ды дæр ма йæм дæ къухтæ тил! 
Ды дæр ма хуры тынтыл абон 
Нывæнд дæ рухс амонд, нывæнд. 
Æлгьаг цардæй фæцæры уаллон, 
Фæлæ ныууадзы уый дæр фæд. 
Кæс-ма, уый сау къæдзæхы риуæй 
Ыстахтис хуры 'рдæм цæргæс! 
Уый фатау мигьты 'хсæн æехъиуы, 
Кæс-ма йæм, уалæ ма йæм кæс! 
Бæргæ йæ 'рбалвасынц сæ тæртты 
Æгæнон сау мигьтæ, фæлæ 
Уый мигьтæн иу уысм дæр нæ сæтты, - 
Фæтæхы уайтæккæ хæрдмæ. 
Йæ тахт сæрибар у, сæрибар! 
Тъыфыл базырты ист - йæхи бар. 
135 

Уый хъазы хуры тынтыл рог, 
Йæ хъазтæн нæй æппын кæрон. 
Уый бацыд хуримæ цæдисы, 
Уый хурæй стыр хъарутæ исы. 
Дæуæн та хур æмæ дæ къай, - 
Цæргæсау 'нæрцæф хъуамæ уай! 
VII 
Æхсæв... Мæйрухс æхсæв... Цъæх арвыл 
Фæлурсæй аззад 'Рфæны фæд 
Æмæ ма айзæлы ам дардыл 
Рæсугьд æхсæрдзæнты æмдзæгьд. 
Мæ сæрмæ - стъалыты дзыгуыртæ, 
Цыма нæртон рæсугьд чызджытæ, 
Ыстыр симд сарæзтой æмæ 
Кæсынц фырдиссагæй бынмæ. 
Сæ астæу мæй сындæггай зилы, 
Йæ сæр сæм хаттæй-хатт ныттилы, 
Фæзæгьы: 
«Афон у, кæрон. 
Кæннод уæ аныхъуырдзæн бон. 
Фæлæ та стъалытæ уæд ногæй, 
Æрзилынц й' алыварс уæнгрогæй; 
Фæтæндæр авæййы сæ симд, 
Хуыздæр уæд ацæуы сæ сирд. 
Кæсы Гæмæт дæлæмæ, коммæ, 
Хъуыдыты адзæгьæл йæ сæр. 
Ныр бирæ рæстæг нал ис бонмæ, - 
Хуыссæг æй нал ахсы уæддæр. 
Ныджджих ис тар хъæды бæлæстæм, 
Кæцæйдæр февзæрдис Алхæст, 
Фæлæ уый нал цæуы йæ фæстæ. 
Бынтон æнæзмæлгæ, фæлмæст. 
Хуыссы уæлгоммæ сау чырыны, 
Фæлæ Гæмæты уый нæ уырны 
136 

Æмæ ныхъхъæрзы, раст цыма 
У гоби, гъе кæнæ къуырма. 
Ныр цалдæр боны сты æххормаг, 
Мæди фырфæлмæстæй - рынчын. 
Нæ цæуы фæндагыл сæ коймаг 
Æмæ фæзындæр ис цæрын. 
Æсуаид хъæумæ дæр, фæлæ йæм 
Сæрмæт гæппæввонгæй лæууы. 
Кæсы Гæмæт, кæсы фæйнæрдæм. 
Кæсы... Аре мæсыгмæ цæуы... 
Йæ зæрдæ бахъазыд фырцинæй: 
«Уыдзæнис ныр хæринаг иу мæй». 
Хæстæгдæр рацу, рацу, аре, 
Гæмæтæн у дæумæ йæ каст! 
Æрцыди... Хъæдрæбын æрлæууыд... 
Æрзылд, йæ мидбынат æрбадт, 
Фæлæ у мæсыгмæ уый дард, - 
Æхсын æй афтæ дард нæ хъæуы. 
Лæууы æхсынæввонг Гæмæт дæр. 
«Чысыл-ма, цæй, æрцу хæстæгдæр», 
Фæлæ цыма уый зоны аре, - 
Æдзынæг мæсыгмæ нымдзаст. 
Сындæгггай сыстад... Разылд иуварс... 
Фæцæуы хъæды 'рдæм хæрдмæ, 
Фæлæ гæрах фæцыд уæдмæ. 
Фæзылдис аре. Фæкодта иу каст, 
Йæхи ма хъæдрæбынмæ ласы, 
Ыстæй æрхаудта... Ратылд фахсыл. 
Ныддæргь ис иу дуры рæбын: 
Мæдийæн аскъуыдис йæ фын. 
«Гæмæт, цы кодтам? Чи нæм ссæуы? 
Сæрмæт у? О, Хуыцау! Ныббар!» 
«Мæди, ныууадз! Тæрсын нæ хъæуы, - 
Уый у Æфсатийы лæвар! 
137 

Ныккæс ма далæ, далæ комы, 
Цы аре æрфæлдæхтон, цы аре! 
Къæдзæхдур æй тыххæй уромы, - 
Бынтон фæдзæгьæл и дæ тарст!» 
Гæмæт ныххудт. Мæдимæ бауад. 
Æмæ йын акодта хъæбыс... 
«Уыд иунæг æхст, фæлæ йыл ауад, - 
Нæ дæн æвзæр цуанон, уыные!» 
«Нæ дæ æвзæр цуанон, уый зонын, 
Уый раджы базыдтон бæргæ 
Уыдтæн æз чызджытимæ комы, - 
Бæрзонд нæ сæрты тахт цæргæс, 
Фæндыдис чызджытæй уæд алкæй, 
Куы йæм æрхауид базыр маргьæй, 
Ома нæ истæмæн нæ хъуыд, 
Фæлæ нæм ахæм зонд æрцыд. 
Сымах дæр быдырæй цыдыстут, 
Фынддæс лæппуйы бæрц уыдыстут 
Æмæ куы бамбæрстат нæ фæнд, - 
Йæ хъримаг систа алчи уæд. 
Æрмæст-ма иунæг ды лæууыдтæ 
Æмгæрттæй хибарæй æмæ 
Æнкъардæй кастæ уæд хæрдмæ, - 
Лæгдзинад уым æппын нæ уыдтай. 
Уæд фехстой де 'мбæлттæ фæд-фæдыл, 
Фæлæ на рауадис сæ фæнд. 
Лæудзæн-ма, чи зоны, дæ зæрдыл 
Дæумæ куыд кастыстæм мах уæд. 
Зынæй дæ хъримаг уæд æристай, 
Æнцад ныхъхъавыдтæ, ыстæй 
Æппæтæн 'нæнхъæлæджы фехстай, - 
Æрхаудта цæргæс иу æхстæй. 
Цыдтæ ды сабыргай уæд маргьмæ 
Æмæ йæ 'рбахастай уым махмæ. 
138 

Æнхъæл уыд алчидæр, зæгьгæ, 
Ныртæтæккæ ратдзæн маргъ мæнмæ. 
Ды маргъмæ тынг бирæ фæкастæ, 
Гъестæй йæ уæд мæ разы 'руагьтай, 
Дæхæдæг саулохагыл тахтæ... 
Мæнæн та стыр катай ныууагътай 
Мæ риуы уæд, æмæ уыныс, 
Мæ риуы абон дæр цæрыс...» 
Йæ мидбылты фæхудт Мæдинæ, 
Гæмæтмæ бакастис æмраст. 
Йæ зæрдæ кафыдис фырцинæй, 
Уым фыхт цæджджинагау йæ уарзт. 
«Мæди, уыныс, æрсабыр бæстæ, 
Нæ хъуысы арф комæй уынæр. 
Ныууайон м'амæттаджы фæдыл, 
Кæннод куы алидза йæ сæр. 
Кæс мæм æнхъæлмæ, кæс æнхъæлмæ, 
Ныртæккæ суайдзынæн фæстæмæ. 
Нæ сырд нæу мæсыгæй, кæс, дард», - 
Æмæ Гæмæт цæрдæг фæуад. 
Йæ къухы кард æмæ хызын. 
Хæссынмæ не сты уыдон зын. 
Фæуайы, стъалытæ сæ кафын 
Фæуагътой. Мæй ныджджих 
Цыма цыдæр зæгьынмæ хъавыд, 
Фæлæ йæ амбæхста уæд мигъ, - 
Сындæггай йæ йæхимæ 'рхаста, 
Цыма йæ стыр хъыгæй фаласта. 
Ныссабыр стъалытæн сæ хъазт, - 
Цы мæт сæ бацыдис, цы мает? 
Гæмæт цæуы... Нæ зыны ничи. 
Æрхæццæ фахсмæ, дæлæ аре... 
Чысыл ма... Уалынмæ æваст, 
Цыма йæ хъал ракодта исчи, - 
139 

Æслæууыд фæстæгтыл цæрдæг. 
Йæ царм - хæлыныстыгъд - уый фехста 
Æмæ Гæмæт йæ разы федта, 
Уый арсдзармы кæй уыдис лæг. 
«Ныр мæнæ дæ, æвзæр, цъæх хæрæг, 
Мæ размæ рацыдтæ дæхæдæг!» 
Йæ риумæ йын ныддардта топп, 
Гæмæтæн атар ис йæ зонд. 
Йæ быны барызтысты къæхтæ, 
Æмыргуыпп райдыдта йа риу, 
Кæсынц кæрæдзимæ ызнæгтæ, - 
Кæсы сæм тарстхуызæй Хъæриу. 
«Æрлæуу дæ зонгуытыл, дæу марын 
Æнцон у ныр. Æрлæуу, æрлæуу!» 
«Сæрмæт, зæгь-ма, ныр дæ цы дарын, 
Цæмæй дæ бафхæрдтон æз дæу? 
Мæди мæ уарзы, уарзы, уарзы, - 
Нæ амонд иумæ у нывгонд, 
Цæмæй дæн аххосджын дæ разы, - 
Мæ уарзтæн у мæ цард нывонд». 
«Æгьгъæд! Дæ ницæййаг ныхæстæм 
Нæу хъусын ацы ран мæ бон. 
Нымад у ныр дæ царды рæстæг, 
Ды нал фендзынæ хур, уый зон! 
Æрмæстдæр иу гæрах æмæ дын 
Мæлæт дæ цæстытыл хæцдзæн, 
Фæлæ мæ афтæ мард нæ фæнды, - 
Æгæр æнцон мард дын уыдзæн. 
Зæгьын ма дын, æрхау мæ разы 
Дæ зонгуытыл ныртæккæ тагьд, 
Цæмæй ды базонай, циу уарзын, 
Дæ цæстытæ куы 'рцæуой къахт». 
«Сæрмæт ныууадз! Дæ маеты фæдыл 
Æгæр дард н' ацæудзынæ, зон. 
140 

Дæ хо куы цыдаид дæ фæндыл, 
Йæ цард уыдаид уæд зындон». 
«Ныхъхъус у, мауал цæгьд дзæнгæда, 
Мæ хо кæндзæнис, - мæн цы фæнда! 
Ныр та дæ хъысмæт у лыггонд, 
Дæ мард мæ цæстыты нывгонд. 
Кæуæг дыл ничи уыдзæн хъæуæй, 
Дæ сæрты халæттæ тæхдзæн. 
Сырды, дзæбæх минас куы 'рхъæуа, 
Мæнæй уæд стыр бузныг уыдзæн!» 
«Уæдæ кæд афтæ у, уæд ма мæм 
Цæмæ кæсыс, цымæ, лæгсырд?» 
«Дæ зонгуытыл æрхауай хъуамæ!» 
«Нæ уыдзæн никæддæр дæ дзырд!» 
«Уыдзæн!» 
«Нæ уыдзæн. Æз лæугæйæ 
Дæ къухæй райсдзынæн мæлæт». 
«Уыдзæн! Дæ зонгуытыл лæугæйæ!» 
«Нæ уыдзæн никæддæр, Сæрмæт! 
Æрмæст уый зон, куы мæ амарай, 
Уæддæр дæм не 'рцæудзæн Мæди. 
Дæ зонд кæд у, уæд хъуамæ 'мбарай, 
Сыгьдæг уарзт зæрдæты кæм и, 
Уым иу куы нал вэеййы, уæд иннæ 
Хъуыдытæ нал фæкæны бирæ: 
Хуыздæрæн равзары мæлæт, - 
Дæуæн æмбæрстгонд уый фæуæд». 
«Ха-ха! Сывæллоны ныхæстæ. 
Кæн-иу сæ искæмæн мæрдты, - 
Мæ хо нæ амардзæн дæ фæстæ 
Йæхи, æз ууыл дзырд дæттын! 
Цæрдзæн цæрæнбонты æгадæй, 
Мæ мает дзы райсдзынæн, мæ мает! 
Куы фена дæу ныртæккæ мардæй, 
Æрмæст уæд ахуыедзæн йæ уарзт. 
141 

Чысыл фæкæудзæн, стæй сæркъулæй, 
Мæ фæстæ хъæуырдæм цæудзæн. 
Куы хъазой сабитæ уым хъулæй, 
Уæд сын хынджылæггаг уыдзæн!» 
«У маргзæрдæ! Æгьатыр! Цъаммар! 
Цæмæ ма кæсыс? Цæв, цæй, амар! 
Дæуæн нæй а зæххыл Хуыцау!» 
«Æгьгьæд, дæ зонгуытыл æрхау!» 
Кæсынц ыстъалытæ, фыртæссæй 
Фæтæхынц комрæбынмæ тагъд. 
Мæй тоны адæргæй, фырмæстæй, 
Фæлæ цы кæна? - дард у, дард. 
Мæдинæт сау нымæтыл рабадт. 
«Каем ис Гæмæт? Кæд ын у зын?» 
Тыхсы... Стæй хъавæн хуынкъмæ бауад, 
Гæмæт æм тынг дзæбæх фæзынд, 
Фæлæ цæмæн лæууы? Цы 'рцыдис? 
Кæм ис йæ аре? Æллæх! Сæрмæт! 
Йæ риуæй арф хъæрзын ыесыдис, - 
Æрбырыд сисæнцæйтты уæд. 
Йæ уæнгтæ нал кæсынц йæ коммæ, 
Æрхаудта сиерæбын уæлгоммæ. 
Фыртæссæй стыр хъуыдыты ацыд, 
Сындæг йæ мидбынаты разылд. 
Тыххæйты слæууыдис æмæ 
Ног акает хъавæнæй бынмæ. 
Уæд дымгæ атыхетис йæ хъуырыл, 
Йæ рустыл цæссыгтæ ныхъуыры 
Æмæ йын раст дзырдта цыма: 
«Нæма байрæджы ис нырма». 
Уæд уый дæр хъримаг хъавгæ райста, 
Фæллад лæгау йæ зыр-зыр цыд: 
Йæ уарзт æй мастимæ æрцахста... 
Æвиппайды гæрах фæцыд. 
142 

Сæууон уæлдæфы айзæлд дардмæ 
Чызджы зæрдæхалæн цъæхахст. 
Сæрмæт æрхауд... Гæмæт та мардмæ 
Фырдисæй кардæлвæстæй каст. 
Фæкаст фæстæмæ. Джихæй баззад... 
Мæ сие уыд фæздæгæй æмбæхст. 
Мæй арвыл худгæбылай аззад, 
Ныкъуылдта стъалытæм йæ цæст. 
Фырцинæй дымгæ дардæй згъордта, 
Къæдзæх æм байтыгьта йæ риу. 
Мæнæн дæр иу хъæбыс ныккодта, - 
Нæ цин нæ дыууæйæн ысиу. 
Цин кодтой тар хъæды бæлæстæ, 
Æхсæрдзæнтæн сæ зæлланг хъуыст. 
Уæдæй ныр рацыд бирæ рæстæг, 
Фæлæ мæ дуртыл баззад фыст: 
«Рæсугьд, сыгьдæг уарзты цæхæрæн 
Кæй нæ ис дурты 'хсæн мæлæн. 
Æз дзурын амондджын фæлтæртæн: 
«Ис уарзтæн дурты 'хсæн цæрæн!» 
Фæлæ ныр а дуджы фæлтæры. 
Нæ хъæуы сау дурты æххуысе, 
Сæ зарæг арф кæмтты ныннæры, - 
Нывыл сæ уарзт, нывыл сæ куыст... 
... Æмæ ныхъхъус вæййы уæд мæсыг, 
Æркæлы кæрдæгыл йæ цæссыг, - 
Йæ цæссыг рухс амонд æвдисы, 
Мæ дæрзæг къухмæ йæ æз исын... 
Мæ кадæгæн кæнын кæрон, - 
Æндæр фембæлдмæ, цæй, хæрзбон. 
1965 аз. Хъобан 
143 

Хæмæтхъан æмæ Ферон 
Дзаттиаты Ферон - тæнтъихæг, иудзонгон, кардзыд лæг. У 
историйы ахуыргæнæг, стæй уыимæ ахуыры хайады сæргь- 
лæууæг. Чи йæ нæ зона, уый зæгьдзæн йæ галиу къух йæ рæ- 
быныл хæсты быдыры баззад. Æмæ раст нæ уыдзæн. Уымæн 
æмæ Фероны къух æндæр кæмдæр баззад. Йæхæдæг ма кæй 
аирвæзт, сæйрагдæр уый у. 
Йæ къухы тыххæй æнæзонгæтæн кæй радзуры, уый цымы- 
дисаг вæййы. Мæнæн æй куы дзырдта, уæд ыл газетмæ ныф- 
фыссынмæ дæр ма рахъавыдтæн. Районы газетæн æнæштатон 
уацхæссæгдæн ныридæгæн! Хуыцау хорз, æмæ директор Хъай- 
тыхъойы фыртæн куы ской кодтон, Фероныл газетмæ фыссын 
æмæ мын иу-дыууæ ныхасы зæгь, зæгьгæ, уæд хъæрæй ных- 
худт. 
«Цавæр хæсты йын ахауд? Дæлæ хæсты размæ Къодахджы- 
ны хъæдбыны кæмдæр рæмудзæн æрмæг ссардтой. Стыр хыр- 
хæйфадæн дзы уыд. Хырхæйфадæны та ахстытæ куыстой. 
Хъахъхъæнджытæ сын уыд гæрзифтонг æфсæддонтæ. Хуыцау 
йæ зонæг, уыцы рæмудзæн æрмæг уырдæм кæцæй бахаудта, 
фæлæ цалдæр лæппуйæ сæхи фæцæйбын кодтой! Уый дын  
газетмæ фыссыны тыххæй нæ ракодта уыцы хабар, фæлæ цæ- 
мæй дæ цæсты кадджын лæг уа! Ахæм миниуæг æм ис! Гæды 
ныхæстæ фыссын та газетмæ йæхицæй хуыздæр ничи арæхсы! 
«Рæстдзинад» ма лæмбынæгдæр кæс!» - йæ ныхас балхынцъ 
кодта Хъайтыхъойы фырт. 
Уæдæй фæстæмæ йын хистæры кад кæнын, уæлдайдæр 
фынджы сæр куы 'рбады, уæд. Æрмæст æм хæсты архайæджы 
цæстæй нал кæсын. 
Уыимæ дын уырыссаг æвзаджы ахуыргæнæг Абайты  
Хæмæтхъан! Хæсты æцæг архайæг, фæлæ хæсты кой никуы скæ- 
ны! Æргомзæрдæ, æнæхин, раст лæг. Йæ чызджытæ иуæй иннæ 
хуыздæр æмæ æгьдауджындæр. Скъоладзаутæ. Хæмæтхъан 
асæй Болайæ бирæ дæлдæр не 'рлæууыд, чи зоны йæ хъаруйæ 
дæр аййафид. Кæд йæ ас дардмæ зыны, уæддæр йæ тых никуы 
рахъæр. Уæвгæ лæгæн йæ митæ æмæ йæ ныхасæн аргь кæнын 
кæй хъæуы, уый йæхæдæг иу æмæ дыууæ хатты не ской кодта 
фынджы уæлхъус хистæрæн бадгæйæ. 
...Горæтæй æрбахæццæ дæн. Санаторион скъоламæ, мæ 
144 

кусæн уатмæ бауайын æмæ мæ хæссинæгтæ авæрынмæ мын 
рæстæг нал ис. Скъолайы кæрты дæр, марадз-зæгъай, кæд исчи 
зыны! Ныридæгæн ныццагьта хъæууон скъолайы дзæнгæрæг, 
мæнмæ та уым уроктæ ис. Автобусæй куыд æрхызтæн, афтæ- 
мæй фæраст дæн уæллаг скъоламæ. Ахуыргæнджыты уатмæ 
бахызтæн. Хæмæтхъаны ма дзы баййæфтон. 
- Мæ хæссинæгтæ авæрынмæ мæ нал равдæлд, - мæхи 
раст кæнынмæ фæдæн. 
- Уагæры дæм цы ис? - фæрсы мæ Хæмæтхъан. 
- Мæнæ цыдæр ног чингуытæ балхæдтон. 
- Уый уынын. Тыхтоны та дæм цы ис? - фæрсы та мæ цы- 
мыдисæй. 
- Джорджонойы ныв «Фынæйгæнæг Венерæ»! - дзуапп ын 
дæттын æз. 
Мæ къухы цы уыд, уыдон æрæвæрдтон рæбинаг стъолыл. 
Хæмæтхъан сæм бацыд, сабыргай райхæлдта тыхтон. Цымыди- 
сæй йæм кæсы. Урокмæ цæуын æй кæй хъæуы, уый дзы фыр- 
диссагæн айрох. Йæ дзых хæлиуæй куыд аззад, уый мæ цæсты 
кæронæй ацахстон, фæлæ мæхи журналагурæг акодтон. 
- Хъус-ма, Аврамы фырт, Фероны стьолы йæ авджы бын 
бакæнæм, - мидбылты худы Хæмæтхъан, йæхæдæг Фероны 
стъолмæ баздæхт. 
- Нæ хъæуы! - дзурын æм. - Нæ дæ бамбардзæн. 
- Мæхи бар мæ уадз! - авг сисæгау кодта, ныв ын йæ быны 
бакодта æмæ йæ фæстæмæ æрæвæрдта. - Гъе, афтæ! Цом 
ныр мах нæ уроктæм. Венерæйы та Фероны бар бакæнæм, уадз, 
иучысыл кæд йæ зæрдæ барухс уаид! Науæд æдзух уыцы æр- 
хуымæй цæуы, цыма йæ цонджы ахауды мах стæм аххосджын! 
- æмæ мæ разæй тыргътæм ахызт. Æз дæр æвдæм къласы  
журнал мæ дæлармы акодтон æмæ урокмæ фæраст дæн. 
Урочы фæстæ здæхын ахуыргæнджыты уатмæ. Дуарæй 
бахызтæн. Ферон йе стьолы фарсмæ цавддурау бады. Йæ сæр 
йæ иу къухыл æруæз кодта. Бынмæ кæсы. Æз дæр кæсын, уый 
кæдæм кæсы уырдæм. Ныв уым нал ис. Аивæй кæсын уаты 
къуымты. Мæ цæст ницы ахсы. Цы фæкодтаид ныв? Уалынджы 
фæкомкоммæ дæн къуымы бырондон чыргьæдгондмæ. Репро- 
дукци йæ иу къухæй куыд атымбыл кодта, стъолмæ йæ куыд 
алвæста, æмæ йæ бырондон чыргъæдгонды фырмæстæй куыд 
ныппæрста, уый мæ цæстытыл ауад. Æнæдзургæйæ къуыммæ 
145 

бацыдтæн. Систон æнцъылдтæ гæххæтт æмæ йæ иннæ стъо- 
лыл æрæвæрдтон, мæ къухы тигьæй йæ итувæрæгау кæнын. 
Аивæй кæсын Феронмæ. Уый иуранмæ куыд каст, дарддæр дæр 
афтæ кæсы. Æппынæрæджиау уыцы иу ранмæ кæсгæйæ тыз- 
мæгæй фæрсы: 
- Лæппу, ды кæмæй хынджылæг кæныс? 
- Хынджылæг цы хоныс, мæ хистæр? - сабырæй йæ фæрсын, 
мæхæдæг репродукцийы æнцъылдтæ дарддæр итувæрæгау 
кæнын. 
- Уæдæ мын уыцы бæгънæг сылгоймаджы ме стъолыл 
авджы бын цы бакодтай? - фæрсы мæ ноджы тызмæгдæрæй. 
- Бахатыр кæн, мæ буц хистæр, ноджы нæ зынаргъ зав-в-вуч- 
ч-ч, фæлæ уый бæгънæг сылгоймаг нæу! Уый у венециаг стыр 
нывгæнæг Джорджонойы куыст. Хуыйнгæ та кæны «Фынæй- 
гæнæг Венерæ». Уартæ йæм Дрездены музеймæ дунейы алы 
кæрæттæй цæуынц æмæ йæм мæйгæйттæ рады фæлæууынц, 
цæмæй уысмы бæрц йæ разы алæууой! Уый бæрзонд аивады 
æвдисæн у! Мæгуыр не сты не скъоладзаутæ! Цавæр эстетикой 
хъомылад хъуамæ райсой уыцы сывæллæттæ, ахæм завуч кæ- 
мæн ис! Бахатыр кæн, æвæргæ йæ æз нæ бакодтон. Венерæйы 
æз тыхтæй æрæвæрдтон стъолыл, уæртæ чингуыты фарсмæ. 
Чи йæ райхæлдта æмæ йæ авджы бын чи бакодта, уый куы фæ- 
зына, уæд-иу уыимæ дзур. Æз та йæ ног итувæрдæй сызгъæрин 
фæлгæты бавæрдзынæн, æмæ йæ мæ кусæн уаты къулыл æр- 
цауындздзынæн, æмæ йæм кæсдзынæн мæ зæрдæйы дзæ- 
бæхæн, цалынмæ Дрезденмæ хæццæ кæнон, уæдмæ. 
Уыцы рæстæджы Хæмæтхъан дуары фæлгæты æрлæууыд 
æмæ мæ хуызфыст гæххæттыл иту æвæргæ куы федта, уæд 
сагьдауæй аззад. 
- Хæмæтхъан, нæ дын дзырдтон, раст нæ нæ бамбардзæн! 
Аивад æмæ истори кæрæдзимæ дард лæууынц! Хорзæй уал 
баззай, нæ зынаргъ зав-в-вуч-ч-ч! - æмæ Феронмæ бакастæн. 
- Хорзæй уал баззайут ардыгæй иннæ майрæмбонмæ! - æмæ 
Хæмæтхъаны иувæрсты худгæ-кæугæ дуарæдде фæдæн. 
146 

Хъобаны культурæ. II 
Сланты хотæ 
Мæнгæй нæ фæзæгъынц: туг хæссаг у. 
Бынтон æнæнхъæлæджы санаторион скъолайы кусын рай- 
дыдта музыкæйы ахуыргæнæгæй Сланты Никъалайы чызгЭллæ 
- мæнæй чысыл ныллæгдæр, фæлæ дзæвгар сæвджынтæдæр 
арæзт. Хъæлдзæг, дзырдарæхст. Йæ мидбылхудт йæ цæсгомæй 
нæ хицæн кæны. Æрвылуысм дæр цæры музыкæйы зæлтимæ. 
Бандоныл сæвджын бадт куы 'ркæны, йæхихуызæн сæвджынтæ 
баян куы аивазы, ноджы ма йыл рахиз хъусæй куы нындæдзы, 
уæд æм хъус æмæ хъус. Сывæллæтты бирæ уарзы. Æмæ йыл 
уыдон дæр уайтагьд ацахуыр сты. Сæ уæгьд рæстæг йæ ал- 
фамбылай атыгуыр вæййынц. Баянæй цæгьды, уый иу хабар у, 
фæлæ ма кæд йæхæдæг фыссы сывæллæттæн зарджытæ: му- 
зыкæ дæр æмæ ныхæстæ дæр. Ныридæгæн нæ сывæллæттæ, 
хæрæндонмæ цæуой, æви хихсæнмæ - зарынц уыцы иу зарæг: 
Тæрхъус быдырмæ - гæпп, гæпп, гæпп. 
Тæрхъус быдыры - сæпп, сæпп, сæпп. 
Æз æй æрцахсин, 
Æз йемæ хъазин, 
Фæлæ мæ, мыййаг, куы фæшæрса. 
Уымæй дæр æй зарынц чызгæй-лæппуйæ. Лæппутæ ма 
кæрæдзийы тæрхъустау сургæ дæр акæныц. Чызджытæ хи- 
барæй куы аззайынц, уæд та фæзарынц ноджы зæрдæмæхъар- 
гæдæр зарæг, уæлдайдæр сæ мадæлты куы 'рымысынц, уæд. 
Судзин, судзин, 
Нанайы судзин, гъей... 
Хатгай лæппутæ кæрты цæугæйæ кæрæдзи мæстæй фæма- 
рынц, сæхицæй барджытæ ацаразынц: 
Расш цыма æцæг бæх у, 
Сбадтæн æз мæ уисын бæхыл. 
Раст цыма æцæг барæг дæн, 
Æз дæрдджын ехс райстон. 
Размæ мæ ыскъæф, мæ бæх, 
Рыг ыскала хъуамæ зæхх, 
147 

Бæстæтыл иумæ æрзилæм 
Размæ мæ скъæф мæ бæх. 
Фыдыбæсты хæстæй бирæ хъобайнæгтæ нал раздæхтысты. 
Карз тохы быдырæй нал фæзынд Эллæйæн йæхи фыд дæр. 
Фыд нал базыдта йæ чызджы райгуырд, чызг та, кæй зæгьын 
æй хъæуы, нæ банкъардта фыды рæвдыд. Æмæ йæ ныр йæ 
зарджыты архайы æрымысын. Ныридæгæн уал æрвылбон нæ 
сывæллæтты хъæлæсæй ирон радиойæ чи райхъуысы, уыцы 
«Мадæлты фæдзæхст» дæр Эллæйы риуы райгуырд йæ фыды 
мысгæйæ. 
Хæст куы фæцис, уæд цымæ кæм ыстут? 
Уал азы æнхъæлмæ уæм кæсын. 
Сау сыджыт у, чи зоны, уæ хъæццул, 
Фæлæ уæ куыд тынг фæндыд цæрын... 
Мадæлты фæдзæхст: макуы уал уæд хæст. 
Уадз æмæ æрыгон фæлтæр 
Ма базоной хæсты цæхæр, 
Уый басыгъта мæ хъæбулты кæмдæр... 
Никъалайы чызг нæм кæд бирæ нæма кусы, уæддæр цы 
зарæггæнджыты къорд сарæзта, уыдон ныридæгæн дыууæ 
хатты разарыдысты радиойæ. Йæ хистæр хо Зойæ Мæскуыйы 
артистты скъола каст фæцис йæ мой Дауыраты Харитонимæ. 
Иучысыл театры артисттæй акуыстой сæ дыууæ дæр. Ныр, 
дам, Зойæ Мæскуыйы режиссеры куысты сусæгдзинæдтæ 
ахуыр кæнынмæ ацыд, Харитон та радиойы райдыдта кусын. 
Йæ зæлдаг хъæлæсæй æрвылрайсом алы ирон хæдзарæн 
дæр раарфæ кæны, базонгæ сæ кæны республикæйы фæстаг 
хабæрттимæ, йæ рæстæг ма куы фæамоны, уæд сын таурæгь 
дæр ракæны. 
Æмæ, кæй зæгьын æй хъæуы, кæмдæр Харитоны æххуы- 
сæй, фылдæр та Эллæйæн йæхи тырнынæй, райхъуысынц не 
скъоладзауты зарджытæ радиойæ. 
Зойæйы койæ цы зонын, æндæр æй уынгæ нæма фæкодтон. 
Æмдзæвгæтæ фыссын, уый Эллæ куы базыдта, уæд мын 
раппæлæгау кодта, йæ хистæр хо дæр ныр цалдæр азы  
æмдзæвгæтæ кæй фыссы, æрмæст сусæгæй. 
- Сусæгæй та цæмæн? - бадис кодтон æз. Уæвгæ мæхæдæг 
148 

дæр сусæгæй фыстон, цалынмæ нæ училищæйы нæ литкъорды 
разамонæг Зæнджиаты Розæ нæ рахъæр кодта, уæдмæ. 
- Сусæгæй та уымæн, æмæ йæ йæ сæры хицау нæ уадзы 
фыссын, - йæ ныхас дарддæр кæны Эллæ. - Хæдзары, дам, 
иу фыссæг куы уа, уæд фаг у. Æмæ сæ уый дæр кæд мæнæн 
сусæгæй бакæсы, æндæр сæ никæмæн хъæр кæны. 
- Диссæгтæ æмæ æмбисæндтæ! 
- Мæ хо мын сæ куы фæкæсы, уæд сæ æз та мæ зæрдыл ба- 
дарын. Ныридæгæн уал дзы цалдæр бахъуыды кодтон! - худы 
сылгоймаг. - Мæ зæрдæмæ цæуынц. Хъуамæ сæм музыкæ ныф- 
фыссын бафæлварон. Мæ хо у, уый тыххæй дзы не 'ппæлын. 
Хъус-ма куыд айв зæлынц! - æмæ Эллæ артистау йæ къух хæрд- 
мæ систа, райдыдта: - «Гъей, чызджытæ!», Дауыраты-Сланты 
Зойæйы æмдзæвгæ: 
Гъей, чызджытæ, чызналджытæ, 
Лæппуйы фын хъыгдарджытæ, 
Уыгæрдæнты æрсимæм, - 
Дзаджджын кæрдæг ыссивæм. 
Гæдидымæг, дзындзалæг, 
Хосдзауты зард - нæ дарæг. 
Хъæсдарæг у цæвæгдау, - 
Мæ уд, лæппу, дæ фæхъхъау. 
Кæроджытæ, сæнчытæ, 
Сæ зайæнтæ - лæнчытæ. 
Дзæнхъаджын фæз - зæрæстон, 
Дыууæйы уарзт - æвæсмон. 
Мырткæйы цъуппыл цъиу и, 
Нæ иу хосдзау ныххиу и, 
Къуыззитт, æхситтæй зары, - 
Къуыдипп хæдзар нæ дары. 
Чызналджытæ, чызналæг, 
Цæвæджы 'хситт - нæ дарæг. 
Тыччы, къори - нæ хъазæн, 
Магусаты нæ уарзæм. 
149 

Дыккаг дæр чызджытыл фыст у. Кæсон ма дын æй? - фæр- 
сæгау мæм æрбакаст чызг. 
- Иттæг зæрдиагæй дæм куы хъусын, - уыдис мæ дзуапп. 
- Уæдæ хъус! «Æхсинджытæ - æнæкъæйттæ» 
Чырчырджытæ - чыртæ, чыртæ, 
Гæзæмæтæ - тыртæ, тыртæ... 
Ныр хорзы дур - хæрдмæ тулæг, 
Кæм ма ис, кæ, нывыл дзурæг? 
Ныр лæппутæй кæм чи бæззы?.. 
Чызгау чызгмæ ныфс чи хæссы? 
Æхсинджытæ - æнæкъæйттæ, 
Зæххон зæдтæ - æнæмæйттæ. 
Чызг иуцасдæр ницыуал дзуры. Хъуыды кæны, æвæццæгæн, 
æз цы хъуыды кæнын, ууыл. 
- Цалдæр куы загьтай. Нал дзы ис? 
- Æртыккаг не 'дзард фыдыл фыст у, дзургæ та махмæ, йæ 
хотæм, кæны. Йæ койæ дæр мæ зæрдæ суынгæг вæййы. Ды 
фыды зындзинад нæма бавзæрстай æмæ дæм куы нæ бахъара, 
мыййаг. 
- Лæг æнкъарæнтæй конд у. Кæс уал æй, - дзурын æм, йæ 
тыхст ын æмбаргæйæ. 
Чызджы цæстытæ доны разылдысты, уынгæг хъæлæсæй 
райдыдта дзурын: - Мæ хотæм. 
Фыд нын уыдис Фыд нын уыдис. 
Æмæ фæмарди хæсты, Ныр дæр нын у æгас, - 
Ныууагъта нын О, цас намыс и 
Йæ сыгъдæг ном йæ бæсты. Фыды фарны, цас! 
Уыдис нын фыд - Нæ кадимæ 
Уæлахиздзау фæцыд. Йæ сыгъдæг ном цæрдзæн. 
Уæззау тохæй нæм Нæ худинаджы 
Сидзæр-ном æрцыд. Уый ном дæр мæлдзæн. 
Эллæ мын кæсы йæ хойы æмдзæвгæтæ, æз та хъуыды  
кæнын ме 'рдхорд Харитоны æнæрастдзинадыл. Уæддæр раджы 
уа-æрæджы, рахъæр уыдзысты йæ бинойнаджы фыстытæ, уы- 
мæн æмæ Ирыстоны хуыздæр кадæггæнæг Сланты Гахайы туг 
150 

æхсиды уыцы сылгоймаджы дадзинты, йæ курдиат Гахайы ту- 
гæй цæуы, æмæ йын бауромæн нæй. Ныридæгæн уал Эллæйы 
зарджытæ зæлынц Иры кæмттæ æмæ быдырты, сомбон та 
райхъуысдзысты Зойæйы æмдзæвгæты ныхæстæ дæр. Мæнæ 
ныртæккæ æз кæмæ байхъуыстон, уыдон рæгьмæ рахæссыны 
аккаг сты. 
Гаха уыд Зойæ æмæ Эллæйæн сæ фыды фыды фыд. Уыд 
стыр курдиаты хицау: таурæгьгæнæг æмæ хъисфæндырдзæгъ- 
дæг. Туг фæлтæрæй фæлтæрмæ кæй æххæссы, уымæн бирæ 
дæнцæгтæ ис нæ ирон адæмы царды! Æмæ та йыл мæнæ ам, 
Хъобаны, æз ногæй амбæлдтæн Сланты мыггаджы фæрцы. 
Курдиатæн бауромæн кæй нæй цыфæнды зондджын лæджы 
ныхасæй, уый тагьд рæстæджы Зойæйы сæрыхицау йæхæдæг 
бамбардзæн! 
Ныр та уал нæ сывæллæттæ зарынц Сланты Никъалайы 
чызг Эллæйы фыст зарджытæ. 
Тæрхъус быдыры сæпп, сæпп, сæпп... 
Æнхъæлмæ кæсдзыстæм Зойæйы фыстытæм дæр... 
Хоскæрдæггаг - процентшæ 
Сæумæрайсомы автобус цæуы горæтæй Хъобанмæ. Æз дзы 
сывæллæты рынчындоны бакомкоммæ æрлæууæны сбадтæн. 
Уæвгæ дзы бадæн нал ис, ардыгæй фæстæмæ та лæууæн дæр. 
Фæстаг дуары схизæнтыл лæууын. Мæ бакомкоммæ цæхгæрмæ 
бандоныл бады Дæллаг Хъобайнаг Плиты Дианоз. Æз æй зонын, 
фенын æй зианты дардмæ, фæлæ мæ уый хуызæй цы зоны, æн- 
дæр мæ цæмæй хъуамæ зона! Йæ фæйнæфарс бадынц мæнæй 
чысыл хистæр лæппутæ. Мæн куы ауыдтой, уæд сæ дыууæ дæр 
сæ бынæтты фезмæлыдысты, фæлæ сæ иу фæразæй. Фестад. 
Иннæйы змæлын дæр нал бауагьта. Бандонмæ мын амоны. 
- Дæ хорзæхæй, сбад! 
- Алæудзынæн. 
- Лæугæ ацы хатт æз акæндзынæн. Ды, ахуыргæнæг уæв- 
гæйæ, нæхи Бабиттæн уырдыг кæй фæлæууыс, уый нæ зонын, 
æнхъæлыс? Зонын æй! Зонын! Хъобаны ницы сусæг кæны! - 
дзуры мын Бытъаты Таме æмæ хъæрæй ныххудт. 
151 

Цы гæнæн мын ис! Схызтæн. Æрбадтæн. 
-Æмæ, Дианоз, кæм уыдтæ? - мæ фарсмæбадæджы афарс- 
та, ныртæккæ дæр ма йæ фарсмæ чи бадт, ныр та йæ комком- 
мæ чи лæууы, уый. 
- Кæм уыдтæн! Уæртæ районы уыдтæн. Сæрддæргъы хос фæ- 
карстон æмæ мын мæ проценттæ бригадир нæ дæтты. Ныхасгонд 
æртæйæ иу мæкъуылыл уыдыстæм. Ныр ныллæууыд æмæ, дам, 
дæсæй - иу. Дæлæ, дам, быдыры хъæуты афтæ у! Æмæ хох æмæ 
быдыры уавæртæ иу сты! Уæдæмæ кусæг лæгæн аргь нæ уыд 
æмæ нæй! Æрмæст сæхирдæм ссивын уарзынц! Мæнæ! Мæнæ 
ма кæс! Ацы лæппуйæн йæ цæрæнбон бирæ уа! Мæнæ ма кæс, 
куыд раст фыссы! - æмæ йæ дзыппæй газет сласта, рафæлдæхта 
йæ æмæ йæ лæппумæ балæвæрдта. - Куыд раст фыссы! Стæй 
нывтæ та, нывтæ! Кæд æй ныхасæй нæ бамбарай, уæд æй цæс- 
тæй уæдцæр фендзынæ! Йæ цæрæнбон бирæ йæ ныффыссæгæн 
æмæ ацы нывтæгæнæгæн, чидæридцæр у! Ацы газетимæ райком- 
мæ бацыдтæн. Мæнæ, зæгьын, нæ бригадиры рæстдзинад. Дæ 
разы уыцы нывтæ куы ауыдта, ноджы ма уыцы фыстытæ куы ба- 
каст, уæд ацъæхтæ-буртæ ис. Мæнæн та мæ русты туг схъазыд. 
Ныфс мын бавæрдта, мæ проценттæ мын æххæстæй кæй рат- 
дзысты! Æй, дæ цæрæнбон бирæ уа, чидæриддæр дæ ацы лæппу! 
Таме газетмæ кæсы æмæ худы. 
- Уыцы лæппу дæ разы дæ фарсмæ бады! Нæ йæ зоныс, цы! 
Дианоз йæхи размæ раивæзта, фæрсмæ мæм æрбакаст 
æмæ йæ сæр батилæгау кодта. 
- Нæ, нæ йæ зонын, кæд ыл амбæлдтæн, уæддæр. Нæ мæ 
сайыс? 
- Цы дæ сайын, уый мæхи фæуæд, фæлæ уæртæ ахуыр- 
гæнæгæй кусы. Уæвгæ Дæллаг Хъобанмæ йæ хорзы кой нæма 
æрхæццæ. Гъер дын фадат ис, æмæ йын уæ къуылдымыл йæ 
кой ракæнай. 
Æз газетмæ мæ къух бадаргъ кодтон. Кæсын æмæ къуырийы 
размæ кæй ныммыхуыр кодтой районы газеты мæ уыцы нывтæ 
æмæ цыппаррæнхъонтæ. Дианоз мын мæ къух райста æмæ йæ 
йæ риумæ балхъивæгау кодта. 
Æз, лæгмæ кæсгæйæ æрымысыдтæн, ацы нывтæ æмæ  
цыппаррæнхъонтæ цы бон райгуырдысты, уыцы бон. 
...Фарон сæрды Цæболты Алыкси, не 'рвад Гатæ æмæ мæ 
фыд хос ныккарстой нæхимæ хъæуы. Проценттыл, кæй зæгьын 
152 

æй хъæуы. Дæс мæкъуылæй иу мæкъуыл дæхи. Махмæ нæхи- 
мæ æдуæрдон хæрæг ис. Æртæ зæронды-иу хæрæгуæрдоны ба- 
бадтысты æмæ-иу уыгæрдæнмæ ныхасгæнгæ ныффардæг сты. 
Ныккарстой-иу сæ бон цас уыд уыйбæрц, æмæ та-иу изæры дæр 
хæрæгуæрдоны бадгæйæ сфардæг сты. Цы ныккарстай, уыдон 
хъуамæ колхозон цъынатæм сласай, самайай сæ, стæй дын уæд 
дæ процент раласыны бар ис. Ласын афон куы 'рхæццæ, уæд 
æз дæр хъæуы фæдæн, семæ ацыдтон, зæгьын, сæм ласынмæ 
уæддæр фæкæсон. Ласæм мæкъуылтæ. Иу дзы фæлмæндæр 
кæрдæгæй амад уыд, стæй иннæ мæкъуылтæй зына-нæзына 
сæвджындæр. Мæ фыд афтæ бакодта, ай мæхицæн уадзын. 
Æмæ тракторскъæрæгæн иннæ мæкъуылмæ ацамыдта, уыр- 
дæм аскъæр, зæгъгæ. Раст уыцы рæстæджы агроном зæрæдты 
уæлхъус алæууыд, уæлбæхæй скъæрæгæн амоны, уартæ уыр- 
дæм баскъæр, зæгъгæ. Мæ фыд ын лæгьстæгæнæгау кæны, 
мæхицæн мын æй уадз, зæгъгæ. Читт нæ кæны лæг! Йæ ныхас 
хъæрмæ рахызт. Мæн нæ уыдта. Æмæ мæ куыд уыдтаид! - ца- 
лынмæ-иу трактор иу мæкъуылæй иннæмæ цыд, уæдмæ-иу æз 
æндæр мæкъуылы фæстæ аууоны мæ улæфт уагьтон. Æгæр- 
æгæр хъæрæй дзурын куы райдыдта, уæд мæхи нал баурæдтон 
æмæ аууонæй рахызтæн. Барæг мæм уæлбæхæй æркаст, фæ- 
сæццæ, фæлæ йæ тызмæг ныхас нæ фæсабырдæр. 
- Уæлбæхæй зæронд лæгтыл цы хъæр кæныс, æви дæ уæз- 
дандзинад пыхсбыны баззад? - сабырæй йæм дзурын уæлæ- 
мæ. - Кæд сын исты зæгъынмæ хъавыс, уæд дæлæмæ æрхиз 
æмæ семæ афтæмæй дзур. Гормон, сæ карæй сын уæддæр 
фефсæрмы кæн. 
Лæппу цы ахъуыды кодта, Хуыцау йæ зонæг, йæ бæх æр- 
цæфтæ кодта æмæ хъæуырдæм ныццавта. 
Мæ фыд трактористæн амоны, фæлæ йæм уый уæзданæй дзуры: 
- Ацы мæкъуыл дзырддаг у, æмæ цалынмæ бригадир фар- 
ста нæ алыг кæна, уæдмæ мæн мæ адыл уадзут. Æз ацы къæ- 
былайы хорз зонын. Уый бригадиры ардыдæй фæзынд ам. 
- Афонмæ йын адакълад кодта, æмæ йын йæхи ныртæккæ ар- 
дæм хъæуы, - арф ныуулæфыд тракторист, мæкъуылæй иуварс 
алæууыд æмæ тамако бынуæзæй спъæртт кодта. Йæ фæздæг 
ын кæронмæ нæма рауагъта, афтæ хъæуы 'рдæм амоны. 
- Нæ уын загътон: куыдзы кой скæн æмæ къобола дæ къух- 
мæ райе. Уæлæ, саргъы гоппæй зынгæ дæр нæ кæны, афтæмæй 
153 

æцæг барæгау йæхæдæг дæр æртæхы дымгæйау. Фистæгæй 
цæугæйæ дæр дымгæуад фæкæны. 
Æз мæхи мæкъуылы фæстæмæ байстон. Нæ мæм цыд йæ 
уынын. Кæд, зæгьын, йемæ, æнхъæл уыдтæн, зæрæдтæ сæхæ- 
дæг баныхас кæниккой. 
Бригадир саргьæй йæхи сивазæгау кодта. Æххæст нæма ба- 
урæдта, афтæмæй трактористмæ бахъæр кодта: 
- Рæвдз, уæртæ уыцы мæкъуылы цур дæ пырцепп авæр. 
Мæ фыд æм дзуры: 
- Дæ хорзæхæй, Мами, уый мын мæхицæн уадз... Хуыцауæй 
курæгау дæ курын... 
- Иу хорзæх дæр нæ, иу Хуыцау дæр нæ! Æз куыд загътон, 
афтæ уыдзæн! Быргадир æз дæн! Уымæ гæсгæ Хуыцау дæр æз 
дæн! Ракодтой мын семæ богал! Фæуагьта уæ æмæ алыгъд! 
- Мами, ам дæн, никуыдæм алыгьдтæн, - сыбырæй рахыз- 
тæн мæкъуылы фæстейæ. 
Мами саргъыл ныхæстæй аззад, æрныгьуылд бындæр. Æп- 
пынфæстаг ма сфæрæзта: 
- Агрономмæ цы 'ртхъирæнтæ кæныс? Йæ куыст кæнын æй 
цæуылнæ уадзыс? 
-Æз æй йæ куыст кæнын уадзын. Кусæд. Фæлæ уый зæрæд- 
тимæ куыд дзырдта, уый сæрмæхæссинаг нæу уыцы кары лæп- 
пу-лæгæн. 
-Æмæ куыд дзырдта? Цы 'мбæлди, уый дзырдта. 
- Чи зоны цы 'мбæлди, уый дзырдта, фæлæ цы хуызы  
дзырдта, уый бынтон раст нæ уыд. 
-Ома? 
- Ома, зæрæдтыл æгæр хъæртæ кодта. Уымæй дæр уæл- 
бæхæй бынмæ. 
- Æмæ бынæй смаг куы цæуа, уæд куыд гæнгæ у? - фæр- 
сæгау мæ кæны, йæхæдæг хъæрæй ныххудт æмæ фæстæмæ 
саргъыл ауæлгоммæ. 
- А-а, сымахыл бынæй уæ кусæг адæм смаг кæнынц? - дзу- 
рын æм уæлæмæ. 
Мами куы фембæрста, цы загъта, уый, уæд саргъыл фес- 
хъæл æмæ йæ бæхы рохтæ фезмæлын кодта. Бæх хъæуы 
'рдæм ныййарц. Трактористмæ ма радзырдта. 
- Проценттæ нал ласыс, цалынмæ сæрдар нæ фæзына, 
уæдмæ... 
154 

- Раттын æй хъуыди, æмæ афонмæ уæхиуæттæй иу цыд 
акодтаиккам, - бакодта тракторист. 
- Афтæ рауайдзæн, уый æнхъæл чи уыд? - бакатай кодта 
мæ фыд. 
- Цомут уал станмæ, уæдмæ уырдæм сæрдар дæр зындзæн. 
Фæссихор æдзухæй ууылты æрбазилы, - дзуры тракторист. 
Ссыдыстæм станмæ. Дæргьæй-дæргьмæ станы рæбыны 
фæхсбандоныл æрбадтысты зæрæдтæ. Æз дæр чысыл дæл- 
дæр хибарæй æрбадтæн. 
Хистæртæ сæхи ныхас кæнынц, æз, Байроны стихты чысыл 
чиныг мæ къухты, афтæмæй зæрдаивæй дзурын йе 'мдзæвгæ 
мæхинымæр. 
Помнишь, печалясь, 
Склонясь пред судьбой. 
Мы расставались надолго с тобой. 
В холоде уст твоих, 
В сухости глаз... 
Æвиппайды машинæйы уынæр æрбайхъуыст. Зæрæдтæ 
уайтагьд федде сты. 
-Хаби, Хаби фæзынд... 
Фæйнæджыты æхсæнты зыхъхъырæй мæм разынд машинæ. 
Сæрдар рæвдз рахызт æмæ тагьд-тагьд зæрæдты размæ фæ- 
цæуæг, йæ къух бæрзонд систа æмæ йæ тилы. 
-Уыцы лæппуйы богалæн ракодтат, æви?.. 
- Цæй богал? Уый нын куы нæ уыдаид, уæд афонмæ æмбис- 
куыст дæр нæ уаиккам! Хуыцау хорз, æмæ нæм фæкаст. 
- Уæдæ йæ мæнмæ афтæ куы 'рбахæццæ кодтой, цыма 
агрономы йæ быны скодта. 
- Уанцон нæу! Уæлбæхæй йæм куы касти агроном, æртæ 
сардзины æддæдæр куы лæууыд æд бæх, уæд æй куыд сбынæй 
кодта? - дзуры йæм Алыкси. 
Æз сабыргай рахызтæн. Хаби мæ ауыдта æмæ хорзау нал 
фæци. Уый æнхъæлдта, иугæр мæкъуылтæ ласт фесты, уæд æз 
хъæумæ ацыдтæн. Йæ мидбынат сагьдауæй аззад. 
- Лæппу, цы богал кæныс? 
- Бахатыр кæн, Хаби, ды раст лæг дæ, уый зонын, фæлæ дæм 
дзырдтæ къæхтæ æмæ къухтимæ цыма бахæццæ кæнынц, афтæ 
155 

Кокайты Тотрадз 
АФТÆ ДÆР ВÆЙЙЫ 
— .Чэ?яа» ач пыэшчи ди лос. 
Айсдзыяæ лрошштт» харз? 
— \ир%—зз?п.гæ синаагъта 
ла?г. 
Куысте<« феяншдта цврдæг. 
Бирæ хое иытрста лег. 
Даты дзы са»рдар, дъда.шхк 
Агрономов дкчр Аа? хай — 
Раст хуыздæр мюгуш, аЛ-гкаÆ 
Дары бригадир дæр фоо, — 
Уый д*г Ф'^л*" люи хос. 
Афтæ ймн Дя> фæллой ну>ыл 
Баййуа-рсгуй ачрнатг сохнуыл. 
Кусæгяч! та ча процентном 
Ашгрдтой æрхяест- мæцъачтга». 
дæм нæ кæсы? Æрмæстдæр боны æр- 
дæг фæдæн уæ быдыры æмæ хистæртыл 
хъæр ныхас йеддæмæ ницы фехъуыстон. 
Уæд уый куыд у? Æххуырстыты дуг та 
райдыдта? Дæлæмæ дæр уæлæмæ дæр 
иу мæкьуылы тыххæй ахæм карзæй дзур 
зæрæдтæм, уый нæдæр колхозæн кад 
кæны, нæдæр хъæубæстæн. Дæ ног  
агрономы, уæлдайдæр та дæ бригадиры рохтæ 
иучысыл æрбалвас, цалынмæ сæ сæ бæх- 
тæ сæрсæфæнмæ нæ бахастой, уæдмæ. 
Æз мæ дзырд фæдæн. Хаби ма цы- 
дæртæ дзуры, мæнæн та мæ цæстытыл 
уайы мæкъуылтæ æмæ хосгæрдджыты 
куыд ныв кæндзынæн, уый... 
Æвиппайды мын мæ хъуыдыты хал 
фескъуыдта машинæйы цæлхыты хъыр- 
рыст. Автобус æрлæууыд Дæллаг Хъо- 
банмæ фæзилæны. 
- Бузныгдын, мæнæхорз лæггаг,  
-дзуры мæм Дианоз. - Мæнмæ гæсгæ Хъобан, 
стæй иу хъобайнаг дæр нæ фæфæсмон 
кæндзæн, ды ам кусын кæй райдыдтай, 
уымæй. Афæндараст у. Махырдæм дæр- 
иу разил искуы. Хонынæн бирæ цыдæртæ 
хъæуы, фæлæ æнæнхъæлæджы уазæг 
- Хуыцауы уазæг у, бирæ диссæгтæ нæ 
хъæуы йе сбуц кæнынæн! Дæуæн дæр 
бузныг, Таме, ахæм хорз кæстæримæ мæ 
кæй базонгæ кодтай. Рæствæндаг ут. 
Автобус дарддæр цыд Хъобаны сæй- 
раг къæдз-мæдз уынджы, æз та ма мæ 
хъуыдыты уыдтæн Дзуарыхъæуы быды- 
рон станы. Мæ цæстытыл уад, колхозы 
сæрдаримæ ныхас кæнгæйæ мæхины- 
мæр нывтæ куыд кодтон æмæ сæм уы- 
циуæй стихгæндтæ куыд фыстон. 
Кæд уæ нæ уырны, уæд мæнæ уыцы 
лæгмæ цы газет уыд, уый. 
156 

Петяйы диссертаци 
Хъазт йæ тæккæ тæмæны бацыд Дæллаг Хъобаны Бæгьиа- 
ты Гурджены хæдзары. Йæ аст фыртæй фæндзæмæн хъуыд- 
даг кæны ацы бон. Æз кафынмæ уыйбæрц нæ арæхсын, фæлæ 
чегьрейы куыст уарзын, æмæ йæ бахъуаджы сахат кæнгæ 
дæр фæкæнын. Хъæуы лæппутæй кафынмæ чи куыд арæхсы, 
уый зонын æмæ фæархайын хъазт цырен кæныныл. Хуыздæр 
кафæджы фæстагмæ ныууадзын, æмæ иугæр уый куы рахи- 
зы, уæд иууылдæр æмдзæгьд кæнын райдайынц, уымæй дæр 
уырдыг слæууынц, афтæмæй. Ацы хъазтмæ æрæджийау фæ- 
зындыстæм Хыдзыримæ, хъомылгæнæджы куыстæн афонæй 
раздæр ныууадзæн нæй. Цалынмæ скъоладзаутæ æхсæвæр 
нæ бахордтой, сæхи нæ цæхсадтой æмæ сæ хуыссæнуæттæм 
нæ ацыдысты, уæдмæ нын рацæуæн нæ уыд. Уымæ гæсгæ ай- 
рæджы кодтам. Уæвгæ чындзы дæр æрæгмæгомау æрбахастой. 
Æмдзæгьдгæнгæ куыддæр фæзындыстæм къæсæрыл 
Хыдзыримæ, афтæ фæндырдзæгьдæг йæ фæндыры тæнтæ 
тынгдæр аивæзта, раст нын цыма йæ цины зæлтæй зæгьынмæ 
хъавыд: «Алыбон æгас цæут уæ фæрв сугтимæ!» 
Чысыл фалдæр Къомайты Петя дæр æмдзæгьд кæны, йæ 
къухтыл нал ауæрды, раст ын цыма искæй къухтæ сты. Иуафон 
кæрæдзимæ фæкомкоммæ стæм. Мидбылхудтæй кæрæдзийæн 
салам радтам æмæ та кафджыты 'рдæм аздæхтыстæм. 
Мæ бакомкоммæ, хъазты зиллаччы иннæ фарс, мæ цæст 
æрхæцыд бæрзондгомау хæрзконд чызгыл. Уый дæр фæлмæн 
æмдзæгьд кæны, цыма йæ армытъæпæнтæн æрхауынæй тæр- 
сы. Æз æм фæкомкоммæ дæн, уый дæр мæм æрбакаст. Æр- 
хъуыды йæ кодтон: абонрайсом автобусы иумæ цыдыстæм. Уый 
автобусы астæуæй лæууыди, æз та фæстаг дуары схизæны 
асинтыл. Мæ цæст ыл уым æрхæцыд. Йæ айв лæуд, йæ хъуы- 
дыдзаст цæстæнгас ын уæд æрцахстон. Уазæгуаты цæуы Хъо- 
банмæ, уый бамбæрстон, фæлæ ардæм, чындзæхсæвмæ цæуы, 
уый æнхъæл нæ уыдтæн. Хъобаны автобусы бирæ æнæзонгæ 
адæм фæцæуынц æрвылбон дæр, фæлæ ацы чызджы уыдонæй 
никæимæ уыд абарæн. «Æвæццæгæн, хорз хæдзары чызг у», 
- хъуыды кодтон уæд мæхинымæр æмæ йæм аивæй кастæн, 
цалынмæ Бæгьиаты къуыбырмæ фæхæрдгæнæны нæ рахызт, 
уæдмæ. Суанг къуыбырыл куы фæцæуæг, уæд дæр ма йæм иу 
157 

каст акодтон автобусы фæстаг рудзыгæй. Стæй фæаууон хæр- 
ды фæстæ. Æз дæр размæ азылдтæн æмæ дарддæр мæ хъуы- 
дыты цыдтæн мæхицæн усгур, цалынмæ автобус скъолайы цур 
не 'рлæууыд, уæдмæ. 
Æмæ та йæм мæнæ ныр дæр иуварсæй кæсын, афтæмæй 
æмдзæгъд кæнын. Чызг дæр æй æмбары, кæй йæм кæсын, уый. 
Тыхсæгау кæны, хатгай йæ армытъæпæнты цæф фæндыры 
зæлтимæ нал баиу вæййы. Петя мæ уæлхъус куыд февзæрд, 
уый æмбаргæ дæр нæ бакодтон. 
- Тотырджан, цом ма мемæ, - мæ къухыл мын фæхæцыд 
æмæ мæ чызджы цурмæ куыд бадавта, уый æмбаргæ дæр нæ 
бакодтон. - Мæнæ ацы чызг дæ зæрдæмæ цæуы, куыд кæсын, 
афтæмæй! - чызгмæ йæхи баивазæгау кодта. - Чызг, чи дæ уый 
зонгæ дæр нæ кæнын, фæлæ хорз чызг кæй дæ, уый мæнæ ацы 
лæппуйы кастæй бамбæрстон. Тотырджан, афтæ хуыйны ацы 
лæппу, иугæр кæд дæумæ ахæм каст кæны, уæд йæ зæрдæмæ 
фæцыдтæ! Æмæ иугæр йæ зæрдæмæ фæцыдтæ, уæд мæ  
зæрдæмæ дæр фæцыдтæ! Уымæн æмæ мах ацы лæппуимæ  
цардмæ иу цæстæй кæсæм. Раст мæ бамбар: иу цæстæй, афтæ нæ 
амоны æмæ нæ иннæ æртæ цæстæй куырм стæм. Нæ! Кæсгæ 
фæйнæ дыууæ цæстæй кæнæм, фæлæ цардмæ нæ цæстæнгас 
иу у! Æмæ ды кæд иугæр Тотырджаны зæрдæмæ цæуыс, уæд 
мæ зæрдæмæ дæр цæуыс! 
Петяйы ныхæстæм ныфсæрмы дæн! Æз кæм ныфсæрмы 
дæн, уым чызг та ноджы тынгдæр ныфсæрмы. 
- Петя, - йæ ныхас ын аздахынмæ хъавын. - Петро... 
- Тотырджан, ма мæ хъыгдар! Æз диссертаци фыссын. Дис- 
сертаци! Зоныс! - йæ амонæн æнгуылдз царыл андзæвд. - Мæ 
диссертаци та хуыйны: «Нæлгоймæгтæ къаддæр цæмæн цæ- 
рынц сылгоймæгтæй?» Кæнæ та: «Сылгоймæгтæ фылдæр  
цæмæн цæрынц нæлгоймæгтæй?» Куыдфæнды йæ ма схон, йæ 
хъуыды иу у! 
- Омæ, ацы чызг цы аххосджын у, ды диссертаци кæй фыс- 
сыс, уым? Дæ ахуыргонддзинад абонмæ цы 'рхастай? Райсом- 
мæ йын аргьæвæн нæй? 
- Нæй, Тотырджан, нæй! Диссертаци цардæй фыссын хъæуы! 
Æндæра царды иухуызон вæййы, диссертаци та æндæрхуызон 
фæдзуры. Цард! Цард! Мæ хур акæнай! Дæхæдæг ахуыргæнæг 
куы дæ! Алцы дæр цардæй цæуы! Ды мын мæ ног диссертаци 
158 

нæма зоныс. Æрæджы йыл ныхъхъуыды кодтон. Кæронмæ йæ 
мае зонд нæма æрцахста, фæлæ йæ бындур раст кæй у, ууыл 
дызæрдыг нал кæнын. 
- Омæ уал æй дæхæдæг кæронмæ æрцахс, Петя. Æз æмæ 
дзы ацы чызг цы аххосджын фестæм? - мæхи дзы фæиуварс 
кæнынмæ хъавын. 
- Комкоммæ мæ диссертаци сымах фарстаимæ бает у! - 
æрхæцыд мыл Петя. 
- Махмæ ницы фарста ис... Нырма уал... 
- Уый дæумæ афтæ кæсы! Мæнмæ бынтон æндæрхуызон 
кæсы ацы хъуыддаг! Сисамайæгæй, дам, æдде бакæсæг хуыз- 
дæр зоны. Мæ диссертацийæн бæлвырд дзуапп ратдзæн ныр- 
тæккæ уæ ахает! 
- Дæ раззаг диссертаци цы бацис? - цæмæй йæ чызг æцæг 
ахуыргонд фæхона, уый тыххæй йæ афарстон æз дæр. ВАКмæ 
йæ нæма радтай? 
- БАКы лæууы рагæй, - лæгхъæрæй ныххудт. Мæ хиндзинад 
мын фембæрста, æнхъæлдæн. - Мæ ног диссертацийы раз, уый 
рыг дæр нал калы! Цыбырдзырдæй! Чызг, мæнæ ацы лæппуйы 
зæрдæмæ. цæуыс, уый рахатыдтон, дæ зæрдæмæ дæр цæуы, 
уый дæр бæрæг у. Фæлæ дын мах лæгьстæ нæ кæндзыстæм! 
Цæуылнæ уый зоныс? 
Чызг фырæфсæрмæй зæххы скъуыды куы ныххауид, уæд 
ууыл дæр разы у. Æз та Петямæ едзурынмæ хъавыдтæн, фæлæ 
мæ фæурæдта. 
- Фæлæуу, ма мæ хъыгдар! Мæ хъуыдыдзæг йæ хаххæй фæ- 
хаудзæн. Чызг, загьтон дын: ацы лæппуйы зæрдæмæ цæуыс. 
Фæлæ дын мах лæгьстæ нæ кæндзыстæм! Уымæн æмæ, - ам 
Петро чысыл фæлæууыд, стæй йæ къухæй Уæллаг Хъобан- 
мæ амоны: - Уалæ Уæллаг Хъобаны уыцы лæг амард, йæ ус 
цæры, дæлдæр уыцы лæг амард, йæ ус цæры, дæлдæр уыцы 
лæг амард, йæ ус цæры! Уæлæ æрмæстдæр уыцы лæг цæры, 
йæ ус амард! - суанг Дæллаг Хъобанмæ æрхæццæ нымайгæ. 
Æрмæстдæр цалдæр лæджы баззадысты цæргæйæ сæ устыты 
фæстæ. - Кæсыс, устытæ цæрынц, лæгтæ амардысты! Уый цæ- 
мæн афтæ у, уый зоныс? 
Мæгуыр чызг цæмæй зыдта, чи амард æмæ ма чи цæры, уы- 
доны æмæ стыхет. 
- Уый уымæн у, æмæ лæг ускургæйæ йæ хъуырыцъар фæ- 
159 

ивазы: «Баком мын, баком мын, фæлæгъстæ кæны чызгæн», 
- ам Петя мæ хъуырыцъар æривазæгау кодта. - Лæгæн йæ 
хъуырыцъар стæнæг вæййы ивазгæ-ивазын, иучысыл ма ацæ- 
ры амондджын цардæй, фæлæ уæдмæ, фырлæгьстæйæ чи 
стæнæг, уыцы хъуырыцъар нытътъæпп ласы, лæг æрбамæлы. 
Ус та йæ фæстæ бирæ азты цæргæйæ баззайы. Бамбæрстай? 
Чызг ын кæд ницы бамбæрста, уæддæр йæ сæр разыйы 
тылд бакодта. 
- Уæдæ афтæ: мах дæуæн Тотырджанимæ лæгьстæ нæ кæн- 
дзыстæм нæ хъуырыцъарæн тæрсгæйæ! Дæхæдæг афæрс, чи 
у, цы гæнæгу: ам æй хъæубæстæ иууылдæр зонынц стырæй-чы- 
сылæй. Суанг ма йæ районы цæрджытæ дæр йæ зарджыты 
фæрцы зонынц. Никуы кастæ: «Хохы синæй//Хур ыскаст// Ног та 
рухс бон// Айс мæ уарзт!» Разы куы уай, уæд нæм-иу дæхæдæг 
фæхабар кæн æмæ дæм зындзыстæм. Æз та тæккæ райсом мæ 
диссертаци «Мах дуг»-мæ хæссын, кæд мын æй ныммыхуыр кæ- 
никкой. Ахæм темæ æрмæстдæр Хъобаны разындис æргомæй, 
уымæн æмæ Уæллаг Хъобанæй Дæллаг Хъобанмæ хæдзæрт- 
тæ иууылдæр кæрæдзимæ зынынц. Быдираг хъæуты ахæм хат- 
дзæгмæ зын æрцæуæн у: иу хæдзар иннæйы фæстæ æмбæхст 
у, æмæ дзы мард чи у æмæ удæгас чи у, уый нæ рахатдзынæ, 
цалынмæ алы хæдзары цур не 'рлæууай, уæдмæ. 
Чызг, куы мæнмæ æрбакæсы, куы та йæ цæстытæ зæхмæ 
æруадзы. 
- Цы хъæуæй дæ, мæнæ хорз чызг? - фæстагмæ йæ хынц- 
фарст акодта Петя. 
- Фарныхъæуæй, - тыххæйты райхъуыст чызджы хъæлæс. 
- Фæрнæй дзаг у! Ныр та уын фæйнæ кафты! - æмæ мæн 
хъазты астæумæ раппæрста. - Тотырджанæн уазæг чызгимæ иу 
кафт! - фæхъæр кодта чегьремæ. 
Чегъре дæр цыма уыцы ныхасмæ æнхъæлмæ каст, уайтагьд 
йæ лæдзæг фæхъил кодта, мæнæй чызджы 'рдæм бахахх кодта. 
Фæндыры цагьд фæтынгдæр. Æз рахызтæн хъазты астæумæ 
æмæ чызджы 'рдæм бакафыдтæн. 
Петяйы диссертацимæ хъусыны бæсты, фæлтау ме уæнгтæ 
базмæлын кæнон, кæд кафын уыйбæрц нæ зонын, уæддæр. 
Чызгæн дæр цыма фенцондæр, афтæ мæм фæкаст. 
- Хъуырыцъар дæ рох ма уæд! - æрбадзырдта мæм Петя 
мидбылты худгæ, æмæ та уый дæр æмдзæгъд кæнын райдыдта. 
160 

Арсæмæг - сæстытæ æвæрæг 
- Цопанаты Арсæмæг дæсны хъисфæндырдзæгьдæг кæй у, 
уый канд Дзуарыхъæуы нæ зонынц, фæлæ æгас Цæдисы дæр! - 
дзуры мын Дзамболат, нæхимæ та хъæумæ куы æруадтæн æмæ 
та сæ хæдзары цур фæхсбандоныл йæ фарсмæ куы 'рбадтæн, 
уæд. - Суанг ма цалдæр азы размæ фæсарæнты дæр азæлыд 
йæ хъисфæндыры цагъд. 
Дзамболат мæм æвдисы ахуыргæнæн чиныг Арсæмæджы 
хуызистимæ. 
- Мæнæ йæ чиныгмæ бахастой. Уый аккаг у! Хъуамæ йæ 
рæзгæ фæсивæд зоной. Нымадæй ма цалдæр хъисфæндыр- 
дзæгъдæджы ис Иры дзыхъхъы: Таутиаты Дрис, Фæрниаты 
Мæдинæ, Хъалæгаты Инæрдыхъо, Арсæмæг йæхæдæг... Гъе, 
фæлæ Арсæмæгмæ хъисфæндырæй цæгъдыны дæсныйадæй 
уæлдай ис æндæр дæсныйад дæр: стæджы сæстытæ æвæрын- 
мæ тынг арæхсы. Уый та зонынц йæ цонджы, кæнæ йæ къахы 
саст кæмæн сæвæрдта, æрмæстдæр уыдон. Уæвгæ уыдон дæр 
чысыл не сты! - йæ ныхас дарддæр кæны Дзамболат. - Иу хатт 
та йæмкæд ссыдысты саргьы бæхтыл далæ суанг Кæрдзынæй. 
«Уый бæрц дард та куыд айхъуыст мæ кой?» - бадис код- 
та Арсæмæг, йæ кулдуармæ чи 'рфистæг, уыцы барджытæм 
кæсгæйæ. 
«Ирыстон афтæ егьау нæу, дзырд та саргьы бæхæй тагъд- 
дæр уайы!» - худынц æм лæппутæ. 
«Уæддæр?» - бацымыдис Арсæмæг. 
«Де 'мхъисфæндырдзæгъдæг Таутиаты Дрис нæ рарвыста. 
Фæцæут, дам, мын, Арсæмæгмæ æмæ йæ æрласут. Æгæр уæз- 
зау саст, дам, у лæппуйы цонг æмæ йын нæ дохтыртæ ницы 
бакæндзысты. Цæнкуылæй баззайынæн та, дам, æвгьау у!  
Æрмæстдæр, дам, ын Арсæмæг баххуыс кæндзæн. Дæумæ нæ 
тæргæбæхтыл рарвыста. Хуыцауæй курæгау дæ курæм. Мæнæ 
дæуæн дæр саргьыбæх ракодтам æмæ немæ саккаг кæн». 
- Арсæмæг ницыуал загьта. Уайтагьд арæвдз кодта йæхи 
æмæ бæхы рагьыл февзæрд, раст цыма саргьыбæхыл гуырд 
уыд! - йæ ныхас балхынцъ кодта Дзамболат. Фæлæ та ногæй 
райдыдта: - Нæхи хъæуы саст æвæрынмæ дохтыры разæй дæр 
Арсæмæгмæ цæуынц, уый зоныс дæхæдæг дæр. 
- Уый та куыннæ зонын! - бакодтон æз. 
161 

- Айразмæ дæлæ Митъо йæ къух куы асаста, уæд, кæй зæ- 
гьын æй хъæуы, уайтагьд Арсæмæгмæ фæзылд. Арсæмæг, куыд 
æмбæлы, афтæ базылд саст цонгмæ, стджытæ кæрæдзиуыл 
сбадын кодта, айчы бур æмæ кæрдæджыты змæстимæ хиконд 
тъæпæн къæцæлтимæ бæстон бабаста лæджы саст цонг. 
- Мацæмæ бавнал. Йæ бает æмæ йын йæ уавæр хъахъ- 
хъæн. Къуырийы фæстæ-иу мæ абæрæг кæн. 
Митъо алы къуыри дæр цыд Арсæмæгмæ. Къух кусын куы рай- 
дыдта, уæд йæ зæрдыл æрлæууыд кусгæ дæр кæй кæны скъо- 
лайы бæхыл. Уæвгæ йын куысты зонынц йæ хабар. Нырма уал 
йæ бæсты хъæдæй сугтæ ласы уыцы куырм бæхыл йæ сыхаг Аба. 
«Бæлничнæй куы нæ уа, уæд мæ мызды хабар хорз нæ уы- 
дзæн?» - ахъуыды кодта иу бон æмæ Арсæмæгæй йæ фæндаг рын- 
чындоныл акодта. Хъавгæ бахызт сæйраг дохтыры кусæнуатмæ. 
«Дæ бон хорз, Бæтæдзийы фырт». 
«Кæй бон у, уый хорзæх дæ уæд!» - дохтыр сыстад, йæ раз- 
мæ ракъахдзæф кодта. - «Цы хур, цы къæвда дæ æрбахаста?» 
«Хур дæр нæ, къæвда дæр нæ! Мæнæ айразмæ, зоные æй, 
мæ къух асастон æмæ мын, зæгьын, бæлничнæй куы скæнис». 
«Æмæ дæ къух йæ бынаты куы ис». 
«Арсæмæг мын æй сæвæрдта». 
«Æмæ ма уæд мæнмæ цæмæ 'рбацыдтæ?» 
«Бæлничнæймæ, мызд мын куыд фиддзысты?» 
«Æмæ дын чи загьта, бæлничнæй дын ратдзынæн, уый». 
«Закъон афтæ нæ амоны?» - бадис кодта Митъо. 
«Закъон бирæ цыдæртæ амоны!» 
«Æмæ?» - фæрсæгау кæсы дохтырмæ. 
«Цы куы зæгьай, уæд дын æй чи едзæбæх кодта, уый дын ра- 
фыесæд бæлничнæй дæр! Æз дын ныр мæйы фæстæ куыд хъуа- 
мæ рафыесон бæлничнæй, куыд фæзæгьынц, заднæй числойæ?» 
«Уæллæй, раст зæгьыс. Мæ сæр æй куыннæ 'рцахста! Фæлæ 
йæ мæ фыртыхстæй нал фæхъуыды кодтон. Цæй, сæйрагдæр 
къух йæ гаччы ис! Цæнкуылæй цæуыны бæсты æнæ  
бæлничнæй цæрдзынæн. Хорзæй баззай, Бæтæдзийы фырт. Уæддæр 
сæстытæн сæ дæсны Арсæмæг у, æмæ йыл басæтт». 
«Æмæ ууыл дыууæ чи зæгьы, фæлæ-иу иннæ хатт  
Арсæмæгмæ цæугæйæ фыццаг дæ фæндаг ауылты ракæн!» 
«Хуыцау бахизæд иннæ хаттæй!» - бадзырдта ма йæм 
Митъо, йæ цæф къух ауигъæгау кодта æмæ дуарæдде фæци. 
162 

- Гъе, уый та дын Арсæмæг хъисфæндырдзæгъдæг æмæ 
Арсæмæг сæстытæ æвæрæг. Алцы дæр Уæллагæй аразгæ у! 
Арсæмæджы Уæллаг йæ бирæ хорзæхтæй нæ фæцух кодта! - 
чиныджы Арсæмæджы къаммæ кæсгæйæ балхъынцъ кодта йæ 
ныхас мæ сыхаг Дзамболат. 
Æмбалты Хъауырбег 
Дзуццаты Митяйы таурæгъ 
Скъолайы мæ райсомы куыстытæ ахицæн кодтон. Ардыгæй 
иннæбонмæ сæрибар дæн хъомылгæнæджы куыстæй. Мæ ныв- 
гæнæн асыкк ме уæхскыл бафтыдтон æмæ цæуын комы 'рдæм. 
Станцæйæ фале куыддæр фæвæййын, афтæ мæхимæ паддзах 
ныккæсын. Æмæ куыннæ! Цæуыс æмæ дæ алфамбылай - до- 
нæй, дурæй, хъæдæй, къудзийæ - иууылдæр дæу сты! Дæу йед- 
дæмæ сæм ничи ницы бар дары! Кæсыс сæм, æмæ афтид сæ 
уындæй дæ зæрдæ рухс кæны! 
Цæуын коммæ - мæ паддзахадмæ. Хъæугæронæй куы ахи- 
зай, афтæ уым, уæлæ Уæллаг Хъобаны бынты цы къаннæг дон 
кæлы, уый лыстæг-рæхснæг æхсæрдзæнгæндтæй хауы цалдæр 
раны бынмæ. Фæстаг æхсæрдзæн кæдæм хауы, уым дзы рауад 
малгонд. Уырдыгæй æрфæд кодта фæндагмæ, ам чысыл æф- 
сæнбетон хиды бынты згьорæгау кæны дарддæр æмæ бынæй 
Джызæлдоны хъæлæсы смидæг вæййы. Уæлкъуыбыр, цады 
сæрмæ ис чысыл фæзуат. Ацы бынат у ардæм æввахс цæрæг 
æвзаргæ лæппуты фæлладуадзæн бынат. Æз мæхæдæг дæр 
уыдонмæ хауын! Хаттæй-хатт, хуыздæр куыст нын куы ницы 
вæййы, уæд ам амбырд вæййæм, цады нæхи анайæм, стæй 
сыгъдæгзæрдæ æмæ сыгьдæгбуарæй зæдтæм бакувæм... 
Ацы хатт уæлкъуыпп бадгæ баййæфтон, уæвгæ мын фыц- 
цаг хатт нæу, станцæйы радгæс Митяйы йæ сменæйы фæстæ. 
Бады æмæ хъæуыл фæлгæсы, фæлæ цыма тынгдæр мæнмæ 
æнхъæлмæ каст, афтæ сбæрæг йæ фыццаг сныхасæй. 
-Ацы хатт цæй æрæгмæ цыдтæ. Æнхъæлмæ кæсынæй дæм 
мæ цæстытæ куы ныуурс сты, - дзуры мæм худгæйæ. Бæрæг ыл 
у, Чермены цæссыгæй чысыл фæхъæстæ. 
- Сæумæйæ йыл кæм амбæлдтæ? - худын æм. 
163 

- Хæйрæджы хойраг у æмæ хатт дуры хуынкъæй дæр сæн- 
хъизы! 
Æз æм фæрсæджы каст кæнын. 
- Цы мæм ныккастæ? Мæ бынаты ды дæр банызтаис! 
- Ома? Афтæ раджы? 
- О! Афтæ раджы! - йæ ныхас фæбæрзонддæр кодта лæг. 
- Хæйрæджы хойраг афон нæ зоны, уæлдайдæр ма дæ æгь- 
дау куы 'рцахса, уæд... Мæ рад куыддæр ахицæн, станцæйы 
дуарæй куыддæр рахызтæн, афтæ кæсын, æмæ Дæргьæвсаг 
Токаты Чермен мæ размæ фæци. Кæрæдзиуыл ацинтæ кодтам. 
Фæндараст у, зæгьгæ, йын куыд загьтон, афтæ мын ныллæгъс- 
тæ кодта: «Мæ фысымтæ - Бытьатæ мын Саппаты Уастыр- 
джимæ кувинаг сæвæрдтой æмæ, дæ хорзæхæй, ма фæзивæг 
кæн æмæ сæ, цом, акувæм. Иунæгæй кувын раст дæр нæ уы- 
дзæн. Саппаты Уастырджи дæ йæхæдæг рарвыста мæ размæ!» 
Цы гæнæн мын уыд. Бацыдыстæм кувæндонмæ. Скуывтон ын, 
фæйнæ анызтам. Афæндараст æй кодтон. Уый комы мидæмæ 
фæцæуы, æз ардæм рахæццæ дæн. Дæу суыдтон далæ хъæу- 
гæрон. Æрбадтæн æмæ дæм æнхъæлмæ кастæн. Уæвгæ дæм 
цалдæр боны æнхъæлмæ кæсын. Ныхасæн мæ хъæуыс. Дæ 
фыстытæ дын газеты акæсын. Мæ зæрдæмæ цæуынц. Суанг ма 
дзы хицæн рæнхъытæ хъуыды дæр бакæнын. 
Æтт, мæ цæвæг! Тагъддæр размæ! 
Циу, цы у, зæгъ-ма æнкъард! 
Цас сæрæндæр уа нæ азмæлд, 
Уыйас хъæлдзæгдæр - нæ зард! 
Æтт, мæ цæвæг! Кæрдæа дасыс! 
У мæ рариуыгъд дæрдтыл! 
Хъуамæ ахæм райсом фахсыл 
Мах ныууадзæм уисты тын! 
Лæг арф ныуулæфыд. Хъæуы сæрмæ фæтæнтыл йæ цæст 
кæрæй кæронмæ ахаста. 
-Уый Ханджерийы уыгæрдæн куы карстай, уæд æй æрхъуы- 
ды кодтай? - бахудт. - Зоныс фыссын. Æз дæр бирæ фыссинæг- 
тæ зонын, фæлæ мын æрбадынмæ рæстæг нæй - æнæхъæн 
суткæ радгæс, стæй та -хæдзары куыстытæ, хъæуы куы цæрай, 
уæд дзы цæрын хъæуы! Фос дæр дзы дарын хъæуы! Цæвæджы 
164 

хъэедыл хæцын æмæ ручкæйыл хæцын та иу не сты, Тотылбег! 
Уæвгæ ды, цыма, цæвæджы хъæдыл хæцын дæр зоныс æмæ 
ручкæйыл хæцын дæр, - фæрсæгау мæм æрбакаст. - Фæлæ 
дыл ручкæ уæддæр хуыздæр фидауы! Хуыздæр дзы арæхсыс. 
Лæг та æдзæмæй хъæуыл йæ цæст ахаста, арф та ныуулæ- 
фыд æмæ та дарддæр дзуры: 
- Тотылбег, æз дын ныртæккæ радзурдзынæн иу таурæгь. 
Таурæгь, зæгьгæйæ, æцæг хабар уыд. Фæлæ алы æцæг  
хабар дæр, раджы уа-æрæджы, таурæгьмæ рахизы. Уæлдайдæр 
лæгдзинады бындурыл куы фенцой кæны, уæд. Æз дын æй  
радзурдзынæн, æрмæст æй фысгæ ма ныккæнай! Мæхæдæг ба- 
хъав-бахъав кæнын йæ ныффыссынмæ! Мæнæ мын рæстæг 
куы фæуа, уæд æрбаддзынæн, - лæг арф ныуулæфыд. -  
Уæвгæ мын мæнæ ам рагæй фыст у! - йæ амонæн æнгуылдзæй йæ 
ных бахойæгау кодта. - Рагæй фыст у, æмæ хъус лæмбынæг. 
Лæмбынæг мæм куы нæ хъусай, уæд уыциуæй ферхæцдзынæн 
æмæ æнæ таурæгьæй аззайдзынæ. 
- Зæрдиагæй дæм хъусын, - дзурын æмæ йæм æввахсдæр 
бабадтæн. 
- Хъобаны бирæ таурæгътæ райгуырди. Уый дын Чермены 
таурæгъ, Бæтæйы фыртты таурæгъ, Болайы таурæгъ, Тъæрæ- 
сы таурæгъ, Алыккаты Хазбийы таурæгъ, фæлæ Æмбалты Хъа- 
уырбеджы таурæгъ нырма царды цæуæнты нæма ауад, æмæ 
йæ адæм рох кæнын байдыдтой. Суанг ма йæм Санаты Уари 
дæр нæ баххæссыд. Дзыбындзæй дæр рохуаты аззад, афтæ- 
мæй мын æй кæддæр йæхæдæг дзырдта. Уæвгæ ацы  
Хъобаны таурæгътæ Дзыбындзæй хуыздæр ничи дзуры. Дзургæ бæр- 
гæ хорз кæны, фæлæ йын сæ чи ныффысса, уый нæй, дæлæ 
Уариганы хуызæн. Уариган куырмæй цы ныффыссид йæ чызг 
ын куы нæ уаид, уæд. Ацы Хъауырбеджы хабæрттæ Уариган- 
мæ нæ фæхæццæ сты, æндæр та сæ уый рахастаид афонмæ 
адæмы рæгьмæ, æмæ ма уæд æз дæуæн цы радзырдтаин! - 
хъæрæй ныххудт Митя. - Æз æй Дзыбындзæй куыддæриддæр 
фехъуыстон, афтæ уал дын æй радзурдзынæн. Куы йæ фыссон, 
уæд ма йæм мæхицæй истытæ афтаудзынæн, мæнæ, сымах, 
фысджытæ куыд фæкæнут, афтæ. Разы дæ мемæ, Тотылбег? 
- Тынг! Фыссæгæн йæ зонд цас кæрда, æмæ йын Хуыцау цы 
курдиат радта, уымæ гæсгæ фæархайы æнæмæнг! - баппæрс- 
тон мæ дзырд. 
165 

- Уæдæ афтæ: хабар ивгьуыд æнусы уыд. Мæнæ нын нæ 
лæппуты уырысы æфсадмæ кæнын куы райдыдтой, уыцы рæс- 
тæджы. Инæлæртты кой нæ кæнын, паддзахы æфсады уыйбæрц 
ирон инæлæрттæ ис, æмæ сæ лæг нымад кæд фæуыдзæн! Æз 
кæнын æрмæстддæр хуымæтæг салдæтты кой! Къостамæ дæр 
куы ис: 
Иртæст йæ дзыллæйæ, уайтагъддæр базондзæн 
Фидиссаг цардæн йæ ад; 
Усгур лæппуйау дæ ницæуыл бадомдзæн, - 
Хорз уа, æвзæр уа - салдат! 
Гъемæ, фыццæгтимæ æрсидты бахаудта Æмбалты Хъауыр- 
бег дæр уырысы æфсадмæ. Хохаг лæппутæ уырыссаг æвза- 
гæн цы зыдтой! Æфсады та æфсæддон æгьдау æххæст кæнын 
хъæуы, уый зоныс! Алцæмæ дæр арæхстысты хохаг æвзыгьд 
лæппутæ, сæ разæй никæй уагьтой! Æрмæст уырыссагау ра- 
хиз æмæ галиу хæццæ кодтой. Æмæ-иу афицер «налево» куы 
фæкодта, уæд-иу бирæтæ рахизырдæм фæзылдысты. Мæнæ 
мах абон дæр ма рæстмæ куы не 'мбарæм уырыссаг ныхас, уæд 
уыцы рæстæджы... Сæ афицертæй иу æлгьыст уыд. Бавдæлд 
æмæ сын кæд сæ иу дзыппы хос ныннадта, се 'ннæ дзыппы та 
-хъæмп. Скъамандæ-иу кодта: «на сено», «на салому», фæлæ 
та-иу лæппутæй сено дæр айрох æмæ саломæ дæр. Æмæ та-иу 
афицеры ехс салдаты фæсонтыл æруад. 
Сæрыстыр хохаг цæргæстæ куы сфæлмæцыдысты, уæд 
уыцы афицерæн марыны тæрхон рахастой. Хæлттæ сæппæр- 
стой, æмæ Хъауырбеджы хал схаудта! Цы гæнæн ма йын уыд! 
Хал хал у! Хуыцауы фæндæй хауы хал! Æмæ радон ахуырты 
рæстæг йæ хъримагæй афицеры бахста, йæхæдæг уырдыгæй 
фæтылиф кодта. Агуырдтой ма йæ, фæлæ цыма зæххы скъуы- 
ды ныххауд, - æрбадæлдзæх! Йæ фæд дæр нал разынд.  
Афицеры мард та фысы мард нæу! Æмæ лæджы агурын райдыдтой. 
Йæ фæд ардæм æрбацыд, уый сын бæлвырд уыд, фæлæ йæ 
аргæ не скодтой. Уæд хъæуы л экзекуци сæвæрттой. Цалдæр 
мæйы сын хъæу сæ салдæтты фæхаста. Фæлæ Хъауырбег ни- 
куыцæй разынд. Ничи йæ схъæр скодта. Цасдæры фæстæ æф- 
сад ацыдысты. Фæлæ сусæг сгарджытæ сæ куыст кодтой.  
Хъауырбег абырæджы цард кодта. Æхсæвыгон-иу фæзынд искуы-иу 
хатт æмæ та-иу сæумæцъæхтыл фæтар. Хъæуы йын кæнгæ 
166 

аефсымæр уыд, иу мады æхсыр бададтой. Саузæгьæг хуынди. 
Йæ мыггаг дæ ницæмæн хъæуы. Мыггаг ницы аххосджын сты. 
Фæлæ йын йæхицæн лæджы ми бакодта Хъауырбег. 
Уациллайы кувæн бонтæ æрхæццæ сты. Уацилла та карз 
дуаг у! Дæргъæвсы сæрмæ къуыппыл «бæвæгьгьадæй» бады 
æмæ йын мах йæ чъылдыммæ кувæм, табу йын уæд! Йе 'ргом 
нæм макуы раздахæд. Фыдæй-фыртмæ фыдбылызсафæг у, 
уыимæ амæндтæуарæг дæр. Гъемæ, нæ фыдбылыз сæфт уæд, 
нæ амонд та уæлахиз кæнæд! 
Митя йæ мидбынат базмæлæгау кодта, сулæфыд бынуозæй, 
æрбакаст мæм. Æз дæр сыстæгау кодтон, мæ къухтæ Хуыцау- 
мæ æххуысæнхъæл сдардтон æмæ фæстæмæ æрбадтæн. Лæг 
мæм мидбылты бахудт. 
- О, æмæ Уациллайы кувæн къуыри уыди. Æмæ йæ зоныс, 
Уацилламæ кувæн бонты алы хæдзар дæр свæййы куывддон 
хæдзар. Сыхтæ сыхтæ фæдихтæ вæййы хъæу æмæ кæрæдзи 
рахон-бахон фæкæнынц. 
Уæд, уыцы куывддон бонтæй иуы, Саузæгьæг йæ кæстæр 
æфсымæр Додтаны куы рарвитид хонæг Хъауырбегмæ. Бам- 
барын.кодта чысыл лæппуйæн, куыд æм базардзæн маргьы 
хъæлæсæй, цас æм банхъæлмæ кæсын хъæудзæн, уый дæр. 
Кæд хæстæг уа, уæд æм йæхæдæг кæй зындзæн. Куы йæм 
рацæуа, уæд ын цы зæгьын хъæуы, уый дæр цалдæр хатты 
рафæлхат кодта. - Митя фæстæрдæм азылд. - Лæппу, уæлæ 
ууылты, Æхсæрдзæнты комыл, æрызгьордта, йе 'фсымæр 
ын кæдæм загьта, дæлæ уым æрлæууыд, йæ алфамбылай 
ахъахъхъæдта, фаллаг фарсы хъæдмæ дæр скаст. Комы йæхи 
йеддæмæ ничи ис, уый куы бамбæрста, уæд маргьы  
хъæлæсæй йæ дзыхыдзаг базарыд. 
Иуцъус æдзæмæй алæууыд, стæй æхситтæй зарын райдыд- 
та, цыма тархъæды мæргъы фæзмыдта. Уайтагьд йе 'хситтæй- 
зард мæргьты зардимæ баиу, æмæ дзы айрох, ам цæмæн ис, 
уый. Хъауырбег йæ уæлхъус куыд февзæрд, йæ къух ын хъавгæ 
куыд æруагъта йе уæхскыл, уый æмбаргæ дæр нæ бакодта. 
- Æз мæнæ дæн, Додтан. Цы хур, цы къæвда дæ æрхаста. 
Хъæд дæ зардмæ куы ныхъхъуыста! 
Лæппу йæм хæрдмæ скаст, кæй онг æххæссыд, уый онг æй 
æрбахъæбыс кодта æмæ тагъд-тагьд дзурын райдыдта: 
- Абон Уациллайы куывд мах кæнæм, æмæ мæ ме 'фсы- 
167 

мæр-де 'фсымæр дæумæ рарвыста хонæг! Нæ бæрæгбонмæ, 
дам, саккаг кæн! Иумæ, дам, скувæм. Цæхх кæрдзын, дам, иумæ 
бахæрæм. 
- Гъæй, лæггаг лæппу, ме 'фсымæры дзæбæх æфсымæр, 
мæнæн та мæ уарзон кæстæр, бузныг дæ хуындæй, фæлæ ацу 
æмæ де 'фсымæр-ме 'фсымæрæн зæгъ: рæстæг, дам, змæст 
рæстæг у, æмæ дын дæхиуыл йеддæмæ кæй никæуыл æууæн- 
дын. Хъусыс, зæгъ ын-иу: «Дæхицæй дарддæр никæуыл æууæн- 
ды». Ды та мын Додтан, хатыр бакæ, нырма чысыл дæ æмæ 
бирæ цыдæртæ не 'мбарыс. О, хæдæгай, мæнæ дын æхситгæ- 
нæн сарæзтон, æмæ дзы Уæллаг Хъобаны мæргьты мæстæй 
мардзынæ. Ныр та тъæбæрттæй уайгæ! 
Додтан тагьд-тагьд къахвæндагыл азгъордта. Хъауырбег та 
йæхи уартæ уыцы хъæдмæ байста. Уым бадт æмæ æнхъæл- 
мæ каст, дарддæр цы уыдзæн, уымæ. Уæвгæ хорзæй ницæмæ 
æнхъæлмæ каст. Бонраздæр æм хæрзгæнæг фæци æмæ йын 
бамбарын кодта, йе 'фсымæр æй кæй ауæй кодта. 
Хъауырбег арф ныуулæфыд, схъæрзæгау кодта æмæ йæ 
хъæрзынмæ, цы дурыл бадт, уый дæр, цыма, йæ мидбынаты 
базмæлыд, афтæ йæм фæкаст. Бады, æнхъæлмæ кæсы. Йæ 
хъуыдытæ йæ алырдæм раскъæф-баскъæф кæнынц. Æмæ 
куыннæ! Иу мады дзидзи кæимæ бададта, æмæ æфсымæр 
кæмæй загьта, уый йæ ауæй кæнынмæ хъавы! О, Саузæгъæг, 
Саузæгьæг! Ау, æппын æууæнк никæуыл уал ис? Ау, иууылдæр 
адæм уæйгæнджытæ систы? Нæ! Иууылдæр не систы. Æфсады 
кæимæ уыд, уыдон æй куы зыдтой, афицеры мардзæн, æмæ йæ 
куы ничи схъæр кодта. Науæд кæм амбæхсти, уый иууылдæр 
куы зыдтой, уæд йæ сæры фенкъуыстæй уæд та куыд ничи аца- 
мыдта йе 'мбæхсæн бынат? Ехсæй сæ куы надтой, уæд та сæ 
иу куыннæ ныхъхъæрзыдта æмæ афтæ куыннæ бакодта: уартæ 
фаллаг цъынайы бын бабырыд. Нæ, йæ æфсæддон æмбæлттæ 
æцæг лæгтæ уыдысты. Фосы тард сæ куы акодтой къазарма- 
мæ, куы баталынг, æрмæстдæр уæд рабырыд мæкъуылы бы- 
нæй. Бонæй сбæлвырд кодта, кæцырдæм цæудзæн, уый. Æмæ 
араст æхсæвы тары. Уырзæй сгарæгау цыд. Дзæвгар куы ауад 
бынатæй, бон цъæхтæ кæнын куы райдыдта, уæд та цыдæр хус 
ададжы йæхиуыл пыхсытæ æркалдта æмæ æрфынæй. Афтæ 
бон - æмбæхсгæ, æхсæв - цæугæ, фæцыд цалдæр боны. Кæд- 
дæр-кæддæр Ацылыхъмæ æрбахæццæ. Уырдыгæй йæм разын- 
168 

дысты Ирыстоны хæхтæ: Мады хох, Сæнайы цъупп, Джимарайы 
хох, Хъæриуы тъæпæн рагь. Джимарайы хох æмæ йæм Хъæ- 
риуы хохы æхсæнæй мидбылты худти Хъæурагьы бæрзæнд. 
Æмæ мæнæ ныр бады Хъæурагьы дæлбазыр, Джызæлдоны 
фаллаг фарс. Бады, æнхъæлмæ кæсы Саузæгьæгмæ. Кæйдæр 
ныхасыл бынтон не 'ууэенды, хъуамæ йæ йæхæдæг сбæлвырд 
кæна. Ау, куыд æй хъуамæ ауæй кæна йе 'фсымæр! 
Митя та бынуæзæй ныуулæфыд, цыма йæхæдæг у Хъауыр- 
бег, цыма йын йæхи ауæй кодта йæ хуыздæр æрдхорд, афтæ 
йæм фæкаст уыцы уысм. Мæнырдæм ракаст, цæстæнгасæй мæ 
сбарста, Хуыцау йæ зонæг, цы ахъуыды кодта, сабыргай азылд, 
Уæллаг Хъобанмæ цы къахвæндаг цæуы уырдæм нымдзаст. 
- Нæма мæ бафæлладтæ, Тотылбег? - фæрсы мæ,  
йæхæдæг йæ мидбылты худы. - Ма-иу æй ныффыс, мæхи бар æй 
уадз! 
- Куыддæриддæр зæгъай! Æз мæхи фыссинæгты фаг куы 
суаин. 
- Уæдæ афтæ, æмæ та ахæцыд йæ хъуыдыты фæдыл: Хъа- 
уырбег æнхъæлмæ каст йе 'рдхорд-æфсымæры фæзындмæ. 
Æмæ йæ бирæ æнхъæлмæ кæсын нæ бахъуыд. Чысыл фал- 
дæрæй йæм æрбайхъуыст ололийы уасын. Раст æрдæбон  
чысыл лæппу куыд уасыд, ахæм уаст. Æцæг ололийы уастæй йæ 
æрмæстдæр хорз цуанон раиртæстаид. Æртæ хатты ныууасыд 
æмæ ныссабыр. Алфамбылай дæр ныссыбыр. Æрмæст ма  
Джызæлдоны уылæнтæ се 'нусон зарæг кодтой, фæлæ ууыл лæджы 
хъус сахуыр æмæ æдзæмдзинадмæ ницы бар дардта. 
Хъауырбег дæр бауасыд. Сыстад йæ бынатæй æмæ хъавгæ 
рахызт Саузæгьæджы размæ. 
- Мæ хонæгæн мын аргь не скодтай, Хъауырбег. Хорз нæу. 
Хорз нæу... Æрдхорд-æфсымæртæ стæм æмæ хъуамæ кæрæ- 
дзиуыл æууæндæм! 
- Рæстæджытæ æвзæр сты. Хатгай лæг йæхиуыл дæр нал 
феууæнды, уæлдайдæр лæг мæ уавæры куы бахауы, уæд! - 
Хъауырбег чысыл йæ ныхас фæурæдта, Саузæгъæджы сæрæй 
къæхтæм сбарста. Уый фæуыргьуыйау, чысыл баризæгау  
кодта, фæлæ йæхиуыл фæхæцыд. - Уæд æууæндæн никæуыл ис, 
- дарддæр йæ ныхас кодта Хъауырбег. - Дæхимæ дын уымæн 
фæдзырдтон æмæ кæрæдзи хорз зонæм, кæрæдзи æмбарæм 
æмæ мын ныр фенцондæр. Гъер цæттæ дæн! Цом! - йæ фондз- 
169 

æхстон йе уæхскыл баппæрста æмæ йын къахвæндагмæ аца- 
мыдта. Мæнæ ардæм, куы схæццæ сты, уæд Саузæгьæг Хъа- 
уырбеджы йæ разæй фæкæнынмæ хъавыд, фæлæ Хъауырбег 
йæхи фæиуварс кодта æмæ Саузæгьæг разæй цыд фæци. 
- Ды фысым дæ, ды мæ хоныс, дæ хæдзармæ дæуæн цæугæ 
у разæй! - уайдзæфгæнæгау бакодта Хъауырбег. 
- О, фæлæ ды чысыл хистæр дæ, æмæ дын хистæры бар 
лæвæрдтон, - йæхи растгæнæгау бакодта Саузæгьæг. 
- Нæ ирон фæтк уартæ нартæй рахаста афтæ! Сослан æмæ 
Мукарайы дугæй. 
- Æмæ уый махмæ цы бар дары? 
- Ницы. Фæлæ нын æгьдауæн баззад уæдæй. 
- Цавæр ахæм æгьдауæн? 
- Хорз æгьдауæн! Хæдзары хицау разæй цæуы кæддæрид- 
дæр, уæд та ма йæ уазæгæн разæй цы сцæттæ кодта? 
- Цы! Цы! - фæтыхсæгау кодта Саузæгьæг. - Галы сгуыйæ 
æмбæлæггаг! 
- Уый Сослан дæр афтæ æнхъæлдта æмæ уæйыджы цирхъ 
æвæлмонæй рахæсдзæн, - дзуры йæм Хъауырбег. - Фæлæ 
Хуыцау хорз, æмæ фæстагмæ йæ зонд æрцахста, æмæ дуарæй 
къодах бадардта, афтæмæй уæйыджы цирхъ къодах фæдыууæ 
кодта! 
Саузæгьæг, Хъауырбеджы дæлгоммæ ныхас бамбаргæйæ, 
аивæй йæ рахиз къух йæ куырæты дзыппы нытътъыста. Фæстæ- 
мæ йæм дзуры: 
- Цымæ уыцы таурæгь цы монцæн æрымысыдтæ? Уацил- 
лайы кувæн бонты æндæр цы 'рымысай, уый дын нæй? 
- Таурæгьтæй фылдæр цы ис, фæлæ ацы таурæгъ бынтон 
æнæнхъæлæджы æрбалæууыд мæ зæрдыл. Цыма, дзæгьæл 
хуымæтæджы нæу! - Хъауырбег йæ фондзæхстон аивæй æрис- 
та æмæ йæ Саузæгьæджы 'рдæм сарæзта. - Ныр афтæ бакæ- 
нæм æмæ уал нæ фæндаг Ныхасыл акæнæм. Уым нæ буц хис- 
тæртæ цы тæрхон рахæссой, ууыл æз дыууæ нæ зæгьдзынæн. 
- Тæрхон? Уæд цæй фæдыл? - фæтыхсти Саузæгьæг. 
- Ардбахæрды сæрты ахизæн ис æви нæй? Æрдхорд-æф- 
сымæрыл къух сисæн ис æви нæй? Кæд «ис» зæгьой, уæд цæр! 
Нæ дыууæйæ иуæн цæргæйæ у ацы уынгæг комы. Æрмæст хис- 
тæртæ зæгьæнт сæ ныхас - кæмæн? 
Саузæгьæг æвиппайды йæ къух йæ дзыппæй фелвæста, йæ 
170 

къухы дамбаца ферттывта, бæргæ рагæрах кодта Хъауырбеджы, 
фæлæ фыртыхстæй йæ къух зыр-зыр кодта æмæ цалынмæ дык- 
каг æхст кодта, уæдмæ йæ Хъауырбег йæхæдæг багæрах кодта. 
- Хистæрты тæрхонмæ нал банхъæлмæ кастæ. Дæхæдæг 
рахастай дæхицæн тæрхон, - бахъынцъым кодта Хъауырбег 
æмæ йæ йæ нымæтæй æрæмбæрзта. Æдзæмæй йæ уæлхъус 
алæууыд, стæй къахвæндагыл дарддæр хъæуырдæм араст. 
Уæллаг хъæуы ныхасы бадджытæ дис кодтой æнæнхъæ- 
лæджы гæрæхтыл, æмæ цалынмæ кæстæртæ былмæ хæццæ 
кодтой, уæдмæ æрхæй йæ сæр сдардта Хъауырбег йæхæдæг. 
- Цы у? Цæй гæрæхтæ уыдысты? - фæрсынц æй тарстхуы- 
зæй кæстæртæ. 
Уый æнæдзургæйæ сæ рæзты ахызт, ныхасæй дæрддзæф- 
гомау стыр дуры æнцой йæ хъыримаг бавæрдта, йæхæдæг 
тæфæрсгæнæгау æрлæууыд. Хистæртæн сæрæй акуывта.  
Ныхасы бадджытæ дæр сыстадысты. 
- Цы кæныс, лæппу, цы фыд ныл æрцыд? - фæрсы йæ  
ныхасы хистæр. 
Хъауырбег æдзæмæй бирæ фæлæууыд, стæй кæддæр-кæд- 
дæр райхъуыст йæ ныхас. 
- Ме 'фсымæр Саузæгьæджы барвыстон мæрдтæм... Дæлæ 
астæуккаг æхсæрдзæны бынмæ... 
Æмæ кæд дзургæ сабыргай кодта, уæддæр æй цыма хæх- 
тæ фæзмæгау скодтой, афтæ фæкаст Хъауырбегмæ. Стæй 
уæд æрдз дæр ныссабыр, цавддуртау фестадысты  
ныхасы бадджытæ дæр. Кæддæр-кæддæр æрдзы æдзæмдзинад 
фехæлдта Хъауырбеджы фæсус хъæлæс: 
- Кæд исчи йæ туг исынмæ хъавы, уæд æз мæнæ дæн, - 
арæхстгай райхæлдта йæ рон æмæ йæ æд хъама дуры сæр 
æрæвæрдта. 
- Мæ аххос нæ уыд, хорз адæм. Хæрзгæнæг мын фæци. 
Ирон адæм нырма бынтон уæйгæнджытæ не сты. Æз мæ ныфс 
кæмæй хастон, иу мады дзидзи кæимæ бададтон, уый мæм 
йæхæдæг гæрзифтонгæй ныццыд хонæг. Фыццаг æхст дæр уый 
фæкодта. Хуыцау æвдисæн... 
Цалынмæ Хъауырбег уыцы ныхæстæ кодта, уæдмæ Сау- 
зæгьæджы астæуккаг æфсымæр фестад, атахт æмæ ныхасмæ 
æввахс уæладзыг хæдзары смидæг. Уайтагьд уæлхæдзарæй 
райхъуыст топпы гæрах. Нæмыг ацыд Хъауырбеджы хъусы 
171 

фæрсты. Адæм нæма æрчъицыдтой, афтæ райхъуыст дыккаг, 
уый фæстæ та æртыккаг гæрахы хъæр. Нæмгуытæ ацыдысты 
лæджы иувæрсты, раст цыма æхсæг афтæ зæгьынмæ хъавыд: 
«Бæргæ дæ сисин, фæлæ ды цæрыны аккаг лæг дæ, ды кæй 
амардтай, уый та цы агуырдта, уый ссардта. Адæм афтæ куыд 
нæ ахъуыды кæной, йе 'фсымæры сæрыл иу гæрах дæр нæ 
фæкодта. Ды ме 'фсымæры цур лæг дæ æмæ цæр. Нырма уал 
цæр!» 
Хъауырбег дæр æй цыма раст бамбæрстæ, уыйау йæ дзау- 
мæттæ рамбырд кодта æмæ уайтагьд къахвæндагыл фæуыр- 
дыг кодта. Æрмæст ма йæ мынæг ныхас райхъуыст: 
- Хуыцау æвдисæн - æз аххосджын нæ дæн... 
Саузæгьæджы раз чысыл фæлæууæгау кодта. 
- Дæ тæригъæд дæхи, мæ хъочах æфсымæр, - æмæ дард- 
дæр уырдыджы атындзыдта. 
- Раст мæнæ ардæм æрхæццæ, - йæ ныхас дарддæр кæны 
Митя. - Ам бадын бирæ уарзта, цалынмæ йæ æфсадмæ нæ 
акодтой, уæдмæ. Ам хорз ран у! Хъæу дæм æппæтæй дæр зыны. 
Уæвгæ уæхæдæг дæр ам арæх куы абадут. Ды, нæхи Чъогьыл, 
Жоркæ, Петкæ... Уый хорз у! Æрыгæттæ цалынмæ стут,  
уæдмæ хи ирхæфсын дæр хъæуы искуы-иу хатт. О, æмæ дын уый 
дзырдтон. 
Хъауырбег дæр ардæм куы 'рхæццæ, уæд ам чысыл афæс- 
тиат. Бæтæйы рагьæй Уæрмыдонмæ йæ цæст ахаста æмæ 
хъæрзгæйæ сдзырдта: «Ай та ма мæ кæцырдыгæй хъуыд!» Йæ 
цæссыг рустыл куыд æруад, уый æнкъаргæ дæр нæ бакодта. 
Уысмыбæрц йеддæмæ нæ абадт, афтæмæй та йе 'ппæт цард 
йæ цæстытыл ауад. «Дарддæр та цы?» - йæхи фæрсæгау кæны, 
фæлæ йын дзуаппдæттæг нæ фæци. Афтæмæй фæгæпп ласта 
æмæ уартæ уым тархъæды уæлæмæ сфардæг. 
- Нæма мæ бафæлладтæ, Тотылбег? - мæнырдæм æрба- 
дзырдта Митя. 
- Ахæм таурæгьæй куыд ис фæллайæн. 
- Уæдæ æз фæллайын райдыдтон, стæй мын хæдзармæ 
цæуын афон дæр у. Фосмæ мæ базилын хъæуы. Афонмæ та не 
'фсин йæ загьд мæнырдæм скодта. 
- Афонмæ де 'фсин скъоладзаутæн зонд амоны. Æз ардæм 
куы цыдтæн, уæд Лизæтхан скъоламæ фæцæйцыд. 
- Кæс-ма, бонтæ мын куыд амхæццæ сты! Æз æнхъæлдтон 
172 

абон хуыцаубон у, афтæмæй та нырма сабат куы у! Нæ, уæд- 
дæр мæ цæуын хъæуы. Хорз уал дын фæдæн! - сыстад æмæ 
йæ бадæнтæ ацагьта. - Иннæ фембæлды дын æй кæронмæ 
ракæндзынæн. Цæугæ, ды дæр иу ныв скæн, кæнæ та иу æм- 
дзæвгæ бацъапп кæн. Фæлæ, хъусыс, Хъауырбеджы хабæрттæ 
мæхæдæг фысдзынæн. Ма мын æм бавнал. 
Митя хъæуырдæм ацыд, æз та коммæ мæ ных сарæзтон. 
Хъауырбег æмæ Саузæгъæг мæ цæстытыл уайынц. Цымæ цы 
баци Хъауырбег? Ау, хуры тын йæ зæрдæмæ никуы уал ныккæс- 
дзæн? Ахæм хъуыдытимæ комы фалдæрæй-фалдæр цæуын. 
Къæхтысæрмæ куыд бахæццæ дæн, уый æмбаргæ дæр нæ ба- 
кодтон. Уый дæр нæ бамбæрстаин, вагонеткæйы рельсытыл мæ 
цæст куы нæ андзæвыдаид, уæд. 
Сабыргай раздæхтæн. Хидмæ нæма 'рхæццæ дæн, афтæ 
уым æрлæууыдтæн, мæ этюдник æрбæстон кодтон æмæ егьау 
дуртæ æмæ доны уылæнтæ ныв кæнын райдыдтон, фæлæ мæ 
хъуыдытæ та зылдысты Хъауырбеджы фæдыл... 
Цалдæр боны фæстæ та Митяйымæ раст уыцы къуылдымыл 
æрбадтыстæм. 
- Цæй куыд? Хъауырбеджы хабæрттæ нæма райдыдтай 
фыссын? - фæрсы мæ лæг. 
- Æмæ сæ дæхæдæг нæ фыссыс? Æви мæ мæстæй марыс? 
- Мæн нæма 'вдæлы. Уæвгæ уал хъус дарддæр. 
Æмæ та Митя райдыдта йæ ныхас. 
- Хъауырбег уалæ Уæллаг Хъобайнаг чызджы бауарзта 
æфсадмæ ацæуыны размæ. Чызг хъæздыг хæдзары чызг уыд, 
фæлæ чысылæй сидзæрæй баззад. Йæ мад йе 'цæг бæстæм 
æвиппайды фæраст. Чызгыл уæд цыдаид авд-аст азы. Фыд æй 
фыццаг йæхæдæг хъомыл кодта. Дыууæ азы фæстæ йæм мыг- 
гаг æмæ хъæуы хистæртæ куы ныххатыдысты, Сæхмæт,  
дæхæдæг ницы, фæлæ уыцы чызг тæригьæд у, æмæ дæ хæдзармæ 
сылыстæг æрбакæн, зæгъгæ, уæд ма йын цы гæнæн уыд, æмæ 
йæ кæнгæ дæр æрбакодта. Æрмæст ирон æмбисонд йæ зæрдыл 
дардта: «Цæйнæфæлтау искæй хъæуккаг уагьд усы æрхæссай, 
фæлтау дæхи хъæуккаг идæдз усы æрбакæн дæ хæдзармæ». 
Æмæ æрбакодта Дæллаг Хъобанæй иу идæдз усы æмæ нæ 
фæрæдыд. Ус хорз лæджы ус уыд, фæлæ йæ амонд нæ фæци, - 
йæ лæг цуанон уыд, æмæ та иу хатт цуаны куы ацыд, уæд мигь- 
райсом уыд, æмæ кæмдæр къæдзæхæй ахауд. Йе 'мбæлттæ ма 
173 

йæ тыххæйты ссардтой. Уæнгсæстытæй йæ сæмбæлын кодтой 
йæ хæдзарыл, стаей та йæ сыджыты хайыл. Цалдæр мæйы йед- 
дæмæ нæ ацард йæ лæгимæ, цот кæнынмæ дæр нæма фесты. 
Уыцы æнамонды идæдзы æрбакодта йæ хæдзармæ. Æрбакод- 
та, зæгъгæ, æгьдау куыд амыдта, афтæ бакодта, æрмæст дзы 
фæндырдзагьд æмæ кафт нæ уыд. Чызг Зæринæ хуынди, фыды 
ус та - Минæт. Минæт æмæ Зæринæ кæрæдзи афтæ бауарзтой, 
æмæ цыма мад æмæ чызг уыдысты. Рахъомыл ис Зæринæ, 
йæ чызгон кары бацыд. Йе 'мгæртты 'хсæн æдзух бæрæгдæр 
дардта йæ уæздандзинадæй, йæ айв ракъахдзæфæй. Хъауыр- 
бег бауарзта Зæринæйы. Чызджы зæрдæ дæр-иу фестъæлфыд 
Хъауырбеджы æхстуадæй ауынгæйæ. Уæвгæ чызджы фыд дæр 
æмбæрста йæ чызг æмæ Хъауырбеджы ахастдзинæдтæ. 
Ныхас дардыл цæуы æмæ уал сæ фæуадзон. Фысгæ йæ куы 
кæнон, уæд сæ лыстæг сасирæй балуардзынæн æмæ алцы дæр 
йæ гаччы сбаддзæн. Ныр та уал дæу амæстæй марон хабæрттæ 
дарддæр куыд цыдысты, æмæ цавæр таурæгьы мидисы хицау 
дæн, уымæй. Хъусыс, ма йæм фæныхилай! Сымах афтæ ахуыр 
стут, искæй фæллæйттæй пайда кæнут, æрмæст ын йе 'мбæх- 
сын зонут. Дæлæ Дзыбындзы зоныс. Уыдтæ, дам, æм цыдæр 
наукон лæппутимæ. 
-Зонын æй, бæгуыдæр. Мæ горæтагуазджытимæ йемæ æм- 
бæлгæ дæр акодтам. 
- Куыд акодтат? Кæртæй æддæмæ рагæй куы нал цæуы! Йæ 
азтæ æнусы сæрты куы акастысты! 
- Йæ кой йын рагæй хъуыстон, фæлæ йæм мæ ныфс нæ хас- 
тон ссæуын. Ныр горæтаг лæппуты æрбацыдæй фæныфсджын 
дæн æмæ сæ уæлæсыхмæ мæ фæдыл акодтон. Уыдон та  
уыдысты дæлæ Къостайы номыл институты историон факультеты 
студенттæ - Цыбырты Герлик æмæ мемæ училищæйы чи ахуыр 
кодта, ныр та институты, уыцы Едзиты Мишæ. Схæццæ стæм 
Дзыбындзты кулдуармæ. Кулдуар, зæгьгæ, кауæйбыд дуармæ. 
Аракæс-бакæс кодтон, кæд, зæгьын, йæ фырттæй исчи цæхæра- 
доны ис. Никæй федтам, фæлæ кæсæм æмæ уалæ иу лæг бады 
сæ разцæхæрадоны. Бынтон ныкъкъæдз, къæлæтау æртасыд 
зæхмæ, фæлæ уæддæр къухдзæг рувæнæй зæхх фæйлауæгау 
кæны, йæ бон цас у, уыйбæрц. Бацыдыстæм, салам ын радтам. 
Мæхи хъæуккаг схуыдтон, зæгьын, уæ сыхаг æмæ де 'рвад Ума- 
ры фырт дæн, адон та сæрмагондæй дæумæ æрбацыдысты. 
174 

Мемæ чи ис, кæцæй æрбацыдысты æмæ цæмæ æрбацыды- 
сты, уый йын загьтон... Таурæгътæ сæ фехъусын фæнды дæ 
дзыхæй. Фехъуыстой, хорз, дам, сæ дзурыс. Хорзы кой та дар- 
дыл хъуысы. Развæлгьау лæппутæн бамбарын кодтон, сæдæ 
азæй йыл фылдæр кæй цæуы, йæ зонд йæхимæ кæй ис, фæлæ 
йæм хъавгæ дзурын кæй хъæуы. Æнæууылд ныхасæй, зæгьын, 
йæ уæнгæл уыны. 
- Гъемæ, Тотылбег, дæ хъуыддаг раст! Дзыбындзмæ сымах 
хуызæттæ бирæ бацыд. Дзырдтон ма дын æй, ацы таурæгъ 
мын Дзыбындз раджы ракодта. Хъус дарддæр, цалынмæ мæ 
нæ ферох. 
- Æндæр куы никæдæм хъусын. 
- Сæхмæт дæр æмбæрста йæ чызг æмæ Хъауырбеджы 
ахастдзинæдтæ. Фыды зæрдæмæ цыд лæппу. Лæгдзинадæй 
цух нæ уыд, фæлæ абырæджы цард кодта, æнæ хæдзар, æнæ 
къона. Æмæ йæ иунæг чызджы куыд хъуамæ радта ахæмæн? 
Фæлæ чызджы ахает æмбаргæйæ, йæ бон ныхмæ лæууын дæр 
нæ уыд. «Уæд та йæ куы ссариккой, куы йын стæрхон кæник- 
кой, уæд хъуыддæгтæ сæхæдæг сæхи амониккой», - афтæ дæр- 
иу ахъуыды кодта чызджы фыд, фæлæ та-иу йæхæдæг йæхи 
ныхмæ фæци: «Æдылы ныхæстæ! Цы аххоеджын у, мæгуыр 
лæппу? Йæ хал схаудта уыцы лæгсырды амарынмæ. Хуыца- 
уы афтæ бафæндыд! Иугæр хал куы схауа... Уæдæ Саузæгьæг 
дæр йæхæдæг уыд аххоеджын! Исчи дæр ма йе 'рдхæрды уæй 
кæны?» Афтæ йæ йæ хъуыдытæ иу ран нæ уагьтой. Уый  
чызджы фыды катай уыд, фæлæ Хъауырбеджы сагьæстæ ноджы 
дарддæрты зылдысты. «Мæ цардæй мын зынаргьдæр чи у, уый 
æнæхæдзар куыд фæкæнон? Цы хуызы рацæуон ацы хъизæ- 
майраг уавæрæй? Афицеры амард мын паддзах никуы ныб- 
бардзæн! Йæ афицерты йын афтæ куы марой, уæд йæ паддза- 
хад бындурзылд куы бауыдзæн. Иннæмæй та ахæм хиуарзон 
афицертæ афтид сæртæ сты. Æндæр мæгуыр салдаты кæдæм 
ехсæй нæмыс? Лæг ма йе стуры дæр куы нæ цæвы афтæ!  
Иннæмæй Саузæгьæг. Йæхи дæр бабын кодта, мæнæй дæр æф- 
сымæрмар сарæзта. Дарддæр куыд гæнгæ у? Мæхæдæг истытæ 
кæнин, æппынфæстаг мæхи дæр раттин хицæутты къухмæ, 
фæлæ Зæринæ? Æнæ Зæринæ мæн хур дæр нал батавдзæн». 
Афтæ бонтæ бонты фæдыл згьордтой. Зæринæмæ курджытæ 
сарæх сты, фæлæ фыд, йæ чызджы зонд æмбаргæйæ, разыйы 
175 

дзуапп никæмæн лæвæрдта. Æрмæст иу бон фæсаст: иуæй 
хатджытæ уыдысты бонджын хæдзарæй, иннæмæй та ма уæз- 
дан мыггагæй. Бафидыдтой ирæдыл дæр. Хъауырбегмæ хабар 
куыддæртæй фæхæццæ. Ныккæрзыдта, ныхъхъæрзыдта йæ 
зæрдæ. Чызгæн дæр йæ фыды ныхасы сæрты йæ бон ахизын 
нæ уыд, фæлæ уыцы бонæй фæстæмæ йæ мидбылхудт йæ 
цæсгомыл нал разынд. 
Ирæдæн Зæринæйы фыд æрдомдта фынддæс æмæ ссæдз 
стуры. Ахæм ирæд а хъæуы ничима æрцагуырдта. Уый фыццаг 
хатт уыд. Чызджы фыд уымæй хъавыд чызгагурджыты аздахын, 
фæлæ хатджытæ, цы хæдзарæй рацыдысты, уыдоны фæнд 
зонгæйæ сразы сты ахæм ирæдыл. Мады бæх дæр ма бафтыд- 
той уæлдай! 
Хъауырбег дæр фехъуыста ирæды хабар. «Гъе, уый дын 
ирæд, гъе! - ныуулæфыд лæппу æмæ ма йæм бафтыдта: - Уæй, 
уæд уæйы хуызæн!» 
Иуцалдæр боны Хъауырбегæй ницыуал хабар уыд. Раст 
цыма зæххы скъуыды афардæг. Сæхмæт дæр йæ чызгмæ 
кæсгæйæ катай кодта. Æмбæрста чызджы зæрдæйы уаг. Цæ- 
мæй зыдта æмæ уыцы хатджытæ ахæм ирæдыл сразы уыдзыс- 
ты! Йæ чызджы раз къæмдзæстыгæй цыди. Цы йын хъуамæ 
загьтаид! Æгъдау æгьдау у! Дзырд загьтай, уæд йæ сæрты 
ахизæн нæй. Чызг дæр æмбæрста йæ фыды зæрдæйы уаг æмæ 
дзы йæхи хызта. Йе схæссæг мад дæр æнæдзургæйæ хæдза- 
ры куыстытæ кодта. Ныронг хъæлдзæг бинонтæ мæрдджынты 
рацу-бацу кодтой. 
- Тотылбег, нæма мæ сфæлмæцыдтæ? Уæд та сæ ныууа- 
дзиккам сæ мæгуырыл Хъауырбег æмæ Зæринæйы?  
Зæринæйы мæгуыр фыды дæр? Йе схæссæг мады дæр? 
- Йæ тæккæ тынгмæ куы бахæццæ дæ, уæд сæ куыд уадзыс? 
Цы баисты дарддæр? Хъауырбег ма фæзынд? Зæринæйыл ма 
амбæлд? 
- Амбæлд! Æмæ æмбæлд дæр æмбæлды хуызæн куы уыда- 
ид! Хъауырбег иу æхсæв Сæхмæты кæртмæ батардта фынддæс 
æмæ ссæдз стуры æнæ хъыпп-сыппæй. Ничи ницы бамбæрста, 
афтæмæй кæрты дуар бахгæдта, йæхæдæг йæхи баауон кодта 
суадонмæ хæстæг. Райсомæй Зæринæ донмæ куы рацæйцыди, 
уæд æй саргьмæ фелвæста, - сæ фæд сæурайсомы фæлмы 
æрбатар. Чызджы гогон дæр тулгæ-тулгæ стыр доны уылæнты 
176 

аныгъуылд. Дондзау чызг æрæгмæ куы цыд, уæд Минæт  
скатай. «Уæдæ цы фæуыдаид?» - фæрсы Минæт йæхи æмæ йæ 
фарстæн дзуапп раттын йæ бон нæ баци. Уæдмæ лæг дæр йæ 
риуыгьнæджытæ æвæргæ уатæй рахызт, уæладзыгæй йæ цæст 
дардыл ахаста, уæллаг кæртмæ фæкомкоммæ æмæ джихæй 
баззад. «Уый та ма цы у, æви мæ мæ цæстытæ сайынц?» 
- Не 'фсин, уæллаг кæртмæ не скастæ? Уыцы стуртæ чи æр- 
батардта? 
- Цавæр стурты кой кæныс? Æз мæнæ чызджы донмæ цæу- 
гæ федтон, фæлæ фæстæмæ нал раздæхт, æмæ ууыл тыхсын? 
-Æмæ ацафонмæ дыууæ цыды куы скæны, уæд кæм ис? 
- Кæм ис, кæ, æз та дæу фæрсын? 
- Диссæгтæ! - йæ фындзы бын багуым-гуым кодта лæг. Уат- 
мæ бахызт æмæ уайтагьд фæзылд йæ хъримагимæ. - Чидæр 
мæ зæрондырдæм цыма хъазы! - бакодта æмæ суадоны 'рдæм 
йæ ных сарæзта. 
Уæдмæ хъæу дæр сабыргай йæ фынæйæ хъал кодта.  
Дондзау чызджытæ æд гогонтæ суадоны 'рдæм цыдысты, чи та ма 
фæстæмæ дæр здæхти. Нæлгоймæгтæ та сæ хъомвос рауагь- 
той æмæ сæ хизмæ аздæхтой. Иуцалдæр лæджы ныхасы цур- 
мæ бахæццæ сты. Се 'хсæвы фынтæй кæрæдзийæн æппæлынц. 
Уыцы рæстæджы æваст анæрыд топпы гæрах. Лæгтæ фæуыр- 
гьуыйау сты. «Сæумæраджы уый цæй гæрах у?» - фæрсынц 
лæгтæ сæ кæрæдзи цæстæнгасæй. Уалынмæ гæрах кæцырды- 
гæй фæцыд, уыцырдыгæй æрбазынд Сæхмæт. Ахæм мæсты 
цыд кодта, æмæ лæгтæм афтæ фæкаст, цыма зæхх йæ къæхты 
бын базмæлæгау кæны. 
- Чидæр мæ, цыма, ахъазынвæнд скодта! Нæ йын æй ныб- 
бардзынæн! Мæ чызг донмæ рацыд æмæ фæстæмæ нал  
раздæхт, мæ кæрты та кæйдæр стурвос сынæр цæгьдынц! 
- Кæд дын дæ ног хæстæджытæ сæ ирæд æрбатардтой! 
- Æмæхсæвы! Æмæ сæ бонæй бар нæ уыд? Нæ! Ам æндæр 
цыдæр ис! Æндæр цыдæр! - йæ алфамбылай мæсты ракæс-бакæс 
акодта æмæ хæдзары 'рдæм ахъæр кодта: - Чызг нæма фæзынд? 
- Нæ зыны, - сабыргай йæм радзырдта йе 'фсин. 
- Нæ йын æй ныббардзынæн! - тыххæй сфæрæзта зæгьын 
æмæ йæ дæндæгты къæс-къæс райхъуыст. 
- Кæмæй зæгъыс? - сонт фарст æй акодта хæстæгдæр æм 
чи лæууыд, уый. 
177 

- Фæхудинаг мæ кодта! - ног та ныхъхъæрзæгау кодта лæг. 
Йæ цуры лæуджытæ кæрæдзимæ фæрсæгау бакастысты, 
фæлæ Сæхмæт кæй кой кæны, уый не 'мбæрстой. 
- Чызг у, æмæ кæд дидинджытæ тонынмæ адзæгьæл... Зын- 
дзæн... - ныфсытæ йын æвæрынц йæ сыхбæстæ. 
- Дидинджытæ тонгæ адзæгьæл! И! Æмæ уæд мæ кæртмæ 
уыцы стурвос дæр дидинджыты тæфмæ æрбацыдысты? И? - йæ 
цæстытæй фырмæстæй, цыма цæссыгты бæсты туджы 'ртæхтæ 
зылди, уыйау сырх-сырхид дардтой. - Фæлтау мыл уæлæ Хъæу- 
рагь æнæхъæнæй куы рафæлдæхтаид! Худинаг! Худинаг! 
- Уæддæр дæ не 'мбарæм, Сæхмæт. Цы хабар у, махæн дæр 
æй схъæр кæн, - фæрсæгау æй кæны йæ тæккæ фарсмæ чи 
лæууы, уый. 
- Уыцы æнæхæдзар мæ адæмы 'хсæн фæхудинаг кодта! 
Лæг марын ахуыр у, æмæ мæ æнæтугæргæвст акодта. Ныр ма 
мæ ног хæстæджытæм цы цæсгом равдисдзынæн! -хъæрзæгау 
скодта лæг. 
Уæлæсых бамбæрстой, цы 'рцыди, уый. Иууылдæр зæхмæ 
ныккастысты. 
Сæхмæт дæр зæхмæ ныккаст æмæ ма йæхицæн дзурæгау 
бакодта: 
- Мæ зæрдæ йæ æмбæрста, фæлæ йæ мæ зонд нæ карста. 
Мæхи аххос уыди. Æгæр хæстæг æй æрбауагьтон мæхимæ, - 
арф ныуулæфыд æмæ сæхирдæм араст. - Цы 'рцыд, уый æр- 
цæуинагуыд... 
Сыхбæстæ ма цыдæртæ адзырдтой. Иуæй Сæхмæтæн тæри- 
гьæд кодтой, иннæмæй дис кодтой Хъауырбегыл: куыд бахаста 
йæ ныфс кæйдæр усаджы аскъæфынмæ! Абырæджы цардæй 
цытæ кæндзæн? Иунæгæй абырæджы цард кæнын иу хъуыддаг 
у, фæлæ ма сылгоймаджы бæрны бацу, уымæн, æвæдза, стыр 
лæгдзинад хъæуы! Æмæ ма сын цот куы фæзына, уæд та! 
Фæлæ цард цард у! Æдзух йæхиуæттæ кæны. Хъауырбег 
дæр абырæгæй нæ райгуырд. Царды уавæртæ йæ скодтой 
абырæг. Цы хал дæм схауа, уымæй иуварс алидзæн нæй. Иу- 
тæм цард мидбылты худы йæхи зонынхъом куы фæвæййы, уæ- 
дæй фæстæмæ, иннæты та гæркъайы хуынчъы ауайын кæны! 
Æмæ ма иу хатт куы уаид, фæлæ цæргæ-цæрæнбонты. Йæ 
фондз æмæ ссæдз азмæ уал дыууæ хатты лæгмар сси. Ныр 
та дыууæ уæздан мыггаджы астæу арт бандзæрста, æмæ йæ 
178 

пиллоны йæхæдæг судздзæн, афоныл æй ахуыссынгæнæг куы 
нæ фæуа, уæд. 
Уайтагьд æнæхъæн хъæуыл айхъуыст чызгскъæфты хабар. 
Уайтагъд хъæу мыдыбындзыты чыргьæдау гуыв-гуыв кæнын 
райдыдта. Йæ хъуыды æргом ничи дзырдта, фæлæ адæмы 
фылдæр хай Хъауырбеджы ныфсхастыл цин кодтой. «Лæг у 
æмæ лæджы ми бакодта! Фыццаг хатт ын нæу, мыййаг!» Хабар 
байхъуыст, Сæхмæт разыйы дзырд кæмæн радта, уыцы хæ- 
дзармæ дæр. Уайтагъд усгур йе 'мбæлттимæ саргьыбæхтыл 
æрбалæууыдысты Уæллаг Хъобаны, арафæрс-бафæрс  
кодтой, фæлæ хабарæн бæлвырд ничи ницы зыдта, Сæхмæтмæ 
бацæуынмæ та сæ ныфс нæ бахастой. Уæвгæ сын уый дæр 
цы загьтаид, æмæ уæд сæ бæхтæ фездæхтой Къæхтысæры 
'рдæм. Уыцырдæм кæй ацыдаиккой Хъауырбег æмæ Зæринæ, 
ууыл дызæрдыг ничи кодта, фæлæ уырдыгæй дарддæр та кæ- 
цырдæм? Дæргьæвсгомы ссардзысты æмбæхсæн бынат, æви 
Куырттатмæ ахиздзысты, уырдыгæй - Уæлладжырмæ, æви 
Тырсыгоммæ? Кæнæ та - Санибагоммæ, уырдыгæй - Дайран- 
мæ æмæ дарддæр Хъуды коммæ, Дзимырмæ? Афтæ  
хъуыды кодтой хъæуы адæм, фæлæ фæдисæттæ афтæ дард нæ 
ахæццæ сты, уыдон сæ ных сарæзтой Къæхтысæрмæ. Ныр- 
ма дард нæ ахæццæ уыдаиккой, уый сæ уырныдта, æмæ сæ 
сæййафынмæ хъавыдысты Дæргъæвсгомы. Æнæхъæн къуыри 
комы фæразил-базил кодтой, фæлæ никуы дæр чызг, никуы 
дæр лæг. Уынгæ дæр сæ ничи фæкодта, сæ кой дæр сын ничи 
фехъуыста. Раст цыма бамбæрстой, адæмыл æууæнк рагæй 
дæр нæй, æмæ, Къæхтысæры тæссар-мæссар фæндагыл куы 
ссыдысты, бæхæй-лæгæй куы бафæлладысты, уæд æмæхсæ- 
вы Пурты цады бафардæг сты æмæ сæхи донбеттырты уазæг 
бакодтой. 
Иуцасдæры фæстæ та цард сабыргай йæ гаччы сбадт. Æмæ 
та алчи йæ хæдзары куыстытæ кæнын райдыдта. Æрмæст уæ- 
дæй фæстæмæ Сæхмæт адæмы 'хсæнмæ нал цыди. Йæ иунæг 
чызг æбæрæгæй кæй фесæфт, уый йын йæ зæрдæйы уидæг- 
тæ карста. Бонтæ бонты размæ сырдтой. Сæхмæты мыггагимæ 
лымæнтæ чи загьта, уыдон дæр æрсабыр сты. Сæ ирæд бирæ 
къаддæрæй æндæр кæртмæ батардтой æмæ усгурæн хъуыд- 
даг бакодтой, фырыхъулы хуызæн фырт дæр ма сын фæзынд. 
Фæлæ уæддæр уыцы лæппу йæ мидзæрдæйы хъуыды кодта 
179 

Зæринæйыл. Йæхи, мыййаг, Хъауырбегыл нæ барста, аргь дæр 
ма йын кодта йæ лæгдзинадæн, фæлæ йын йæ фындзы бынæй 
йæ усаджы кæй ахаста, уый йын зын уыд. Никуы йæ никæмæн 
ской кодта, фæлæ-иу æй йæхæдæг дæр нæ бамбæрста, афтæ- 
мæй-иу искуы иу хатт йæ къæхты бынæй арф ныуулæфыд æмæ- 
иу кæдæмдæр нымдзаст. Æмæ-иу афтæ сагьдауæй лæууыд, 
цалынмæ йæм-иу исчи не сдзырдта, уæдмæ. 
- Нæма мæ бафæлладтæ? - æваст йæ ныхас фескъуыдта 
Митя æмæ мæнырдæм ракаст. Цас дзурын? Мæхæдæг мæ- 
хиуыл дис кæнын. Уагæры ма йæ фысгæ куы кæнин! Æвæц- 
цæгæн, Тотылбег, фыссыныл фылдæр рæстæг хардз кæнын 
хъæуы. Афтæмæй йæ ды куы ныффыссай, уымæй тæрсын 
райдыдтон. Дзурын, дзурын æмæ йæ кæронмæ нæ хæццæ  
кæнын. Нæй, мæнæй фыссæг нæ рауайдзæн. Дзурынæн та артаг 
хъæуы, цæмæй æвзаг феуæгьд уа, науæд тыхдзырдæй дзырд 
нæй, - йæ ныхас балхынцъ кодта Митя. 
- Хъусæгæн дæр æнæ æрæхсгæйæ йæ хъустæ даргьдæр 
кæнынц! - ныххудтæн æз йæ ныхæстыл, æмæ хъæуы 'рдæм нæ 
ных сарæзтам. 
- Мæ иннæ рад æртæ боны фæстæ уыдзæн. Мæнæ та дæм 
ацы ран æнхъæлмæ кæсдзынæн дæ хъустимæ. Æрмæст  
цæмæй дæ хъустæ даргь ма кæной, уый тыххæй-иу дæ дæлармы 
ацы хатт авджыдзаг акæн, науæд дæ нæ базондзынæн æмæ 
дæ иувæрсты ацæудзынæн æхситтæй заргæ! - лæг ныххудти 
æмæ мæм æрбакаст. - Хъазгæ кæнын! Уый кæмдæр габроваг 
хъæлдзæг ныхæсты кастæн. Цæвиттон, дыууæ æфсымæрæй 
иу горæты царди, иннæ - хъæуы. Хъæуккаг дзуры горæтагмæ: 
«Хуыцаубоны горæтмæ цæуинаг дæн, æмæ мæ размæ нæ ра- 
цæудзынæ?» «Цæугæ акæндзынæн, фæлæ дæ куы нал базо- 
нон, æмæ-иу дæ дæлармы иу хъыбыл акæн!» 
Æртæ боны фæстæ æрбацыдтæн, Митя куыд загьта, афтæ 
- ифтыгьдæй. «Чермен»-ы кафе æрæджы байгом, æмæ дзы 
алцыдæр вæййы. Буфетгæс Бекмырзаты Аслæмбегæн йæ фыд 
дæр Чермен хуынд, æмæ йын куы ской кæнай, ахæм бынтæ дын 
ныууагьта дæ фыд, зæгъгæ, уæд йæ цæсгом мидбылхудты аны- 
гьуылы æмæ цæттæ вæййы лæгæн йæ уд раттыныл дæр. Цы 
дзы куырдтон, уый уайтагьд бамбæрста æмæ ма мын сæ уæл- 
дай аивдæр батыхта. Уæддæр, дам, ахуыргæнæг дæ, æмæ дæм 
уæлдай каст фæкæнынц. Уый æнæуи дæр æмбæрстон, фæлæ 
180 

мыл кæй тыхсы, уый тыххæй дзы галы бузныг фæдæн æмæ йын 
зэердæбынæй бузныг загьтон. 
Æмæ мæнæ бадын уæлкъуыбыр. Митямæ æнхъæлмæ кæ- 
сын. Цыдæр æрæгмæ зыны ацы хатт, æмæ мæ хъуыдыты 
адзæгьæл дæн Бæтæйы рагьæй Уæрмыдонмæ. Фæстæмæ 
раздæхтæн Бæтæйы рагьмæ. Мæ зæрдыл æрлæууыд айразмæ 
саргьыбæхыл ууылты фæсрагьмæ куыд ныццыттæн. 
Ме 'рвад Зæрæби, Тырсыгомæй Хъобанмæ æрбалыгьд, 
фосдарæг лæг у, æмæ уым, Бæтæйы рагьы фæстæ, бынæй 
кæрдæгджын комы йæ фосхизы. Уым йæхицæн мусонгсарæзта, 
æхсæвæй-бонæй уым йæ фосимæ йæ рæстæгæрвиты. Саргьы- 
бæхæй йæ уæлхъус куы балæууыдтæн, куы 'ргæпп кодтон æмæ 
йыл куы атыхстæн, уæд ныддис кодта: 
«Цы хур, цы къæвда дæ æрбахаста, дæ хорзæхæй, ардæм?» 
- йæ цæстытæ фырцинæй донæй куыд айдзаг сты, уый фæха- 
тыдта, æмæ сæ йæ дысы кæронæй асæрфта. - Кæдæй-уæдæй 
ма мæнæ лæг уынын». 
Дзургæ ницы скодтон, фæлæ мæхинымæр дис кæнын: 
куыд фæразы ам иунæгæй? Уайтæккæ нæхимæ хохы цард 
мæ цæстытыл ауад. Фосы дзугтæ æхсæвæй-бонæй рæгъ- 
тыл уыдысты. Мæхи фыд дæр-иу кæд искуы иу хатт æруад, 
уæддæр-иу уайтагьд фæстæмæ фæзылд. Æмæ уым рæгьтæ 
уыдысты: бонæй дæм хъæутæ зынынц, æхсæв дæм фæстаг 
цырагъ йæ цæст ныкъулы. Фæлæ ам, Бæтæйы рагьы фæстæ, 
арф, алфамбылай тархъæдæй æмбæрзт комы, иунæгæй дæ 
дзугимæ дæ бонтæ æрвит. «Тыхджын у уæддæр лæг!» -  
мæхинымæр мæхицæн куыддæр загьтон, афтæ мæм æрбай- 
хъуыст Митяйы ныхас: 
- Фынæй бадæ, æви? 
Мæ хъуыдыты хал фескъуыди. Фæгæпп ластон. Йæ къух ын 
райстон. 
- Дæумæ æнхъæлмæ кæсынæй бафæлладтæн, æмæ мæ 
мæ хъуыдытæ Бæтæйы рагьы фæстæмæ ахастой. 
- Бæтæйы рагъыл дæр æмдзæвгæ ма ныффыссай? 
-Æмæ Бæтæйæн йæхиуыл, кæнæ та йæ фырттыл цы кæны? 
- Бæтæ æмæ йæ фырттыл таурæгъ ис! Ды йæ уымæй хуыз- 
дæр нал фæкæндзынæ! 
- Уымæй дæр цы мæнг зæгьыс, æмæ уал уæд нæхи тау- 
рæгьы кой кæнæм дарддæр. 
181 

- Кæнæм. Æрмæст уал мын мæ хъуыр алæгьз кæн. Æз куыс- 
тæй рацыдтæн. Уым та нын фынгтæ не 'рывæрынц, мыййаг. 
- Омæ уал æрбад, - фæтыхстæн æз. Мæ уæрагыл æр- 
лæууæгау кодтон, тыхтон халынмæ фæдæн. 
- Лæугæйæ хуыздæр ацæудзæн, - йæ мидбылты бахудт Митя. 
- Тотылбег, хъæугæ мæ нæ кæны, фæлæ йæ куы зоныс, куыройы 
цалхы дон куы нæ зилын кæна, уæд куыройы фыдтæ дæр сæ 
бынатæй нæ фезмæлдзысты. Афтæ лæджы æвзаг дæр: цалын- 
мæ йæ чысыл нæ бауымæл кæнай, уæдмæ йын зын змæлæн у. 
Чысыл агуывзæйы уырыссаг арахъхъ æркодтон æмæ йæм 
æй радтон. 
- Уæдæ нæ Стыр Хуыцауы хорзæх уæд! - æмæ йæ анызта. 
Æрбадт, комдзаг йæхæдæг систа. 
- Куывды фаг куы рахастай! Кæд къуыри ам нæ минас кæн- 
дзыстæм! Рауадз дæхимæ. 
- Æз - нæ! Æз мæхи хъусынмæ æрцæттæ кодтон. 
- Рауадз! Рауадз! 
- Ды кусгæйæ фæнуазыс? 
- Никуы! Хуыпп дæр нæ! 
- Уæдæ æз дæр хъусгæйæ кусгæ кæндзынæн, æмæ мын ма 
нуазын кæн. 
- Дæ куыст æмæ мæ куыст иу не сты! Мæ куысты турбинæтæ 
зилынц! Иугæр исты, уæд æрвонг зонд хъæуы! Техникæ тех- 
никæ у! 
- Мæ куыстæн дæр йæхи техникæ ис! Хъуыды раст куы нæ 
ацахсай, уæд уацмыс бабын кæндзынæ. 
-Æллæх, æллæх! Абарста мын! Рауадз дæхимæ, науæд мæ 
иу ныхас дæр нал фехъусдзынæ! 
Цы гæнæн ма мын уыд, рауагьтон, уæлæмæ скæсæгау  
кодтон æмæ йæ æз дæр фæдæле кодтон. Акомдзаг кодтон, чысыл 
банхъæлмæ кастæн æмæ ногæй сыкъа байдзаг кодтон. 
- Æххæст Рæствæндаггæнæгмæ бакув, Митя, - æмæ дард- 
дæр цæуæм. 
- Иттæг раст хъуыды! - йæ роцъо адаудта Митя æмæ  
сыкъа аиста. - Йæ Уастырджы, фыдæй-фыртмæ дæумæ кувæг 
стæм, æмæ нæ нæ алы хъуыддаджы дæр рæствæндаг кæн! - 
барджын хъæлæсæй загьта лæг, цыма Уастырджи йæ фарсмæ 
бады, уыйау. Агуывзæ бæрзонд систа, йæ былмæ йæ уæзда- 
нæй схаста æмæ йæ фæкъул кодта. Комдзаг систа. Бæстон æй 
182 

аууылдта, аныхъуырдта йæ, йæ былтæ асæрфта, мæнырдæм 
æрбакаст, хинхудт бакодта. 
- Æмæ ды Уастырджимæ хæрам дæ? 
- Хуыцау бахизæд! 
- Уæдæ дæхимæ цæуылнæ рауагътай? Рауадз æмæ ахæ- 
цæм! Хъауырбег нæм æнхъæлмæ кæсы æрдæгфæндагыл. 
Гæнæн нæй! Рауагътон, бакуывтон, анызтон, акомдзаг код- 
тон æмæ йæм бакастæн фæрсæгау. 
- Гъер, ахæцыдыстæм. Кæм æй ныууагьтам? 
- Хъауырбег æмæ Зæринæйæн сæ кой, сæ хъæр дæр нал 
райхъуыст. 
- О! Хъауырбег æмæ Зæринæйæн сæ кой, сæ хъæр дæр  
никуыцæй уал райхъуыст. Уый афтæ уыд æцæгдæр. Сæхмæт кæ- 
дæм нæ арвыста, йæ чызгæй йын исты хабар чи 'рхæсса, уымæн 
йæ бынтæ кæй рауæлдай кæндзæн, кæй йын ницы бавгъау кæн- 
дзæн, фæлæ хабархæссæг никуыцæй зынд. Лæг бонæй бонмæ 
тад, уæлгьæдæй бахус æмæ фæстагмæ йæ фæстаг фæндагыл 
ацыд, фæстæмæ фæкæс-фæкæсгæнгæ. Афтæ у лæджы цард. 
Кæм фæкæлдзæн, уый развæлгьау нæ зоны. Цардуарзаг, зæр- 
дæхæлар лæг, мулчы хицау уæвгæйæ, цардмæ мулчы цæстæй 
чи нæ каст, уымæн йæ мулк йæ хистæн бахъуыдысты. Цы ма 
дзы баззад, уыдон та æнæхицау æрбаисты, æмæ сыл йе 'рва- 
дæлтæ, кæмæ дзы фылдæр æрхауа, ууыл тохгæнгæйæ, сæ 
кæрæдзи бахордтой. Йæ бинойнаг чи уыд, уый ницы уал урæдта 
Сæхмæты хæдзары, æмæ йæ цæгатмæ фæцыд, йæ дæлæрмт- 
ты йæ къухтæ бакæнгæйæ. Хæлойфагæй ницы йæ сæрмæ æр- 
хаста ахæссын, афтæмæй ацыд. 
Фæлæ уæддæр Хъауырбег æмæ Зæринæ цы хъуамæ фæ- 
уыдаиккой? Судзин æмæ теман куы нæ уыдысты æмæ хосы 
мæкъуылы куы нæ бабырыдысты! О, æмæ сæхæдæг кæд нал ра- 
зындысты, уæддæр сæ кой æрбахæццæ сæ райгуырæн хъæумæ. 
Уартæ нæхи Дзыбындзы зоныс. Хъауырбег Дзыбындзы æм- 
гар уыд. Кæрæдзи хорз зыдтой. Хорз, зæгъгæ, æфсады дæр 
иумæ уыдысты. Хæлттæ дæр иумæ æппæрстой. Уæвæн уыдис 
æмæ Дзыбындзы хал схаудтаид! Æрмæст уæд Хъауырбеджы 
хал схаудта! Дзыбындз иурæстæджы хуыздæр цардагур Турчы 
балæууыд. Цалдæр азы дзы ацард æмæ фæстæмæ ам æрба- 
лæууыд. Хорз, дам, куыд нæ у Турчы, фæлæ, дам, нæхи Хъоба- 
ны хуыздæр у! Æмæ нæ фæрæдыд! Сæдæ азы сæрты акает ам, 
183 

Хъобаны цæргæйæ. Дæхæдæг уымæн æвдисæн! Ныр ыл сæдæ 
дæс азæй уæлæмæ цæуы, фæлæ йæ азтæ цыппарыссæдзæй 
куы фæуæлдæр сты, йæ кæстæр чызг царды рухс уæд федта, 
дохтырты институт каст фæци. Йæ иннæ байзæддаджы дæр ын 
дæхæдæг зоныс. 
Дзыбындз Хъобанмæ куы 'рбаздæхт, уæд æрбахаста  
Хъауырбег æмæ Зæринæйы хабар. Хъауырбег лæгдзинад равдыс- 
та Турчы зæххыл дæр! Кæуылты æмæ куыд бахаудысты  
Хъауырбег æмæ Зæринæ Туркмæ, уымæн æрмæстдæр сæхæдæг 
уыдысты æвдисæн. Фæлæ дарддæр сæ хабар уыд афтæ,  
Дзыбындз æй куыд дзырдта, æз дæр æй афтæ дзурдзынæн. 
Æрцардысты Хъауырбег æмæ Зæринæ кæйдæр зæххыл се 
'мзæххонты фарсмæ. Цардысты кæрæдзи уарзгæ. Цас ацарда- 
иккой, Хуыцау йæ зонæг, фæлæ сын иу изæр, хур ма бæндæн- 
бæрц уыдаид арвыл, афтæ сæ дуар æрбахостæуыд. Хъауырбег 
фенхъæлдта, сыхæгтæй исчи хойы, зæгъгæ, рацыд кæртмæ. 
Кæсы æмæ сæ дуармæ лæууынц хотыхджын барджытæ. Салам 
радтой кæрæдзийæн. Хъауырбег сæм фæрсæджы каст кæны. 
Барджытæй иу йæ бæхы рохтæ æрбалвæста, бæх йæ быны 
скафæгау кодта, йæ мидбынат æрзылд, æмæ йæ барæг фæ- 
уромæгау кодта. 
- Ды цæрыс мах пашайы зæххыл. Махмæ та ис ахæм æгь- 
дау: искæй зæрдæмæ цæуы, æви нæ цæуы, фæлæ... Фæлæ нæ 
пашайы зæрдæмæ дæ сылгоймаг фæцыд æмæ йæ йæхимæ 
агуры. 
Хъауырбег фæуыргьуыйау, уыцы ныхæстæ йæ судзæгау 
скодтой. Барæджы бын та бæх æрзылд йæ мидбынаты æмæ та 
барæг йæ судзаг ныхæстæ ракалдта: 
- Æгъдау æгьдау у. Йæ сæрты никæй бон у ахизын. Стæй 
уый кад у, паша кæй сылгомаджы бацагуырдта, уыцы лæгæн 
дæр, уымæн æмæ паша алы сылгоймагыл не 'ввæрсы! 
Хъауырбег цавддурау лæугæйæ баззад. Йæ цæстытæ тартæ 
кæнынц. Фын кæд уынын, зæгъгæ, йæ цæстытæ асæрфта. Хæ- 
дзарæй райхъуыст Зæринæйы хъæлæс: «Чи у, нæ лæг? Мидæ- 
мæ йын зæгь». Хъауырбег уыцы ныхæстæм æрчъицыдта, йæ 
сæр банкъуысæгау кодта, фæстæмæ фæзылд æмæ хæдзары 
смидæг. 
Барджытæ фенхъæлдтой: лæг сæ фæтарст æмæ йæ усмæ 
батагьд кодта, ныртæккæ йæ ракæндзæн. Сæ бæхтыл скафæгау 
184 

кодтой. Фæлæ сæ фын фæмæнг. Хъауырбег куыддæр дуарæй 
бахызт, афтæ нырризæгау кодта. Зæринæйыл атыхст æмæ 
ныхъхъæрзыдта æмæ йæ дæндæгтæ æхсæнтæй рахъард- 
той зæрдæхалæн ныхæстæ: «Æз мæ райгуырæн бæстæй дæу 
тыххæй куы фæхаудтæн, уæд дæ ныр сæ пашайы бын æрæвæ- 
рон! Нæ уыдзæн уый!» 
Зæринæ йын йæ ныхæстæн ницы бамбæрста, фæлæ йæ 
Хъауырбег куы феуæгъд кодта, мидæггагуаты куы смидæгæмæ 
уайтагъд æд хъримаг куы фæзылд, уæд йæ зæрдæ ныссæххæтт 
кодта, цы 'рцыди, нæ лæг, зæгьгæ, ма фæкодта, фæлæ уæдмæ 
лæг феддæдуар, æмæ йæм æрбайхъуыст фыццаг гæрах. Сыл- 
гоймаг йæ уæрджытæ ныххоста: «Æвæццæгæн, бабын стæм!» 
Уæдмæ та дыккаг гæрах дæр анæрыд. Æдде гæрæхтæ сарæх 
сты. Стæй уæд дуне, цыма йæ тарф фынты ныххауд, æваст 
ныссабар. Зæринæ тыргьтæм куыд рахызт, уый æмбаргæ дæр 
нæ бакодта. Тыргьты йæ лæг дæргьæй хуыссы. Йæ хъримаг 
æххæст нæма æруазал. «Зæринæйы мын пашайæн кæнынмæ 
хъавыдысты», - райхъуыст хæр-хæргæнгæ йæ ныхас æмæ йæ 
сæр иуырдæм æрхауд. Зæринæ, цы 'рцыд, уый кæронмæ  
æмбаргæ дæр нæ бакодта, æмæ йæ цуры æрзоныг. Ныккаст æм, 
стæй йыл бахауд æмæ йæ æрдиаг райхъуыст. 
Хъæу цыма хает уыд: цъиуызмæлæг дзы нæ зынд. Пашайы 
тæссæй чи хъуамæ ракастаид! Йæ адæмы йын Хъауырбег куы 
ныццагъта, уæд чи хъуамæ рауæндыдаид æддæмæ! Искæй 
бæстæ æцæгæлон у, цасфæнды дзы ма цæр! Зæринæ иунæгæй 
фæкуыдта йæ мойыл, стæй йын йæ хъама сабыргай сласта, 
цыма йæ мойæн райхъалæй тарсти. Йæ сæр уæлæмæ систа, 
скаст арвы цъæхмæ. «Хуыцау, цы дын кодтам?» - райхъуыст йæ 
дæндæгты къæс-къæсимæ йæ хъæрзгæ ныхас, æмæ хъамайы 
цыргь йæ зæрдæсæрмæ сарæзта. Гъе, афтæ дыууæ æлгъыст 
уарзаг зæрдæйы уæлæрвты балæууыдысты æмæ, чи зоны, 
уалæ Сæгьæлхæнæны сæрмæ изæр цы дыууæ стъалыйы ферт- 
тивы, уыдон Хъауырбег æмæ Зæринæйы рухс зæрдæтæ сты. 
Чи зоны... Чи зоны... - фæци йæ ныхас Митя æмæ Сæгьæлхæ- 
нæны цъупмæ иуцаедæр кæсгæйæ баззад, цыма йæ ныхæсты 
æцæгдзинадыл йæхæдæг дæр æууæндыд, афтæ мæм фæкаст. 
Æз дæр уыцырдæм скастæн. 
- Гъе, уый дын Хъауырбеджы хабæрттæ, Тотылбег. Æз дын 
сæ радзырдтон, гьер сæ фыесай, нæ фыесай - дæ бар дæхи! 
185 

- Дæхæдæг æй куы хъавыдтæ фыссынмæ? 
- Мæнæй цæй фыссæг и? Мæ дамгъæтæ карчы къæхтау куы 
ныххæлиутæ вæййынц! Фыссæг ды дæ æмæ йæ фысс! Мæнæн 
та дæ разы иу рауадз æмæ уыцы дыууæ æнæхин удæн рухсаг 
зæгьон. 
Æз æнæдзургæйæ сыкъа байдзаг кодтон æмæ йæм æй рад- 
тон. 
Митя дарддæр цы дзуры, уыдон мæм æрдæгцъæррæмых- 
стытæй хъуысынц. Мæ цæстытыл та уайы: кæмдæр кæйдæр 
зæххыл æхсæвы тары æцæгæлон хъæу æрныгьуылд. Зæринæ 
Хъауырбегыл ныддæлгом, æмæ ма мæйы мынæг тынтæм Хъа- 
уырбеджы хъамайы тугамæст цыргь фындз йæ чъылдымæй иу 
хатт ферттывта, стæй мæй дæр фæсæццæ, - мигъты фæстæ 
æрæмбæхст. Уыцы-иу рæстæг мæ хъустыл уайы æнахуыр зæл, 
- уый æвирхъау хабарыл уыг ныккуыдта æмæ йæ зæрдæхалæн 
хъарæгæй халы йæ алфамбылайы æнцойдзинад... 
Тымбыл къуыбыр 
æмæ Гæвдийы къуымæл 
Хъæлдзæг сæрдыгон райсом скодта. Хуры тынтæ Хъæура- 
гъы тигьтыл хъазгæ ацыдысты æмæ сабыргай бынмæ цыдыс- 
ты. Иудзæвгар куы 'руадысты, уæд Хъæурагьы бакомкоммæ 
Бæтæйы рагьыл атылдысты, æмæ суанг Уæрмыдонмæ сæ 
хъазтæн банцайæн нал уыд. Рæгьтыл кафынæй куы бафæл- 
ладысты, уæд сындæггай бæрзонд къуыбыртæй ныллæгдæр 
къуыбыртæм гæппытæ кæнын райдыдтой æмæ æппынфæстаг 
Хъобангомы къуырфау хуры тынтæй байдзаг. Хъæу райхъал. 
Алчи йæ куысты сæр æрлæууыд. 
Æз дæр мæ куысты хъуыддæгтæ кæнын. Абон хуыцаубон 
у. Абон сывæллæттæ мæ бар сты. Цæуæм балцы Тымбыл 
къуыбырмæ. Рагæй мын дзурынц, акæн нæ уырдæм, зæгь- 
гæ. Абонмæ сын ныфс бавæрдтон. Дысонизæр сын загьтон 
мæ хъуыды, æмæ уыдон дæр сабыргай цæттæ кæнынц сæхи. 
Сабыргай уымæн, æмæ, иугæр сæ иу исты куы срæдиа, уæд 
æнæхъæн къордæй дзуапдæттæг уыдзысты. Мушкетерты 
æгъдау мæм кæй ис хъомылады бындуры - «Один - за всех и 
все - за одного!», уый зонынц, æмæ уæлдай ми, уæлдай ны- 
186 

хасæй алчи йæхи дæр хъахъхъæны, стæй сæ кæрæдзи дæр 
хъахъхъæнынц. 
Нæ зонын, чи мæ цы зæгьы, фæлæ мæ фæтк кусы. Мæ хъо- 
мылгæнинæгтæй иу исчи æнæнхъæлæджы фæрæдыд, зæгьгæ, 
абоны онг, уæд Тымбыл къуыбыр къласы рудзынгæй дæр нал 
суыниккой, уымæн æмæ къласы рудзгуытæ бынтон æндæры- 
дæм цæуынц. Иннæ хъомылгæнджытæ, мæ къласы æгьдаумæ 
хæлæггæнгæйæ, мæ фæсаууон фæзæгъынц: æрыгон лæппу у, 
сывæллæттæ дзы тæрсынц... Æмæ дзурæнт! Æрмæст мæнæн 
мæ фæтк у мушкетерты фæтк! Иу фæаххосджын, уæд иууыл- 
дæр сты аххосджын! Аххосджынтæ та къласы баддзысты бон, 
дыууæ, æртæ боны дæр, цалынмæ сæ рæдыдыл нæ басæттой 
æмæ хатыр нæ ракурой, уæдмæ! 
Уыдис ахæм хабар: скъола кусын райдайы ноябры, дыккаг 
четвертæй. Уымæн æмæ нæм сæрды мæйты лагертæ вæййы. 
Сентябрь-октябры та улæфгæ фæкæнæм. Æмæ нæм цалынмæ 
сывæллæтты алы хъæутæй фæласынц, уæдмæ къуыри-дæс 
боны рацæуы. Хатгай та дыууæ къуырийы дæр. Уæлдайдæр 
хистæр кълæсты ахуырдзауты фæстæдæр æрбаласынц. Мæн- 
мæ æдзухдæр вæййы хистæр кълас - æвдæм. Фыццаг бон мæм 
иу скъоладзау куы вæййы, уæддæр йемæ цæуын хихсынмæ 
дæр, уазæгдонмæ дæр, хæрæндонмæ дæр, цыбырдзырдæй, 
уыцы иу адæймаджы райдайын хъомыл кæнын æмæ иннæ 
скъоладзаутæ куыд фæцæуынц, афтæ сæ уый мæ бæсты ахуыр 
кæнын райдайы. Мæн семæ кусын уыйбæрц нал фæхъæуы. Мæ 
сæйраг девиз сын уый бамбарын кæны. 
Иннæ кълæсты 15-20 скъоладзауы вæййы, уæддæр сæм 
хъомыладон куыстæн йæ кой дæр ничи фæкæны. Айразмæ дзы 
иуы бафарстон - æхсæзæм къласы хъомылгæнæджы - бæр- 
зонд, хæрзконд сылгоимаг у, рагон кусæг, лæджы уæнгты конд 
ын ис, зæгьын, сывæллæттимæ хъомыладон куыст райдаин 
афон нæма у, æгæр фыдуаг дын нæ кæнынц? Æмæ йæ хуыздæр 
дзуапп уыд: «Мæнæ иууылдæр куы 'рымбырд уой, уæд райдай- 
дзынæн семæ кусын!» Æз иу скъоладзауимæ кæнын  
хъомыладон куыст, уый та ссæдзимæ дæр нæма кусы! 
Иу бон мæм нæ директор фæсидт йæ кусæн уатмæ. 
- Ацы æхсæзæм кълас тынг фыдуаг сты, тæрсын, исты фыд- 
былыз куы саразой, - нымдгæнгæ райдыдта дзурын дæрдтыл. 
Æз ын, кæй зæгьын æй хъæуы, йæ хъуыды ацахстон. 
187 

- Къуырийы размæ сæ хъомылгæнæгæн загьтон, хъомыла- 
дон куыст райдай дæ сывæллæттимæ! 
- Мæнмæ гæсгæ байрæджы кодта, - уæззау ныуулæфыд 
Таймураз, - ницыуал сын бакæндзæн! - уымæ гæсгæ уын уæ 
бынæттæ баивынмæ хъавын: ды æхсæзæм къласмæ рацу, уый 
та-дæ къласмæ. 
- Мæ кълас дæр уыдоны хуызæн ауыдзæн! -æфсон ын кæнын. 
- Æз цы Тотырбеджы зонын, уый афтæ бакæндзæн, æмæ 
йæ кълас дæр хорзæй баззайдзæн, æхсæзæм къласы дæр æгь- 
дау æрæвæрдзæн! 
- Кæд афтæ у, уæд-иу балцы куы цæуон æхсæзæм къласон- 
тимæ, уæд мын мæхи къласы дæр акæныны бар уæд, æрмæст 
æнæ сæ хъомылгæнæгæй. 
- Уый дын мæ бар! - йæ ныхас балхынцъ кодта директор. 
Уæззау зæрдæимæ рацыдтæн директоры кусæн уатæй. 
Иуæй къласы æгьдау сæвæрдтон æмæ æнæмæтæй куыстон, 
иннæмæй та ацы æхсæзæм къласмæ рагæй мæсты кодтон, 
уæвгæ кълас цы аххосджын у, фæлæ сæ хъомылгæнæгмæ! 
Ныр мын фадат уыдзæн, хъомылгæнджыты 'хсæн мæ кад 
фæуæлдæр кæнынæн. Уыдон дæсгай-фынддæсгай азты дæр- 
гьы кусынц, æз та - дыккаг аз. Чи мæм сæ хæлæг кæны, чи та - 
мæ фыдгой. Ныр афтæ бакæндзынæн, æмæ хæлæггæнджытæ 
фæфылдæр уыдзысты, фыдгойгæнджытæ та - къаддæр.  
Уæвгæ цæй хæлæг æмæ цæй фыдгой, скъолайы фæтк æмæ æгъ- 
дау уæд, æндæр! 
Бахызтæн мæхи къласмæ. Куыд сын загьтон, афтæ сæ  
уроктæ кæнынц, фыдуаг мийæн дзы йæ кой дæр нæй. Æрбадтæн ме 
стволы фарсмæ, хъуыды кæнын, куыд сын аивдæрæй бамба- 
рын кæнон директоры хъуыды. Цæуылдæр тыхсын, уый уыдон 
дæр банкъардтой: æрбакæсынц мæм æмæ та сæхи сæ уроктæ 
кæнæг акæнынц. Æнхъæлмæ кæсынц, цы уац æрбахастон ди- 
ректорæй, уымæ. 
- Æхсæзæм кълас фыдуаг кæй кæнынц, уый сымах иууыл- 
дæр зонут? 
- Зонæм! Зонæм! - схор-хор кодтой æмдзыхæй. 
Æз арф ныуулæфыдтæн æмæ уæззаугай райдыдтон: 
-Директор мæн уыцы къласмæ æрвиты... 
- Æмæ уæд мах дæр уыдоны хуызæн ауыдзыстæм! - рай- 
хъуыст мæм къласæн дзуапдæттæджы хъæлæс. 
188 

- Искæмæ уæ мæ къух систон, искæй уæ искуы бафхæрд- 
тон? - фæрсын сæ сабыргай. 
- Никуы! - уыд сæ дзуапп. 
- Хъомылгæнджытæй чидæртæ афтæ хъуыды кæны æмæ 
æз уемæ æгæр карз дæн, æмæ фыртæссæй æнцад дæр уымæн 
дарут уæхи. Раст сты? - сабыргай сæ фæрсын. 
- Не сты! - æмхъæлæсæй мын дзуапп дæттынц. 
- Уæдæ сымах куы авзæр уат, уæд уыцы хъуыдыгæнджыты 
хъуыды бафидар кæндзыстут уæ уыцы мийæ. Æз та, уæ зæрдæ 
уе 'вдисæн, уартæ фыццаг бонæй фæстæмæ архайын къласы 
æцæг æгьдау æвæрыныл. 
-Уыцы хъомылгæнæг нæ балцыты нал кæндзæн, никуыдæм 
нæ хондзæн! - райхъуыст сывæллæтты мынæггонд ныхас. 
-Директоримæ ныхасгонд дæн: балцы куы цæуон æхсæзæм- 
къласонтимæ, уæд сымах дæр уыдзыстут мемæ. Куыддæр уы- 
дон æрсабыр уой, бамбарой æгъдау циу, уый, афтæ та нæ бы- 
нæттæ аивдзыстæм уыцы хъомылгæнæгимæ. 
Сывæллæттæй хъыпп-сыпп нал райхъуыст. Æз дæр хастау 
æнцад бадтæн. 
Дыккагбон кусын райдыдтон æхсæзæмкъласонтимæ, фæлæ 
мæ цæст мæхи къласмæ дæр дардтон. Директор куыд загьта, 
афтæ рауад. Бирæ нæ рацыд, афтæ дыууæ къласы дæр, иу 
джиппы уагьдау, сæхи иухуызон дарын райдыдтой æмæ ма кæс- 
тæр кълæсты ахуырдзауты дæр æгьдауыл ахуыр кодтой. 
Абон дыууæ къласы ахуырдзаутимæ цæуын балцы. Немæ ма 
сты ногдзауты разамонæг Кочиты Тамарæ æмæ математикæйы 
ахуыргæнæг Бæгьиаты Федро. 
Цæуæм Тымбыл къуыбырмæ. Уыцырдæм сывæллæттимæ 
фыццаг хатт цæуын. Мæхæдæг дзы иу æмæ дыууæ хатты нæ 
уыдтæн хос кæрдынмæ. Ханджерийы уыгæрдæны дæлвæччи 
ис. Адæм нырма дæр кæрдынц хос. Æз Ханджерийы уыгæр- 
дæн кæрдгæ дæр æркодтон, æссивгæ дæр æй бакодтон, мæ- 
къуылтæ дæр ма самадтон Ханджерийæн йæхиимæ. Йæ дзæ- 
бæх цонгæй, сагойыл æнцойгæнгæйæ мæкъуылы сæр лæууыд 
æмæ йæм цы тъыфылтæ лæвæрдтон, уыдон уым бæстон код- 
та. Фыццаг ын тæрстæн, уæддæр та иудзонгон, фæлæ афтæ 
дзæбæх арæхсти, æмæ дзы зæрдæ рухс кодта. Мæкъуылтæм 
куы схæццæ уæм, уæд мæхицæй æппæлдзынæн. Сывæллæт- 
тæ мыл не 'уУæнДДзысты, фæлæ мæ-иу Федро городочы сæ 
189 

фатеры рудзынгæй федта, уыгæрдæнæй-иу фæлладæй куы 
здæхтæн, уæд. 
Цæуæм æмхæрд фæндагыл. Хабосы хæрæг, æд лæг, æд 
уæрдон, йæ фæндзæм къахæй хуымгæнгæ кæм цыд рогæн, уыцы 
хæрды сывæллæттæ фæллайын райдыдтой, фæлæ кæрæдзи- 
мæ гæсгæ уæддæр цæуынц. Æрхæй дзæвгар куы суадыстæм, 
уæд сæ æрурæдтон. Мæхи дæр чысыл аулæфын æрфæндыд, 
стæй Федро мæнæй гуырархстдæр у æмæ чысыл уæззаудæр 
цыд кæны, кæд æй нæ хъæр кæны, уæддæр. 
Уæллаг хъæу ардыгæй дзæбæх разыны. Куыд бæрзонд 
ран æрæнцад, уый дæр ардыгæй хуыздæр зыны. Далæ горо- 
дочы сисрæбынæй фæндаг фæсаджил: иу фæндаг мах кæуыл- 
ты цæуæм, уый у, иннæ та уæлæмæ, хъæумæ фæхæрд кодта. 
Уыцы фæндагмæ кæсын кæнын иннæты дæр. 
- Уартæ уыцы фæндаг уынут? - фæрсын сæ. 
- Уынæм! - схор-хор кодтой сывæллæттæ. 
- Уалæ уыцы дыууæуæладзыгон хæдзар дæр уынут? - но- 
гæй та сæ фæрсын. 
- Уынæм! - схор-хор та кодтой сывæллæттæ. 
Федро æмæ мæм Тамарæ фæрсæгау кæсынц. Цы зæгьын- 
мæ хъавын, уый уал уыдоны цымыдисы бафтыдта, æз та сы- 
вæллæтты цымыдис райхъал кæнынмæ хъавын. 
- Уыцы хæдзармæ далæ городокæй фæндаг цаеуы. 
- Цæуы. 
- Цыма лæгьзы цæуы, афтæ уæм нæ кæсы? 
- Кæсы, æмæ цы? 
- Цы куы зæгьат, уæд далæ бынæй цы хид ис, уырдыгæй 
куы скæсай, уæд та цыма фæндаг æмхæрд у æмæ арвы кæро- 
ныл æндзæвы. Мæнæ ма нæхи фæндагмæ скæсут. Уый дæр 
арвыл не 'нцайы? 
Иууылдæр фæстæмæ кæсынц, æмæ æцæгдæр, фæндаг  
уалæ фæтæн рагьмæ æмхæрды схæццæ. 
- Фæндагæн йæ кæрон кæдæм схæццæ, уый хуыйны Бæтæйы 
рагъ. Бæтæ чи уыди, уый зонут? 
- Зонæм, схор-хор кодтой æвдæмкъласонтæ. Скъолайы 
кæртæй нын Бæтæйы рагъ куы амыдтай, уæд ма нын йæ тау- 
рæгь дæр ракодтай. Нал æй хъуыды кæныс? 
-Æз æй хъуыды кæнын, фæлæ ма йæ сымах хъуыды кæнут, 
уый мæ базонын фæндыд. Мæ бæсты йæ æхсæзæмкъласонтæн 
190 

радзурдзыстут. Ныр та уал не 'ргом аздахæм фæстæмæ Уæллаг 
Хъобаны фæндагмæ. Æз уын радзурдзынæн нырыккон хабар. 
Хъуыддаг фарон ацафон уыд. Æфтаугæ дæр æм ничи ма 
ницы бакодта, æппаргæ дæр дзы ничи ма ницы акодта. Далæ 
хъæуысæрмæ хæстæг, дыууæуæладзыгон хæдзары чызгæр- 
выст уыд. Хъæубæстæй кæмæндæриддæр æмбæлд, - иууыл- 
дæр уым уыдысты стырæй-чысылæй, лæгæй-усæй. Суанг ма 
быдыры хъæутæй хуынд адæм дæр æрбахæццæ сты. Гъе, 
фæлæ сыхбæсты зараг æмæ кафаг лæппутæ нæма зындысты. 
Горæты кусынц. Цыфæнды куыст ма кæной, уæддæр ма фæ- 
зындаиккой, уымæн уæвæн нæ уыд! Хъазты хъæр цыди, фæлæ 
куыд æмбæлд, афтæ зæрдæвæндон нæ уыд, æмæ хæдзары хи- 
цау Апаты Никъала йæхимидæг тыхсти. Йæ рæстæджы чындз- 
хаст-чындзæхсæвы ма скафыдаид, уый гæнæн нæ уыд! Æмæ 
ныр йæхи кæрты рæстмæ скафæг нæй! Йæхæдæг бæргæ ска- 
фид, фæлæ йæ æгьдау нæ уадзы æмæ тыхсы. 
Никъала кæмæ æнхъæлмæ каст, уыдон та уыцы рæстæджы 
Джызæлы сæрмæ рестораны, цалынмæ, фæхъæлдзæгдæры 
тыххæй, фæйнæ лæугæйæ нызтой, уæдмæ автобус комы 'рдæм 
йæ цыды кой кодта. Тигьмæ рахызтысты æмæ æнхъæлмæ кæ- 
сынц исты хæдтулгæмæ. Нæй! Хъобаны 'рдæм иу машинæ зи- 
лæг нæй! Хъаныхъуаты Петя æрцыд Алагиры фæндагмæ, уæд 
та ма, цы нæ вæййы, уыцырдыгæй исчи фæзынд! 
Мæнæ иу уæзласæн машинæ фæзилæнæй æрбазынд. Лæп- 
пу сцин кодта: 
- Хуыцау, нæ хъуыддаг нын фæрæстмæ кæн, - кувы,  
йæхæдæг йæ хъуырыцъар ивазы скъæрæгмæ. 
Машинæ дзыхълæуд фæкодта. 
- Дæ хорзæхæй, хорз лæггаг, Хъобаныл нæ сæмбæлын 
кæн. Нæ тæккæ сыхы чызгæрвыст ис. Уайтагъд фæзилдзынæ. 
Бафиддзыстæм дын, цы зæгьай, уымæй фылдæр. Æрмæст нæ 
худинагæй фервæзын кæн. Уартæ нæм иу нозтуарзаг ис æмæ 
уал, дам, фæйнæ ануазæм. Автобус скъæрæг тигъыл куы никæй 
федта, уæд уыциуæй асхуыста. Баххуыс нын кæн. 
Шофыр - хъæууон лæппу - сæ тыхст сын бамбæрста. Æрба- 
бадын кодта Петяйы йæ фарсмæ æмæ разылд Хъобаны 'рдæм. 
Лæппутæ гуыффæмæ сгæппытæ кодтой. Æрмæст Хъаныхъуаты 
Хъазантемыр иннæтæй уæззаудæр уыд æмæ бырæгау кодта,  
цалынмæ йыл не схæцыдысты, уæдмæ. Хъазантемырæн йæ къухы 
191 

кæцæйдæр февзæрд æрдæгавг æмæ, Уастырджийы кувæндон- 
мæ куы фæцæйхæстæг кодтой, уæд æй хæрдмæ систа. 
- Гъа, Уастырджи, бахатыр кæн, ралæуу-балæумæ нæ 
нал æвдæлы! - æмæ авг йæ дзыхыл сдардта. Иннæтæ йæм 
кæсгæйæ баззадысты. 
Хъазантемыр нозтуарзаг уыд, уый æгас хъæубæстæ дæр 
зыдтой, фæлæ ма зыдтой æнæмаст, зæрдæхæлар дæр кæй у. 
Нозтджынæй дæр, æрвонгæй дæр дын йæ фæстаг хæдон ра- 
ластаид. Джызæл куыддæр фæсте аззад, афтæ дын куы ныц- 
цæлхъ ласид: «О, фæхæссæм æй...» Иннæтæ йын бар-æнæба- 
ры бахъырныдтой æмæ афтæ заргæ цæуынц комы, сæ фæндаг 
сæ зарæгæй цыбырдæр кæнынц. Уæдмæ бахæццæ сты Хъобан- 
мæ. Шофыр æнхъæлмæ кæсы, кæд ын зæгьдзæн йæ фарсмæ- 
бадæг: «Бауром, бузныг дæ лæггадæй. Фервæзын нæ кодтай!» 
Фæлæ йæм дзурæг нæй. Æмæ уый дæр йæ цыды кой кæны. 
- Далæ уæм городочы цур Уæллагхъæумæ хид зыны? - 
фæрсын сывæллæтты. - Уым фæзил, зæгьгæ йын къухæй куы 
ацамыдта Петя, уæд шофыр машинæ зилгæ бæргæ фæкодта, 
фæлæ фæндаг кæдæм цæуы, уый куы ауыдта, уæд машинæ йæ 
мидбынаты дзыхълæуд фæкодта тæккæ хиды сæр. Ахуыссыд. 
- Цæмæ æрлæууыдыстæм? - фæрсынц гуыффæйы бад- 
джытæ. 
Шофыр зæхх æмæ арв кæм баиу сты, уырдæм нымдзаст 
æмæ ма бакодта: 
- Машинæ цыдæр кодта, æркæсын æм хъæуы. Нæ зонын, 
нæ зонын... 
Рахызт тыххæйты. Скасти та фæндагмæ, йæ зæрдæ барызт 
æмæ йæ къухтæ зыр-зыр кæнын куыд райдыдтой, уый æмбаргæ 
дæр нæ бакодта. Капот тыххæй схъил кодта. Моторимæ архайы, 
кæбинæмæ æрбацæуы æмæ та дæгъæл æрыздухæгау кæны, 
æрмæст кæронмæ здыхт нæ, æмæ та, кæй зæгъын æй хъæуы 
машинæ не скусы. Раздæхы та кабинæйæ мотормæ. Афтæ цал- 
дæр хатты. 
- Нал кусы машинæ. Уæд та ардыгæй фистæгæй ацæуиккат. 
Дард куы нал у. Хъобанмæ загьтат, æмæ уын мæнæ Хъобан. 
Лæппутæ сразы сты, æхца йын дæттынц, фæлæ сæ лæппу 
нæ комы. Уæдмæ Хъазантемыр æрхызт гуыффæйæ, размæ 
бацыд, мотормæ ныккаст, телтыл йæ цæст ахаста кæбинæмæ 
схызт æмæ дæгъæл æрзылдта. Машинæ æркуыста. 
192 

- Хъус-ма, лæппу, кæй сайыс, ам иууылдæр шофыртæ сты! 
Кæд нæ уæндыс, уæд æй зæгь! Сайгæ нæ цы кæныс! Сбад æмæ 
кæс, ахæм ран куыд цæуын хъæуы, уымæ. 
Лæппу фыртæссæй дзурын дæр нал суæндыд, Хъазанте- 
мыры фарсмæ иннæрдыгæй бабадт, лæппутæ дæр фæстæмæ 
гуыффæмæ сгæппытæ ластой æмæ машинæ ахæцыд размæ. 
- Лæппу, æз йæ рæстæджы Дзусаты инæлары ластон далæ 
аэродромы хицау куы уыд, уæд. Ахæм тæссар фæндæгтыл-иу 
цыдыстæм, æмæ ацы къуыбыр уыдоны раз мысты рагьы хуы- 
зæн у. Бауырнæд дæ, Ибрагим мæ фарсмæ бадгæйæ тæрсын 
циу, уый зонгæ дæр нæ кодта! Уæд ды цæмæй тæрсыс? 
Афтæ ныхæстæгæнгæ схæццæ сты дыууæуæладзыгон хæ- 
дзары цурмæ. Машинæ æрлæууыд. Лæппутæ æргæппытæ код- 
той. Хъазантемыр Петямæ дзуры: 
- Цалынмæ мах машинæ зилæм уæлæ уæ бынмæ, уæдмæ 
хуын ам цæттæ куыд уа, афтæ бакæн. Лæппуйæн йе 'гьдау скæ- 
нын хъæуы. 
Хъазантемыр, скъæрæджы кæм баивта, уырдæм æй æрхæц- 
цæ кодта æд хуын. Машинæ баурæдта. Рахызт. Лæппу дæр 
рахызтч 
- Бузныг дын уæд, лæппу. Æгады бынатæй нæ фервæзын код- 
тай æмæ арфæйагæй цу дæ фæндæгтыл. Уастырджи дæ йæ ра- 
хиз базыры бын дарæд. Мæнæн та хатырæй уæд. Æрдæбон дæм 
куы бакастæн, уæд мæхæдæг фыццаг хатт ацы фæндагмæ куы 
скастæн, уæд æз дæр афтæ фæтарстæн. Алцы дæр ахуырæй у. 
Сахуыр уыдзынæ ды дæр. Фæндараст у. Æз дæр ма кæд бæркады 
сидтмæ схæццæ уаин. Иу хатт ма дын бузныг æмæ рæствæндаг у... 
Лæппу æнæдзургæйæ йæ машинæйы бабадт, Хъазантемыр- 
мæ ма иу каст æркодта кабинæйæ æмæ йæ фæндагыл фæраст. 
Хъазантемыр хиды сæрмæ бахызт, хæрдмæ, фæндаг арв- 
гæрон кæм æнцайы, уырдæм скаст, йæхинымæр багуым-гуым 
кодта: «Кæй сайыс, ам иууылдæр шофыртæ сты!», зæгъгæ, 
æмæ фистæгæй фæхæрд кодта, фынджы уæлхъус бадджытæ 
сыкъатæй кæм хъазынц, уырдæм. Фæлæ йын йæ гуым-гуым 
хъусæг фæци. Æмæ уæдæй фæстæмæ баззад Хъобаны дзырд- 
баст: «Кæй сайыс, ам иууылдæр шофыртæ сты!» 
- Фаг уал уын у. Ныр та дарддæр нæ фæндаджы куыст кæ- 
нæм. Тымбыл къуыбыр уæм разынд хæстæгмæ? Ныртæккæ 
уырдæм ссæудзыстæм æмæ уырдыгæй Хъобан уалæ Хъæура- 
193 

гъæй суанг далæ Бæгьиаты къуыбырмæ разындзæн! Раст сæм 
уæ армытъæпæнмæ кæсæгау кæсдзыстут! Фæлæ уал уырдæм 
суайынтæ хъæуы! 
Мæ амад мæкъуылтæ мæм разындысты æмæ мæ зæрдæ 
барухс. Федро мæ фембæрста æмæ мæ хинфарст акодта: 
- Кæрдгæ иунæгæй кодтай, фæлæ сæ амайгæ дæр иунæгæй 
скодтай? 
- Уæлæ Бæтæйы рагьæй Бæтæйы фырттæ æруадысты 
æмæ мын сæ уыдон цæстыныкъуылдмæ ацамадтой, - худын, 
стæй йын дзурын: -Амайгæ та Ханджерийæн йæхиимæ. 
- Дæлæ скъæтты афтæ хорз фæархайы сагоимæ æмæ йыл 
дис фæкæнын. Æз мæ дыууæ къухæй афтæ нæ арæхсын, - дис- 
сагæн дзурæгау дзуры Федро. 
Сывæллæтæ цæмæй зонынц, кæй кой кæнæм, уый æмæ 
нæм хæлиудзыхæй кæсынц. 
- Тымбыл къуыбыр кæм ис? - фæрсы мæ сæ иу. 
- Мæнæ уын уый та Тымбыл къуыбыр. Тымбылæй ма уæм 
дзы исты зыны? 
- Уæртæ йæ ных! Иннæ тымбыл цы фæци? 
- Иннæуыл мæнæ мах лæууæм. Уартæ уым æрбадæм æмæ 
Хъобанмæ кæсгæйæ стыр сихор скæнæм. Райсом та, бынæй 
ардæм амонгæйæ, иннæтæн дзурдзыстут, кæм уыдыстæм, уый. 
Сихор скодтам, дон нæм цы уыд, уый банызтам, абадтыстæм 
ма иучысыл. Æвиппайды дын мæм æвдæмкъласон Уырызмæг 
æрбауад. 
- Дойны мын у, - æрхæндæг хъæлæсæй сдзырдта лæппу. 
- Искæмæ ма уæ дон ис? - афарстон сывæллæтты. 
- Нал, - уыд сæ дзуапп. 
- Бафæраз, далæ абон цы æрхы сæрты æрбахызтыстæм, 
уырдæм. 
- Мæнмæ гьер цæуы дон нуазын, - скæуæгау кодта лæппу. 
- Мæ хъуыр ныххус. 
- Омæ дын ам кæцæй æрхæссон дон! Бафæраз, - сабыр æй 
кæнын. 
Уый размæ мæ цæст ахастон алфамбылайыл. Бынæй хос- 
кæрдгæ суыдтон Чшиаты Гæвдийы. Йæхæдæг дæлæуæз ахæц- 
цæ, фæлæ йæ хæлц кæм сты? Дон æм ма уа, уымæн уæвæн 
нæй. Дæлæ къуыбыры бын чысыл бæрз бæлас. Кæсын æмæ йæ 
хызын уым ауыгъд. 
194 

Уырызмæгæн бамбарын кодтон: 
- Сабыргай ныццу, уым йæ хызыны доны авг уыдзæн, ануаз 
дзы æмæ фæстæмæ фездæх, лæг дæ куыннæ бафиппайа, 
афтæ. 
Лæппу бынмæ ныууад, фæлæ уайтагьд лæф-лæфгæнгæ 
схæццæ... 
- Банызтай? 
- Авджы арахъхъ ис! - атугæнæгау кодта лæппу. 
«Арахъхъ? Æмæ Гæвди уырнджытæй куы у! Горæтмæ рагæй 
куы цæуы уырнджыты æмбырдтæм. Къуымæл йеддæмæ ницы 
нуазын, зæгъгæ, куы фæзæгьы. Хисты кæнæ куывды дæр дон 
куы фæнуазы, карз нозт мæ дин нæ амоны, куы фæзæгьы, уæд 
уыгæрдæны æмбæлы?» - ахъуыды кодтон æз æмæ Федромæ 
бакастæн. Уый дæр йе уæхсджытæ базмæлын кодта: ницы йын 
æмбарын, зæгъгæ. 
Иннæтæ куыд ницы бамбарой, афтæ Уырызмæгæн сабыргай 
дзурын: 
- Уайгæ, авг уал ардæм рахæсс, стæй бæрæг уыдзæн. 
Лæппу уайтагьд бæласы бын февзæрд, фæстæмæ æд авг 
фæзылд. Æз Федромæ иуварсмæ фæдзырдтон: 
- Ацы уырнæгæн лæджы ми бакæнæм, - æмæ йæм авг ба- 
даргъ кодтон: - Хистæр дæ æмæ ракув. 
Федро ракуывта æмæ мæм авг фæстæмæ æрбадаргь кодта: 
- Ацаход. 
- Уыйбæрц рæстæг нын нæй. Æмбис - ды, æмбис - æз. 
Рæвдздæр! 
Анызта, æз дæр анызтон. Лæппумæ фæдзырдтон: 
- Далæ чысыл къутæртæ уыныс? 
-Уынын. 
- Кæд ма исты зонын, уæд уым чысыл суадон уыд. Сабыргай 
ныууай. Дон бануаз, ацы авг та дзаг бакæндзынæ æмæ йæ  
фæстæмæ йæ бынаты сæвæрдзынæ. 
Мæхæдæг Тамарæйæн æмбарын кæнын: 
- Цæуын афон у, æмæ ды разæй цу, мах Федроимæ фæс- 
те цæудзыстæм. Бынмæ цæуын зындæр у, размæ сæ ма уадз. 
Хъавгæ цæут. 
Уæдмæ Уырызмæг дæр донæфсæст æмæ худæндзастæй 
схæццæ. 
Цалдæр боны фæстæ Гæвдийыл хæрхæмбæлд фæдæн ду- 
195 

канимæ цæугæйæ. Салам радтам кæрæдзийæн. Мæ къух мын 
куы иста, уæд мын цæстæнгасæй цыма дзырдта: «Курæг дæ 
дæн, уыцы хабар макæмæн радзур». 
Р. 5. 
Никуы йæ никæмæн радзырдтон. Ныр дæр æй нæ радзырдтаин. 
Фæлæ Хъобаны хабæрттæ кæнгæйæ йæ иувæрсты дæр куыд хъуа- 
мæ ахызтаин! Уæд ма мæ Гæвди йæхæдæг, абоны бон йæ цæргæйæ 
йæ ном цы къуыбыр хæссы - «Гæвдийы къуыбыр» - уырдыгæй кæсын 
бауадздзæн! 
Хъобаны культурæ. III 
Дзырды дæсны Дауыраты Харитон 
Дауыраты Мырзабеджы фырт Харитон Хъобаны разагьд- 
дæр лæгтæй иу кæй у, уый дын ам стырæй-чысылæй алчидæр 
зæгьдзæн. Хъæубæстæ йæ лæгæй-лæгмæ иууылдæр зонынц. 
Уæвгæ та Харитоны ирон адæм иууылдæр кæй зонынц, уый 
мæ бон фидарæй зæгьын у. Уымæн æмæ æрвылрайсом дæр 
дуар нæ бахойгæйæ бахизы алы ирон хæдзармæ дæр йæ фар- 
ны хабæрттимæ. Цыдæриддæр хорзæй ис Ирыстоны, уыцы  
хабæрттæ радиойæ фæдзуры адæмæн йæ айв, зæрдæмæхъар- 
гæ хъæлæсæй. Хонгæ дæр сæ кæд кæны «Фæстаг хабæрттæ». 
Царды алы фарстатыл бæстон æрдзургæйæ, фæстагмæ ра- 
хизы, Ирыстоны кæцы колхозы йæ быдыртæм чи цас фаджыс 
аласта, уымæ. 
Хорз у алцæйы кой кæнын радиойæ. Фаджыс дæр колхо- 
зонтæ ласынц, уый сæ куыст у. Уый кой кæной радиойæ, уый 
уæлдæрты афтæ фæнды. Уæдæ! Уæлдæртæ цы зæгьой æмæ 
дæлдæртæ цы нæ бакæндзысты! 
Сæрды улæфты рæстæджы мæ мады æфсымæрмæ уазæг- 
уаты куы вæййын Калачы, уæд сæрмагондæй фæхъусын сæ 
радиомæ. Марадз-зæгьай, кæд сæм фаджысы кой вæййы! 
Бон-изæрмæ сæ хуыздæр артисттæ фæкæсынц сæ хуыздæр 
фысджыты æвзæрст уацмыстæ. Иу айв хъæлæс ивы иннæ айв 
хъæлæсы. Иу зæрдæмæхъаргæ уацмысы ивы æндæр зæрдæ- 
мæхъаргæдæр уацмыс. Зырнæйзилæг, кæнæ цыфæнды кусæг 
196 

даер уæд, йæ куыст кæнгæйæ, хъусы йæ мадæлон æвзагмæ 
эемæ йæ дарддæр хæссы йæ бинонтæм. Уæд цымæ уыдон 
сæ быдыртæм ницы хъацæнтæ ласынц! Сæ хор, сæ дыргьтæ 
сæхигьдауæй тугыл аскъуыйынц? Нæ, уыдон дæр сæ  
быдыртæм ласынц æппæт хъацæнтæ дæр, фæлæ уыцы куыст кæ- 
нынц æнæ хъæрæй. Хъæрæй дзурынц æрмæст сæ мадæлон 
эевзагыл. Уый уæлдæрты афтæ фæнды. Уый сын паддзахадон 
программæ у - мадæлон æвзаг алы хæдзармæ дæр фæхæццæ 
кæнын. Мах уæлдæртæм мадæлон æвзаг нымады дæр нæу. 
Фæзæгьынц: кæй хъæуы Елхотæй дарддæр! Æмæ не 'взаг дæр 
бонæй-бонмæ сæфтмæ цæуы. Мæнæ ма йыл кæд хохаг хъæу- 
ты фынгыл бадгæйæ сидт сидты фæстæ ауадзынц, æндæр. 
Алцы дæр уæлдæртæй аразгæ у! Раст зæгьгæйæ, Харитон иу- 
нæгæй, йæхи фæндæй архайы, гæнæн æмæ амалæй, радио- 
спетаклтæ æмæ литературой бакастытæ аразыныл. Йæхæдæг 
айв кæсы, уый иу, фæлæ ма бахоны Мерденты Юрийы, Сланты 
Къостайы, Саламты Къолайы, Туменаты Ленæйы, Хъæрджын- 
ты Варварæйы, иннæ курдиатджын артистты радиомæ. Уыдон 
айв фæдзурынц Харитонæн йæхи фыстытæм гæсгæ æвæрд 
радиоспектаклты. Арæх Харитоны разамындæй сæ зæрдæ- 
мæхъаргæ хъæлæстæй фæкæсынц адæмон сфæлдыстады 
хицæн таурæгьтæ, ирон фысджыты хуыздæр уацмыстæ. Уæл- 
лæгты бардзырды сæрты ахизæн нæй - фаджыс ласын дæр 
хъæуы æнæмæнгæй. Фидæны бæркадыл кусын хъæуы, уæдæ! 
Фæлæ уæддæр ирон дзырды фарн Харитон уæлдæр æвæры 
æмæ йæ, гæнæн æмæ амалæй, дарддæр хæссы алы ирон 
хæдзармæ дæр. 
Харитон дзырдаивадимæ йæ хъысмæт сбаста скъолайы ма 
куы ахуыр кодта, уæд. Скъолайы бæрæгбæтты-иу йæ сыхаг 
Куытайы фырт Виктор заргæ кодта, Харитон та æмдзæвгæтæ 
айв каст. Фæстæдæр фæйнæ фæдыл ацыдысты. Харитон каст 
фæци Мæскуыйы Щукины номыл театралон училище, куыста 
ирон театры, фæлæ йæ дзырды фарн йæ фæдыл хуыдта  
дарддæр æмæ бацыд Мæскуыйы ГИТИС-ы аспирантурæмæ. Ирон 
дзырды фарн æмæ ирон дзырды хъомысыл дарддæр дæр 
зæрдиагæй кусы. Уæ размæ уын хæссæм Харитон йæхæдæг 
кæй ныффыста æмæ арæх радиойæ кæй кæсы, уыцы таурæгь. 
197 

Дауыраты Харитон 
Чызджыты хох 
Таурæгъ 
Уый раджы уыд. Тменыхъæуы цардис идæдз ус Госга йæ си- 
дзæр чызджытимæ Магда, Зæлда æмæ Залиханимæ. Госга йæ 
хидвæллойæ амал кодта къæбæр. Хъæубæстæ дæр, кæмæн 
куыд йæ бон уыд, афтæ æххуыс кодтой сидзæртæн. 
Иу хуыцаубоны хъæуы фæсивæд ацыдысты Госгайæн зиуы 
- хос кæрдынмæ. Ссыдысты бæрзонд хохы фахсмæ æмæ уым 
каретой бæзджын кæрдæг. Госга сын скодта хæринаг æмæ сæ 
йæ чызджытæн хæрæгыл арвыста зиууæттæн. 
Бæрзонд ссыдысты хæринагдзаутæ, фæлæ адæм нæ зын- 
дысты. Тынг бафæлладысты сабитæ æмæ къæдзæхы тигьыл 
æрбадтысты. Уæдмæ бæзджын сау мигь комæй бырын байдыд- 
та. Æрæхгæдта уыгæрдæнтæ, къуыбыртæ æмæ фæндæгтæ. 
Райдыдта дымгæ кæнын. 
- Цомут фæстæмæ, тæрегæ кæнын. Ам нæ бирæгьтæ куы 
бахæрой, уд та? - загъта сæ иу. 
Фæлæ кæдæм цыдаиккой, уый дæр нæ зыдтой. Сæ фæнда- 
гæй фæрæдыдысты. Хъуыддаг куы бамбæрстой, уæд саргьы 
къухтыл хæцгæйæ æд хæрæг фæстæмæ фæуырдыг кодтой 
хъæуы 'рдæм. Уæдмæ дымгæ бынтон стыхджын. Фæлæбурдта 
сæм, феуæгъд сæ кодта саргьы къухтæй æмæ сæ къуыбыртыл, 
къæдзæхты тигътыл хойын райдыдта. 
Мæгуыр чызджытæ туджы æрхæмттæй нал зындысты. Нал 
дæр размæ, нал дæр фæстæмæ уыд акъахдзæф сæ бон.  
Магда къæссайæ систа æртæ чъирийы, къусы рауагьта махсымæ 
æмæ скуывта: 
- О, не сфæлдисæг, цæмæн нæ сафыс, цы дын кодтам? Æр- 
мæст сидзæрты курдиат уæлæрвтæм нæ фехъуыст. Тынгдæр 
нынниудта дымгæ, къæдзæхты фæхстæй ратыдта дуртæ æмæ 
сæ скъæфта уырдыгмæ. Магдайæн йæ цæссыг йæ рустыл 
згьордта. Æрдиаг кодтой Залихан æмæ Зæлда дæр. Æнамонд 
сидзæрты тæригъæдæй куыннæ æрхаудта арв дæлæмæ, куын- 
нæ атъæпп кодта æгомыг хохы риу! Æрталынг гоби-хох. Æга- 
сæй фервæзыныл зæрдæ дарæн нал уыд. Магдайæн йæ зæрдæ 
198 

риуы ныддур. Фæстаг хатт ма йæ тыхтæ æрбамбырд кодта æмæ 
карзæй Уæлæрвтæм сдзырдта: 
- О, не сфæлдисæг, кæд нын хъизæмæрттæ 'взарын кæныс, 
уæд нын сæ фæцыбыр кæн! Цæйнæфæлтау хохы сæр сырд- 
тæн холыйаг фæуæм, уый бæсты нæ фестын кæн дуртæ, куыд 
лаеууæм æгомыгæй фыдæй-фыртмæ, къæдзæхты хуызы, цæ- 
мæй нæ цард æрцæуа хает нывондæн фидæны сидзæртæн, 
цæмæй сæ цард уа хъæздыг æмæ рæсугъд, цæмæй кæной 
æнæнцой æрдзы ныхмæ тох, æмæ сæ сæрмæ стула тавгæ хур!.. 
Æрдз кæрон скодта йæ æбуалгьдзинадæн. 
Æгьатыр дымгæ уайтагьд фæсабыр. Мигь хæлиу кæнын рай- 
дыдта. Хуры тынтæ ехъазыдысты цъитийыл. Бæстæ æрсабыр. 
Нæ уыд æнцой Госгайы зæрдæ. Йæ чызджытæ нæ зындысты 
сæхимæ. Мæгуыр ус хæдзары катайгæнгæ рауай-бауай кодта. 
Иуахæмы райхъуыст йæ хъарæг. Хуры тынтæ, æврæгьтæй куыд 
æрбабырстой, афтæ адæм кæугæ ракалдысты уынгтæм. Фæлæ 
уый циу? Иууылдæр хохы сæр федтой æрдзы ног сконд. 
Къæдзæхты хуызы адæм базыдтой Госгайы сидзæр чызджы- 
ты. Мад дæр ауыдта йæ сидзæрты сурæт, ныцъцъæхахст кодта, 
цыдæр ма сдзырдта, стæй йæ уд систа. 
Уыцы бæрзонд цъупп адæм схуыдтой «Чызджыты хох». Сæ- 
дæгай азтæ рацыд. Фæлтæр фæлтæры ивы, уыдон та хохы сæр 
æнæзмæлгæ лæууынц. Хистæр чызджы къухы къус. Уый у ныр- 
тæккæ дзæбидырты æмæ сычъиты дон нуазæн фæскъæвда. 
Йæ фæстæ хæрæг йæхи ныттигь кодта æд уæргьтæ, йæ цуры 
кæстæр дыууæ чызджы, сæ фæстæ та - æгомыг куыдз. Бон сæ 
тавы хур, æхсæв та сæ мæйдар бакæны йæ хъæбысы æмæ 
сæ кæддæр сæ мад Госга куыд рæвдыдта, афтæ хурыскастмæ 
барæвдауы, стæй та ногæй хур йæ сидзæрты æртавы... 
Ахмæты æххуысгæнджытæ 
- Бахъаст та дыл кодтой, Аврамы фырт, - райдыдта йæ ны- 
хас Бимболаты фырт. 
- Чи та мæ цы гæнгæ федта? - фæрсæгау æй кæнын, цыма 
ницы зонын, афтæ. 
- Хъæу чысыл у. Иу къуыбырæй иннæ къуыбыр хорз зыны. 
Райсомæй дæ рудзынджы раз сбад æмæ бон изæрмæ киномæ- 
кæсæгау кæс хъæуы цытæ цæуы, уымæ. Заманхъул дæр - мæ 
199 

райгуырæн хъæу - къуыбыртыл лæууы, фæлæ уым иу кæртæй 
иннæ кæртмæ ницы фендзынæ! - æмæ хъæрæй ныххудт. - Кæ- 
мæн та æххуыс кодтат? Чи уыд уыцы мæгуырæг? 
- Чи? Чи? Уæлæ ме сиахс Ахмæт. Мæ хо æгæр фæтæн 
хæссын райдыдта, Ахмæтæн та иунæгæй йæ бон цастæ у! Сы- 
вæллæтты уæлкъуыбырмæ скодтон. Хъазыныл сæ бафтыдтон, 
мæхæдæг Ахмæты цæхæрадонмæ бахызтæн. 
- Ды бахызтæ Ахмæтæн аххуыс кæнынмæ, сывæллæттæ та 
уыцы рæстæджы хъазгæ кодтой уæлкъуыбыр? Иунæгæй? Æнæ 
хъомылгæнæгæй? 
- Куыд æнæ хъомылгæнæгæй? Æз сæм мæ цæст нæ дардтон? 
- Ды Ахмæтимæ ныхас кодтай, æви белы хъæдыл хæцыдтæ, 
æви сывæллæттæм кастæ? 
- Цы кæсын сæм хъуыд? Уайтагъд мæ уæлхъус алæууыдысты! 
Таймураз Бимболаты фырт, кæд федтай, хистæртæ кусой,  
сывæллæттæ та хъазгæ кæной? Уый не скъолайы кодексы фыст нæй! 
- Не скъолайы кодексы рынчын сывæллæтты кусын кæн, уый 
дæр фыст нæй! - фæтызмæг директор. 
- Рынчынтæ дæр алыхуызæттæ сты. Мæ къласы ис дыууæ- 
æртæ рынчыны. Зонын сæ æмæ сæм мæ хъус дарын, уæззау 
куыстæй сæ хъахъхъæнын. Иннæтыл хæрæгау кусын хъæуы! 
Хъæуты скъолаты кæмæй сфæлмæцынц, коммæ чи нал фæ- 
кæсы хицауады цотæй, уыдонæн пирке+ гæххæттытæ ацъапп 
кæнынц æмæ сæ ардæм æрбамидæг кæнынц. Цæмæй сæ 
афæдз-афæдзы дæргъы ирвæзт уой. 
- Уый о, фæлæ ам санаторион-улæфæн скъола у низæмхиц 
сывæллæттимæ. 
- Низæмхиц æмæ низджын иу не сты. 
- Иу хатт ма дын зæгьын, сывæллæтты кусын ма кæн! - 
фæтызмæгдæр Бимболаты фырт. - Нырма уал ам хъаст  
кæнынц, фæлæ дзырд саргьыбæхыл бады: уæлдæр куы фæхæц- 
цæ уа! 
- Абон уал Ахмæтæн аххуыс кодтам æмæ нæ галы бузныг 
фæци. Райсом та бæрæг уыдзæн. 
- Иу райсом дæр нал! Ахицæн! Ацы ныхасмæ куыд нал 
раздæхæм, афтæ бакæн! - йæ мидбылхудт йæ тызмæг касты 
бын æмбæхсгæйæ хъæрæй дзуры Таймураз, цæмæй йæ канд 
ахуыргæнджытæ æмæ хъомылгæнджытæ нæ, фæлæ ма суанг 
Уæлкъуыбыр цæрджытæ дæр хъусой. 
200 

- Бон цæуы æмæ фарн йемæ хæссы, - бахудтæн мæ мид- 
былты æз. 
Уыцы рæстæджы мæ кълас кæрæдзи фæдыл хæрæндонæй 
рахызтысты. Таймуразæн салам радтой æмæ чысыл фалдæр 
аерлæууыдысты. 
- Абон Ахмæтæн аххуыс кодтам? 
- Аххуыс кодтам! 
- Исчи уæ бафæллад? 
- Ничи! 
- Уæдæ чидæр дзырд æрбахаста мæнæ Бимболаты фырт- 
мæ: фыргуыстæй, дам, сæ амардта сæ хъомылгæнæг! 
- Уый чи загьта, уый лæг нæу! Мах нæхи фæндæй чысыл 
нæхи аирхæфстам æмæ уым диссагæй цы ис! Кæдæй-уæдæй 
ма бел мæ къухтæм райстон, - фæхъæлдзæг къласы фыдуаг- 
дæртæй иу. 
- Адæм хæлæгæймард сты! Мах баххуыс кæнæм, фæкæсæг 
кæмæ нæй, уыдонæн. Ахмæтæн йæхицæн кæстæртæ нæй. Йæ 
бел ын чи райса, ахæм йæ къæсæрæй нæ рахиздзæн, æмæ йæ 
рæзты куыд хъуамæ ахызтаиккам! Уæлдайдæр мæ кадджын 
сиахсы. рæзты! Иу хатт ма йæ зæгьын: æз æм бахызтæн æх- 
хуысмæ. Сывæллæттæ уæлкъуыбыр хъазыдысты. Хъазынæй 
куы бафæлладысты, уæд нæм æрбауадысты, фæйнæ белгомы 
сæппæрстой æмæ уым диссагæй цы ис! - сбустæгæнæгау код- 
тон мæ хистæрыл. 
- Аргьæуттæ иннæтæн кæндзынæ. Чи кæй разæй бахызт, чи 
цал белгомы сæппæрста, йæ ныхы хид чи цал хатты асæрфта, 
уыдон мæм бæлвырдæй фæхæццæ кодтой. 
- Киномæ нæ нæ систой, мыййаг? 
-Хъазгæ ма кæн. Æгæр бæстон дзырдта! Тæрсын йæ ныхас 
дарддæр куы ахæццæ кæна. 
- Сæхи сыхæй дарддæр нал ахæццæ уыдзæн. Сых та мæн 
хорз зонынц. 
-Ома? 
-Уыцы хъастгæнæгыл ардыгæй куыд фæцæйцыд, афтæ ам- 
бæлдтæн. Аныхас кодтам зæрдæйæ зæрдæмæ. Баныхас  
кодтам, куыддæр ын йæ фырт, лекка кæныны бæсты, йæ бел райса, 
афтæ йæм мах дæр кæй фæзындзыстæм. Мæнмæ гæсгæ мæ 
бамбæрста. 
- О, фæлæ уæддæр... 
201 

- Бамбæрстон дæ, рынчын сывæллонæн тыхгуыст гæнæн 
нæй. Йæ бон у æрмæстдæр йе уæнгтæ иучысыл аивазын... 
- Иучысыл æрмæстдæр! - йæ мидбылты бахудт директор 
æмæ йæ кусæн уатмæ фæраст. 
Æз сывæллæтты арвыстон, сæ сихоры улæфты размæ сау- 
джын фистæгæй кæдæм фæцæуы, уырдæм. Сихорхæрды фæс- 
тæ, улæфты рæстæг адджындæрæн афынæй уыдзысты æмæ 
Ахмæты фæлмæн мидбылхудт сæ фынты уындзысты. 
Къостайы чингуытæ æфсадмæ 
Улæфты бон мын у æмæ та æруадтæн мæ мад æмæ мæ 
фыды бæрæггæнæг нæхимæ, хъæумæ. Кæрты дуарæй нæма 
бахызтæн, афтæ мæ мад мæ размæ фæци. 
-Алы бон æгас цу! Раздæр æрвылкъуыри цыдтæ. Стæй дыу- 
уæ къуырийæ дыууæ къуыримæ цæуын райдыдтай. Ныр дын 
æртæ къуыримæ схæццæ сты. Уæд уый куыд у? Афтæмæй нæ 
бынтон куы ферох кæнай, уымæй тæрсын райдыдтон. 
- Кусгæ кæнын, кусгæ, мæ мад! Кæйдæр хъæуы кæйдæр 
сывæллæттæ мæ бæрны сты. Хатгай мæ куыст афтæ ацахсы, 
æмæ мæ хæрынмæ дæр нал равдæлы. Сывæллæттæ æхсæв- 
æй-бонæй мæ бар сты. Амы скъолайы хуызæн нæу. Ам уроктæ 
фесты æмæ сæрибар дæ. Уым та уроктæ куы фæвæййынц, хъо- 
мылгæнæджы æцæг куыст уæд райдайы. 
- Уый хорз, фæлæ дæ ныр иу-дæс боны бæрц уæлæ библио- 
текæйы хицау Богьаты Зойæ агуры. Уæлæмæ цæуа, дæлæмæ 
цæуа, - афæрсы дæ. Дæ фæзындмæ тынг бæллы. 
- Цы мæ кæны уагæры? - бацымыдис дæн æз. 
- Фæрсы дæ. Цы дæ кæны, уый мын нæ дзуры, - ныуулæ- 
фыд мæ мад. - Ныхасаг, дам, мæ ис йемæ. 
Уыцы рæстæджы мæ кæстæр хо Азаухан тыргъты февзæрд. 
- Æз æй зонын, æз æй зонын, - гæппытæгæнгæ мæм æрба- 
тахт æмæ мын мæ уæрджытыл атыхст. - Æз æй зонын, фæлæ 
дын æй нæ зæгьдзынæн. 
- Цæуылнæ уæд? - худын, афтæмæй йæ фæрсын. 
- Уымæн æмæ сусæггаг у! - йæ былтыл йе 'нгуылдзтæ гуы- 
дырау авæрдта. 
- Кæмæй сусæггаг у? - фæдиссаг дæн æз. 
-Дæуæй. 
202 

-Ома? 
- Куы, дам, æй базона, цæмæн æй агурын, уый, уæд, дам, 
Хъобаны хæхты бамбæхсдзæн бынтондæр. 
- Уый дын чи загьта? 
- Сæ сыхæгты чызг. Зойæ йын йæ мадимæ куы ныхас кодта, 
уæд æй сусæгæй фехъуыста, - сусæгæй мæм дзуры мæ хо. 
- Æмæ ма цы фехъуыста сæ сыхæгты чызг? - фæрсын мæ 
хойы сусæгæй æз дæр. 
-Уæртæ, дам, Битартæм æфсадæй Къостайы чингуыты бает 
ссыд сæ лæппуйæ йæ хойы номыл. Æмæ, дам, кæд разындысты 
библиотекæйы чингуытæй. Чызгмæ куы фæдзырдтой, уæд сын 
уый дæуæй загьта. Уый, дам, сæ арвыста Аслæнбегмæ. Æмæ 
дæ уымæн агуры Зойæ. 
Æцæгæй дæр мæм æртæ мæйы размæ Аслæнбеджы хо æр- 
бацыд. Къостайы томтæ, дам, агуры де 'рдхорд. Чызгæн загьтон 
фыццаг æртæ томы мæм сты æмæ йæм сæ æртæ боны фæстæ 
дæтгæ дæр ракодтон. Дарддæр... 
- Чингуыты бает чызджы раз байгом кодтой? - фæрсын  
сусæгæй Азауханы. 
- Чызг куы бацыд, уæд гом уыдысты, - сусæгæй мæм дзуры 
уый дæр. 
- Уæдæ уæд хорз. 
Уатмæ бауадтæн, мæ хæдон раивтон æмæ фæстæмæ кæрт- 
мæ рахызтæн. Мæ мадмæ дзурын: 
- Уæдæмæ æз фаллаг фарсмæ бауайон, ме сиахс æмæ мæ 
хойы фенон, рагæй сæм нал уыдтæн. 
- Исты уал скомдзаг кæн, -дзуры мæм мæ мад. 
- Уым скомдзаг кæндзынæн. Уæддæр та мæ афтæмæй нæ 
рауадздзæн ме сиахс. Де 'нæзонгæ у, цы! 
- Æгæр-иу ма бафæстиат у. Мах дæр дæ рагæй нал федтам. 
Уæдмæ дæ фыд дæр зындзæн быдырæй. 
-Хур ма Гагабарзы фахсыл баддзæн, афтæ ам уыдзынæн, - 
бадзырдтон мæ мадмæ æмæ кулдуары æдде фæдæн. 
Цæуын хъæуы стыр уынгты сабыргай. Схæццæ дæн скъо- 
ламæ. Цæуын дарддæр ноджы сындæгдæр. Фæнды мæ, Зойæ 
мæ размæ йæхæдæг куы фæуаид. Æз ницы зонын, ничи мын 
ницы загьта. «Мæнæ Дзуппатæм цæуын. Мæйæ сæ фылдæр 
нал федтон», - зæгьдзынæн ын. Чингуыты кой куы скæна, уæд 
мæхи ницызонæг скæндзынæн. 
Схæццæ дæн хъæусовет æмæ библиотекæйы агьуыстмæ. 
203 

Бынтондæр æрсабыр кодтон мæ цыд. Æмæ дын мæнæ дуарæй 
рагæпп ласта бæрзондгомау, хæрдмæфаст прическæджын сыл- 
гоймаг. Уайтагьд мæ уæлхъус алæууыд. Мæ фæндаг мын ах- 
гæдта. 
- Кæдæй нырмæ дæ агурын, мæнæ лæппу! - уæлахиздзауы 
хъæлæсæй дзуры йæ къух тилгæ. 
-Æртæ къуырийы нæ уыдтæн ам, -дзурын æм уæзбын  
хъæлæсæй. - Цы хабар у, афтæ тынг дæ цæмæн бахъуыдтæн? 
- Дæ мад дын ницы загьта? - фæрсы мæ. 
- Хæдзары нæ уыд мæ мад, - æнæбары бакодтон æз. 
- Цом ма мемæ, цом ма мидæмæ! - æмæ мæ размæ 
алæууыд, цыма дзы лидзынмæ хъавыдтæн. 
- Цом, æрмæст-дæ фæстæ, æмæ йæ агьуысты дуарыл мæ 
разæй бауагьтон. 
Тыргьты, галиуырдыгæй хъæусоветы кусæн уæттæ сты, ра- 
хизырдыгæй дуар - чиныгдонмæ бахизæн. Ам дæр та сылгой- 
маджы мæ разæй бауагьтон, йе уæхсчы сæрты стьолыл ауыдтон 
Къостайы томтæ: æртæ дзы иумæ æвæрд, дыууæ та - хибарæй. 
«Бахаудтай дзы лæппу, - хъуыды кæнын мæхинымæр. - 
Ахæм уавæры никуыма уыдтæ!» 
- Мæнæ Битарты лæппу йæ хомæ цы чингуытæ сæрвыста, 
уыдонæй дыууæ разындысты мæ библиотекæйы чингуытæ. На- 
телло, лæппуйы хо, афтæ зæгьы, ды сæ арвыстай. 
- Хо зæгьгæ, чи зоны, раст кæны, æз сæ арвыстон, - дзурын 
Зойæйæн, мæхинымæр та хъуыды кæнын: «Æрвитгæ сæ уый 
акодта, æз æм æртæ томы радтон æрмæстдæр, фæлæ иугæр 
афтæ загьта, уæд æй афтæ ауадзæм», - æмæ йæ æвиппайды 
афарстон. - Бахатыр кæн, Зойæ, бандероль чызджы цур бакодтат? 
- Чингуытæ куы федтон, уæд сæм мæ зæрдæ фехсайдта 
æмæ йæ уыциуæй фегом кодтон. 
- Зæрдæйы коммæ кæсын хорз нæу. Иучысыл закъæттæн 
дæр аргь кæнын хъæуы. Ныр йæ зæрдæ кæмæн кæдæм æх- 
сайа, уыдон куы гом кæна, уæд кæдæм æрцæудзыстæм? - фæр- 
сын æй сабыргай, цæмæй закъон кæй фехæлдта, уый бамбара, 
æмæ нæ ныхас нæхицæй дарддæр мауал ахæццæ уа. Фæлæ, 
нæй, нæ сæтты. 
- Мæнæ ацы дыууæ чиныгыл мæ чиныгдоны нымæцтæ фыст 
сты. Мæхи къухæй. Æркæс ма сæм. 
Райстон чингуытæ, кæсын сæм. 
204 

- Дæхи къухæй фыст сты, кæй зæгьын æй хъæуы. Дæ чин- 
гуытæ нæ фаг кодтой æмæ сыл бафыстай. Стæй бандеролы 
хицаумæ фæдзырдтат. Фыццагдæр посты хицау, стæй та ды 
закъонæй дзуапп ратдзыстут. Æз та ацы чингуытæ хæссын! - 
æмæ фондз чиныджы дæр мæ дæлармы бакодтон. Сылгоймаг 
мæ размæ алæууыд. 
- Никуыдæм дæ ауадздзынæн! Цом ма уартæ хъæуыхицау- 
мæ, - цы ма акæна уый нал зоны, афтæмæй дзуры сылгоймаг. 
- Цом хъæуыхицаумæ дæр. Цæмæй мæ тæрсын кæныс? - 
цыма ницы 'рцыд, мæхи афтæ дарын. 
Хъæуыхицауы уаты бадынц æртæ нæлгоймаджы. Хъæуы- 
хицау йæхæдæг, йæ дæле нæхи хъæуккаг, хъæуы дзырддзæу- 
гæдæр лæгтæй иу, иудзонгон Тотраты Мæирбег æмæ æртык- 
каг- мæнæн æнæзонгæ, сау сæрак къуртгæджын, Мæирбеджы 
карæн лæг. 
- Мæнæ дын кæй кой кодтон, уыцы лæппу. Чингуыты давдыл 
нæ сæтты. Ноджы ма нæм кæд æртхъирæн кæны судæй! - йæ 
къухтæ тилгæ Ладейы 'рдæм хъæрæй дзуры Зойæ. Иннæ лæг- 
тæ дзы йæ фыртыхстæй айрох сты. 
Хъæуыхицау мæм йе 'лхынц æрфгуыты бынты æрбакаст. 
- Лæппу, давын хорз нæу! - тызмæгæй райдыдта йæ ныхас 
æмæ фыццаг æнæзонгæ лæгмæ бакаст, стæй та Мæирбегмæ. 
Ома, кæимæ куыд дзурын хъæуы, уый уын ныртæккæ æз фенын 
кæндзынæн. 
- Кæд мæ кæм æрцахстай давгæ-давын? - сабыргай йæ 
фæрсын. 
- Уæдæ уый циу? - ноджы фæтызмæгдæр хъæуыхицауы 
хъæлæс. 
- Уый у æргом хахуыр. Кæд мæ федта ацы хорз сылгоймаг 
йæ чиныгдоны къæсæрæй бахизгæ? Бафæрс ма йæ! - сылгой- 
магмæ фездæхтæн æмæ йæ мæхæдæг фæрсын. - Федтай мæ? 
- Нæ федтон, никуы, - фæтыхст сылгоймаг. 
- Уæдæ куыд ис исты радавæн, мидæмæ ма бахиз,  
афтæмæй? - ноджы уæзбындæр хъæлæсы уагæй фæрсын æз. - 
Стæй йын чи радта бар, æмæ искæй бандероль æнæ йæ хица- 
уæй байгом кæна? - балхынцъ кодтон мæ ныхас. 
Лæгтæ æртæйæ дæр федзæм сты, стæй Мæирбег йæ 
дзæбæх къухæй йæ сæр афасæгау кодта, æмæ мæнмæ æр- 
бакæсгæйæ, дзурын райдыдта: 
205 

- Йарæбын, ацы лæппуйы рагæй зонын. Уæдæ сæ бинонтæ 
дæр иууылдæр фæзминаг сты. Горæты хорз ран ахуыр кодта. 
Нывгæнæг у, ноджы ма кæд кæны фысгæ дæр. Мæнæ нæхи 
хъæуккаг Гæздæнты æдзард æфсымæртыл кадæг куы ныффыс- 
та! Нæ йæ кастыстут? Мæнæн æй мæ бинойнаг бакасти. Тынг 
дзы раппæлыди. Уæртæ йæ Горæтгæрон районы газет фарон 
афæдзы тæккæ райдианы ныммыхуыр кодта. Хъобан  
Горæтгæрон районмæ хауы. Ацы лæппу ныридæгæн, не 'фсины ныхæс- 
тæм гæсгæ, йæхæдæг ахуыргæнæгæй Хъобаны скъолайы кусы. 
Дæлæ Гæздæнты æфсымæрты сыхы схъомыл. Ам цæры, арды- 
гон у. Кæйдæр районы газет ын йе 'мдзæвгæтæ мыхуыр кæны, 
мах та йæ тыххæй къæрныхы бынатмæ тæрæм! Уæд уый куыд 
у? Кæд дæм никуы бацыд, уæд дын дæ чингуытæ куыд рахаста? 
Ахъуыды ма кæн, Зойæ. 
Мæирбеджы уыцы ныхæстæ хъусгæйæ мæ зæрдыл æр- 
лæууыд айразмæ мæм Аслæнбег цы фыстæг сæрвыста, уый. 
«Мæ зынаргь хæлар! Кæд дын гæнæн æмæ амал ис, уæд мын 
рарвит (ацы хатт дæр та - рарвит! Цыма мæ зылынджын фæдæ, 
уыйау, Къостайы томтæ, дыууæ журналы «Мах дуг» октябрæн, 
ноябрæн æмæ кæд гæнæн ис, уæд декабрæн дæр. Æмæ иу 
æрыгон авторы чиныг. Де 'взæр æрдхордæн чингуытæй бафсис 
нæй... Дæ зæронд хæлар у мæллæг, куыд уырзæй сгаргæйæ, 
афтæ арф хъуыдытæй дæр, фæлæ йын уæддæр чи зоны, бан- 
тыса урс гæххæтт байдзаг кæнын, кæм лæмæгь зондæй, кæм 
та - уæлæнгай ныхæстæй. 
О цæлхдуртæ, ма 'рлæуут мæ размæ! 
Ауадзут мæ фыстæджы Кавказмæ. 
Уым æрхона ме 'мбæлтты æввахсмæ, 
Зæрдæйы тæмæнкалгæ ныхасмæ. 
Хæдæгай, дæ ног хъусынгæнинæгтæн дын стыр бузныг! Ды 
ма мын фехъусын кæныс нæ уарзон Ирыстоны хабæрттæ, кæ- 
цытæн æз раздæр фæуынын сæ нывтæ дардмæ, æрмæст фан- 
тазийы хуызы, ды та мыл сæ сæмбæлын кæныс дзыхъхъын- 
нæуæгæй, цардæгасæй. Иу хатт ма дын уый тыххæй ирон салам 
æмæ мæ зæрдиагарфæ...» 
206 

- Фыст сыл ис мæхи къухæй! - мæ хъуыдыты хал мын фес- 
къуыдта Зойæйы уынгæг хъæлæс. 
Мæирбеджы ныхæстæм хъусгæйæ сылгоймаг йæ митыл кæй 
фæфæсмон кодта, уый йыл зыны. Мæхæдæг ын тæригьæд кæ- 
нын райдыдтон, фæлæ мын фæстæмæ алæууæн нæй. Раст нæ 
дæн, уый зонын, фæлæ мæм юридикон æгьдауæй фау æрхæс- 
сæн нæй. Аххосджын фыццаджыдæр Аслæнбеджы хо Нателлæ 
у, уый фæстæ Зойæ йæхæдæг. Дзуапдæттæг та, фæнда мæ-нæ 
фæнда, æз дæн. 
- Фæлæууыдаис. Уыцы лæппу сæ кæмæ сæрвыста, уый æр- 
бацыдмæ банхъæлмæ кастаис. Уыцы тыхтон иумæ байгом код- 
таиккат. Æндæр... 
- Къоппы фарс скъуыдгомау уыд. Мæ зæрдæ йæм фех- 
сайдта, - зæхмæ кæсгæйæ дзуры Зойæ. 
- Ацы лæппу чингуытæ кæмæн арвыста, уый дæр æмдзæв- 
гæтæ фыссы. Хæрз æрæджы йын нæхи районы газеты йæ фыс- 
тытæ кастæн. Далæ Сыбыры службæ кæны, - Мæирбег уазæг- 
мæ бакаст. - Хорз рæнхъытæ фыссы. Суанг ма сæ Сокиан дæр 
раппæлыд. Ацы дыууæ лæппуйæ не 'фсин ныридæгæн йæ сæр 
бæрзæндты хæссын райдыдта. Ирон æвзаджы ахуыргæнæг, 
дам, сын æз уыдтæн. 
Уазæг схуыфæгау кодта, радыгай сæ алкæмæ дæр бакаст, 
уый фæстæ мæныл дæр сæрæй къæхтæм йæ цæст æрхаста, 
чысыл æдзæмæй абадт, стæй уæзбын хъæлæсæй райдыдта 
дзурын: 
- Бахатыр мын кæнут. Ладе, ды куыд хистæр, афтæ дæ уæл- 
дай хатыр курын, фæлæ æгайтма ирон лæппутæ æфсады Къос- 
тайы чингуытæ кæсынц æмæ ма æмдзæвгæтæ дæр фыссынц. 
Уый хорз у, - чысыл æдзæмæй абадт. - Чиныг давыны ныхмæ 
Ленин йæхæдæг дæр нæ уыд! 
Ладейæн йе 'фсæр æрхаудта, Мæирбег бахудызмæл. Зойæ 
та куыд уыд, афтæ лæугæйæ баззад, æрмæст чысыл фæгуы- 
бырау йæ мидбынаты, цыма йыл уæлейæ æнæзынгæ тыхтæ 
æруæз кодтой. 
- Ацу, лæппу, æмæ уæ фæндтæ уæ къухы бафтæнт де 
'фсæддон æмбалимæ, - дзуры дарддæр мæнæн æнæзонгæ 
лæг. - Бантысæд уын ирон дзырды хорзæхæн балæггад кæнын. 
Къостайы фарн уæ разæй цæуæд æмæ уын уæ фæндаг рухс 
кæнæд. 
207 

- Бузныг, - сфæрæзтон зæгъын. Зойæмæ бакастæн, Ладейы 
дæр ма цæсты кæронæй ацахстон, чингуытæ рамбырд кодтон. 
Рацæуынмæ хъавын, фæлæ фæлæууыдтæн. Зойæмæ фæ- 
зылдтæн: 
- Адон дын, фыстæй æнæ фыстæй, уадзын Аслæнбеджы 
номæй. Мыййаг ма дæ мæхæдæг райсомбон исты куы радавон 
æнæ дæ къæсæрыл бахизгæйæ, уæд мын-иу хатырæй уæд. 
Хорзæй баззайут! - æнæзонгæ лæгмæ ма иу каст бакодтон æмæ 
феддæдуардæн. 
Тыргьты мæ улæфт суагътон. Мæ бакомкоммæ сæрдары ны- 
мæрдары дуармæ фæкомкоммæ дæн. Сабыргай бахостон дуар, 
бакодтон æй. Бахызтæн. 
- Тотырадз! Цы хур дæ æрбахаста? - фæрсы мæ Апихан. 
- Ладемæ уыцы æнæзонгæ лæг чи у? - дзуапп нæ ратгæйæ 
мæхæдæг фæрсын Алиханы. 
- А-а-а! Уый дæлæ районы милицæйы сæргьлæууæг. 
Муылыхатæй у... 
Æз, цыма, цæвæджыхъæд аныхъуырдтон - фемраст дæн. 
«Милицæйы хицау йæхæдæг ме 'вварс рахæцыд? Диссæгтæ! 
Уæвгæ дзы диссагæй цы ис! Юридикон æгьдауæй æз раст дæн, 
уый бамбæрста! О, фæлæ чингуытæ Аслæнбеджы хо адавта 
æмæ сæ мæ чингуытимæ арвыста, - хъуыды кæнын. - Чызг 
йæхи сраст кодта, мæн та цъысымы баппæрста! Ничи йæм 
кæсы! Фæлæуу, амбæлон уал дыл!» 
- Цæмæн мæ фæрсыс? 
- Афтæ. Æнæ мæн дæр æй тагьд фехъусдзынæ. Хорзæй 
баззай. 
Уайтагьд дуарæдде фæдæн æмæ фаллагфарсмæ фæраст 
дæн. Фæстæмæ доны æрбацыдтæн нæхимæ æмæ райсомæй 
раджы фыццаг автобусы хъæуæй фæцæуæг дæн. Мыййаг, цы 
нæ вæййы, милицæйы сæргьлæууæг йæ хъуыды куы айва! 
Уæвгæ Ленины кой уæгьды не скодта. 
Зарæг абадгæ чызджытыл 
Фарон дæр ма училищæйы райдиан кълæсты ахуыргæнджы- 
ты хайады чи ахуыр кодта, уыдонæй æртæйы æрбаййæфтон 
санаторион скъолайы кусгæйæ. Ноджы ма уыцы аз институт чи 
208 

фæци каст, уыдон дæр уыдысты дыууæйæ. Иннæ ахуыргæн- 
джытæ æмæ хъомылгæнджытæ ныр цалдæргай азтæ кусынц 
ам. Фондз æрыгон чызджы дæр хæрзæгъдау, æмбаргæ сты, гье, 
фæлæ дзы иуыл дæр нырма сдзурæг нæма ис. 
Айразмæ тыргътæм бахызтæн. Уæлæмæ схизæн асинты цур 
чызджыты дзургæ баййæфтон. Салам сын радтон. Уыдон дæр 
мын сæрæй акуывтой æмæ сæ ныхас дарддæр кæнынц: 
- Нырма хъæбыс нæ, фæлæ æцæгæлон нæлгоймаджы къух 
мæныл æндзæвгæ дæр никуыма акодта! Сомы уын кæнын! - 
чызг йæ былтæ йе 'нгуылдзтæй амбæрзæгау кодта. 
Æз ын йе 'нæхин цæстæнгас ацахстон, æваст æм фæзылд- 
тæн æмæ мæ къухтæ фæхъил кодтон. Чызг асинты бын фæми- 
дæг. Æз йæ фæдыл бауадтæн æмæ йæ æрбахъæбысгæнæгау 
кодтон. Раздæхтæн. 
- Гъер дæр-иу расомы кæнæд! - загьтон хъæрæй чызджытæн 
æмæ сæ афарстон: - Исчи ма уæ сомы кæнынмæ хъавы, мый- 
йаг? Нæ хъавы? Уæдæ æз дарддæр цæуын мæ амондагурæг! 
- æмæ мæ кусæнуатмæ бахызтæн. 
Хъуыды кæнын: куыд сæ райхъал кæнон? Уыцы кары  
чызджы агурæг куы нæ уа, уæд тæссаг у сæ фыды уæларт бад- 
гæйæ куы баззайой, уымæй. Мæнæй æртыгай-цыппæргай азы 
хистæртæ сты. Сылгоймагæн йæ азты нымæц нæ фæдзурынц. 
Уыдон училищæмæ дæс къласы фæстæ бацыдысты, æз - аст 
къласы фæстæ. Мæныл ныридæгæн дыууæ æмæ ссæдзæм аз 
цæуы. Ныр анымайут уæхæдæг. Тагьд сыл абадгæ чызджыты 
ном куы сбада, уымæй тæссаг у. Æмæ райдыдтон хъуыды кæнын 
зарæджы рæнхъытыл. Худæджы зарæджы рæнхъытыл. Мæхи- 
нымæр уал æй схуыдтон: «Абадгæ чызджыты зарæг». Æмæ цы 
кæны, уадз æмæ сын райсомбон зонды хос фæуа! Рæнхъытæ 
кæрæдзи ивгæ цæуынц. 
Цæй-ма, цы бакæнон? 
Чындзы куыд ацæуон? 
Цæй-ма цы кæнон, - зæгъут? 
Æмæ дын сæхæдæг цы хъуамæ зæгъой! Дарддæр!  
Дарддæр! Ахæццæ кæн дæ хъуыды! Исты мысгæ дæр æркæн! Рай- 
диан уал хорз у! 
209 

Иуы куы уарзтаин, 
Иумæ куы кастаин, - 
Афонмæ скодтаин мой... 
Уыдон нырма иумæ бакæсын дæр нæма уæндынц, ды та 
сæ бирæтæм кæсын кæныс! Ницы кæны! Уый хуыйны аивадон 
æрхъуыдыдзинад! Дарддæр ахæц, мæнæйуый! 
Фæлæ мæ сонт зæрдæ 
Уастæн цæй хивæнд уыд! - 
Кодта мын бирæты кой... 
Оууа! Цымæ читæ сты? 
Иу дзы уыд Хъобайнаг... 
Æнæмæнг! Хъобаны кусы. Уыны алыбон усгур лæппуты... 
Иннæ та? 
Иннæ та горæтаг... 
Горæты ахуыр кодтай. Фæсурокты проспекты тезгьо кæн- 
гæйæ уыдтай саджы фисынтыл амад лæппуты! Дарддæр... 
Аннæ -Джызæйлаг хæрзконд... 
Кæс-ма Джызæл дæр дзы нæ ферох. Уæвгæ Джызæлы кой 
ма скæн æмæ дæ тæккæ райсом Хъобаны автобусæй рахизын 
кæндзысты сæ хъæуы сæр. Уыцы къуплет дæр рауад цыма? 
Иу дзы уыд Хъобайнаг, 
Иннæ та горæтаг, 
Аннæ -Джызæйлаг хæрзконд... 
Уагæры сæм цы миниуджытæ уыд? 
Бахудт-иу Хъобайнаг, 
Рихи-иу аздыхта, 
Уайтагъд-иу атар мæ зонд... 
Хъобайнагæн йæ рихи у аххосджын. Горæтаг та цæмæй сфи- 
даудзæн? 
Диссаг уыд горæтаг, 
Горæты даргъ уынгты 
Йемæ цыдтæн-иу æз дæр. 
210 

Дарддæр! 
Уастæн цы загъдæуа 
Дæлæ джызæйлагæй, - 
Се 'ппæтæй уый уыд хуыздæр! 
Уæддæр сæ чи бахаудзæн чызджы æнæхин къæппæджы? 
Цинæй куыннæ радтæн, - 
С алкæйы цæсты дæр 
М' амонд хæстæгмæ уыдтон! 
Фæлæ, фæлæ... 
Уалынмæ лæппутæ 
'Ндæрты куы бауарзтой, 
Загътой мæнæн та «хæрзбон!» 
Æмæ? Æмæ зары дарддæр... 
Цæй ма цы бакæнон, 
Чындзы куыд ацæуон, 
Цæй ма цы кæнон? - зæгъут. 
Оххай, цы кæнон? - зæгъут... 
Æмæ? Æмæ ныхæстæ сцæттæ сты. Нæ физкультурæйы 
ахуыргæнæг, ме 'мхъæуккаг, мæхæдæг кусынмæ кæй æр- 
басайæгау кодтон, æмæ ам кусгæйæ чи баззад, уыцы Барис, 
баянæй хорз цæгьды. Нæ хъазтизæрты сæйраг архайæг уый 
вæййы. Районы æркæстытæм дæр зивæг циу, уый нæ зоны! 
Скъолайы клубмæ йæм бацыдтæн. Ныхæстæ йын кæсын. Уый 
йæ фындзы бын цыдæртæ гуым-гуым кæны. Æрбайста йæ 
баян. Йæ риумæ йæ æрбалвæста. Сабыргай йын йæ тæнтæ 
аивазæгау кодта. Базарыд. Иу къуплет. Дыууæ къуплеты. Æр- 
тыккаг... 
- Цыдæр зонгæ мелоди у, фæлæ ныхæстыл хорз бады. 
Ауадзæм æй афтæ. Æстæм мартъимæ бирæ нал баззад. Уым 
сын сюрприз скæндзыстæм, - загьта Барис æмæ хъæрæй ных- 
худт. - Ахсгæ та йæ куыд æркодтай, ахсгæ! - æмæ та йæ ногæй 
азарæгау кодта. 
211 

Сылгоймæгты бæрæгбоны йæ скъолайы Барис йæхæдæг 
азарыд. Æмæ куыд æнхъæл стут! - фæцыд, чи йæм хъуыста, 
уыдоны зæрдæмæ. Суанг ма йæ кæуыл фыстам, уыдоны зæр- 
дæмæ дæр фæцыд! Фæстæдæр æй Евгена хъæуы клубы  
хæдахуыр артисттимæ бацæттæ кодта, æмæ йæ районы хæдахуыр 
артистты æркасты азарыдысты. Уый фæстæ та йæ республикой 
æркасты дæр азарыдысты. Уырдыгæй йæ дзхыхæй-дзыхмæ ай- 
стой иннæ хъæуты хæдахуыр артисттæ. Зарæг кæм æмæ куыд 
райгуырд, уый нымады никæмæуал уыд. Сæйрагдæр уыд, ныса- 
ныл кæй сæмбæлд. Уыцы чызджытæй уал æртæйæ сæ амæнд- 
тæ ссардтой. 
Иннæ дыууæ дæр сусæгæй базарынц: 
«Цæй-ма цы бакæнон, 
Чындзы куыд ацæуон?» 
Алчи дæр сæ йæ миднымæр æнхъæлмæ кæсы йæ минæ- 
вæрттæм! 
Сындзы кæрчытæ 
æмæ Марусяйы бабызтæ 
Æрæгвæззыгон бонтæй иуы фæссихор мит уарын райдыдта. 
Рæсугьд фæлмæн мит фæуарыд. Зæхх дзæбæх æрæмбæрзта. 
Ссыдтæн куыстæй хæдзармæ ногуард митыл мæ фæдтæм фæс- 
тæмæ фæкæс-фæкæсгæнгæ. Фатеры иунæгæй дæн. Фæстаг 
автобусы Къырыл сæхимæ афардæг. Кæимæ ахъазон шахмæт- 
тæй, уый нæй, æмæ мæ гæххæттытимæ архайын. Хъуыды кæ- 
нын, райсом цы кусдзынæн, ууыл. Æз дæр мæ мад æмæ мæ 
фыды абæрæг кæнин, фæлæ сæм айразмæ улæфты бон уыд- 
тæн. Сæхæдæг мын загьтой, зымæгон дзæгьæл рацу-бацу ма 
кæн, зæгьгæ. Æз дæр нæ ацыдтæн. «Цæй, истытæ ныв кæн- 
дзынæн!» - скарстон мæхинымæр æмæ æххæст нæма ахæццæ 
кодтон мæ уыцы хъуыды, афтæ чидæр дуар æрбахоста æмæ 
дуарæй æрбахауæгау кодта Чъогъыл. 
- Тотырбег, цуаны цæуынмæ хуыздæр рæстæгæн скæнæн 
нæй! Ногуард митыл карчы фæдтæ хорз фæзынынц. Дæр- 
гьæвсы сындзыты каркæн ныккæнæн нæй! Кæркмисындзæг сын 
- æввонгæй хæринаг! Лæппутæ мæ фæрсынц, кæд, дам, æй 
212 

фаенды... Райсом раджы... Афтæ, дам, куыд нæ зæгьа, фаронау, 
дам, сусæгæй ацыдысты, нæ мæ æрхъуыды кодтой. Æддагоныл 
мае нымайынц. Гъемæ, дæ фæрсын: цæуыс? 
- Цæуын! - хъуыды дæр ыл нæ акодтон, афтæмæй йæ алыг 
кодтон. 
- Уæдæ-иу раджы фест. Сæумæцъæхтыл Къæхтысæрæй 
куыд акæсæм, афтæ бакæнын хъæуы. 
- Сæумæцъæхтыл, уæд сæумæцъæхтыл, - сразы дæн æз. 
- Æрмæст мын исты хæтæл ссардзынæ, мæнмæ ам ручкæ 
æмæ кърандас йеддæмæ ницы ис. 
- Уыдзæн дын хæтæл дæр, уæдæ нæ æнæ хæтæлæй чер- 
дæм хъæуыс! - хъæрæй ныххудт Чъогьыл æмæ куыд æвиппай- 
ды фæзынд, афтæ æвиппайды фездæхт, къæсæрæй ма æрба- 
дзырдта: 
- Уæдæ уал райсоммæ! 
- Хорз райсомтæ уыл кæнæд! - йæ фæстæ ма адзырдтон 
æмæ дуар къæпсырæй æрæхгæдтон. 
«Ныр тирæй дарддæр мæ къухы хæцæнгарз куы никуы уыд, 
уæд мæхицæй цуанон цы ацарæзтон? О, тиры хорз æхсын, 
цæугæ мысан никуы фæивгьуыйын, фæлæ кæм тир æмæ кæм 
та кæрчытыл цуан? Худинаг кæндзынæн. Фæлæ куы не сразы 
уон, уэеддæр мыл худдзысты! Хъобаны фæсивæд хъал сты! Се 
'мцыд куы нæ кæнай, уæд дæ нымайгæ нæ, рæстмæ дын салам 
дæр нæ ратдзысты. Сæ сæрмæ бирæты нæ хæссынц! Мæнæн 
уал нырма аргь кæнынц æмæ се 'мрæнхъ цæуын хъæуы! Фен- 
дзыстæм! Цуанонæй ничи райгуырд! Хи бафæлварын дæр хорз 
у!» - скарстон мæхицæн æмæ мæ хуыссæны куыд февзæрдтæн 
æмæ куыд афынæй дæн, уый æмбаргæ дæр нæ бакодтон. 
Мæхимæ ахæм миниуæг рахатыдтон: цал сахатыл мæ сыс- 
тын фæхъæуы, уый ныффидар кæнын мæ зонды æмæ райсо- 
мæй уыцы тæккæ рæстæгфехъал вæййын. Никуыма фехæлдтон 
уыцы æгьдау. Сæрымагъз, æвæццæгæн, фынæй нæ фæкæны. 
Цуанæтты кæстæр дуар æрбахойынмæ куыд хъавыд, афтæ 
æз йæ размæ фæдæн. 
- Цæттæ дæн! 
- Хæц, мæнæ дын топп дæр! Лыстæгхæтæлджын у, фæлæ 
уый ахæм цуаны хуыздæр у, кæд сарæхсай, уæд. 
Иннæтæ городокмæ æрбахизæны æдде къордæй лæууынц. 
Кæсын, æмæ сæхимæ дыууæхстонтæ. Сæ гильдзытæ сæ - 
213 

ронбастыл, фæйнæ ссæдз хъуырæйнады. Мæнæн дæр æр- 
калдтой армыдзаг лыстæгхæтæлджыны гильдзытæ. Мæ бæм- 
бæджджыны дзыппы сæ нывæрдтон. Хъуыды кæнын: «Кæд 
лыстæгхæтæлджын хуыздæр у, уæд æй сæ иу йæхицæн куын- 
нæ ныууагьта? Кæд мыл Хъобаны хъалтæ ахудынмæ хъавынц? 
Цæй, фендзыстæм!» - балхынцъ кодтон мæ хъуыды æмæ дæс- 
ны цуанонау хæтæл ме рагьыл баппæрстон, æнæдзургæйæ сæ 
фæдыл араст дæн. 
Комы кæд æхсæвы тар нæма сыстад, уæддæр нын ногуард 
мит йæ урсæй рухс хаста. Цæуæм æнæдзургæйæ. Къæхтысæ- 
ры фæзилæнтæ ногæй мæхинымæр нымайын. Къæхтытысæр- 
мæ схæццæ стæм. Пурты цадгæс Алиханы фæдтæ цæуынц 
хæдзарæй йе скъæттæм, йæхæдæг нæ зыны. Дæргьæвсгомы 
сæрмæ арв ныйирд, уазал ирдгæ рустæ цъыччытæ кæны. Цады 
иувæрсты Цæгат Хынцæджы 'рдæм ацыдыстæм, уыцырдыгæй 
кæркмисындзæджы къутæртæ дзаджджындæр сты. Сындз- 
джынмæ бахæццæ стæм. Алчи дæр хицæн къахвæндæгтыл 
ныллæууыд. Æз Стырдонмæ æввахс фæстаг къахвæндагыл 
лæуд фæдæн. Мæ галиуварс къахвæндагыл æрлæууыд фæл- 
тæрдджын цуанон æмæ ма ноджы мæ комбæстаг Хæмыцаты 
хæрæфырт Джелыты Данел. Ныллæггомау æмæ хæрзцæрдæг 
æмбискары лæг. Станцæйы радгæс инженерæй кусы, стæй мах- 
мæ, скъолайы дæр, уый у рухсытæн дзуапдæттæг. 
- Тотырбег, дæ разæй-иу мæргьтæ куы стæхой, уæд-иу сæ 
хъомылдæрмæ хъав, - æлхыскъгæнæгау мæм æрбайхъуыст 
Чъогьуылы хъæлæс. 
- Уæдæ ахæцыдыстæм! - уый та Данел загьта бардзырды 
хуызы. 
- Кæд хæцæм, уæд ахæцæм! - бакодтон æз дæр, æмæ 
сындзкъутæрты 'хсæн къахвæндагыл араст дæн. Уайтагьд мæ 
разæй стахтысты хъæддаг кæрчытæ. Цалынмæ сæ иумæ хъа- 
выдтæн, уæдмæ чысыл дарддæр пыхсы æрныгьуылдысты. Уа- 
лынмæ иугай гæрæхтæ раихъуысти. Данел дæр фехста æмæ 
дыууæ карчы мæ развæндагмæ æрхауди. Систон сæ, мæ  
ронбастыл сæ афидар кодтон. Дыууæ къахдзæфы нæма акодтон, 
афтæ та мæ разæй стахтысты кæрчытæ. Хъавын та, фæлæ та 
ирвæздзысты, уый фембæрстон æмæ Данелмæ бахъæр кодтон: 
-Данел, цæв! 
Данел æрбахста, дыууæ маргъы та æрхауд мæ размæ. 
214 

Систон та сæ. Цæуын размæ. Мае хæтæл лæдзæгау хæссын. 
Мæргътæ мæ разæй куы стæхынц, уæд Данелмæ бахъæр кæнын 
аемæ сæ уый æрбагæрах кæны. Кæд дзы искæуыл сæмбæлы 
аемæ æрхауы, уæд æй сисын. Хатгай иугай гæрæхтæ айзæлы 
салд уæлдæфы. Кæмæ цал карчы ис цымæ? Æз уал дзы æнæ 
гæрахæй авд систон. Стæй куы фæгæрах кодтаин, уæддæр æй 
чи фехъуыстаид! Мелко-коли-бæр-нæй мын у! Мæ гæрахгæнæг 
Данел у мæнæн, уæдæ ма хæрæфырт цæмæн хъæуы! 
- Данел, цæв! - мæргътæ та мæ разæй куы стахтысты, уæд 
та бахъæр кодтон æцæг цуанонмæ. 
Данелы мад мæ уæлдай уарзт кæны. Кæйдæр комы хикоймаг 
туг адджын у! 
- Данел, цæв! - ног та бахъæр кодтон æз. 
Кæрчытæ, цыма ныхас бакодтой: æрмæстдæр мæ разæй 
стæхынц. Æви уый кæд, мæхæдæг кæй нæ гæрах кæнын, уый 
тыххæй мæнмæ афтæ кæсы. 
Данел ма фæстаг æхст фæкодта æмæ сындзы иннæ кæрон 
фæзмæ ахызт. Æз дæр ма мæ фæстаг карк систон, Данелы цур- 
мæ бацыдтæн æмæ мæ худын нал баурæдтон: 
- Ныр адон кæуыл нымад уыдзысты? Æнæхъæн фынддæс 
сæры æнæ иу гæрахæй! 
- Кæй рагьыл æфтыд сты, уый, мæ мады комбæстаг! Дæхи 
ницызонæг скæн æмæ дæхицæй æппæл, раст цыма æцæг Хъо- 
байнаг дæ! Мæнмæ дæр дзы фаг ис! Æнæхъæн фараст сты! - 
æмæ, кæрчыты халбаст хæрдмæ сисгæйæ, уый дæр хъæрæй 
ныххудт. 
Уæдмæ иннæтæ дæр пыхсæй рахызтысты, махырдæм æр- 
базылдысты. Кæмæ дзы фондз карчы уыд, кæмæ - дыууæ. 
- Тырсыйаг æмæ нæ тырсыйаг хæрæфырт куы амбылдтой! 
Æвæццæгæн кæрчытæ æмдзырд бакодтой æмæ-иу пыхсы бын- 
ты уыдоны къахвæндæгтæм абырыдысты! -хъæрæй худы Чъо- 
гьуыл. 
- Æмæ ма Данел зæронд цуанон у, фæлæ нæ ацы къран- 
дасгæс куыд амбылдта, уæлдайдæр йæ лыстæгхæтæл топпи- 
мæ? - былысчъилæй дзуры иннæ тырсыйаг хæрæфырт Саулох- 
ты Жоркæ. 
Æцæгæй мæм кæй хæлæг кæны Боцуаты хæрæфырт, уый 
йыл бæрæг у. Дыууæ карчы йæ къухы тилы. - Амæн йæ Хуы- 
цау дæр æххуыс кæны æмæ Данел дæр, æндæр йæхæдæг цы 
215 

амардтаид, уый федтаиккам! Топпыл чердæм хæцын хъæуы, 
уый нæ зоны æмæ мын цуанонæй агæпп ласта. Уæдæ ма уартæ 
уыцы мит-митгæнаджы басабыр кæнæд! 
Мит-митгæнаг сындзы фале бады уагъылыйы къалиуыл 
иу-æртиссæдз къахдзæфы æддæдæр. Зары йæхицæн. Йæ 
зарæг нæм сæумæйы æдзæмдзинады хорз хъуысы. Мах æм 
нымады дæр не стæм. Хуры тын йæ сырх риуыл ферттив-ферт- 
тив кæны. Æз сабыргай мæ лыстæгхъуырджын æристон, фæ- 
лæууæгау кодтон, фæхъавыдтæн, фæгæрах кодтон. Мæхæдæг 
дæр æнхъæл нæ уыдтæн, фæлæ цъиу æрхауд. Ме 'мбæлттæ 
фæуыргьуыйау сты. Ничиуал ницы сдзырдта. Цæуæм. Æнæ- 
дзургæйæ æрхæццæ стæм суанг Къæхтысæры рæбынмæ. Комы 
цæуæм. Станцæмæ нæ бирæ нал хъæуы. Уалынмæ та Жоркæ 
бахъуыр-хъуыр кодта: 
- Цæй, иу æхст ын фæрæстмæ ис æмæ цы! Иу æхст топп 
æнæ йæ хицау дæр кæны! 
Ныхас та дзыхæй-дзыхмæ исынц мæ фыдæнæн. Рæвдздæр 
ма куы ныххæццæ уаиккам станцæмæ, фæйнæ куы ануазиккой, 
уæд сæ кæд ацы ныхас айрох уаид. 
Сæ ныхас сын фескъуыдта Сланты уæздан Гæмæты дис 
ныхас: 
- Далæ уыцы бабызтæ ныр дыккаг къуыри ам сты æмæ сæ 
иу агурæг нæй. 
- Афтæмæй куы схъæддаг уой! - ныххудт Чъогъуыл. 
Æз сабыргай æристон мæ лыстæгхæтæлджын æмæ цæу- 
гæ-цæуын æрбахæцыдтæн мæнгвæдæгыл. Бабызты хъомыл- 
дæр йæ фарсыл æрхуыссыд. Иууылдæр фæстæмæ разылдтой 
сæ сæртæ. Диссагмæ кæсæгау мæм кæсынц. 
- Æри ма ацы хæтæл, кæд æцæгæй дæр йæхæдæг æхсы, - 
мæ къухæй мын мæ хæтæл аиста Чъогъуыл, фæхъавыд æмæ 
дыккаг бабыз дæр æрфæлдæхт. 
- Иннæ дæр ма иунæгæй цы кусдзæн? - райстон хæтæл 
æмæ æртыккаджы дæр багæрах кодтон. 
Куыддæр, комырдыгæй станцæйæн цы фæрсаг дуар ис, уый 
нæ фæдыл бахгæдтам, афтæ Чъогъуыл бардзырдæттæгау фæ- 
кодта: 
- Рæвдз февналут! Раздæр уал бабызты куыст акæнæм! 
Исчи куы фæзына, мыййаг! 
Æмæ раст уыд. Куыддæр сæ афыхтам, фæйнæ анызтам, сæ 
216 

бумбулитæ сын доны бакалдтам, афтæ Чъогьуыл рудзынгæй 
фæндагмæ амоны: 
- Нæ уын дзырдтон: дæлæ Марушы фырт ссæуы. Уыдоны 
бабызтæ ма уой? Марадз, Тотыр, мидæмæ йын зæгь, стæй 
бæрæг уыдзæн. 
Лæппуйы размæ рауадтæн. Бакодтон æй мидæмæ. 
- Æмбæлæггаг, Барысби! - ацы хатт фæрæвдз Гæмæт. 
- Хæрзæмбæлджытæ уыл æмбæлæд, - акуывта лæппу æмæ 
йæ анызта. 
- Кæдæм цæуыс ацафон? - фæрсы йæ Чъогьыл. 
- Куыддæр автобусæй æрхызтæн, афтæ мæ мад мæ уæл- 
хъус алæууыд, нæ бабызтæ, дам, дыккаг къуыри нæ зынынц 
æмæ, дам, сæ станцæйы фале малы абæрæг кæн. 
- Мах уæлæ сындзæй цæуæм. Каркдзуан кодтам. Бабызтæ ни- 
куы федтам, дзæгьæлцыд цы кæныс? Фæлтау æрбад æмæ мæнæ 
хъæддаг карчы фыдимæ фæйнæ бануазæм. Кæд дыууæ къуырийы 
ам уыдысты, уæд сыл, æвæццæгæн, рувас æрбамбæлд æмæ сæ 
æд пакъуы фæдæле кодта. Айс, æмæ сидтытыл «оммен» зæгь. 
Барысби «оммен» загьта, æмæ бадт дарддæр цæуы. Чи хуыз- 
дæр æхста, уый айрох и ме 'мбæлттæй. Ныр ныхас цыд, чи хуыз- 
дæр зæгьа æмæ чи аивдæрæй сыста фынгæй. 
Мит-митгæнаг æмæ мын бабызтæ ныххатыр кæнæнт: уыдон 
уым куы нæ фæуыдаиккой, уæд æхсын кæй зонын, уый куыдæй 
бафидар кодтаин! Уый хыгъд ардыгæй фæстæмæ мæ хъобайнаг 
æрдхæрдтæй ничиуал дызæрдыг кæндзæн мæ рæстдзæвиныл. 
Минæвар 
Мæ мад æмæ мæ фыды бæрæггæнæг куы 'руайын нæхимæ, 
Дзуарыхъæумæ, уæд нæ сыхæгтæм - Богьатæм - æнæбауай- 
гæйæ никуыма аздæхтæн фæстæмæ Хъобанмæ. Дзамболат 
æмæ Гуыгуыда кæрæдзиуыл тынг хъæрмуд сты. Сæхицæн цот 
нæ рантыст æмæ мæн, сыхæгтæ куы баистæм, уæдæй  
фæстæмæ зæрдæйæ бауарзтой сæ дыууæ дæр. Сæрдыгон сæм 
Гуыгуыдайы горæтаг хæрæфырттæ бирæйæ вæййынц. Фæлæ 
та уый фæстæ иунæгæй аззайынц. Æз дæр хъæумæ арæх нал 
æфтын. Куыст куыст у! Уæлдайдæр æхсæвæй-бонæй кæйдæр 
сывæллæтты бæрны куы уай, уæд. Фæлæ куы 'руайын, уæд сæм 
217 

æнæмæнг бауайын: раздæрау сын кæм дон сдавын, кæм суг æр- 
сæттын, кæм та сын сæ цæхæрадоны хæмпæлтæ ракæрдын. 
Ацы фембæлды мын Дзамболат радзырдта раджы кæд- 
дæр нæ сыхаг Габейы хистæр фыртæн минæвар куыд ацыд 
Дашкъофмæ, уый. 
Уæд мах Дзуарыхъæуккаг нæма уыдыстæм. Фæлæ мын æй 
афтæ зæрдиагæй дзырдта, раст цыма зноны хабар уыд, раст 
цыма уæдæй ардæм дыууиссæдз азы нæма агæпп ластой. 
Йæхæдæг дæр-иу йæ мидбылты афтæ бахудт, цыма уыцы  
хабар гьеныртæккæ цæуы. 
Габейы хистæр фырт Дашкъофаг чызджы бауарзта - лæппу 
æмæ чызг иумæ ахуыр кодтой ахуыргæнджыты скъолаиы. Чызг 
разы уыд лæппуйы фæндоныл, фæлæ йæ фыд мулкуарзаг уыд, 
æмæ йæ мæгуырмæ нæ ратдзæн, уый æмбæрста. 
Иу бон чызг лæппуйæн аивæй бамбарын кодта: 
«Æрбарвит дæ минæвæрттæ - æрмæст дзырддзæугæ лæг- 
тæ, цы нæ вæййы, чи зоны мын мæ фыды басæттой». 
Лæппу куыд нæ зыдта Дзамболаты дзырдарæхст æмæ йæм 
лæгъстæгæнæджы хуызы бацыд. Рахабар ын кодта йæ фæнд. 
- Чызг разы у, - æмбарын ын кæны, катайгæнгæ йын дзуры: 
- Æнæзынгæйæ чызджы фыд ирæд домы. 
Дзамболат бахудт. 
- Æмæ цы кæны, уыдзæн ын ирæд. Стæй цахæм ирæд! Мах 
Куырттатæгтæ ма хуыйнæм, ирæды тыххæй нæ чындзаджы йæ 
фыды уæларты куы ныууадзæм. Дзæбæх саргьыбæхтæ нын ссар 
æмæ мын уæртæ Цопанаты Хаджумар æмæ дæлæ Дзодзыккаты 
Гæмсыры дæр бамбал кæн. Æртæйæ нæ дзырд хорз фæбады. 
Бадæм чызджы хæдзары. Гаджидау æмæ ныхас кæрæдзи 
ивынц. Фидауынмæ куы 'рхæццæ хъуыддаг, уæд мæ чызджы 
фыд аивæй фæрсы: 
- Рагæй зонæм нæ кæрæдзи, куырттатаг. Ныронг дæр дæ 
уымæн нæ бафарстон, фæлæ дæ ныр фæрсын: уæ лæппу цы 
кусæг у? Цæмæй цæры? 
- Гъер мæ уымæй та куыд фæрсыс? Æз чухты-мухты  
минæвар кæй нæ рацæудзынæн, уый нæ зоныс? 
- Зонын, фæлæ уæддæр... 
- Гъер дæм иу-фондзæссæдз фыстæ куы уа... Иу-ссæ- 
дзы бæрц стурвос... Иу-фондз саргьыбæхтæ... Дæ алыварс 
хуымзæххытæ æмæ хизæнтæ, уæд ахæмæн мæгуырæй тас у? 
218 

Зæды бадæнмæ дын агурынц дæ чызджы, зæды! - арф ныуулæ- 
фыдтæн, чысыл иннæрдæм азылдтæн æмæ аивæй Хуыцауæй 
хатыр ракуырдтон. - Афтæтæ, гье, мæ буц хъонагь. Ноджы ма 
уæздан куырттатаг лæппу у дæ сиахсаг. Ноджы мæ уыцы ныхæс- 
ты фæстæ Хаджумар æмæ Гæмсыр дæр фæлмæн бахудызмæл 
сты, сæ сæртæ разыйы тылд бакодтой. 
Чызджы фыд дыууæ нал загьта. Фысымæй, минæвæрæй 
кæрæдзимæ нæ къухтæ радтам, нæ ныхас гаджидауæй бафи- 
дар кодтам, æмæ хъуыддаг сырæзт, лæппу æмæ чызг æнхъæл 
куыд нæ уыдысты, афтæ тагъд. 
Лæппу æмæ чызг уарзонæй цардысты сахары. 
Иу хатт мæ Дашкъофаг хъонагьыл æнæнхъæлæджы ам- 
бæлдтæн сахары. Бацин кодтам кæрæдзиуыл, стæй мын уай- 
дзæфгæнæгау куы бакæнид: 
- Уæддæр мын мæ чызджы куыд асайдтай куырттатаг? 
- Куыд? - сонтæй йæ афарстон. 
- Фондзыссæдз фысы... Æссæдз стурвосы... Фондз саргьы- 
бæхы... Дæ ныхæстæ, куырттатаг! Афтæмæй сæм хæрæджы 
къæдзил дæр куы нæ разынд! Асайдтай мæ! Фæлæ дын барст 
уæд - лæппу хорз лæггаг разынд! 
- Лæппу хорз лæггаг куы нæ уыдаид, уæд ды мæн дæ хæ- 
дзары нæ федтаис уыцы хъуыддаджы фæдыл. Фæлæ æз цы 
фæкæнын, уый зæрдæйæ фæкæнын. Сайгæ та дæ æз нæ акод- 
тон, сайгæ дæхæдæг дæхи акодтай. 
- Уый та куыд? - мæ цæстытæм мын ныккаст лæг. 
- Уæд æз дæ хæдзары дзырдтон: «Гъер дæм иу-фондзæс- 
сæдз фыстæ куы уаид... Иу-ссæдзы бæрц стурвос куы уаид... 
Иу-фондз саргъыбæхтæ куы уаид... Дæ алыварс хуымзæххытæ 
æмæ хизæнтæ куы уаид...» - мæ рихи аздухæгау кодтон, мæхæ- 
дæг мæ хъонагьмæ хинхудт кæнын. - Æз ис куы нæ дзырдтон! Куы 
уаид дзырдтон! Куырттатаг дæн, уый дæ уыцы уысм айрох! Æз, кæй 
зæгьын æй хъæуы, хъуыддаг аразынмæ фæрæвдз дæн, ды та дæ 
фырзыдæй уайтагьд фос нымайынмæ фæдæ! Уымæ гæсгæ дæ 
æз нæ асайдтон. Ды дæхæдæг дæхи асайдтай æмæ йыл басæтт! 
- Хорз мын фæдæ! Чъынды дæн, уый уæд бамбæрстон! - 
æмæ мæ Дашкъофаг æрдхорд хъæрæй ныххудт. 
Æз дæр ын аххуыс кодтон æмæ иудзæвгар иумæ худтыстæм. 
Ныр дæр ын йæ чызджы, нæ сыхы чындзыты хуыздæры, куы фе- 
нын, уæд мыл худæг бахæцы. 
219 

Дзибылы хæстон хорзæхтæ 
Дзуццаты Дзибылы хуызæн лæгтæ канд Хъобаны нæ, фæлæ 
Ирыстоны иннæ хъæуты дæр бирæ нæ разындзæн. Æцæг  
хæстон лæг кæй у, хæсты арты кæй сыгьд, уый йæ цæсгомы тæлмы- 
тыл бæрæг у. Дзургæ бирæ нæ кæны, уæлдайдæр та йæ хæстон 
фæндæгты тыххæй, æвæццæгæн, йæхинымæр фæзæгьы: «Цы 
ма сыл дзурон? Уæлдай зæрдæрыстæн? Уыцы азты фæдтæ мыл 
нæ зынынц, мыййаг?» Стæй бирæтæм ныхасмæ лæугæ дæр не 
'ркæны. Куы 'рлæууа, уæддæр йæ ныхасы сæр вæййы, райсомæй 
раджы цал кæсаджы рацахста, Маруся дзы хъæрмхуыпп цал кæ- 
сагæй скодта æмæ ма дзы сихорыхæрдæн цал аззад. 
Маруся йæ бинойнаг у, бонзонгæ уырыссаг сылгоймаг, хæс- 
тæй йæ йемæ скодта. Дыууæйæ кæрæдзи æмбаргæйæ цæрынц, 
цот сын нæ рантыст. Дзибылмæ уыд æцæг хæстон хорзæхтæн 
сæ хуыздæртæ - ордентæ дæр æмæ майдантæ дæр. Уыд, уы- 
мæн зæгьын, æмæ сыл иу бон мæгуыры бон акодта! 
Нæ Цæдисы 50 азы бон кадджын уавæры бæрæггæнгæйæ 
хъæуы клубы уыд стыр æмбырд. Æз уыцы бон сывæллæттимæ 
куыстон æмæ йæм нæ бахаудтон. Уæвгæ æмбырд нæма фæци, 
афтæ Дзибыл сосафæндагыл хъуыр-хъуыргæнгæ куыд æрцæй- 
цыд, уымæн мæхæдæг æвдисæн фæдæн. Бон дыууæ хатты  
дуканимæ цæуаг у. Хæдзары тамако бæстон стухы районы газеты 
цыппæрæм хайæ, æмæ уый дымгæ-дымгæ, фæздæг уадзгæ, 
фæцæйцæуы стыр уынджы: йе 'мбис ын дуканимæ цæугæйæ 
бадымы, иннæ æмбис та уырдыгæй здæхгæйæ. Куы мыл ам- 
бæлы скъоламæ æввахс мæ сывæллæтты къордимæ, уæд мын 
салам æнæмæнг ратты, хатт мæм лæугæ дæр æркæны. Сывæл- 
лæттæм бакæстытæ кæны æмæ та æнæдзургæйæ йæ фæндаг 
дарддæр адары, йæ тамакойы фæздæг калгæ. 
Ацы хатт дæр Дзибыл здæхти йæ хæдзармæ, фæлæ иннæ 
хæттытау йæ тамакойы фæздæг йæ сæрмæ нæ ленк кодта, æр- 
мæст йæ къæхты бынмæ касти йæ зылын цæстæй æмæ хъуыр- 
хъуыр кодта: 
«Дзибылæн дæр - майдан æмæ дезертирæн дæр - майдан! 
Ничи сæм кæсы!» 
Мæнырдæм кæсгæ дæр не 'рбакодта. Æвæццæгæн мæ уын- 
гæ дæр нæ фæкодта йæ фырмæстæй. 
«Кадджын æмбырдмæ районы минæвæрттæ дæр куы 'рба- 
220 

цыдысты! Нæ директормæ дæр ма сæрмагонд хуынды гæххæтт 
куы 'рбахастой, уый дæр уым куы ис! Цæуыл афтæ смæсты уы- 
даид Дзибыл? Цавæр дезертирты кой кæны?» - хъуыды кæнын 
мæхинымæр лæджы фæдыл кæсгæйæ. 
Фæстæдæр Таймураз куы фæзынд, уæд æй фæрсын: 
- Цæй, куыд ацыд уæ кадджын æмбырд? 
- Тынг кадджын æмбырд уыд! - худы Таймураз былысчъи- 
лæй. 
- Цыдæр дзы дæуæн дæр дæ зæрдæмæ нæ фæцыд? - 
æлхыскъгæнæгау æй фæрсын. 
- Æмæ ма кæй зæрдæмæ нæ фæцыд? - æмраст мæм æрба- 
каст Таймураз. 
- Дзибылы! Ам дæлæмæ куыд цыд, уый куы федтаис! 
- Дзибыл уырдыгæй куыд рацыд, ды уый куы федтаис! 
- мæсты худт ныккодта Таймураз æмæ дзурын райдыдта: - 
Æмбырды лæвæрдтой сæрмагонд мысæн майдантæ тыгьды 
архайджытæн. Лæвæрдтой йæ хистæр кары лæгтæн, хæсты 
архайдта, нæ архайдта, уый рагацау не сбæлвырд кæнгæйæ. 
Радтой йæ, хæсты кæрæтты чи нæ ауад, хæстæй йæхи чи фæ- 
тылиф кодта йæ рæстæджы, ахæмтæй цалдæрæн. Æмæ, кæй 
зæгьын æй хъæуы, хæсты быдыры йæ туг чи ныккалдта, цæн- 
куылтæй чи ссыд, хæсты цæхæрæй сыгьд æмæ арыдæй чи 
раздæхт, уыцы Дзибылæн уый хъыг куыннæ уыдаид! Æмбырд 
цæуы, адæм æмдзæгьд кæнынц майдан кæй риуыл æрсагь- 
той, уымæн! «Дарддæр сценæмæ хонæм Дзуццаты Дзибылы!» 
- рахъæр кодта сæрдариуæггæнæг. Дзибыл хъуыр-хъуыргæн- 
гæ сыстад, адæм æм азылдысты æмæ йын æмдзæгъд кæнынц. 
Уый сценæмæ цæуыны бæсты йæ ных дуармæ сарæзта.  
«Дзибылæн дæр - майдан æмæ дезертирæн дæр - майдан! Уадзут 
æй уæхицæн!» - æрбайхъуыст ма йæ мæсты ныхас тыргьтæй. 
- Уæдæ уыцы зæрдæйы уагимæ цыд сæхимæ Дзибыл! Йæ 
мæстæй уынгæ дæр никæй кодта, суанг ма тамако дæр не ссыгь- 
та! - ахæццæ кодтон Таймуразы ныхас æз. 
Дыккаг райсом мын Дзибылы тæккæ сыхаг диссагæн дзурæгау 
дзырдта: 
- Дзибыл дысон-бонмæ сæ кæрты рацу-бацу кодта тыхст 
æмæ уырыдæй. Хатгай-иу йæ ныхæстæй айхъуыстон:  
«Дзибылæн дæр - майдан æмæ уымæн дæр - майдан!» Æнæхуыссæг 
мæ фæкодта. Хурыскастыл бацыд хæдзармæ, иудзæвгар афæс- 
тиат, стæй чысыл тыхтонимæ рахызт. «Адон йеддæмæ ма исты 
221 

сты, нал мæ хъæуынц!» - æмæ сосайы 'рдæм фæуырдыг кодта. 
Мæхинымæр ахъуыды кодтон: «Æвæццæгæн сæ хъæусоветмæ 
хæссы, фæлæ ацафон уым чи уыдзæн?» - æмæ къуыбырæй 
йæ фæдыл кæсын. Дзибыл нæ ныккомкоммæ доны сæрты къах- 
хидмæ бахызт. Хиды астæумæ куы бахæццæ, уæд æрлæууыд, 
уæлæмæ скаст, цыма Уæллагæй хатыр куырдта (чи зоны та йæ 
хæстон æмбæлттæй), чысыл æдзæмæй алæууыд, стæй йæ къух 
дард фæхаста æмæ урс тыхтон знæт доны уылæнты балæууыд. 
Лæг йæ мидбынат сагьдауæй иуцасдæр алæууыд, тамако стых- 
та, ссыгьта йæ æмæ йæ хиды астæу кæрæй-кæронмæ бадымд- 
та æмæ сабыргай рацыд... 
Æвæццæгæн ма загьта: «Дзибылæн дæр - майдан æмæ уыцы 
куыдзæн дæр - майдан!» - мæхинымæр ахъуыды кодтон æз. 
Уый адыл Дзибылы хæстон ордентæ æмæ майдантæ - дон 
хиды бынты! Уæвгæ Дзибыл бирæ орденхæсджытæй хæстон- 
дæр лæг кæй у, уый йыл дардмæ дæр бæрæг у. Лæг ордентæй 
лæг нæу, лæг йæ удыкондæй вæййы лæг, æмæ уыцы æрдзон 
хорзæх Дзибыл йæ мады гуыбынæй рахаста... 
Дзибылы плау 
Дзибыл йæ хæстон хорзæхтæ доны куы бакалдта, уæдæй 
фæстæмæ нæдæр йæ хуыз аивта, нæдæр йæ къахайст, нæдæр 
йæ митæ. Раздæрау дуканимæ цæуы, раздæрау кæсаг ахсы. 
Хъæуæгьдау куыд кодта, афтæ йæ раздæрау æххæст кæны. Ал- 
кæмæн дæр салам дæтты. Иу лæгæй фæстæмæ! Хъæуæгьдау- 
мæ та йын æнæцæугæ нæй, уымæн æмæ кæд Хъобаны хæр- 
нæджы фынгæн плау кæнынмæ исчи арæхсы, уæд æрмæстдæр 
Дзибыл! Раст зæгьгæйæ ис дыккаг ахæм лæг - Цæруаты Хъæв- 
дын, фæлæ уæддæр зианджынтæ цæмæндæр гæсгæ фылдæр 
хатт Дзибылы бацагуырынц. Æмæ зивæг дæр нæ кæны. Уый 
хыгьд Хъæвдынæн хъыггомау вæййы, фæлæ йæ æвдисгæ никуы 
ракæны, уæлдайдæр æй фынджы хистæрæн куы бацагурынц, 
уæд. Фынджы сæр бадын кадджындæр нæу, плау кæнынæй! 
Æмæ афтæ, кæрæдзимæ зулмæ кæсгæйæ, фæлæ кæрæдзийæн 
аргьгæнгæйæ, цæрынц иу хъæуы дыууæ плаугæнæджы. 
Дзибыл плау куыд зæрдиагæй кæны, уымæн мæхæдæг æв- 
дисæн уыдтæн æрæджы. 
222 

...Миты рæгьтæ ма сисрæбынты бирæ уыд, фæлæ æнæуи 
та уалдзæгмæ цыди рæстæг. Скъолайæ чысыл дæлдæр 103 аз- 
дзыд Бæгьиаты Текъле йæ цардæй ахицæн. Знон ын скъолайы 
пълотнык Абайты Абхадз цы чырын ацъапп кодта, уым хуыс- 
сы, æнхъæлмæ кæсы, йæ фæстаг фæндагыл цæугæйæ йын 
кæстæриуæг чи рæсугьддæр бакæндзæн, уымæ. Хаджу, Текъ- 
лейы фырт мæнæн хæстæггомау æййафы æмæ ма уый ницы, 
фæлæ Хаджуйы бинойнаг, Текълейæн йæ чындз Дана,  
скъолайы æфснайæгæй кусы: хъæлдзæг, зæрдæхæлар адæймаг. 
Цыфæнды зын уавæрæй дæр хъазгæ-худгæйæ рацæуы. Бын- 
тон диссаг та уый у, æмæ йæ къух кæд æдзухдæр дары фынгæн! 
«Дана, уазджытæ нæм ис, æмæ...» Мæ хъуыды æххæст нæма 
фæзæгьын, афтæ мæ афæрсы: «Æмæ цал сты, стæй кæдмæ?» 
Уайтагьд хуын мæ кусæн, кæнæ та директоры кусæн уаты фев- 
зæры, раст ын æй цыма йæ ныууадмæ йе 'фсин арæвдз кæны, 
афтæмæй та йе 'фсин хуысгæ рынчын уыд фæстаг рæстæджы. 
Ныр уыцы æфсин хуыссы йæ чырыны. 
Дысонизæр сыфцæй стыр бæлас æрластой тракторæй. 
Дæлæ дæргьæй-дæргьмæ хуыссы хæдзармæ хæстæг сосафæн- 
даджы иуварс. Бæлас дæр ма бæласы хуызæн куы уаид! Хъæды 
ма йæ уидæгтæ баззадысты, æндæр бæлас æгасæй дæр ам ис. 
Æд уидаг дæр æй срæмыгьтаиккой, фæлæ зæхх нырма салд у, 
уæлдайдæр та уартæ станцæйы фале нарæг комы! 
Раджы у нырма, уынджы змæлæг нæма ис. Мæрдджынты 
кæрты дуар гом у, фæлæ дзы ничи зыны. Цæуын кæрты дуары 
'рдæм, бæласы дæргь мæ къахдзæфтæй нымайын, дæс æмæ 
ссæдзæй фæдаргьдæр. Фæстæмæ ракастæн, йæ хауд къабуз- 
тыл мæ цæст ахастон, мæхинымæр скарстон: къæдзилæй рай- 
дайдзынæн, стæй уæдмæ исчитæ зындзæн. Фæрæт рахæссон, 
зæгьгæ, хъавгæ кæрты дуарыл бахызтæн. Кæсын æмæ уынын: 
уæртæ сарайы рæбын Дзибыл хъæдындзтæ сыгьдæг кæны. 
Ракаст мæм. Мæ сæрæй йын акуывтон, сугсæттæнæй фæрæт 
райстон æмæ рацыдтæн, бæласы кæрон æрлæууыдтæн. Хъуа- 
мæ йыл мæ пырх акалон сæрæй бынмæ, æндæр гæнæн дзы нал 
ис! Дзибыл плауæн цы хъæуы, уыдон цæттæ кæны, æз та йын 
сугтæ æрцæттæ кæнон! Чи цы куыст зоны, уый хъуамæ кæна! 
Суг сæттын мын амонын хъæуы, цы! Авдаздзыдæй рай- 
дыдтон мæ фыдимæ Тарскæйы хъæдмæ цæуын. Уый-иу сугтæ 
цæттæ кодта, æз та-иу хъæддаг кæрдотæ уыгьтон. Хатгай-иу 
223 

мæм фæрæт радта. Хæдзары та фыццаг сугсæттæг мæхæдæг 
уыдтæн, кæд-иу мæ мæ хистæр хо Хани нæ уагьта, уæддæр. 
Æмæ ныр мæнæ кæйдæр хъæуы фыццаг хатт мæ къухмæ райс- 
тон фæрæт æмæ дзы егьау бæласы цæнгтæ æхсæдын. Сугтæ 
кæрæдзиуыл амайын, пыхсытæ иуварс æвæрын. Чысыл цы- 
дæртæ мын бантыст. Мæхицæй мæ зæрдæ æххæст нæма ба- 
рухс, афтæ мæ фæсхъусæй райхъуыст Дзибылы къæзæнæг ны- 
хас. Уыцы лыстæг хъæлæсæй йæ аивæзта: 
- Гъер кæсыс, Тотырбег, иу кæстæриуæггæнæг нæма зыны! 
Мæ фæрæт æруагътон. Разылдтæн æм, йæ цæстытæм 
ын фемдзаст дæн. Уыдтон дзы æнахуыр разыдзинад. Лæг ма 
иучысыл æнæдзургæйæ алæууыд, йæ хъæдындз æхсæдын нæ 
ныууагьта, афтæмæй ма йæ ныхасмæ фæлмæнæй бафтыдта: 
- Плау дæ куы хъæуа, уæд-иу дзы сие, - йæхæдæг аздæхт æмæ 
фæцæуæг, кæцæй рацыд, уырдæм. 
- Æмæ дæхæдæг ам нæ уыдзынæ? - фæрсæгау æй кæнын. 
- Цы нæ вæййы, лæг йæхи хъуыдыйы иуварс ауайын дæр 
зоны, - бакодта лæг, мидбылхудгæ ма мæм ракаст фæстæмæ, 
æмæ йæ хъæдындз æхсæдгæ сарайы къуыммæ сабыргай ацыд. 
Æз дарддæр суг сæттын. Цасдæры фæстæ, сыхы лæппутæ 
сæ хæдзары куыстытæ куы бакодтой, уæд иугай-дыгай цæуын 
райдыдтой. Алчи дæр сæ ахæм хъуыддаджы йæ хæс зоны æмæ 
йæ куыст кæнын райдыдта. 
Уæдмæ мæрддзыго дæр цæуын райдыдтой. Сихормæ æв- 
вахс кæрты азмæлæн нал уыд. Алкæй дæр фæндыд зæронд 
усы чырыныл йæ къух авæрын, уæлдайдæр ас сылгоймæгты, 
хинымæр сæ алкæй дæр фæндыд Текълейы кармæ фæцæрын. 
Чырыны уæлхъус дзургæйæ, хъæубæсты номæй ныхасгæ- 
нæг Дзампаты Дрис, бирæ арфæты фæстæ йæ ныхас балхынцъ 
кодта: 
«Алчи дæр уæ мæнæ Текълейы кармæ кадджынæй фæ- 
цæрæд, стæй ма æнæниз æмæ рухсзæрдæйæ». 
Хур бон скодта æмæ миты уазал никуыцæй хъары адæй- 
магмæ. Кæрæдзи ивгæ, æнæсыппæй хæссæм 103-аздзыд  
Текълейы йе 'нусон фæндагыл. Уынджы та митдæттæ згъорынц, 
кæрæдзимæ тындзгæйæ уалдзæджы зарæг кæнынц! Æвæдза, 
цард мæлæтæй тыхджындæр у! Æрмæст-иу алчи дæр Текълейы 
кармæ фæцæрæд! 
Уæлмæрдтæй здæхæм, адæм кæрты куыд-хистæрæй хæр- 
224 

нæджы фынгтыл бадынц. Мæрддзыгой сты æрмæстдæр хæрзхæс- 
тæджытæ æмæ хъæубæсты адæм. Фынгыл бынат кæмæ нал æр- 
хауд, уыдонæн цæхæрадоны фæхсбандæнтæ авæрдтам æмæ 
сын уым фынгтæ æрæвæрдтам. Фынгтæ æвæрд куы фестæм, уæд 
Хъæвдын - фынджы хистæр - сыстад, адæмыл йæ цæст ахаста, 
адæм куы фæсабыр сты, уæд уæзбынæй йæ ныхас райдыдта: 
- Мæнæ мæрддзыго адæм, дæтгæ дæр нæ Хуыцау кæны, 
исгæ дæр нæ уый кæны. Нæ мард дæр, нæ удæгас дæр Хуыца- 
уы уазæг уæд, - фæцис йæ ныхас, уæззау бадт æркодта. 
Уыйадыл ацыд Хуыцауы рæгь - æфтаугæ дæр æм ничи ницы 
бакодта, æппаргæ дæр дзы ничи ницы акодта. 
ДыккагрæгьæйТекълейæнрухсагзагьтой.Æртыккагрæгьæй 
бинонтæн хорздзинад ракуырдтой Хуыцауæй. Уæдмæ Дзибылы 
плауы хæрздæф дæр уæлдæфы ахъардта. Æртыккаг рæгьы 
фæстæ плаугæнæг хъуамæ къусты плау кæна, йе 'ххуысгæн- 
джытæ та йæ хъуамæ райуарой фынгтыл. Плау уæрст фестæм. 
Хъæвдын, æгьдау куыд амоны, афтæ Дзибылмæ фæдзырдта, 
сыстад æмæ Текълейы ном ссаргæйæ, стæй зæронд мæрдты 
æрымысгæйæ, хъарм хæринаг хæлар кæны. Мах кæсæм æгь- 
даумæ. Адæм дæр хъусынц, уæлдайдæр æцæгæлæттæ. Уыцы 
рæстæджы фынджы дæллаг кæронæй мæ ном айхъуыстон. 
-Тотыри! 
Акастæн фæстæмæ, хæдзары хæрз æрвад Путу мæм аивæй 
афтид къус тилæгау кæны. Бацыдтæн æм. 
- Радав ма дзы! - дзуры мæм. 
- Нырма йæ хистæртæ уæлæ хæлар куы кæнынц, уæд æй 
сымах куыд фæдæле кодтат! - бадис кодтон æз. 
- Мах æй нæхæдæг ахæлар кодтам. Зæронд усы плау адджын 
у, иучысыл ма дзы радав, - худы мæм мидбылты Текълейы тиу. 
- Дзибыл ахæм митæ нæ уарзы. Уæлæ хистæрты раз лæууы. 
Арфæ йын кæнынц, - нæ коммæ кæсын æз. 
- Уæдмæ автобус рацæудзæн. Мах та цæуын хъæуы мæнæ 
ме 'мбалимæ! - лæгъстæгæнæгау мын кæны Путу. - Дзибыл 
дæуæн ницы зæгьдзæн. Дæ хорзæхæй, никуы дын æй ферох 
кæндзынæн. Зæронд усы плау! 
Дзибылы райсомы ныхас, «плау дæ куы хъæуа, уæд-иу дзы 
сие», мæ зæрдыл æрлæууыд. Къус райстон, плауы аджы раз 
æрлæууыдтæн, Дзибылмæ бакастæн, уый дæр мæм æрбакаст 
йæ дзæбæх цæсты кæронæй, æмæ азылд хистæрты 'рдæм. Æз 
225 

сабыргай аджы сæр систон æмæ Дзибыл йæхæдæг цас код- 
та къусты, уымæй къаддæр æркодтон æмæ аджы сæр бæстон 
æрæхгæдтон. Дзибылы цæстæнгас ма ацахстон плауы къус Пу- 
туйы раз æвæргæйæ. Хистæрты 'рдæм нæма раздæхтæн, афтæ 
анæрыд Дзибылы цъæхснаг хъæлæс: 
- Чи дын радта бар æмæ агæн схицау уай! 
- Уæртæ Тотырбег... - дзурынмæ хъавы лæппу, фæлæ йын 
Дзибыл йæ дзых ахгæдта: 
- Тотырбег Тотырбег у! Уый райсомæй ардæм суг сæтты, арт 
кæны, чырын хæссы! Ды та чи дæ?! Тагьд фесæф мæ аджы цурæй! 
Къус ын йæ къухтæй ратыдта, плау фæстæмæ аджы ныккалдта, 
аг æрæхгæдта æмæ фæстæмæ хистæрты уæлхъус алæууыд. Æз 
ма Путумæ фæкастæн, фæлæ уый, йæ былтæ сæрфгæ æмæ йе 
'мбалы размæ схойгæ, автобусы размæ тындзæгау кæны. 
- Нæ дын загьтон, дæуæн ницы зæгьдзæн! Текълейы кар- 
мæ дæ Хуыцау фæцæрын кæнæд æнæниз æмæ рухсзæрæйæ, 
стæй зарджытæ фысгæйæ! - æрбайхъуыст ма мæм йæ ныхас. 
Зæронд усы плау, уæлдайдæр Дзибылы конд плау, алкæй 
зæрдæмæ дæр фæцыд. Плауы уидыг дзыхмæ исгæйæ алчидæр 
хинымæр йæхицæн арфæ кодта, цæмæй Текълейы кармæ зæр- 
дæрайæ фæцæра. 
Хуыцауæн зын ницы у ... Алы рæстзæрдæ лæг дæр Хуыцауы 
уазæгуæд... 
Уыдтайы гогыз 
Сæумæраджы городокæй куыстмæ цæуын. Уæрмыдонæй 
хур йæ был сдардта. Абон райсомæй кусын. Æвдæм къласы 
ахуырдзаутæ мæ бæрны сты. Авд сахатыл сæ хъуамæ сыстын 
кæнон чызгæй-лæппуйæ, се уæнгтæ сын аивазын кæнон, сæхи 
сын ныхсын кæнон, бахæрын сын кæнон æмæ сæ уый фæстæ 
къласмæ бакæнон. Фараст сахатыл уроктæ райдайдзысты. Æз 
сæрибар уыдзынæн уырдыгæй райсомы фæссихормæ хъомыл- 
гæнæджы куыстæй. Уый санаторийы. Хъæуы скъолайы та мæм 
абон фæндзæм æмæ æхсæзæм кълæсты нывгæныны уроктæ 
ис, доныбылмæ сæ рахондзынæн радыгай æмæ уым дуртæ 
æмæ доны уылæнтæ ныв кæндзысты. Мæ цæст хæссын, кæ- 
дæм сæ ракæндзынæн, хуыздæр ахæм бынат агурын. 
226 

«Уартæ суадоны дæле хорз бынæттæ ис, - уырдæм, æвæц- 
цæгæн», - ахъуыды кодтон мæхинымæр æмæ ма иу каст уыцы- 
рдæм фæкодтон. Æмæ цы уынын: знон Уыдтаимæ кæм базар 
кодтон, уыцы ран зæронд ус фæдисон рауай-бауай кæны. Тарст 
кæстытæ кæны дæлæрдæм дæр, уæлæрдæм дæр. Хатт йæ 
даргь цæнгтæ сцæгьды, кæмæдæр цыдæртæ амоны. Кæдæм 
амоны, уыцырдæм фæкастæн æмæ мæм бæрзонд хæмпæл- 
гæрдæгæй разынд йæ дæргьæй-дæргьмæ фырт Гизайы сæр. 
Æнæуи дæр бæрзонд лæппу у, фæлæ ацы хатт хæмпæлгæр- 
дæгæй дæр бæрзонддæр разынд! 
Бæлвырд у, сылгоймаг цæуылдæр тынг тыхсы, йæ фырт та 
æфсоны цыд кæны, хатгай йæм цыдæр дзырдтæ æппаргæ дæр 
æрбакæны, фæлæ мæм иуæй дардгомау сты, иннæмæй доны 
сыр-сыр мынæг кæны сæ ныхастæ. Лæппу хатгай иуварсмæ 
мæсты ту акæны. 
Мæ комкоммæ ссæуы хъæуы скъолайы ахуырдзау Апаты 
Аслан. Гизайы 'рдæм фæкæсы æмæ та бачыр-чыр кæны. Схæц- 
цæ мæм. Салам мын радта, фæстæмæ та фæкаст æмæ та 
бачыр-чыр кодта. 
- Дæ хорзæхæй, чыр-чырæгæй фæрынчын дæ? Цы чыр-чыр- 
гæнгæ цæуыс? 
- Куыннæ чыр-чыр кæнон! Ахæм диссаг ныронг никуыма æр- 
цыд, канд Хъобаны нæ, фæлæ æгас Ирыстоны дæр! 
- Уагæры цы диссаг у? - фæрсын æй. 
- Знон Уыдта уыцы стыр аргьыл йæ гогыз сымахæн куы нæ 
рауæй'кодта, уæд лæппуты зæрдæмæ уый нæ фæцыд æмæ йæ 
ныффæнд кодтой лæвар бахæрын. Æмæ йæ хæргæ дæр бакод- 
той. Æмæ кæимæ? Кæмцийымæ! 
- Уый та куыд? Гизаимæ? 
- О! О! Гиза-Кæмцийымæ! 
- Уыдтайы гогызы сæры уæлхъус хистæрæн бадт, гаджи- 
дæуттæ дзы уагьта, йæ дынджыр дзыхыдзаг-иу ныккомдзаг  
кодта Уыдтайы гогызы фыдæй алы гаджидауы фæстæ дæр, ныр æй 
йæхи агурæг скодта. 
Ау, уый та куыд? Йæхæдæг гогызы сæрыл бадти, ныр æй агу- 
ры. Лæппуйы ныхасыл не 'ууэендын. 
- Чи дын æй загьта? - фæрсын æй. 
- Мæхæдæг сын уырдыглæууæг уыдтæн. Мæнæн ма йын йæ 
базыг дæр авæрдта! Уырдыглæууæггаг, дам! - æмæ та лæппу 
227 

ныххудт. - Диссаг та куыд нæу! Æгас хъæу æй хъус-хъус дзу- 
рынц, æрмæст æй ды, Уыдта æмæ Кæмци-Гиза нæма зонынц! 
- дзуры лæппу. - Бахатыр кæн, ахуыргæнæг. Ницы дын загьтон, 
хъусгæ дæр мæ ницы фæкодтай. Æз цæуын. 
- Сайын хорз нæу, - дзурын æм. 
- Уым сайдæй ницы ис! Сайгæ дæлæ дынджыр лæг йæ мады 
кæны! Афтæ æнхъæлыс æмæ йæ зонгæ нæ кæны, дысон кæй 
сины сæр æхсыдта уый! Хæдзармæ куы никæй хонай, фæлæ кæм 
цы ис, уый куы агурай, уæд афтæ вæййы! Йæ ном дæр ыл бæгуы 
хорз сбадт: «Кæмци», - ныххудт та лæппу, æмæ афтæ худгæ-худ- 
гæ, фæстæмæ фæкæс-фæкæсгæнгæ, атындзыдта йæ фæндагыл. 
Лæппу ацыд. Мæнæн та мæ зæрдыл æрбалæууыд зноны бон. 
Куыддæр городочы зилгæдуарæй рахызтæн, афтæ  
Чъогъуыл мæ размæ фæци. 
- Мæнгæй нæ фæзæгьынц: иугæр йæ кой скодтай, уæд лæ- 
дзæг дæ къухмæ райе! Гъеныртæккæ дæуыл хъуыды кодтон, 
цæуынмæ дæм хъавыдтæн! - худы, афтæмæй мæм дзуры къæ- 
бæлдзыгсæр лæппу-лæг. 
- Æмæ дæ лæдзæг цы фæцис? 
- Уартæ уыные? - Гизаты бакомкоммæ мын доныбылмæ 
ацамыдта. - Уыдтайы къухы йæ фæсагьтон. 
-Уыдта мæ хъуамæ скæна йæ разæй? 
- Ныртæккæ йæ цурмæ куы бахæццæ уай, уæд алцыдæр 
сбæрæгуыдзæн. 
- Фæбæлвырддæр мын кæн дæхи хъуыды. 
- Уыдта ныртæккæ цы гогыз хизы, уый кой æгас хъæубæстыл 
айхъуыст? - фæрсæгау мæ кæны. 
- Айхъуыст, - дзуапп ын дæттын æз. 
- Хъобайнаг фырæй егьаудæр у йе стъарапойлаг гогыз, 
феныс æй райсомæй скъоламæ цæугæйæ. Изæрæй цалынмæ 
фездæхыс, уæдмæ йын скъæты фынæй фæкæны. 
-Æмæ? 
- Æмæ мах, лæппутæ, æмвæндæй баныхас кодтам, ды дæр 
дыууæ нæ зæгьдзынæ, нымады нæм уыдтæ! - Чъогъуыл хъæрæй 
ныххудт. - Цæмæй нæ ном баззайа, уыимæ дæ ном дæр, Хъоба- 
ны историйы, уый тыххæй бахæрын хъæуы, æппæт хъæубæстæн 
номхæссæн чи ссис, Уыдтайы уыцы гогызы! Бæтæйы фыртты ха- 
бæрттæ рыг дæр нал скалдзысты ахæм хабары фæстæ! 
-Ома? 
228 

- Ома, мах хъуамæ акусарт кæнæм Уыдтайы гогызы. Æмæ 
цас тагьддæр, уыйас хуыздæр! Æндæр гæнæн дзы нал ис! - 
ныххудт та Чъогьуыл. 
- Уый та куыд? Давгæ? - диссагæн æй фæрсын. 
Чъогьуыл тынгдæр ныххудт. 
- Чи дын æй давын кæны? 
- Уæдæ? 
- Уæдæмæ ды ахуыргæнæг дæ. Хъæубæсты дын уæлдай 
кад ис! Уымæ гæсгæ Уыдта дæумæ тынгдæр байхъусдзæн. 
Дæ ныхасыл дыууæ нæ зæгьдзæн. Зонын æй, аргь дын кæны. 
Бацу йæм æмæ йемæ абазар кæн. Цасфæнды куы зæгьа, уæд- 
дæр-иу сразы у. Æхца ссардзыстæм. Æрмæстдæр нæ ном баз- 
зайæд, Уыдтайы гогыз мах кæй бахордтам, зæгьгæ, æндæр 
нæ æхца дæр нал хъæуы. Лæппутæ иууылдæр афтæ скарстой! 
Бамбæрстай? 
- Цыбырдзырдæй, мæн зæлдаг фæндагыл æрвитыс  
Уыдтайы цурмæ сæудæджер кæнынмæ. 
- Иттæг раст мæ бамбæрстай, - æргом мæм æрбакаст ме 
'рдхорд. - Æрмæст, хъусыс, хъавгæ араз дæ ныхас. Ахсджи- 
аг хъуыддагæн дæ гогыз кæй бахъуыд, уый йын лæгьстæгæ- 
нæгау дзур. 
- Цы дзурын хъæуа, уый ныхас йæхæдæг амондзæн, - 
хъуыддаг кæронмæ бамбаргæйæ бакодтон æз. 
- Уыдта зондджын сылгоймаг у! - æнцонтæй йæ нæ асайдзы- 
нæ, фæлæ, цы нæ вæййы, чи зоны фæрæстмæ уа нæ хъуыддаг! 
- йæ ныхас балхынцъ кодта Чъогьуыл. 
Уыцы рæстæг чысыл дæлдæр Уыдта доныбыл йæ гогызмæ 
йæ цæст дардта, æмæ цыма йæ цæсты рухсæй дæр алфамбы- 
лай рухс кодта, афтæ мæм фæкаст. 
Дæргьæлвæст, ацæргæ сылгоймаг, йæ азты уæзæй чысыл 
фæгуыбыр. Йæ сæрыхицау раджы ацыд йе 'цæг дунемæ æмæ 
йæ бирæ цоты йæ комы-комдзæгтæй фæхаста. Царды фæндæг- 
тыл сæ сæвæрдта. Кæд ницы цух æййафы, уæддæр æнцад нæ 
бады. Фосмæ йæхæдæг зилы нырма. Мæнæ та ныр дæр йæ го- 
гызæн доныбыл зарæгау кæны. Мæн куы федта, уæд йæ мид- 
былты бахудт. 
- Ды дæр искæй хизыс доныбыл, Тодта?-хинфарст мæ кæны. 
- Мæнæ дæумæ фæзылдтæн, Уыдта, - аразгæ худт æм кæ- 
нын æз дæр. 
229 

- Оууа, уагæры цы хъуыддаджы фæдыл? - ныддис кодта ус. 
-Уыдта, ды мын куы нæ баххуыс кæнай, уæд ничи! - кувæгау 
ын кæнын сæрæй. 
- Уагæры цы у? 
- Мæ мад мæм æрбадзырдта. Хуыцаубоны хуын хæссы йæ 
чызгæн æмæ, дам, мын дзæбæх гогыз, цæстыахадгæ чи уа, 
ахæм тæккæ райсом æрхæццæ кæн. 
- Райсом горæтыл ауай, базары гогызтæй фылдæр цы ис? - 
бадис кодта ус. 
- Гогызтæ куыд нæ ис горæты, фæлæ райсомæй сихормæ 
кусгæ кæнын, фæскуыст цалынмæ горæтмæ цæуон, базармæ 
хæццæ кæнон, уæдмæ базар сæхгæндзысты. Æмæ, зæгьын, 
дæ гогызыл куы абазар кæниккам, Уыдта. Мæ хъуыддаг мын 
сараз æмæ дын дæ хорздзинад никуы ферох кæндзынæн. Раст 
дæ мæхи мады хуызæн уарзын. Уый дæр дæ азтæм æввахс у. 
Цы зæгьай, уый дын ратдзынæн. Цас? Уæрыччы аргь фынддæс 
сомы у. 
Ус йæ сæр батылдта, ома, нæ. 
- Дыууæ туманы. 
Ус та æнæразыйы тылд бакодта йæ сæр. 
- Фондз æмæ ссæдз. 
Нæ, зæгьгæ, та зæгьы йæ сæры батылдæй. 
- Уæд та æртæ туманы. Æртæ туманæй дыууæ далысы 
балхæнæн ис! 
- Нæ йæ уæй кæнын, Тодта! Мæхи хъæуы. Фæлтау ацу, 
райсом дæхи дæ куыстæй ракур, базармæ куыд бахæццæ уай, 
афтæ бакæн, æмæ дæ мады зæрдæхудты ма бацу. Ацы гогы- 
зимæ ма аныхастæ кæнын бон-изæрмæ. Чызджытæ æндæр 
хæдзайрæгтæ баисты. Лæппу та бон-изæрмæ телыхъæдтыл 
рахил-бахил кæны, изæрæй та кæм хистæрæн, кæм кæстæрæн 
абады. Куы фæзыны хæдзармæ, уæдмæ æз фынæй фæкæнын. 
Мæ цæстрæвдауæг бон-изæрмæ мæ гогыз у, æмæ, дам, æй ра- 
уæй кæн. Нæ æмæ нæ! Галы аргь мын куы дæттай, уæддæр æй 
нæ уæй кæнын! - йæ ныхас балхынцъ кодта Уыдта æмæ йæ 
гогызы 'рдæм фæраст. 
- Гъемæ, уый дæр дзуапп у, Уыдта. Бахатыр кæн, кæд дæ 
батыхсын кодтон. Ды куыд загьтай, æз райсом афтæ бакæн- 
дзынæн. Директорæй мæхи рагацау ракурдзынæн æмæ горæты 
базарыл ауайдзынæн. Дæу та Кæрчигуылойы хорзæх уæд. 
230 

Иу хатт ма дзы хатыр ракуырдтон æмæ рацыдтæн. Лæппутæн 
куы рахабар кодтон, гогызы аргь кæйонгсистон, æмæ мæ базарæй 
кæй ницы рауад, уый, уæд иууылдæр ныххудтысты. Æз фыццаг 
банхъæлдтон æмæ мæныл худынц, фæлæ куыд рабæрæг, афтæ- 
мæй худтысты се 'рхъуыдыйæ кæй ницы рауад, ууыл. 
- Уыдтайы мын сайынмæ хъавыдысты! - иннæтæй ноджы 
хъæрдæрæй ныххудт Чъогъуыл. - Цомут, уартæ дуканийæ ис- 
тытæ айсæм æмæ æхсæрдзæнты бын абадæм. 
Уый знон уыд. Æмæ дын мæнæ абон дзыхъхъынног Хъобай- 
наг диссаг! 
...Гизамæ æрхæццæ дæн. Айв, бæзæрхыгтæ æлвæст лæп- 
пу-лæг йæхи пыхсбынтæм кæсæг скодта. Мæнæ та йæхи си- 
вæзта æмæ та кауы сæрты ракæс-бакæс кæны. Йæ бакомкоммæ 
æрхæццæ дæн. Уый мæ нæ уыны. Æви йæхи барæй æнæуынæг 
скодта, Хуыцау йæ зонæг. 
- Дæ райсом хорз, Казик. 
Лæппу мæм æвиппайды фæзылд. 
-А, уый ды дæ? Кæй райсом, уый хорзæх, Тотырджан. 
-Уæхорзæхæй, райсомæй раджы мадæй-фыртæй цы агурут? 
- Уыдтайы гогыз цыдæр фæцис не скъæтæй... 
- Куыд цыдæр фæцис? 
- Дысон æй мæхи цур йæ бынатмæ бакодта. Стæй æз ацыд- 
тæн уæлæ Бадджетæм кæстæртæн цы бадт уыд, уырдæм. 
Æрæгмæ æрцыдтæн. Абон мæ сæумæцъæхтыл хъал кæны. 
«Тагьд уæлæмæ! Гогыз йæ бынаты нæй!» Сыстадтæн. Агурын. 
Раст æй цыма бирæгь йæ хъоргьмæ нылласта. 
- Лæг-бирæгьтæ ма уæнт! 
- Цыфæндыйæ дæр нал зыны Уыдтайы гогыз. Знон, дам, æй 
ды æлхæнынмæ хъавыдтæ. Стыр æхцатæ, дам, ын лæвæрдтай, 
фехъуыстон. 
- Бæргæ йын лæвæрдтон. 
- Æмæ дын уый йæ пайда! Галы аргь, дам, ын лæвæрдтай? 
- Галы аргьмæ не схæццæ дæн, фæлæ дыууæ далысы аргь 
уыдысты. 
Гиза йæ сæр ныттылдта. 
- Мæ мады ничи басæтдзæн. 
- Казикк, дысон, дам, хистæрæн хорз абадтæ? 
Лæг иуцасдæр сагьдауæй аззад, æрбакаст мæм. Йæ сæр 
нынкъуыста. 
231 

- Уайтагьддæр æй мае зæрдæ базыдта. Дæ хорзæхæй, Уыд- 
тайæн мацы зæгъай! - æмæ йæхи дарддæр гогыз агурæг скодта 
йæ мады цæстмæ. 
Æз дæр мæ фæндаг дарддæр адардтон скъоламæ - иуæй 
уыцы лæппутæм мæсты кодтон, иннæмæй та Уыдтайæн зæрдæйæ 
фæтæригъд кодтон. Бон-изæрмæ ма кæимæ ныхас кæндзæн! 
Мæ амондæн мæ Уыдта нæ уыдта... 
Баса æмæ Джамботт 
Баса æмæ Джамботт хæрзæфсымæртæ уыдысты - иу мад, 
иу фыды зæнæг. Гъе, фæлæ хъысмæтæй æлгьыст разындысты. 
Дыууæ дæр сæ лæджы кары раджы бацыдысты, афтæмæй дзы 
иуæн дæр бинойнаг нæ уыд, æмæ цардысты иу цары бын дыу- 
уæйæ æнæ хæринаггæнæгæй. Цардысты, зæгьгæ, æхсæвиуат 
кодтой сæ фыды хæдзары, бон-изæрмæ та-иу уынгты зылдыс- 
ты. Æрыгонæй сæ куыстыл ничи фæцалх кодта, æмæ магусайæ 
цæлуарзаг рахастой. Дыууæ 'фсымæры удыхъæдæй уыдысты 
æмхуызон - æнæхин æмæ æнæсайд, фæлæ бакастæй кæрæ- 
дзийæ тынг хицæн кодтой. Баса уыд саулагьз, æмдымбыл, гуыр- 
видауц. Джамботт - чысыл тæнтъихæгдæр, бурдзалыг. Кæй- 
фæнды ном-иу сæ зæгь, дыууæ дæр æм æмкаст ракодтаиккой, 
фидисæн нæ, фæлæ номхæссæнæн разындысты ацы дыууæ 
'фсымæры. Сæ рæттæ никуы суагьтой нæдæр куывды, нæдæр 
зианы фынгыл, кæд-иу сæ хæдзары къæбæры мур нæ уыд, уæд- 
дæр. Сæ иу цы фынгыл бадт, уыцы фынгмæ иннæ хæстæг нæ 
цыд. Кæрæдзийæн æгьдаудæтгæйæ, кæрæдзийæн кадгæнгæйæ 
цардысты дыууæ мæгуыр æфсымæры. Цардысты, -хъæубæсты 
циныл цин кодтой, сæ хъыгыл та - хъыг. 
Бонтæ бонты фæдыл цыдысты. Баса æмæ Джамботт дæр 
цардысты хъæубæсты цардæй, цалынмæ иу сихорафон æб- 
уалгь хабар нæ райхъуыст, уæдмæ. 
Иу уалдзыгон хур бон Баса, хъæуы хæрæндоны куы ничи 
разынд, ахæр, зæгьгæ, зæгьæг ын куы нæ фæци, уæд дука- 
нийы сæрмæ йе 'рвад Митяйы хосдонмæ ссыд. Хæдзары ничи 
уыд: Митя уыцы бон радгæс уыд станцæйы, йæ бинойнаг та йæ 
дыууæ фыртимæ скъолайы. Лæг æрдæгхæлд мæкъуылы сæр 
афынæй. Афтæ адджынæн афынæй æмæ фырдиссагæн нал 
232 

райхъал. Сыхæгтæ уайтагьд фæфæдис сты. Митяйы куыстæй 
зерхæццæ кодтой. Лизæтхан дæр скъолайæ схæццæ. Хабар 
хъæуыл айхъуыст. Чи йæ хъуыста, уыдон иугай-дыгай цыдысты 
Митяйы кæртмæ. 
Хъæуы дзырддзæугæ лæгтæ бауынаффæ кодтой: «Марды 
фыццагдæр йæ хæдзарыл сæмбæлын кæнæм, уым дарддæр 
хъуыддæгтæ сæхи амондзысты». 
Уыцы рæстæджы Митя иуварсгомау лæууыд йæ лыстæг 
æнгуылдзтæ йæ цыргь роцъомæ сбыцæу кæнгæйæ. Адæм сæ 
хъуыддаг кæнынмæ бавналой, зæгъгæ, афтæ сæм хæстæг ба- 
лæууыд æмæ сæм сабыргай дзуры: 
- Ацы лæг ме 'рвад нæу? У... - кæсы сæм. - Йæ мард дзæ- 
гьæл хуымæтæджы не 'рхаста мæ хосдонмæ. Ардыгæй уæ- 
лæмæ дæр ма йын уæд æрвадæлтæ дæр уыд æмæ æндæр 
хосдæттæ дæр уыд. Фæлæ æрцыд мæ кæртмæ, растдæр зæгъ- 
гæйæ та, мæ хосдонмæ, йæхи мæныл бафæдзæхста æмæ йæ 
уымæ гæсгæ ныгæнгæ дæр мæ хæдзарæй кæндзыстæм. - Адæ- 
мыл йæ цæст ахаста. Абайты Абхадзмæ фæкомкоммæ. - Аб- 
хадз, хъæдгуыстгæнæг лæгæй дæ зонæм, далæ сарайы фæй- 
нæджытæ æфснайд ис. Бавдæл, чырын бацъапп кæн. Иннæ 
куыстытæ ныронг куыд уыд нæ хъæуы, афтæ алчи йæхимæ рай- 
сæд. Хъæвдын, дæумæ дзурын, плау сæрмагондæй дæхимæ 
райе, Дзибылæн не 'мбæлы, йе 'рвад у. Иннæбон мæ кæртмæ 
æрцæуæг адæмæй - хъæуккагæй дæр, æддагонæй дæр - фау 
куыд ничи æрхæсса афтæ бакæнут. 
Хъæуы хистæры ма цыдæр зæгъын фæндыд, фæлæ Митяйы 
цæстытæм куы фæкомкоммæ, уæд фæсыкк. 
Æртыккаг бон хъæубæстæ кад æмæ радимæ бавæрдтой Ба- 
сайы. 
Данайы карк æмæ 
Рæхимæты куывд 
Сæрдыгон лагерты рæстæг фæци. Ацы аз нæм суанг ма 
далæ Хъалмыхъæй дæр уыд сывæллæттæ. Хорз арвыстой 
сæ рæстæг æмæ афонмæ сæхимæ се 'мбæлттæн кæнынц сæ 
Хъобайнаг хабæрттæ. Мах, ахуыргæнæгæй, хъомылгæнæгæй, 
хæринаггæнæгæй, æфенайæгæй, директор нæ сæргьы, афтæ- 
233 

мæй кæнæм цалцæггæнæн æмæ æфснайæн куыстытæ ныр 
дыккаг къуыри. Æрыгон чызджытæ чъырæй цагьтой, иннæтæ 
та пъолтæ ахуырстой. Абон ма чызг-кæстæртæ рамарзтой, рах- 
садтой æмæ æмбырдæй хурварс рабадтыстæм. Кæсæм боны 
фæудмæ æнхъæлмæ. Райсомæй фæстæмæ суанг ноябры рай- 
дианмæ уыдзыстæм отпусчы. 
- Уæддæр сихорæн исты самал кæнын хъæуы, - йæхицæн- 
дзурæгау бакодта Бимболаты фырт, мæнмæ та фæрсæгау 
фæрсмæ æрбакаст. - Аврамы фырт, уæд та дуканимæ бауаис? 
Директоры ныхасы зæлтæ ма уæлдæфы зыр-зыр кодтой, 
афтæ райхъуыст æфснайæг Данайы цинхъæлæс: 
- Тотыр, уалæ уыцы карк мæ карк у. Кæд æй æрцахсай, уæд 
уын хæлар уæд! - мæнырдæм дзуры Дана. 
Æз иучысыл æдзæмæй абадтæн. Кæсын каркмæ - дзæбæх 
хъомылтæ у. Бакастæн Данамæ дæр. Мидбылты мæм худы. 
- Фынгыл хорз сфидауид! - мæ мидхъуыды мын хъæрæй 
балхъынцъ кодта Таймураз. 
Аракæс-бакæс кодтон алфамбылай. Уартæ цыдæр лæ- 
дзæггонд суыдтон кæрчытæм фæндагыл. Сыстадтæн. 
Сабыргай цæуын лæдзæджы 'рдæм. Систон æй. Фæрсмæ 
цæуын кæрчытæм, цыма сæ иувæрсты ахизынмæ хъавын. 
Бахæстæг сæм дæн. Æваст фæзылдтæн æмæ лæдзæг уыцы 
карчы лыстæг къæхтыл суагътон. Мæхæдæг дæр æнхъæл 
куыд нæ уыдтæн, афтæ карк фæуæлгоммæ. Бауадтæн æм, 
ацахстон æй æмæ... 
- Тотыр, мæн не 'вдæлы. Городокмæ мæ бауайын хъæуы. 
Ныхасгонд дæн Наздайымæ, - æваст фæгæпп ласта Дана. - 
Уæлæ Харитоны чызг æрцæуы. Карк уымæ авæр æмæ уын æй 
Рæхимæт ацæттæ кæндзæн, - тагъд-тагьд лæхурæгау ракалдта 
йæ ныхæстæ Дана æмæ, сæвджынтæ сылгоймаг, раст чысыл 
чызгау лидзæгау акодта стыр кулдуары 'рдæм. 
- Светочкæ, ауылты-ма рауай, - дзурын Харитоны гыццыл, 
фæлæ æмбаргæ чызгмæ. 
Уайтагьд мæ уæлхъус алæууыд. 
- Данайæн йæхи не 'вдæлы. Ды ацы карк дæ мадмæ фæхæц- 
цæ кæн æмæ йæ фæуæларт кæнæд. Сахаты фæстæ уазджытæм 
æнхъæлмæ кæсут. 
Каркæн йæ къубал йæ сæримæ базыры бын бакодтон æмæ 
йæ чызгмæ радтон. 
234 

- Дæхи ма счъизи кæн. Афтæмæй уайгæ тагьд. Кæннод сы- 
даей мæлын! 
Чызг ацыд нырма æххæст чи нæма æруазал, æрдæбон дæр 
ма кæрдзыны муртæ чи агуырдта йе 'мбæлттимæ, уыцы уæзгæ 
каркимæ. Уæдæй нырмæ хæлиудзыхæй чи каст мæ митæм, уы- 
донмæ баздæхтæн. 
- Дуканимæ цæуын мæ нал бахъуыд! - бахудтæн æз. - Да- 
найæн бузныг, нæ хъуыддаг нын ацарæзта. 
- Мæлæты рæстдзæвин дæ! - йæ ныхас мыл ныздыхта нæ 
медициной хо Хъуысаты Заремæ. 
- Уый æнхъæл дын нæ уыдтæн! - йæ ныхас æрбаппæрста 
йæ хо, райдиан кълæсты ахуыргæнæг Зинæ. 
- Æгæр сæххормаг дæн, æмæ уæд рæстдзæвин вæййын. 
Ныр та уал уæхи рæвдз кæнут сихоры хæрдмæ! Рæхимæт Да- 
найы каркыл нæ ныллæудзæн! Фырхæлæгæй ма йæм истытæ 
бафтаудзæн. Нæ йæ зонут, цы! - бахахх кодтон æз æмæ мæ 
бынаты æрбадтæн. 
Ныхæстыл та фестæм. Улæфты рæстæг чи кæм арвитдзæн 
- уый нæ сæйраг ныхасаг. Чи зæгьы, Мæскуыйы бынмæ йæ хæ- 
лæрттæм ацæудзæн, чи зæгьы, Сау денджызы былмæ балцæг 
райста æмæ уым улæфдзæн. Чи кæдæм цæуы, чи кæдæм... 
- Æз Заманхъулæй дарддæр никуыдæм ацæудзынæн, - йæ 
дзырд æрбаппæрста Зинæ. - Мæ мады фарсмæ баддзынæн 
æмæ йын хъобайнаг таурæгьтæ кæндзынæн. 
- Ды-иу куы бафæллайай, уæд ын-иу æз та мæнæ Тотырджа- 
ны таурæгьтæ кæсдзынæн, - йæ ныхас ын балхынцъ кодта йæ 
хистæр хо Заремæ. 
Уалынмæ нæ уæлхъус алæууыд Светæ. 
- Атто уæм æнхъæлмæ кæсы! Цомут! - дзуры цингæнгæ. 
Кулдуарæй куыддæр бахызтыстæм, афтæ Дзуццаты Хари- 
тон - хæдзары хицау - худæгæй мæлгæ нæ размæ рауад. 
- Мæнæ ма, кæдæй-уæдæй нæ къæсæрыл уазджытæ æр- 
бахызт! Мидæмæ, мидæмæ! - хъæрæй дзуры. - Уазæг - Хуыца- 
уы уазæг! - æмæ нын радыгай нæ къухтæ исы. 
- Кæсут, Данайы карк нæ цас бахъæлдзæг кодта! - дзуры 
Таймураз. 
Уыцы рæстæг йæ тебæисæнæй æвзидгæйæ къæбицæй  
рауад хæдзары æфсин, скъолайы та - сывæллæттæм æхсæвыгон 
цæстдарæг Рæхимæт. 
235 

- Цавæр Данайы карк! Уый уын чи загьта? Мæхи карк мын 
æрбарвыста, Тотыр, мæхи карк! Хъулон уарзтæй кæй уарзтон, 
уыцы карк! Фæлæуу, фенон уал уыцы Данайы! - æмæ тебæисæ- 
нæй дуарырдæм æвзидæгау кæны. 
Уыцы рæстæг сæрдыгон хæдзары дуар æрбайгом. 
-Æзмæнæдæн,Рæхи!Дардмæцæуындæнæхъæуы,-æмæ 
дуарæй æрбазынд Дана йæ чызгимæ. - Уый æнхъæл нæ уыд- 
тæн æмæ Тотыр афтæ рæстдзæвин разындзæн. Стæй дæ карк 
йæхæдæг уыд аххосджын, куы йæм ацамыдтон, уæд цæуылнæ 
алыгьд? - дзургæ-дзургæ бацыд йæ чызгимæ фынгмæ æмæ йæ 
хуын æрæвæрдта. - Хатырæй мын фæуæд, мæ хъазæн ныхас 
ахæм бадт кæм расайдта. Æнæхъæн дыууæ мæйы уæдæ цы 
мысдзыстæм! 
- Йæхи та куыд араст кодта! Мæнгæй йæ не схуыдтой Дана. 
Уартæ нæ фæсхохаг сыхæгтæм цыргьаг афтæ хонынц! Нæхи 
Дана кæд кæрды гуырдзиаг цыргь данайау, ома, цыргь кардау! - 
ныххудт Рæхимæт æмæ Данамæ фездæхт. - Зæгъ-ма ацы хорз 
адæмæн, фарон Калачы Фыныкъулæй цал карды радавтай? 
Мæ цæстытыл ауад, фарон сæрды улæфты рæстæг Фæскав- 
казмæ куыд абалц кодтам автобусыл. Калачы сæ Фуникулермæ 
скодтон, æз дзы уый размæ иу æмæ дыууæ хатты нæ уыдтæн: 
мæ мады æфсымæрмæ арæх бауайын, фæлæ иннæтæ фыццаг 
хатт ракастысты уырдыгæй Калакмæ. 
Хицæн фынгыл бадæм сыгьдæг уæлдæфмæ. Лæггадгæ- 
нæг нæлгоймæгтæ нæ алыварс рауай-бауай кæнынц. Цас нæ 
ассивдзысты, ууыл - сæ мæт. Данамæ исчи йæ номæй куы 
сдзуры, уæд лæггадгæнæг æд кард уайтагьд, чи сдзуры, уый цур 
алæууы æмæ йын кард йæ разы авæры. Цæмæй зонынц, Дана 
нæ сылгоймæгтæй иуы ном у. Афтæмæй нæ фынг кардæй бай- 
дзаг æмæ сын Дана се 'мбис йæхирдыгæй фæкодта. 
- Чи дын загьта, æмæ сæ давгæ ракодтон? 
- Дæхæдæг мæм сæ нæ равдыстай, дæлæ Бæгьиаты бын- 
мæ куы 'рбахæццæ стæм, уæд, - бауырдыг æм тебæисæнимæ 
Рæхи. 
- Æвдыстон, фæлæ сæ давгæ нæ ракодтон. Уæд дæр дын 
загьтон, ныр дæр дын мæнæ ат-æппæт адæмы раз зæгъын. 
Гукк! Æлхæнгæ сæ бакодтон! Нæ фынгæн цас бафидын хъуыд, 
уымæй Тотырæй дыууæ хатты фылдæр куы айстой, уæд цыдæр 
кæнын хъуыд! Уæдæ нæ хъуамæ æрратæ фæхуыдтаиккой? Цы 
236 

аембæлд, уый сын бакодтон. Уæд мæхинымæр загьтон: «Хуы- 
цау, бахатыр кæн, ме 'мномты æз æлхæнгæ кæнын. Мæ иунæг 
аевдисæн ды дæ æмæ дын табу кæнын. Ме 'лхæдмæ фау куыд 
ничи æрхæсса, уыцы арфæ мын ракæ», - æмæ кæсыс, уæдæй 
ардæм мæ фæдыл ничи фæзынд Калакæй! Стæй дæлæ уыцы 
кард уыдонæй нæу? - амоны фынгыл цы кард ис, уымæ. - Суа- 
рийæ дын æй куы ауæй кодтон уæд. Уæдæ афтæ, æз сæ зынар- 
гъæй балхæдтон, дæуæн та йæ лæвар бакодтон. Суари та дæ 
уымæн райстон, æмæ нæ фыдæлтæ цыргьаг лæвар нæ кодтой, 
хъуамæ исты мысаинаг ныууадзай. Уымæ гæсгæ сæ æз Хуыца- 
уы раз æлхæнгæ бакодтон, дæуæн та йæ лæвары хуызы радтон. 
Уæд дæ уыцы мысаинаг куы нæ раистаин, уæд афонмæ иу-дæс 
хатты фæхыл уыдаиккам. Абон дын хылæн фадат уыд, фæлæ 
кæсыс, Хуыцау æй хуындмæ аздæхта. Цæмæй æнхъæл уыдтæн 
æмæ Тотырджан ахæм рæстдзæвин разындзæн! 
- Уæдæ уæд фынгмæ æнæхъаугьайæ! - фæхъæр кодта 
Атто æмæ йæхæдæг хистæры бынаты æрбадт. 
Иннæтæ дæр æрбадтысты. Æз дæр та, æрвылхатт куыд 
вæййы, афтæ уырдыглæуд-уырдыгбадт кæнын. 
Хызисæг 
Бæгьиаты къуыбырыл Илакъайы хæдзары чындзхаст йæ 
тæккæ тынгыл у. Йæ дыккаг фыртæн хъуыддаг кæны Бæгьиаты 
кадджын æмæ уæздан хистæр. Хуры фæстаг тынтæ ма Хъæу- 
рагьы чъылдымæй сæхи хæрдмæ ивæзтой, афтæ чындзы хис- 
тæртæм бакодтой, уыдон æй арфæты бын фæкодтой æмæ йæ 
дарддæр арвыстои. Къухылхæцæг æмæ æмдзуарджын сæ хойы 
йæ къуыммæ бакодтой. Скуывтой йын, цæмæй къонамæ фарн 
æрбахæсса, æмæ цы къуымы балæууыд, уый кад æмæ радæй 
хъахъхъæна. Уæдмæ сылгоймæгтæ цæлгæнæн стыр уаты баз- 
мæлыдысты. 
- Мыды къус рахæссынæн афон нæма у? - дзуры сæ иу. 
- Æви йæ ног чындз йе 'фсинимæ сусæгæй бахæрынмæ хъа- 
вы? - йæ ныхас баппæрста иннæ. 
- Тыджыйон, дæ хорзæхæй, бирæ ма æнхъæлмæ кæсдзыс- 
тæм? - æлхыскъгæнæгау баппæрста йæ дзырд æртыккаг. 
- Кæдæм тагъд кæнут. Йæ къуым бахъарм кæнын уал æй 
237 

бауадзут. Ахæрынæй анхъæлмæ кæсын хуыздæр у, - сылгой- 
мæгты астæу бадгæйæ уæзданæй дзуры Тыджыйон. 
Æз лæггадгæнджытæн хистæрæн чысыл раздæр æрбадтæн 
сарайы. Илакъайы хистæр фырт Федро тыхстæй мæ уæлхъус 
алæууыд. Лæгьстæгæнæгау мæм дзуры: 
- Дæ хорзæхæй, Тотырбег, фервæзын нæ кæн. Хызисæг кæй 
снысан кодтам, уый кæмдæр æгæр фæстиат кæны. Цом, æмæ 
чындзы хыз ды сие. Никуы дын æй ферох кæндзынæн! 
- Ахæм хъæзтытæй никуыма хъазыдтæн! - худын Федро- 
мæ агуывзæ мæ къухы, афтæмæй. - Стæй æз дæр, цыма, мæ 
комдарын абонмæ не 'рхастон, афтæ дæм нæ кæсы? - æмæ 
сыкъа мæ дзыхмæ схастон. 
- Ме 'нæзонгæ нæ дæ! Цалынмæ дæуыл нозт фæзына, уæд- 
мæ æртæ хатты сбон уыдзæн! 
- Омæ, зæгьын дын, Федро, ахæм куыст никуы кодтон! - 
мæхи фæтылиф кæнынмæ хъавын. Лæппутæм бакастæн. Уы- 
донæй мæ зæрдæ кæуыл бадарон, ахæм нæй. 
- Ницы дзы хъæуы. Цы тырысагонд дæм радтой, уый æртæ 
хатты рахизырдæм æрзилдзынæ. Арфæтæ зæгъдзынæ. Дзурын 
дæ, мыййаг, ахуыр кæнын хъæуы! Хыз аиуварс кæндзынæ. Ты- 
рысагонды хъæд та пецы сæрмæ искуы фæцæвдзынæ! Устытæ 
дын сæхæдæг аххуыс кæндзысты. 
- Омæ, кæд æндæр гæнæн нал ис, - сыстадтæн æмæ хæ- 
дзары 'рдæм цæуын Федроимæ. 
- Нæй, нæй! Иууылдæр æгæр бахъæлдзæг сты. Ам та чысыл 
уæззау зонд æмæ дзырдарæхст равдисын хъæуы. Баныхас  
кодтам! - æмæ мæ йæ разæй уатмæ басхойæгау кодта. - Лæппутæ, 
мæнæ уын хызисæг! 
Къухылхæцæг мæн ауынгæйæ бацин кодта. 
- Абондæргьы дæр Тотырджанмæ фæдзырдтаиккат æмæ 
афонмæ æфеинтæ мыд адджынæн хæриккой! Лæппутæ, 
ракæнут чындзы! Мæ фæдыл! - йæхæдæг цъæхенаг хъæлæ- 
сæй ныззарыд: 
Ой, фæкæнæм æй, фæкæнæм... 
Æфеинтæ, сымахмæ фæцæуæм, ой! 
Уæхи æрцæттæ кæнут адджын мыд хæрынмæ, 
Нæ ног чындзы къухæй, ой! 
238 

Ой, Бæгъиаты Илакъайы хæдзармæ 
Мæнæ æрбахызт сылыстæг адджын цард кæнынмæ. 
Ой, адджын цард фæкæнай, адджын цард фæкæнай, ой! 
Дæ уарзон æфсин дæ цæрæнбонты куыд уа зæрдæрай, ой! 
Ой, мæнæ Бæгъиаты къуылдымыл абоны хорздзинад 
Æнусмæ куыд цæуа, æнусмæ куыд цæра, ой! 
Лæггадгæнæг кæстæр лæппу, йæ галиу къухы хуынхæссæн 
тæбæгъ æртæ чъирийымæ, сæ уæлæ хызисæн тырыса, йæ рахиз 
къухы та - дурын, дурыны хъуыры сыкъа сагъд, афтæмæй æп- 
пæты разæй бахызт, сылгоймæгтæ хистæрæй-кæстæрæй кæм 
бамбырд сты, уыцы уатмæ. Къухылхæцæг æмæ æмдзуарджын, 
сæ хойы къухтыл хæцгæйæ, бахызтысты йæ фæдыл. Æз дæр 
сæ фæстæ бахызтæн. Уаты астæу - амайгæ пец. Уырыссаг пец 
дæр ма йæ хонынц. Чындзы уырдæм хæстæг бакодтой. Æз уал 
тæккæ бахизæны мæ хо Наташæйы фарсмæ æрлæууыдтæн. 
- Никуыма уыдтæн хызисæг æмæ цытæ кæндзынæн? - мæ 
тыхстæй йæм дзурын. 
Йæ фарсмæ лæууæг хъæуы хъазагдæр сылгоймаг Зæлда, 
мæ тыхст бамбаргæйæ, фæзылд мæнырдæм, Наташæйы йæ 
дзых фæхæлиу кæнын дæр нæ бауагъта, афтæмæй мын æр- 
дæбон Федро цыдæриддæр загьта, уыдон рафæлхат кодта, æр- 
мæст ма сæм фæстагмæ æцæгхуызæй бафтыдта: 
- Урс тырыса æртæ зылды куы 'ркæнай, хыз цæсгомæй куы 
аиуварс кæнай, уæд-иу тырыса бæрзонд сие æмæ-иу фæхъæр 
кæн: «Кæм æй атъыесон?» Ацамонæг дын фæуыдзæн. 
Сылгоймаджы ныхæстæ мæхинымæр дзурын, урс тыры- 
сайы хъæд мæ тыхстæй, æнæ мæн бафæрегæйæ зилæгау 
кæны ме 'нгуылдзты æхсæн, цыма ныридæгæн хыз аиуварс 
кæнынмæ хъавы. 
Къухылхæцæг - чындзы рахиз цонгыл хæцы, æмдзуарджы- 
ны бинойнаг йæ галиу фарс балæууыд, иннæтæ - сæ фæстæ, 
афтæмæй йæ къонайы алыварс æртæ зылды æркодтой, æмæ 
йæ ацæргæ устыты цур артдзæстмæ хæстæг бакодтой. 
Сыхы хистæр æртæ чъирийы кувы. Ног чындзы фæдзæх- 
сы Бынатыхицау æмæ Сафайы рæхысыл. Къухылхæцæг 
æмæ æмдзуарджын, стæй мæнæн дæр арфæ кæны. Зæгъы, 
амондджын хо нын куыд фæуа, нæ сæр дзы бæрзæндты куыд 
хæссæм æмæ нуазæн къухылхæцæгмæ авæрдта, куыд æфсы- 
мæрты хистæрмæ. Къухылхæцæг арфæ кæны сылгоймæгтæн, 
239 

уæлдайдæр Тыджыйонæн - нæ хойымæ нын мад æмæ чызгау 
куыд фæцæрой. 
Æз кæсгæ чындзмæ кæнын, хызы бынæй та мæм æфсарм- 
дзастæй кæсы мæ фарсмæлæууæг нæхи Наташæ. Мæ цæсты- 
тыл уайы, дыууæ æрдхорды - хъобайнаг Бæгьиаты Гурджен 
æмæ ногираг Плиты Федыр - сæумæцъæхтыл Дзуарæфцæгыл 
Бæлтамæ куыд ныххызтысты. Уырдыгæй дарддæр Дайраны 
комы Къобмæ куыд цæуынц. Къобы фæзы Мынагоммæ куыд 
бахæццæ сты ныхасгæнгæ. Фæссихæртты сæ фæллад бæхтыл 
хъæугæрон куыд æрхызтысты, Кокайты кулдуары раз куыд æр- 
лæууыдысты. Уæвгæ хъæуы фылдæр цæрджытæ Кокайтæ сты. 
Фæлæ ацы хатт бæлццæттæ куыд æрлæууыдысты, Наташæ 
æмæ йе 'фсымæр кæм хъомыл кодтой сæ фыды æфсымæрмæ, 
уыцы хæдзары цур. Уазджыты размæ уайтæккæ æхсæрдæс- 
аздзыд Наташæ куыд рауад, сæ бæхты дзылæрттыл сын куыд 
фæхæцыд, иуварс сæ куыд акодта, дзыларбостæ æмбондыл 
куыд баппæрста, уайтагьд сын сæ сæргьтæ куыд фелвæста, 
сисамадыл сæ куыд æрæвæрдта, уый фæстæ бæхты æхгæд 
цæхæрадонмæ куыд бауагьта. 
Уынын, Гурджен иуварсæй куыд кæсы чызджы арæхстдзи- 
надмæ æмæ йæ мидбылты куыд бахуды. Тыргътæй чызгмæ 
æндæр чызг куыд кæсы. Былæсчъилæй иннæрдæм куыд ази- 
лы. Уазджытæ æхсæв бонмæ куыд фæкепи кодтой, стæй куыд 
ныссадысты. Райсом боныцъæхтыл кæртмæ куыд рахызтысты, 
фысымæй-уазæгæй, бæхтæ саргьæвæрдæй куыд лæууынц 
æмбондмæ бастæй. Уазджытæ фысымтæн куыд раарфæ  
кодтой æмæ куыд рараст сты. Къобы фæзы æмраст фæндагмæ куы 
рахæццæ сты уæд Гурджены йе 'мбæлццон куыд фæрсы: 
«Цæй, ме' фсины хо дæ зæрдæмæ фæцыд?» 
«Де 'фсины хойæн ницы зонын, фæлæ нын дысон нæ  
бæхтæ чи бафснайдта, абон та сыл сæргьтæ чи авæрдта, ууыл мæ 
цæстæрхæцыд...» 
- Тотырджан, дæ хъуыддаг кæн! - мæ хъуыдыты хал мын 
æрбаскъуыдта къухылхæцæджы барджын хъæлæс. 
- Хъусыс, æнæ бафæрсгæйæ асадздзынæ уалæ уым тыры- 
сайы хъæдæн йæ фындз! - куыд ничи йæ фехъуса, афтæ ма 
мын мæ хъусы æрбадзырдта Наташæ. 
Рахызтæн чындзы размæ, урс тырыса йын йæ сæрмæ зилын, 
дзурын: 
240 

- Амондджын къах æрбавæр... - дарддæр мæ дзыхы дзырд 
нал бады. Ме 'взаг мæ коммæ нал кæсы, - цыма йæ ныхъуыр- 
гзе акодтон! Мæ хъуыдытæ ныссуйтæ сты! Ныфсæрмы дæн, 
раст цыма ног чындз мæхæдæг дæн. Сывæллæтты кой скæнын 
хъæуы, фæлæ цал зæгьон, уый нал арæхсын æмæ ма фæстаг- 
мæ сфæрæзтон: - Цыбырдзырдæй, мæнæ уæхи-нæхи Гурджен 
земæ Наташæйы хал ахæрут! Æрмæст ма сæм фæтджыгьæдæн 
иу бафтаудзыстут! Кæм аст лæппу æмæ иу чызг! Кæм та фараст 
лæппу æмæ иу чызг! Гурджен æмæ Наташæйау номхæссæн 
куыд суат сымах дæр! - тырысайы хъæдæй хызыл иуварс ахæ- 
цыдтæн æмæ чындзы айв цæсгом разынд йæ дондзаст фæл- 
мæн цæстытимæ. Тырысайы хъæдмæ æркастæн, æрзылдтон 
æй, æмæ пецырдæм бакъахдзæф кодтон. 
- Кæм æй атъыссон, цы фæци? - сусæгæй мæ æрбасхо- 
йæгау кодта Зæлда. 
- Уынын æй, Зæлда, - æмæ йæ пецы фæздæгцæуæн 
хæтæлы чысыл зыхъхъыргонды фæцавтон. 
Тырысайы хъæд фæздæгдзæуæн хæтæлы зыхъхъыры куы 
фæфидар, уæд арф сулæфыдтæн, раст цыма мæ уæззау уаргь 
ме уæхсджытæй ахауд. 
Зæлдайы цурты цæугæйæ йын сусæгæй йæ хъусы ба- 
дзырдтон: 
- Иннæтæ сæхи бар уæнт! - æмæ ма йæм хъæрæй баф- 
тыдтон: - Зæлда, нæхи-сæхи Гурджен æмæ Наташæйы хал 
ахæрæнт! 
Чындз мыдыкъус райста. Устытæн радыгай мыды уидыг йæ 
дзыхы атъыссы. Мыд ахæрæг ын арфæ кæны. Куыддæр чындз 
йе 'фсины дзыхмæ мыды уидыг схаста, афтæ кæстæр лæппу- 
тæ дуарыл æрбагæпп ластой, мыды къусыл сæхи ныццавтой, 
аскъæфтой йæ æмæ феддæдуар сты. Мыдæй фыдæнхъæл 
чи фæци, уыцы сылгоймæгты дзолгъо-молгъойæ кæуылты ра- 
ирвæзтæн, уый мæхæдæг дæр нæ бамбæрстон. 
Кæрты хибарæй æрлæууыдтæн. Хъуыды кæнын: æгьдæут- 
тæ нывыл зонын хъæуы. Науæд абон мæ хо Наташæ мæ фарс- 
мæ лæуд нæ фæци, уæд, Зæлдайы фарста ратгæйæ, цы уавæ- 
ры бахаудтаин! 
241 

Æнæбары лæгмар 
Джасымты дыргьтæ нын æфснайд куы фесты, нæ фæстаг 
бедратæ сæрдыгон хæдзары дыргьты кæрийыл куы сæмбæл- 
дысты, уæд наем йæ мад Мæдинæ та - фæлмæнзæрдæ, хъæл- 
дзæг сылгоймаг - сæ сарайы цы фынг æрцæттæ кодта, уырдæм 
фæдзырдта. Æрбадынмæ куыд хъавыдыстæм, афтæ кæрты 
дуар æрбахостæуыд æмæ фыццаг кулдуарæй йæ сæр æрба- 
дардта Боргец, стæй йæхæдæг дæр æрбахызт. Дыууæ къуы- 
рийы размæ ахæстонæй рацыд. Уыцы айв, фæлæ фæлмæст, 
цардæфхæрд лæппу-лæг æфсæрмытæгæнгæ æрлæууыд 
фынджы дæллаг кæрон. Фынджы сæр хъуамæ Чъогьуыл æр- 
бадтаид, фæлæ ныр иуварс алæууыд æмæ Боргецæн хистæры 
бынатмæ амоны. 
- Дæ хорзæхæй, Боргец, мæнæ ардæм саккаг кæн. 
Боргец иучысыл æнæдзургæйæ алæууыд, арф ныуулæфыд. 
Æрæджиау уæзбынæй дзуры: 
- Хатыр мын бакæнут, фæлæ а фæстаг азтæ кæм арвыстон, 
уый уын æнæзонгæ нæу. Чи йæ нæ зоны, уымæн дæр æй зæгь- 
дзынæн, - æмæ аивæй мæнырдæм æрбакаст. - Хуыцаумæ кувы- 
ны бар мын нæй. Æрмæстдæр мын ис Хуыцауæй хатыр курыны 
бар, - лæг иучысыл фæхъус. - Æмæ æз дæр æхсæвæй-бонæй 
мæхинымæр хатыр курын Бæрзондылбадæгæй. Æмæ дзы  
курдзынæн... Курдзынæн дзы, цалынмæ мæ цæст æрттива, уæдмæ! 
Æндæр гæнæн дзы нал ис! О! Æрцыд бæллæх! Мæ аххос нæ уыд. 
Йæхæдæг уыд змæнтæг. Йæхæдæг мæм систа раздæр йæ къух. 
Иргьæвджытæ йæ уæд тыххæй иуварс акодтой. Æз лæууыдтæн 
æмæ мæ хъуыдыты фæдыл зылдтæн: цы йын кодтон, цæмæй 
мæм, иу партæйыл кæимæ бадтæн, цуаны иумæ кæимæ цыдтæн, 
зиуы хос кæимæ карстон, уалдзæг хуым кæимæ кодтон, фæззæг 
суг кæимæ цæттæ кодтон, уый мæм йæ къух цæмæн, цæй тыххæй 
систа? Зæринæ? Æмæ дзы æз цы аххосджын дæн? Уый чызгæн 
йæхи фæнд у. Йæхæдæг равзæрста, кæимæ йын цæргæ у, уый. 
Фæлæ нæй, лæбуры! Цæй, кæд æрсабыр уаид! Нæ! Не 'рсабыр. 
Иу æмбисæхсæв мæм чъылдымæрдыгæй хъуызгæ æрбацыд. 
Кард мын мæ фæсонты хъуамæ ныссагьтаид. Хуыцау хорз, æмæ 
уыцы рæстæг фæстæмæ фæкастæн. Абон дæр æй не 'мбарын - 
цæмæн? Кард мæйы рухсмæ куыд ферттывта, уый ауыдтон. Йæ 
къух ын ацахстон, æрыздыхтон æй. Æмбаргæ дæр æй нæ бакод- 
242 

тон, йæхæдæг йæхи къухæй йæ артæнтæ куыд скарста, йæ кард 
не суадзгæйæ, мæныл æнцойгæнгæйæ, куыд бырыд бынмæ, æп- 
пынфæстаг куыд адæргь и зæххыл. Фæдисы хъæр ма ныккодтон, 
фæлæ цалынмæ фæдисæттæ хæццæ кодтой, цалынмæ дохтыры 
агуырдтой, уæдмæ йæ туг фæкалд. Уæд кардыл мæ къух æндзæв- 
гæ дæр нæ акодта, фæлæ, дам, лæджы уæддæр ды амардтай! 
Стæрхон мын кодтой. Фæбадтæн. Закъоны раз ссыгъдæг дæн, 
фæлæ Хуыцауы раз дæр, мæхи раз дæр нæ дæн сыгьдæг. Мæ- 
нæн ныр адæмы циныл æрмæстдæр мæ бон у дардæй бацин кæ- 
нын. Æмгæртты æхсæнмæ дæр мын цæуæн ис æрмæстдæр сæр- 
къулæй. О, йæхæдæг уыд загъдкъахæг дæр æмæ рæхойæг дæр, 
фæлæ йæ къух аразæг мæ къух уыд. Ме 'нарæхсты фæстиуæгæй 
æрцыд тугкалд. Æмæ цæргæбонты лæгмары ном мæнæн хæсгæ 
у. О! О! Æнæбары лæгмар дæр лæгмар у! Уымæ гæсгæ мæ уæле 
макуы бадын кæнут. Кæд æмбæлы, уæд-иу мæнæ фынджы кæрон 
æрбаддзынæн. Уæддæр адæмимæ æнцондæр вæййы лæгæн. 
Уæ хъуыддаг кæнут, мæнæй ма 'фсæрмы кæнут, - загьта Боргец, 
æмæ кæдæм бацамыдта, уырдæм баздæхт. 
- Раст нæ уыдзæн, Боргец, - дзуры йæм Чъогъуыл. - Мæ- 
нæ-иу куыд уыди, афтæ та райдайæм. 
- Кæд уæ фæнды, уæд цæугæ дæр акæндзынæн! - йæ ныхас 
ын фескъуыдта лæг. 
- Хорз, хорз, - æрмæст мын уæдæ хатырæй уæд, - бакод- 
та Чъогъуыл æмæ æфсæрмыгæнгæ бахызт хистæры бынатмæ, 
уырдыглæууæджы къухæй сыкъа райста æмæ райдыдта: 
- О, Стыр Хуыцау! Мах иууылдæр де сфæлдыст фос стæм 
æмæ нæ æвыдæй цæрын уадз, Хуыцау... 
- Оммен! - æмдзыхæй загьтам мах. 
- Оммен, Хуыцау! - райхъуыст Боргецы мынæг хъæлæс 
æмæ уæлæмæ скаст, цыма йæм уырдыгæй Хуыцау йæхæдæг 
æркæсдзæн ныртæккæ. 
Постласæг, кæнæ та 
чи растдæр уыди... 
Абон райсомæй раджы Бимболаты фырт скъолайы маши- 
нæйы горæтмæ фæраст. Зæгьгæ, уый горæтмæ ацыд, машинæ 
дæр ам нæй, уæд хъуамæ исты æнæнхъæлæджы цау æрцæуа. 
243 

Скъола та, Бимболаты фырт ам куы нæ вæййы, уæд æнæзæгь- 
гæйæ мæ бæрны вæййы. Мах дыууæ нæлгоймагахуыргæнæджы 
стæм, иннæтæ иууылдæр сылгоймæгтæ сты. Сылгоймагта сыл- 
гоймаг у, сывæллæттæ æдзух сæ коммæ нæ кæсынц, 
Мæ кусæн уаты бадын абонсарæй. Мæ боныджы зноны ха- 
бæрттæ фыссын. Уырдæм мæм сывæллæттæ фæфæдис сты: 
«Дæлæ дæ дохтыр агуры!» «Цы хабар у?» «Таня та фæсонт ис!» 
Таня? Таня? Ис ахæм ахуырдзау æхсæзæм къласы. Цæ- 
мæдæр гæсгæ фæсонт вæййы. Басур вæййы. Лæг ын стæрсы. 
Фæлæ иуцасдæры фæстæ æрчъицы. Йæ мидбылты бахуды 
æмæ, цыма, æппындæр ницы уыди, афтæ хъазыныл фæвæййы. 
Кæрты ахуыргæнæгæй-скъоладзауæй, мæрзæгæй-хæринаг- 
гæнæгæй лæууынц æмбырдæй. Астæуæй медициной хо Гæ- 
лæуанты Лидæ - иннæтæй бæрзонддæр - æнахуыр гуыбырæй 
лæууы æмæ хæцы сывæллоныл. «Ма тæрс, ма тæрс», - дзуры 
йын, фæлæ йæхæдæг тынг тарст кæй у, уый йыл дардмæ зыны. 
Уый тарст уынгæйæ æз дæр фæтæрсæгау кодтон, фæлæ мæхи 
фемраст кодтон æмæ барджынæй сдзырдтон: 
- Цы та кодтам? 
- Æвиппайды фæсонт, - саст хъæлæсы уагæй дзуры Лидæ. 
- Куыд вæййы, афтæ. Фæлæ ацы хатт цыдæр æрæгмæ цæуы 
йæхимæ æмæ тæрсын... 
Станцæйы машинæ знон ацыд йæ хицауимæ Хъæрмæдоныл 
уалæ цады дон бæрæггæнæг æмæ абон дæр нæма фæзындыс- 
ты. Хъæуы скъолайы машинæ дæр абон райсомæй мах маши- 
нæйы разæй ацыд районмæ. Æндæр ам машинæ змæлæг нæй. 
- Рæвдз, фæндагмæ йæ ацæттæ кæнут. 
- Цы йæ цæттæ хъæуы, фæлæ цæмæй? - сонт фарст мæ 
кæны Лидæ. 
- Посты машинæ мидæгæй ис! - дзурын æм. 
- Уый адæмы нæ фæласы, - сдзырдта тыхстхуызæй хæрæн- 
доны кусæг Къомайты Римæ. 
- Афæлварæм, - мæ чындз. - Рæвдз, фæндагмæ! - бар- 
дзырддæттæгау фæкодтон æмæ мæхæдæг асинтыл бынмæ 
фæраст дæн. Иннæтæ дæр мæ фæстæ æрхызтысты. 
Уалынджы фæзилæнæй йæ фындз радардта постласæн  
машинæ. Мæ къух æм фæдардтон. Шофыры фарсмæбадæг  
цыдæр ацамыдта скъæрæгæн, фæлæ йæ уый, кæнæ хъусгæ нæ 
фæкодта, кæнæ та йæ æмбаргæ нæ бакодта, æмæ уромæнты 
хъыррыст райхъуыст. Машинæ æрлæууыд. 
244 

Шофыры фарсмæбадæг разынд мæ рагон «æрдхорд». 
...Афæдзы размæ уыд. Мæ хъæуккаг, ме 'рдхорд Аслæбе- 
гимæ цыдыстæм Куырттаты коммæ. Дзуарыхъæуы фæзилæны 
наем уæд сæхæдæг æрлæууыдысты, æртæ усы æмæ мах, нæ 
дыууæйы, æхгæд гуыффæмæ схизын кодтой. Асыччытæй ба- 
дæнтæ дзы разынд æмæ сыл æрбадтыстæм. Дæллагхъæуы 
æруромын кодтам машинæ, скъæрæгмæ сом балæвæрдтам 
æмæ фистæгæй фæцæуæг стæм Аслæнбегимæ. Ацы лæг ма- 
шинæйæ рагæпп ласта. «Фæйнæ дыууæ сомы фидын хъæуы!» 
«Цавæр фæйнæ дыууæ сомы? Горæтæй Дзуарыхъæумæ 43 
капеччы йеддæмæ куы нæ у фæндаггаг фæлмæн бандоныл 
бадгæйæ, уæд дæ гуыффæ æмæ асыччытæй бандæттæн ды- 
гай сомтæ уанцон нæу!» - дзурын æм фæстæмæ. «Рахæссут, 
науæд...» - йæ дамбацайыл йæ къух æруагьта. «Уымæй та- 
иу уæхимæ дæ усы тæрсын кæн», - радзырдтон ма йæм æз 
сисаууонæй. Æмæ ныр мæнæ афæдзы фæстæ хæрхæмбæлд 
фестæм. 
- Махæн дзæгьæл ралæуу-балæугæнæнтæ нæй! Скъæргæ! 
- тызмæгæй схъæр кодта лæг шофырыл. 
- Бахатыр кæнут, фæлæ мæнæ сывæллоны тагьд рынчын- 
донмæ фæхæццæ кæнын хъæуы, - сабыр æмæ уæзданæй сæм 
дзурын æз. 
- Махæн сæрмагонд постласæн машинæ у! Адæм ласыны бар 
нын нæй! Ахæц! - ноджы тызмæгдæрæй бадзырдта скъæрæгмæ. 
Скъæрæг, рæстæмбис кары лæппу-лæг, йе уæхсджытæ ба- 
змæлын кодта, ома, уын мæ бон ницы у, зæгьгæ, æмæ  
машинæ фезмæлæгау кодта. Хицау дуар бахгæнынмæ куыд хъавыд, 
афтæ йыл æз фæхæцыдтæн æмæ скъæрæгмæ дзурын: 
-Ацы сывæллоныл исты куы 'рцæуа, уæд дзуапп мæнæ ацы 
дамбацаджын нæ дæтдзæн, фæлæ ды! Акæс-ма, цас æвди- 
сæнтæ мын ис, уымæ! - уæлкъуыбырмæ мæ къухæй ацамыд- 
тон. - Ахъуыды кæн! Комы иунæг ды дæ машинæйыл! - æмæ 
дуар суагьтон. 
Машинæ æртæ метры бæрц атылд æмæ уым дзыхълæуд 
фæкодта. Хицау дуарæй йæ сæр радардта æмæ дзуры: 
- Уæлæмæ схизæнт æмæ сбадæнт! 
- Уый та, куыд уæлæмæ схизæнт? Рынчын сывæллон куыд 
хъуамæ сбада æхгæд гуыффæйы? Уæд та исты кодта, уæд æй 
чи базондзæн? Стæй дæ гуыффæйы зынаргь гæххæттытæ куы 
ласыс! Нæ сын тæрсыс? 
245 

Лæгæн йæ цæсгом саухъулæттæ аци. Рахызт кæбинæйæ, 
фæстæмæ ацыд, æхгæд гуыффæйы дуар бакодта æмæ хъуыр- 
хъуыргæнгæ схызт, йæ фæдыл дуар мæсты гуыпп ныккодта. Æз 
Таня æмæ Лидæйы кабинæйы сбадын кодтон. 
- Хъусыс, афонмæ нæхи машинæ комы æрбацæуы. Бауро- 
мут-иу æй, уым-иу бабадут, - бафæдзæхстон Лидæйæн. 
Мæхæдæг шофырæн раарфæ кодтон, мæ ныхасыл дыу- 
уæ кæй нæ загьта, уый тыххæй. Саппаты Уастырджийыл сæ 
бафæдзæхстон æмæ машинæйы дуар бахгæдтон. Машинæ 
фенкъуыст. 
- Хуыцау, нæ рынчын де уазæг уæд, - сæ фæстæ ма адзырд- 
тон æмæ арф ныуулæфыдтæн. 
Асинты 'рдæм раздæхтæн. Нырма ныр бамбæрстон иууыл- 
дæр мæм джихæй куыд кæсынц, уый. 
- Уый ды дæ? - фæрсæгау мæ кæны Таняйы хъомылгæнæг 
Фидарон. - Мæ цæсты ноджы фæкадджындæр дæ! Уый изæры 
Джамботтæн куы радзурон... 
- Закъæттæ куы зонай, уæд афтæ вæййы, Надежнæ! - мæ 
рахиз къухы амонæн æнгуылдз Сæгьæлхæнæн рагьæй куыд 
фæуæлдæр, уый мæхæдæг дæр нæ бамбæрстон. - Юридикон 
æгьдауæй лæг хъуамæ алцæмæ дæр цæттæ уа! - мæхицæй 
ныббуц дæн æмæ мæхицæй разыйæ скъолайы кæртмæ схызтæн 
æрæджы скъоладзаутимæ цы ног асинтæ скодтам, уыдоныл. 
Хъобайнаг культурæ. II 
Рагон уæлмæрдтæ 
Хъобайнаг культурæйы æвдисæндартæ алыхуызон сты. 
Уæлдай тынгдæр хъахъхъæд æрцыдысты бронзæйæ конд дзау- 
мæтты - фæрæттæ, æхсырфтæ, фаты кæрæттæ, хъаматæ, 
æхсаргæрдтæ, роны æгьнæджытæ, идоны хæйттæ, донгæрзтæ 
æмæ афтæ дарддæр. Хъобайнаг æрмдæсныты арæзт дзаумæт- 
тæ сты иттæг дæсны арæзт, æмæ дзуапп дæттынц бæрзонд 
аивады домæнтæн, бирæтæ та дзы схызтысты æцæг аивады 
бæрзæндтæм. Сæ кой æгас дунейыл дæр уымæн айхъуыст. 
Рагон хъобайнаг культурæ хицæн кæны абоны Хъобаны куль- 
турæйæ. Уымæн æрæджы мæхæдæг уыдтæн æвдисæн Уæллаг 
Хъобаны Микъайы куы ныгæдтам уæд. 
246 

Цалдæр лæппуйæ чырын схастам уæлмæрдтæм. Æрæ- 
вæрдтам æй ногкъахт ингæны уæлхъус. Мæрддзыго адæм 
фæсте аззадысты. Уæлдайдæр быдираг ацæргæ адæмæн 
къуыбыртыл æнахуырæй зын у цæуын, æмæ цалынмæ уыдон 
уæлмæрдтæм хæццæ кодтой, уæдмæ мах, чырынхæсджытæ, 
чырын æрæвæрдтам æмæ иуварс алæууыдыстæм. Нырма  
цалынмæ мæрддзыго æрæмбырд уой, цалынмæ амæлæгæн йæ 
фæндагмæ рæсугьд дзырдтæ дзурой, уæдмæ уал афæлгæсæм 
Уæллаг Хъобанæй Дæллаг Хъобанмæ æмæ суанг Бæгьиаты 
къуыбыры дæле цы ног агьуыстытæ фæзынд, уыдон дæр суы- 
нæм, нæ цæст ахæссæм Уæрмыдоны рæгътыл. 
- Кæдæм ингæныл лæууыс! - схойæгау мæ кæны Чъогьуыл. 
- Цавæр ингæн? - иуварс алæугæйæ кæсын, чысыл раздæр 
кæм лæууыдтæн, уырдæм. 
- Ингæн цы вæййы, уый, - амоны мын ныртæккæ дæр ма цы 
къæйдурыл лæууыдтæн, уымæ. 
- Æмæ уый уæртæ нæхимæ Тырсыйаг къæйдуры хуызæн 
куы у. Ахæм дуртæй фылдæр ам цы ис? - фæрсын æй æмæ 
йын амонын нæ алыварс къæйдуртæм. 
-Уыдон иууылдæр ингæнтæ сты! -амоны мын къæйдуртæм. 
- Æмæ иууылдæр авдæны бастæй мардысты? - фæрсын æй 
цымыдисæй. 
- Авдæны бастæй дæр мардысты, фæлæ адон фылдæр ас- 
лæгты ингæнтæ сты. 
- Куыд ас лæгты? - ноджы цымыдисдæрæй йæ фæрсын. - 
Ингæны дæргь метры æрдæгæй чысыл фылдæр йеддæмæ куы 
нæу? 
-Æмæ лæг дзуццæджы куы 'рбады, уæд ма цæййас вæййы, 
уый ма дæ цæстытыл ауайын кæн. 
- Дзуццæджы та цы хоныс? - фæрсын æй. 
- Дæлæ кæсыс? - амоны мын табæтмæ, - дыууæ метрæй 
даргъдæр лæг хуыссы чырыны. 
- Æмæ? - фæрсæгау æм кæсын. 
- Фыццаг заманы, зæхх кадавар уыд, æмæ сæ мæрдты ны- 
гæдтой дзуццæджы бадгæйæ, стæй иуварсыл хуысгæйæ. Цавæр 
ахуыргæнæг дæ, кæд уый нæ зоныс, уæд? 
-Æз нывгæныныл ахуыр кодтон. Ныгæныныл мæ ничи ахуыр 
кодта. 
- Ныв кæнын хорз у, фæлæ фыдæлты истори дæр хатт зо- 
247 

нын фæхъæуы! Уæлдайдæр та кæд Хъобаны кусыс, уæд Хъо- 
байнаг культурæйы истори. 
Чъогъуыл мын радзырдта, ацы зæронд уæлмæрдты йæхæ- 
дæг фыццаг хатт куы уыд, уæд куыд дис кодта æмæ цалынмæ 
ингæны къæй нæ систа æмæ сджыты æвæрд нæ федта, уæдмæ 
йæ кæй нæ уырныдта уыцы хабар. 
- Æз дæр схæцон къæйыл? - фæрсын æй. 
- Мæнæ мæрддзыго адæм, - райхъуыст æгьдауæвæрæг 
лæджы ныхас. 
- Мæнæ уал ацы марды фæдæлсыджыт кæнæм, стæй уæд 
фендзыстæм, -загъта Чъогъуыл, æмæ азылди чырыны 'рдæм. 
Чырыны уæлхъус дзурджытæ, амæлæг чи уыд æмæ цы нæ 
уыд, уый дзы куы загьтой, уæд æй фæдæлсыджыт кодтам. Куыд- 
дæр адæм хъæуырдæм атындзыдтой, афтæ æз та Чъогуылимæ 
къæйдуры цур æрлæууыдтæн. Лæг æргуыбыр кодта, хъавгæ 
къæй аиуварс кодта æмæ йæхæдæг сæмраст. 
- Уыныс, дæлæ стджытæ. Гъер дæр дæ нæма уырны, ас адæ- 
мы дзуццæджы бадгæйæ иу фарсыл æвæрдтой ингæны уый, ныв- 
гæнæг? - уæлахиздзауы худт мæм кæны, афтæмæй мæ фæрсы. 
- Гъер мæ уырны, хъобайнаг инженер! - стджытæм кæсгæйæ 
йын дзуапп дæттын æз дæр. 
Чъогъуыл Хъобаны дзыхъхъытæ æмæ къуыппытæ йæ фондз 
æнгуылдзы хуызæн зоны æмæ мæн дæр уыдæттыл ахуыр кæны. 
- Къæй æз систон, фæстæмæ та йæ ды æрæвæр, æмæ дæ 
нæ мæрдтæ фæбузныг уой. 
- Хæрзауыдæн кæнæнт, - загьтон æмæ къæй кæм уыд, уым 
æй сабыргай æрæвæрдтон. Мæ къух ма йыл ноджы иу хатт 
авæрдтон æмæ дыууæйæ дæр иннæты фæдыл атындзыдтам. 
Болайымæ куыд базонгæ дæн 
Хъаныхъуаты Болайы ном дардыл хъуыстгонд кæй у, уый Хъо- 
банмæ куы нæма æрбацыдтæн, уæд дæр зыдтон. Куыд фыстой, 
афтæмæй йæ ас уыд 228 сантиметры, йæ уæз - 220  
килограммы, ноджы ма кæд уыд стыр хъаруйы хицау! «Хъазыбеджы хох» 
дæр æй уымæн схуыдтой. Цирчы хъæбысæй хæцгæйæ, дунетыл 
æрзылд. Ныхмæфæлæууæг ын никуы разынд. Фæлæ уый бирæ 
фæстæдæр уыд хъæубæстæ йын йæ хъару куы базыдтой, уымæй. 
248 

- Иу хатт æвддæсаздзыд Бола уæлæ Тымбыл къуыбыры сæр- 
мэе цы хосгæрст ис, уырдыгæй дыууæ галæй хос ласта, - дзуры 
мын хъæуы скъолайы директор Бекмырзаты Иван, цалынмæ йæ 
мад Дади хыссæимæ архайы уæдмæ. - Галтæй иу ногифтыгьд 
уыд, æфсондзы бын цæуын дзæбæх нæма арæхст. Æрхмæ 
куыддæртæй æрхæццæ сты галæй-лæгæй, фæлæ æрхы куы 
фаехæрд кодтой, уæд æрыгон галы ахæст фæсабыр. Нал уыд 
йæ бон размæ цæуын. Фæстагмæ фæстæмæ ракаст се скъæ- 
рæгмæ, стæй уæд бынтондæр æрлæууыд. Зæронд галæн дæр 
ма цы гæнæн уыд - уый дæр йæ мидбынат лæугæйæ баззад. Се 
скъæрæгмæ фæрсæгау кæсы. Бола фæйнæрдæм ахъахъхъæд- 
та, ничи йæ уыны, уый куы бамбæрста, уæд, айтæ-уыйтæ нал 
фæкодта, галы феуæгьд кодта, йæхæдæг йæ риу æфсондзмæ 
фæцарæзта æмæ зæронд галимæ мæкъуылы уæрдон фæуæл- 
был кодтой. Гъе, фæлæ йæ уынæг фæци. Иннæ суангыл æр- 
цæйцыд Татраты зæронд цуанон йæ сычъийы мардимæ. Иугæр 
æй уынæг фæци, уæд æй дзурæг дæр фæци. Хъæуыл айхъуыст 
хабар. /Еппынфæстаг ныхас Болайы фыдмæ дæр бахæццæ. 
Дыккаг бон та лæппу галтæ куыд ифтыгьта, афтæ йæм фыд 
загьд кæны. Бола йæ сæр æруагъта йæ фыды раз, фæлæ йæм 
ныфсхастæй дзуры: «Гал нырма æрыгон у, фæтæригьæд ын 
кодтон...» «Æмæ мын ды кæд ралæг дæ?» - хъæрæй йæ фæр- 
сы Дудар. 
Хъусын лæмбынæг Иванмæ. Кæсын æм. Мæ цæстыты раз та 
сыстад, Бола æмæ Майсурадзе дыууæйæ фæрсæй-фæрстæм 
кæм лæууынц, уыцы хуызист. Æрмæст мæм Майсурадзейы 
бæсты цæмæдæр гæсгæ хуызистæй кæсы нæхи Иван, - афтæ 
æмиас,-суанг ма æмхуызон дæр сты. Болайы бынаты та цæсты- 
ныкъуылдмæ мæхи ауыдтон, фæлæ уайтагъд фæцыдæр дæн. 
Кæм Бола æмæ кæм æз! 
- Ахæм уыд Бола! - йæ ныхас балхынцъ кодта Иван, йæ мад 
нæм фынгмæ куы фæдзырдта, уæд. 
- Иннæ хабар та ахæм уыд, - сæйраг æртæ куывды куы 
ракодта, уæд дарддæр дзуры Иван. - Цæмæй йын йæ тых 
æцæгæй рабæрæг кæной, уый тыххæй йын йе 'мгæрттæ мæ- 
къуыл самадтой бæласы алыварс. Йæ фыд æй хос ласынмæ 
куы арвыста, уæд лæппу мæкъулы цур æрлæууыд, бакæстытæ 
йæм кодта, йæхинымæр ахъуыды кæны: «Цы йæ ракал-бакал 
кæнон сагойæ!» Бæндæн райста, мæкъуылыл æй цалдæр хатты 
249 

æртыхта. Рахæцыд ыл. Зынтæй, фæлæ йæ уæддæр багалæг- 
мæ сфæлдæхта. Бацыд фæстæмæ. Кæсы æмæ йæ мидбылты 
бахудт: «Æндæр хуыздæр ницы 'рхъуыды кодтат! Уæд та бæла- 
сæн фæтæригъæд кодтаиккат!» - æртхъирæнгæнæгау адзырд- 
та хъæуы 'рдæм. 
- Гъе, уый дын Болайы æвзонджы бонты хабæрттæй цы 
хъуыстон хистæртæй, уыдон. Фаг уал дын сты! - фæци йæ 
ныхас Иван æмæ та фынджы 'гьдау дарддæр кæны. Сæр- 
магондæй зæгьы, цæмæй Хъобаны фылдæр гуырой Болайы 
хуызæн гуырдтæ. 
Уымæй æртæ боны фæстæ цæуын скъолайæ мæ фатермæ. 
Буфетгæс Аслæнбег мæм йæ къух тилы. 
- Ардæм-ма рацу. 
Баздæхтæн æм. 
- Абон хуыпп дæр нал! - худын. 
-Хуыппы кой мæм нæма ис! - мидбылты худгæйæ мæм дзу- 
ры тæрхæджы сæрты ме 'рдхорд. - Нæхи Иван мын дзырдта, 
Болайы хабæрттæ, дам, фыссынмæ хъавыс. Иу хабар дын дзы 
æз дæр ракæндзынæн, кæд æй нæма фехъуыстай, уæд. 
- Райдай уал! - бацымыдис дæн æз. 
- Мæ мад Вера мын æй дзырдта кæддæр, - фæрсæгау мæм 
æрбакаст. - Дзурон дын æй? 
- Дзур! Æз æппæтæй дæр хъустæ фестадтæн! 
- Уæдæ уæд хъус! - райдыдта йæ ныхас кафе «Чермен»-ы 
хицау Бекмырзаты Чермены фырт Аслæнбег. - Æрыгон ма уыд 
Бола, хъæбысæй нæма хæцыд. Иу хатт Бæлтайæ Дзуарæф- 
цæгыл здæхт Хъобанмæ. Далæ хъæуы бын, ныртæккæ Татратæ 
кæм цæрынц, уым йæ бричкæ асаст. Бæхтæ суагьта, бричкæйы 
дыууæ дихы фæкодта, йæхæдæг раззаг хайы бынмæ бабырыд 
æмæ архайы сæмæны саст истыхуызы банывыл кæнынмæ. 
Уыцы рæстæджы йæ уæлхъус æрлæууыд, бæх тыххæй кæй 
фæрæзта, ахæм бæзæрхыгтæ барæг. «Гиде Боля живот?» - 
фæрсы йæ, салам нæ ратгæйæ, барæг. Болайæн фæхъыг, æнæ 
салам ратгæйæ тыхст лæджы æдзæлгьæд фарст чи кæны, уый 
чи у? Кæцон у? Рабырыд бричкæйы бынæй, бричкæйы раззаг 
хай систа æмæ йын астæухъæды фындзæй амоны Уæллаг  
Хъобанмæ: «У-а-а-алæ уым цæры Бола!» Барæг фесхъæл, фæ- 
тарст. «Ам фыццаг амбæлæг ахæм тыхы хицау кæм у, уым ма 
Бола йæхæдæг та цавæр уыдзæн?» - ахъуыды кодта æмæ йæ 
250 

бэехы фæстæмæ фездæхта. Бола ма йæ фæстæ кæсгæйæ баз- 
зад. Уыцы барæг та уæртæ хиуаг уыд, уырдæм байхъуыстысты 
Болайы тыхы хабæрттæ æмæ кæд цыди Болаимæ йæ тых бав- 
зарынмæ! - хъæрæй ныххудт Аслæнбег. 
Училищæйы ма куы ахуыр кодтон, уæд мын ме 'рвад хъæбы- 
сæйхæцæг Валикъо балæвар кодта чиныг «Богатыри Северной 
Осетии». Уым уыдысты Ирыстоны æппæт хъæбысæйхæцджы- 
ты хабæрттæ сæ къамтимæ. Валикъойæн дзы йæхи къам дæр 
цæхæртæ калдта. Чиныг, кæй зæгьын æй хъæуы, райдыдта 
Хъаныхъуаты Болайæ. Йæ царды хабæрттæ дзы кæрæй-кæрон- 
мæ бæстон фыст æрцыдысты. 
Ныр Хъобаны кусын райдыдтон æмæ хъусын Болайы царды 
æндæр æмæ æндæр хабæрттæ дæр. Адæм кæй дзурынц, уы- 
дон ныр таурæгьты хуызы цæуынц дзыхæй-дзыхмæ, бирæтæ 
дзы, кæд афтæ бирæ рæстæг нæма рацыд, уæддæр зынæй 
уырнынц адæймаджы. Уæвгæ уым диссагæй ницы ис! Мæн дæр 
нæ уырныдтой. Цалынмæ Болаимæ лæгæй-лæгмæ нæ базон- 
гæ дæн, йæ къухыл ын не 'рхæцыдтæн, йæ рус ын мæ армы 
тъæпæнæй не 'рлæгьз кодтон, суанг ма йын йæ дзабыртæ дæр 
нæ раластон, уæдмæ. Худут? Нæ уæ уырны мæ ныхас? Дзæ- 
гьæлы уæ нæ уырны. Царды алцы дæр æрцæуы! Мæ бон ард 
бахæрын у мæ алы дзырдыл дæр. Мæнæ зарæджы куыд ис: 
«Хæрын уын ыстыр ард...», афтæ нæ. Ард ард у, нæдæр стыр 
у, нæдæр гыццыл у! Ис иу æцæг ард æмæ ис мæнг ард! Æз 
уын æцæг ард хæрын: О, Болаимæ зонгæ уыдтæн. Зонгæ та 
бадæн бынтон æнæнхъæлæджы мæнæ ам, Хъобаны зæххыл. 
Уæвгæ йæ уæд уынгæ бирæтæ фæкодтой! Фæлæ йын йæ къух, 
мæн йёддæмæ ничи райста, йæ рус ын мæн йеддæмæ ничи 
æрлæгьз кодта, йæ цонгыл ын мæн йеддæмæ ничи æрхæцыд, 
йæ дзабыртæ ласынмæ мæм сæхи Умарби фæкаст æрмæст. 
Йæ дæргь æмæ йын йæ уæрх дæр, мæнæй хъауджы бирæтæ 
федтой! 
Мæ ныхас кæй нæ уырны, уый ацы ран чиныг бахгæнæд, 
иуварс æй æрæвæрæд æмæ дарддæр йæ хæдзары куыстытæ 
кæнæд. Мæнмæ та, кæд мæхи йеддæмæ ничиуал хъусы,  
уæддæр мæ ныхас кæндзынæн, чи зоны мæ иу æмбарæг фæуа 
райсомбон. 
1966 азы фæззыгон бонтæй иуы хъæуыл айхъуыст: Кæ- 
сæджы, Мыртазаты хъæуы зæронд уæлмæрдтæ зæххæмвæз 
251 

скæнынмæ хъавынц. Бола фæстагмæ уым цард, ныгæд дæр 
уым æрцыд. Кæсæг зыдтой, Бола стыр лæг кæй уыд! Кæсæджы 
уæздан адæм Хъаныхъуаты кадджын мыггагæн хабар фехъусын 
кодтой афоныл. Кæй зæгъын æй хъæуы, Хъаныхъуаты мыггаг 
сфæдис сты. Сæ лæгдæртæ ацыдысты Болайы стæгдар ласын- 
мæ. Уыдонæй иу уыд Болайæн йæ фыды æфсымæры лæппу 
Хъæрæсби, иннæ та сæ нывгæнæг Умарби. 
Болайы стæгдар сласдзысты, уый хъæумæ куыддæр æр- 
байхъуыст, афтæ мæм ме 'рдхорд Бибуаты Вало - зараг, мело- 
дитæ хъуыдыгæнæг лæппу-лæг - ныххатыд: 
- Болайыл зарæг скæнын æмбæлы, уый аккаг у! - фæрсæгау 
мæм æрбакаст. 
- Зарæджы цыдæр зæгъын фæхъæуы, - мæхи иуварс кæнын. 
- Æз, цыма, ныридæгæн мелоди æрцахстон, - æмæ йæ 
фындзы бын багуым-гуым кодта. Йæ гуым-гуымæй куы банцад, 
уæд мæм æрбакаст æмæ мæ фæрсы: - Цæй куыд? Дæ зæр- 
дæмæ цæуы? 
Æз мæ сæр разыйы тылд бакодтон, кæд мелодийæн ницы 
бамбæрстон, уæддæр. Мæнæн мелоди мæ зæрдыл нæ лæууы, 
æрмæст ын йæ ритмикæ куы 'рцахсын, уæд уырдыгæй райгуыры 
æмдзæвгæйы рæнхъыты ритм. 
- Ды цы зæгъай æмæ æз цы нæ сараздзынæн! - æндæр ын 
цы хъуамæ загьтаин. 
- Уæлæ Уæллаг Хъобаны сæрмæ ис иу ком - хонынц æй 
Уариты ком! Цæргæсбадæн у! Бола дæр Уари уыд, дунетыл æр- 
зылд! - разæнгард мæ кæны Вало. 
Зоны йæ, хъуамæ цыдæр ацахсон, цæмæйдæр ахæцон, 
стæй уæд зарæджы рæнхъытæ сæхæдæг гуыргæ-тæхгæ цæу- 
дзысты. Æмæ йæ уыциуæй æрцахстон: 
-Уариты комæй цæргæс ыстахти... -дзурын Валойæн. 
- Иттæг хорз! - сцин кодта ме 'рдхорд. 
Уыцы бонæй мæй рацыди. Болайы чырын а дыууæ боны 
сæмбæлдзæн йæ райгуырæн зæххыл. Зарæг дæр цæттæ у. 
Нырма йæ нæ къордæй дарддæр ничима фехъуыста. Хъæу 
æнхъæлмæ кæсынц Болайы чырынмæ æмæ, кæй зæгъын æй 
хъæуы, зарæгмæ дæр. 
Фæскуыст скъолайæ цæуын городокмæ. Дуканийы цур мæ 
размæ фæцис Хъæрæсби. Тынг мыл бацин кодта. 
- Фехъуыстон, Болайыл зарæг скодтат, - нымдгæнгæ мæм 
дзуры. 
252 

- Цыдæртæ архайынц лæппутæ, - дзуапп ын дæттын æз. 
Хъæрæсби йæ цъупп былтæ асæрфæгау кодта æмæ та мæ 
ног фæрсы: 
- Йæ ныхæстæм ын æркæсæн нæй? - ноджы фæлмæн- 
дæрæй мæм дзуры. 
Кæд фыстытæ мæ дзыппы уыдысты, уæддæр сæ æфсонæн 
асгæрстон æмæ йын бакодтон: 
- Скъолайы ме стъолыл аззадысты! Цæй, райсом сæ 
зарæджы фехъусдзынæ. 
Лæг ахъуыды кодта, йæ цъупп былтæ та асæрфта. Æнæ- 
дзургæйæ алæууыд. Æз банхъæлдтон, ныртæккæ мæ скъола- 
мæ аздахдзæн, марадз-ма, радав сæ, зæгьгæ, фæлæ уалын- 
джы бахудти: 
- Гъемæ хорз! Райсом уæд райсом! Уæ цæрæнбон бирæ! - 
æмæ йæ дзыхъхъынæуæг «Волгæ»-йы бабадт. Горæты 'рдæм 
фæраст. 
Хъæрæсбийы, кæй зæгьын æй хъæуы, фæндыд, цæмæй 
зарæджы йæ кой дæр райхъуыса. Фæлæ æз æппындæр разы нæ 
дæн зарджыты цардæгас адæмы кой кæнын. Йæ рæстæджы йæ 
цæргæйæ æрмæстдæр Плиты сахъ Иссæйыл скодтой ирон адæм 
зарæг! Æмæ Иссæ уый аккаг уыд! Абон та бирæтæ сæхиуыл 
зарджытæ кæнын кæнынц, раст цыма иунæгæй Хъарсы фидар 
басаста, кæнæ та Шипкæйы бæрзондыл æппæты разæй уый ба- 
лæууыд йæ уадсурыл. Кæй зæгьын æй хъæуы, Болайы зарæджы 
нæй, нæдæр Хъæрæсбийы, нæдæр чи ма йын æххуыс кодта, уы- 
донæй иуы кой дæр. Зарæджы сæйраг у Бола йæхæдæг! 
Райсом æй ныззардзысты Бибуаты Вало - мелоди æрхъуы- 
дыгæнæг - æмæ Хъаныхъуаты Петя, хъырнгæ та сын кæндзы- 
сты Бекмырзаты Мырза, Хъаныхъуаты Хъазыбег, Цæруаты  
Руслан, Дзуццаты Виктор... 
Сæумæрайсом раджы ингæнкъахджытæ сæ куысты сæр æр- 
лæууыдысты. Хурбон скодта. Мæргьтæ сæ зарджытæ кæнгæ 
ратæх-батæх кæнынц, æрмæст ацы хатт цыма сæ зард чысыл 
æлвæстдæр, æрхæндæгдæр у, раст цыма уыдон дæр æмба- 
рынц, уартæ Кæсæджы зæххы 1922 азæй фæстæмæ цы номдзыд 
лæджы фæллад стджытæ хуыссыдысты, уыдон кæдæй-уæдæй 
сæ райгуырæн уæзæгмæ æрбахæццæ уыдзысты æмæ, абон ам, 
Хъобаны зæххыл, æнцой ссардзысты. 
Чырын сихормæ æввахс æрбахæццæ уыдзæн, ныр та уал ин- 
253 

гæнкъахджытæ сæ куыст кæнынц: къахынц уырджын зæхх кæрæ- 
дзи ивгæ, сæ алыварс ратæх-батæх кæнынц æнахъом сабитæ. Хис- 
тæртæй дуканимæ чи цæуы, уыдон дæр ингæны цуры æдзæмæй 
алæууынц æмæ та сæ хъуыдцæгты фæдыл фæраст вæййынц. 
Ингæнхъахджытæ сæ куыст фесты æмæ фæйнæ тамакойы 
спъæрт кодтой. Уæдмæ уæзласæн машинæ дæр æрбазынд 
скъолайы къуыбырæй, адæм дæр цæуынц Уæллагхъæуæй 
дæр, Дæллагхъæуæй дæр. Æз дæр ме скъоладзаутимæ уым 
балæууыдтæн. Дысонизæр мын Умарби Болайы дзабыры уæл- 
фæдты кой кодта. Загьта: «Куырдтон сæ музеймæ, фæлæ мын 
нæ хистæртæ не сразы сты», - йæ фындзы бын гуым-гуым кодта 
фыртыхстæй æви фырмæстæй, уый нæ равзæрстон. 
Æмæ ныр æнхъæлмæ кæсын, Болайы чырынмæ, уæлдай- 
дæр та уыцы дзабырты бырæгьтæ мæхи цæстæй кæд фендзы- 
нæн, уымæ. Хъæуы адæм стырæй-чысылæй иууылдæр ам сты, 
мидæг фæзуаты, æдде - сосафæндагыл дæр æрлæууæн нæй. 
Сывæллæттæ сбырыдысты алфамбылай бæлæстæм æмæ 
сырддонцъиутау уырдыгæй бынмæ кæсынц. Мæ иу цæстæй  
бæлæстæм кæсын, ме скъоладзаутæй дæр бирæтæ бадынц бæ- 
лæсты цæнгтыл, - цы нæ вæййы! 
Уалынджы кæстæртæ чырын бахастой æмæ йæ æрæвæрд- 
той ингæны уæлхъус. Куыддæртæй чырынмæ æввахс лæуд 
фæдæн: ахуыргæнæг дæн æмæ мын хистæртæ аргь кæй  
кæнынц, уый куыннæ зонын, фæлæ йæ ацы бон ноджы тынгдæр 
бамбæрстон. 
Ингæны уæлхъус хуыссæгау кæны сырх хъуымацæй айв 
тыхт дæргъæй-дæргьмæ чырын. Йæ сæр нырма æхгæд у. Хи- 
стæрты афтæ бафæндыд, Иууылдæр цымыдисмæ кæсæгау кæ- 
сæм чырынмæ. Кæд æрбайгом уыдзæн? Цы дзы фендзыстæм 
ахæмæй? Уал азы дæргьы зæххы бын чи фæци, уымæй ма цы 
баззадаид? Чырын ног чырын у, фæлæ, дам, иннæ чырын дæр 
уым ис, зæронд чырынæн ног агьуд скодтой æрмæстдæр. Адæм 
æдзæмæй лæууынц дæргьæй-дæргьмæ чырын кæм æрбынат 
кодта, уыцы дæргьæй-дæргъмæ ингæны уæлхъус. Ничи ницы 
дзуры. Æрмæст хатгай райхъуысы Джызæлдоны мынæг сы- 
бар-сыбур, фæлæ уый дæр уайтагьд фæхъус вæййы. Хъæуы 
хистæртæ кæрæдзимæ бакæсынц. 
Мæнæ Хъæвдын кæстæртæм къухæй ацамыдта, ома, афон 
у. Уыдон уыцы амындмæ рагæй æнхъæлмæ кастысты æмæ ныр 
254 

уайтагьд чырыны сæрмæ февнæлдтой. Куыддæр чырыны сæр 
йэе бынатæй фенкъуыст, афтæ мæ цæстытыл цыдæр æндæрг 
ауад. Æххæст æй нæма бамбæрстон, цы уыд, уый, тæрсæгау 
дæр фæкодтон, фæстæмæ ралæууыдтæн, мæхи æххæст нæма 
бамбæрстон, афтæ лæппутæ чырыны сæр иуварс æрæвæрд- 
той. Мæ цæстытыл цы æндæрг ауад, кæмæй фæтæрсæгау код- 
тон, уыдон та кæд разындысты цырыхъхъыты уæлфæдтæй ма 
цы баззад, уыдон. Дысон изæр мын Умарби уыдоны кой кодта. 
Чырыны дæргъæй-дæргъмæ хуыссынц лæджы стджытæ, æр- 
мæст къæхты бынаты хъенæй лæууынц йæ дзабырты уæлфæд- 
тæ, раст цыма айнæгыл мæсгуытæ сты. Училищæйы ахуыр- 
гæнгæйæ-иу ныв кодтам адæймаджы стæгдар: цыппæрæм 
курсы ахуыргæнæн уаты рæбинаг къуымы та лæууыд æмæ йæ 
алы бон дæр уыдтон, цалдæр хатты йæ ныв дæр кодтон, уымæ 
гæсгæ стæгдарыл ахуыр уыдтæн, фæлæ ныр чырыны дæр- 
гьæй-дæргьмæ уыцы стæгдар куы суыдтон, уæд хæлиудзыхый 
баззадтæн: стджытæ уыдысты æнæхъæн, мæнæ сæ, цыма, куы 
амард, уæдæй ардæм спъирты фæдардтой - сыгъдæг, урс-ур- 
сид. Мæхимæ куы 'рцыдтæн мæ цымыдисæй, уый та бирæ нæ 
ахаста, уæд мæ цæст ацахста Абхадзы - скъолайы пълотниччы. 
- Абхадз, дæ метр дæхимæ нæй? - фæрсын æй. 
- Уæдæ кæм хъуамæ уа? Цæмæн дæ бахъуыд? 
- /Ери ма йæ тагьддæр, ныхасмæ мæ нал æвдæлы, - æмæ 
йæм мæ къух бадаргь кодтон. 
Мæ фарсмæлæуд фæци ме скъоладзаутæй иу лæппу: ныв- 
гæныныл æй фæцалх кодтон æмæ йæм чысыл блокнот æмæ 
кърандасы æмбис æдзухæй дæр вæййы. 
- Рæвдз, фысгæ кæн, цы дын дзурон, уый. 
Хъæвдын мæм фæрсæгау æрбакаст. Гамдзæ дæр цыдæр 
бахъуыр-хъуыр кодта. 
- Сбарæм ын йе стджытæ! Ахæм фадат нын нал уыдзæн, - 
мæхи растгæнæгау бакодтон æмæ стджытæ барын райдыдтон. 
Фæстагмæ сæры кæхц систон, алырдыгæй йæм кæсын, фæлæ 
дзы стджыты хуыдтытæ нæ уынын: сæры фæхстæ, тенка, ных - 
иууылдæр иу стæг. 
Фæстагмæ систон æмæ сбарстон дзабырты хауæццæгтæ. 
Фæстæмæ сæ сæвæрдтон æмæ мæхицæндзурæгау бакодтон: 
- Адон уæддæр куы баззадаиккой уæлæуыл йæ номыл. 
Мæ ныхас мын айхъуыста Хъæвдын. Æрбакаст мæм, Гам- 
255 

дзæмæ дæр бакаст, йæ тымбыл носæвæрд роцъо асæрфта 
æмæ бакодта: 
- Омæ, ацу æмæ исты цъырыхъхъытæ фен. Дуканийы ницы 
ис? - мæ тыхстæй стыхсæгау кодта Хъæвдын йæхæдæг. 
- Æмæ ахæм дынджыр цырыхъхъытæ кæм хъуамæ ссарон? 
- фæрсæгау кæсын лæгмæ. 
- Цырыхъхъыты ном хæссæнт æмæ кæцыфæнды размер 
дæр уæнт. Кæд ын сæ уым Барастыр нæ бардзæн! - æрба- 
дзырдта Гамдзæ æмæ йæхæдæг йæхи ныхæстыл бахудт. 
Æз мæ хъустыл æууæндгæ дæр нæ бакодтон æххæст, 
афтæ дуканимæ ныццавтон. Дуканигæс дæр дуканимæ хæстæг 
лæууыд адæмимæ. 
- Дæ дуканийы цырыхъхъытæ ис? 
- Нæй! Æртæ боны размæ сæ далæ Бæгьиатаг лæг ахаста. 
Бæгьиатаг лæгæй ницыуал пайда ис, æгæр дард цæры. 
Уæнтæхъил-сæргуыбырæй баздæхтæн ингæны цурмæ æмæ 
хъæрæй дзурын адæммæ: 
- Йæ хæдзары уæ ног цырыхъхъытæ кæд искæмæ ис, 
æрхæссæд сæ, райсом ын сæ дыууæ фæлыстæй æрбаласдзы- 
нæн горæтæй. 
Адæм ныхъхъус сты. 
- Нæй, уæд нæй. Æгæр æвгьау сты, - тыхсæгау кæнын æз. - 
Умар дæр мæ фæсчъылдым цыдæртæ гуым-гуым кæны. 
Хъæвдын схуыфæгау кодта, йæ роцъо та асæрфта, Гамдзæ- 
мæ ма бакаст æмæ мæм дзуры: 
- Омæ сæ сие! Хуыцау æвдисæн, зæрдæйæ агуырдтай дзабыр- 
тæ. Бола нын ныххатыр кæндзæн. Адон та кæд нæ фæстагæттæ 
дæр уыниккой æмæ Хъобаны цы гуырдтæ уыд, уый зониккой. 
Уыцы ныхас айхъусгæйæ æз иу дзабырмæ февнæлдтон, 
Умарби та иннæмæ фæрæвдз. Æрмæстдæр уæд æрæхгæд- 
той чырыны сæр æмæ чырын сабыргай ауагьтой ингæны. Кæс- 
тæртæ сыджыт калын райдыдтой. Адæм æдзæмæй лæууыдыс- 
ты. Рæстæгмæ цырт уал слæууыд Хъобаны уæзæгыл Болайы 
номимæ. Чызджытæ дидинджытæй саив кодтой уæлмæрд. 
Уалынджы Вало йæ къордимæ балæууыд цырты фарсмæ. 
Адæм æнхъæлмæ кæсынц зарæгмæ. Зарæгмæ æнхъæлмæ кæсы 
Хъæрæсби дæр. Уалынджы айзæлыд Валойы цъæхенаг хъæлæс: 
Уариты комæй цæргæс куы стахти, 
Йæ базырты змæлдæй къæдзæхтæ ризынц. 
256 

Петя йæ дарддæр хæццæ кæны: 
Гъей! Къæдзæх-лæг райгуырди, гъей, уартæ Хъобаны, 
Дуне адæмты куы бафтыдта дисы. 
Афтæ кæрæдзи дзыхæй исгæ Вало æмæ Петя зарынц. Хъырн- 
джытæ дæр сæ хъырнды куыст кæнынц. 
Сау хохы фыййау, дам, уæд сусæны мæйы, 
Æхсæрдзæнты зардмæ кæд бонгай фæхъуыста. 
Гъей! Хъаныхъуаты Бола, гъей, Хъобайнаг сахъгуырд, 
Йæ ныхмæлæуджыты кæд рогæн фæбырста. 
Бæтæйы рагъыл нын сæумæ хурыскастыл, 
Зæлдаг уæд хуры тын æдæрсгæ фæхæцыд. 
Гъей! Хъаныхъуаты Бола, гъей, - нæртон фæйнæгфарс, 
Нæ Ирæн кад кодта йæ хъаруйы фæрцы. 
Хъазыбеджы хох нын бæрзонд фæцыди, 
Йæ цъититы рухсæй ныррухс ис нæ бæстæ. 
Гъей! Хъаныхъуаты Бола, гъей, нæ номдзыд богал, 
Йæ кады хабæрттæ ныууагъта йæ фæстæ. 
Зарæг фæци, йæ зæлтæ Хъæурагьы бæрзæндмæ куыд тагьд 
кæнынц, уый ахсы хъус. Адæм сулæфыдысты, цæстæй агурынц 
зарæг ныффыссæджы. Æз цыма ницы бар дарын зарæгмæ, 
уыйау Абхадзимæ мæхи ныхасгæнæг скодтон, фæлæ адæмы 
нæ асайдзынæ: æз æмæ Вало уыдыстæм сæйраг архайджытæ, 
уый зонынц, цæстæнгасæй мын бузныг дзурынц. Æз та цæстæн- 
гасæй агурын Хъæрæсбийы, фæлæ йæ нал уынын. «Цымæ 
иуæй-иутæ кадмондаг цæмæ сты? О, сластай дæ фыдыфсы- 
мæры, ныртæккæ дын бадты хистæртæ арфæ ракæндзысты, 
æгъдау куыд амоны, афтæ. Уый дын æгьгъæд нæ уыдзæн! Ды 
арфæйы аккаг дæ, Бола та - зарæджы аккаг рагæй уыди, æмæ 
хъуамæ цин кæнай, æгайтма йыл зарæг скодтой», - хъуыды кæ- 
нын мæхинымæр. 
- Хорз адæм, хæрзауыдæн кæнæд Бола йæ хъæубæстыл, 
- адзырдта адæммæ хъæуы æгьдаудæттæг Хъæвдын. - Йæ 
мæгуыр стджытæ кæдæй-уæдæй йæ райгуырæн уæзæгыл 
сæмбæлдысты, йæ сыджыт ын бæмбæгау фæлмæн уæд. Ныр 
та, раст мæ бамбарут - хистæртæм дзурын, уæлæ фынгтæм 
рахизут æмæ йын рухс зæгъæм йæ райгуырæн уæзæгыл. О, 
257 

хæдæгай! Зарæг саразджытæн зæгъæм уæлдай бузныг. Фы- 
дæлтæй зарæгæн цы 'гьдау баззад, уый хæстæгдæр сабаты 
скæндзыстæм, - йæ ныхас балхынцъ кодта Хъæвдын æмæ 
азылд, фынгтæ кæм æвæрд уыдысты, уыцырдæм. 
Æз мæ сывæллæтты рамбырд кодтон æмæ скъолайы 'рдæм 
нæ ных сарæзтам. Болайы хабæрттæ дарддæр къласы кæн- 
дзыстæм. 
Хъæрæсбийыл мæ цæст нал æрхæцыд æмæ мæм уый афтæ 
диссаг нал кæсы, дис кæнын Болайы стæгдарыл, уæлдайдæр 
цыма сæры кæхц нырма дæр мæ къухты ис, - мæхи фæрсæгау 
кæнын: «Знон дæр ма училищæйы цы сæры кæхц ныв кодтон, 
ууыл стæджы хуыдтытæ бæлвырд-бæрæг куы дардтой, кæуыл- 
ты цыдысты, уый цæстуынгæ куы уыд дардæй дæр, уæд Болайы 
сæры кæхцы иу хахх куыннæ суыдтон, уыцы хъуыдытæ мын æн- 
цой нæ лæвæрдтой. 
Уыцы хъуыдытимæ фæскуыст æрбацыдтæн хæдзармæ. 
Петройы хæдзары æрбаййæфтон. Шахмæттæ та равæрдтам. 
Хъазæм. Чи кæмæй хъазы, уый бæрæг нæу, фæлæ шахмæттæй 
хъазгæйæ рæстæг тагьддæр кæй цæуы, уый æнæмæнг у. 
- Куыд дæм фæкаст абоны æрхæндæг бæрæгбон? - хъавгæ 
фæрсын мæ ныхмæбадæджы. Хъавгæ уымæн, æмæ уый дох- 
тыр у, стæй уæзбын, æвронг зондыл хæст, æз та - æнæбазыр, 
хæрдты тæхæг лирик. 
- Хорз рауад. Уæ зарæг дæр нысаныл сæмбæлд. Æнæ  
уæлдай ныхасæй. Æз фынгыл дæр æрбадтæн, алцæмæ дæр æмæ 
алкæмæ дæр лæмбынæг хъуыстон. Иууылдæр разы уыдысты 
абоны бонæй, иу-дыууæйæ фæстæмæ. Кæйдæр дзы фæндыд 
зарæджы йæ ном фехъусын. Æмæ уый сæйраг нæу! Сæйраг- 
дæр у, йæ рæстæджы æгас дунетыл чи æрзылд, уал æмæ уал 
азы кæйдæр зæххыл йе стджытæ кæмæн хъизæмар кодтой, уый 
ныр æрæнцад йæ райгуырæн уæзæгыл, æмæ ма йын зарæгæй 
кад дæр скодтой! 
- Йе стæгдар ацал-ауал азы куыд æнæхъæнæй баззад 
зæххы бын ныгæдæй, уый дæм диссаг нæ фæкаст? 
- Уым уадиссагæй ницы ис. Кæсæджы зæхх æлыгбын у. 
Лæджы буар уайтагьд æлыджы атад, стджытæ та фидардæр 
сты, уымæн сыгъдæгæй баззадысты. 
- Раст цыма спъиртты фæлæууыдысты, мæнæ музейты цы 
стæгдартæ лæууы, тæккæдæр уыдоны хуызæн. Ныр растдæр 
258 

нæ уыдаид: стæгдар бабиноныг кæн æмæ йæ музейы сæвæр? 
Уæддэер та Бола - Хъазыбеджы хох! Абон æй мах куыд уыдтам 
нæхи цæстæй, афтæ йæ фидæны фæлтæртæ дæр уыдтаиккой. 
- Чи зоны, раст дæ, чи зоны та - нæ дæ... Уадз æмæ улæ- 
фой амæлæгæн йе стджытæ адæмы цæстæнгасæй! - йæ ныхас 
балхынцъ кодта мæ ныхмæбадæг. 
- Цæмæй ма дæ афæрсон? 
- Цæмæй? 
- Абон сæры кæхц мæ къухты куы уыд, уæд æм тынг лæм- 
бынæг фæкастæн, фæлæ дзы стджыты хуыдтытæ не суыдтон, 
- дисæн дзурæгау ын дзурын. 
- Стджыты хуыдтытæ дзы æнæмæнг уыдысты, фæлæ сæ ды 
нæ федтай, уымæн æмæ баиу сты. Бола тыхджын уыд! Фæй- 
нæгфарс ахæмтæй фæзæгьынц. Фæрск фæрскимæ баиу вæй- 
йы. Ам та сæры стджытæ нындæгьдысты кæрæдзиуыл! - Петро 
ныххудт. - Шах æмæ дын мат! Фæхæрд дæ, Тотырджан! Фынæй 
афон у. Сынтæгмæ - гæпп! Хæрзфынтæ фен! 
- Ды дæр сæ фен! Æз ма мæнæ мæ фыстытæ фæбæлвырд 
кæнон æмæ сæ райсом районы газетмæ арвитон. Уадз, адæм 
зоной Болайы дæргь æмæ уæрх, гъестæй зоной, æз æмæ ды 
йемæ лæгæй-лæгмæ зонгæ кæй уыдыстæм! Стæй канд æз æмæ 
ды нæ, фæлæ абон дæлæ фæзы чидæриддæр уыд стырæй-чы- 
сылæй, уыдон дæр Болаимæ лæгæй-лæгмæ кæй базонгæ сты, 
уый Ирыстоны цæрджытæ дæр базоной æмæ нæм хæлæг кæ- 
ной! - мæхицæй ныббуц дæн, афтæмæй йын дзурын. 
- Иттæг раст хъуыды! - хъæрæй ныххудт Петро æмæ хи- 
хсæнмæ фæраст. 
Æз-иннæ уатмæ бахызтæн æмæ мæ фыссæн стъолы уæл- 
хъус æрбадтæн. 
Цалдæр боны фæстæ фæзынд мæ уацхъуыд районы газеты. 
Р. 5. 
Хъобайнаг культурæйы тыххæй ныхас куы рацæуы, уæд  
æнæмæнг æрымысынц Хъаныхъуаты Хабосы. Фæзæгъынц: «Хабос фæс- 
арæнтæм фæуæй кодта нæ фыдæлты хæзнатæ!» Йæ фыдгой 
фæкæнынц, фелгъитынц æй. Æз та йын уæд мæхинымæр бузныг 
фæзæгъын. 
Хабос куы нæ уыдаид, уæд, чи зоны, абон фæсарæйнаг музейты 
сæрмагонд бынат цы дзаумæттæ ссардтой, уыдон ам, нæхимæ, 
куы баззадаиккой, уæд никуыцæй разындаиккой. Мæнæ абон  
Хъаныхъуаты Болайы дзабырты уæлфæдтæ куыд никуыцæй разындыс- 
259 

ты, афтæ. Æз сæ уæд, йæ фыдæлты уæзæгыл æй цы бон бавæрд- 
там, уыцы бон радтон сæ нывгæнæг Умармæ. Куы амбæлæм, уæд 
æй афæрсын: «Болайы дзабыртæ цы фесты?» Йæ дзуапп вæййы: 
«Бæстæзонæн музеймæ сæ радтон». Фæлæ уым нырыонг нæма  
разындысты. 
Мæрдты мæ ма схъæрзæд Бола. Уый мæ фæндæй ист æрцыдыс- 
ты йæ дзабырты уæлфæдтæ йæ чырынæй. Хуыцау æвдисæн, мæ- 
хицæн ницы агуырдтон. Фæндыд мæ, кæд йе стæгдар нæ, уæд та 
йын йæ дзабыры уæлфæдтæ стыр диссагæн ныууадзæм фæста- 
гæттæн. 
Иу хатт Хъæвдынимæ ныхасгæнгæйæ æрымысыдтæн Болайы 
ныгæнæн бон. «Кæд мæрдты исты ис, уæд уый уым мæ аххосæй 
цæуы афонмæ бæгъæввадæй». Уый мын афтæ: «Æппындæр ма дæ 
зæрдæмæ мацы хæсс! Уыцы дзабыртæ йын уартæ, фыццаг хатт 
æй куы ныгæдтой, уæд фæлдыст æрцыдысты. Хъобаны йæ куы ны- 
гæдтам, уæд дзы ногæй æрмæст чырын уыд æмæ йын æрмæст йæ 
чырын ныффæлдыстам. Уымæ гæсгæ Бола афонмæ дæр рацу-ба- 
цу кæны, фыццаг хатт æй куы ныгæдтой, уæд ын кæй ныффæл- 
дыстой, уыцы цырыхъхъыты. Сымах сæ систат, нæ систат, уый 
мæрдты Барастырмæ нымады дæр нæу! Æз ууыл, сæ сисыны бар 
дын куы лæвæрдтон, уæд ахъуыды кодтон», - бахудт лæг. 
Уæдæй ардæм мын зынгæ фенцондæр ис. 
Фæлæ мын уæддæр хъыг уый у, тыххæй цы дзабыртæ систон 
Болайы чырынæй Хъæвдыны барлæвæрдæй, уыдон куыд никуыцæй 
разындысты абоны бонмæ. Уæдæмæ Умарби дæр йе 'рвад Хабосы 
хуызæн зондджын куы разындаид, уæд сæ фæсарæнтæм ауæй код- 
таид æмæ сæм афонмæ Сен-Жермен-ан-Лейы, кæнæ та æндæр ис- 
кæцы музейы диссагмæ кæсæгау кæсиккой дзыллæтæ. 
Болайы фæдон 
Куыстмæ цæуын. Абон мæм уроктæ нæй. Никуыдæм тагьд 
кæнын. Городочы зилгæ дуарæй рахызтæн æмæ стыр фæнда- 
гыл дарддæр цæуын. Хъæуы лæппутæ æмбырдæй лæууынц 
хæрæндоны цур. Хъæрæй худынц. Мæнырдæм амонынц. Нæ 
йæ æмбарын, сæ худты сæр цæуыл у, уый æмæ мæхимæ,æр- 
кæстытæ кодтон, фæлæ ахæмæй мæ цæст ницæуыл æрхæцыд. 
Æппынфæстаг фæстæмæ акастæн. Мæ фæстæ æрцæуы Хъа- 
ныхъуаты Баддже. Цæуы узгæ-узгæ, уæнтæхъил æмæ сæргуы- 
бырæй. Йæ тамакойы фæздæг йæ сæрыл хæссы. 
Æрхæццæ дæн лæппутæм. 
- Цæуыл худут афтæ зæрдиагæй, уый ма мæнæн дæр схъæр 
кæнут, - фæрсæгау сæ кæнын. 
260 

- Куыннæ худæм! Дысон изæр немæ нæ фæдæ, æндæр ды 
даер худис. 
- Уæддæр? - бацымыдис дæн æз. 
-Дысон уæлæ не 'рвады нæхи Болаимæ куы абарстон, Бо- 
лайы фæстæ нæм дæуæй лæгдæр нæй йын куы загьтон, уæд 
ма йæ уромæг уромын фæрæзта! - худгæйæ мын дзуры Гиза, 
- йæ сæр афтæ бæрзонд систа æмæ йæм Бола йæхæдæг дæр 
бахæлæг кодтаид. Ныр ма йæм кæсут, æххормаг сæныччы 
хуызæн куыд ныккука. Дысон ма йæм цы баззад, уыдон ын йæ 
ус асыгьдæг кодтаид. Ныр пъахмел мах хардзæй кæндзæн. 
Знон шабашкæйæ ссыд. Автобусæй чысыл къуымæлдзæфæй 
æрхызт. Æвæццæгæн Джызæлы сæрмæ автобусмæ æнхъæл- 
мæ кæсгæйæ лæугæйæ иу-дыууæ ауагьта. Куыддæр æрхызт, 
афтæ фæхъæр кодтон: «О, мæнæ ма нæ мыггаджы лæгдæр 
фæзынд. Алыбон æгас цу! Æгайт-ма сæрæгасæй фæзындтæ, 
нæхи Болайы æмсæр!» Лæг дын йæ сæрыл бæрзонд схæ- 
цыд, æрбахъæбыс мæ кодта, пъа дæр ма мын акодта æмæ 
ныццæлхъ кодта: «Уæдæ уæд уыцы Бола æмæ ацы Болайæн 
ракувæм нæхи Хъобаны зæххыл!» - æмæ нæ смидæг кодта 
уæртæ хæрæндоны. Уым та буфеты алцыдæр ис. Мах æппæл- 
гæ, уый йæ сæр бæрзонд сисгæ, афтæмæй фæбадтыстæм. 
Уый йæхицæй Бола æнхъæлгæйæ сæхимæ сæрыстырæй 
ацыд. Хуыцау хорз, æмæ йын йæ æхца банчы сæвæрдта нæхи 
Кæку, æндæр ма сæхимæ цы бахастаид, уый хæйрæг зонæд. 
Дысон Болайæ ацыд, ныр æххормаг сæныккау æрцæуы. Ма- 
радз, бæгæныйы авг ын исчи рахæссæд! - æмæ ноджы хъæр- 
дæрæй ныххудт. 
Уæдмæ Баддже дæр æрхæццæ. Уæнтæхъил æмæ сæргубы- 
рæй нын нæ къухтæ райста. Уæззау хъæлæсыуагæй бакодта: 
-Дысон мæ уæлæрвтæм систат, гьер мæ, уæ хорзæхæй, ин- 
гæнæй сисут. 
Уæдмæ бæгæныйы авг дæр фæзынд, æмæ йæм æй  
куыддæр авæрдтой, афтæ йæ йæ хъуырыл сдардта. Зыдæй дзы ных- 
хуыпп ласта, авг æруагьта йæ дзыхæй, арф ныуулæфыд. 
- Гъе, уый дын уды хос. Уæддæр Болайы фæстæ нæ  
мыггаджы лæгдæр чи у? - фæрсы, йæхæдæг Болайы цыртмæ кæсы. 
Уæвгæ йæ æмбары, Болайæн йæ рæмбыныкъæдзмæ дæр кæй 
не сæххæссыдаид, фæлæ уæддæр йæ ныхас дарддæр кæны: 
- Цæй хорз! Алчи дæр йæхицæн лæг у... Мæ дзыппы ма цыдæр 
261 

капеччытæ баззад. Не 'фсины цæст сыл не 'рхæцыд. Цомут! - 
йæхæдæг буфеты дуарырдæм йæ ных сарæзта. 
Чермены фырт Аслæнбег ныл «Чермен»-ы буфеты Чермены 
цæссыгæй мидбылхудгæйæ цин кодта Болайы фæдоны хардзæй. 
Хъобаны культурæ. IV 
Нывгæнæг Хъаныхъуаты Умар 
Хъаныхъуаты Умары ном фыццагдæр фехъуыстон учили- 
щæйы дыккаг курсы ахуыртæ куы райдыдтой, уымæй цалдæр 
боны фæстæдæр. 
Иу бон не 'мкурсон Дзиуаты Батрадз сæрддæргьы цыдæрид- 
дæр фæныв кодта Санибагомы, ноджы ма семæ фароны нывтæ 
дæр, уыдон æрæмбырд кодта æргьомы дзаг, æмæ сæ фæссихор 
кæдæмдæр ахаста уæхскыл æппаргæ хызыны. Никæмæн ницы 
загьта, суанг мæнæн дæр. Афтæмæй та Санибайы йæ бæсты 
суг састон йæ мад Елмæсханæн, хос дæр карстон, мæкъуылтæ 
ластон йæ фыд Гибыцоимæ. Батырадз фæрæт æмæ цæвæгыл 
хæцынæй фылдæр уарзы кърандасыл хæцын. Æз-иу цæвæгыл 
хæцгæйæ æмдзæвгæйы рæнхъытæ æрцахстон, стæй-иу сæ 
улæфты рæстæг гæххæтмæ хастон. Фæлæ уый кърандасыл куы 
нæ хæца, уæд æм уыйбæрц нывтæ кæцæй æрцыдаид! Ахæм 
зондылхæст у: развæлгъау ницы дзуры. Изæрырдæм цины уы- 
лæнтыл смидæг æмдзæрæны. Йæ хызын йæхи сынтæгыл бап- 
пæрста, йæхæдæг та Алыксандры сынтæгыл æрхауд æмæ йæ 
къухтæ фæйнæрдæм аппæрста. 
Уыцы рæстæджы дуаргæрон алæууыд не 'мкурсон Æлбега- 
ты Тугьан. 
- Цæхх ма мын авæрут. - Батрадзмæ фæкомкоммæ. - Ай та 
йæхи Битъыры хъазы уагьд цы акодта? Раст цыма дун-дунетæ 
ныхъхъæбыс кæнынмæ хъавы. Йæ цины сæр цы у? 
- Махæн дæр æй нæма схъæр кодта. Нырма ныртæккæ æр- 
бахызт. 
- Чиныгуадзæны уыдтæн. Хъаныхъуаты нывгæнæгмæ, - 
бынтон æрæджиау райдыдта йæ ныхас Батырадз. - Мæ куы- 
стытæй мын раппæлыд. Стæй канд æппæлгæ нæ, мæнæ ма 
мын æрыгон поэтты иумæйаг æмбырдгонд саив кæнын дæр 
бахæс кодта. 
262 

- Уагæры чи сты, уыцы æртæ æрыгон поэты? Æз æмæ дзы 
Тотрадз нæ бахаудтам? 
- Чи куы зæгьай, уæд Хуыгаты Сергей, Джыгкайты Ша- 
мил æмæ Ходы Камал. Хуыйнгæ та кæндзæн, - ам Батрадз 
схуыфæгау кодта, цармæ скаст. - Хуыйнгæ та кæндзæн «Ар- 
вæрдын». 
- Арвæрдын йæ авд хуызæй фидауы, уæд адон æртæйæ 
куыд æрттивдзысты? Райсом сæм бацу æмæ сын зæгь, æмæ 
сæ авд бакæнæнт. Иу æз, иннæ Тотрадз, аннæ Рæмонты Геор. 
Уый уал дын æхсæз! Æвдæм сæхæдæг ссарæнт. Нæ! Æвдæм та 
уартæ Хæтæгты Митя! «Æз нæ уарзын тъанджы бас, - Рахæссут 
мын нард гуляш!» - балхынцъ кодта йæ ныхас Тугьан æмæ хъæ- 
рæй ныххудт. - Ныр та уал мын, уæ хорзæхæй, цæхх авæрут. 
Умар бирæ раздæр ахуыр кодта училищæйы, уый фæстæ 
Мæскуыйы полиграфион интитут дæр фæци. Райста чиныг- 
фæлындæджы дæсныйад æмæ ныр кусы чиныгуадзæны сæйраг 
аивадон нывгæнæгæй. «Арвæрдын» уыд Батрадзы фыццаг куыст 
чиныгнывгæныны хъуыддаджы. Суанг ма йын гонорар дæр  
райста æмæ йæ «æхсгæ» дæр æркодтам фæйнæ борщы къусæй. 
Фæстæдæр-иу Тугьанты Махарбеджы номыл равдыстыты 
хæдзары амбæлдыстæм Ирыстоны нывгæнджытимæ. Се 'хсæн 
уæлдай бæрæгдæр дардта бæрзонд, хæрзаив, хæрдмæфаст 
урскъæбæлдзыг сæрыхъуынджын, лæппу-лæг. Йæ мидбылхудт 
æдзух йæ цæсгомыл хаста. Уый уыд Хъаныхъуаты Умар. 
Умар Хъобайнаг у, уый уæдæй зыдтон, фæлæ Хъобаны йæ 
хæрз æфсымæр цæры æмæ ма мæ хъæуккаг сиахс дæр у, уый 
та базыдтон 1965 азы майы мæйы райдианы. Хæсты архайæг 
Агыса; мæ бацыдмæ скъолайы нывгæнæджы ахуыргæнæгæй чи 
куыста, уыцы Агыса хъæуы хистæрты Уæлахизы боны сæхимæ 
куы фæхуыдта æмæ уым дæргьæй дæргьмæ фынгыл куыд-хис- 
тæрæй куы 'рабадтысты хуынд адæм, уæд. Йæ бинойнаг, мæ 
хъæуккаг Чъерджиаты Мæдинæ мыл тынг бацин кодта, уæлдай- 
дæр йе 'фсымæр Ганте махæй æртæ хæдзары уæлдæр цæры. 
Суанг фыццаг курсæй фæстæмæ æрвылбон дæр чиныгдзуан 
кодтам чингуыты дуканиты. Чи хуыздæр æмæ аивдæр чиныгыл 
фæхæст ис, уый уыд æрвылизæр нæ цины сæр. Фылдæр цин 
кодтам ирон чингуыты рацыдыл. 
Умар чиныгуадзæны кусын кæй райдыдта, уый хорзырдæм 
фæзынд чингуыты фæлгонцыл. Иуæй йæхæдæг айв кодта чин- 
263 

гуытæ, иннæмæй та фæлвæрдта æрыгон нывгæнджыты чи- 
ныджы фæлгонцмæ æрбахæстæг кæнын. Нывгæнджытæ нæ 
Ирыстоны бирæ ис, уымæй дæр хорз нывгæнджытæ, фæлæ чи- 
ныджы фæлгонцы сусæгдзинæдтæ æрмæстдæр иугæйттæ ба- 
зонынц, уый мах æмбæрстам хорз. Уымæн æмæ алы чиныджы 
рацыд дæр махæн уыд бæрæгбонау. Иуæй ныв кодтам,  
иннæмæй та ма фысгæ дæр кодтам. Чиныджы аивдзинадыл чи куыс- 
та, уыдонæй уыдысты нæ ахуыргæнджытæ Татьянæ Говоркова, 
Гладков Владимир, Гаситы Æхсар, ахуырдзаутæй - Кокайты Æх- 
сар (училищæ каст куы фæци, уæд кусын райдыдта рауагьдады 
дыккаг нывгæнæгæй), райдианы Дзбойты Михал (фæстæдæр 
скульптурæмæ аздæхт), чиныгимæ йæ цард чи сбаста, уыдон 
уыдысты Чеджемты Геор æмæ Дзиуаты Батрадз (фæстæдæр 
ахуыр кодтой, Умар цы институт каст фæци Мæскуыйы, уым). 
Хъобаны кусгæйæ æз дæр дыууæ хатты афæлвæрдтон уыцы 
институтмæ, фæлæ-иу цæмæдæр гæсгæ фæкъуыхцы дæн.  
Дыккаг хатт куы цыдтæн, уæд-иу цалынмæ ахуыргæнджытæ тамако 
дымдтой, уæдмæ цы дыууæ чызгæн аныв кодтон, уыдонæн фон- 
дзтæ сæвæрдтой, мæнæн та - дыууæтæ. 
Уыцы дыууæты фæстæ Мæскуыйæ здæхын Бакуйы поезды 
Цæраты Алексийымæ - уый та згьæргуыстгæнджыты училищæ- 
мæ нæ бахаудта. Зæронд «Крокодил»-журнал мæм кæцæйдæр 
æрбахауд. Кæсын æй. Иу ран дзы фыссынц. «Æрыгон сылгоймаг 
йæ фырты бакодта Пикассомæ. Лæппуйы нывтæ йæм æвдисы. 
Пикассо сæм кæсы. Фæстагмæ бакодта: «Хорз у, фæлæ фыс- 
сын куы райдаид, уæд хуыздæр уаид». Ус æй цымыдисæй афар- 
ста: «Æмæ йæм фыссыны курдиат фылдæр ис?» «Уый дын нæ 
зæгьдзынæн, фæлæ уым къаддæр хардз кæнын хъæуы». Ацы 
ран журнал бахгæдтон æмæ скарстон: «Иннæ аз бафæлвардзы- 
нæн Литературой институтмæ. Чи зоны... Краскæтæ æлхæнын 
мæ уæддæр нæ хъæудзæн. Æрмæстдæр гæххæтт æмæ ручкæ!» 
Ныр та уал фæндзæм аз кусын Умары хъæуы дыууæ скъо- 
лайы нывгæнæджы ахуыргæнæгæй. Хъуыды та Литературой ин- 
ститутыл кæнын. Арæх мæ фыстытæ фæзынынц районы газеты 
фæрстыл. 
Умаримæ бынтон æввахс базонгæ дæн, хъæуы астæук- 
каг скъолайы рауагьдонтæн фембæлд куы уыд, уыцы бон. Мæ 
тæхæг æрвад Иваны дæр уæд базыдтон - Умаримæ иу къласы 
ахуыр кодтой. Умар уæд йæ дæлармы æрбахаста скъолайы би- 
264 

блиотекæйæн йæхи фæлгонц чиныг «Ирон орнамент», Уарийы 
«Таурæгьтæ» æмæ ма ноджы цалдæр чиныджы. 
Умар ныридæгæн цы чингуытæ сфæлгонц кодта, уыдон, 
дзырд дæр ыл нæй, бацæудзысты ирон аивады хæзнадонмæ. 
Иу чиныгæй иннæ аивдæр рауайы. 
Фæлæ уæддæр æрæджы Хъобаны хъæуыастæу Умар йе 
'рвад Болайæн цы дур-цыртдзæвæн сарæзта, уый æвдисæнæн 
баззайдзæн æмæ дарддæр хæсдзæн Хъобаны нырыккон куль- 
турæйы кад. 
Зурбеджы къах 
Зурбег Уæллаг Хъобанæй тагьд-тагьд куы 'рцæйуайы, уæд 
дуканийы раз ныхасы бадджытæ кæрæдзимæ бакæсынц.  
Зурбег сæм не 'рлæууы, нæ сæм бацæуы, æрмæстдæр сын дардæй 
салам авæры æмæ йæ пæлæхсар къухтæ, гогыз кафынмæ куы 
фæхъавы, уæд йæ базырты куыд айтындзы, афтæ айтындзгæ, 
дарддæр атагьд кæны. 
- Цымæ та кæмæн фæхæссы йæ «афтæ-уфтæ»-йы салæмт- 
тæ? - афæрсынц лæгтæ кæрæдзи æмæ бахудынц. 
Уый та афтæ уыд. Зурбегæн кæддæр йе 'фсымæры чызджы 
далæ Черменыхъæуккаг лæппу аскъæфта. Хъобанмæ æр- 
байхъуыст, чызгæн æвæндон у, зæгьгæ. Уæды скъæфт æмæ 
ныры скъæфты 'хсæн бирæ хæхтæ æмæ быдыртæ ис! Уæды за- 
маны-иу тугкæлдтытæ дæр æрцыдис. Гъемæ, чызджы аскъæф- 
ты хабар Хъобанмæ æрбахæццæ къуырийы фæстæ. Уæд цæй 
машинæтæ æмæ автобустæ уыд! Далæ Джызæлмæ фистæгæй 
сæпп кæн, стæй дæ кæд уым Фæндагсары хорзæх уа, уæд дæ 
исты æнтыдласæн машинæ горæтмæ фæхæццæ кæндзæн. 
Посты машинæ ма цыд, фæлæ уым адæмы ласын нæ уагьтой. 
Зурбег скъæфты хабар айхъусгæйæ фæраст йæ маеты фæн- 
дагыл. Ныхасмæ куы 'рхæццæ, уæд дардæй салам авæрдта  
ныхасы бадджытæн. Ацы хатт лæугæ дæр не 'ркодта æмæ йæ цыды 
кой кодта. Ныхасы бадджытæй ма иу йæ фæстæ адзырдта: 
- Уыцы мæстыйæ кæдæм тагьд кæные, Зурбег? 
- Дæлæ Черменыхъæумæ! Хъобайнаг «афтæ-уфтæ»-йы са- 
лæмттæ сæм ныддавон! -æмæ йæ пæлæхсар къухты æнгуылдз- 
тæ æддæг мидæг ауайын кодта. Йæ цыд нæ бауромгæйæ ма 
265 

фæстæмæ иу каст фæкодта: - Ныртæккæ фæстæмæ фездæх- 
дзынæн! - æмæ Бæгъиаты Хамырзæйы сисаууон фæци. 
Уæдæй ардæм æмбисондæн баззад: «Æз сын «афтæ-уфтæ» 
акæнон æмæ ныртæккæ фæстæмæ фездæхдзынæн!» 
Зурбеджы къахы къæдз æмæ йæ пæлæхсар къухты ахает 
мæ зæрдыл бадардтон. 
Бахъуаджы сахат дзы пайда дæр скодтон дыууæ хатты. 
Фæзмгæ йæ, мыййаг, нæ кодтон, - Хуыцау фæзмынæй ба- 
хизæд, фæлæ донласæгæн æрду куыд феххуыс уа, афтæ мын- 
иу феххуыс. 
Иу хатт мæ иу хъазты кафтмæ раппæрстой. Сæттын ыл: æм- 
дзæгьд кæнын зонын, хъазт цыренгæнын зонын, фæлæ кафын 
нæ зонын! О, æмæ мæ хъазты астæумæ раппæрстой кæйдæр 
хъæуы мæ хуыздæр æрдхæрдтæ. Хъобайнаг лæджы кафынмæ 
ничи амбулдзæн, зæгъгæ, ма мæ фæстæ хъæр дæр ракодтой. 
Хъобаны худинаг кæндзынæн, зæгъгæ, мæхи феехъæл  
кодтон, чызджырдæм басирдтон, астæуфæзмæ йæ рахуыдтон 
æмæ куыддæр размæ-фæстæмæ дыууæ хатты акодтон, афтæ 
мæ къах фæкъæдз кодтон, мæ къухтæ фæпæлæхсар сты, «æл- 
лах», зæгъгæ, фæкодтон æмæ мæхи бауагътон, хъазтмæ мæ чи 
раппæрста, мæ уыцы æрдхордыл. 
- Мæ къах мæ æрцахста! Марадз, Хъобаны ма фæхудинаг 
кæн! - æмæ йæ хъазты фæзмæ ныр та æз раппæрстон, мæхæ- 
дæг къулæнцой слæууыдтæн, мæ къах сæмраст кодтон æмæ 
æмдзæгьд кæнын райдыдтон. Лæг хуыздæр цы зоны, уый хъуа- 
мæ кæна! Ме 'мбал кафын зыдта æмæ кафыд. Æз ме 'рхъуы- 
дыйы руаджы аирвæзтæн, ууыл та адæм сæ цæст æрæвæрдтой! 
Иннæ хатт та дзы Мæскуыйы спайда кодтон. 
Институтмæ фæлварæнтæ лæвæрдтон. Институт Пушкины 
фæзмæ æввахс уыд. Пушкины фæзæй æмдзæрæнмæ цыд æр- 
тыккаг троллейбус. Лæууæндоны ничи уыд, троллейбус æрба- 
зылд, æрлæууыд, ничи дзы бадт. Раззаг дуарыл схызтæн æмæ 
фыццагдæр бандоныл æрбадтæн. Чиныг рафæлдæхтон, уæдæ 
сахатырдæг цы хъуамæ куыстаин! 
Кæсын О Генрийы радзырд «Дороги, которые мы выбираем». 
Хабæрттæ мæ сæ фæдыл ахастой æмæ троллейбус куыд ай- 
дзаг, уый хатгæ дæр нæ фæкодтон. Раст куыддæр бакастæн: 
«Боливар нас вдвоем не вынесет...», афтæ мæ сæрмæ ай- 
зæлыд æрыгон сылгоймаджы уайдзæфы ныхас: 
266 

- Зæрæдтæ лæууынц, æрыгæттæ та сæхи чиныгкæсæг скод- 
той! Æфсарм дæр нал ис, æфсарм! 
Æз аивæй хæрдмæ скастæн. Мæ уæлхъус лæууыд ацæр- 
гэе сылгоймаг. Бынты иннæ бандæттæм дæр бакастæн æмæ 
уым та бадынц карджынтæ. Мæнæй кæстæр ничи бады разæй. 
Уайдзæф мæнмæ хауы. Худинаг! Акастæн рудзынгæй. Дыууæ 
аерлæууæны ма мæ хъæуы æмдзæрæнмæ. Сыстон æмæ зæгь- 
дзысты: куы йын бауайдзæф кодтам, уæд æм худинаг æркаст 
эемæ сыстад! Раст уыцы рæстæджы мæ цæстыты раз февзæрд 
Зурбеджы къуылых къах. Фæстæмæ мæхи чиныгкæсæг скод- 
тон, хъуыды та кæнын мæ уавæрыл: ацы ранæй уæлахизæй 
рацæуын хъæуы. Ныртæккæ ме 'рлæууæн уыдзæн, зæгъгæ, 
афтæ чиныг бахгæдтон, мæ тæккæ уæлхъус чи лæууыд,  
уайдзæф мын чи бакодта, уымæй хатыр ракуырдтон æмæ сыстæгау 
кодтон, æрмæст Зурбеджы къахау мæ къах къæдзæй райстон. 
Иу хатт ма сылгоймагмæ бакастæн, ноджы ма дзы иу хатт хатыр 
ракуырдтон æмæ дуарырдæм цæуын адæмы 'хсæнты. 
- Уый сахъат лæг куы дæ! Бахатыр кæн, - айхъуыстон чыз- 
джы зыр-зыраг хъæлæс. - Нæ йæ зыдтон. Хатырæй мын уæд! 
Раззаг дуармæ рахæццæ дæн. Уæдмæ троллейбус дæр æр- 
лæууыд, дуæрттæ байтыгьта. Къæдзкъахæй зæхмæ æрхызтæн 
æмæ лæууын. Троллейбусæй мæм адæмы тæригъæддаг гуым- 
гуым хъуыст, æз та хъуыды кодтон: куы ничи мæ фенид æм- 
дзæрæны цæрджытæй. 
Троллейбусæн цыма исчи хинтæ скодта, - йæ мидбынат 
лæууыди, раст мæ цыма фæлваргæ кодта. Уалынджы кæд- 
дæр-кæддæр фенкъуысти, ныууасыди. Æвæццæгæн, скъæрæг 
дис кодта, Пушкины фæзы мæм троллейбусмæ къахджын-къух- 
джын лæг куы 'рбахызт, уæд сахаты æрдæгмæ куыд асахъат ис! 
Дыккагуаст дæр ма ныккодта, раст мæ цыма фæрсгæ кодта æмæ 
тигьыл азылд Руставелийы уынгæй Добролюбовы уынгмæ. Уай- 
тагьд дынджыр бæлæсты фæстæ фæаууон. Æз дæр арф ныу- 
улæфыдтæн, мæ къах сæмраст кодтон æмæ фæндаджы сæрты 
æмдзæрæнмæ мæ ных сарæзтон. Мæхинымæр та Зурбегæн ар- 
фæтæ кодтон. Уæддæр худинаджы уавæрæй худæджы уавæр 
хуыздæр у! 
267 

Концерт горæты парны 
Уыдтайы фырт Гиза зарынмæ дæсны у. Клубы хæдахуыр ар- 
тистты къордимæ районы æмæ суанг республикой æркастыты 
кæддæриддæр архайы. Йæ сæйраг зарæг у «Заели». Æмæ йæ 
заргæ дæр хорз кæны. Куы йæ аивазы: «Зæли мæ хуры хай, мæ 
бон...», уæд æм адæм хъусынæй нал фефсæдынц. Ноджы уыцы 
хæрзаив, хæрзкондæй сценæмæ куы рахизы, уæд ыл æнæзон- 
гæ чызджытæ сæ цæст æрæвæрынц. Суанг Стыр театры сце- 
нæйыл дæр сфидыдтаид, фæлæ алцы дæр амондæй у!  
Хъобаны райгуырд, сидзæрæй раджы баззад æмæ йæ мады æвджид 
Хъобаны цæргæйæ баззад. Зæгъгæ йыл афойнадыл фæхæцæг 
фæцис, уæд йæ кой дардыл айхъуыстаид. Уæлæ Калачы кон- 
серватори каст чи фæци æмæ дæлæ Дзæуджыхъæуы оперæйы 
театры чи зары, уыцы Викторæй дæлдæр ницæмæй æрлæууид. 
Фæлæ амонд лæгдыхæй ахсгæ нæу! Уæддæр хорз æмæ, кæд 
токæй тæрсгæ кæны, уæддæр электрикты курсытæ фæци æмæ 
хъæуы электрикыл нымад у, мызд исы, йæ куыстытæ та йын 
уартæ станцæйы электриктæ кæнынц. Суанг ма йын æз дæр йæ 
аркъауæй электрон телтæ хаттæй-хатт алвасын. 
...Къамисджыты къордæн хицæн кабинет арæзтон. Пленкæ- 
йæн, стæй къамтæ мыхуыргæнæн гæххæттæн рухс сæ уæнгæл 
у. Æрмæстдæр талынг уаты сырх цырагьы рухсимæ фæархайы 
къамисæг. Уымæ гæсгæ не скъолайы рудзгуытæ кæм нæ уыд, 
ахæм талынг уаты хъуыд иуцалдæр розеткæйы сæвæрын. Скод- 
та сæ, фæлæ сын сæ телтæ иумæйаг телтимæ баиу кæна, уый, 
марадз-зæгьай, кæд уæнды! Уыдон, дам, дын райсом уæ  
электрик Данел баиу кæндзæн. Рухсыты телтæ, дам, кæм хицæн- 
гæнгæ сты, уый æз нæ зонын. Йæ аркъау ын йæ къухтæй стыд- 
тон, асиныл суадтæн, телты кæрæттæ кæрæдзиуыл авæрдтон, 
сæ гом кæрæттыл сын аркъауæй æрхæцыдтæн, хъавгæ сæ изо- 
лентæйæ атыхтон æмæ æрхызтæн. 
«Ссудзын дæр сæ нæ уæндыс?» - фæрсын æй. «Кæд раст 
конд не сты, уæд уый дæр тæссаг у», - загъта æмæ иуварс 
алæууыд. Мæхæдæг къæпгæнæныл схæцыдтæн. Рухсытæ 
ссыгьдысты. 
Уыдтайы стыр гогыз кæстæртæ куы аминас кодтой сæ зæр- 
дæйы дзæбæхæн, Гиза сын йæхæдæг хистæрæн куы бадт, уæд 
уый фæстæ æз Зæлийы зарæджы фыццаг рæнхъ уыциуæй ра- 
268 

царэезтон æмæ-иу куыддæр амбæлдыстæм, афтæ-иу ын сæ йæ 
хъусы бацагьтон. «Уыдта, нæ гогыз та кæм и?..» Æгас хъæубæс- 
тае дæр æй афтæ зарын райдыдтой уыцы зарæг. 
Гиза-иу хъæуы клубы сценæмæ куы рацæйхызт, æмæ-иу æм 
иуварсæй исчи куы базарыд уыцы рæнхъ, уæд-иу фæкъуылым- 
пы фыццаг систæн, ноджы ма йæм-иу баянист, æнæуи та физ- 
культурæйы ахуыргæнæг Барис, бынæй уæлæмæ зылынбылæй 
мидбылхудгæ куы сакст, уæд-иу бынтон стыхст. 
Æмæ мæнæ горæты Къостайы парны Сæрдыгон театры ис 
хъæууон хæдахуыр зарæггæнджытæ æмæ кафджыты къордтæм 
æркаст. Мæнæн скъолайы ницы куыст уыд æмæ семæ фæраст 
дæн. Артист никуы уыдтæн, сценæмæ никуы рахызтæн, æвæц- 
цæгæн, куыддæр райгуырдтæн, афтæ мын аре мæ хъусыл ныл- 
лæууыд æмæ музыкæйы зæлтæ кæрæдзийæ не 'взарын. Æртæ 
азы размæ, училищæйы ма куы ахуыр кодтон, уæд иунæг хатт 
рахызтæн сценæмæ, рахызтæн, зæгьгæ, ме 'мбæлттæ мæ рап- 
пæрстой. 
Иу фæссихор Къостайы номыл паркæй рацыдыстæм про- 
спектмæ æз, Геор, Батырадз, Тугьан æмæ Алыксандр. Кæсын, 
æмæ далæ дæлæрдыгæй ссæуы Казбич - не 'мкурсон. Нывкæ- 
нынæй уæлдай ма йын Хуыцау радта диссаджы зараг хъæлæс. 
Куы нæ ауыдта, уæд йæ цыд фæтагъддæр кодта, йæ мидбылты 
бахудт: «Мæнæ цы хорз у, æз та ма мæхинымæр хъырнджытæ 
агуырдтон. Цомут ма мæнæ æфсæддон училищæмæ мемæ. 
Махуæттæ дзы концерт дæттынц нæ æрыгон фæндырдзæгь- 
дæг Гæздæнты Булаты разамындæй. Мæн дæр фæхуыдта  
Булат, хъуамæ дзы Гагкайты Алиханы зарæг акæнон. Чи мын фæ- 
хъырны, уыдоны сæ куыстытæй нæ рауагътой. Уæ хорзæхæй, 
ма фæзивæг кæнут, мæ фарсмæ æрбалæуут, бахъырнут мын», 
- мæнмæ фæрсæджы каст æрбакодта, ома, хъуыддаг дæуæй 
аразгæ у, ды куыд зæгьай, афтæ уыдзæн. «Адон ма чысыл 
бахъырнæгау кæнынц, тыргьты куы фæзарыс, уæд, фæлæ мæн 
зарыны охыл искуы мæ дзых схæлиугæнгæ федтай?» - дисхуы- 
зæй йæм бакастæн. Уый дын мын афтæ: «Æрмæст мæ фарсмæ 
æрбалæуут, ирон зарæг æнæ хъырнæгæй нæ фидауы, сымах-иу 
уæ дзыхтæ фæхæлиу кæнут, æндæр заргæ дæр æмæ хъырнгæ 
дæр мæхæдæг кæндзынæн». 
Иннæтæй мæ ныфс уыди æмæ сразы дæн. Мæхинымæр 
скарстон: сценæмæ рахизыны рæстæг мæхи фæфæсвæд кæн- 
269 

дзынæн, æмæ йын адон цыппарæй хъырндзысты, æз та сын 
фæссценæйæ æмдзæгъд кæндзынæн. Фæлæ хъуыддаг афтæ 
нæ рауад. Концертамонæг куыддæр загьта, ныртæккæ уын 
Хетæгкаты Хъазыбег акæндзæн Гагкайты Алиханы зарæг, зæгь- 
гæ, афтæ мæ лæппутæ сызмæлын нал бауагътой, Казбичы фæс- 
тæ мæ фесхуыстой æмæ æз дæр сценæйы астæу февзæрдтæн. 
Цы гæнæн ма мын уыд: Казбичы фарсмæ балæууыдтæн. Ин- 
нæтæ дæр нæ фæйнæ фарс æрлæууыдысты. 
Казбич ныццæлхъ кодта йæ хъуытаз хъæлæсæй æмæ, 
куыд загьта, афтæ рауад: заргæ дæр æмæ хъырнгæ дæр 
йæхæдæг кодта. Иннæтæ дæр ын иучысыл хъырнæгау кодтой, 
кæй зæгьын æй хъæуы. Æрмæстдæр æз мæ дзых æфсоны 
фæхæлиу-фæхæлиу кодтон. Ныфсæрмы дæн. Уæлдайдæр 
залы бадтысты нæ училищæйы чызджытæ дæр. Зарæг куыд 
фæцис, уый æмбаргæ дæр нæ бакодтон, æмæ иуцасдæр мæ 
дзых хæлиуæй аззад. Тыхджын къухæмдзæгъд анæрыд залы. 
Кæй зæгъын æй хъæуы, мæнæн не 'мдзæгьд кодтой, фæлæ 
Казбичæн! Уæвгæ, уæд махыл куы нæ амбæлдаид, уæд иу- 
нæгæй дæр азарыдаид! 
Æмæ ныр Къостайы парчы концертон залы бадын. Кæсын 
æнхъæлмæ, концерт кæд райдайдзæн, уымæ. Кæсын залы 
бадджытæм дæр. Иуæй иннæ хæрзконддæр чызджытæ мæ ал- 
фамбылай бадынц. Сæ иуæй сæ иннæ рæсугьддæр! Уæвгæ,  
ныртæккæ нæхи чызджытæ дæр фæзындзысты. Ныфс мын бавæрд- 
той. Фæлæ уæддæр кæсын алырдæм. Цæст лæджы кæм фæрсы! 
- Фæйнæрдæм та куы джихтæ кæныс! Æндæр дын ницы 
куыст ис, уæд ма мемæ рауай, нæ концерт амонæг нæ зыны 
æмæ йæ бæсты акус! - мæ фæсхъусæй мæм хъуысы нæ клубы 
директор Евгенайы хъæлæс. 
Скастæн æм. 
- Æмæ æз уыцы куыстæн цы зонын? Кæд мæ сахуыр код- 
тай? - мæ мидбылты йæм худын. 
- Æз заргæ кæндзынæн æртæ хатты, æндæр мæхæдæг акон- 
ферансе кæнин. Дæуæн та дзурын амонын хъæуы! Уæртæ скъо- 
лайы сывæллæттæн дæхæдæг алцы куы фæамоныс! - лæгь- 
стæгæнæджы каст мæм кæны бæрзонд бæзæрхыгтæ сылгоймаг. 
- Уый скъолайы сценæ вæййы, ам та Сæрдыгон театры сце- 
нæ у, - нæ йын разы кæнын æз. 
- Фæнды дæ, мæ уæрджытыл дын æрлæууон? - мæхицæй 
270 

бзерзонддæр æмæ сæвджынтæдæр сылгоймаг йæхи æррæвдз 
кодта йæ уæрджытыл æрлæууынмæ. 
- Ма бакæ! Худинаг у. Цы уа, уый уæд! Цæуын... Ды цы зæ- 
гьай æмæ æз цы нæ бакæндзынæн! - сыстадтæн æмæ йæ фæ- 
дыл арастдæн. 
Конферансье, уæд конферансье! Чи мæ зоны, чи мыл ба- 
худдзæн. Дзурын та мын, Евгенайы загьдау, амонын хъæуы, 
цы! Æрмæст мæ уæлæдарæс сценикон нæу. Техас хæлаф 
мыл ис, фæлæ хъæуæй дæн, уый нæ бамбардзысты, чи мæм 
кæса, уыдон? Евгенайæн «нагь» зæгьæн нæй. Зæрдиаг куыст 
кæны клубы, æмæ йын æз дæр ацы хатт зæрдæйæ балæггад 
кæнон. 
Концерт райдыдтой Джызæлы хæдахуыр артисттæ. Мах рад 
дыккаг у. Фæскулисæтæй уал Джызæйлæгты арæхстдзинадмæ 
кæсæм. Адоны фæстæ ма мах исты смæрзæм? Хæрдмæ хауы- 
нæй нæ кæд амбулой, уымæ дæсны сты, фæлæ сæ хъæлæстæ 
æгæр сыгьд сты сæ фæлмæн арахъхъæй. Стæй сæм Гизайы 
хуызæн зарæггæнæг нæй. Кафынц, зарынц Джызæйлæгтæ, 
мах дæр сын æмдзæгьд кæнæм. Уалынмæ æрхæццæ Хъоба- 
ны рад. 
Рахызтæн сценæмæ, залыл мæ цæст хæссын, кæд дзы фыр- 
тыхстæй уынгæ никæй кæнын, уæддæр залы бадджытæн Хъо- 
баны номæй арфæ ракодтон. Куы мын амдзæгьд кодтой, уæд 
загьтон фыццаг номыр. Мæхæдæг фæскулисæтæм ахызтæн. 
Евгена Гизайы фæстагмæ ныууадзы. Фæзоны йæ, адæм ын 
стыр аргъ кæй скæндзысты. 
Концерт кæронмæ цæуы. Рахызтæн та сценæмæ. Мæ цæс- 
тæнгас та залыл ахастон. Ацы хатт дзы суыдтон цалдæр зонгæ 
цæсгомы. Сæ иу уыд Чъогьуыл. Йæ къух мæм батилæгау кодта, 
ома, æз дæр ам дæн. Ацамыдта мын къухæй, æнхъæлмæ кæ- 
сын Уыдтайы гогызмæ, зæгьгæ. Мæ худын тыххæй уромгæйæ 
сабырæй дзурын: 
- Ныртæккæ сценæмæ рахиздзæн Хъобаны хуыздæр  
зарæггæнæг, булæмæргъы хъæлæс кæмæн ис æмæ булæмæргьау 
айв чи зары, уый - Хъаныхъуаты Хъазыбег. Заргæ та уын акæн- 
дзæн фæстаг азты æппæтæн уарзон зарæг «Зæли». 
Сценæмæ кæцæй рахызтæн, уыцырдæм нæ, фæлæ иннæр- 
дæм, Гиза кæцырдыгæй рацæйцыд, уыцырдæм фæцæуæг дæн. 
Цæмæн, уый мæхæдæг дæр нæ бамбæрстон, æвæццæгæн мæ 
271 

Чъогъуыл цæстæнгасæй æрцахста æмæ мын уый ацамыдта 
уыцы фæндаг. Гизайы ракъахдзæф сценæмæ æмæ мæ ахызт 
сценæйæ баиу сты. Цæстæнгасæй фæкомкоммæ стæм. Гиза 
мидбылты бахудæгау кодта. Уыцы рæстæджы йæм мæхицæн 
дæр бынтон æнæнхъæлæджы сабыр базарæгау кодтон: «Уыд- 
та, нæ гогыз та кæм и?..» 
Бæзæрхыгтæ лæппу-лæг цæугæ-цæуын схуыфæгау кодта 
æмæ сценæйы бæрæгастæу, ныллæггомау баянисты цур æр- 
лæууыд. Барис æрцæттæ кодта йæ баян, скаст Гизамæ, ома, 
цæттæ дæ? Уый йæм бынмæ æркаст æмæ сæрæй ацамыдта, 
райдай, зæгьгæ. Барис райдыдта, разцагьд акодта, скаст зарæг- 
гæнæгмæ. «Уыдта-а-а...» - аивазæгау кодта Гиза, фæлæ æваст 
ферхæцыд, схуыфыд та, Барисы уæхск æрхойæгау кодта. Уый 
дæр фæлæууыд. Цасдæры фæстæ Гиза ногæй йæ сæрæй  
ацамыдта Барисмæ. Уый дæр та аивæзта баян. Ацы хатт ноджы 
бæзджындæр мыртимæ. Гиза афтæ систа зарæг æмæ нызза- 
рыд, ныронг куыд никуыма азарыд, афтæ! «Зæли! Мæ хуры хай, 
мæ бон...» Зард куы фæци, уæд ын залы бадджытæ ахæм къух- 
æмдзæгьд сарæзтой, суанг ма йын лæугæ дæр скодтой. Æртæ 
хатты йæ рахизын кодтой сценæмæ. Æртыккагхаттæн Барис  
баяны тæнтæ дардыл аивæзта æмæ Гиза зарæг ногæй ныззарыд. 
Æвæдза, адæймагæн бирæ куыд нæ хъæуы йæ курдиат ирд- 
дæрæй равдисынæн. Уыдтайы фырты фæрцы фыццаг бынатХъо- 
бан бацахста. Мæхицæй куыд нæ ныббуц уыдаин! Ахæм  
конферансье ма чи кæм ссардзæн! Ацы хатт мæ Евгена дæр раппæлыд. 
- Дæ фæрцы нын фыццаг бынат саккаг кодтой! - æмæ мын 
ныхъхъæбыс кодта. Хъæумæ куы 'рбацыдыстæм, уым «Чер- 
мен»-ы куы рабадтыстæм, уæд ма мæм сæрмагонд нуазæн дæр 
авæрдта. 
Æз уæд фыццаг æмæ фæстаг хатт уыдтæн конферансье. 
Уæды хуызæн Гиза дæр никуал азарыд. 
Хъаруджынты хъæу 
Хъобаны кой номхæссæн Болайы хъаруйы фæрцы раджы ай- 
хъуысти æгас дунетыл. Ацы хъæуы абоны бон дæр хъаруджын лæп- 
путæ кæй ис, уый дызæрдыггаг нæу. Æрмæст хатгай сæ кой сыхæй 
дарддæр нал райхъуысы, хатгай та сæ æппындæр ничи базоны. 
272 

Хоскæрдджытæ куыннæ федтон Тырсыгомæй Дзуары- 
хъэеумæ, фæлæ хъобайнаг Цæруаты Аличчы хуызæн хоскæр- 
даег нырыонг нæ федтон! 
Хъæу рагæй-æрæгмæ дихтæгонд у сыхгай. Скъолайы сæрмæ 
цы сых ис, уый хуыйнгæ дæр кæны «Цæнгдыхты сых». Дзæгьæл 
хуымæтæджы йæ не схуыдтои афтæ. Уым дæ цонджы хъару 
фæлварын макуыдæр æрымысай. Авдæнæй чи рахызт, уыцы сы- 
взеллонæн дæр тыхæй ницы ракæндзынæ. Кæй нæ уырны, уый 
уал Джелыты Бодзыккайы абæрæг кæнæд æмæ уайтæккæ базон- 
дзæн боцкъайæ цистернæйæ цы уæлдай ис, уый. Æмæ уый æз 
ныридæгæн кæй федтон æмæ кæй базыдтон, уыдон. Фæлæ ма 
æз кæй нæ федтон, мæ размæ чи æрцыд æмæ ма ныр дæр дис- 
сагæн дзурæгау цы хабæрттæ дзурынц адæм, уыдон та! 
Мæ размæ чи æрцыд иу ахæм хабар уын ракæнынмæ хъа- 
вын. Иу лæгæй йæ куы фехъуыстаин, уæд æй мурмæ дæр 
не 'рдардтаин, фæлæ йæ æгас хъæубæстæ дæр диссагæн 
дзурæгау дзурынц. Æмæ иугæр кæд афтæ у, иугæр æй  
хъæубæстæ дзыхæй-дзыхмæ дзурынц, уæд æй æз та дарддæр ин- 
нæтæн радзурон. Уадз æмæ адæм зоной Хъобаны ма Болайæ 
фæстæмæ хъаруджын лæгтæ кæй ис! 
Къомайты Ханджери се скомкоммæ Гæвдийы къуыбырмæ 
цыд, бон раздæр бындзарæй цы бæлас рафæлдæхта, уый сыф- 
цæй ласынмæ. Галтæн тæригъæдгæнгæйæ, æфсондз йæхи 
уæхскыл баппæрста, афтæмæй галтыл ахъæр кодта. Æмхæрд 
къуыбырыл схæццæ бæласы цурмæ. Галтæм кæсы æмæ сыл 
æфсондз нæ уыны. 
«Мæнæ мæ æфсондз куыд айрох!» - скатай лæг. 
Галты кæрдæгыл хизгæ фæуагьта, йæхæдæг уайтагьд  
фæстæмæ сæ кæрты балæууыд. 
«Уæдæ цы фæуыдаид?» - фæрсы йæхи йæхæдæг кæрты 
къуымты разил-базилгæнгæ. 
Кæртмæ рахызт йе 'фсин Замирæт нартхоры нæмгуыты къу- 
симæ. Кæсы йæм. 
«Цы агурыс, нæ лæг?» - фæрсы йæ. 
«Галты æфсондз кæм æрæвæрдтон, уый мæ айрох. Мыййаг 
ыл дæ цæст не 'рхæцыд?» 
Ус хъæрæй ныххудт. 
«Æрхæцыд! Куыд нæма йыл æрхæцыд!» 
«Кæм ис? Галтæ мæм æнхъæлмæ кæсынц уæлæ Гæвдийы 
къуыбырыл», - дзуры йæм лæг. 
273 

«Уæртæ нæхи галы бæрзæйыл! - ноджы хъæрдæрæй ных- 
худт йæ бинойнаг. 
«Кæм? Кæм?» - йæ фыртыхстæй та йæ афарста йæ мой. 
«Гъа, уынгæ йæ нæ кæныс, фæлæ дыл уæз дæр нæ кæны!» 
- æмæ худгæ-худгæ кæрчытæн хойраг акалдта: 
«Дзиба, дзиба, дзиба!» 
Æрмæстдæр уæд фембæрста Ханджери, æфсондз йæхи 
бæрзæйыл кæй ис, æмæ худгæ-худгæ фæраст йæ галтæм Гæв- 
дийы къуыбырмæ. 
Иннæ хабар та ма ахæм дзурынц. Кæд Ханджеримæ æргом 
бар нæ дары, уæддæр йæ номимæ бает у. 
Ахуыргæнджыты æмдзæрæн цы дыууæуæладзыгон агъуыс- 
ты ис городокмæ бахизæны, уым дыккаг уæладзыджы иу уаты 
цардысты лæг æмæ ус. Лæг станцæйы куыста, йæ  
бинойнаг та санаторион скъолайы хъомылгæнæгæй. Лæгæй бирæ 
бæзæрхыгтæ дæр сылгоймаг, йæхи куыстмæ цæттæ кæны. 
Лæг рудзынджы раз лæууы, æддæмæ кæсы. 
«Цымæ Ханджери уыцы хъуыддагхуызæй кæдæм цæуы сæу- 
мæраджы?» - йæхи фæрсæгау кæны лæг. 
«Чи Ханджери у? Дегьуаты?» - йæ лæджы сæрты акает 
уынгмæ ус. 
«Нæ, дæлæ уæм скъолайы дзаумæтты скълады хицауæй цы 
сылгоймаг кусы, уый лæг». 
«Гъай уыцы хъуыстгонд Ханджери у?» - бадис кодта  
сылгоймаг. 
«Кæцы?» - нæ йæ бамбæрста лæг. 
«Æнæхъæн хъæу кæй дзаумайы кой кæнынц, уыцы  
Ханджери?» - лæджы сæрты цымыдисæй кæсы ус. 
«Цавæр ахæм дзаумайы?» - йæ бæрзæй фæкъул кодта, 
афтæмæй йæ усмæ скаст лæг. 
«Лæгмæ цавæр дзаума вæййы?» - бахудт æм мидбылты ус. 
Лæг фембæрста усы дæлгоммæ ныхас, æваст фездæхт, 
къух дард фæхаста, фæлæ йæхи афоинадыл фæурæдта æмæ 
ма усы йæ тых-йæ бонæй басхуыста сынтæгыл. 
«Дæу дæр ахæм дзаума æрхъуыд?» - райхъуыст мæстæй- 
дзаг лæджы дæндæгты къæс-къæс. 
Бæзæрхыгтæ сылгоймаг сынтæгыл бафæлдæхæгау кодта. 
Лæгмæ хæрдмæ кæсгæйæ баззад. Æрæджиау йæхимæ æрцыд, 
рабадт, йæхи æрцагъта. 
274 

«Æдылы! Мæнæ кæимæ цæрын, мæнæ! Æрра! Æдылы! Къу- 
хаей хорз арæхсыс! Сæрæй дæр афтæ куы арæхсис, сæрæй! 
/Емэе, дам, нæлгоймаг! - хъуыр-хъуыр кæны сылгоймаг. - Уæв- 
гае цæй сæры кой кæнын! Ацал-ауал азы ме 'нæзонгæ куы нæ 
дае! Дæ дæргь æмæ дын дæ уæрх дæр раджы куы сбарстон, 
уæд ма дæ цы фæрсын? Хуыцау хорз æмæ уæддæр æнæбары 
иу æхст фæкодтай, афтæмæй дæ лæджы кой айхъуыст! Уыцы 
лæппу куы нæ уаид...» 
Ус хъуыр-хъуыргæнгæ дуар ныггупп кодта æмæ йæ куыстмæ 
мæстæйсудзгæйæ фæраст. 
«Нæлгоймæгтыл дæр алыхуызон сæртæ вæййы!» - тыргъ- 
тæй ма лæгмæ æрбайхъуыст сылгоймаджы мæстджын ныхас. 
Дæндæгты дохтыр 
Æрæджы Хъобаны дæр фæзынд дæндæгты дохтыр. Хи 
хъæуккаг. Бирæ рæстæг кæмдæр сыхаг республикæйы фæкуыс- 
та. Фæстагмæ æрбацыд кусынмæ йæ райгуырæн хъæумæ. Цас 
дохтыр у, уымæн мæхæдæг аргьгæнæг нæма дæн, уымæн æмæ 
нырма мæ дæндæгтæ тынг кæрдынц, ницы сæ хъаст кæнын. 
Фæлæ æрæджы иу хабарæн æвдисæн фæдæн. 
Райдиан кълæсты ахуыргæнæг Цæрукъаты Азæйæн цалдæр 
боны йæ дæндаг рыст. Катай кодта, фæлæ йын фæрæзта. Æр- 
мæст дæндаджы рыст куы не 'нцад, уæд мæ кæрты æруырæдта 
æмæ мæ хъæрзгæйæ, йе 'фсæрыл хæцгæйæ фæрсы: 
- Уыппа куыд дохтыр у? 
- Нæма йæм бахаудтæн, - бахудæгау кодтон æз. 
- Мæ дæндагæй мæлын! - тыххæйты дзуры. 
- Уæртæ автобус мидæгæй ис. Куы раздæха, уæд дзы абад. 
Проспекты кæрон æрхиздзынæ. Уым ис дæндæгты сæрмагонд 
поликлиникæ. Мæ номæй ссардзынæ Милдзыхты Светæйы 
æмæ дын уый баххуыс кæндзæн. Иннæ автобусы фæстæмæ 
æрбацæудзынæ. Дæ сывæллæттæм дын æз мæ хъус фæдар- 
дзынæн. 
Чызг хорз, зæгьгæ, бакодта. Æз мæхи æвдæм къласмæ ба- 
цыдтæн, - уроктæ фесты æмæ хъомылгæнæджы куыстмæ бав- 
нæлдтон. Цыппæрæм къласмæ барвыстон мæ чызджытæй иуы, 
фæлæ уайтагьд фæзылд. 
275 

- Сæ хъомылгæнæг йæхæдæг уым ис. Рарвыста мæ. 
Фæстæдæр куыд рабæрæг, афтæмæй Азæ горæтмæ фæзи- 
вæг кодта ссыд хъæуы дохтырмæ. Уый дæр ын йæ дæндаг сæп- 
пæрста. Чызг рацыд. Дæндаджы рыст йæ куыст кæны. «Дæндаг 
куы сæппарынц, уæд рисгæ фæкæны, уæдæ куыд! Æрбаддзæн!» 
- хъуыды кодта чызг, фæлæ йæ йæ фын фæсайдта. Дæндаджы 
рыст ноджы тынгдæр куы кодта, уæд бамбæрста, дохтыр ын йæ 
дзæбæх дæндаг кæй сæппæрста. 
Ссыдис æм ногæй: 
- Мæ дзæбæх дæндаг мын, цыма, сæппæрстай. Риссы 
æмæ риссы, йæ рыст тынгæй тынгдæр кæны, -тыххæйты йæм 
дзуры чызг. 
- Ма тыхс. Æрбад! Ныртæккæ уый дæр сæппардзыстæм, - 
сабыргай йын бакодта дохтыр. 
Цы гæнæн ма уыд чызгæн дæр æмæ æрбадт. Ацы хатт ын 
æцæгдæр йæ риссаг дæндаг сæппæрста дохтыр. 
Æцæгдæр ис æрæджыйæ ардæм дæндæгты дохтыр Хъобаны. 
Суанг ма къуыри дыууæ боны Дæргьæвсмæ дæр цæуын райдыд- 
та, фæлæ йæм уым исчи цæуы, нæ цæуы, уый æндæр хабар у. 
Уыппайы цæст 
Къырылы фæстæ дохтырæй кусын райдыдта Фардзинты 
Петя. Æз æй цæмæдæр гæсгæ Петро хонын. Мæ ном йæ зæр- 
дæмæ цæуы. Горæтаг лæппу. Къырылæй бирæ кæстæр у, мæ- 
нæй та - чысыл хистæр. Кæрæдзи бамбæрстам. Иу цары бын 
цæргæйæ баззадыстæм. Изæрыгæтты шахмæттæй хъазгæйæ 
нæ рæстæг æрвитæм. Петро дæр Къырылау æнæзивæгæй цæуы 
рынчынтæм. Нæ шахмæтты парти, цалынмæ фездæхы, уæдмæ 
фæлæууы. Æз иннæ уаты йе 'рбацыдмæ нывтæ фæкæнын, кæнæ 
чиныджы фæкæсын. Куы 'раздæхы, уæд нæ хъазт адарддæр кæ- 
нæм. Хъазгæ-хъазын мын фæдзуры, кæмæ уыд, цæмæй хъæрзы 
æмæ йын цы низы хатт разынд, цы хостæ йын рафыста.  
Афтæмæй æз дæр мæхимæ фæстагмæ дохтыр кæсын райдыдтон. Мæ 
разы исчи йæ низы кой куы скæны, уæд ын мæхинымæр йæ низы 
хатт сбæлвырд кæнын, æмæ хатгай нæ фæрæдийын. 
Иу изæр та хъазæм шахмæттæй. Нæ хъазт йæ тæккæ тынгыл 
куы уыд, афтæ нæм дуар æрбахостæуыд. Мидæмæ, зæгъгæ, йæм 
адзырдта Петро. Дуарæй йæ сæр æрбадардта Томайты Умарби. 
276 

- Уæлæ Уыппа телимæ архайдта. Тел феуæгъд æмæ йæ кæ- 
рон йæ цæстыл суад. Тагьддæр! - æрбадзырдта тарстхъæлæ- 
сæй Умарби æмæ куыд æрбакаст, афтæ æрбацыдæр. 
Петро тагьд фæгæпп ласта, куыд уыди, афтæмæй дуарæдде 
фæци. Рынчындон не скомкоммæ къуыбырыл ис. Чысыл фæстæ- 
дæр рахызтæн æз дæр æддæмæ. Кæсын рынчындоны 'рдæм. 
Бахизæны цырагьы рухсы бын, Умарби лæууы цалдæр лæгимæ. 
Сабыргай сæм ссыдтæн. Салам сын радтон, фæрсын сæ: 
- Цы у? Цы хабар у? 
Гиза, Уыппайы хæрз сыхаг æмæ æрвад, базарæгау кодта: 
- Сарайы телимæ архайдта талынджы. Телы кæрон феваст 
æмæ йæ цæстыл суад. Нæ зонын, нæ зонын, куыд уыдзæн... 
Уыцы рæстæджы мæ рахиз хъусы фæстейæ райхъуыст кæй- 
дæр æнахуыр сабыр, уæздан хъæлæс: 
- Æгонгæй, Тотырбег, æз æм спичкæйы рухсмæ бакастæн 
æмæ йын ницы у. 
Фæстæмæ азылдтæн. Талынгæй рухсмæ æрбакъахдзæф 
кодта Уыппайы хистæр æфсымæр Руддан. Йæ къух мæм æр- 
бадаргь кодта. Райстон ын йæ къух. Мæ цæстытыл та ауад сæ 
сара: Руддан спичкæ ссыгьта æмæ Уыппайы цæстмæ кæсы. 
Спичкæ сыгьд куы фæци, уæд скарста: «Ницы йын у, фæлæ 
уæддæр рынчындонмæ бауайæм». Æмæ æрбацыдысты. 
Æрæджиау Петро рахызт рынчындоны къæсæрæй, йæ фæстæ 
цæстбастæй рахызт Уыппа дæр. 
- Райсом раджы фыццаг автобусы горæтмæ цæугæ. Мæнæн 
мæ бон цы уыд, уый ын бакодтон. Горæты йæм лæмбынæг æр- 
кæсдзысты цæсты сæрмагонд дæснытæ. Æмбарыс мæ, дæхæ- 
дæг дохтыр дæ! - бахахх кодта Петро. - Ныр та дæ цæсты дæр 
баулæфын хъæуы. Сымах дæр иууылдæр уæ хæдзæрттæм фæ- 
цæут. Хæрзфынтæ фенут. Цом, мах дæр, Тотырбег, нæ хъарм 
хуыссæнтæ ссарæм. 
Петро рæстдзырд у. Цы зоны, уый æргомæй дзуры. Йæ бон 
баххуыс кæнын кæм уа, уым æххуыс кæны, кæм нæ уа, уым та 
æргомæй фæзæгьы: мæ бон дын ницы у, фæлæ йын уæддæр 
амонгæ бакæны, кæмæ æмæ кæуылты баулæфын хъæуы, уый. 
- Хорз уавæры нæй цæст, - куыддæр уатмæ бахызтыстæм, 
афтæ бакодта Петро, - æвæццæгæн дзы ницыуал рауайдзæн. 
Фæлæ йæ уадз æмæ сæрмагонд дохтыртæ феной. Æз цæсты 
дохтыр нæ дæн. Ссыгъдæг æй кодтон. Бабастон æй, - цыма йæхи 
раст кодта, уыйау дзырдта йæ фындзыбын лæг. - Абон хъазгæ 
277 

нал! - шахмæттæ иуварс акодта. - Цæст йеддæмæ ницы уыд, 
афтæмæй цыма донæй дуртæ фæхастон, уый фæллад бакод- 
тон. Фынæй... Фынæй... - æмæ уайтагьд хъæццулы бын абырыд. 
Æз дæр мæ хуыссæнуат ссардтон, фæлæ мæм хуыссæг æрæг- 
мæ цыд: хъуыды Уыппайы цæстыл кодтон, мæ цæстытыл та уад, 
Уыппа иу цæстæй кæйдæр комы арынджы риссаг дæндаг куыд агу- 
ры æмæ йæ куыд нæ ары, уый. Мæ фынты дæр Уыппайы цæсти- 
мæ архайдтон: кæс æмæ та Руддан спичкæ ссудзы, йе 'фсымæры 
цæстмæ йæ бадары æмæ йæм ныккæсы йæ дзæбæх цæстæй. 
Райсомраджы, цæстæй куы ракастæн, уæд Петройы хуыссæ- 
ны нал федтон... Æвæццæгæн та йæ рынчынтæ бацагуырдтой... 
Р. 8. 
Уыппайы цæстæй ницыуал рауад. Рæстæг цыд. Иухатт та æф- 
сымæртæ сæхи цуанмæ куыд цæттæ кодтой, афтæ Руддан ныфс- 
æвæрæгау йæ кæстæрмæ дзуры: «Цæй нæ дыууæ дæр цуанæттæ 
стæм! Цæст цъынд кæнын нæ нал хъæудзæн гæрахгæнгæйæ!» 
Уымæн йæ цæсгом 
хæрæджы цармæй у 
Фæсурокты та мæ этюдникимæ фæраст дæн коммæ. Сап- 
паты Уастырджийы фале ахæм рæсугьд дуртæ ис, æмæ сæ 
акварель ахорæнтæй цасфæнды куы ныв кæнай, уæддæр нæ 
бафæллайдзынæ. Ныр цал хатты цæуын æмæ изæрдалынгтæм 
цал хатты бафæстиат дæн уым, фæлæ мæ уæддæр мæ къæх- 
тæ æнцой рæстæг уырдæм сæхæдæг ахæссынц. Мæн фæрсгæ 
дæр нæ бакæнынц. Æхсæрдзæнты хидмæ бахæццæ дæн. Кæ- 
сын, къуылдымыл та йæ фæлгæсæн бынаты бады Митя æмæ 
мæм мидбылты худгæ йæ къух тилы. 
- Ауылты ракæн дæ фæндаг. 
- Æмæ ма æндæр искæуылты ис ацæуæн? 
- Ис. Дæлæ дæлбылты. Кæнæ уæлæ Уæллаг Хъобаны 
иувæрсты. 
- Дæрдтыл æрзил æмæ дарддæр ацæуай, зæгьынмæ хъавыс? 
- Афтæ дæр фæуæд! Æрмæст æз фæскуыст ам куы 'рба- 
дын æмæ мæ цæст нæ хъæуыл куы ахæссын, уæд мæм цæрын 
æрцæуы. Ивгьуыд æмæ абоны цард мæ цæстытыл ауайы, гье, 
фæлæ йын йæ сомбон нæ уынын. 
278 

-Ома? 
- Ома, зæгьын, хъæуы фидæн нæ уынын. Кæмæн йæ бон 
куыд у, афтæ быдырмæ йæхи айсы. Кæстæртæн куыст нæй 
эемæ уыдон дæр горæтмæ куыстагур ивылынц. Мæнæ ма дзы 
мæ хуызæн гæлхæрдтæ баззайдзысты. Æмæ дарддæр та? Чер- 
мен æмæ Бæтæйы фыртты кад дарддæр чи ахæсдзæн. Уæвгæ 
уыдоны хабæрттæ Уарийы руаджы чингуыты баззадысты. Секъа 
дæр Чермены зарæг ныффыста. Уæдæ Хазбийы зарджытæ дæр 
зæлдзысты. Гъе, фæлæ ногæй цавæр зарджытæ райгуырдзæн, 
хъæу куы федзæрæг уа, уæд? 
-Хъæуæн æдзæрæгæй ма тæрс. Уæлæ Къоб æмæ Тырсыйы 
хъæуты гуырдзы рагæй федзæрæг кæнынмæ хъавынц æмæ  
уыдон дæр ныридæгæн ардæм фессæстой. Цалдæр хæдзары уал 
дзы æрцард. 
- О, фæлæ Тырсы Тырсы сты, Хъобан та Хъобан у. 
- Уымæй цы зæгьынмæ хъавыс? 
Митя иуцасдæр ницыуал сдзырдта, стæй йæ мидбылты ба- 
худт æмæ йæ ныхас адарддæр кодта: 
- Хæдæгай, ды дæр тырсыйаг куы дæ! Уый мæ куыд æрбай- 
рох ис! - йæхæдæг хъæрæй ныххудт. - Сымахмæ дæр Тырсыго- 
мы, мыййаг, дзырдтой, уыцы лæгæн йæ цæсгом хæрæджы цар- 
мæй у, зæгьгæ? 
- Тырсыгомы хæрæгæн йæ сæфтæг дæр никуы андзæ- 
выд. Махмæ дзырдтой, йæ цæсгом къамбецы цармæй конд у, 
зæгьгæ. 
- Махмæ йæ хæрæджы цармæй зонынц, æмæ йын бæлвырд 
бæрæггæнæн дæр ис! Мæхи цæстæй йæ куы нæ федтаин, уæд 
мæ уырнгæ дæр нæ бакодтаид! - тæфæрфæсгæнæгау бакодта 
Митя. - Йæ базонын дæ нæ фæнды? 
- Искуы дæр ма нæ! Уыцы æмбисонд дæр та уæдæ Хъобаны 
райгуырд? - бацымыдис дæн æз. 
- Уæллæй Хъобаны! Хъус æмæ кæс, - æмæ Митя райдыдта 
йæ ныхас: - Уæлæ уый Хъæурагь у, уый зоныс. Уæдæ дзы фыс- 
тæ æмæ сæгьтæ, стуртæ æмæ бæхтæ, стæй хæрджытæ дæр 
кæй хизынц, уый уæлæ ныртæккæ дæр уыныс. Уыныс æви нæ? 
- Уынын. Куыд нæ ма сæ уынын! - Хъæурагъмæ скæсгæйæ 
йын дзуапп дæттын. 
- Уæдæ уым цæргæбонты афтæ хызтысты æмæ абон дæр  
хизынц Уæллаг Хъобаны фос. Раст уыцы бон дæр уым хызтысты 
279 

фос. Уалынджы иу нæл хæрæджы цы 'рсырдта, чи йын цы зоны, 
фæлæ сыл хæрæджы уæлхъус алæууыд. Йæхи йыл рахаф-бахаф 
кæны, хизын æй нæ уадзы. Фæстагмæ йыл фæстæрдыгæй сгæпп 
ласта. Сыл хæрæг айтæ-уыйтæ нал акодта, йе рагьæй йæ рап- 
пæрста, йæхæдæг ныййарц. Фыццаг йæ дугь уыд рæбынмæ, Джи- 
зийы 'рдæм. Нæл хæрæг дæр уыцырдæм йæ фæдыл ныццавта. 
Рæбыны сыл хæрæг фæзылд æмæ фæстæмæ былырдæм лыгьд 
радта. Нæл дæр фæзылд. Сыл хæрæг дугь кæны уæлæ айнæджы 
тæккæ тигъмæ йæ бирæ нал хъæуы. Нæл дæр æй суры. Феййафы 
йæ. Сыл хæрæг, айнæджы тигъ ауынгæйæ, цæхгæр фæзылд уæл- 
къуыпмæ. Нæл хæрæг йæхи нал баурæдта æмæ уырдыгæй рас- 
хъиудта æмæ уæртæ Хъаныхъуаты мæсыджы фале, сосафæндаг 
кæм зыны, раст уыцы ран йæ тъæпп фæцыд. 
- Мæгуырæг! - сирвæст мæ дзыхæй æмæ мæ цæстытыл 
ауад, хæрæг къæдзæхæй куыд хауы бынмæ æмæ фæндаджы 
хъæбæрыл куыд адæргь. Уæнггай-къабазгай куыд баци. . 
Митя мæм кæсы йе 'рфгуыты бынты. Æнæзынгæ йæ мид- 
былты хин худт бакодта. 
- Ацы хабар цæмæ æрымысыдтæн? Уыцы хæрæг зæххыл 
сæмбæлд. Йæ хуылфыдзаумæттæ, стджытæ ныммур, ныппырх 
сты мидæгæй, царм æнæхъæнæй баззад. Уымæн фæзæгьынц 
Хъобаны: «Уыцы лæгæн йæ цæсгом хæрæджы цармæй у!» Нæ 
хъæуы ис иу лæг! Чи, уый дын нæ зæгьдзынæн. Дæхæдæг æй 
базондзынæ, иучысыл ма Хъобаны куы ацæрай, уæд. Фæлæ йæ 
цæсгом кæд у хæрæджы цармæй! Никæмæ хъусы, ницы йæм 
хъары! Гъе, афтæтæ, Тотырджан. Мæнмæ мæ хæдзары куыс- 
тытæ æнхъæлмæ кæсынц, ды дæр дæ фæндаг дар, дæу дæр 
нырма кусын хъæуы... 
Митя хъæуы 'рдæм араст. Æз дæр станцæйы иувæрсты 
дарддæр цæуын æмæ мæхинымæр нымайын, хæрæджы  
цармæй цæсгæмттæ кæмæн ис, уыдоны... 
Кукобæ 
Кукобæ городочы цæры, станцæйы та хъалагъурæй кусы. 
Джызæлдоны стыр арæзтад куы райтынг 30-æм азты, уæд æр- 
бафтыд ардæм хæрзæрыгонæй æмæ ам цæргæйæ баззад. 
Дысон городочы цæрæг Плиты Хæмæты гуырæнбон уыд. Ку- 
280 

кобэеимæ уым амбæлдыстæм. Кæрæдзи къухтæ райстам. Фæр- 
саей-фæрстæм бадт фестæм, фæйнæ къуырццгæнгæйæ дæр 
анызтам. Куыд æмбæлы, афтæ кæрæдзийæн хæрзæхсæв дæр 
загътам. 
Æмæ ныр, урокты фæстæ мæ этюдник ме уæхскыл бап- 
пæрстон, афтæмæй мæ ных коммæ сарæзтон. Хъаныхъуаты 
мæсыджы бынты бафардæг дæн. Сабыргай мæ фындзы бын 
цыдæр æмдзæвгæйы рæнхъытæ гуым-гуым кæнын. Станцæйы 
кæртмæ куыд бахæццæ дæн, уый æмбаргæ дæр нæ бакодтон. 
Кæрты бæрæгастæу лæууы Кукобæ, йе уæхскыл кæрæбин æф- 
тыд. Салдатау æмраст лæууы æмæ алыварсмæ цæргæсау 
кæсы. Базылдтæн æм. Мæ къух æм бадаргь кодтон: 
- Дæ бон хорз, хорз лæг. Рагæй дæ нал федтон, - худын æм 
мидбылты, раст мæм дысон йæхæдæг цалдæр куы анызта, уæд 
куыд бахудт, афтæ - æнæхин, æнæмбæхст хъуыдыимæ. 
- Кæй бон, уый хорзæх! - загьта, фæлæ куыд æмраст 
лæууыд, уымæй æмрастдæр лæууыныл ацархайдта, чысыл 
йæхи фæиуварсгæнæгау кодта мæнæй. - За руку нельзя. 
- Почему? - дисфарст æй акодтон. 
- Я на дежурстве! Не положено! 
«Гъе, уый дын лæг! Гъе, уый дын куысты æгьдау!» - хъуыды 
кæнын мæхинымæр æмæ та мæ цæстыты раз сыстадысты  
станцæйы кæддæры гæрзифтонг хъахъхъæнджытæ. 
Сабыргай мæ къух æруагътон. 
- Дæ куыст кæн, æз дæр исты акусон, - æмæ комы дарддæр 
арастдæн. 
Дысон дысон уыд, абон та абон у! Абон Кукобæ радхæссæг у, 
хæцæнгарз йæ бæрны ис, æмæ ам алы цæуæгæн йæ къух куы 
иса, хъæбыстæ йын куы кæна, уæд ын йæ куыст та чи кæндзæн! 
Стæй йын уæд та ма йæ къухисгæйæ, исчи йæ къух аздыхта 
æмæ йын йæ хæцæнгарз байста? Не 'мбæлы радхæссæгæн 
уæлдай митæ кæнын, суанг дæ хорз зонгæимæ дæр. Уый æгь- 
дау у! Æфсæддон æгьдау, æмæ йæ ничима аивта, кæд царды 
уавæртæ бынтон аивтой, уæддæр. 
Цæуын æмæ хъуыды кæнын Кукобæ æмæ йæ куысты æгьда- 
уыл. Цард размæ тындзы. Æмæ цы! Махæн нæ куысты æгъдау 
нæ, фæлæ нæ ирон æгъдау дæр цудын райдыдта. Кæй куыд 
фæнды, афтæ йæхи дары æмæ йæ æгьдауыл нымайы. Тагьд 
алы хъæуы дæр, алы сыхы дæр сæрмагонд скъолатæ байгом 
281 

кæндзысты, уымæн æмæ чи цыфæнды æнæраст хъуыддаг ма 
саразæд, йæ цæстмæ йын æй куы бадарай, уæд йæ дзуапп вæй- 
йы: «Мах хъæуы афтæ у!», кæнæ та: «Мах сыхы афтæ у!», суанг 
ма зæгъдзæн: «Мæ фыд афтæ кодта, æмæ æз дæр афтæ кæ- 
нын!» Цæргæбонты йæ партион билетæн тæрсгæйæ, йæ хæдза- 
ры, нæдæр бæрæгбоны, нæдæр къатыбоны, æртæ чъирийы чи 
никуы скуывта, йæ уыцы фыды дæнцæгæн радавы. Дæнцæгæн 
æй чи 'рхæссы, уыцы фырт та йын уырдыг никуы дæр алæууыд 
дурынимæ! Уæд кæм федта уыцы æгьдау! Фæлæ хи араст кæ- 
нынæн алцы дæр хорз у! Уайдзæфмæ байхъус æмæ йыл ахъуы- 
ды кæн, æгьдауæн йæ мидис бамбар, уымæн сæрызонд  
хъæуы! Æмæ та иннæ хатт дæр афтæ бакæндзæн! Афтæмæй не 
'гъдæуттæ логикон хъуыдыкæнынады бындурыл нал хæццæ кæ- 
нæм дарддæр нæ кæстæртæм, фæлæ сæ механикой æгьдауæй 
уадзæм нæ фæстагæттæн. Афтæ нын æнцондæр у! 
Кукобæ нырма куысты æгьдау дæр зоны æмæ царды æгьдау 
дæр, æрмæст æй ныридæгæн бафæзмæг нал ис - йæ алыварс 
адæм иууылдæр сзондджынтæ сты! 
Зынгхуыст хæстонты 
цыртдзæвæн 
Хъæубæсты зынгхуыст хæстонтæн цыртдзæвæн сæвæрыны 
куыстытæ сæ кæронмæ æрхæццæ сты. Райсом æй байгом  
кæндзысты. Æз дæр абоны онг мæ хъомылгæнинæгтимæ архайд- 
тон йæ алфамбылай саив кæныныл. Абон ма бацæуæнтæ æмæ 
цыртдзæвæны алфамбылай фæзуæттæ куы бабиноныг кодтам, 
уæд сывæллæттæн ауылæфыны рæстæг радтон. Мæхæдæг 
донбыл дурыл æрбадтæн, мæ цæст хæссын цыртдзæвæныл: 
къæйдурæй айв амад сие æртыхет мармæр лæгъз дурыл, уыцы 
дурыл нындæгьдысты æдзард хæстонты мыггæгтæ, нæмттæ 
æмæ фыды нæмттæ сыгьдæг бурбын æндонæй. Иу мыггаг 
иннæйы ивы дамгьуатмæ гæсгæ. Дамгъæтæ кæрæдзи ивынц 
æдзæм дурыл, æнæзынгæ дын дæ зæрдæмæ хæссынц цавæр- 
дæр æнахуыр уазал рис. Дарддæр та? Дарддæр та ницы! 
«Тотырбег, ахъуыды кæн! Сæр дæ бахъуыди! Сæр та ахæм 
сæр, æмæ ацы æдзæм цыртдзæвæны алфамбылай райсом иучы- 
сыл чи бахъарм кæна. Уый дæуæй аразгæ у! Дæ бон бауыдзæн, 
282 

фыццаг хатт дын нæу, мыййаг! Хъуыды кæн - боны æрдæг æмæ 
ма дын æгас æхсæв ис разæй! Æххуысгæнæг лæппутæ дæм фа- 
гæй фылдæр!» - дзурын мæхæдæг мæхицæн. Сабыргай мæ цæс- 
тыты раз сыстад, райсом цырты алыварс цытæ цæудзæн, уый! 
Цыфæнды улæфтæн дæр кæрон вæййы! Цыппар лæппумæ 
фæдзырдтон. 
- Цы лозунг ныффыссæм ныртæккæ, уый куы рахæссат, уæд 
эей уартæ уыцы бæласæй уартæ уыцы бæласмæ айтындздзыстут, 
- амонын сын доны фаллаг фарсмæ, цырты хæрзчъылдыммæ цы 
дыууæ бæрзонд бæласы ис, уырдæм. - Дзæбæх æй аиваздзы- 
стут, дымгæ йæ уæгьд тылд куыннæ кæна, афтæ! Ныр та скъола- 
мæ æмæ иннæ хъуыддæгтæ дарддæр ахæццæ кæнæм! Тæрсын, 
цы ныхъхъуыды кодтон, уымæн нын æхсæв куы не сфаг уа! 
Лæппутæ мæм фæрсæгау æрбакастысты. Бахудызмæл сты. 
Иннæты дæр рамбырд кодтой æмæ скъолайы 'рдæм фæраст 
сты. Мæхæдæг дæр сæ фæдыл атындзыдтон. 
Скъолайы мæм хъæубæсты зынгхуыст хæстонты хуызис- 
тытæ рагæй сты, сæрмагонд стенд сæ аразынвæнд кодтам ног- 
дзауты разамонæг Тамарæимæ. Бонæй бонмæ йæм мæ къух 
нæ хæццæ кодта, кæд нын скъолайы пълотник Абхадз йæ фæл- 
гæт раджы сарæзта æмæ ма йыл хъуымац дæр ивæзт æрцыд, 
уæддæр. Ныр цыртдзæвæнæн йæ дæргь дæр æмæ йæ уæрх 
дæр куы федтон, алырдыгæй дæр æм куы бакастæн иуварсыр- 
дыгæй, уæд, дам, æдде бакæсæг фылдæр уыны сисамайæгæй, 
фæзæгьынц. Федтон, цы мæ фенын хъуыд, уый æмæ скъолайы 
мæ кусæнуаты смидæг дæн, хуызистытæ равæрдтон дамгьуат- 
мæ гæсгæ. Мæ зæрдæ кæуыл дардтон, уыцы лæппутæй æртæ- 
йæн бахæс кодтон, цæмæй хуызистыты æмбæрц пенопласт айв 
ныллыгтæ кæной æмæ сыл сæ бæстон ныхасой. Лæппутæм мæ 
зæрдæ куы нал æхсайдта, уæд Абхадзмæ фæдзурын кодтон. 
Абхадз уайтæккæ фæзынд. 
- Цы та мæ кæныс? - фæрсы мæ. 
- Цы, куы зæгьай, уæд мæнæ ацы стенд, цалынмæ къулмæ 
хæццæ кæна, уæдмæ уал ын ныртæккæ ды цы 'ртæ къахы са- 
разай, уыдоныл райсом уæртæ фæзы хъуамæ алæууа мæнæ дæ 
хæстон зынгхуыст æмбæлттимæ, - амонын ын хæстонты хуызи- 
стытæм. - Йæ фæстаг къах хъуамæ æвдузæнимæ уа фидаргонд. 
- Бамбæрстон дæ. Сахаты æрдæгмæ ам лæудзæн йæ æртæ 
къахыл! - дзуры мын Абхадз. - Радавут ма йæ лæппутæ! 
283 

Цалынмæ лæппутæ къамтæ ныхасой, уæдмæ Абхадз дæр 
йæ куыст кæндзæн. Чысыл мын фенцондæр. Цыртдзæвæны 
чъылдыммæ доны фаллаг фарс цы лозунг фыссын хъæуы, 
уымæ бавнæлдтон. Хъæуыхицау мæм сихорыл цыдæр фыст 
радта, кæм æй бафидар кæнын хъæудзæн, уый дæр мын 
афтæ бæстон бацамыдта æмæ дзы галы бузныг фæдæн: 
раст цыма нывгæнæг æз нæ, фæлæ уый у! Райхæлдтон ын 
йæ фыст: цыдæриддæр ихсыд ныхæстæ ис Къодахджынæй 
суанг Берлинмæ, уыдон дзы ныккалдта цъæррæмыхст уы- 
рыссаг æвзагыл. Бакатай кодтон: «Ацы текст фыссыныл куы 
схæцай, мæнæйуый, уæд дын æртæ æхсæвы дæр не сфаг 
уыдзæн! Фæлтау æрдæбон цырты раз куыд скарстай, афтæ 
ахæц!» 
Æмæ ахæцыдтæн! Хъуымацы дæргъ мын бæлвырд у - 30 
метры. Цыппар хъомыл лæппуйы, дамгъæтæ куыд фыссын, 
афтæ хъуымац дарддæр аивазынц. Уалынджы кæронмæ 
бахæццæ дæн. 
«Кад æмæ намыс Хъобаны зынгхуыст хæстонтæн!» 
Нымадæй цалдæр дзырды, фæлæ дзы мæнмæ гæсгæ æп- 
пæт дæр загьд æрцыд! Лæппутæн æй арвыстон. Мæ зæрдæ 
сæм не 'хсайы, мæхи ахуыр стьУГУæдмæ стенды фæлгæт дæр 
æрбахæццæ æмæ уаты астæу слæууыд йе 'ртæ къахыл. 
Хуызистытимæ чи архайы, уыдоны куыст дæр кæронмæ 
фæхæццæ кæны. Мæн фæнды, сæйраг цыртдзæвæны дурты 
цы уазал рис бацард, уымæ иучысыл иуварсæй хъармад бахæс- 
сын. Райсом хъуамæ сæмбæлой, зынгхуыст хæстоны æнустæм 
нындзыгуæвæг цæстæнгас æмæ йæ ныййарджытæ æмæ йæ 
хиуонты æрхæндæг цæстытæ. 
Абайты хæстонты хуызистытæй райдыдтам æмæ Цъыккаты 
хæстонты хуызистытæм æрхæццæ стæм. Стенд асæй егьау у, 
хуызджын хъуымацæй тыгьд, хуызистытæ йæ афтæ сфидауын 
кодтой, афтæ цардæгасæй разындысты зынгхуыст хæстонтæ 
æмæ йæм мæхæдæг дæр кæсыныл фæдæн. Сывæллæтты 
зæрдæмæ дæр фæцыд. 
«Иттæг хорз, Тотыр! Райсом та дæ æппæлджытæ уыдзæн, 
чи зоны дæм исчи та хъыг дæр фæуа. Цæй, ницы кæны, - 
хъуыддаджы хуыздæрæн у нæ архайд! Дур-цыртдзæвæн лæу- 
дзæн æмæ лæудзæн, стенд та сомизæр скъолайы музейы ба- 
лæудзæн». 
284 

Цземæй нæ куыст афонæй раздæр ма разына, уый тыххæй йæ 
урс хъуымацы стыхтам. Райсомæй йæ хъомылдæр сывæллæттæн 
рагацау арвыстон цыртдзæвæны фæзмæ. Бафæдзæхстон сын: 
- Йæ цуры æфсæддон хъарагъулты лæуд кæнут, сæйраг 
цыртдзæвæны цур салдæттæ куыд лæууой, раст афтæ. Æр- 
мæст сымахмæ топпытæ нæ уыдзæн! Æндæр хъуамæ мацæ- 
мæй хицæн кæнат! Мах стенд сæйраг цыртдзæвæнæй дæлдæр 
мацæмæй хъуамæ лæууа! 
Сихормæ æввахс хъæубæстæ æмбырд кæнын райдыдтой. 
Цалдæр автобусы дзаг уазджытæ дæр фæзындысты. Уалынджы 
æрбахæццæ сты районы разамынд æмæ районы æфсæддон 
хайады хистæртæ, хицæн æхгæд уæзласæн машинæйæ æр- 
гæппытæ кодтой æд топп салдæттæ. Сæ хистæры бардзырдæй 
салдæттæ рæнхъ алæууыдысты. Цыртдзæвæнмæ бацыдысты 
æфсæддон цыдæй. Дыууæйæ цыртдзæвæны фæйнæфарс æр- 
лæууыдысты, иннæтæ цыртдзæвæны фæстæ сæхи баауон  
кодтой. Æз мæ сывæллæттæн цæстæй ацамыдтон, æмæ уыдонæй 
дæр дыууæ æрлæууыдысты стенды фæйнæфарс, иннæтæ чы- 
сыл æддæдæр алæууыдысты. Уалынджы райхъуыст хъæуыхи- 
цау Хъантемыраты Юрæйы хъæрæй ныхас: 
- Нæ зынаргь уазджытæ, мæ уарзон хъæубæсты адæм! 
Иууылдæр æй зонут, нæ райгуырæн бæстæмæ фыдызнаг куы 
ныббырста, уæд карз тохы быдырмæ нæ чысыл хъæуæй цалæй 
ацыдысты, уый. Бирæтæ дзы нал раздæхтысты сæ райгуырæн 
уæзæгмæ. Уымæ гæсгæ мах абон мæнæ ам, Хъобаны зæххыл, не 
'дзард хæстонтæн гом кæнæм номарæн цыртдзæвæн. Цыртдзæ- 
вæн сарæзтой Дзантиаты Алыксадр æмæ йæ фырт - нæ хъæуæн 
уарзон лæг, зæгьæн ис, нæ хъæуккаг Юрæ. Гом дæр æй бакæн- 
дзæн Юрæ йæхæдæг нæ районы æфсæддон къæмиссаримæ. 
Дыууæйæ лæджы размæ рахызтысты, цыртдзæвæнмæ хæс- 
тæг бацыдысты. Цыртдзæвæны æмбæрзæн байгом кодтой 
æмæ адæммæ разынд сисы цур лæууæг саударæг ус æмæ сау 
дурæй амад сисыл æдзард хæстонты нæмттæ. Сылгоймæгтæн 
уайтагьд сæ цæссыгтæ фемæхстысты цыртмæ кæсгæйæ, сæр- 
фынц сæ аивæй сæ кæлмæрзæнты кæрæттæй. 
Хъæуыхицау ныхасы бар радта æфсæддон къамиссарæн, 
уый фæстæ радзырдта райкомы агитаци æмæ пропагандæйы 
сæргьлæууæг Хъесаты Валодя, районы газеты сæйраг  
редактор Алæгаты Тимофей. Æрцæуæг адæмæн хъæубæсты номæй 
285 

арфæ ракодта хæсты артæй раздæхæг, ныр та хъæуы скъолаиы 
ахуыргæнæг Абайты Хæмæтхъан. 
Официалон ныхæсты фæстæ хъæуыхицау разылд махырдæм. 
- Ныр та ныхасы бар дæттæм, нæ хистæртæ кæй сæрвæл- 
тау калдтой сæ туг, уыцы кæстæртæн. 
Лæппутæн къухæй ацамыдтон. Уайтагъд стенды æмбæрзæн 
æрхаудта. Уырдыгæй Хъобаны зынгхуыст хæстонтæ ракастысты 
дзагцæстæй сæ хъæумæ. Хъæубæстæ та уыдонмæ ныккастысты. 
Сылгоймæгтæ фыццаг фæуыргьуыйау сты, стæй фезмæлыдысты, 
стендмæ хæстæгдæр бацæуынмæ хъавыдысты сæ уæрджытæ 
хойгæ, фæлæ æваст анæрыд фыццаг скъоладзауы хъæлæс: 
О Хъобан! Дæ уадсур лæппутæ 
Сæ бæстæйæн кодтой лæггад! 
О Хъобан! Дæ зынгхуыст хъæбултæ 
Нæ уыдысты тохы æгад! 
Сылгоймæгтæ фæхъус сты, сæ мидбынат лæугæйæ баз- 
зад ысты. 
Фыццаг скъоладзауы ныхас аиста дыккаг скъоладзау. 
Мах тохы, æнæвгъау зынг арты 
Куы калдта зæхх пиллон цæхæр, - 
Хъуыдытæ нæ кодтам нæ цардыл, 
Нæ бамбæхста иу дæр йæ сæр. 
Дарддæр райхъуыст æртыккаджы хъæлæс. 
Цыдыстщм сæрибары тохмæ, 
Нывондæн ын хастам нæ цард, 
Зынгхур та куыд кæса уæлхохмæ, 
Куыд хъуыса æхсæрдзæнты зард. 
Уалынджы ныхас аиста цыппæрæм. 
Мах зонæм, ныййарджыты рустыл 
Ныр дæр ма нæ бахус цæссыг. 
Нæ буц хоты кæуын фæхъусæм, - 
Ныр дæр нæм æнхъæлмæ кæсынц. 
Цыппæрæмы ныхас аиста фæндзæм. 
Мах зонæм, нæ уарзон чызджытæ 
Кæй дарынц цæргæбонты сау. 
Мах фенæм нæ саумæр сыджытæй, 
Кæй нын кæнынц алкæд æгъдау. 
286 

Ног та райхъуыст фыццаджы хъæлæс. 
О Хъобан! Дæ уадсур лæппутæ, 
Нæ бæстæйæн кодтой лæггад! 
О Хъобан! Дæ зынгхуыст хъæбултæ 
Нæ уыдысты тохы æгад! 
Иннæтæ йын иууылдæр иумæ айстой йæ ныхас. 
Мах тохы, æвирхъау зынг арты 
Куы калдта зæхх пиллон цæхæр, 
Хъуыдытæ нæ кодтам нæ цардыл, 
Нæ бамбæхста иу дæр йæ сæр. 
Фыдгулæй хызтам мах дæ намыс, 
Нæ рæсугъд, нæ райдзаст бæстæ! 
Ныр абон цæхæртæ куы калыс, 
Дæ хъæбысы рæзы кæстæр! 
Æхсæрдзæнтæ зарынц зæллангæй, 
Хъырнынц сын нæ дæттæ хъæрæй. 
Нæртон зарæг айзæлы рагъæй, - 
Рæсугъддæр нæ бæстæйæ нæй! 
Æмæ та райхъуыст фыццаджы хъæлæс. 
О Хъобан! Дæ уадсур лæппутæ 
Сæ бæстæйæн кодтой лæггад! 
О Хъобан! Дæ зынгхуыст хæстонтæ 
Нæ уыдысты тохы æгад! 
Дыккаг та йын аиста йæ ныхас. 
Кæуын ныл нæ хъæуы, кæуинаг мах не стæм, - 
Кæуинаг фыдызнаг, æлгъыстаг йæ сæр! 
Нæ хъæубæстæ! Абон кæд уе 'хсæны не стæм, - 
Нæ намысы зарæг ис уе 1хсæн уæддæр! 
Æртыккаг адарддæр кодта дыккаджы хъуыды. 
Ныззарут нæ зарæг, нæ уадсур кæстæртæ, 
Куыд уæм хъусой хæхтæ, куыд уæм хъуса фæз! 
Ныууагътам сымахæн мах рухс цард нæ фæстæ, 
Нæхи нын æрцахста ыстыр хæсты уæз. 
Дарддæр дзуры цыппæрæм. 
Ныззарут, нæ зарæг! Фыдызнаджы цæстмæ 
Сырх тырыса ноджы бæрзонддæр хæссут! 
287 

Цæхæркалгæ хурмæ æрттивы нæ бæстæ, - 
Йæ кад ын бæрзондæй-бæрзонддæр кæнут! 
Йæ хъуыды йын адарддæр кодта фæндзæм лæппу. 
Ныззарут нæ зарæг! Кæуын ныл нæ хъæуы, - 
Хъайтартæн зын вæййы цæссыгтæм кæсын! 
Нæ цыртдзæвæн слæууыди абон нæ хъæуы, - 
Уый уе 'хсæны махæн у кады мæсыг! 
Иууылдæр иумæ ацамыдтой зарæггæнджытæм. 
Ныззарут нæ зарæг! 
Зарæггæнджытæ, Валойы разамындæй сметой зарæг. 
Хъæурагъы бæрзондæй нæртон зарæг хъуысы, - 
Йæ буц мыртæ айзæлынц дардыл. 
Нæ фæтæн быдыртæй хъæздыг фæллой исæм 
Æмзондæй нæ иумæйаг царды. 
Ныр Сау хохы бынмæ Уæйыгбарз цæгаты 
Талайæн хæриехъæд фæзындис. 
Нæ комы фæсивæд, хæсты быдырæй нæм 
Æрвнæрдау фæдиехъæр фæцыдис. 
Сæууон хуры тынтæ нæ кæсынц фыццагау 
Рæвдаугæ зынг цæстæй уæлхохмæ. 
Æмгæрттæ, ныууадзæм нæ зарын, нæ худын, - 
Фæцæуæм сæрибары тохмæ. 
Цæргæсы лæппын дæр уæлхохы цæргæйæ 
Тыхдымгæ, тыхуадæн нæ сæтты. 
Хъæбатыр æмгæрттæ, нæ фегад кæндзыстæм. 
Мах тохы нæ урссæр зæрæдты. 
Хъайсыны къахырыл цæф сæгуыт ныууагъта 
Йæ цардмондаг туджы пырхæнтæ. 
Хъобаны фæсивæд нæ бæсты сæрвæлтау 
Нывондæн æрхастой сæ сæртæ. 
Нæ сæрибар кæмтты æхсæрдзæнты ныхас 
Хæххон дымгæ ахæссы дардыл. 
Нæ цардхъуаг фæсивæды зарæг ныккæнæм 
Мах абон сæ тох æмæ кадыл. 
288 

Уæдæй нырмæ къамтæм йæ былы цъæрттæ чи хордта, уы- 
дон, зарæджы фæстаг зæлтæ куы 'рмынæг сты, уæд багуылф 
кодтой стендмæ. Райхъуыст сæ хъæрæй куыд. Ставд цæссыгтæ 
сзерфынц æмæ сæрфынц. Чи йæ фыдыл кæуы, чи йæ фыртыл, 
чи йæ мойыл, чи та йæ сусæг уарзоныл. Уыдонмæ кæсгæйæ 
мæхæдæг мæ цæссыгтæ тыххæй уромын. 
- Цы мын бакуыстай, дæ хорзæхæй! Мæ куыстмæ кæсæг 
куы нал ис, иууылдæр де стендмæ куы ныккалдысты! Зарæг уын 
æгъгъæд нæ уыд? - бустæгæнæгау мын дзуры Юрæ. - Уый æн- 
хъæл дын нæ уыдтæн! 
- Мæхæдæг дæр уый æнхъæл нæ уыдтæн, фæлæ афтæ ра- 
уад. Знон мæм фæзынд уыцы хъуыды, - мæхи раст кæнынмæ 
фæдæн æз. 
- Цы 'рцыд, уый æрцыд! Хорз у алцы дæр! - дзуры Юрæ, 
фæлæ уæддæр тыхсæгау кæны. 
- Æгæр ма тыхс, стенд изæры ам нал уыдзæн, цырт та цæр- 
гæбонтæм лæугæйæ баззайдзæн! Дур уæддæр дур у! - ныф- 
сытæ йын æвæрын. 
- Уымæй дæр цы мæнг зæгьыс! Уадз æмæ уал къамтыл 
акæуой, стæй уæд дуртыл дæр кæуæг уыдзæн. Æз ууыл бæргæ 
нæ тыхсын. 
- Уæдæ ма дæ тыхсты сæр цы у? 
- Цы куы зæгьай, уæд хъæуыхицау райкомы кусджытæ æмæ 
æфсæддонты уалæ сæхимæ балæууын кодта. Мæн мæ уазджы- 
тимæ хъуыдыгæнæг нæй! Исчидæр ма афтæ кæны? - фæр- 
сæгау мæм æрбакаст цыртдзæвæн саразæг. 
- Пчелæй алцæмæ дæр æнхъæлмæ кæсæн ис! Бирæ сты 
дæ уазджытæ? 
- Дæлæмæ дæр, уæлæмæ дæр фондз лæппуйы. Адæ- 
мимæ сæ æрбадын кæнин, фæлæ сæм автобус уæдмæ нæ 
фæлæудзæн. Æрдæгбадтæй сыстын та ахæм уæздан адæм 
сæ сæрмæ не 'рхæсдзысты! - йæхи растгæнæгау тыхстæй 
дзуры лæг. 
- Уалæ сæ уæхи кæртмæ акæн! Сымах нæма схæццæ уы- 
дзыстут, афтæмæй фынг цæттæ уыдзæн. Кæй ма дæ фæнды, 
уыдонæн дæр зæгь. 
- Хорз. Дæхæдæг дæр куы абадис немæ! Æз сын иунæгæй 
цытæ кæндзынæн. 
- Зындзынæн уæм. 
289 

Къæбицмæ бацыдтæн. Хистæр къæбицгæс Хуыдиаты Дод- 
танæн хъуыддаг бамбарын кодтон. 
- Ууыл ма дæ сæр дæр ма сриссæд! Цал лæджы сты? 
- Иу-дæс лæгæн цы 'мбæлы, уый арвит... Цыртдзæвæн са- 
разæг нæ хъæуыхицаумæ нымады нæу, фæлæ йæм бузныг 
зæгьынмæ уæд та ма исчи бауад хуымæтæг адæмæй, уæд... 
- Иннæ хъуыддæгтæ кæн. Уый мæ бар уадз! - кæронмæ мæ 
дзурын нал бауагъта лæггадгæнджыты хистæр. 
Къæбицæй мæ фæндаг, стенд кæм лæууыд, ууылты ракод- 
тон. Сылгоймæгтæй чи стендмæ цæуы, чи фæстæмæ здæхы йæ 
цæссыгтæ сæрфгæ. Сæрæй мын акувынц. 
Скъоладзаутæн дарддæр цы гæнгæ у, уый куыд дзурын, аф- 
тæ мын мæ дысыл чидæр æрхæцыд. Фæстæмæ фæкастæн. Бы- 
нæй мæм уæлæмæ кæсы Цъыккаты Дуду - дыууæ зынгхуыст 
хæстонты мад. 
- Лæппу, мæнæ ма ацы гæххæтт мæ бæсты фæхæццæ кæн, 
кæдæм æмбæлы, уырдæм, - æмæ мæм æрбадаргь кодта сырх- 
сырхид туман. 
- Алцы дæр конд у, Дуду. Дæуæй ницыуал хъæуы! - йæ къух 
ын йæхирдæм здахын. 
- Уый зонын. Фæлæ сæ пенсийæ, мæхи уды тыххæй. Мæ 
хъæбулты номæй у мæ пеней, - æмæ мын туман тыххæй мæ 
къухты ныесагъта. 
-Хорз. Сæмбæлдзæн æнæмæнгдæ сабæттаг. Хæрзауыдæн 
дыл кæнæнт. 
Зæронд ус ма йæ фыртты къамтæм бакаст æмæ, йæ  
цæссыгтæ сæрфгæ, стыр фæндагмæ ахызт. 
Æз лæппутæн дарддæр цы гæнгæ у, уый бамбарын кодтон, 
мæхæдæг фæстæмæ къæбицмæ фездæхтæн. Дудуйы сабæттаг 
ныффыесын кодтон æмæ цыма ме 'рагъæй стыр уаргь ахаудта, 
афтæ рогæн фæцæуæг дæн Юрæйы кæртмæ. 
Юрæйы кæрты фæхсытæй арæзт фынджы фæйнæ фарс 
фæхсбандæттыл бадынц уазджытæ. Хистæрæн бады, хæсты 
быдырæй цæфтæй чи раздæхт æмæ абоны бон йæ карæнти- 
мæ хъæуæгъдау чи хæссы, уыцы Апаты Дрис. Сыхаг лæг у. 
Нырма ныр æрбадтысты. Ницыма загьтой. Фынджы кæрон 
кæстæрæн æрбадтæн. Дрис сыстад, йæ цæст ахаста бадты 
адæмыл. Стæй доны уылæнты сыр-сыримæ райхъуыст йæ са- 
быр ныхас: 
290 

- Мæнæ хорз адæм, дæтгæ дæр нæ Хуыцау кæны, исгæ дæр 
нае уый кæны. Нæ мард дæр нæ удæгас дæр Хуыцауы уазæг уæд. 
Лæг æрбадт æмæ фæрæгь кодта. Дыккаг рæгьæй æдзард 
хэестонты ном ссаргæйæ, рæгъ куыд цæуы, афтæ алчи дæр йæ 
рады сысты, æнæдзургæ йæ агуывзæ фæкъул кæны фынгмæ, 
æртах дзы æртадзы, æрбады æмæ йæ ануазы. Рухсаджы рæгьы 
фæстæ Дрис раарфæ кодта Юрæ æмæ йæ фыд Алыксандрæн, 
загьта, кæмæн балæггад кодтат, уыцы æдзард хъобайнæгтæ 
уыл хæрзауыдæн кæнæнт, зæгьгæ. Бадты адæм йемæ сразы 
сты. Иннæ рæгьæй бадты хистæр раарфæ кодта, абон ацы 
хъуыддаджы хъобайнæгты уæлхъус чи 'рбалæууыд, уыдонæн, 
уыимæ сæрмагондæй Юрæйы горæтаг сыхæгтæн. 
Юрæ мæ ныхмæ чысыл уæлдæр бады. Фынджы сæрты дзу- 
рын айв нæу, уый æмбары, фæлæ рæгь куы ахæццæ, уæд мæм 
йæхи æрбаивæзагау кодта æмæ мæнæй иу лæг уæлдæр чи 
бады, уымæ сæрæй ацамонгæйæ мынæг хъæлæсæй дзуры: 
- Уый Дзаболаты Хазби у. Иубон мын, радон «Рæстдзинад» 
бакæсгæйæ, цы æмдзæвгæйæ æппæлыдтæ, уый автор. 
Лæг йæ ном куы айхъуыста, уæд, не 'хсæн чи бадт, уый 
фынгмæ куыд фæгуыбыр кодта, афтæ мæнмæ йæ чъылдымты 
иуварсмæ æрбакаст, стæй уæд Юрæйы 'рдæм аздæхт. Фæр- 
сæгау æм ныккаст. Ныр та уымæн мæнырдæм амоны. 
- Уыцы лæппу нывгæнæджы ахуыргæнæг у, фæлæ ма æм- 
дзæвгæтæ дæр фыссы. 
Ацы хатт лæг йæхи раивæзта размæ, не 'хсæн бадæджы 
иувæрсты мæм æмраст æрбакаст. Мидбылты бахудт æмæ мæм 
æрбадзырдта: 
- Мæнæ уал фынджы 'гьдау ахæццæ кæнæм. Куы сыстæм, 
уæд аныхас кæндзыстæм. 
Æз мæ сæр разыйы тылд бакодтон. Цас ма абадтыстæм,  
Хуыцау йæ зонæг, фæлæ чидæр кулдуары сæрты æрбадзырдта. 
- Уæ шофыр цыдæр тагъд кæны! Куы нал уæм фæлæууа, 
уымæй тæссаг у! 
Дрис уый размæ дæр цæттæ уыд бадтæн кæрон скæнынмæ, 
фæлæ ныр фæтагьддæр кодта. Рæгъ куыддæр мæнмæ æрхæц- 
цæ, афтæ йын сæрæй ацамыдтон. Лæг сыстад. Иннæтæ дæр 
сыстадысты. 
- Нæ зынгхуыст хъайтартæ, рухсаг ут... Цыдæриддæр уын 
æрцæттæ кодтой абон, уый уæм хæларæй хæццæ кæнæд. 
291 

Хæрзауыдæн кæнут. Абон уын цы кад скодтой уæ райгуырæн 
уæзæгыл, уый æнусты æвдисæнæн лæудзæн уæ кадæн! - загъ- 
та Дрис, стаей фынгæй иуварс ахызт. 
Куыд-хистæрæй уынгмæ рахызтыстæм. Хазбийы æмбæлттæ 
стагъд сты. Ныридæгæн йæ фæздæг кæмæн кæлы, уыцы авто- 
бусмæ фæд-фæдыл хизынц. Хазби мæм æрбакаст, йæхи мæм 
æрбахæстæг кодта. 
- Уавæртæ нал амонынц аныхас кæнынæн, фæлæ кæд 
дæлæ абон сывæллæттæ цы рæнхъытæ кастысты, уыдон 
дæ фыст сты, уæд хорз райдиан у. Æз ма мæхæдæг Юрæйы 
афæрсинаг уыдтæн. Архай, æнæмæнг амбæлдзыстæм,  
аныхас кæндзыстæм, бонтæ мыстытæ куы нæ бахордтой, мый- 
йаг! - мидбылты бахудæгау кодта æмæ уый дæр йе 'мбæлтты 
фæстæ автобусмæ схызт, æрбадти рудзынджы цур æмæ ма 
мæм уырдыгæй бынмæ æркаст. Нæ цæстытæ куы амбæлдыс- 
ты, уæд цæмæдæр гæсгæ мæ зæрдыл æрбалæууыд, айразмæ 
Юрæйæн цы 'мдзæвгæйæ æппæлыдтæн, Хазбийы уыцы æм- 
дзæвгæйы рæнхъытæ. 
Æмæ цыдæр сагъæс ныффидар ис мæ риуы, 
Цыма зынаргъдæр уысм фæхицæн и мæ цардæй... 
Р.8. \ 
Æмæ æцæгæй дæр бынтон æнæнхъæлæджы зынаргъдæр уысм 
фæхииæн ис мæ иардæй... 
1968 азы тъæнджымæйы 28-æм бон дыккаг автобусы ра- 
цыдтæн горæтмæ. Проспекты æрлæууæны æрхызтæн. Кæ- 
сын, проспекты тигъыл лæууы мæ хъæуккаг Битарты Ахмæт, 
ме 'мкъласон, æмдзæвгæтæ фыссын кæмæ гæсгæ райдыдтон, 
уыцы Аслæнбеджы хистæр æфсымæр. Аслæнбег уæд Ахмæты 
фæзмгæйæ райдыдта æмдзæвгæтæ фыссын æмæ ма мæн дæр 
йæ фæдыл асайдта. Бацыдтæн æм. Салам ын радтон. «Кæдæм 
цæуыс?» - фæрсы мæ æрхæндæгæй. «Мæнæ исты кино фенон», 
- дзуапп ын дæттын. «Хабар нæ фехъуыстай?» «Цы хабар у?» 
«Дзаболаты Хазби фæмард». «Куыд фæмард?» «Цуанмæ, дам, 
йæхи цæттæ кодта, хæцæнгарз ыл фæирвæзт». «Кæд æй æвæ- 
рынц?» «Абон». Сахатмæ æркастæн. Дыууадæсæм райдыдта. 
«Цæуын афон у». 
Базары скомкоммæ фондзуæладзыгон хæдзары цур адæм 
æмбырдтæ кæнынц. Кæрты тæфæрфæс ракодтам зианджынтæн. 
Рахызтыстæм уынгмæ. Рудзгуытæй иуы авгæй нæмыг куыд ра- 
292 

хызт, уымæ адæм кæсынц. Æз дæр æм кæсын. Нæмыджы зиллакк 
фæд æмæ хуры тынтау авджы фæзтытæм кæсгæйæ лæджы зæр- 
дæ йæхи къултыл хойы. Уый фæстæ Контакторы уæлмæрдтæ. 
Мæскуыйы Литературой институты кæимæ ахуыр кодта, уыцы 
мæхъæлон поэт Сайд Чахкиевы зæрдæхалæн ныхас. 
Ингæныл сыджыт калгæйæ æрымысыдтæн, уæд, Хъобаны хи- 
цæнгæнгæйæ, йæ фæстаг ныхæстæ: «Архай, æнæмæнг амбæлдзыс- 
тзэм, аныхас кæндзыстæм, бонтæ мыстытæ куы нæ бахордтой, 
мыййаг!» 
Æмæ амбæлдыстæм. Æрмæст йæ табæты уæлхъус. 
Уыцы аз ахуыр кæнын райдайдзынæн, Дзаболаты Хазби йæ рæс- 
тæджы каст кæй фæци, уыцы Литинституты. Уым мæ сæйрагдæр 
ахуыргæнджытæй иу уыдзæн йæ æнæмæлгæ сфæлдыстад. Уæлдай 
арфдæр мæ зæрдæмæ айстон йе 'мдзæвгæ «Уацамонгæ» 
Мæлгъæвзæгтæ, хъуыддагхуыз кадвæлгъаутæ, 
Хæлæф кæнут - дзырды бар уæм æрхаудта! 
Æмæ цы сты нæртон цытджын лæгты раз 
Сымах разæй 
Ацæмæз, йе Батырадз 
Уæ дзыхты руаджы 
Нарты стыр ныхасы? 
Фæлæ цы срцыд, - 
цы уæ ныууыгъта тасы? 
Уый тæрхоны 
Сатанайы урс цонгæй 
Æрхызти фынгмæ Нарты уацамонгæ. 
Нæ бацæудзæн уый къулбылæй уæ размæ, - 
Уый фезмæлдзæн æрмæст 
æцæг Ныхасмæ. 
Уый хъусы дардмæ, 
зонды хъæр, 
ныфсы хъæр, 
Æмæ йæ сисдзæн 
зондджындæр, 
ныфсджындæр! 
Хъавын уыцы Уацамонгæ сисынмæ, Хазби йæ йæхæдæг куыд 
систа, афтæ. 
293 

Æнæнхъæлæджы фембæлд 
Цæуын æвдæмкъласонтимæ Къæхтысæр фæндагыл Дæр- 
гъæвсмæ. Адон мын, дыууæйæ фæстæмæ, ног фæлтæр сты. 
Уыцы дыууæ хорз зонынц мæ домæнтæ, фæлæ, кæд сæ удæй 
арт цагьтой райдианы, уæддæр сæм ничи уыйбæрц байхъуыста 
хæрæндоны бадгæйæ æмæ та сойы кæрдихтæ царыл скафыдыс- 
ты уалдзæджы кæрон! Цалынмæ лæг йæхи удæй нæ бамбара 
алцыдæр, уæдмæ иннæуыл кæронмæ не 'уузенды! фарон Къæх- 
тысæры уайæнтыл чи суад, йæ фæзилæнтæ йын чи банымадта, 
афтæмæй кæрдзыны аргь чи базыдта, уыдон мын дыууæ боны 
размæ аивæй сæхæдæг бамбарын кодтой: «Къæхтысæры хæр- 
ды цалынмæ не суайой, уæдмæ дæ сызгьæрин доны калыс!» 
Цæуæм. Ацы хатт мемæ дыууæ къласы райстон - æхсæзæм 
æмæ æвдæм кълæсты ахуырдзауты. Ноджы ма æххуысгæ- 
нæгæн ракодтон ногдзауты хистæр разамонæг Джидзалаты Ле- 
нæйы. Хъæусоветы раз ма немæ баиу хъæуыхицау æмæ хъæуы 
скъолайы физкультурæйы ахуыргæнæг Юрик. 
- Цы хорз у, - бацин кодта лæг. - Цыдæр хъуыддаг мæ ба- 
зонын фæнды Дæргьæвсы. Ауылты цæуын иунæгæй зивæг код- 
тон, Хъæрмæдоныл та станцæйы машинæмæ æнхъæлмæ кæ- 
сын хъæуы! Мæн куы бахъуыди, уæд мын абон-райсом кæнынц. 
Нал сæм æнхъæлмæ кæсын! Сымахимæ хъазгæ-худгæ бафар- 
дæг уыдзынæн. Мæ лæппуйы бонтæ дæр ма æрымысдзынæн 
уыцы хæрды цæугæйæ. 
Цæуæм. Скъоладзаутæн ацы хатт алыхуызон хæстæ дæт- 
тынц, фарон мемæ чи цыд, уыцы лæппу æмæ чызг. 
- Хъус^т! - хъæрæй дзуры чызг. - Фыццаг хæс: сæдæ къах- 
дзæфы дæр нæма акæндзыстут, афтæ уæлæуæз къæдзæхы 
фахсыл бакæсæн ис фыст: «Здесь был Шеремет. 1932» Йæ 
фарсмæ уыдзæн æндæр фыст. «Шеремет жив! 1958» Раздæр 
чи ссара уыцы хохы фахс æмæ фыстытæ раздæр чи бакæса, 
уымæн уæлдай хай физонæгæй. 
Сывæллæттæ æз-раздæрæй тæхынц. Къæхты бынмæ кæсгæ 
дæр нал кæнынц. Физонæджы тæф сын рагацау сæ сæр рази- 
лын кодта æви сæ чи хуыздæр уыны, ууыл уыд сæ ерыс? Кæй 
зæгъын æй хъæуы, сæйраг физонæг нæ уыди, сыдæй куы нæ 
мæлынц, мыййаг! Хæрæндоны хойрагæй хъазгæ куы кæнынц. 
Нæ балцы сæр дæр сæйрагдæр у, цæмæй хойрагæн аргь кæ- 
294 

нын базоной. Хойрагæй хъазын кæй нæ фæтчы, уый бамбарой! 
уЬ|мæ гæсгæ ам алкæй дæр фæндыд, йæ цырддзæстдзинад 
равдисын. Сæдæ къахдзæфæй фылдæр скодтам, фæлæ фыст 
ничи федта. 
- Дæлæмæ цæугæйæ ма уын фадат уыдзæн йæ бакæсы- 
нæн, - ацы хатт дзуры лæппу. 
Цæуæм дарддæр. Хæрды бынмæ бахæццæ стæм. Цалдæр 
лæппуйæ шпалæтыл æмраст фæхæрд кодтой. Чызджытæй дæр 
та чидæртæ ахъавыд сæ фæдыл ацæуын, фæлæ сæ раздæхтон. 
- Сымах иууылдæр уартæ къæдз-мæдз фæндагыл ацæу- 
дзыстут. Мæнæ ногдзауты раздзæуæгХъазджерийы чызг разæй 
цæудзæн. Амырханы фырт та уæ фæсте хъахъхъæндзæн. Æз 
та уалæ уыцы сæныччыты фæстæ ацæуон, хъавгæ сæ фæуæл- 
был кæнон. Раздæр чи схæццæ уа уæлбылмæ, уый - мæ богал! 
Алчи дæр йæхи фæндагыл араст. Æз дæр лæппуты фæстæ 
сæгьау хæрдмæ гæппытæгæнгæ фæраст дæн. Уæлбыл фæз- 
гонды æрбадтыстæм. Фæйнæрдæм фæлгæсæм. Нæ улæфт куы 
фæрогдæр, уæд дзул æмæ нæлхæ æркæрдын кодтон, алчи дæр 
йæ хай куы ахордта, уæд ма æрцагуырдта ног хай. Фæлæ сын, 
дыккаг аз мæм чи уыд, уыдон мæ бæсты хабар бамбарын кодтой. 
Комы хабæрттæ сын мæ бæсты кодтой дыккагазонтæ, æз-иу 
сæ искуы-иу хатт бараст кодтон æрмæстдæр. Диссаг мæм каст, 
фарон ацафон сын ауылты цæугæйæ цытæ дзырдтон, уыдон 
куыд хорз бадардтой сæ зæрдыл, уый. 
Дæргьæвсы скъолайы кæрты ахуырдзауты бакодтон  
ногдзауты раздзог æмæ хъæуы скъолайы физручы бар. Уаитагьд 
стынг футболæй хъазт Дæргъæвс æмæ Хъобанæн. Мæн Пчел 
йемæ ракодта. Скъолайæ чысыл дæлдæр галиуырдæм фæзыл- 
дыстæм, æрхы доны сæрты къаххидыл бауадыстæм æмæ кул- 
дуары раз æрлæууыдыстæм. 
- Ам Токатæ цæрынц. Хæдзары хистæр сылгоймаг у. Йæ 
мой хæстæй нал раздæхт. Цыппар фырты схаста. Амæй-ай 
лæгдæртæ рауадысты! Хъæуæгьдауы сæ ничи аййафдзæн! 
Зиугуысты, уæлдайдæр уыгæрдæны, сæ разæй никæй ауадз- 
дзысты. Гъе, хæдзар... Ам стут, цы? - бахъæр кодта Пчел. 
Мидæгæй разынд сæвджынтæ, бæрзондгомау ус. Узгæ-узгæ 
цæуы махырдæм, йæ къухтæ куатæйæ сæрфы. Куы нæ федта, 
уæд йæ мидбылты бахудт. 
- Мæнæ ма нын кæдæй-уæдæй нæ кулдуар уазæг æрбахос- 
295 

та! Æмæ, дам, уасæг ницы зоны! Абонсарæй уасы æмæ уасы! 
Алыбон æгас цу, Хъобаны сæрдар! - мæнырдæм кæсы. - Ацы 
лæппу та нын чи у? Мæ цæст ыл куы никуы æрхæцыд ам дæр 
æмæ уым дæр? 
«Ам дæр, уым дæр» дзурæг у Дæргьæвс æмæ Хъобанæн сæ 
цин дæр, сæ зын дæр иумæйаг кæй сты. 
- Зæгьæн ис æмæ хъобайнаг у. Растдæр зæгьгæйæ та 
фæхъобайнаг кæны. Куыддæр схъобайнаг уа, афтæ дæргьæв- 
саг дæр бауыдзæн. 
Ус фыццаг мæнмæ æрбакаст, стæй фæрсæгау Пчелмæ 
нымдзаст. 
- Дыууæ скъолайы нæм ахуыргæнæгæй кусы дыккаг аз. 
Хъæуимæ æмуд у, сæ циныл цин кæны, сæ тыхсты сæ фарсмæ 
балæууы. Ам дæр сывæллæттимæ «Мæрдты горæт»-мæ æрба- 
уайы. Тагьд удæгæстæм дæр æрбахæццæ уыдзæн! 
Сылгоймаг мæ сæрæй къæхтæм æртæ хатты сбарста, 
фæстагмæ йæ мидбылты бахудт æмæ Пчелы 'рдæм бадзырдта: 
- Æ сæ цæрæнбон бирæ уа, ахæм лæппу чи схъомыл  
кодта! Мæнгæй нæ фæзæгъынц, гайлаг родæй бæрæг у. Хорз лæп- 
пуйы каст кæны. 
- Кæнгæ нæ, фæлæ хорз лæппу у, æндæр æй æз мемæ код- 
тайн, уартæ йæ скъолайы кæрты сывæллæттимæ хъазгæ ныу- 
уагьтаин. Фæлæ æгьдауылхæст лæггаг у. 
- Ныхæстыл фестæм! - æрбатыхст ус. - Мидæмæ рахизут. 
Цы нæм ис, уымæй уын еблуагьæ зæгьдзыстæм. Лæппутæ ам 
не сты, дыууæйæ уæлæ Уæллаг хуымы картоф губакк кæнынц. 
Иннæ Фыййагдоны кусы машинæйыл, шахтерты ласы, аннæ та 
æрæджы æфсадæй ссыд æмæ горæты райдыдта кусын. 
Сылгоймаг нæ кæртмæ бакодта. Кæрты дæргъæй-дæргъ- 
мæ хохаг ирон хæдзар. Гом тыргьтæ, зæхбын уæттæ. Цыппар 
дуары дзы банымадтон. Фыццаг уат цæлгæнæн разынд. Уыр- 
дæм нæ бакодта. Фынгыл нæ æрбадын кодта æмæ нæм цыма 
æнхъæлмæ каст, афтæ æртæ чъирийы фынгыл февзæрдыс- 
ты. Дурын та нæ бацыдмæ дæр фынгыл лæууыд ихсыд сыкъа- 
имæ.^ 
Малу, афтæ йæ схуыдта Пчел, пецимæ цыдæртæ архайы 
æз та фæхсбадæны цур сынтæгыл газеттæм фæкомкоммæ 
дæн, райстон сæ æмæ сæ фæлдахын. Районы газет ам уæлдай 
кадджындæр у, уый рахатыдтон. Хибарæй æвæрд уыдысты йæ 
296 

фаестаг номыртæ. Иуы дзы ме 'мдзæвгæ дæр разынд. Пчелмæ 
йае аивæй æвдисын. 
- Ацы лæппу дæр уæ хæдзарæн æцæгæлон нæу, Малу. 
Маенæ уæм районы газеты фæрстыл арæх æрбацæуы. 
- Уый та куыд? - йæ ныхас ын уыциуæй нæ бамбæрста  
сылгоймаг. Агæй дзидзатæ исы, афтæмæй йæ фæрсы. 
- Куыд куы зæгьай, уæд æмдзæвгæтæ фыссы. Мæнæ та сæ 
ам дзер ссардта. 
Пчел газет райста æмæ хъæрæй кæсы: 
Æхсæвы тар æрхъуызы рæгътыл, 
Кæнынц ыстъалытæ мынæг. 
Фæтæхы Уастырджи йæ бæхыл, 
Кæны йæм сонт зæрдæ хæлæг! 
- Уæдæ мын айразмæ уæлæ нæхи Гост ацы лæппуйы кой 
кодта районы газет кæсгæйæ, æнхъæлдæн? - фæрсæгау кæны 
ус. - О, йæ цæрæнбон бирæ уа! 
- Уæд та уын æй уадзин? Уæртæ Баппийы бæсты газетмæ 
фыссид. Стæй ма уын зарджытæ дæр кæнид. 
- Бузныг. Махæн афтид нæхи хæдзары зарæггæнджытæ 
дæр фаг сты! - æмæ ус дзыхыдзагæй ныххудт. 
- Чи уæм ис? Æз дзы ныронг газеты иуыл дæр куы нæ ам- 
бæлдтæн. 
- Абоны уонты кой дын кæнон, æви хистæр фæлтæры? 
- Кæд гæнæн ис, уæд дыууæты кой дæр, - бадзырдтон æм æз. 
- Дыууæты, уæд дыууæты, - сразы сылгоймаг. 
Æз мæ хъустæ фæхъил кодтон. Токаты Алиханы æмдзæвгæ- 
ты æмбырдгонд мæм ис, уæдæ Асæхы «Усгурты» дæр кæд  
театры сценæйыл нæ федтон, уæддæр ын йæ кой рагæй хъусын, 
фæлæ сæм цымæ абон та чи фыссы? Михал Дæргьæвсаг у, 
фæлæ уый Токатæй нæу, Цырыхатæй у. Малу та загьта «нæхи 
хæдзары зарæггæнджытæ». 
-Афтид нæхи хæдзарæй дзы чи ис, уыдон дæр фаг сты! - но- 
гæй та бахахх кодта сылгоймаг. - Мæнæ нæ кæстæр лæппу дæр 
уæлæ мæ хæдзайраг Госты фæзмгæйæ æрæджы фыссынтæй 
хъазын райдыдта: 
Чызджыты хохы сæрæй хур ыскаст, 
Нæхи Гост хосгæрстмæ фæраст! 
297 

Ам Малу хъæрæй ныххудт. 
- Уый хъазгæйæ, фæлæ Алихан æмæ Асæх канд иу мыгга- 
гæн нæ, фæлæ иу хъæуæн дæр æгæр сты! Уæвгæ хъæу циу! 
Æгас комбæстæн, æгас Ирыстонæн дæр! Дæ лæппуйы нырма 
Асæхмæ бирæ къахдзæфтæ хъæуы! Алиханы кой нал кæнын! 
Мæнæ уал исты скомдзаг кæнут, стæй уын æз Алиханы хабæрт- 
тæй цыдæртæ радзурдзынæн. 
Пчел фынгмæ хæстæгдæр бабадт. 
- Рауадз, Тотырджи. Ам нæ æнæ исты зæгьгæйæ нал ауадз- 
дзысты. 
Æз сыстадтæн, дурын райстон, сыкъа байдзаг кодтон æмæ 
йæм æй дæттын. Мæхæдæг лæууын, æнхъæлмæ кæсын, лæг 
кæд сыстдзæн æмæ æртæ чъирийæ Хуыцау æмæ йæ зæдтæ 
æмæ дауджытæм кæд бакувдзæн. Пчел мæм скаст, сыстад 
æмæ райдыдта кувын. Æз ын «оммен» кæнын. Æнхъæлмæ кас- 
тæн даргь куывдмæ, фæлæ йæ уайтагьд фæцыбыр кодта. 
- Чи ацахода, уый та Хуыцау æмæ дауджыты уазæг уæд, - 
æмæ мæм сыкъа æрбадаргъ кодта. 
- Цæй цыбыр æй фæкодтай? - нал æм фæлæууыд Малу. 
- Дæ разы афтæ дæр кæй бауæндыдтæн, ууыл дис кæнын, - 
бахудт йæ мидбылты Пчел æмæ æрбадт. 
Æз кувæггагæй ацахуыстон, сыкъа фæстæмæ байдзаг код- 
тон æмæ йæ Пчелмæ балæвæрдтон. Мæхæдæг æрбадтæн. 
Цалдæр сидты фæстæ æфсин бакатай кодта. 
- Нуазæн лæг фæдæтты. Хæдзары хицау, дам, нæлгоймаг 
вæййы авдæны бастæй дæр. Нæ лæгтæ ам не сты, фæлæ нæ 
нæлгоймæгты хистæр Чермены номæй фæйнæ нуазæны саккаг 
кæнут, - дзуры йæ куатæйы кæронæй йæ къухтæ сæрфгæйæ ус. 
Нуазæнтæн куыд æмбæлы, афтæ раарфæ кодтам, æмæ æз 
Пчелмæ цæстæй ацамыдтон, зæгьын, сывæллæттæм мæ бакæ- 
сын хъæуы. 
- Мæнæ бæркад зæгьæм æмæ цæуæм. Малу нын Алиханы 
хабæрттæ ракæнинаг дæр уыд. Фæлæ уал нæ фынджы 'гьдау 
кæронмæ ахæццæ кæнæм. 
Цалдæр ракуывды фæстæ Пчел загъта бæркад. Уый фæстæ 
хъавыд Къæсæр Уастырджи æмæ Фæндагсар Уастырджийы 
гаджидаутæ баиу кæнынмæ, фæлæ йыл Малу сбустæ кодта: 
- Æнæхъæн хъæуæн хъæуыхицау куы дæ, Юрикк, уæд уый 
куыд у? 
298 

- Æмæ цы кæнын, Малу? - бадис кодта Пчел. 
- Нæ зæдты нын кæрæдзиуыл ма ардау! - худы. - Алкæмæн 
дæр дзы хицæнæй зæгь. Уæртæ уемæ чи ис, уыдоны сæр хъуы- 
дыгæнгæйæ алкæмæн дæр хицæнæй зæгъут æмæ нæ къæсæр- 
тыл дзæбæхæй ахизут, стæй уæ дарддæр Фæндагсар Лæгты 
дзуар йæ рахиз базыры бын бакæнæд. 
Пчел хицæнæй акуывта къæсæртæн. Æз дæр æй загьтон. 
Куыд æмбæлд, афтæ, акомдзаг кодтам. 
- Рауадз, Тотырджан, - дзуры мæм Пчел йæхæдæг сыстад. 
Сыкъа райста. - Уæдæ-иу Фæндагсар Уастырджийæн уæл- 
бæхæй куывтой нæ фыдæлтæ, Малу! Табу йын уæд! Мах та йæ 
лæугæйæ зæгьдзыстæм. 
- Гъер уæ бар уæхи, - бахудт сылгоймаг. - Нал уæ фæстиат 
кæнын, - æмæ немæ кæртмæ рахызт. 
- Алиханы хабæрттæй нын цыдæр дзуринагуыдтæ... 
- Æмæ ма уæ æвдæлы? Тагьд куы кодтат? 
- Уый нæ бадынмæ нал æвдæлд. Алиханмæ нæ кæддæрид- 
дæр æвдæлы, - худгæйæ дзурын æз. 
- Уæдæ мæ фæдыл рацæут. 
Ракодта нæ кæртæй уынгмæ нарæг рацæуæныл. Дынджыр 
кæрдо бæласы ракомкоммæ æрлæууыд. 
- Уæртæ кæсут дидинæг. Хъоппæг дидинæг! Уый Алихан 
уалæ цъитийы рæбынæй æрхаста æмæ йæ уым ныссагьта. Æз 
ацы хæдзармæ мæ къах куы 'рбавæрдтон, уæд мын ме 'фсин 
фыццагдæр уымæ зилын бафæдзæхста. Æмæ йæм зилын. Або- 
ны онг æм зилын! 
- Фарон Уациллайы кувæн бонты уæлæ Дегьуатæм уыдтæн 
уазæгуаты, - айстон сылгоймаджы ныхас. - Уæд мын нæ хæрæ- 
фырт Гадзыго дзырдта, Алихан Стырдоны был кæй цард, уалæ 
йын Хуссар Хынцæджы сæрмæ та лæгæт кæй уыд. 
Сылгоймаг, цы хæдзарæй рацыдыстæм, уыцы хæдзары 
'рдæм азылд. 
- Ацы бынæтты цардысты Инустæ. Уыцы революцийы 
куыстыл фæцалх Бакуйы ахуыргæнгæйæ. Æмæ йæ уæгъд нал 
суагъта. Фæстагмæ тифæй рарынчын. Далæ кæройнаг уаты 
сади. Йæ фыды 'фсымæры чызг æм касти. Иу райсом раджы 
чызгæн афтæ: «Уæртæ ма мын Стырдонæй дон æрбадав, уæд- 
дæр та цъитийы дон!» Чызг ацыди донмæ, цалынмæ фæстæмæ 
здæхти, уæдмæ уый топп йæхиуыл суагъта. Йе знæгты къухмæ 
299 

бахауа æбонæй, уый йæ нæ фæндыд. Æбуалгь рæстæджытæ 
уыд уæд. Адæм дыууæ дихы фесты æмæ кæрæдзиуыл нæ 
ауæрстой. Фæлæ йын йæ дидинæг цалынмæ мæ цæст æртти- 
ва, уæдмæ хъахъхъæндзынæн. Хæрзауыдæн кæнæд. Лæгæ- 
ты кой дæр хъуыстон хистæртæй. Фæлæ ис, нæй, уый дын нæ 
зæгьдзынæн. Ис. Æвæццæгæн, ис! Гадзыгойæ уæлдай ма йæ 
кой фæкæны Бислар дæр. Афтæ маем кæсы, æмæ ис! Æндæр 
уыцы дыууæ лæджы æмсайд дæр куыд кæндзысты? Æппын- 
фæстаг нæ дзуары лæгтæ куы сты! Гадзыго куывддон адæ- 
мы Хуыцауы дзуарыл фæдзæхсæг у, Бислар та уартæ Рыны 
бардуагæн у дзуапдæттæг. Сæ кой скодтон æмæ уæ  
Хуыцауы хорзæх уæд, Рынæй та хызт ут кæддæриддæр! - йæ ныхас 
балхынцъ кодта Малу. 
Уынгмæ рахызтыстæм. Сылгоймагæн раарфæ кодтам. Нæ 
акомкоммæ нæм скъоладзаутæ ногдзауты раздзæуæгимæ æн- 
хъæлмæ кæсынц. Куы сæм бахæццæ стæм, уæд сын, Юрæйæ 
хатыр ракургæйæ, радзырдтон, ныртæккæ цы фехъуыстон, уы- 
дон. Фырдиссагæн сын бакастæн Алиханы фыст æмдзæвгæ 
«Цыкурайы фæрдыг». 
Мæнмæ цыкурайы фæрдыг ныр ис. 
Æдзух вæййы мæнмæ æппæт, цы курон. 
Уый нæу зæххон, уæларвонтæй у - хурон, 
Дзæбæх кæны фыдниз, уый зоны рисе. 
Нæ радта уый мæнæн ыстыр дзуар Дзывгъис, 
Нæдæр та Сафа, Уацилла, Æртхурон. 
Æз калмæй байстон, - уый уыди фыдхъулон, 
Цæхæртæ калгæ сау маргæй сыгъдис. 
Фæндонæй æз фæтæхдзынæн уæларемæ, 
Æркалдзынæн нæ зæхмæ Рухсæй тын, 
Мæ аууон бæстыл райдайдзæн хæтын. 
Дæлдзæхæн та ныккæедзынæн йæ арфмæ, 
Дунетыл таудзынæн рæсугьддæр фын, - 
Æз талынгæн æрхаудзынæн йæ тарфмæ. 
Иууылдæр хæдзарырдæм дзæвгар фæкастысты, стæй æнæ- 
дзургæйæ араст стæм Къæхтысæры 'рдæм. 
... Дыккаг бон къласмæ бахастон Алиханы уацмысты æмбырд- 
300 

гонд «Малусæг» æмæ дзы сывæллæттæн радыгай кæсын код- 
тон æмдзæвгæтæ. 
Фæскуыст мæ кусæн уаты ме стъолы фарсмæ æрбадтæн, 
зноны бон та мæ цæстытыл ауади. Алиханы фæстаг бон мæ цух 
нæ уагьта. 
...Чызгдонмæ рацыди. Ныртæккæ донæйдзаг къæртаимæ фæс- 
тæмæ фæзилдзæн. Алихан уысмы бæрц тарф фынæй аци. Æвип- 
пайды фехъал. Йæ цæстытыл цы ауад, хæйрæг йæ зонæг. Йæ 
хъримаг йæ къухты февзæрд. Фæцыд гæрах... Фæлæ чызг Стырдо- 
ны хъæрæй гæрах нæ фехъуыста. Доны къусимæ цингæнгæ куыд 
бахызт дуарыл, афтæ сагьдауæй аззад. Алихан тугæрхæмттæй 
хуыссы, йæ сæр иуырдæм æркъул. Туг ма æртахгай тæдзы зæхмæ. 
Æгьатыр низ йæ куыст бакодта. Афтæмæй та ма цас сарæзта- 
ид Ирыстоны фарнæн. 
Мæхинымæр зæрдаивæй кæсын, мæ риуыл карды цæфау чи 
ахызт йæ фыццаг бакастæй, уыцы æмдзæвгæ. 
Гуыбыртæ 'мæ æууæнтæхъил, 
Сæ фыдхуыз цæсгæмттæ - æмпылд, 
Цæуынц, цæуынц æд урс æегъил, 
Цæуынц... Кæнынц æмтылд. 
Фæдзурынц æврæгътæ: «Хæтæм. 
Мах арвы бамбæхсæм нæ фисты...» 
Цæуынц, нæ зонгæйæ, кæдæм 
Мæ хох сæ кæрцыты къæристы. 
Фыдхуызæй арвыл хур хъуызы, 
Фæтулы æврæгъты, фæтулы... 
Цæуынц, сæ цард цыма хуыссы, 
Цыма сæ удхæссæг æвдулы. 
Сæ фæстæ сау хæхтæ кæсынц, 
Кæсынц, кæсынц, кæсынц æнкъардæй. 
Сæ фæстæ уарынтæ хæссынц, 
Цыма фæсурынц сæ сæ цардæй. 
Сæ фæстæ цъити у æнкъард, 
Сæ фæстæ сау дзæххор ызгъæлы. 
Цæуынц, цæуынц... Кæдæмдæр дард... 
Хæры сæ сау ыстонг, æфхæры. 
301 

Сæ фæстæ дымгæ дæр кæуы, 
Сæ бызгъуыртæ сын типы, тилы. 
Сæ разæй иу гуыбыр цæуы, 
Сæ фæстæ иу зæронд фæхилы. 
Цæуынц лæдзджытимæ, цæуынц... 
Цæуынц, цæуынц... Цæуынц ныр дзугæй. 
«Кæмдæр кæйдæр та мын хъæуынц, 
Кæйдæр æлхæнынмæ сæ тугæй». 
Зæгъынц, зæгъынц: «Кæмдæр и хæст. 
Сæ фæстæ удхæссæг ныззары... 
Нæ хур фæныкъуылдта йæ цæст... 
Уый фесæфт тары. 
Æрмæстдæр 27 азы рацæр æмæ дæ адæмы хъысмæтæн 
ахаем хатдзæг скæн! Нæ поэтты чингуытæй мæм чи 'рбахауы, 
уыдоны лæмбынæг бакæсын. Бирæ фыстытæ дзы мæ зæрдыл 
дæр бадарын. Фæлæ уæддæр авд æмæ ссæдзаздзыд лæппу 
кæй ныффыста, ахæм æмдзæвгæ дзы нæма бакастæн. 
Кæмдæр, кæйдæр та нын хъæуынц... 
Æвæццæгæн æрæджы Плиты Грис дæр уымæн фыста: 
Кард бæрзонд фæхæссы ирон 
Æмæ ирон сæрæн дзæхст! 
Кæйдæр сæрыл хæцынмæ гæппæввонгæй лæууæм. Нæхи 
зæххытæ та æдзæрæгæй уадзæм. Уæртæ Тырсыгомæй ардæм, 
Хъобанмæ, цал хæдзары æрлыгьд ныридæгæн. Æмæ сæ фыр- 
хъалæй æрлыгьдысты. Нæ! Революцийы фæстæ æртæ ирон 
комы Ирыстонæй фæхаудтой æмæ гуырдзыйы скондмæ бахауд- 
той. Уыдон та уыцы кæмтты цæрæг ирон адæмы скаст нæ уадзынц. 
Уымæн æмæ йæ зонынц, цæгаты ирæтты уымы цæрджытæ нæ 
хъæуынц, хуссармæ та дард сты. Хуссар сæхæдæг дæр  
гуырдзыйы къæхты бын сты! Гуырдзы уыцы кæмтты ирон ахуыргонд 
лæгтæй фыййæуттæ саразынц, сæхи æнæджелбетт æмæ æнæх- 
сæсты та сæм сæрдарæй барвитынц. Æмæ, дам, цæмæ лидзут? 
Æнæтуг æргæвст дæ куы кæна дæ сыхаг, дæу та туг калын куы 
302 

нае фæнда, уæд уæдæ куыд кæнынмæ хъавыс! Ирон лæг æргом 
хэест уарзы. Мæнæ Алихан куыд зæгьы: 
«Кæмдæр, кæйдæр та нын хъæуынц...» 
Гуырдзыйы паддзахад дæр кæмдæр ирон лæджы тугæй 
хъахъхъæд æрцыд! Фæлæ ма уый абон чи зоны? Сæ иннæ ирон 
паддзæхты кой нал кæндзынæн, фæлæ ма Дауыт Сосланы ном 
гуырдзыйы азфыстыты искуыцæй разыны? Афтæмæй та уый 
цас фæсивæд акодта йемæ, цал ирон лæппуйы сгуырдзиаг сты 
уыцы фæндагыл! Сæхи уæзгуытæ лæгцух кодтой, ууыл хъуы- 
дыгæнæг нæ уыд, стæй абон дæр, стыр хъыгагæн, нæй! Æмæ 
Алихан дæр уымæн дзырдта кæугæйæ: 
Кæйдæр æлхæнынмæ сæ тугæй... 
Р.З. 
Уæддæр стыр зонд, стыр курдиаты хицау уыд Алихан. Нырма 
йын фаг аргъ нæй ирон айв дзырдиртасджыты 'рдыгæй. Афтæмæй 
та уыцы кары æмæ уыцы азты уый слæууыд уартæ французаг им- 
прессионистты æмрæнхъ. Уый уымæн зæгъын æмæ училищæйы 
ахуыргæнгæйæ лæвæрдтон паддзахадон фæлварæн аивады исто- 
рийæ æмæ мæ зæрдыл хорз бадардтон уыцы фæзынд аивад æмæ 
литературæйы. Уæды заманы Алихан хорз зонгæ уыд уырыссаг 
æмæ дунеон литературæимæ. Æндæр æм куыд фæзындаид  
Бальмонт æмæ Брюсовæй, кæнæ Гейне æмæ Петефийæ тæлмацгонд 
стихтæ? 
Цард цæуы... Æцæг поэты сфæлдыстадæн æрмæстдæр рæс- 
/77 æг у аргъгæнæг... 
Аврам æмæ Киров 
Зындгонд революционер Сергей Киров Хъобаны дæр уыд, 
уыцы хабар бынтон æрæджы æнæнхъæлæджы базыдтон.  
Хабар та бает у хъæуы ныртæккæйы хистæртæй иу - Хуыдиаты 
Аврамимæ. 
Аврам - бæрзонд, бæзæрхыгтæ лæг - цæры городочы хæд 
сæрмæ хи хæдзары. Йæ цардæмбал раджы ацыд йе 'цæг дуне- 
мæ. Йæ дыууæ фырты быдырмæ алыгьдысты. Никуы сæ фед- 
303 

тон, нæ сæ зонын. Зæронд лæг ам цæры йæ дыууæ чызгимæ. 
Уыдон дæр, йæхи хуызæн, бæрзонд æмæ сæвджынтæ арæзт. 
Фæлæ сæ дыууæ дæр магусатæ. Олинка æмæ Зæринка. Сæ 
дыууæ дæр фæнычы фарсмæ бадын бирæ уарзынц. Дыууæ 
дæр уал абоны бонмæ сæ фыды уæларт бадынц. Райсом цы 
уыдзæн, уый чи зоны Хуыцау йеддæмæ! Сæ иу иннæмæн цума- 
гæнæг у, фæлæ сæ иуы ныхасмæ иннæ йæ бынатæй змæлгæ 
дæр нæ фæкæны, æмæ хæдзары куыстытæ æнæ кондæй баз- 
зайынц. Уæдæ сæм сæ фыд дæр хылæй фылдæр ницы кæны! 
Фæлæ къæрттæй цъула не 'ппарынц. Кæстæр ма уæддæр мах- 
мæ санаторион скъолайы мæрзæгæй кусын райдыдта, фæлæ 
хистæр лыстæг хуымтæй кæрчытæ дæр никуы раздахы. Уæвгæ 
лыстæг хуымтæ дæр чи бакæна! Оля тыргъты хурварс ран тъах- 
тин сæвæрдта, æмæ уым йæхи Битъыры хъазы уагьд акæны 
æмæ бон-изæрмæ хурмæ йæхи фæтавы. 
Сæ фыд цалдæр фысы дардта. Изæр-иу сæ размæ ацыд. 
Фæлæ уыцы изæр фаллаг сыхы сабатизæры фынг ныххæлар 
кодта, чысыл афæстиат. Хæдзармæ куы ссыд, уæд йæхи са- 
райы дæргьфарс бандоныл æруагьта æмæ афынæй. Куы фе- 
хъал, уæд чызджытæм дзуры: «Ола-Зар, Ола-Зар, уыцы фыс- 
тæм акæсут». 
Ола æмæ Зарæ кæрæдзимæ бакастысты, сæ иу дæр нæ 
фезмæлыд йæ бынатæй. Фыстæ баззадысты сæ сæрмæ сæр- 
вæты. Æхсæвы сыл æххормаг бирæгьты бал бамбæлд, æмæ 
дæ балгьитæг афтæ! - бахсыдтой сæ. Райсомæй хæдзары хи- 
цау йæ фосы кæрты куы нæ федта, уæд йæ лæдзæджы æн- 
цæйтты уæлвæндагмæ схызт. Лæгьзгонды фыстыл йæ цæст не 
'рхæцыд. Цъæх кæрдæджы бæсты суыдта урс-сырхбын къуым- 
билы бындзгуытæ. Ныппуйтæ кодта лæг, йæ къобор лæдзæгæй 
ма хъæды 'рдæм бавзыста æмæ раздæхт йæ хæдзармæ.  
Кæрты дуарæй куы бахызт, уæд фырмæстæй фæхъæр кодта: «Ола- 
Зар, Ола-Зар, гьер схæрут, гьер схæрут!» - æмæ фæхсбандо- 
ныл йæхи мæсты уагъд æркодта. Йæ фысты мæстæй йæ русыл 
цæссыг æрфæд кодта æмæ йыл фыццаг хуры тын сæууон æр- 
тахы 'фсон цингæнгæ æруад. Афтæ бабын Аврамы фысты цæ- 
дис, фæлæ цард йæ цыды кой кодта. 
...Бады æрхуымæй Аврам. Бады æмæ мысы ивгъуыды 
бонтæ. Уæд дæр бирæгьты рæстæг уыд. Фæлæ дыкъахыг 
бирæгьты рæстæг! Хохаг хъæу революцийæн цы 'мбæрста, 
304 

фæлэе-иу цыдæр уылæнтæ хаттæй-хатт æрбадымæгау код- 
той. Джизийыл Куырттаты комæй цыдæр койтæ æрыхъуыст. Иу 
хатт та Къæхтысæры 'рдыгæй уахъæз раулæфыд. Уырдæм, йæ 
райгуырæн хъæумæ Токаты Алихан Бакуйæ ссыд æмæ, дам, 
каед У ног цардаразджыты раззагдæртæй. Суанг ма ардæм йæ 
зарджытæ дæр æрыхъуыстысты. 
Хорз хъуыды кæны Аврам уыцы зарджытæ. Арæх æр- 
лаеууынц йæ зæрдыл. Мæнæ та ныр дæр йæ хъусты зæлынц, 
йæ зæрдæйыл æмбæлынц. 
Хох! Мæ хох, мæ хох, мæ хох, 
Фесæфай бынтондæр. 
Рох дæ, рох дæ, рох, фыдрох, 
Нал уыдзæн зындондæр. 
Хох - хъæбæр. Сыгъд у, сыд у, 
Хортæ дзы нæ зайы. 
Хох зыд у, зыд у, зыд у, 
Хорæй нæ фæсайы. 
Фесæф, фесæфай, мæ хох, 
Фесæфай мын тагъддæр! 
Ды мæнæй нæ кæныс рох, - 
Сау цæссыджы 'ртах дæ. 
Кæд æмæ кæд уыд, уалæ Джизийы 'рдыгæй цалдæр фистæг 
лæджы куы фæзынд æмæ, фæстæмæ фæкæс-фæкæсгæнгæ, 
размæ хъахъхъæнгæ, куы цыдысты! 
Уыдон уыдысты Уæлладжыр æмæ Куырттаты æхсæ- 
ны лæгтæ. Семæ уыд кирз цырыхъхъытæ æмæ галифе хæ- 
лафджын ныллæггомау лæппу-лæг. Йæ æнахуыр тъæпæн 
къепкæ-худ æй ноджы тъæпæндæр кодта. Цалынмæ Æркæ- 
сæнмæ хæццæ кодтой, уæдмæ Уæлæсыхы лæппутæ дæр 
хъæусæр уæзæгмæ схæццæ сты. Уыцы бон Хъобаны уæз- 
дæттæ куывды бадтысты Уæллаг хъæуы æмæ сæ æнæхуынд 
уазджытæм не 'вдæлд. 
Лæппутæ бæлццæттыл бацин кодтой. Хабæрттæй сæ кæрæ- 
дзи афарстой. Куырттатаг æнæзонгæмæ ацамыдта, революци 
аразджытæй кæй у, горæтмæ йæ фæхæццæ кæнын кæй хъæуы. 
Хур ныридæгæн Хъæурагьы сæрмæ йæ цæст æрныкъулынмæ 
хъавыд, горæтмæ фæндаг та - даргъ. 
305 

- Ахсæв ам баззайут, æхсæвæр иумæ скæнæм, уазæгæй 
дæр худинаг у, - сабыргай дзуры хъæуы лæппуты хистæр. 
- Уе 'лдæрттæ йæ куы базоной æмæ нын æй куы байсой, - 
бакодта куырттатаг. 
-Хистæртæ йæ махыл бафæдзæхстой, - баппæрста йæ ны- 
хас Уæлладжыраг. 
- Ардæм æй æрхæццæ кодтат æвыдбылызæй, ардыгæй дæ- 
лæмæ та мах бар уæд, - йæ рихи адаудта фысымты хистæр. - 
Æви мах лæгтыл нæ нымайут? 
- Лæгтыл та уæ куыд нæ нымайæм, фæлæ æдас рæс- 
тæджытæ не сты. Уæ хъæу та æлдæртты хъæу у! 
- Сæ зарæг сабыргай цыма кæронмæ фæхæццæ кæны, 
афтæ уæм кæсæд. Хæстæй чи раздæхт æд хæцæнгарз, ахæм 
лæппутæ нæм фæзынд æмæ мах æмварс сты. Мæхæдæг дæр 
уыдонæй дæн. 
Куырттатаг æмæ Уæлладжырон уазджытæ ницыуал сфæ- 
рæзтой зæгьын. Аврам - бæзæрхыгтæ лæппу-лæг, уæдмæ 
хъуыста хистæртæм, кæсгæ та уазæгмæ кодта. Уазæг - цыбыр- 
гомау тымбылтæ лæг, йæ чуб хæрдмæфаст, кæд лæппутæ цы 
дзырдтой уый æмбаргæ нæ кодта, уæддæр сын сæ ныхас зæр- 
дæйæ æнкъардта æмæ йæ тас фæцыдæр, хъæумæ фæлгæсыд. 
Уалынмæ хур Хъæурагьы фæстæ ныффардæг æмæ æхсæвы 
тар æвиппайды комы ныббадт. Кæмдæрты ма иугай цырæгьтæ 
ферттив-ферттив кодтой. 
- Уазæгæй худинаг у, саккаг кæнут мидæмæ, - сдзырдта 
хæдзары хицау æмæ дуарыл бахæцыд, бакодта йæ, ракаст 
фæстæмæ. - Махмæ фысым бахизы къæсæрыл фыццаг, уый 
уазæгæн бамбарын кæнут, науæд нæ хъæддæгтæ фæхондзæн. 
- Ирыстоны рагæй ис, не 'гьдæуттæ нын кæмдæрты нæхи- 
цæй хуыздæр зоны! Махмæ йын хæдзары хицау разæй бахизы- 
ны бар лæвæрдта, фæлæ, мара-зæгьай, кæд бакуымдта. Нарты 
кадджыты, дам, куыд у, афтæ кæнут æмæ ма рæдиат. 
- Æмæ раст бакодта. Хъуыды-ма кæнут нарты кадджыты 
Сослан Тыхы фырт Мукарайы цады куы ныссæлын кодта æмæ 
йын йæхи кардæй йæ къубал лыг кæнынмæ куы бавнæлдта. 
Фæлæ-иу кард фæбырыд уæйыджы къубалыл. Уæд æм Мукара 
сдзырдта: «Мауал мæ тухæнæй мар, мæхи кард мын æрхæсс!» 
Сослан ацыд, кæй зæгъын æй хъæуы! Хæдзары дуар  
бакодта, мидæмæ бахиза, зæгьгæ, афтæ ахъуыды кодта: «Мацы 
306 

хин дзы уæд!» Раздæхт. Сугдонмæ бацыд. Къодахы лыггаг 
систа. Дуарæй йæ бадардта æмæ, диссæгтæ! - уæлдуарæй 
расхъиудта Мукарайы дæргьæй-дæргьмæ кард æмæ къодах 
дыууæ дихы фæкодта. Сослан йæ мидбынат цавддурау аззад, 
стаэй арф ныууылæфыд. Кардмæ æргуыбыр кодта, систа йæ 
æмэе раздæхт. Бацыд Мукарамæ æмæ йын йæ бæрзæй иу 
дзæхстæн ахауын кодта. Уæдæй фæстæмæ нæртон лæг фы- 
сымы разæй мидæмæ никыуал бахызт. Махмæ дæр æрхæц- 
цав, кæд æй абон ницæмæуал дарæм, уæддæр! - балхынцъ 
кодта йæ ныхас фысым æмæ бахызт мидæмæ. Иннæтæ дæр 
куыдхистæрæй бахызтысты. 
Аврам ма фæстæ аззад, кæстæртæн бабар кодта, цæмæй 
ацы æхсæв ноджы къæрцхъусдæр уой æмæ æрмæстдæр уæд 
йæхæдæг дæр мидæмæ бахызт. 
Сæумæцъæхтыл Аврам рацыд æд топп, уæлкъуыбыр æр- 
хуыссыд, фæлгæсы йæ алфамбылай. Сæ дæле, уæздæтты 
хæдзары лæппутæ базмæлыдысты. Хъахъхъæнынц, дысон 
уазджытæ цы хæдзармæ бацыдысты, уыцы ныллæг къæс. Чи 
цæмæ тырны, Хуыцау йæ зонæг, фæлæ Аврамы абон фæнды 
уазæджы æвыдæй сæ хъæуæй Бæлтамæ фæхæццæ кæнын. 
Гъе, фæлæ ацы хъалтæ! Сæ рæстæг фæци, уый сæ нæма уыр- 
ны! Фыддæрагæн фыдæнæн митæ кæнынц! Цы ныхъхъуыды 
кодтой, уый зын зæгьæн у, алцæмæ дæр сæм æнхъæлмæ кæ- 
сæн ис! Аврам алцы дæр уыны, йæхи йын ничи уыны. Дæлæ 
уазæг уазæгдоны фæмидæг. Йæ бакомкоммæ къуыппыл æд 
хъримаг фæзынд Тъæрæсы фырт, æмбæхст ранæй æнхъæлмæ 
кæсы уазæджы рацыдмæ. 
- Дæлæ куыдз! - сабыгай йæм дзуры Аврам. - Куыддæр уыцы 
лæгыл исты æрцæуа, афтæ уæ æд мыстытæ артмæ ныддардзыс- 
тæм! Исчидæр ма уазæджы размæ бады! Хъæу ма худинаг кæн! 
Уазæг æмбаргæ дæр нæ бакодта, цы йæм æнхъæлмæ каст, 
уый æмæ хæдзармæ баздæхт. Аврам дæр æрхызт кæртмæ,  
кæстæртæн уæрдон аифтындзын кодта, гуыффæйы хос бакалдта, 
уазæджы хосы бын бакодта æмæ фæцæуæг. Мидæгæй иннæты 
хъæр-хъæлæба хъуысы. Сыхæгтæ æмбаргæ дæр нæ бакодтой 
Аврамы хин. Бацин кодтой: иугæр ацы гуымыдза ацыд, уæд нын 
сæ уазæг нал аирвæздзæн. 
- Уазæджы райсомы зæдтыл бафæдзæхсут, иу ын адарут! - 
хъуысы мидæгæй ныхас. 
307 

- Фæндагыл цæуы æмæ йæ Саппаты Уастырджийыл бафæ- 
дзæхсут! - райхъуыст иннæйы хъæлæс. 
- Кæдæм тагьд кæнут, нырма хуры тын Сæгъæлхæнæны 
цъуппæй бынмæ куы нæма фессæста! - зæгьы æртыккаг. 
Цалынмæ мидæгæй уыцы ныхæстæ хъуыстысты, уæд- 
мæ Аврам уазæгимæ Дыууæдоныастæу балæууыд. Фæхæрд 
кодта Дзуарæфцæгыл. Хур арвы астæумæ нæма схæццæ, 
афтæ Бæлтайы йе 'рдхорды кулдуар бахоста. Уым рагæй æн- 
хъæлмæ кастысты уазæджы фæзындмæ. Уазæг чи уыд, æн- 
хъæлут? Уый кæд уыди нæхи дæлæмæдзыд Киров Сергей 
Мироны-фырт. 
...Кæддæр Аврамимæ хæрхæмбæлд фестæм. Скъолайы ку- 
сын, уый зыдта. Йæ чызг ын, кæй зæгьын æй хъæуы, мæ кой 
кодтаид. 
- Мæ фыды æмном дæ, мæ буц хистæр æмæ дын уæлдай 
аргь кæнын. Арæх фæхъуыды кæнын, Кировы куыд фервæзын 
кодтай, ууыл. 
- Цы йæ фервæзын кодтон? Фæцарæхстæн æмæ уыцы 
æнæбонты хъахъдзыхæй фæуагътон, - сабыргай дзуры Аврам. 
- Дæ бынаты æндæр афонмæ дзæнгæрджытæ цæгьдид, цы 
Мæскуымæ, цы нæхи хицауадмæ. Курид, кургæ нæ! - домид ал- 
цыдæр. 
- Æмæ цы хъуаг дæн? - мидбылхудгæ мæ фæрсы. - Хъо- 
банæй дарддæр мæн ницы хъæуы. Уæртæ ма Ола-Зарæ куы 
'рбынæттон уаиккой, - лæг фæхъус, йæ сæр батилæгау  
кодта. - Фæлæ сæ рæстæг, цыма ацыд, мæнæ Хъобаны хъалты 
рæстæг куыд ацыд, раст афтæ. Алцыдæр афоныл кæнын  
хъæуы. Революци дæр раздæр кæнын хъуыд Уæрæсейы.  
Афонмæ кæд ардæм дæр æрбахæццæ уыдаид! Науæд куыд уайы: 
нæ хъалты ныццагътам, ног хур та нæм нæма 'рбакаст! Нал 
дæр æххуырстытæ стæм, нал дæр хицæуттæ. Æрмæст кæн- 
гæ митæ! - йæ ныхас балхынцъ кодта Аврам æмæ сæхирдæм 
фæцæуæг. 
Æз йæ фæдыл кæсгæйæ баззадтæн. Мæ цæстытыл уад 
æрыгон, саджы фисынтыл амад лæппу-лæг хъримагимæ. Асæй 
Болайы фæцæйæййæфта. Уæдæ уæнгты кондæй дæр Болайæ 
ницæмæй дæлдæр æрлæууыд, кæддæр Кировы чи фервæзын 
кодта, уыцы хъобайнаг Хуыдиаты Аврам. 
308 

Революцийы бæрæгбон 
æмæ сидзæргæс Ладежнæ 
Октябры революцийы 50 азы бонмæ ма нымадæй баззади 
маейы бæрц, афтæ дын мæм Бимболаты фырт фæдзырдта йæ 
кусæн уатмæ. Исты зæрдиаг ныхасаг æм куы вæййы, уæд мæм 
эенæмæнгæй уырдæм фæдзуры. Иннæ ныхæстæн, æнæнхъæ- 
лæджы фембæлгæйæ, цæугæ-цæуын дæр фаг вæййы. 
- Аврамы фырт, мæнмæ гæсгæ ацы хæххон хъæумæ, Хъо- 
банмæ, нырма Октябры революци нæма æрбахæццæ, йæ кой 
йын цы хъусынц, æндæр. Афтæ бакæн: цыдæриддæр хъæуы 
хъуымацæй, ахорæнæй-æндæрæй, рафысс сæ, балхæн сæ, 
цыбыр рæстæгмæ сæ æрбалас æмæ, Хъобайнаг культурæ цы 
хъæуы номæй аихъуыст дунетыл, уыцы хъæуы æз æмæ ды та 
ныффидар кæнæм Советон хицаудзинад. Нæ кой кæд дардыл 
нæ айхъуыса, уæддæр æй хъæубæстæ сæхи цæстæй фендзыс- 
ты æмæ махæн уый дæр фаг уыдзæн! Хъусыс, мацæуыл баца- 
уæрд! 
Дыккаг бон горæты балæууыдтæн. Училищæйы кæимæ 
ахуыр кодтон, уый, ме 'мкурсон Къæбулты Æхсар, Къостайы 
парны нывгæнæгæй кусы. Бацыдтæн æм, хабар ын радзырдтон. 
- Цытæ кæндзынæн, уый мæ цæстытыл уайы. Дæуæй мæ 
хъæуы æрмæстдæр фæтæджы сæры трафареттæ иу-æртæ. 
Æхсар хъæрæй ныххудт. 
- Ууыл мын дæ сæр дæр ма сриссæд. Уæртæ мидæггаг 
хатæнмæ бахиз æмæ дæ цавæртæ хъæуы, ахæмтæ равзар. 
Мæнмæ уыдонæй фылдæр куы ницы ис! Алы размер дæр дзы 
ссардзынæ! 
Бахызтæн иннæ хатæнмæ. Трафареттæй мæ цы хъуыдис, 
уыдонæй æртæ равзæрстон æмæ сæ рахастон. 
- Цы ма дæ хъæуа, уымæй æфсæрмы ма кæн! Уыцы хохаг 
хъæу æцæгæй дæр саив кæн бæрæгбонмæ. Дæ директоры загь- 
дау: «Æрфидар дзы кæн Советон хицаудзинад 50 азы фæстæ!» 
Кæд дæ ме 'ххуыс хъæуа, уæд-иу ма фефсæрмы кæн! 
- Бузныг. Дæуæй мын мæнæ ацы трафареттæ фаг сты. Иннæ 
нывтæм мæхæдæгсарæхсдзынæн. Бæрæгбонмæдææнæмæнг 
фæхондзыстæм! 
- Æнхъæлмæ кæсдзынæн! - ныххудт Æхсар. 
Уыцы бон рафыстон хъуымæцтæ æмæ ахорæнтæ. Къуы- 
309 

рийы фæстæ сæ Бибийымæ æрбаластон. Бавнæлдтон хъæу 
айв кæнынмæ. Дуканииы агьуыст ног арæзт у. Рудзынгæй ру- 
дзынджы æхсæн сисыл айв цыппæртигъон зестыты уадздзагыл 
ныммыхуыр кодтон фæтæджы стырдæр сæр Æхсары  
трафареты руаджы. Иуы бынмæ дзы бафыстон Маяковскийы базырджын 
ныхæстæ: «Ленин и теперь живее всех живых!» Айв рауад. 
Иннæ рудзынгæй иннæ рудзынджы 'хсæн та сфæнд кодтон иро- 
нау ныффыссын. Ирон поэтты æмдзæвгæтæ кæсын ног æмæ 
ногæй, фæлæ дзы цы райсон, уый нæ арын. Ис хорз рæнхъытæ, 
хорз хъуыдытæ, фæлæ Ленины сæры бын не сфидаудзыс- 
ты. Иу æмæ дыууæ боны нæ айв кæндзысты ацы къултæ. Ацы 
фæз та у Хъобаны сæйраг фæз. Хъæубæсты æмбырдтæ дæр 
ам цæуынц. Уазджытæ дæр ардыгæй абалц кæнынц Къæхты- 
сæрыл Дæргьæвсгоммæ, ардыгæй аздæхынц фæстæмæ дæр 
горæты 'рдæм. 
Хæрзæрæджы рацыд Малиты Васойы поэмæ: «Æнусæй- 
æнусмæ». Бакастæн æй цалдæр хатты. Мæ зæрдæмæ фæ- 
цыд. Цыдæр ног хъуыдыгæнынад дзы рахатыдтон.  
Маяковскийы рæнхъыты фарсмæ чи сфидаудзæн, ахæм рæнхъытæ 
дзы ссардтон æмæ сулæфыдтæн. «Ленин - рæстдзинады 
стырдæр гæнах!» Агургæ æмæ æнæссаргæ рæнхъытæ. Хуыз- 
дæр ма цы уа! Бафыстон сæ фæтæджы сæры бынмæ. Сæ 
иуæй иннæ хуыздæр сфидыдта дуканииы рудзгуыты фæйнæ- 
фарс. Фæтæг иу плакатæй иннæ плакатмæ йæхимæ кæсы  
рудзынджы иу фарсæй иннæ фарсмæ. Афтæ хорз саив кодтой 
дуканииы ног агьуыст, æмæ мæм æцæгæй дæр фæкаст, цыма 
фæндзай азы фæстæ чысыл Хъобаны дæр Стыр Октябры хи- 
цаудзинад æрфидар. Мæнæн та ма мæ ном дæр айхъуыст: 
стыр нывгæнæг сдæн адæмы цæсты. Бирæ цыдæртæ ма 
скодтон, фæлæ фæтæгы сæримæ лозунгтæ уæлдай хуыздæр 
сфидауын кодтой æнæуи дæр айв хæххон хъæу. Лозунгтæ 
æмæ плакаттæй сфидыдта Хъобан. Дыууæ лозунджы ма мæ 
фыссын хъæуы: иу хъæуастæумæ - сырх хъуымацыл. Иннæ 
- нæхи скъолайы дыууæуæладзыгон дойнаг систæм - урс 
хъуымацыл. 
Дæргьæй-дæргьмæ сырх хъуымацыл дыууæрдыгæй фæй- 
нæ дыууæ хъомыл лæппуйы хæцынц, иннæ мæм ахорæнты 
къопп дары, æз дынджыр «цъылынæй» дынджыр дамгьæтæ 
фыссын хъуымацыл. «Æгас цæуæд Советон хицаудзинады 50 
310 

азы бон!» «50» дамгъæтæй егьаудæрæй æрзылдтон, бахахх 
каенынмæ хъавын сæ ахадындзинад, чи йæ кæса уымæн. Мæ 
дамгьæты æрхаххæй мæхи зæрдæ райы. Мæхицæй куыд ныб- 
буц дэен, афтæ мæ уæлхъус алæууыд æфснайæг Фидараты 
Ладежнæй. Дыууæ боны йын улæфты бонтæ уыдысты, æр- 
мэестдæр абон фæзынд æмæ хъуыддæгтæ бæлвырд нæма 
зыдта ныронг. 
- Уый цы кусыс, Тотырбег? - тыхулæфтгæнгæ мæ фæрсы 
сылгоимаг. 
- Мæнæ Октябры революцийы 50 азы бонмæ Хъобаны рæ- 
сугьд фæлгонц ноджыдæр фæрæсугьддæр кæнынмæ хъавын 
Бимболаты фырты разамындæй æмæ мæнæ ме 'ххуысгæнджы- 
ты фæрцы, - мæ куыст кæнын, афтæмæй йын дæттын дзуапп. 
Ладежнæй хъуымац йæ уырзæй сгары. 
- Цы хорз хъуымац у! - дзуры. 
- Плакатæй æндæр ма цæмæн бæзгæ у, Ладежнæй? - фæр- 
сын æй, мæхæдæг мæ фыссыны куыст кæнын. 
- Мæ сидзæртæн дзы трусиччытæ бахуыин! - уыдис цыбы- 
рæй йæ дзуапп сылгоймагæн. 
Æз фыццаг фæсæццæ дæн, ныххудынмæ хъавыдтæн, фæлæ 
мæхи æрцахстон. Сидзæргæсу. Йæ иу лæгхæстæй нал раздæхт, 
иннæ дæр ын цалдæр азы размæ Барастырмæ батагьд кодта. 
Хъомыл кæны йæ дыууæ скъоладзау лæппуйы - Хъазыбег æмæ 
Таймуразы. Сылгоимаг уæвгæйæ, раст лæджы кад тæры. Аргь 
ын кæнынц канд скъолайы нæ, фæлæ хъæубæсты дæр. 
Æз мæ фыссын фæуагьтон. Сырх хъуымацыл мын фæстаг 
лозунг у. Цæстæй мæ дамгьæтæ хъуымацы уаццагыл раджы 
равæрдтон, фæлæ Ладежнæйы хъыджы дæр куыд бацæуон? 
Йæ дыууæ фыртæн ын Революцийы хардзæй фæйнæ трусиччы 
фаг куыннæ хъуамæ радих кæнон? «Цæй дамгьæтæ кæрæдзи- 
мæ фæхæстæгдæр кæндзынæн, сæ гуырахстытæ дæр сын æр- 
балвасдзынæн, æмбаргæ дæр æй ничи бакæндзæн иу фæкас- 
тæй», - ахъуыды кодтон мæхинымæр. Бæрæгбон лæвæрттæй 
фидауы! Ацы сылгоймагæн хорздзинад скæнын хъæуы. Уый 
аккаг у. Уадз æмæ йæ йæ зæрдыл бадара! Искуы йæ йæ фырт- 
тæн радзурдзæн, æмæ æрвылаз уыдон дæр Октябры бæрæгбон 
адджынæн мысдзысты. 
- Ладежнæй, уартæ кæронмæ бацу, æмæ дзы радих кæн, - 
дзурын сылгоймагмæ. 
311 

Ладежнæй маем æфсæрмдзастæй æрбакаст æмæ, уыцы кæ- 
ронæй чи хæцыд, уыцы лæппутæм хæстæг балæууыд. Хъуыма- 
цы кæрон йæхимæ æрбайста, æмбары йæ, мæн лозунг дарддæр 
фыссын кæй хъæуы, уый, фæлæ йæ сидзæртыл дæр хъуыды 
кæны. Иучысыл дзы куы 'рбассывта, уæд мæм фæрсæгау  
æрбакаст. 
- Рассив ма дзы! - мæхæдæг дамгьæтæ кæрæдзимæ хæс- 
тæгдæр фыссын. 
Ладежнæ та рассывта йæхирдæм иучысыл æмæ та мæм  
æрбакаст. Афтæ мæнмæ ракæс-ракæсгæнгæ хъуымацæй  
йæхирдæм рассывта иу-дыууæ метры бæрц. Æз дæр мæ дамгьæты 
дарддæры æвæрд цæстæй фæбæрæг кодтон æмæ та мæм куы 
ракаст, уæд æм сдзырдтон: 
- Ууылты йæ ахауын кæн! - мæхæдæг мæ фыссæн цъылы- 
ны фындзæй амонын урс хъуымацмæ. - Уартæ дæ уымæй цас 
хъæуы, уый бæрц æрлыг кæн, æрмæст дæ сæ хæсгæ Бимбола- 
ты фырт ма фенæд! Æз ницы федтон, ницы зонын! Сымах исты 
федтат, лæппутæ? - фæрсын ме 'ххуысгæнджыты. 
- Мур дæр ницы! - уыдис цыбырæй сæ дзуапп æмæ хъæрæй 
ныххудтысты. 
Лозунджы нарæгастæу дамгьæты хабар зыдтой æхсæзæй: 
ме 'ххуысгæнæг цыппар лæппуйы, Ладежнæй æмæ æз  
мæхæдæг. Раст зæгъгæйæ иннæ лозунгты дамгьæтæй бирæ ницы хи- 
цæн кодтой. 
Афтæ, мах директоримæ хъуыды кодтам Октябры рево- 
люцийы 50 азыл куыд аивдæрæй сæмбæлæм, Хъобаны хъæу 
куыд рæсугьддæрæй равдисæм, Ладежнæ та хъуыды кодта йæ 
мæгуыр сидзæртыл. Æмæ нæ дыууæты хъуыды дæр нысаныл 
сæмбæлд! Хъæубæстæ арфæ кодта Бимболаты фырт æмæ 
мæнæн, сæ хъæу сын афтæ кæй сфидауын кодтам бæрæгбон- 
мæ, Октябры революци кæд йæхæдæг не 'рбахæццæ Хъобан- 
мæ, уæддæр йæ комулæфтæй иучысыл кæй фæхайджын сты, 
уый тыххæй. 
Р. 5. 
Ладежнæ йæхинымæр арфæ кодта, Октябры революцийæн æмæ 
мæнæн, фæлæ уый Бимболаты фырт нæ базыдта. 
312 

Хъобаны культурæ 
Зарæггæнæг Плиты Грис 
Абон клубы концерт ис. Горæты филармонийæ æрбацыдыс- 
ты уазджытæ. Хъæбатырты зарджытæ кæнынц амæй-ай кур- 
диатджындæр артисттæ. Клубы æрбадæн нæ, фæлæ дзы æр- 
лэеууæн бынат дæр нæй. Чи куыд арæхсы, афтæ иу иннæйы 
сæрты кæсы. Мæнмæ фæстаг рæнхъы бадæн бынат æрхаудта 
аемæ кæсын, хъусын, æмдзæгьд кæнын. 
Мæнæ сценæмæ дыккаг хатт рахызт Плиты Грис. Куыддæр 
та ныццæлхъ ласта: «Тлаттатæ байуæрстой...», афтæ клубы 
фæстаг æмæ иунæг дуар фегом æмæ мæм Бибуаты Вало, йæ 
дыууæ къухы дæр бæрзонд сисгæйæ, амоны, рæвдздæр ма ра- 
уай, зæгьгæ. Йæхæдæг фæзылд æмæ дуарæдде фæци. 
Асинтыл куыд æруадтæн, дуарæдде куыд фæдæн, уый æм- 
баргæ дæр нæ бакодтон. Агьуысты фисынæй хъуысы Цæруаты 
Русланы хъæрæй ныхас: 
- Цом æмæ мах дæр ныззарæм! Уыдонæй цæмæй æнæлæг- 
дæр стæм! Æппынфæстаг Чермен æмæ Бæтæйы фырттæм мах 
фылдæр бар дарæм! - йæхи Хъаныхъуаты Петяйы къухтæй то- 
нæгау кæны бæзæрхыгтæ, фæлæ иннæтæй æрыгондæр лæппу. 
- Æрæмбар дæхи! Уазджыты хатыр сын уæддæр бакæн. 
Йæ уазæджы йæ кæрты ничи æфхæры! - уæздан ныхас кæны 
Бекмырзаты Мырза æмæ ма йæ ныхасмæ бафтыдта: - Райсом 
æгас Ирæн зарæггаг фæуыдзыстæм. 
- Абон уал мах ныззарæм. Уыдонæй дæлдæр кæй нæ 
лæууæм, уый сын бамбарын кæнæм, стæй-иу нæ райсом фæн- 
дырты дæр фæцæгьдæнт! - йæ ныхас фæхъæрдæр, иннæтæм 
уæле бынмæ чи каст, уыцы бæзæрхыгтæ лæппу-лæгæн. Бæрæг 
у, Чермены цæссыгæй кæмдæр æгæр кæй фæхъæстæ, уый. 
- Уæд та йæ ауадзиккам, - бахудæгау кодта Чъогьуыл. - Иу 
эерра алы хъæуы дæр вæййы. Бамбардзысты нæ. 
- Чи дын у æрра? - фæзылд æм Руслан. 
- Ды, æндæр чи! Адæм кæдæй-уæдæй сæ зæрдæйы дзæ- 
бæхæн уæлæ клубы бадынц, хъусынц лæмбынæг Ирыстоны 
хуыздæр зарæггæнæгыл нымад чи у, уымæ! Æмæ, дам, цом, 
мах ныззарæм. Хъæугуывтæ æмæ нын чындзæхсæвтæ фаг нал 
сты! Уæвгæ нæ уæд зарын айрох вæййы! Сыкъайы æхситт стынг 
вæййы. 
313 

- Концерты размæ Евгенайæ фехъуыстон, Плиты мыггаджы 
лæгтæ се 'рвады номыл кусарт кæй акодтой. Концерт куыддæр 
фæуа, афтæ уазджытæ æмæ фысымты разагьды лæгтæ иумæ 
фынгыл кæй баддзысты дæлæ хæрæндоны, - йæ ныхас бап- 
пæрста Вало. 
- Руслан раст у. Хъобан зарæггæнджыты хъæу кæй у, нæ 
хъæбатырты зарджытæн сæ хуыздæртæ ам кæй райгуырдысты, 
уый бамбарын кæнын хъæуы нæ уазджытæн, - ардауæн ныхас 
сæсхуыста Батыры фырт Виктор. 
- Мæн дæр уый фæнды! - сцин кодта Руслан æмæ йæм уæле 
бынмæ æркаст. -Хъобаныл зарынæй нырма ничи фæуæлахиз. 
- Тынг раст зæгьыс, Руслан, - ныхас айстон æз. - Æрмæст 
афтæ бакæнæм. Уадз æмæ адæм байхъусой нæ уазджыты 
арæхстмæ. Уадз æмæ сын æмдзæгъд кæной, уыдон дæр зæр- 
дæрай уой. Дзырд цæмæ хъуамæ ахæссой Хъобанæй! 
Лæппутæ мæм диссагæн кæсынц. Цы у мæ ныхасы сæр, уый 
сæ базонын фæнды. Æз та мæ ныхас дæрдтыл уымæн кæнын, 
цæмæй Русланы туг æрсабыр уа. 
- Хъобаны рагæй дæр йæ уæздандзинадæй зыдтой адæм. 
Æнæхъæн дунетыл цы хъæуы ном айхъуыст, уый абон хъуамæ 
мах ныллæгмæ æрæппарæм? Фæлтау бавдæлæм æмæ уал сын 
амдзæгьд кæнæм. Йæ уазæджы никуы ничи дæлдæр кодта йæ 
хæдзары! Уæлдайдæр Хъобаны! - кæнын мæ ныхас дарддæр. 
- Иттæг раст! - йæ ныхас æрбаппæрста Вало. - Уазæгæн 
æгьдау раттын хъæуы фыццаджыдæр. Уæлдайдæр ахæм 
уазджытæн! Æмæ уæлдайдæр Хъобаны! 
- Ныууадз мæ дæ уæздандзинадæй! - сбустæ кодта Руслан. 
- Ам Вало раст у! Уыдонæн зарын сæ куыст у æмæ зарынц! Уый 
тыххæй сын мызд фидынц. Махæн та зарæг нæ удæнцой у, кæд 
нæ бафæнды, уæд ныззарæм, - адарддæр кодтон Валойы ныхас. 
- Æз дæр уый зæгьынмæ хъавын! Мæн дæр гъеныр фæнды 
зарын, - схъæр та кодта Руслан. 
- Иу хатт ма дын зæгьын: сæ мызд кусын сæ бауадз, - фæ- 
тызмæг дæн æз. - Махæн дæр фадат уыдзæн æгьдауыл нызза- 
рынæн. 
- Ома? - кæсы мæм уæле бынмæ Руслан. 
- Ома, дæлæ фынгыл куы 'рбадой, фæйнæ гаджидауы куы 
рауадзой, хистæр уазджытæн нуазæнтæй куы сбуц кæна, уæд 
махæн уыдзæн кæстæрты номæй нуазæнтимæ бацæуыны бар. 
314 

КуыддæР уазджыты хистæр нуазæн йæ дзыхмæ схæсса, афтæ 
зарыс ма, нал! Уымæй, не 'гъдау дæр йæ гаччы уыдзæн, æмæ 
Хъобан зарын кæй зонынц, уый дæр дзырддаг нæ уыдзæн. 
Клубæй райхъуыст дæргьвæтин къухæмдзæгьд. Чысыл 
фаестæдæр адæм æддæмæ цæуын райдыдтой. Иуцасдæры 
фэестæ Евгенаимæ рахызтысты артисттæ дæр. Сылгоймаг мæ- 
нырдзем ракаст. Йæ мидбылты мæм бахудт. 
Хъæуы хистæртæ æмæ уазджытæ сæ ных сарæзтой хæрæн- 
донмæ. 
- Евгена нын æфсоны загьд дæр куыд ницы кодта! - хъуыр- 
хъуыр кæны Руслан. - Мах æм нымады нал стæм! 
- Евгенаимæ ныхасгонд стæм. Бауадз уал сæ иучысыл, стæй 
куыд загьтон, афтæ бакæндзыстæм. Заргæ, уæд заргæ! Æцæг 
хъобайнаг зарæг цы у, уый сын фехъусын кæндзыстæм! Фыццаг 
хатт нын нæу, мыййаг, - аскъуыццаг кодтон ныхас æз. 
Хъæуы хистæртæ æмæ уазджытæ сæ фынджы кой кæ- 
нынц. Мах дæр хæстæг нæхи байстам. Кæсæм æнхъæлмæ 
хабархæссæгмæ. Уалынджы Бабитт дуарæй ракаст æмæ нын 
къухæй ацамыдта, уæ куыст кæнут, зæгъгæ. Махæн нæ нуа- 
зæнтæ рагацау цæттæ уыдысты, лæггадгæнджытæ цы агъуыс- 
ты уыдысты, уым. 
- Руслан, дæуæй кæстæр нæм нæй. Рахæсс нуазæнтæ. Нæ 
фæндаг конд у! Æгьдау скæнæм æмæ, зарыс ма-нал! 
Нæ хистæр Хъаныхъуаты Петя дуарæй бахызт, дзуры ми- 
дæмæ: 
- Æмбæлы уæм? 
- Мидæмæ, мидæмæ! -хъæрæй радзырдта фынджы хистæр 
Апаты Зауырбег, суанг ма нын къухæй дæр ацамыдта. 
Зауырбег, йе 'рвад Никъала, Цæруаты Джерихан - уыдон 
хистæр фæлтæры зарæггæнджытæй сты. Петя фæныфсджын- 
дæр, хистæрты цурмæ фæраст. Мах дæр йæ фæстæ бахызтыс- 
тæм. Хистæрты цур æрлæууыдыстæм. 
Петя фынджы уæлхъус бадджытыл йæ цæст ахаста æмæ 
райдыдта дзурын: 
- Бахатыр кæн, нæ уæздан хистæр, бахатыр кæнут, нæ буц 
уазджытæ, бахатыр кæнут иууылдæр, фынгыл бадæг адæм. 
Абон нæ хъæуæн уыд стыр бæрæгбон. Абон нæ хъæубæстæ 
стыр цин райстой нæ буц уазджыты зарæгæй! Абон сæ аивадæй 
барухс кодтой нæ зæрдæтæ æмæ дарддæр дæр зæрдæрухсæй 
315 

куыд зарой, уыцы хорзæх сæ уæд. Мах, хъæубæсты кæстæр- 
ты, бафæндыд нæ уазджытæн арфæ ракæнын æмæ сæ фæйнæ 
нуазæнæй сбуц кæнын. 
- Иттæг хорз æрхъуыды! - бацин кодта Никъала. 
- Зауырбег, фынджы хистæр ды дæ æмæ фыццаг нуазæн 
дæумæ цæуы. Дыккаг - уазджыты хистæрмæ, æртыккаг та - 
æгьдаугæнæг Плиты мыггаджы хистæрæн. 
Зауырбег арфæ ракодта æмæ куыддæр нуазæн йæ былтæм 
схаста, афтæ Плиты зарæггæнæг ныццæлхъ ласта. 
Айс æй, а ну аз æй, ахуыпп æй кæн... 
Руслан мæнырдæм æрбакаст, фæлæ йæм мæ цæстытæ 
фæхъулон кодтон. Уалынджы раарфæ кодта уазджыты хистæр. 
Плиты зарæггæнæг та уымæн дæр ныззарынмæ хъавыд, фæлæ 
æз Русланы басхойæгау кодтон æмæ уый дæр ныццæлхъ кодта. 
Гъей, уазæджы цæрæнбон бирæ æрбауа. 
Афтæ айв, афтæ бæрзонд æй систа æмæ йæм Плиты  
зарæггæнæг хæлиудзыхæй кæсгæйæ баззад, йæ сæр батилæгау кодта. 
Нуазæнтæ цæуынц кæрæй кæронмæ. Плиты зарæггæнæгмæ 
дзырды бар куы 'рхаудта, уæд иуцасдæр æдзæмæй алæууыд, 
æрæджиау сдзырдта: 
- Уæллæй, Хъобан, сымах æнахуыр адæм стут! Уæхимæ 
ахæм диссаджы зарæггæнджытæ æмæ ма кæцæйдæрты кæй- 
дæрты та хонгæ кæнут. Мæнгæй нæ айхъуыст дунетыл Хъо- 
байнаг культурæйы кой. Абон дæр цæры уыцы культурæ уæ 
хъæубæсты. Бузныг уын. Абон мæ бауырныдта æцæг  
зарæггæнджытæ кæй гуырынц æрмæстдæр мæнæ Хъобаны æмæ ма 
иучысыл уæртæ Ручъы! - йæ ныхас балхынцъ кодта Грис æмæ 
сцкъа цæстыныкъуылдмæ фæдæле кодта. 
Руслан ын ныззарынмæ бæргæ хъавыд, фæлæ йæ дзых хæ- 
лиуæй аззад. 
- Сыкъа æмæ мын зарæг иу фæндагмæ нæ комынц. Хатыр! 
- æмæ, сыкъа фынджы сæрты уырдыглæууæгмæ баздухгæйæ, 
хъæрæй ныххудт. Йæхæдæг, Русланы фарсмæ балæууыд, 
систа Бæтæйы фыртты зарæг, зарæг дзыхæй дзыхмæ исгæйæ 
нæрыдис дардыл. 
Арфæтæ фесты дыууæрдыгæй дæр. Нæ хистæр Петя фынджы 
хистæрæй хатыр ракуырдта æмæ куыд æрбацыдыстæм, афтæ 
316 

фзестæмæ дæр рахызтыстæм. Куыддæр дуарæдде фестæм, 
афтае Русланы уæхскмæ мæхи сивæзтон æмæ йæ æрхостон. 
- Кæсыс, уазджытæн кад скодтам? Скодтам! Хъæубæсты 
аегьдау дæр бахъахъхъæдтам? Бахъахъхъæдтам! Уæхст дæр 
нае басыгьд æмæ физонæг дæр! 
- Хъуамæ уазæджы кад æмæ хъæубæсты æгьдау иу уæрдо- 
ны бадой! - иуварсырдыгæй æрбадзырдта, уæдмæ хъусæй чи 
лаеууыд, уыцы ныллæджытæ æмæ хæдæфсарм Вало. 
- Цом, адон цалынмæ сæ фынджы æгьдау дарддæр кæной, 
уæдмæ мах дæр лæггадгæнджытимæ нæ уазджытæн акувæм, 
- ныхас аскъуыддзаг кодта Петя æмæ лæггадгæнджыты дуар 
уæрæх байгом кодта. - Куыд хизæм къæсæрыл - куыд хистæрæй 
зеви куыд лæгдæрæй? - йæхæдæг хъæрæй ныххудт æмæ йæ 
ныхас балхынцъ кодта: - Ацы хатт лæг дæр мæхæдæг æмæ хи- 
стæр дæр! Мæ фæстæ, лæппутæ! - йæхæдæг уаты фæмидæг, 
мах дæр йæ фæстæ бахызтыстæм куыдхистæрæй. 
Паддзах куыд æвзæрстой 
Хъобан сабыргай быдырмæ лидзынц, Тырсы та иугай-дыгай 
Хъобаны сæхицæн цæрæнбынатæн æвзарынц. Далæ уал Абай- 
ты къуыбырыл, зæппадзæй чысыл уæлдæр æрцард ме 'рвад 
Зæрæби. Уæллагхъæуы æрбынатон сты Дзантиатæ æмæ Хъа- 
лæгатæ. Мæнæн мæ туг Хъалæгатæй хæссы. Мæ мады мады 
мады æрвадæлтæ сты. Дзургæйæ дард у, фæлæ мын тынг туг- 
хæстæг сты, уый зæрдæйæ æнкъарын. Мæ мады мад Цæболо- 
ны кæд не 'рыййæфтон, уæддæр ын йæ мады рæвдыд базыдтон 
Абанайы хъæуы Цæболты хæдзары. Уæлæ Уæллаг Хъобаны 
æрцæрæг Хетæджы фыд Тула æмæ мæ мады мады мад Æмма 
хо æмæ æфсымæр уыдысты. Айразмæ Хъалæгаты Тузар йе 
'рвадæлты ног бынæттæ уынæг æрбацыд. Къуыри сæм афæс- 
тиат. Æз ам кусын, уый куы базыдта, уæд мæм-иу изæрыгæт- 
ты æрбауад. Æз-иу нывтæ кодтон, уый та-иу фæстаг хабæрттæ 
дзурыныл сбæндæн. Иу изæр та фæзынд, дуаргæрон диваныл 
йæхи æххæст нæма æруагъта, афтæмæй мæ фæрсы: 
- Нæ фехъуыстай? Хицауады хæдзары иу зондджын лæг 
уыд æмæ уый дæр йæ бынатæй фæиуварс кодтой. 
- Куыд æй фæиуврс кодтой? - цыппæрæм къласы ахуырдзау 
317 

Дзытиаты Лактемыры дынджыр фындз ныв кæнын, афтæмæй 
йæ фæрсын. 
- Куыд куы зæгъай, уæд æй горæты бырæттæмæрзæн къан- 
торы сæйраг хицауæй авæрдтой! - æмæ мын йæ ном загьта. - 
Макæмæн æй зæгъай. Нырма сусæггаг у! 
- Гъе, уый дын царцаты диссæгтæ! - мæ бон ма баци сдзу- 
рын, мæ хъуыдытæ та'мæ хастой дард кæдæмдæр. 
...Мæ сиахс Дзуппа мын арæх фæзæгьы: «Партимæ рагацау 
бацу, науæд дæ размæ нæ ауадздзысты!» Афæдз куы акуыстон 
мæнæ ам скъолайы, уæд курдиат ныффыстон. Бахастон æй парти- 
он разамонæг Феронмæ. Ферон мæ курдиат бæргæ бакаст, фæлæ 
мын стьолмæ кæсгæйæ дзуры: «Зоныс, лæппу, ис сусæг бардзырд 
уæлейæ - интеллигенцийæ къаддæр исын партимæ». Цы йын 
загътаин? Сусæг бардзырд уæле суанг Хъобанмæ дæр схæццæ! 
Æз, хъæууон гæвзыкк ахуыргæнæг, интеллигентыл нымад æр- 
цыдтæн! Рацыдтæн. Дарддæр кусын ахуыргæнæг æмæ хъомыл- 
гæнæгæй. Уыцы бонæй афæдз æххæст нæма рацыди, афтæ  
Ферон йæхæдæг æрбацыд мæ кусæн уатмæ. Гæххæтты сыф мæм 
дæтты. «Мæнæ дын мæ рекомендаци, дыууæ ма ныффыссын кæн 
æмæ дæ партимæ райсæм». Уайтагьд мæ зæрдыл æрбалæууыд 
йæ фароны ныхас. Уыцы аз нæхимæ хохы мæ фыды æфсымæры 
лæппуйы райстой партимæ. Ме 'мгар лæппу фыййау цæуын зыдта, 
кæсын-фыссын та нæ зыдта. Афтæмæй партийы уставы фыст ис, 
зæгьгæ, партийы уæнг суæвын йæ бон у, партийы устав чи бакаст, 
Марксы фæллæйттимæ зонгæ чи у, æмæ афтæ дарддæр. «Ферон, 
фыййæуттæй цы парти байдзаг, уырдæм æз нал цæуын», - дзурын 
æм æмæ йын йæ рекомедаци йæ къухты фæсагьтон... 
- Партийы рæнхъыты сыгьдæгдзинадыл тыхсын, дам, хорз 
у, фæлæ, дам, горæты сыгьдæгдзинад абон вазыгджындæр у. 
Парти, дам, æнæ дæу дæр йæхи ссыгьдæг кæндзæн, - кæны 
дарддæр йæ ныхас Тузар. 
- Афтæмæй та уымæй зондджындæр лæг нæ уыди уыцы 
хæдзары, - баппæрстон мæ ныхас æз дæр. 
- Зондджынтæ дæр алыхуызæттæ вæййынц! Æцæг зондджын 
куы уыдаид, уæд хицауы алы ныхасыл «о» кæн æмæ уæлдæр 
къæпхæнмæ хизай афонæй раздæр. Уый та, куыд дзурынц, 
афтæмæй йæ уды фæндиæгтæ нывæндын райдыдта йæ дæл- 
бартæн дæр æмæ йæ уæлбартæн дæр æмæ дын уый йæ пайда! 
- йæ ныхас балхынцъ кодта Тузар. 
318 

- Куыд ис гæнæн, чысыл дарддæр чи уыны, уыдоны дæхи- 
цаей иуварс ссонай? 
- Хуыцау хорз, æмæ йæ æндæр куысты сæвæрдта, - Тузар 
иуцасдæр фæхъус. Стæй ныххудт. Худгæ-худын мæм дзуры: - 
Таурæгь дын радзурон. 
Тузар таурæгьтæ дзурынмæ дæсны у. Йæ фыд Естьа хъис- 
фæндырдзæгьдæг уыд, йæ кæстæр æфсымæр дæр хъисфæн- 
дырæй цыдæр зæлтæ суадзы. Йæ иннæ æфсымæр та ныв- 
гæнæгыл ахуыр кæны. Мæнгæй нæ фæзæгьынц: фыды фарн 
мæрдтæм нæ цæуы! Тузар йæ фыдæй дзырды хорзæх рахаста. 
- Фæлæуу, мæнæ лæппуйы ауадзон, - дзурын мæ уазæгмæ. 
- Дæ куыст дæр кæн æмæ хъусгæ дæр кæн. Уадз æмæ  
лæппу дæр хъуса, царды рæстдзинад рагацау бамбара, кæд къуыр- 
ма нæу, уæд. 
- Ницы дæн къуырма, - бахъуыр-хъуыр кодта лæппу. 
- Æз мæ фыды уæрагыл бадгæйæ хъуыстон таурæгьтæм 
æмæ кæсут, таурæгьгæнæг мæ рауад, - буцхуызæй дзуры Тузар. 
- Цы зæгьыс, Пакте? - фæрсын лæппуйы. - Цæуыс, æви ам 
лæууыс? 
- Таурæгьтæ бирæ уарзын. Дзурæд, мæн ницы хъыгдары, 
кæд дæу нæ хъыгдары, уæд, - æрлыг æй кодта Лактемыр. 
- Уæдæ дзур, цас дæ фæнды, уыйбæрц. Мах дыууæйæ дæр 
цæттæ стæм хъусынмæ дæр æмæ кусынмæ дæр, - бахахх æй 
кодтон æз дæр. 
- Уæдæ хъусут уæ дыууæ дæр! 
...Иу мæгуыр хохаг хъæуы цардысты æмæ уыдысты лæг 
æмæ ус. Уыдис сын иунæг фырт. Фырмæгуырæй сæ хъиутæ 
хордтой. Лæппу рахъомыл. Кусгæ бæргæ кодтой фыдæй-фыр- 
тæй, фæлæ сыл хуыз нæ хæцыди. Иу бон лæппу йæ фыдмæ 
бацæуы æмæ йын фæзæгьы: 
- Баба, мæ лæджы кары дæн, æхсæвæй-бонæй кусын, 
фæлæ нæ хæдзар хъæздыгдæр нæ кæны. Ауадз мæ æмæ бæс- 
тæтæ фенон. Цы нæ вæййы, кæд искуы мæ амонды хурыл дæр 
амбæлин. 
Фыд сразы лæппуйы ныхæстыл æмæ йæ иу бон абæлццон 
кодтой йе 'фсинимæ. 
Цæуы лæппу. Бон цæугæ кæны. Æхсæв, æнæзонгæ ран, 
ээхсæвиуат кæнгæйæ, йæ карды цыргьæй зиллакк хахх æркæ- 
ны, æхсæвы зæдтыл йæхи бафæдзæхсы æмæ зиллаччы мидæг 
319 

йæхи æруадзы. Æхсæв-бонмæ йыл дæлимонтæ сагьуыйынц, 
фæлæ йæм æххæсгæ нæ кæнынц: зиллакк цыргьагæй хахх- 
гонд у, æмæ дæлимонтæн цыргъаджы сæрты сæ бон бахизын 
нæу. Афтæ алы æхсæв дæр. Цас фæцыд, Хуыцау йæ зонæг, 
фæлæ æппынфæстаг бахæццæ иу паддзахадмæ. Хъæугæрон 
иу мæгуыр усмæ æрцард. Бонзонгæ лæппу йын фыццаг йæ хæ- 
дзары куыстытæ кодта, фæстагмæ хъæуæн хъомгæсæй цæуын 
райдыдта. Сабыргай йæ мызд æмбырд кодта. 
Афæдзы бæрц акуыста, афтæ дын сæ паддзах æваст куы 
'рбамæлид. Уыцы паддзахады та уыд ахæм æгьдау: паддзах-иу 
йæ фæстаг фæндагыл куы ацыд, йæ сыджыты хай-иу куы ссард- 
та, рухсæгтæ-иу ын куы фæкодтой, уæд-иу дыккаг бон æрæм- 
бырд сты. Мæнæ махмæ Хуыцауы сконд кæй хонынц, иу ахæм- 
мæ-иу паддзахы худ радтой æмæ-иу æй уыцы зондцух кæй 
сæрыл æрсагьта, уый-иу паддзахæй агæпп ласта суанг йæ амæ- 
лæты бонмæ. 
Хуыцауы сконд лæг рахæсс-бахæсс кæны паддзахы худ, 
фæлæ йæ кæй сæрыл æркæна, уый нæ ары. 
«Кæд ма нæ исчи ам нæй?» - фæрсынц хистæртæ. 
Адæм кæрæдзимæ ракæс-бакæс кæнынц. Фæстагмæ сæ иу 
афтæ: 
«Æрмæст ма не 'ххуырст хъомгæс нæй ам». 
«Фæдзурут æм тагьд!» 
Уайтагьд æй кæстæртæ æрбамидæг кодтой. Куыддæр æй 
æдылы ауыдта, афтæ ныххудт, бауад æм æмæ йын паддзахы 
худ йæ сæрыл æрсагъта. 
Афтæмæй нæ хъомгæс паддзахæй агæпп ласта. Паддзахы 
худ бæргæ хаста, фæлæ цы куыстаид, уый нæ зыдта æмæ 
сфæнд кодта йæ фыды æрхонын. Кæд ын бацамонид  
паддзахы куыст кæнын. Арвыста минæвæрттæ - дыууæ разагьды 
барæджы æмæ ма бæх æд саргь - уый та йæ фыдæн. 
«Фæцæут æмæ мын мæ фыды ардæм æркæнут!» 
«Уый мах бар уадз, загьтой лæппутæ», - æмæ уайтæккæ 
фæраст сты. 
Бонтæ бонты фæдыл згьордтой, ног паддзах хаста паддзахы 
худ, адæм дæр райдианы сæ къухтыл хастой сæ ног паддзахы, 
фæлæ куы ницы куыста, уæд æм сусæгæй мæсты кæнын рай- 
дыдтой. Кæрæдзийæн дзургæ ницы кодтой, алчи дæр тарсти 
паддзахы фыдæхæй, фæлæ æнæдзургæйæ кæрæдзи æгæр 
320 

хорз дзер æмбæрстой æмæ алчидæр æнхъæлмæ каст, кæй 
мает сæ раздæр сæнхъиздзæн, уымæ. 
Дыууæ лæппуйы уæдмæ ссардтой сæ паддзахы фыды. Æр- 
фистæг сты. Бахостои хъæмпсæр хæдзары кулдуар. Ракаст сæм 
ацæргæ лæг. 
«Уазæг Хуыцауы уазæг! Мидæмæ!» 
«Мидæмæ нæ не 'вдæлы. Тагьд кæнæм! Нæ паддзах нæ 
даеумæ рарвыста. «Тагьд мæм æй сæмбæлын кæнут», - загьта. 
«Уагæры чи у уæ паддзах æмæ йæ мæ зæронд сæр цæмæн 
бахъуыд?» 
«Чи, куы зæгьай, уæд дæ фыртмæ Хуыцауы фæндæй нæ  
паддзахы худ æрхаудта æмæ дæм йæхимæ сиды нæ ног паддзах». 
«Ома, Хуыцауы фæндæй цы хонут?» 
«Хуыцауы фæндæй у, уый зонæм!» - райдыдта хонджыты хис- 
тæр, æмæ дзурын райдыдта, паддзах сæм куыд æвзарынц, уый. 
Фыд сæм лæмбынæг фæхъуыста, стæй йæ рихи зулмæ аз- 
дыхта. 
«Уый æнхъæл та чи уыд, æмæ мæ фырт паддзахы къæ- 
лæтджыны æрбаддзæн! Усай, усай, рауай ма æмæ царциаты 
диссæгтæм байхъус!» - дзуры йæ усмæ лæг. 
Ус йæ сæрбæттæн бæтгæ рауад, æмæ дыууæ æнæзонгæ 
лæппуйы куы ауыдта, уæд сагъдауæй аззад. 
«Нæ лæг, уазджытæн мидæмæ цæуылнæ зæгъыс?» 
«Зæгьын сын бæргæ, фæлæ тагьд кæнынц. Байхъус ма, цы 
диссæгтæ дзурынц, уымæ! Кæд æмæ нæ фырт паддзахы къæ- 
лæтджыны æрбадт сæ бæстæйы!» 
«Æмæ дард у уыцы бæстæ?» - фæрсы сылгоймаг. 
«Тæргæбæхыл æртæ къуыри æмæ æртæ боны фæцыдыстæм». 
«Уæдæ уый арвы кæроны кæмдæр куы ис!» 
«Бынтон арвы кæрон нæу, фæлæ бынтон хæстæг дæр нæу». 
«Уæдæмæ афтæ бакæнæм, хæдзармæ ахизæм. Уæ фæнда- 
гæн дæр акувæм, уæ ног паддзахæн дæр акувæм, уæ бæстæн 
дæр акувæм, стæй уæд бæрæг уыдзæн». 
Лæппутæ хистæры ныхасыл дыууæ нал загътой. 
Лæг сын уыцы изæр йæ фысты нарддæр акусарт кодта. 
Фæсахсæвæртæм фæцæл кодтой. Дыккаг бон та фыдмæ 
куы ныххатыдысты, цæуын хъæуы, зæгъгæ, уæд та сын уый 
афтæ: 
«Тагьд дон фурды не 'ййафы, цæуыны рæстæг дæр æрцæу- 
321 

дзæн», - æмæ та сын йæ фысты хуыздæр сæргæфста æмæ та 
сын дæлæмæ-уæлæмæ гаджидæуттæ уагьта. 
Афтæ æнæхъæн къуыри фæминас кодта йæ уазджытимæ. 
Алы бон дæр сын ног кусарт кодта. 
«Нæ паддзах нæм æнхъæлмæ кæсы!» - ныххатыдысты йæм 
æвдæм бон лæппутæ. 
Лæг арф ныхъхъуыды кодта. Цы аргæвстаид, уый дæр æм 
нал уыд, æмæ сын фæстагмæ фæзæгьы: 
«Мæн искæйы паддзахадмæ не 'вдæлы, Æз ам мæхæдæг 
мæхицæн дæн паддзах, уый та уым спаддзах. Хъуамæ алчи 
дæр йæхи паддзахады паддзахиуæг кæна! Нал уæ уромын. Гъе, 
æрмæст уæ уый курæг дæн, æмæ ам уæ цæстæй цы федтат, 
уыдон ын иу кæрæй-кæронмæ уым радзурут. Мацы-иу дзы басу- 
сæг кæнут. Æхсызгон ын уыдзæн йæ зæронд мад æмæ фыд ма 
уазæгхынцынхъом кæй сты, уый фехъусын. 
«Æнæ дæуæй нæ ацæудзыстæм!» - зæгьынц лæппутæ. 
«Куыддæриддæр уын загьтон, афтæ кæнут. Мæнæ ма, мах- 
мæ куыд фæкæнынц, афтæ Фæндагсар Уастырджийы тыххæй 
фæйнæ фæкъул кæнут æмæ фæндараст ут мæ хæдзарæй», - 
лæппутæм уæлбæхмæ слæвæрдта фæйнæ сыкъайы æмæ сæ 
афæндараст кодта. 
Мад æмæ фыд сæ уазджыты фæдыл бирæ фæкастысты, 
стæй та кæрæдзимæ бакастысты. Алчи дæр сæ хъуыды кодта 
сæ лæппуйы дарддæры хъысмæтыл. 
Барджытæ дæр æртæ къуыри æмæ æртæ боны фæстæ сæ 
паддзахады арæнтыл бахызтысты. Паддзахы дуармæ æрфис- 
тæг сты. Цалынмæ, чи раздæр бахиза, ууыл быцæу кодтой, уæд- 
мæ паддзах йæхæдæг сæ размæ рахызт. Йæ фыды семæ куы 
нæ федта, уæд хорзау нæ фæци: кæд æй, мыййаг, удæгасæй 
нал баййæфтой æмæ тæфæрфæсгæнæгау йæ къухтæ бынмæ 
æрхаудтой. 
«Кæм ис мæ фыд?» - мæрдтæйдзæуæджы хъæлæсæй сæ 
фæрсы. 
«Нæ нын ракуымдта. Бирæ йын фæлæгьстæ кодтам, фæлæ 
не сразы. Æз, дам, искæй паддзахадмæ куы ацæуон, уæд, дам, 
мæхи паддзахад та цы фæуыдзæн? Æнæхъæн къуыри нæ хорз 
суазæг кодта. Цы федтат, уыдон, дам, ын-иу фæдзурут. Æмæ 
дын сæ дзурæм: йæ фысты хуыздæртæ æргæвста æрвылбон 
æмæ мах дæр минас кодтам. Гъе, уый дын нæ балцы хабæрттæ. 
322 

Лæппу арф ныхъхъуыды кодта, йæ къæхты бынæй ныуулæ- 
фыд, стæй лæппутæм дзуры: 
«Фæллад уыдзыстут. Ацæут, баулæфут». 
Лæппутæ ацыдысты. Паддзах бахызт йæ кусæн уатмæ, къæ- 
лаетджыны йæхи ауагьта æмæ йæ цæстытæ æрæхгæдта. Иу- 
цасдæр афтæ æнæсымæй фæбадт. Стæй йæ мидбылты бахудт 
аемæ йæ къухтæ кæрæдзиуыл æрхоста. 
«Мæ фыд мын дæлгоммæ ныхасæй æмбарын кæны, пад- 
дзахы цард хуымæтæг лæджы цардæй цæмæй хицæн кæны, 
уый. Хуымæтæг лæг йæ цард æрвиты, куыд æй фæнды, афтæ. 
Паддзахы цард бынтон æндæр у. Чи дын дæхимæ хæлæг кæны, 
чи та - дæ къæлæтджынмæ! Хъуамæ дæхи хъахъхъæнай ра- 
хизырдыгæй дæр, галиуырдыгæй дæр, разæй дæр, фæсте 
дæр. Мæ фыд царды хæтæнты ауад æмæ мын амоны, дæхи 
хъахъхъæн, кæд дæ паддзах уæвын фæнды, уæд. Цæмæй 
æнæмæтæй цæрай, уый тыххæй дæхицæй зондджындæртæй 
дæхи хиз! Кæрæдзиуыл сæ ардау! Æппынфæстаг сæ фосау 
æргæвд». 
Лæппу райдыдта йæ паддзахады лæгдæрты алы 'фсæнттæй 
иуварс кæнын. Йæ алыварс ма баззадысты йæхицæй æвзæр- 
дæртæ æмæ уыцы æвзæрты астæу дардмæ лæгау лæджы хуы- 
зæн зынд æмæ афтæмæй æцæг паддзахы бадт æркодта къæ- 
лæтджыны... 
Тузар йæ ныхас фæци, арф ныуулæфыд. Æрбакаст мæм йæ 
бæзджын æрфгуыты бынты, кæй ныв кодтон, уымæ дæр бакаст. 
Æз дæр ма Лактейы фындзы рагьыл иу хахх æркодтон æмæ 
мæ куыст иуварс æрæвæрдтон. 
- Исты дзы бамбæрстай, Лакте? - фæрсын лæппуйы 
- Фысты куыд хордтой, уый, - бахудызмæл Лакте. 
- Уæдæ йæ уæд раст бамбæрстай. Дæуæй æнæмæнг стыр 
лæг рауайдзæн! - ныххудти таурæгьгæнæг. 
- Æз гьер дæр стыр дæн! - лæппу сыстад, йæхи сæмраст 
кодта. - Ме 'мбæлттæй мæныйас ничи у. 
- Кæс-ма! Бадгæйæ мæм æрмæст дæ фындз зынд стырæй. 
Ныр мæм иууылдæр куы разындтæ, уæд æцæгæй дæр стыр лæг 
куы дæ! - худы йæм Тузар, стæй мæнырдæм разылд. - О, æмæ 
дын ацы хабар уымæн ракодтон, цæмæй царды рæстдзинад зонай. 
Дэеуæн дæ цард нырма разæй ис. Мах таурæгьтæ цы хонæм, уы- 
Дон нæм, раджы уа, æрæджы, æрыздæхынц. Уæлæ стыр хæдзары 
323 

чи ис, уый дæр æй зоны, йæ бынат хъахъхъæнинаг кæй у - йæ 
сæйраг сæрнизы бырондоны хицауы бынатмæ уымæн аппæрста. 
- Хуыцау хорз, æмæ йæ уыцы бырæтты ныгæнгæ нæ ба- 
кодта! - сфæрæзтон ма зæгьын æмæ мæ был мæ дæндæгтæй 
æрылхъывтон. 
Нæмыг æмæ æрдæгæй... 
- Дæ хорзæхæй, Сахълæу, гуырæнбон гуырæнбоны фæ- 
дыл куы ацаразыс. Æппын дзы хардз кæнын ницы хъæуы, æви? 
- фæрсын Дæллаг Хъобайнаг нарты Сырдоны æнгæс лæп- 
пу-лæджы, иу бон та мæм хонæг куы фæзынд, уæд. 
- Хардз та дзы куыннæ хъæуы! - ныххудт лæппу. 
- Æмæ дæм уыйбæрц кæцæй хауы? - фæрсын æй диссагæн. 
- Ахуыр кæнын дзы хъуыд, мæ хæлар, ахуыр! - йæ амонæн 
æнгуылдз Хуыцаумæ фæцаразгæйæ мын дзуры лæппу-лæг. 
- Кæд ма æз нæ сахуыр кодтон! 
- Ахæм ахуыргонддзинад ныртæккæ алкæмæ дæр ис! Уый 
гæппæй дугь у, гæппæй дугъ! Ахуыр та хъæуы бæстон æмæ 
лæмбынæг. 
- Дæумæ гæсгæ дæуау алы къласы дæр дыууæ азы бадын 
хъуыд? 
- Уæдæ куыд æнхъæлдтай! Дыууæ азы æмæ - бæстон ахуыр. 
- Æллæх! Æллæх! Цæвиттон, политэкономи, философи 
æмæ царды диалектикæ афтæ базыдтай, æмæ дæ разæй никæй 
ауадздзынæ! 
- Уæллæй, базыдтон æмæ, нæ ауадздзынæн! 
- Цы хуызы? 
- Цы хуызы куы зæгьай, уæд ды бæрзонд наукæтæм куы тыр- 
ныдтай, уæд æз та адæмон сфæлдыстад ахуыр кодтон. Æвæ- 
дза, цæй зондджын æмæ куырыхон уыдысты нæ фыдæлтæ?! 
Абоны бон дæр сæ алы ныхас нысаныл æмбæлы... 
- Уымæй раст зæгьыс. Мæ диссертаци дæр «Адæмон  
сфæлдыстад - адæмы хæзна» мæнгæй не схуыдтон. 
- Диссертаци та цы у - мæнг гæрах, паддзахадæй æхца са- 
йæн. Уый æмæ дын аргьау йæхæдæг - æцæг куырыхон лæджы 
диссертаци. Уый йæ æхцайы охыл нæ хъуыды кодта, фæлæ ис- 
куы искæмæн йæ къух фæрогдæр кæныны тыххæй. Фæрсыс мæ, 
324 

гуь,раенбонтæ цæмæй кæнын? Мæ дзуапп дын: аргьæуттæй! 
- Æмæ æз мæ цард-цæрæнбонты аргьæуттæ куы раууил-бау- 
уил кæнын, мæ зæрдæйы къуымты сæ куы раппар-баппар кæнын, 
цы аргьау дзы не сбæлвырд кодтон, ахæм дзы куы нал баззад... 
- Дæ хъуыддаг раст. Фæлæ дæ дзы иу аргьау уæддæр рох- 
уаты аззад, мæнмæ гæсгæ. Дæ зондджын диссертацийы йæ кой, 
йæ хъæр дæр нæй, æвæццæгæн. 
- Уагæры кæцы? 
- Кæцы куы зæгьай, уæд... «Нæмыг æмæ æрдæгæй - кæрко- 
нæг, кæрконæгæй - фыронæг, фыронæгæй - галонæг...» 
- Галонæгæй - чызгонæг, рæсугьд чызгай... 
- Æгьгьæд... Æз æй кæй онг радзырдтон, уый дæр цард ба- 
зонынæн фаг у! 
-Ома? 
- Царды философи йæ диалектикой хуызы куы бамбарай, 
уæд экономикой уавæртæ зынгæ фæхуыздæр вæййынц. Уымæн 
æмæ царды диалектикæ æмæ нырыккон экономикæ сæ филосо- 
фон хуызы гуырынц ацы аргьауы райдианæй. 
- Ома??? 
- Гуырæнбонтæ куыд кæнын хъæуы адæмон сфæлдыста- 
ды бындурыл, уымæ лæмбынæг байхъус: лæппуйы (дæ фарн 
бирæ) гуырæнбонæн бакувын æртæ уæливыхæй - карчы аргь 
мæм æрцæуы. Уый уал дын - нæмыг æмæ æрдæгæй кæрко- 
нæг. Не 'фсины (дæ фарн бирæ) гуырæнбоны карк аргæвдын 
- фысы аргь мæм æрцæуы. Уый уал дын - кæрконæгæй  
фыронæг; мæхи гуырæнбонæн фысæй бакувын - галы аргь мæм 
æрцæуы. Уый та дын фыронæгæй - галонæг. Галы аргь мæ рæ- 
быны æрæфснайын, царды диалектикæ экономикой бындурыл 
куыд амоны, афтæ, æмæ та ногæй райдайын... Нæмыг æмæ  
æрдæгæй - кæрконæг... Бамбæрстай? 
- Цыма цыдæр бамбæрстон, - æмæ мæ сæр аныхтон. 
- Уæдæ уæд хорз. Адæмон сфæлдыстад хъæздыг у, æмæ 
йæ бындуронæй зонын хъæуы, бындуронæй... Диссерта- 
цитæ-йеддæ та ныртæккæйы дуджы галы аргъæй балхæнæн 
ис, фæлæ мæн уый сæр ницæмæн хъæуы... Мæ диссертаци... 
Нæмыг æмæ æрдæгæй... Сомизæр нæм æнæмæнгæй фæзын, 
лæппуйы гуырæнбон у! - загьта æмæ йæ фæндагыл фæраст. 
Дардæй ма мæм æрбайхъуыст йæ зарæг: «Нæмыг æмæ  
æрдæгæй - кæрконæг...» 
325 

Сæнары бæсты - сугтæ 
Абон райсомæй скъолайы цæмæдæр гæсгæ доны хæтæлтæ 
хус разындысты. Скъоладзауты доны былмæ арвыстон, мæхæ- 
дæг Хъæвдыны цурмæ уæлкъуыбырмæ бацыдтæн. Уый та йе 
стурты рауагьта донмæ. Кæрæдзийæн салам радтам. Лæууæм. 
Алырдæм фæлгæсæм. Æнæзынгæйæ уый йе стуртæм дары йæ 
цæст, æз та мæ хъомылгæнинæгтæм. 
Джызæлдоны хабар афтæ у: станцæйæн дон куы нæ фæфаг 
кæны, уæлдайдæр зымæгон, уæд æй уæле, Къæхтысæры цы цад 
ис, хонгæ дæр æй афтæ кæнынц - Пурт (ома Фурд) æрæхгæнынц. 
Уым нырма Стырдон фæхуыйны æмæ доны уылæнтæ уым куы бам- 
бырд вæййыц, уæд æй стæй раскъæрынц йæ бæрæг цæуæныл - 
тьунелы хæтæлыл, цæмæй турбинтæ тынгдæр зилой йæ уылæнты 
тыхæй. Ам станцæйæ дæлæмæ цæугæдон рахæцы йæ ног номимæ 
- Джызæлдон! Ахæм донбаурæды æмæ стæй йæ рауагьды фæстæ 
Джызæлдон куыд фæфылдæр вæййы, уый бирæтæ æмбаргæ дæр 
нæ бакæнынц, уæлдайдæр кæстæр кълæсты ахуырдзаутæ. 
Сæрды мæйты нæм лагертæ вæййы. Канд нæхи респуб- 
ликæйæ нæ, фæлæ нæм сыхаг республикæтæй дæр æрба- 
ласынц сæ сывæллæтты. Фарон нæм далæ хъалмыхъæй уыд 
ахæм кæстæртæ. 
...Фæссихæртты мæхицæн сабыргай цæуын городокæй скъо- 
ламæ. Скъолайы ныккомкоммæ доны фале егьау фæзы кæстæр 
кары сывæллæттæ хъазынц. Дыууæ хъомылгæнæджы та хъæд- 
рæбын бæласы аууон бадынц æмæ æнцад-æнцойæ ныхæстæ 
кæнынц. Сывæллæттæ сæ айрох сты. Уæвгæ сын уый фыццаг 
хатт нæ уыд! Дон урæд у æмæ гыццылгай кæлы. Мæ цыды кой 
кæнын. Фæлæ мæ цыма уыцы рæстæг æваст цыдæр фесхуыс- 
та, - мæ амондæн фæстæмæ фæкастæн, уæлæ знæт доны  
уылæнтæ сæ тахт размæ скодтой. Мæнæй чысыл дæлдæр доны 
фаллагфарс иу гыццыл чызгтæккæ былгæрон йæхицæн иунæгæй 
хъазы. Мæ цыд фæтагъддæр кодтон, хъæр кæнын, фæлæ мæ 
хъусæг нæй! Æрмæст мæ йæ амондæн чызг ауыдта æмæ йæм 
къухæй куы бавзыстытæ кодтон, уæд, мæгуырæг, æмбаргæ дæр 
нæ бакодта, цæмæ йæм æртхъирæн кæнын, уый, афтæмæй хъæ- 
ды 'рдæм ныццавта. Кæугæйæ сылгоймæгтæ кæм бадтысты, уым 
балæууыд. Йæ хъомылгæнæг æй куы афарста, цæуыл кæуыс, 
зæгъгæ, уæд ын афтæ: «Дыккаг директор мæм ныртхъирæн код- 
326 

та!». Чызг мæнырдæм амоны. Дыккаг директор уымæн æмæ æгас 
скъолайы дыууæ наелгоймаджы стæм директор æмæ æз, иннæтæ 
- сылгоймæгтæ. Сывæллон мæ ном æмæ фыды ном дзурын нал 
сарэехст æмæ мæ дыккаг директор рахуыдта. Уæвгæ мæ афтæ 
бирзетæ хонынц. Суанг директор йæхæдæг дæр фæзæгъы йæ 
кусджытæн: «Æз ам куы нæ уон, уæд Аврамы фырт уыдзæн мæ 
баесты директор! Нæлгоймаг уэеддæр нæлгоймаг у!» 
Хъомылгæнæг æмбаргæ дæр нæ бакодта, сывæллонмæ цы 
каст, уый. Æз уым нæ фæдæн, æмæ мæнæй нæ фæтарст, зэегъ- 
гæ, уэед æй знæт уылæнтæ сæ хъæлæсы ахастаиккой. Зонгæ 
дæр æй ничи бакодтаид. Изæры хъомылгæнæгæн куы бауай- 
дзæф кодтон, уæд хатыр курынмæ фæци: 
«Дæ хорзæхæй, директормæ ма байхъуысæд ацы хабар». 
«Директормæ мæнæй нæ байхъуысдзæн, фæлæ йæ дæхэе- 
дæг дæхимæ фæбæрæг кæн, Джызæлдон хатт хæрзчысыл вæй- 
йы, хатт та йæ хъæлæсы дзагæй ракæлы!» 
...Лæууæм Хъæвдынимæ былгæрон. Алчи дæр нæ хъуыды 
кæны йæ куыстыл. Уалынджы дын лæг тыхстхуызæй куы бакæнид: 
- Да-а-а-лæ уыцы усы тæригьæдмæ кæсын мæ бон нал у. 
Райсомæй хъæдбыны пыхсытæ æрæмбырд кæны æмæ сæ йе 
'ккой скæны. 
Акастæн фæзы кæронмæ. Гæвдийы къуыбыры бынмæ суыд- 
тон зæронд усы йе 'ргъомимæ. 
- Чи у, дæ хорзæхæй? - фæрсын Хъæвдыны. 
- Ног æрлидзджытæй у. Уæртæ городочы цæрынц. Уыцы 
пыхсытæй дойнаг къултæ куыд хъуамæ схъарм уой? - катайгæ- 
нæгау бакодта Хъæвдын. 
Æз дардмæ базыдтон Пупулийы. Ницы загьтон Хъæвдынæн. 
Мæ сывæллæтты фæстæ скъоламæ бацыдтæн. Сывæллæттæн 
бахæрын кодтон, уæдмæ уроктæ райдыдтой. Абон мæ куыст 
фæци. Райсом мын улæфты бон у. Горæтмæ цæуинаг уыдтæн, 
фæлæ мæ хъуыды аивтон. 
Фæссихор мæ фæндаг Пупулитыл акодтон. Дуар бахостон 
æмæ мæм зæронд ус йæхæдæг ракасти. 
- Мæнæ нæм чи 'рбацыд! - ныццин мыл кодта мæ чындз. - 
Цы хур, цы къæвда дæ 'рбахаста? 
- Хур дæр нæ, къæвда дæр нæ! Зæгьын, фенон мæхи цæс- 
тæй, куыд æрбынæттон сты ме 'рвадæлтæ кæйдæр хъæуы. Æз 
уæддæр бынæттоныл нымад дæн, æртæ азы ам цæрын. 
327 

- Иууылдæр мын дæ хорзы кой кæнынц æмæ мын æхсыз- 
гон у. Адæмимæ цæрын зонын хъæуы! - дзуры мын уæзбынæй 
зæронд ус. - Ахæм лæг дæ рауайдзæн, уый æнхъæл та чи уыд! 
Хорз лæппу хастай, уый хъуыстон, фæлæ дын кæйдæр хъæуы 
ахæм аргь кæндзысты, уый мæ нæ бауырныдтаид, мæхи хъус- 
тæй йæ куы нæ хъусин æрвылбон, уæд. 
- Пупули, æгæр мæ ма 'ппæл, науæд мæхиуыл фервæсдзы- 
нæн æмæ мæ тъæпп зæххыл фæцæудзæн, - худгæмхасæнты 
дзурын, кæсгæ та къуымтæм кæнын. Ацы уазалы куыд фæра- 
зынц? Уæвгæ уазалыл ахуыр сты. Нæхимæ хохы ноджы уазал- 
дæр куы уыд. Фæлæ ам, ацы дойнаг дурæй систæ схъарм кæны- 
нæн пыхсытæ фаг не сты! Нæхимæ ма-иу сæнар уæддæр уыд. 
Сæнары арт та тынгдæр хъарм кæны. 
- Æз дæ не 'ппæлын. Адæм цы дзурынц, уый дын фæзмын, - 
йæхи растгæнæгау дзуры Пупули. 
Фынгыл нæхимæ цыхт æмæ дзул, графин æмæ агуывзæтæ 
æрæвæрдта. 
- Æмæ Куыдзæг кæм ис? 
- Дæлæ цы хæдзар балхæдтам, уырдæм ныццыд. Ныртæк- 
кæ йæ ардæм хъæуы. Сбад. Скомдзаг кæн. Иу дæр ануаз. 
-Хæргæ акодтон, скъолайы нæм хорз хæрæндон ис. Нуазгæ 
та искуы-иу хатт фæкæнын æмæ абон йæ рад нæу. Куыдзæджы 
фенын мæ фæндыд. Цæй, кæд ыл фæндагыл амбæлин, - æмæ 
фæцæуæг дæн. Тыргьтæм куыддæр рахызтæн, афтæ Куыдзæг 
мæ размæ фæци - тæнтъихæг лыстæджытæ æмбискары лæг. 
Кæрæдзийæн салам радтам. 
- Цæй тагьд фездæхтæ? Тæргæ дæ ракодтой? - фæрсы мæ 
хæдзары хицау. 
- Фæрæт дæм ис? - уыциуæй йæ фæрсын. - Райсоммæ 
æртæ фæрæты æрцæттæ кæн. Хъæдмæ бауайæм. 
- Хорз, - загьта лæг æмæ фæхицæн стæм. 
Хъобаны хъæдгæстæй иу Дзуццаты Индырбег -  
лыстæджытæ, тæнтъихæг, фæлæ нуарджын лæг. Городокмæ ма- 
шинæйæ бацæуæн дуары тæккæ бакомкоммæ хи хæдзары 
цæры. Æрхы фале. Хъæуы сыхæгтимæ куыд цæры, афтæ 
йæхи бæтты городочы цæрджытыл дæр. Уæздан, хæдæф- 
сарм, бонзонгæ. Йæ цот дæр æгьдауылхæст сты. Æртæ чыз- 
джы йын ис. Сæ иу уал æхсæзæмтæм цæуы. Йæ бинойнаг 
дæр, йæхийау, лыстæджытæ арæзт. Уæвгæ уый дæр хæрз- 
328 

конд, бæрзондгомау сылыстæг у. Æдзух куатæйы рауай-ба- 
уай кæны. Йæ фынг йæ армы хæссы, зæгъгæ, кæмæй фæзæ- 
гъынц, ахæм сылгоймаг. 
Индырбег-хъæдгæсыл куыд ахъуыды кодтон Куыдзæгимæ 
фэехицæны фæстæ, афтæ кæсын æмæ уæртæ лæг сæ бахизæ- 
нЫ хиды сæр лæууы. Бацыдтæн æм. 
- Де 'зæр хорз, Индырбег. 
- Кæй изæр у, уый хорзæх дæ уæд, лæппу. Де 'рвадæлты 
абæрæг кодтай? Афон дæр дын уыд. 
- Абæрæг сæ кодтон æмæ мæ зæрдæйы тугтæ кæлынц. Уа- 
залы сæ гæвз-гæвз цæуы. Суг сын куы 'рласин. 
- Ууыл та цæуыл тыхсыс? Уæртæ станцæйæ фалдæр бауай. 
Кæцыфæнды къахвæндагыл суай æмæ дæ цас фæнды, уый 
бæрц - ракæн! Æрмæст, хъусыс, фæндагмæ хæстæг ма бавнал. 
Хатт нæм ревизортæ дæр фæзыны. 
- Бамбæрстон дæ. Бузныг дæ уæздан ныхасæй. 
- Æз ма мæхæдæг лæппутæн зæгьинаг уыдтæн, фæлæ сæ 
кæмæн йæ уæрдон саст у, кæмæн йæ бæх къуылых у. Ды та 
скъолайы машинæйæ бауайдзынæ. Фысым уал бакæн, - зæр- 
дæйæ мæм бахатыд Индырбег, фæлæ йын æз дæр зæрдиагæй 
раарфæ кодтон æмæ раздæхтæн. 
Дуканийы раз æрæййæфтон Саулохты Жоричы - тырсыйаг 
хæрæфырты. 
- Жохæ, райсом исты кусыс? - сонтæй йæ афарстон. 
- Æгуыстæй мæ искуы федтай? - фездæхт мæм лæппу. Йæ 
ныхасыл бæрæг уыд, - ницы кусдзæн. 
- Уæлæ ме 'рвадæлтæм суг нæй, сæ сæнæрттæ та дæ мады 
'рвадæлты комы баззадысты. Индырбегимæ баныхас кодтон. 
- Ууыл та цы тыхсыс? Цафон? 
- Иу-фарастыл. Фистæгæй уал бауайæм. Æрцæттæ кæнæм. 
Уæдмæ нæ машинæ дæр горæтæй хæццæ кæндзæн. 
- Æз цæттæ уыдзынæн дыууæ фæрæтимæ. 
- Дыууæ фæрæтæй калдзынæ бæлас? - афарстон æй. 
- Куыд вæййы, афтæ иу фæрæтæй, - дзуапп радта Жохæ. 
- Дыккаг та? 
- Дыккаг та - дæуæн. 
- Мæнæн Куыдзæг рахæсдзæн. 
- Хорз, хорз! Райсом алцыдæр сбæрæг уыдзæн! - худы 
Жохæ. 
329 

Райсомæй Куыдзæгтæм дуар бахостон. Пупули мæм ракаст. 
- Кæм ис Куыдзæг? - фæрсын æй. 
- Уæртæ йæ дзаумæттæ кæны, - батыхсæгау кодта ус. 
- Нырмæ нæма сыстади? - бадис кодтон æз. 
- Сыстади, мæ хур, сыстади, раджы сыстад, фæлæ уазал 
уыди, æмæ фæстæмæ йæхи æруагьта. 
Уалынмæ Куыдзæг дæр ракаст. 
- Дысон дын фарастмæ куы загьтон, уæд кæм дæ? 
- Æз дын хъазын æнхъæл уыдтæн, - бахудæгау кодта Куыдзæг. 
- Цавæр хъазт у! Ай уазалæй мæлгæ куы кæнут, уæд мæн 
хъазынтæм æвдæлы! - æрбамæсты дæн, фæлæ мæхи æрса- 
быр кодтон. Куыдзæг ме 'нæзонгæ куы нæ у! Йæ мады руаджы 
царди нæхимæ дæр. 
- Фæрæттæ кæм сты? 
Куыдзæг фæсдуарæй уискæнæн фæрæт райста. 
- Мæнæ нæм ацы фæрæт ис. 
- Æмæ бæлæстæ калдзыстæм æви хъæдуры хъилтæ кæн- 
дзыстæм? Рахæсс æй æмæ мæ раййаф. 
Уæдмæ Жохæ æдде лæууыд дыууæ дынджыр фæрæтимæ. 
- Уискæнæн фæрæтимæ мæм рацыд! - бахъуыр-хъуыр  
кодтон æз. 
- Æз æй дысон дæр зыдтон. Ме 'нæзонгæ нæу. Ацал-ауал 
бонмæ йын йæ авналæнтæ хорз базыдтон. Куысты лæг нæу. 
Цæуæм æртæйæ станцæмæ фæндагыл æнæдзургæйæ. 
Хъуыды кæнын, цыбыр рæстæгмæ Тырсыгомæй Хъобанмæ чи 
æрлыгьд, уыдоныл. Мæгуыр у лидзæг! Фыдæй-фыртмæ дæ фы- 
дæлтæ кæм цардысты, уыцы ком ныууадз æмæ кæйдæр комы 
æрцæр! Æмæ, мæгуыр, цы бакæной? Дайраны комы æппæт гуыр- 
дзиаг хъæуты дæр ис электрон рухс æмæ газ. Къобы зылд æмæ 
Тырсыгомы та ахæм удæнцойдзинæдтæн сæ кой дæр нæй! Ацы 
кæмттæ, Хъуды комимæ, гуырдзыйы скондмæ бахаудтой. Гуыр- 
дзыйы политиктæ сæ удæй арт цæгьдынц, цыфæндыйæ дæр 
архайынц кæмттæ федзæрæг кæныныл. Уый сын æнæфыст за- 
къон у! Цалдæр азы размæ Ирыстоны лæгдæртæ Абайты Уасо, 
Берозты Темырболат, Четойты Барис, Абайты Михал, Цæболты 
Елар æмæ Симон, Бæциаты Агуыдз æмæ иннæтæ ныффыстой 
Советон Цæдисы Центрон комитетмæ, цæмæй Гуырдзыйы хи- 
цауад Къобы зылд æмæ Тырсыгомы хъæутæм электрон рухс 
бауадза. Кæй зæгьын æй хъæуы, гуырдзы уыдысты ныхмæ, 
330 

гЬаелэе сын уæллæгтæ тызмæгæй загьтой: «Бауадзут!» Гæнæн 
сь1Н Куы нал уыд, уæд бауагьтой рухс. Сентябрь! мæйы Тырсы- 
гомы цæрджытæ бацин кодтой, уыдонмæ дæр адæмы хорздзи- 
над фаехæццæ кæдæй-уæдæй! Фæлæ сæ цин бирæ нæ ахаста! 
Каефты мæйы Хъасарамæ бахизæны фыццагдæр зæйтæ ра- 
хафтой цалдæр телыхъæды! Ууыл сæ цин ахицæн. Гуырдзы 
Мæскуыйæн зæгьынц: «Кæсут, мах фæнды, фæлæ æрдзон тых- 
тæ ныхмæ сты!» Афтæмæй та уыцы телыхъæдтæ ныссадзæн 
уыд æндæр рæтты! Æппынфæстаг сæ Хуырысæрыл садзгæ 
ацу! Уым зæйцæуæнтæ нæй! Фæлæ гуырдзыиы дардмæуынæг 
политиктæн развæлгьау алцы дæр хъуыдыгонд уыд! 
- Мæнæ ацы къахвæндагыл суайæм, - станцæйæ куы ахыз- 
тыстæм, уæд мын мæ хъуыдыты хал фескъуыдта Жохæ. 
- Суайæм, кæд дæ афтæ фæнды уæд. Фалдæр мит фылдæр 
уыдзæн. Зындæр æм уыдзæн бацæуын машинæйæ дæр. 
Фæхæрд кодтам. Иу-сæдæ метры бæрц суадыстæм. Чысыл 
фæзуаты æрлæууыдыстæм. 
- Уæртæ ис! - фæхъæр кодта Жохæ. 
- Уый у! - сразы дæн йемæ. 
- Уый æгæр дынджыр бæлас у! - бакатай кодта Куыдзæг. 
Ахæм бæлæстæ Тырсыгомы кæд федта, мæгуырæг! 
-Уæлæ уырдæм схиз æмæ уырдыгæй кæс, бæлас куыд калынц, 
уымæ! Ам дын Сæухизгæнæны бæрзбæлæстæ не сты, мыййаг! 
Жохæйы уæззау цæфтæй бæлас уайтагьд ныррызти, 
фæцудыдта æмæ сабыргай, иннæ бæлæсты къабæзтыл 
фæхæц-фæхæцгæнгæйæ, цыма сæ æххуыс агуырдта, уыйау, 
æрфæлдæхт. Адæргь ис. 
Жохæ æрбадт. Йæ хид сæрфы. Æз бацыдтæн, бæласæн 
уырдыглæугæйæ йæ цъупп чи уыди, ныр фæлдæхтæй йæ 
къæдзил чи фестади, уырдæм. Къалиутæ лыггæнгæ цæуын. 
Æрцыбыртæ кодтам дынджыр бæласы цæнгтæ, машинæйы 
гуыффæйы куыд цæуой лыггæгтæ, афтæ сæ фæдихтæ кодтам. 
Дыккаг бæлас та чысыл уæлдæр мæхæдæг афæлдæхтон. Уый 
дæр æрлыгтæ кодтам. 
- Фаг у! Науæд æгæргæнæг æгæр кæны! - скарстон æз, æмæ 
нæ хидсæрфгæ бынмæ цæуæм Жохæимæ. Куыдзæг дæр нæ 
фæстæ бырæгау кæны. 
Станцæйы онг нæ хидсæрфгæ цыдыстæм, уымæй дæлæмæ 
та нæ алчи дæр йæхи хъуыдытимæ цыд. 
331 

... Гуырдзыйæгты хорзы кой мын куы фæкæнынц амы  
ирæттæ, уæд мæ цæстытыл ауайы Къобы хъæу. Иннæ ирон хъæуты 
кой нал кæнын! Æцæгдæр хорз сты гуырдзы! Фæлæ æрмæст сæ- 
хицæн! Æндæр кæд ахæм хорз сты, уæд къобаг лæджы хæдзары 
газы пец цæуылнæ ссыгьди? Калакмæ цæуæг газы хæтæл йæ 
сисыл ауыгьд куы у? Арвгæрон цы гуырдзиаг хъæутæ ис, уыдон- 
мæ йæ куы слæвæрдтой, уыцы газыл ма уым хъармгæнæнтæ- 
парниктæ дæр куы ис, дæлæ сын Электроцинкæй цы æфсæн 
хæтæлтæ фæуæй кодтой нæхи ирæттæ, уыдонæй? Ахъуыды- 
гæнгæйæ та йæ сусæгдзинад уый мидæг ис, цæмæй уымы цæрæг 
ирæттæ ныууадзой сæ бынæттæ æнæхъæр, æнæхъинцæй. Газы 
хæтæл Сæнайæ куы рахызт æмæ Къобмæ куы фæхæстæг, уæд 
Калакæй чидæртæ æрцыд. Фæдзырдтой хъæуы хицаумæ. Фæр- 
сынц æй: «Дæ бынат ма дæ хъæуы?» «Хъæуы», - уыдис лæджы 
дзуапп. «Уæдæ дæлæ уыцы хæтæл мæнæ уæ хъæугæронмæ 
куы 'рбахæццæ уа, уæд-иу рацу кусджыты размæ æмæ-иу зæгь: 
«Адон колхозы нæ кусынц æмæ сæм газ уадзын нæ хъæуы!». 
Æрмæст-иу хъæрæй дзур, цæмæй дæ газыкуыстгæнджытæ, 
уæлдайдæр та дæ хъæуккæгтæ фехъусой». 
Гуырдзыйы дардмæуынаг политикæ ацы кæмтты ирон адæ- 
мæн цæрыны фадæттæ нæ арæзта цæргæбонты, æмæ уыдон 
дæр сабыргай лыгьдысты быдырмæ. Ныр нæ сыхæгты дæрд- 
тыл æнхъæвзæг политикæ бынтон куы скарз ис, уæд ирæттæ 
бынтон лидзæг фесты. Мæнæ Куыдзæг æмæ иннæ тырсыйæгтæ 
куыд фæлидзæг сты Хъобанмæ, афтæ. 
- Дарддæр куыд кæнæм? - мæ хъуыдыты хал мын фе- 
скъуыдта Жохæ, городокмæ куы 'рхæццæ стæм, уæд. 
-Дарддæр?.. Дарддæр та афтæ. Æз скъоламæ цæуын. Биби 
куыддæр горæтæй æрбацæуа, машинæ æвдæлонгонд æрцæуа, 
афтæ уæм зындзыстæм. Æххæст сæ абон æрласæм. Райсом, 
цы нæ вæййы, исчи куы фæзына, уæд Индырбеджы дæр зын 
уавæры баппардзыстæм. Ныр та уал аулæфут. 
Скъоламæ æрхæццæ дæн. Биби ацы хатт раздæр æрбацыд. 
Бамбарын ын кодтон хъуыддаг. 
- Станцæйæ бирæ фалдæр цæуын хъæуы? - фæрсы мæ. 
- Иу-сæдæ метры фалдæр. 
- Мит ма дзы ис? 
-Уым нал. 
- Дæхæдæг ацу. Æрмæст хъавгæ цу. Комы бырынцъаг бы- 
332 

наеттэе нырма уыдзæн, - йæхæдæг мæм дæгьæлтæ æрбадаргь 
кодта. - Æгæр бафæлладтæн абон. 
Хур ма фæстаг салам лæвæрдта Хъобаны бæрзонддæр 
раегьтæн, афтæ мах дæр сугтæ ракалдтам дыууæуæладзыгон 
хаедзары сисрæбын. Пупули нæм рацыд. Уыйбæрц сугтæ куы 
федта, уæд ныддис кодта. Афарста мæ: 
- Тота, шофырыл дæр ахуыр кодтай? 
- Æмæ мæ цард цæуыл нæ сахуыр кодта, Пупули! Суанг ма 
суг сæттын дæр базыдтон. 
Сугтæ æрсастон. Куыдзæгмæ дзурын: 
- Хæсгæ кæн æмæ бандзар. Пупули, ды та нæхимæ тырсы- 
йаг сойыфыхтæ ракæн. Мах та, мæнæ тырсыйаг хæрæфырти- 
мæ, Тырсы æмæ Хъобаны зæдтæм бакувдзыстæм!.. Фæлæ ца- 
лынмæ сойыфыхтæ тебæйы кафой, уæдмæ уал æз машинæ йæ 
бынатыл сæмбæлын кæнон. 
- Цу, мæ къона, цу, - йæ цинцæссыг йæ куатæйы кæронæй 
сæрфгæйæ, бакодта Пупули. - Де ссыдмæ сойыфыхтæ цæттæ 
уыдзысты. 
- Ма-иу бафæстиат у. Тырсыйаг сойыфых тæвдæй хæргæ у! 
- мæ фæдыл ма радзырдта Жохæ, - йæхæдæг хъæрæй ныххудт. 
Мастисæг 
Гуыдалæ... Уыд æви нæ уыд ахæм лæг, уый уын нæ зæгь- 
дзынæн. Зæгьдзынæн æрмæстдæр, цы цау уын хæссын уæ 
размæ, ахæм цауæн Иры кæмттæй кæцыдæры уыд бынат.  
Хабар мын иу изæр мæ кусæнуаты ракодта Дауыраты Мырзабег 
- скъолайы æхсæвгæс. Уый йæ æцæг хабары хуызы дзырдта, 
йæ фыды фыдæй йæ куыддæриддæр фехъуыста, афтæ. Æз ыл 
иу лæгæй баууæндыдтæн. Мæ зонд цас карста, мæ курдиат цас 
амыдта, уыйбæрц æй рифмæбыдæй рахастон гæххæтмæ. 
Цасдæр рæстæджы фæстæ та Мырзабег мæ кусæнуатмæ 
куы 'рбахызт, уæд ын, хатыр дзы ракуыргæйæ, кæсын райдыд- 
тон мæ рифмæбыд рæнхъытæ. Æмæ куыд æнхъæл стут? Йæ 
зæрдæмæ фæцыд! Раст зæгьгæйæ, искæй зæрдæмæ ма фæ- 
цæудзæн, уый нæ зонын, фæлæ йæ æз, Мырзабеджы  
зæрдæмæ куыдæй фæцыд, афтæмæй хæссын уæ размæ. 
333 

Гуыдалæ 
Хохаг кадæг рифмæбыдæй 
Сæрдыгон æхсæв... Мæй буц йæ тынтæ 
Нывæнды хæхтыл. 
Йæ разæй суры æнæбын коммæ 
Фæлурс æврæгьты. 
Хох хохы риуыл, хох хохы æхсæн 
Æппары й' аууон, 
Цыма æскъæфынц 
Кæрæдзи къухтæй кæрæдзи амонд. 
Цæхæртæ калынц æнæбын арвы 
Ыстъалы-дзугтæ. 
Бынæй та комы ызгьоры хъал дон 
Пырхкалгæ дуртыл. 
Фæндаг дæр дон-дон, цыма уый фæзмы, 
Фæуайы далæ. 
Йæ бæхуæрдон быдырмæ араст 
Мæгуыр Гуыдалæ. 
Йæ сабитæ йæм кæсынц æнхъæлмæ, - 
Æххормаг ысты, 
Цæлхыты хъыс-хъыс фылдæр куы кæны 
Йæ зæрдæ рысты. 
Ыздахы бæхы æнкъардæй бадгæ, - 
Мæгуыр йæ бон у! 
Нæ дурджын хохы æнæ æсцухæй 
Цæрын кæй бон у! 
Кæйдæр - йæ бæх у, кæйдæр - йæ уæрдон, - 
Мæгуыры хъысмæт. 
Уæд та куы уаид чысыл фæлæууæн 
Зæрдæйы рыстæн. 
Йæхинымæры сындæггай зары 
Цæлхыты хъæрмæ. 
Ныр тагьд ысзындзæн - бæрæг куы дары - 
Боброн йæ сæрмæ. 
334 

- Нуа! Тагьддæр размæ! Зæгъгæ, фæкæны 
Зæронд Гуыдалæ, 
Йæ рыст цæстæнгас æвдисæн куы у, 
Кæй нæ у хъал лæг. 
Бæх дæр уырдыгмæ сæпуадæй уайы 
Къæдз-мæдз фæндагыл, 
Фæлæ дын мæнæ гæрахы азæлд 
Ныххæлиу дардыл. 
Гуыдалæ уаитагьд йæ бæхы рохтæ 
Фæстæмæ 'лвасы! - 
Цы кæна хъуамæ, - æмбары хъуыддаг 
Æнæ ныхасæй. 
Тыхст æмæ 'руадæй хъуыды нæ кодта 
Гуыдалæ раздæр, 
Кæй фæуыдзæнис тыхгæнджыты къорд 
Йæ тæккæ размæ. 
Бæргæ раздæхид фæстæмæ, фæлæ 
Фæндаг - хæрзнарæг! 
«Цы нæ фæввæййы, уæд та ысты кæд 
Мæгуыр-æмбарæг». 
Ныфсытæ 'вæрдта йæхицæн афтæ 
Тыхстæй бæлццон лæг 
Æмæ ныфсытæй уыдис йæ риуæн 
Чысыл æнцондæр. 
Тæры сындæггай йæ бæхы размæ, 
Йæхуыз фæцыди... 
Фæлæ дын уаитагьд хæстæг кæцæйдæр 
Уынæр ыссыди. 
Чысыл æддæдæр, къæдзæхы фæрсты 
Фæндаг æрбазылд, 
Тæргæ бæхтæй дын æртæ барæджы 
Уæдмæ æрбазынд. 
«Гъе-гьей, фæлæуу-ма, хæххон дзигыло, 
Цæуыс кæцырдæм? 
335 

Фæндаг уырдыг у, дæ уæрдон тулдзæн 
Йæхæдæг уырдæм. 
Фæстæмæ здæхын, мыййаг, куы 'рхъавай, - 
Æгæр-иу ма стыхс! 
Зæронд тыхджын у, - хамуты бын-иу 
Дæхæдæг бабыхс! 
Ныр та уал тагьддæр, дæ гæбæр бæхы 
Фæуадз нæ бæрны. 
Æрмæст дæ курæм æмæ дын дзурæм: 
Ныууадз æфсæрмы. 
Уæлбæхæй худынц æртæ барæджы, 
Æртæ сæркъуыры. 
Ахæм фыдлæгтæ, ахæм фыдгуырдтæ 
Кæмæ нæ гуыры! 
Æсхæцид семæ, - йæ хъримаг - ифтыгьд, 
Йæ фарсыл - хъама! 
Цæмæй йæ фæстæ куыд дзурой адæм: 
«Хъайтарæй амард!» 
Фæлæ йæ хъримаг сæмæны сæрмæ 
Фæйнæгмæ бает у. 
Æртæ барæгæй сæ хистæры 'рдæм 
Гуыдалы каст у. 
«Уæздан лæппутæ, уæхи фæндиаг 
Фæрнæй фæцæрут, 
Кæйдæр - мæ бæх у, кæйдæр - мæ уæрдон, - 
Цæмæн мæ 'фхæрут? 
Мæ сабитæ мæм кæсынц æнхъæлмæ, - 
Цы сын хæедзынæн? 
Æххормагæй мын куы мæлой иумæ, - 
Куыд сæм кæедзынæн? 
Хатыр дæ курын, фæлæ, æнхъæлдæн, 
Фыд дæ дæхæдæг? 
«О, ууыл ма тыхе, дæ фæндаг раст у, - 
Ныууадз æрхæндæг. 
336 

Мæрдты Барастыр дæумæ куы дзуры, 
Цæй, хъус йæ хъæрмæ!» 
Æмæ æвиппайд нæмгуыты æхсидт 
Фæцыд йæ сæрмæ... 
«Уыныс, зæронд лæг, æнцон у махæн 
Дæ уаргь æрисын, 
Дæ сабитæ дæм уæдмæ тырндзысты 
Мæрдтæм фæдисы!» 
Ныхъхъавыд ногæй барджыты хистæр 
Мæгуыр Гуыдалмæ 
Æмæ йын нæмыг йæ тæккæ риуыл 
Ысуадзид хъуамæ, 
Фæлæ йæм кæстæр æнцадгай дзуры: 
«Æгæр уыдзæнис! 
Йæ уд нæ фæстæ фæдисхъæргæнгæ 
Æдзух цæудзæнис!» 
«Дæ хъуыды раст у, дзæбæхæй цæрай, 
Нæ дзæбæх кæстæр, 
Фæлæ куы кæныс, мæ хур, ныртæккæ 
Уæлдай ныхæстæ! - 
Хъæрæй худгæйæ куы дзуры афтæ 
Æртыккаг барæг. - 
Йæ мардыл комы ызнæт хæххон дон 
Кæндзæнис хъарæг!» 
«Уый раст у, зонын, æз дæр - уæ хъузон, 
Фæлæ ма хъусут: 
О, хъуамæ зонат æмæ æмбарат, 
Гъе, ныр цы кусут! 
Хъуыды кæндзыстут мæгуыр фыййауы 
Уæлхох сæрвæты? 
Йæ мард нырма дæр мæнæн мæ фынты 
Æнцой нæ дæтты. 
Йæ бæх кæд махæн дæтты йæхæдæг, - 
Йæ цард - йæхи бар, 
337 

Уæд айсæд махæй йæ цæргæбонтæм 
Фæрнæй сæрибар. 
Уынут æй уартæ, йæ хуыз фæцыди, 
Йæ цард цæй цард у! 
Куы йæ амарæм, уæд та йæ зонут, 
Æнæвгьау мард у!» 
«Фæуæд, цæй, афтæ! Дæумæ дæр хъусæм, 
Нæ уарзон кæстæр! 
Ныууадз ын уæрдон, йæ бæхы та йын 
Тæргæ нæ фæстæ!» 
*** 
Æрбарухс комы. Сæуæхсид хъазы 
Æрвон кæрæтты. 
Æнæ бæх уæрдон! Гуыдалæн стыр мает 
Æнцой нæ дæтты. 
«Фæстæмæ 'здæхин, фæстæмæ хъæумæ, 
Æмæ цы кæнон! 
Уæд та нывзилин сæрсæфæн коммæ 
Мæхи æд уæрдон? 
Фæлæ мæ фæстæ мæ чысыл хуртæ 
Цытæ кæндзысты? 
Æнæ дарæгæй, æххуысæнхъæлмæ 
Кæмæ кæедзысты? 
Уæдæмæ хъуамæ мæ бæхы байсон 
Æнæвгьау тохы!» 
Æмæ дын ахызт йæ хъримагимæ 
Æмдзæхгæр хохыл. 
Æгьатыр куыйтæн сæ размæ бабадт 
Къæйдуры фæстæ. 
Æнхъæлмæ кæсгæ хылди пъæззыйау 
Æнцадгай рæстæг. 
Фæлæ дын мæнæ æртæ барæджы 
Æрцæуынц комы. 
Гуыдал сын уайтагьд дыууæ гæрахæй 
Сæ цыд уромы. 
338 

Æртæ барæгæй дыууæ æрхаудтой 
Куыристау зæхмæ, 
Æртыккаг барæг йæ бæх ыскъæры 
Хæстæг къæдзæхмæ. 
Гуыдал йæ фæстæ хъæрæй ныххудтис 
Æмæ йæм дзуры: 
«Гъе-гьей, мæ хъонагь, дæхи цы 'мбæхсыс? - 
Æз дæ нæ сурын! 
Дæ дыууæ 'мбалы сæумæйæ скодтой 
Тæрхон сæхицæн. 
Ныр сын мæрдты дæр сæ кæрæдзийæ 
Нæй, нæй фæхицæн! 
Дæумæ та разынд чысыл лæгдзинад, - 
Фылдæр дын бауæд! 
Нырæй фæстæмæ мæнгард æмгæрттыл 
Æппындæр ма 'уУæнД! 
Хæрзбон уал рауы! Ацы лæгсырдты 
Фæхæсс дæ бæстæм! 
Ды та фæллойы, фæлтау мæгуырæй, 
Æрвит дæ рæстæг!» 
*** 
Хур ратылд арвыл уæрдоны цалхау 
Фæлгæсы хæхтæм. 
Йæ тынтæ радгай кæнынц гæппытæ 
Хæстæг къæдзæхтæм. 
Ыстынг ис хъæды сæ зарæг мæргьтæн, 
Сæ зард - æмбисонд! 
Рæудымгæ дардмæ ызгьоры хъазгæ, - 
У тагьд æмбисбон. 
Æзнæт хæххон дон ызгьоры дуртыл 
Æнæбын комы. 
Гуыдал та заргæ фæцæуы дарддæр 
Йæ бæхуæрдоны... 
1967-68 аз. 
339 

Фæстаг фæлварæн 
Абон хъæуы астазон скъолайы æстæм къласы рауагьдонтæн 
математикæйæ фæлварæн ис. Фæстаг фæлварæн! Сæ  
ахуыргæнæг цалдæр мæйы декреты уыд. Ныр дæр ма æнхъæлмæгæс 
у, фæлæ фæлварæнмæ æрбацыд. Цæй æнæцæугæ йын уыд! 
Дыууæ мæйы размæ директор рæстæгмæ йæ бæсты агуырд- 
та ахуыргæнæг, фæлæ йын ничи сразы нæдæр районы, нæдæр 
горæты. Иу бон мæнмæ йæхимæ фæдзырдта. 
- Лæппу, хъус-ма. Фехъуыстон математикæмæ, дам, дæсны 
дæ. Лæугæ-лæууын, дам, цыфæнды хынцинаг дæр ацаразыс. 
Уый æцæг у? - фарсы мæ, тыхсæгау кæны. 
- Чи дын загьта уыцы мæнг хабар? - сонт фарст æй кæнын. 
- Бимболаты фырт мын дзырдта абон райсомæй, мæ тыхст 
уавæр ын куы бамбарын кодтон, уæд. Уæ математик Никитич- 
нæ фæзæронд ис, йæ ныфс нал хæссы махуонтæм. Таймуразы 
ныхæстæ цас раст сты, уый мæ дæхицæй фехъусын фæнды. 
- Иугæр кæд Бимболаты фырт загьта, уæд дзы цыдæр рæст- 
дзинад ис, - разыгæнæгау кæнын. 
- Æз дæр афтæ хъуыды кæнын! - бацин кодта Хъайтыхъойы 
фырт. 
-Æмæ раст хъуыды кæныс, - бахудтæн æм мæ мидбылты. - 
Скъолайы нæ къласы, стæй училищæйы нæ курсы дæр мæнæй 
дæсныдæр ничи уыд нымайынмæ. Мæ мад мæ-иу, горæтмæ 
исты æлхæнынмæ куы цыд, уæд сæрмагондæй йемæ ракодта, 
цæмæй йæ дуканигæстæ ма асайой. Мæхинымæр афтæ тагьд 
нымадтон, æмæ мæ дуканигæстæ сæ къæбæлтыл нымайгæйæ 
æййафгæ дæр нæ кодтой. 
- Уæдæ афтæ! Нæ математикæйы ахуыргæнæг цы уавæры 
ис, уый зоныс. Никæй арын. Уыцы уроктæ ды кæн, цалынмæ ис- 
кæй ссарон, уæдмæ. 
-Æмæ æз математикæйы уроктæн цы зонын? Куыд сæ хъуа- 
мæ кæнон? 
- Куыд вæййы, афтæ! - йæ ныхас фæбæрзонддæр кодта 
ныллæджытæ арæзт лæг. - Ахуырдзаутæ тæригьæд сты. Сæ 
рæстæг уæгьды сæфы. Дæлæ санаторион скъолайы куыд фæ- 
амоныс, афтæ сын истытæ амон, стæй бæрæг уыдзæн. 
- Математикæйы уроктæ æндæр методикæйыл арæзт сты! - 
нæ разы кæнын æз. 
340 

- Цæй методикæ æмæ цæй цыдæр! Тæккæ райсом райдай 
уроктæ кæнын дæхи методикæйæ! 
- Таймураз цы зæгьдзæн? - æфсоны фарст æй кæнын. 
- Цы хъуамæ зæгъа! Йæхæдæг мын дæ куы бацамыдта! - 
аемае мын ме уæхск æрхоста. - Тæккæ райсом фыццаг урокмæ. 
Райдыдтон уроктæ кæнын фæндзæм къласæй æстæм кълао 
мэе. Программæтæм дæр æркæсын. Кæм уырыссагау, фылдæр 
та сын иронау амонын хынцинæгтæ. Кæнæм сæ иумæ. Сæхи 
сын ахуыр кæнын хъуыды кæныныл. Цыма мæ чысыл æмба- 
рын райдыдтой, афтæ мæм дзурын райдыдта мæ зæрдæ. Мæхи 
æцæг математикæйы ахуыргæнæг æнхъæлын райдыдтон. Уæл- 
дайдæр мын иу бон мæ хæрæфырт Бæгьиаты Таисæ афтæ куы 
бакодта: «Дæу хуыздæр æмбарæм нæ ахуыргæнæгæй. Куы нал 
æрбацæуид», уæд мæ хæрдты стæхынмæ бирæ нал бахъуыд, 
фæлæ мæхиуыл афойнадыл фæхæцыдтæн. 
Сæ ахуыргæнæг æрбацыд фæлварæнтæм ма дыууæ къуыри 
куы хъуыд, уæд. Æз мæ «куыстæй» ист æрцыдтæн. 
Æмæ мæнæ абон фæстаг фæлварæны бон у. Районæй Хъай- 
тыхъойы фырты йас лæг æрбацыд цæстдарæгæй. Цалынмæ 
директоримæ бадынц, уæдмæ æз аивæй бахызтæн тыргьтæм. 
Къласы дуар - гом. Ахуыргæнæг фæйнæгыл фыст фæци фыццаг 
варианты хынцинаг æмæ примертæ. Мæ фарсмæ Таисæ лæууы 
гæххæтт æмæ кърандасимæ. Х= у+, дарддæр æй уæхæдæг 
ахæццæ кæндзыстут. Примертæ дæр ахынцтон, чызг сæ афыста. 
- Иннæтæм дæр сæ адæтдзынæ. Ды та дыккаг вариант фысс, 
-дзурын иннæ чызгмæ. 
Куыддæр хынцинаг кæсын райдыдтон, афтæ директор æмæ 
цæстдарæг лæг уатæй рахызтысты. 
- Ды та ам цы кусыс? - хъæрæй мæ фæрсы Хъайтыхъойы 
фырт. 
Цы кусын, уый бæргæ æмбары, фæлæ мæ уазæджы цæст- 
мæ фæрсы. 
- Ницы. 
- Рæвдз, мæ цæст дæ ам куыннæуал фена! 
- Цæуын. Цæуын. 
Дыккаг варианты хынцинаг кæронмæ нæ бакастæн, афтæ- 
мæй рацыдтæн дæллаг скъоламæ. Мæ куыстытæ кæнын, мæ 
зæрдæ та уæллаг скъоламæ æхсайы. Дыккаг варианты мæ 
иннæ хæрæфырт бады - Тарзан. Æвзæр бæрæггæнæн куы рай- 
341 

са, уæд ын йæ мадæн цы зæгъдзынæн? Дæс минуты ма баззад 
фæлварæны рæстæгæй. Цæуын. Тыргьты ничи ис. Тæвд бон у. 
Къласы дуар - гом. Тыхстæй стволы фарсмæ бады æнхъæлцау 
ахуыргæнæг, æмæ æнхъæлмæ кæсы фæлварæны кæронмæ. 
Хъайтыхъойы фырт æмæ нæ уазæгыл мæ цæст не 'рхæцыд. Ди- 
ректоры кусæн уаты дуар æхгæд у. Æвæццæгæн уым бадынц? 
Бахызтæн къласмæ. Ахуыргæнæджы афарстон: 
- Куыд у? 
- Хорз у! - зæгьы мын. 
Хорз, уæд хорз. Бацыдтæн мæ хæрæфыртмæ. Хынцинаг 
конд. Примертæ аразы. Кæсын фæйнæгыл фыст хынцинагмæ. 
Æркастæн лæппуйы арæзт хынцинагмæ дæр. Цыдæр дзы не 
'мбарын. Хынцинаджы дзуапп æмæ лæппуйы арæзт хынцина- 
гæн алыхуызон сты сæ дзуæппытæ. 
«Уымæн уæвæн нæй!» - ахъуыды кодтон мæхинымæр. 
- Чи дын радта ацы хынцинаг? 
- Ахуыргæнæг. 
Ахуыргæнæгмæ бацыдтæн. 
- Хынцинаджы дзуапп æмæ кæй скодтой, уыдонæн æндæр 
æмæ æндæрхуызон дзуæппытæ ис, - дзурын æм. 
- Афтæ хатгай вæййы, - бакодта сылгоймаг æмæ йæхицæн 
дæр æнæнхъæлæджы йæ армытъæпæнæй йæ гыуыбын æр- 
лæгьз кодта. Раст мын цыма зæгьынмæ хъавыд: «Мæнæн мæ 
хъуыдытæ æндæр кæмдæр сты, лæппу». 
Мæ арæзт хынцинаг æмæ хынцинаджы æцæг дзуапп иу уы- 
дысты. 
«Дыккаг вариантæн сæ «дыууæтæ» цæттæ сты!» - ахъуыды 
кодтон æмæ директоры кусæн уаты смидæг дæн. 
Дыууæ лæджы бадынц æмæ ныхас кæнынц. 
- Ам та дæ? - сонтæй мæ афарста директор. 
- Фæлварæны рæстæг сахатырдæг адаргъдæр кæнын хъæ- 
уы! -дзурын мæ тыхстæй. 
- Уæд цæмæн? - фæрсы мæ Хъайтыхъойы фырт. 
- Уымæн æмæ дыккаг варианты хынцинаг раст конд нæу. 
Ахуыргæнæг сæм æй йæхæдæг алæвæрдта. Мæнæ раст конд 
хынцинагимæ æз цæуын мæ хæрæфыртмæ. Уый йæ иннæтæм 
адæтдзæн. Цас раст дæн, уый нæ зонын, фæлæ аххосджын 
ахуыргæнæг у! Ахуыргæнæг аххосджын кæм у, уым та директор 
дæр уыдзæн аххосджын. 
342 

- Æмæ йыл худæн дæр нæй! Ахæм уавæры йæ æндæр 
хынцинæгтæ аразыныл архайын хъæуы, уый та фæлварæнты 
бады. Уымæн ныр йæ зонд йæ гуыбынмæ цæвы! - айхъуыстон 
ма Хъайтыхъойы фырты ныхас. 
Фæлварæны рæстæг сахаты æрдæг фылдæр ахаста. 
Цалдæр боны фæстæ æстæмкъласонтæн ныццагьта фæстаг 
дзæнгæрæг... 
Уый та Элкъанæн 
Элхъан у ныртæккæйы постхæссæгХъобаны. Ныллæггомау, 
ас кары лæг. Кæд йæ райгуырдæй гуылмыз рахаста, уæддæр 
уый хыгьд у бынтон зæрдæхæлар, йæ мидбылхудт æдзухдæр 
хæссы йæ цæсгомыл. Йæ хызын кæдфæнды дæр вæййы йе 
уæхскыл æппæрст, - хатт лæгмæ афтæ дæр фæкæсы, цыма 
йе 'фсины фарсмæ йæхи куы 'руадзы, уæд дæр æй нæ райсы. 
Цыма гуыргæ дæр уыцы хызынимæ ракодта. 
Дæллаг Хъобаны уæлмæрттæм æввахс цæры Елхъан. Са- 
батизæртæ та авд вæййынц. Ног мæрдджынтæ уæлмæрдмæ 
куы фæцæуынц, уæд сæм æнæмæнг бадзурынц. Ус цæрдæг ра- 
уайы. Сабатизæры устытимæ баиу вæййы. Сабатизæры фынг 
наливкæйæ фидауы. Рухсаг фæзæгьынц, фæйнæ дæр ануа- 
зынц. Хатт сæ хъæрæй ныхас дæр райхъуысы. Елхъаны ус 
тагъд-тагъд акомдзаг кæны, стæй уæд чъирийы кæрстытæ æмæ 
карчы хуыздæр хæйттæ сæрмагонд къухсæрфæны атухы, тых- 
тон йæ раздарæны дзыппы атъыссы: «Ай та Елкъанæн!». Уыцы 
ныхæстыл хъæуы устытæ рагæй сты ахуыр, ничи йын ницы 
фæзæгъы. Кæд дзы æддагон исчи вæййы, уæд æм уый бакæсы 
былысчъилæй æмæ иннæрдæм азилы, цыма афтæ фæфæрсы: 
«Елкъан та ма нын чи у?» 
Посты машинæ сихормæ æввахс æрбахæццæ вæййы. Уæд- 
мæ Елхъан дæр йæ фосмæ базилы, стæй ссæуы Дæллаг Хъо- 
банæй посты агъуыстмæ. Райсы газеттæ æмæ фыстæджытæ. 
Йæ хызыны сæ фæд-фæдыл айв сæвæры æмæ араст вæййы 
йæ куыст кæнынмæ. Посты хицауæй кусы бурдзалыг рæстæмбис 
кары куырттатаг сылгоймаг. Йæ мидбылты куы бахуды, уæд йæ 
алфамбылай дæр барухс вæййы. Æви кæд мæнмæ афтæ  
фæкæсы, мæ хъæуккаг, стæй ма ме сиахсы æрвад кæй у, уымæ гæсгæ. 
343 

Куыдфæнды уæд, уæддæр Мæдинæ посты хицау у, пост- 
хæссæг та Елхъан у. Елхъан хъæуы нымаддæр у: кæмæ цины 
хабæрттæ хæссы, кæмæ та, йæхи дæр нæ фæфæнды, фæлæ 
уæззау хабар дæр бахæссы. Мæнæн дæр Елхъан æрæджыйæ 
ардæм у цинхæссæг: хатгай ме 'мдзæвгæтæ районы газеты фæ- 
зынынц, мæ фыстытæ радиойæ дæр райхъуысынц. Уыцы куыс- 
тæн мын цыдæр капеччытæ æрбарвитынц. Бирæ нæ, фæлæ 
уæддæр зæрдæйæн æхсызгон вæййы. Елхъан мæм фыццаг 
гæххæтт æрбадары, мæ къух ыл æрæвæрын. Уый гæххæтт йæ 
хызыны бæстон нывæры, стæй гонорар сисы - рагацау ын ны- 
мад вæййы - æрбадаргь мæм кæны йæ къух. Гæххæттын æх- 
цатæ райсын, лыстæджытæ йын йæ арммæ æркалын: ахуыр у 
æмæ йæ арм цæттæйæ фæдары. Мидбылхудгæ йæ сæр бати- 
лы, бузныг фæзæгьы æмæ араст вæййы дарддæр йæ пост уар- 
гæ Дæллаг Хъобаны 'рдæм. 
Дыууæ боны уыдтæн зынгсирвæзты ныхмæ ахуырты. 
Уыцы дыууæ боны мын мæ куыстытæ кодта Хъаныхъуаты 
Хазби: уымæ æхсæзæм кълас ис, мæнмæ - æвдæм. Дыууæ 
къласы-иу баиу кодта æмæ-иу лæппуты дæлбыл фæзы фут- 
болæй хъазыныл бафтыдта, чызджытæ та сын-иу æмдзæгъд 
кодтой. Йæхæдæг та-иу сæм дардæй каст. Уæвгæ мæ кълас 
цæстдаринаг нæ уыд, мæхи ахуыр уыдысты, æнæ мæнæй 
се 'гъдау ноджы уæлдæр вæййы, фæлæ директоры афтæ 
бафæндыд. 
Дыккаг бон изæрæй фæстаг автобусæй æрхызтæн скъолайы 
раз. Уайтагьд мæ хъомылгæнинæгтæ мæ алыварс амбырд сты. 
- Куыдтæ стут? - афарстон сæ уайтагьд. 
- Алцыдæр хорз уыд! - цингæнгæ мын радтой дзуапп, - 
фæлæ нын демæ хуыздæр вæййы. 
Уæдмæ мæм Хазби-Хыдзыр дæр хæстæг æрбацыд, мæ къух 
мын барджынæй райста æмæ мидбылхудгæйæ дзуры: 
- Хорз у алцыдæр. Ныр сæ мæнæ иннæ хъомылгæнджы бар 
бакодтон, ды та дæ уæргьтæ сæвæр æмæ, цом, фæйнæ бæгæ- 
ныйы бануазæм де 'рбаздæхты тыххæй. 
Хызырмæ уæлдай æхца никуы вæййы. Уæдæ мыздисæн бон 
дæр нæу. Цæй бæгæныйы кой кæны? Мæ дзыппы ма цы æртæ 
сомы ис, уыдон æм, мыййаг, ферттывтой? 
- Мæнæ мæ фæстаг æхцатæй Фирдоуси æмæ Овидийы 
чингуытæ балхæдтон. Зын ссарæн сты. Тыхтæй мын сæ рахас- 
344 

той скъладæй. Цæй аргь мын сыстадысты сæ магарычимæ, 
уый зоныс? 
- Йэе зонын дæр мæ ницæмæн хъæуы! Уæвгæ, цом, уыдон 
пэер æрыхсæм! - цыма йæ дзыппытæ æхцайæ дымст уыдысты, 
афтæ барджынæй мæм æрдзырдта Хыдзыр - мæнæй бирæ 
баерзонддæр у! - æмæ та уæле бынмæ ныххудти. - Цом, цом, 
цалынмæ кафе нæ сæхгæдтой, уæдмæ! 
/Ез дисгæнгæ бацыдтæн мæ кусæн уатмæ. Сæвæрдтон 
чингуытæ æмæ фæстæмæ фездæхтæн. Мæхинымæр хъуы- 
ды кæнын: «Цымæ кæд ахъæздыг ацы лæг? Кæцæй йæм цы 
аербафтыд? Æнæуи чъынды нæу, фæлæ йæ ахæм рæдауæй 
дæр никуы федтон. Ам цыдæр ис, фæлæ цы? Цæй, фендзыс- 
тæм æй!» 
Кафейы цур Чъогьуыл æмæ Жохæйы лæугæ баййæфтам, 
Хыдзыр уыдоны дæр бахуыдта æмæ барджынæй буфетгæс Ас- 
лæнбегмæ дзуры: 
- Фæйнæ уазал бæгæныйы ма нын рауадз! 
Аслæнбег уайтагьд айдзаг кодта цыппар бæгæнынуазæн 
кърусгæйы æмæ сæ ралæвæрдта. 
- Цыппар æлгьыст у, фондз сæ бакæ æмæ йæ дæхимæ уадз. 
- Мæнæн нуазæн нæй. Кусгæ кæнын, - йæхи бамæгуырхуыз 
кодта Аслæнбег. 
- Куыст фæдæ! Мах дæ фæстаг уазджытæ стæм! - бардзыр- 
ды хуызы йæм дзуры Хыдзыр. 
- Омæ, уæ куывды сæр цы у? - фæрсы йæ сабыргай  
буфетгæс. 
- Алцы дæр йæ рады! Ныр та уал Хуыцауæн табу! - æмæ 
йæм йæ кърусгæ бадаргъ кодта, бакъуырцц æм кодта. Алкæи- 
мæ дæр бакъуырцц кодта йæ кърусгæ æмæ йæ уый фæстæ йæ 
былтæм схаста. 
Иннæтæ дæр «оммен» загьтой æмæ анызтой. Æз, кæд уы- 
рыссаг бæгæны уый бæрц нæ уарзын, уæддæр æй мæ былтæм 
схастон, анызтон дзы. Сабыргай-сабыргай кърусгæтæ равдæ- 
лон сты. 
- Уастырджимæ дæр бакувæм! - худы Хыдзыр. 
Аслæнбег та байдзаг кодта бæгæнынуазæнтæ. Алчи та 
зэрхæцыд йæ кърусгæйыл æмæ та йæ сабыргай нуазы, Уастыр- 
джийæн аргьгæнгæйæ. 
Аслæнбег æртыккæгтæ куы байдзаг кодта, уæд Хыдзыр хъæ- 
345 

рæй ныххудт, йæ былтæ асæрфта, мæнмæ æрбакаст æмæ бын- 
тон æндæр хъæлæсæй райдыдта дзурын: 
-Æртыккаг сидт, уæвгæ сидт нæ, гаджидау! О! О! Гаджидау! 
Æртыккаг гаджидау уыдзæн Елхъаны цæрæнбоны тыххæй! 
- Уый та ма чи у? - тæрхæджы сæрты йæ дзырд раппæрста 
Аслæнбег. 
- Куыд чи? Мæнæ нæ постхæссæг Елхъан! Гыццыл Елхъан! 
Махæн абон ацы куывд чи сарæзта. 
- Æмæ уæд йæхæдæг кæм и? - ныр та йæ æз афарстон. 
- Йæхицæн та йын афонмæ йæ ус йæ рустæ лæгьзытæ 
кæны: «Елкъан, мæ дзæбæх Елкъан, ды мын куы нæ уаис, 
кæнæ æз дæуæн куы нæ уаин, уæд куыдтæ цæриккам?» 
Елхъаны цæрæнбон нын бирæ уæд! - йæ ныхас балхынцъ код- 
та Хыдзыр æмæ та хъæрæй ныххудт æмæ бæгæныйæ адджын 
хуыпп скодта. 
- Уæдæ кæд афтæ у, уæд нын цæрæд Елхъан! - скарстон 
æз дæр æмæ кърусгæ мæ дзыхмæ схастон, мæхæдæг Хыдзыр- 
мæ аивæй кæсын. Уый та мæнмæ æрбакаст. Кæрæдзи цæстæй 
ацахстам. Йæ цæстытæ худынц, мæ цæстытæ йæ фæрсынц. 
Æруагьтам нæ кърусгæтæ. Кæсæм кæрæдзимæ. Иннæтæ та 
махмæ кæсынц. 
- Цæй, цы мæм ныккастыстут? Мæнæ мæм знон Елхъан То- 
тырджаны гонорар ныууагьта. Уæдæ сæ цы фæкодтаин? Йæхи- 
мæ йын сæ радтаин æмæ та сæ чингуытæ балхæдтаид! Иу хатт 
мах дæр йæ хардзæй фæйнæ бæгæны куы бануазæм, уæд нæ 
мур дæр ницы бахъыгдардзæн. Уый та мæгуырдæр нæ фæуы- 
дзæн! Кæд сыл йæ хид нæ акалдта! Ахсæв-бонмæ донæй дуртæ, 
мыййаг, нæ хæсдзæн. Истытæ та афысдзæн! 
Лæппутæ хъуыддаг куы бамбæрстой, уæд мæм фæрсæгау 
æрбакастысты, стæй худын райдыдтой. Æз дæр хъæрæй ных- 
худтæн. 
- Лæг дæ æмæ лæджы ми бакодтай, Хыдзыр! Елхъан цас 
фæразы, уый зын зæгьæн у! Уыцы хызынимæ хурæй-къæвдайæ 
Уæллаг Хъобанæй Дæллаг Хъобанмæ рацу-бацу кæн! Уый 
кæуылты хъуыддаг у! Йæ цæрæнбон бирæ уæд! Чи йæ æрхъуы- 
ды кодта, уый йын иннæ хатт йæхи мыздæй куыд раарфæ кæна, 
мах та уыцы хорзæх уæд! 
Уынгмæ рахызтыстæм. Цæуæм скъолайы 'рдæм. 
346 

- Цас ын ныууагьтай? - афарстон Хыдзыры. 
- Лыстæджытæм ма сом афтыдтон, - бакодта Хыдзыр. 
- Æз та йын æрмæст лыстæджытæ ныууадзын... 
- Абарстай дæхи мæныл! - хъæрæй ныххудт Хыдзыр æмæ 
маем сæрбæрзондæй æрдзырдта: - Адæмимæ цæрын зонын 
хъэеуы, зонын! 
Æз дæр ныронг куыд никуыма худтæн, афтæ зæрдиагæй 
ныххудтæн. 
Р.З. 
Уæдæй фæстæмæ-иу Елхъан æнхъæлмæ каст, æз горæтмæ 
кæд ацæудзынæн, цæмæй мын мæ гонорар Хыдзырмæ ратта. Гъе, 
фæлæ сын Мæдинæ сæ фæндтæ æнæнхъæлæджы айхæлдта. Иу 
бон мæм фæдзырдта æмæ мæм дæтты æхца æфснайæн чиныг. 
«Лæппу, цы 'хцатæ дæм цæуой, уыдон дын ам æмбырд кæн- 
дзынæн. Цардмæ иу боны цæстæй кæсын нæ хъæуы. Зонын æй, дæ 
ахуыр æрдæгыл нæ ныууадздзынæ! Фæлварæнтæ дæттынмæ куы 
цæуай, уæдмæ дын бамбырд уыдзысты. Дæ мызд та дын куывдтæ, 
чындзæхсæвтæ æмæ суанг зиантæм цæуыны фаг дæр у. Ныр та 
уайгæ кæн, мацыуал сдзур, афтæмæй», - йæ ныхас балхынцъ кодта 
мæ хъæуккаг. 
Æмæ мын æцæгæй дæр уыцы аз фæндагмæ бамбырд кодта мæ 
капеччытæ. 
Газет «Ленины тырыса» 
1968 азы 22 августы, №100 (5132). 
Æдзард поэт Абайты Викторы æмдзæвгæтæ куы бахастон 
районы газеты редакцимæ, сæйраг редактор Алæджыхъо- 
йы-фырты стьолыл сæ куы æрывæрдтон, уæд сыл уайтагьд 
йæ цæст ахаста, мæ разныхас дæр акает. Иудзæвгар мæ фы- 
стытæм нымдзаст. 
- Цы лæппутæ нæ фæхъуыд! Цас курдиæттæй фæцух стæм! 
- ныккæрзыдта Тимофей. - Æмæ уый æрмæст иу хохаг хъæуæй! 
- Хуыцау хорз, æмæ ма Викторы тетрад баззад, йæ ахуыр- 
гæнæг хо Замирæт æй цæсты гагуыйау хъахъхъæны. Иннæтæй, 
хъыгагæн, ницыуал баззад. 
- Цы, уый зоные? - æваст йæ тæрных аныхгæйæ мæм æрба- 
каст лæг. - Хъобаны хъæуыл ма сæрмагонд фарс бацæттæ кæн 
347 

газетæн. Ацы лæппуты кой дæр скæн, æндæр ахсджиаг хъуыд- 
дæгтыл дæр æрдзур, йæ абоны царды кой дæр ракæн. Цыбыр- 
дзырдæй, æнхъæлмæ дæм кæсын! 
- Бацархайдзынæн! - уыдис мæ дзуапп. 
Уыцы ныхасæй мæй дæр нæ рацыд, афтæ районы газет- 
кæсджытæ чысыл фæхæстæгдæр сты хæххон хъæуы цардмæ. 
Мæ ныхас кæй нæ уырны, уымæн мæнæ газет дæр æмæ йæ 
æрмæджытæ дæр. 
Зæлынц комæй зарджытæ 
Хъобан... Æвæццæгæн, зын ссарæн у Иры дзыхъхъы ахæм 
лæг, чи нæ фехъуыста Хъобаны кой. Ардыгæй рацыдысты Тлат- 
таты Чермен æмæ Бæтæйы фырттæ, ам райгуырдысты Алыккаты 
Хазби æмæ Хъаныхъуаты Бола. Хъобан у ирон культурæйы авдæн. 
Тлаттаты Чермен 
уыд мæгуыр адæмы 
сæрыл тохгæнæг. Уый 
фыццагдæр лæгæй- 
лæгмæ æрлæууыд 
æлдæртты ныхмæ, 
уыдис афхæрд, æс- 
сæст адæмы ныфс 
æмæ æнцой. Æнæкæ- 
рон тых æмæ хъару 
фыхт йæ риуы. Нæ 
йæм бауæндыдысты 
æлдæрттæ æргомæй, 
хин æмæ мæнгарддзи- 
нады фæрцы фæуæ- 
лахиз сты Черменыл. 
Фæлæ нæ ферох йæ 
ном адæмæй. Уый баз- 
зад таурæгьты, ссис 
зарæджы аккаг лæг. 
Йæ зарæг та цæуы 
фæлтæрæй-фæлтæр- 
мæ, айзæлы Иры хæх- 
ты. Кæддæр Чермен 
цы зæххы хæйттыл 
348 

ох кодта, уырдыгæй ныр хъуысы хъæлдзæг зарджытæ, зæлы 
зы Чермены тохмæ сидæг зарæг. 
Чермены фæстæ лæгдзинад равдыстой Бæтæйы фырттæ 
Будзи æмæ Аслæнбег. Зæлы зарæг райдзаст къуылдымтæй. 
«Ой, ам, дам, нын ам цæрæнбæстæ куы нæ уал у...» 
Ныхъхъус, нырхæндæг зарæджы мыртæм Бæтæйы рагь. 
Мысы кæддæры бонтæ. Ардæм фæлыгьдысты Будзи æмæ  
Аслæнбег сæ уарзон хъæубæстæй, ардыгæй райдыдтой сæ мает 
исын уæздæттæй. 
Уæдæ чи нæ фехъуыста Хъаныхъуаты Болайы ном. Уый 
уыдис стыр тыхы хицау, хæдæфсарм ирон лæг. Адæм æй йæ 
тых æмæ йæ асы тыххæй схуыдтой «Хъазыбеджы хох». Цал 
æмæ цал хатты фембæлд Бола намдзыд богæлттимæ, цал 
æмæ цал хатты скодта ном ирон адæмæн. Бола уыдис цæугæ 
мæсыг, лæугæ хох. 
Чермен æмæ Бæтæйы фырттæ уыдысты кæвдæсæрдтæ. 
Уыдон тох кодтой æлдæртты ныхмæ, сæ лæгдзинад æвдыстой 
кард æмæ топпы кæсæнæй. 
Æндæр у ныртæккæ Хъобаны цард. Царды хурзæрин рæв- 
дауы чысыл хæххон хъæуы. Сæууон уддзæф хъазы уæлхох 
быдырты. Хох хохмæ бахуды, бæлас-бæласмæ, дидинæг-ди- 
динæгмæ. Октябры революци байгом кодта уæрæх фæндæгтæ 
рæзгæ фæлтæрæн. Абон Хъобаны фæсивæд сæ лæгдзинад 
æвдисынц ног царды арæзты. Хæххон чысыл хъæуæй рацыдис 
дохтыртæ, инженертæ, æфсæддон командиртæ, агрономтæ, 
дæсгай ахуыргæнджытæ, хъомылгæнджытæ... Хъобаны рай- 
гуырд фыесæг Шанаты Уари, нывгæнæг Хъаныхъуаты Умар... 
Райгуырæн бæстæ зын уавæры куы уыдис, знаг нын нæ рухс 
цард халынмæ куы хъавыд, уæд Хъобанæй ацыд 286 хæстоны 
æмæ дзы тохы быдыры хъæбатырæй фæмард 115 адæймаджы. 
Уыдонæн сæ фылдæр уыдысты бархионтæ. Бирæ хæдзæрттæй 
та ацыдысты цалдæргай лæппуйы. Уыдонимæ Дзуццаты Инусы 
цыппар фырты: Булта, Тимошæ, Петя æмæ Тасолтан,  
Хъаныхъуаты Бобойы æртæ фырты, Бæгьиаты Замирæт æмæ йæ 
дыууæ 'фсымæры, Быдтаты лæппутæ Бахтæнджери æмæ Ба- 
рис, Цъыккаты Тотыры фырттæ Уырызбег æмæ Костя, Дзуццаты 
æфсымæртæ Ноги æмæ Ревскæ, Апаты Барис æмæ Бæппи... 
Фынддæс æмæ фондзæссæдзы нал банымадта Хъобан йæ 
хъæбултæй, нал райхъуыст сæ зарын дидинæгджын рæгьтæй, 
нал федтой æхсæрдзæнты кафт. 
349 

Фæлæ рох не сты хъæубæстæйæ. Хъæуы зынгæ бынат сын 
æвæрд æрцыд иумæйаг цырт. Сæ кады зарæг та мæйрухс æх- 
сæвты айзæлы дардыл. Ныхъхъырнынц æм рæгътæ, фæхъыр- 
ны йын Джызæлдон. 
Фыццаг электрон станцæ 
Рæсугьд у хæхбæстæ, уæлдайдæр та сæрдыгон. Калынц 
дидинæг уæлхох быдыртæ, рог дымгæ зилы рæгьтыл. Хъæды 
сатæг, æхсæрдзæнты зарæг арф кæмтты рæвдауынц адæй- 
маджы зæрдæ, дæттынц ын æнæкæрон цинад. 
Комы нарæджы æнæрынцой кусы Джызæлдоны электрон 
станцæ. Уый у Октябры революцийы хъæбултæй иу. Ардыгæй 
федтой фыццагдæр хæххон адæм Ильины рухс. Фыццагдæр 
Джызæлдоны станцæйы тыхæй райдыдтой кусын завод «Кав- 
цинк» (ныры «Электроцинк») æмæ Садоны æрзæткъахæнтæ. 
Арæх-иу кастис Баймæтаты Цыппу Къæхтысæрæй Хъобаны 
уæлвæзтæм. Йæ бынмæ та комы нарæджы абухта хæххон æз- 
нæтдон. 
«Цас тых сæфы дзæгьæлы» - хъуыды-иу кодта йæхинымæр 
Цыппу... Æмæ 1927 азы мæгуыр хæххон лæджы фæндонмæ 
гæсгæ Джызæлдоныл райдыдтой электрон станцæ аразын. 
«Джызæлдоны электрон станцæ уыдзæнис фыццаг хæххон 
электрон станцæ нæ бæстæйы. Йæ арæзтадæн уагьд æрцыдис 
11.220.000 сомы» - фыста газет «Советон Хуссар». 
Куысты уавæртæ уыдысты зын. Комы нæ уыдис фæндæгтæ. 
Лом æмæ дзæбуг уыдысты хуыздæр кусæндзаумæттæ. Бæхтæ 
æмæ галтæ - та тыхджындæр уæзласæнтæ. 
Ирон адæммæ баззад хорз æмбисонд: лæджы куы бафæн- 
дæ, уæд хох дæр афæлдахдзæн. Æмæ уый, æцæг афтæ у. Ацы 
нывы уынут Джызæлдоны арæзтады къамтæй иу. Кæсут-ма 
кусджыты цæсгæмттæм, куыд уæндонæй æвналынц!.. Уыдон 
лæгдыхæй бакъæртт кодтой хох æртæ километрæй фылдæр. 
Джызæлдоны арæзтады куыстой Цæгат æмæ Хуссар Ирыстоны 
фæсивæд, украинæгтæ, уырыссæгтæ, гуырдзийæгтæ.  
Арæзтадæн разамынд лæвæрдта дæсны инженер Ефремович. 1934 
азы Хъобангомæй райхъуыст уæззау турбинæты уынæр.  
Хæххон хъæутæ скалдтой цæхæр. Ирыстоны фæсивæдæй бирæтæ 
сæ царды фæндаг райдыдтой Джызæлдоны арæзтадæй. Уыдо- 
нæн сæ фылдæр уыдысты хъобайнæгтæ. Джызæлдоны  
станцæйы кусджытæй бирæты сæ хъысмæт ахаста æндæр рæттæм. 
350 

Къусраты Яков разамынд дæтты Эзмины станцæйæн, Хъаны- 
хъуаты Хадзырæт — Орджоникидзейы станцæйæн, Цыбырты 
Христафор - педагогон институты профессор. 
Станцэейы ма абоны бонмæ кусынц йæ фыццаг аразджытæ 
дæр. Уыдон сты Челæхсаты Гаврил æмæ Дегьуаты Алихан. Суанг 
арæзтады фыццаг бонтæй абоны онг уыдон куысты сты æнæзæр- 
даехудт, фæллойуарзаг, кæстæртæн та - фæзминаг. Уымæн сты 
Кады фæйнæгыл сæ къамтæ. Æнувыдæй кусынц фæсивæд дæр. 
Станцæйы куыст цæуы æнæкъуылымпыйæ. Йæ коллектив та 
хэессы коммунистон фæллойы ном. 
Ныртæккæ станцæйæн разамынд дæтты коммунист Бекмыр- 
заты Петя. 22 азы размæ бахызт фыццагдæр станцæйы къæ- 
сæрæй. Кусын райдыдта ремонтгæнæджы æххуысгæнæгæй. 
Бонæй-бонмæ фылдæр кодта йæ зонындзинæдтæ. Ахуыр кодта 
фæсаууонмæ. Ссис электрон станцæйы разамонæг. 
Санаторион скъола 
1958 азæй фæстæмæ Хъобаны кусы санаторион скъола. 
Ам æрвылаз вæййынц сывæллæттæ Ирыстоны алы хъæутæй. 
Хъæлдзæг у сабиты æрвылбоны цард. Цъæх уæлвæзтæ æмæ 
къахвæндæгтыл чи бафсæстисуайынæй. Хæххон æхсæрдзæнты 
зарджытимæ баиу вæййы сæ зард. Чи бафсæды рагуалдзæджы 
хъулон-мулон гæлæбуты фæстæ тæхынæй, чи бафсæды дидин- 
джыты адджын тæфæй! Скъоладзаутæ базонгæ вæййынц  
Хъобаны цардимæ, йæ ивгьуыды азтимæ. Сæ зæрдæты баззайынц 
Чермен æмæ Бæтæйы фыртты сурæттæ. Æниу кæй нæ бафæнды 
Болайы хуызæн хъаруджын уæвын та! Ам скъоладзаутæ ацæуынц 
Джызæлдоны былтыл, ахизынц Къæхтысæры гакъон-макъан 
фæндагыл, вæййынц Дæргьæвсгомы, фенынц фыдæлтыккон 
историон бынæттæ «Мæрдты горæт» æмæ нæ фыдæлты хæцæн 
мæсгуытæ. Фенынц Хъæрмæдоны рæсугьддзинад. 
Зынгæ фæхуыздæр скъолайы куыст фæстаг азты. Уæрæх- 
дæргонд æрцыд йæ кæрт, аивдæр фæлгонцгонд æрцыдысты 
кълæстæ æмæ цæрæн уæттæ. Æрæджы сабитæн балæвар код- 
той хинайæн бассейн. Йæ алыварс сагьд æрцæудзæн дидин- 
джытæ. Дидинджыты æхсæн лæудзæн Ильичы цырт. 
Утæппæт куыстытæн хорз разамынд дæтты скъолайы  
директор Дзгойты Таймураз. 
- Хъуамæ сабитæ махмæ æнкъард ма кæной, кæддæрид- 
дæр уой зæрдæрухс, сæ алфамбылай хъуамæ уа рæсугъд æмæ 
351 

айв. Лæмæгь сывæллон рæсугьд æмæ хъæлдзæг ранмæ куы 
бахауы, уæд дзы ферох вæййы йæ низ, - зæгъы Таймураз. 
Сабитæм хорз цæстдард ис медициной æгьдауæй. Ис дзы 
дохтыр æмæ æртæ медициной хойы. Ныййарæг мадау бауар- 
зынц сабитæ уыдоны, стæй ахуыргæнджыты. Бирæ азты дæргьы 
кусынц хъомылгæнджытæй Елехъоты Симæ, Фидараты Надеж- 
дæ, Гиоты Варварæ æмæ иннæтæ. Уыдон кæддæриддæр сæ 
куысты сты æнæзивæг, æнцонæн ссарынц фæндаг алы сабийы 
зæрдæмæ дæр. Хистæрты зонындзинæдтыл ахуыр кæнынц кæс- 
тæртæ дæр. Уыдонимæ Цæруаты Любæ, Кочиты Тамарæ æмæ 
иннæтæ. Скъолайы ис библиотекæ, кæсæндон, хъазæн зал. 
Скъоладзаутæ сæхæдæг сарæзтой цалдæр равдысты: 
«Хетæгкаты Къоста- нывгæнæг-поэт», «Уадзуа алкæддæрхур», 
«Нывгæнæг - сæрибарыл тохгæнæг». Стыр равдыст сарæзтой 
Хъобаны зынгхуыст хæстонты къамтæй. 
Айв фæлгонцгонд у ногдзауты уат дæр. Ам арæзт æрцыд  
Ленины халагьуд йæ скульптурæимæ. Ис дзы сывæллæтты ныв- 
тæй равдыст, пластилинæй куыстытæ. Сывæллæтты бæрны ис 
алыхуызон хъæзтытæ: шахмæттæ, шашкæтæ, теннис,  
волейбол, бильярд æмæ æндæртæ. 
Иу ныхасæй æппæт фадæттæ дæр ис скъолайы сабитæн. 
Сидзæр дæр бафсæст хуры тынтæй 
Хъаныхъуаты Уырыспи йæ дыууæ 'фсымæримæ фæмард 
Фыдыбæстæйы Стыр хæсты. Йæ къай Косерхан баззад си- 
дзæргæсæй æртæ лæппу æмæ дыууæ чызгимæ. Советон хица- 
уад балæууыд йæ фарсмæ, дзæгьæл нæ ныууагьта сидзæрты. 
Бахъомыл сты. Алчи дæр сæ ссардта царды фæндаг. 
Хистæр лæппу Хадзымурат кусы Мæздæджы астæуккаг 
скъолайы ахуырады сæргълæууæгæй, астæуккаг Махарбег каст 
фæцис арæзтадон техникум æмæ кусы Садоны, кæстæр райста 
механичы дæсныйад. Дыууæ чызджы Ирæ æмæ Розæ каст фес- 
ты педагогон æмæ медициной скъолатæ. 
Буц у мады зæрдæ йæ хъæбултæй. 
Хъæууон дохтыр 
Хъобаны рынчындоны дохтырæй кусы Фардзинты Петя. Æн- 
цон нæ уыдис йæ царды фæндаг ссарын. Суанг сабийы бонтæй 
фæстæмæ бæллыдис дохтыр суæвынмæ. Астæуккаг скъолайы 
352 

гьæстае бацыдис кусынмæ Кировы номыл хуыйæн фабрикæмæ. 
Изæрæй та ахуыр кодта Хæххон-металургон институты. 
- Хорз у аразæджы дæсныйад, - зæгьы Петя, - фæлæ кæд 
уым ахуыр кодтон, уæддæр мæ раздæры бæллиц цух нæ уагьта. 
Иучысыл ма акуыстон сахаттæаразæн заводы слесырæй, стæй 
уæд мæ гæххæттытæ балæвæрдтон медициной институтмæ. 
Фæлварæнтæ... Цы ис уымæй зындæр! Цас мæт æмæ са- 
гьæс, цас хъуыдытæ ныууадзынц адæймаджы зæрдæйы!.. 
Бацыдис Петя медициной институтмæ. Сæххæст йæ кæд- 
дæры бæллиц. Ахуыры уыд зæрдæргьæвд. Бонæй-бонмæ 
дохтыры куысты сусæгдзинæдтæ æргом кодтой йæ размæ. 
Уыциу рæстæг куыста тагъдæххуысы машинæйы, сæрды 
улæфты рæстæг та Цъæйы турбазæйы. Ныр Петя кусы Хъоба- 
ны. Йæ хорз куысты руаджы йæхи бауарзын кодта хъæубæс- 
ты адæмæн. 
Хæстон лæг 
Хъобаны фæсивæдæй Фыдыбæсты Стыр хæсты чи тох  
кодта, уыдонæй иу у гвардийы майор Плиты Муссæйы фырт Ел- 
берд. Йæ сæрæн æмæ хъæбатырдзинады тыххæй уымæн лæ- 
вæрд æрцыд Советон Цæдисы дæс хæрзиуæджы, цыппар та 
- Чехословаки æмæ Польшæйы сæрибаргæнæггаг. Ныртæккæ 
Елберд у æфсæддон хайы разамонæг. 
Зарæггæнæг 
Æвæдза диссаг у зарæджы хъысмæт! Уый райгуыры цин 
кæнæ мастæй. Цæуы зæрдæйæ-зæрдæмæ, хъæуæй-хъæумæ, 
комæй-коммæ; айзæлы рæгътыл, ахизы хæхтыл. 
- Мæнмæ гæсгæ ирон зарджыты зынгæ хай райгуырдис Хъо- 
бангомы. Уымæн æмæ ардыгæй рацыдысты адæмы уарзон 
хъæбултæ Чермен æмæ Бæтæйы фырттæ, - зæгъы хъобайнаг 
лæппу Бибуаты Валодя. 
Валодя у дæсны зарæггæнæг. Ирон героикой зарджытæ кæны 
рæсугьд. Архайы хъæууон клубы хихъæппæрисадон къорды. 
Йæхи зæрдæйы дæр райгуыры ног зарæг. Скодта уал дыууæ 
зарæджы. Уыдонæй иу у Хъаныхъуаты Болайы зарæг, иннæ та - 
Хъобаны зынгхуыст хæстонты зарæг. 
353 

Федро æмæ сæгуыты лæппын 
«Цымæ цалæм хатт ныууасыдысты?» - кæрчыты хъæр маем 
мæ мидвынмæ куы 'рбайхъуыст, уæд афарстон мæхи. Уæлгом- 
мæ куыд хуыссыдтæн, афтæ рахъил дæн сынтæджы, мæ сæр 
суанг къæхтырдыгæй рудзынджы авгыл андзæвд. Мигьæй маем 
тыргъты цæджындзтæ гæзæмæ разындысты. 
- Хуысс уал. Æз æдде уыдтæн. Ахæм мигь ныббадт, ахаем, 
æмæ лæг йæ фындзы бын дæр нæ уыны, - уæззаугай мæм æр- 
бадзырдта Федро æмæ къулы 'рдæм азылд. 
Æз дæр фæстæмæ мæхи æруагьтон. Хуыссæг мæ нал ахсы. 
Цыдæр æнахуыр хъуыдытæ мæ сæ уæлныхты рахæсс-бахæсс 
кæнынц. 
Кæд нæ Æфсати нæ уадзы цуаны. Тырсыгомы нæхи Сер- 
гейæ цуанондæр лæг нæ уыд йæ рæстæджы æмæ мын кæддæр 
йæ хабæрттæ куы кодта, уæд афтæ загьта: «Тота, æз цалын- 
мæ мæ фыны сырдты паддзахы нæ фенын, уæдмæ мæ гарз мæ 
къухмæ нæ райсын. Уый куы фенын, æрмæстдæр уæд ацæуын 
цуаны æмæ афтидармæй никуы ма раздæхтæн. Цуан фылдаер 
амарыны тыххæй нæу. Цуан у удыбæстæйы тыххæй. Æфсати 
дын цы радта, уымæй йын фыццаджыдæр йæхимæ бакув, чи 
дыл амбæла, уымæн дæр йе 'мбæлæггаг ратт, уый фæстæ дæ 
сыхæгты хынцыс, æви дæ бинонты æфсадыс - дæ бар дæхи!» 
Кæд æмæ мын кæд дзырдта Сергей уыцы ныхæстæ æмæ 
сæ ныр мæнæ ам, Хъобангомы Бæгьиаты къуыбырыл, Федройы 
фыд Илакъайы хæдзары, дыккагкæркуасæнты æрымысыдтæн. 
Дысон нын Илакъа Фсатимæ дæр бæргæ бакуывта, - хъуы- 
ды кæнын æз, - æмæ нын йæ куывд цæуылнæ феххуыс? Æви, 
цы нæ вæййы, кувгæ кæд иуырдæм кодта, хъуыды та - иннæр- 
дæм. Уæлæ йæм цары æнæзæгьинаджы цæхджын фыд ис. 
Цуаны куы нæ ацæуæм, уæд дзы æрисын кæндзæн, уæларт æй 
бафтаудзæн æмæ фæссихорæй фæстæмæ махæн рæгьытæ 
уадздзæн. Цуаны куы ацæуæм, уæд та Тыджыйонимæ баззай- 
дзæн æмæ, баддзæн æмæ баддзæн суанг изæрдалынгтæм. Сæ 
фос куы бафснайой, уæд иу сыкъа фæтчыгьæдæн бануаздзæн 
æмæ йæ усы фарсмæ йæхи æруадздзæн. 
Хуыссын уæлгоммæ. Фынæйыл архайын, фæлæ хуыссæг 
мæ цæстытæм хæстæг нал цæуы. Æмбарын: Федро дæр нæ 
фынæй кæны. 
354 

_ цаей, уæд та сабыргай ацæуиккам. Нæ уары, стæй хъавгæ 
пдер нæ кæны. 
- Бæзджын мигь у! Развæндаг нæ зыны! Куыдтæ цæудзыс- 
тæм? - бакатай кодта мæ хистæр. 
- Мигь у æмæ сыстдзæн. Хъавгæ цæудзыстæм. Фæндаг нын 
зонгæ у, фыццаг хатт ыл нæ цæуæм! 
- О, фæлæ йыл ацафон никуы ма цыдыстæм, стæй ахæм 
бæзджынбадт мигьы, - зивæггæнгæ дзуры Федро. 
- Алцы дæр фыццаг хатт вæййы! Афæлварæм! Кæд зын уа, 
уæд раздæхдзыстæм æмæ уæлæ цары цæхджын фыдæй фи- 
зонджытæ кæндзыстæм, - хъазгæмхасæнты йæм дзурын. 
- Иттæг раст хъуыды. Ныр та уал афынæй кæнæм! - загь- 
та Федро æмæ арф ныуулæфыд. Бæрæг уыд, - нæ йæ фæнды 
цæуын. 
«Æвæццæгæн, æцæг бæзджын мигь у, æмæ уымæн афтæ 
зивæг кæны?» - скарстон мæхимидæг æмæ æз дæр æрсабыр 
дæн. Фæлæ уæддæр мæ хъуыдыты дæн Уæрмыдоны: ссыдыс- 
тæм, уартæ хъæддаг хуытæ сæумæцъæхтыл пæлæхсар тулдз 
бæлæсты бын сæ зæрдæйы дзæбæхæн зæхх фæлдахынц. 
Гуыркъотæ хæрынц. Сæ тымбылдæрмæ ныхъхъавыдтæн. 
- Нæй! Абон мæ улæфты бон у, æмæ йæ æз фæнычы раз не 
'рвитын! Дæу куыд фæнды, афтæ кæн, фæлæ æз хъуамæ ази- 
лон, - ныфсджынæй дзурын Федройы 'рдæм. 
Рабадтæн, мæ дзаумæттæ кæнын. Федройæн дæр ма цы гæ- 
нæн уыди! - хъуыр-хъуыргæнгæ рабадт уый дæр. 
- Афтæ æнхъæлыс, мæн фæндгæ нæ кæны? Иу чидæр иу 
чызгæн куыд загъта: «Кæй нæ фæнды, уый амæлæд, кæдцæра чи 
амæлид!» - æрымысыд зæронд хабар Федро æмæ йæ дзаумæттæ 
кæнынмæ бавнæлдта. - Цы йæ 'мбæхсон, мæн дæр фæнды! 
Хъавгæ цæуæм Уæрмыдонмæ къахвæндаг кæм райдайы уы- 
рдæм. Цæуæм, къахвæндаг фындзæй сгарæгау кæнæм. Федро 
- йæ фондзæхстонимæ разæй, æз - йæ хæдфæстæ мæ дыу- 
уæхстонимæ. Уæвгæ мæм лæг зынгæ нæ кæны. Афтæ хатгай 
йæ аууон цы базмæлы, уый дæр куы сдзуры, уæд банкъарын, 
аэндæр уынгæ ницы кæнын. 
- Уæгьды цæуæм. Ацы мигь сихормæ нæ сыстдзæн. Уæвæн 
ис, изæрмæ дæр афтæ бада æмæ бада! - хъуыр-хъуыр кæны 
Федро. 
- Ма хъуыр-хъуыр кæн. Æнæуи дæр æнтъыснæг бон у! Хъав- 
355 

гæ цу! Рæстæг дæр йæхи амондзæн, - разæнгард æй кæнын. 
- Амоны йæ, фæлæ мах йæ ныхмæ цæуæм! - дзуры маем 
фæстæмæ. 
-Æрдзы ныхмæ чысыл куы нæ лæууыдаиккой нæ фыдæлтæ, 
уæд лæгæтæй дæр нæ рацыдаиккой! - хъæрæй ныххудтæн æз. 
Мæ ныхас мæхи зæрдæмæ дæр фæцыд. Федро та дзургэе 
дæр ницыуал скодта, æрмæст йе уæхсджытæ мигьфæлмы куыд 
базмæлæгау кодтой, уый цæстæй ацахстон. Хæрды дзæвгар 
суадыстæм. Федро æрлæууæгау кодта, уый бамбæрстон, мæхи 
йыл куы сцавтон, уæд. 
- Чысыл аулæфæм. Цæуынæй афтæ нæ бафæлладтæн, 
размæ кæсынæй куыд бафæлладтæн! - суанг къæхтыбынæй 
ныуулæфыд лæг. - Цæй уæд та аздæхиккам, Тотырбег? 
- Иучысыл-ма суайæм, цыма мигьвæлм фæсаст, афтæ мæм 
кæсы! - нæ йын разы кæнын æз. -Æри, разæй æз ацæуон. Уæд- 
дæр та фæсте цæуын æнцондæр у. 
- Искуыдæр ма нæ! Разæйцæуæг фæндагсгарæг у. Нырма 
йæ ныр бамбæрстон, Ленинæн цас зын уыд, уый. Уыцы талын- 
гæй утæппæт адæмы рухсмæ ракæн! Уымæн æцæг лæгдзинад 
хъуыд! Мæнæн та мæ бон дæу Уæрмыдонмæ скæнын дæр нæу 
ацы мигьбон! - хъæрæй ныххудт Федро æмæ ма йæ ныхасмæ 
бафтыдта: - Ахиз, раздзæуæг ды фест, кæддæра мæ дæ бон 
рухсмæ ракæнын бауаид! 
Æз æнæдзургæйæ бахызтæн размæ. Цалдæр къахдзæфы 
дæр нæма скодтон, афтæ бамбæрстон, Федройæн куыд зын 
уыд, уый. Суанг ма фæсмон дæр фæкодтон, кæй рацыдыстæм, 
ууыл. Фæлæ нæ! - хъæддаг хъыбылы фыдæй физонæг æрца- 
гуырдта мæ зæрдæ! «Уæд цымæ Илакъайы хъыбылы фыдæй 
физонæг цæмæй æвзæрдæр уыдаид! Хъæддаг хъыбылтæ кæм 
хизынц, Илакъайы хъыбылтæ дæр суанг уырдæм схæццæ вæй- 
йынц зæхх фæлдахгæ. Уæдæмæ афтæ лæгыл йæ хæйрæг куы 
фæтых вæййы, уæд æй æнæсгæрст фæндæгтæм феппары!» 
-хатдзæгтæ кæнын мæхинымæр. Куыддæр «аздæхæм», зæгъ- 
гæ, сдзурынмæ хъавыдтæн, афтæ йæ æмбаргæ дæр нæ ба- 
кодтон, мæ цæст арвы кæроныл кæй фæхæст уый. Кæсын: мæ 
сæр мигъæй фæуæлдæр, мæ гуыр та нырма уыцы бæзджын 
мигъы ныгьуылы. Федройы нæтын мæм мигъы бынæй хъуысы. 
Йæ сæр мигъæй куыд сдарынмæ хъавыд, афтæ йыл бынмæ 
ныххæцыдтæн. 
356 

__ дрдаем цæуæн нæй! Ам мæ паддзахад у! -хъæрæй сдзырд- 
тонаез. _ 
- Цавæр паддзахад? - иæхи сивазæгау кодта лæг. Иæ сæр 
мигъэей куыд феуæгьд, уый бамбаргæйæ къæхты бынмæ нык- 
каст, фэелæ йæм уыдон нæма зындысты. Цалдæр къахдзæфы 
ма скодтам æмæ фырдисæй зæххыл ныххаудтам. 
- Царциаты диссæгтæ! 
Хъобаны ком раст цыма æгæрон денджыз уыд, афтæ нæм 
разынд. Лæг алфамбылай бынæттæ куы нæ зонид: галиуырды- 
гæй - Сæгьæлхæнæн рагь, уартæ нæ комкоммæ - Хъæурагьы 
бæрзонд, рахизырдыгæй - Бæтæйы рагь, уæд зæгьид, денджы- 
зы былгæрон бады. Фæлæ алцы дæр зонгæ æмæ цæстуынгæ! 
Æрмæст ком мигьвæлмы аныгьуылд, урс-урсид æврæгьтæ 
æмхæццæйæ зилдух кæнынц, раст цыма денджызы уылæнтæ 
тыхдымгæйæ сыстадысты. Хъæу бынæй баззад, уый рахатæн 
ис куыйты рæйд æмæ фосы æмбуйæ. 
- Ды та цæуынмæ нæ хъавыдтæ! Ахæм рæсугьддзинад ма 
кæм федтаис! - уайдзæфгæнæгау дзурын Федромæ. 
- Цас рацардтæн, æхсæвыгæтты дæр-иу уыгæрдæны баз- 
задтæн, фæлæ ахæм рæсугьддзинад фыццаг хатт уынын! - 
йæхи растгæнæгау дзуры Федро. 
Федро мæнæй иу-дæс азы хистæр у. Гуыргæ Бæгьиаты 
хъæуы ракодта, хъомыл та Бæгьиаты къуылдымыл кодта. 
Фæстæдæр Хуссары институты математикæйы хайад каст 
фæци. Хæдæфсарм, уæздан лæппу-лæг у,, æмæ йæ Тайму- 
раз мæ ныхасæй райста хъомылгæнæджы куыстмæ. Иумæ 
кусæм. Иумæ æрвитæм нæ улæфты рæстæг дæр. Абон дæр 
уыцы бонтæй иу у. 
- Цæуæм дарддæр æмæ уæлдæр. Чи зоны ма цы диссæгтæ 
фенæм! - хъазæгау бакодтон æз æмæ сыстадтæн. 
Мæ хæтæл ме уæхскыл баппæрстон, иу каст ма фæкодтон 
Хъобаны уæрммæ æмæ аздæхтæн Скæсæны 'рдæм. Федро 
дæр мæ фæдыл рараст. Къуыбырмæ куы схызтыстæм, ноджы 
диссагдæр ныв та уæд разынд. Скæсæн сырх-сырхид тæлмæй 
разынд. Ахæм ныв у æмæ йæ цыфæнды стыр нывгæнæг дæр йæ 
нывы нæ равдисид. Хуры тымбылæг дæр сæуæхсидæй ноджы 
сырхдæр цалхæй хæрдмæ цæуæгау кæны. 
- Аргъæутты дунемæ æрбахаудтам æви? - йæ цин нал ба- 
урæдта Федро. 
357 

- С-с-с! - æмæ йын ацамыдтон разæй, хуры тынтæм цы мæ- 
къуыл сыгьди, уыцырдæм. 
Федро фæкаст, мæкъуылрæбыны сæгуыты лæппын, кæрдæг 
куыд стоны, уый ауыдта. Сырд дæр, æвæццæгæн, уынæр ай- 
хъуыста йæ сæр бæрзонд систа, алфамбылай ахъахъхъæдта, 
стæй та кæрдæг схъауынмæ фæци. Федро уайтагьд йæ  
фондзæхстон феппæрста, дзуццæджы абадт. Мæ дыууæхстон уыр- 
дæм нæ баххæсдзæн, уый мæ зонд уайтагьд акарста.  
Фондзæхстон кæд фæраст уа, уæд сæмбæлдзæн нысаныл. Иуæй мæ 
хæлæгдзинад ахъыдзы кодта, иннæмæй та мæм ахæм сæурай- 
сом, уыцы сырх хурыскастыл сæгуыты лæппыны сырх туг ныкка- 
лын раст нæ фæкаст. Уыциуæй ныхситт кодтон. Сæурайсомы ме у 
'хситт афтæ ныййазæлыд, æмæ мæхæдæг дæр хæлиудзыхæй 
аззадтæн. Сæгуыты лæппын цæстныкъуылдмæ фæтар, раст 
цыма сæуæхсиды арты атад. 
- Цы бакуыстай? - ныхъхъæргæнæгау кодта Федро. 
- Цы хъуыди уый! - ныххудтæн æз. 
- Ома, куыд хъуыди? - тызмæгæй мæм æрбакаст лæг. 
- Куыд дæм кæсы? Ацы сызгьæрин хурыскастыл куыд сфи- 
дыдтаид уыцы тугкалд? - фæрсын æй уæзданæй. 
- Цавæр тугкалд! Сæгуыты лæппын æмæ сæгуыты лæппын! 
- хъуыр-хъуыр кæны ме 'рдхорд. 
- Тугкалд ма цы вæййы! - дзурын æм. 
- Ныууадз стæ! Цы мын нæ зæгьдзынæ! - сабыргай сыста- 
ди, йæ фондзæхстон йе уæхскыл баппæрста. - Мæ настрой мын 
фехæлдтай. 
- Мæ настрой мын ды фехæлдтаис, уыцы сæгуыты лæппыны 
куы рафæлдæхтаис, уæд! Стæй дæхæдæг дæр дæхицæй разы 
нæ уыдаис. 
- Уæд цæуылнæ? - мæсты фарст мæ кæны. 
- Федро, акæс ма алфамбылаймæ, æрмæст нывгæнæджы 
цæстæй, - худгæйæ йæм дзурын. 
- Мæнæн нывгæнæджы цæст нæй! - йæ мает уромгæйæ 
мæм æрбакаст зулмæ лæг. 
- Кæсыс, дæуæн нывгæнæджы цæст нæй, мæнæн та ис. 
Æз ныртæккæ ацы рæсугьддзинад ныв кæнин æмæ кæнин! 
Ды та æрдзмæ кæсыс математичы цæстæй. Уайтагьд абадтæ 
дзуццæджы, ныхъхъавыдтæ, дæ нæмыг куыд атæхдзæн, цае- 
мæ бахæццæ уыдзæн мæгуыр сæгуыты лæппынмæ, мæгуыр 
358 

сырД кæцырдэем æрфæлдæхдзæн, уый бахынцтай уайтагьд. 
Пал метры ис ардыгæй мæкъуылмæ, уый не сбарстай,  
математик? 
- Цуаны рацыдыстæм! - хъуыр-хъуыр кæны лæг. 
_ Фаелæ хъыбылдзуаны! Кæд нæ Фсати фæлваргæ кодта 
уаед та? - сабыргай йын дзурын æз. - Нæй, уæддæр математик 
математик у, нывгæнæг та нывгæнæг! Æгас цæуæд нывгæнæг! 
- хъæрæй ныххудтæн æмæ мæ къухтæй цыма æгас дунейæн 
ныхъхъæбыс кæнынмæ хъавын, афтæ сæ дæрдтыл фæхастон. 
Федро мæм дискаст кæны. Æппынфæстаг йæ мидбылты ба- 
худт æмæ бакодта: 
- Уæллæй, раст дæ! Æцæг нæ кæд Фсати фæлваргæ кодта? 
Æндæр ахæм сæурайсом, ахæм æрдзы хъæбысы æмæ ахæм 
тугкалд... Бузныг дын... Уæвгæ мæнæй цæй цуанон ис, уайгæ 
дæр ыл нæ акодтаин! Афтæ мæхицæй тыххæй цуанон сарæзтон, 
æндæр, - кæдæй-уæдæй йæ мидбылты бахудт лæг. 
Уæрмыдоны разил-базил кæнæм. Хъыбылтæн дзы сæ кой 
дæр нæй. Хъыбыл цы! - уæрцц дæр не стахт нæ развæндагæй! 
Изæргæрæтты Илакъайы царæй æристон цæхджын фыд... 
Булæ, æз æмæ 
футболуарзджытæ 
Абон нæ Томайты Булæ сæхимæ фæхуыдта. Хъæуы скъо- 
лайы шофырæй кусы. Йæ бинойнаг Зариффæ та санаторион 
скъолайы сæйраг бухгалтер у. Дыууæ чызг æмæ лæппуйы хъо- 
мыл кæнынц. Хъæлдзæг, цардбæллон лæг у Булæ. Уарзы аба- 
дын, акувын æгъдауыл. Йæ хæдзар скъолайы уæле къуыбырыл 
лæууы. Хæдзары ныхыл æфсæн цæджындзтыл сыскъæрдта 
уæлæмхасæн айв бæрзонд тыргьтæ. Бынæй - скъæттæ, уæле 
- йæ цæрæн хæдзар æмæ уыцы уæрæх ног тыргьтæ. Айв, 
хæрзæфснайд тыргьтæй кæсыс æмæ дæм дæлæ бынæй, доны 
фаллаг фарсы футболæй хъазæн фæзæй суанг Сæгьæлхæ- 
нæнмæ, стæй Дæллагхъæуæй Уæллагхъæумæ алцыдæр зыны. 
Суанг ма уыныс Хъæурагъы дæр Уæллагхъæуы хъомрæгъæут- 
тæ æмæ бæхрæгьæуттимæ, хæрджыты кой нæ кæнын. 
Хæдзары хицауы йеддæмæ хæдзары абон æндæр ничи ис. 
Скъолайы улæфты рæстæг у, æмæ йæ бинойнаг Зариффæ йæ 
мады бæрæггæнæг йæ цæгатмæ ацыд йæ сывæллæттимæ. 
359 

Бадæм æвзæрст лæгæй. Хæдзары хицау барджынæй куывд 
куывды фæдыл уадзы. Æз, куыд кæстæр, афтæ райдианы уыр- 
дыг лæууын, æртыккаг сидты фæстæ мæ сбадын кодтой. 
- Бадгæйæ уадз, æддагонæй нæм ничи ис, нæхæдæг стæм! 
- йæ ныхас балхынцъ кодта Булæ. 
- Омæ, уырдыгбадæг кæд федтат? - æфсонæн ма бакодтон 
æз фынджы кæронæй. 
Гæбæраты Ила, станцæйы шофыр, футболуарзаг у. Иу сы- 
къа дæр нæ бакуымдта нуазын. 
- Мемæ чи цæуы, уыдонæй курæг дæн, нозтæй уæхиуыл фæ- 
цауæрдут. Куы 'рбаздæхæм, уæд-иу дзы уæхи дæр ныннайут! 
Фæндзæм сидты фæстæ Ила скатай. 
- Цæуын афон у, - фыццаг лæппутыл йæ цæст ахаста, стæй 
уæд Булæмæ æрхатыд: - Цомут, бакæсæм футболмæ, стæй та 
ам дарддæр нæ куыст кæндзыстæм. 
Булæ йæм сабыргай разылд, йæ цинцæстытæм ын комком- 
мæ ныккаст, стæй та йæ сагæхтæм ныккаст æмæ уæзбынæй 
дзуры: 
- Уæллæй, Ила, дæлæ мæ фадыджы куы хъазиккой, уæд- 
дæр сæм нæ ныккæсин мæнæ ацы дзаджджын фынджы разæй. 
Чи цæуы, уый йæхион ануазæд æмæ, гьæй кæнут, ма нæ хъыг- 
дарут. Кæд ма нæ рухс кæла, уæд-иу фæзилут, науæддæр уæ 
мæцъæлтæ - уæхи! 
Лæппутæ фæгæппытæ ластой. Дуары 'рдæм ныццавтой. 
Уайтагьд машинæ скуыста, ныббогь ласта æмæ сосафæндагыл 
балæууыд. 
- Уастырджи уæ йæ рахиз базыры бын бакæнæд, - ракуывта 
Булæ æмæ йæ анызта. 
Дыууæ лæппуйæ ма баззадыстæм йемæ. Мах дæр сын 
акуывтам. 
- Гъер нæхæдæг баззадыстæм, тагьд никуыдæм кæнæм 
æмæ æгьдауыл баддзыстæм, кæдмæ нæ фæнда, уæдмæ, - 
дзуры фынджы хистæр. - Æмæ, дам, футбол! Цæй футбол дæ 
хъæуы мæнæ ахæм минасы разæй. Кепи, лæппутæ, Томайты 
хардзæй! 
Бадæм. Ныхас ныхасы сайы. Ныхасæй ныхасы астæу фæй- 
нæ дæр ануазæм. 
- Тотырджан, цы дын зæгьон, уый зоныс? - сонт фарст мæ 
акодта фынджы хистæр. 
360 

- Заегь уал мын æй, æмæ йæ уæд зондзынæн! - фæцырд æм 
пæн эез. 
- Айразмæ уын уæ зарæгæн æгьдау куы не скодтой, уæдæй 
ардэем æй мæ зæрдæмæ хæссын. Ау, уый та куыд у: кадджын 
мае æгъдауджын Хъобаны зарæгæн йе 'гьдау ма скæной! 
Ирон зарджыты хуыздæртæ Хъобаны райгуырдысты: Бæтæйы 
фыртты зарæг, Хазбийы зарæг, Чермены зарæг, Плиты Хатуйы 
зараег, Дзодзыккаты Мамсыры зарæг, - ам Булæ чысыл йæ ны- 
хас фæурæдта, мæнмæ æрбакаст, - Мамсыр дæ хъæуккаг куы 
уыд, Дзуарыхъæуккаг? 
- Йæ мад йæ кæстæр фыртимæ нæ тæккæ бакомкоммæ 
цæры. Æрæджы Мамсыры зарæг ногæй радиойæ разарыдысты 
Джериханитæ. Нæ йæ фехъуыстай? 
- Сæ аминдингæнæг ды уыдтæ. Ды сног кодтай уыцы зарæг, 
дыккаг цæрæнбон ын ды радтай. Зарæггæнджытæн, дам, æгь- 
дау дæр ды скодтай. Гъе, фæлæ уыцы зарæг фыццаг хатт куы 
райгуырд, уæд радио æмæ телевизор нæма уыдысты, æмæ- 
иу зарæггæнджыты фæхуыдтой сæ зарæгимæ, зарæг кæуыл 
скодтой, уыцы лæджы хæдзармæ. Дзуарыхъæумæ йæ аластой. 
Стыр æгьдау сын скодтой. Алчи дæр дзы сæрмагонд нуазæ- 
нæй хорзæхджынгонд æрцыд. - Булæ та мæм комкоммæ  
æрбакаст. - Сымах дæр Валоимæ Болайыл зарæг скодтат æмæ 
уын цы 'гьдау скодтой мыггагæй, хъæубæстæй? Уый нæ фæлæ 
ма хъæубæсты дæр фæхудинаг кодтой! Уый куыд у? Болайæн 
хъæубæстæ хорз хæрнæг скодтой, алцы дæр дзы нывыл уыд. 
Æддагон уазджытæ дæр рæвдыд æрцыдысты. Ныхасагæй дзы 
ницы ис. Фæлæ дзы зарæджы æгьдау нæ уыд, уыцы бон рæс- 
тæг нал амыдта - æндæр бонмæ æргъæвд æрцыд. Далыс ныу- 
уагьтам. Æмæ цы?! Дыккаг бон æй горæты смидæг кодта уыцы 
дэелæмæдзыд: хæрын æмæ, дам, нуазын кæмæ цæуа, уый-иу 
горæтмæ рацæуæд! Æвæццæгæн, зарæджы йæ кой куы нæ 
райхъуыст Болайы номимæ, уæд зарæг йæ зæрдæмæ нæ фæ- 
Цыд æмæ йын йе 'гьдау йæхирдæм ассывта! Худинаггæнæг! 
Æгъдаухалæг! 
- Æгæр æй ма 'фхæр. Йæхи аххос нæу. Уæлæмæ чи нæ сы- 
рæзы, уыдон кадмондаг вæййынц, - йæ ныхасмæ йын баппæрс- 
тон мæ дзырд. - Кæд æй искуы баххæст кæнид. 
- Нæ, Тотырджан, цы кæнай, уый афоныл кæнын хъæуы. 
Стæй далыс æгьдауæн куы ныууагътам, уæд дзы ахæм æнæ- 
361 

гьдау ми цæмæн хъуыд? Ды ма йæм сырæзынмæ æнхъæлмае 
кæсыс, фæлæ уый йæхæдæг дæр æрныллæгдæр мæ цæсты, йаэ 
мийæ та æрныллæг кодта æгас хъæубæсты кад. - Лæг йæ роцъо 
æрдауæгау кодта, йæ мидбылты бахудт. - Айразмæ йын уæртæ 
Гæбæраты зианы хорз фæдæн! Хъæуы ма дæ - нал! - æмæ та 
йæхæдæг йæхийымæ худы. - Ды дæр ма уым куы фæуыдаис! 
- Уæд æз ингæнкъахджытимæ уыдтæн... 
- Зонын æй. Хъæуæгьдау кæныс, уазæг уæвгæйæ, æмæ дæ 
мах дæр нæхионыл уымæн нымайæм. 
- Бузныг... Уыцы хабар мæ хъустыл æруад, фæлæ йæ кæ- 
ронмæ ничи зоны. 
- Æмæ йæм хъус кæронмæ, кæд ма йæ мæхæдæг дæр 
æрхъуыды кæнон, уæд. - Ам Булæ хъæрæй ныххудт. Йæ  
роцъо та адаудта, схуыфæгау кодта æмæ йæ мидбылтыхудгæ 
райдыдта дзурын: - Зианæн йæ фæстаг фæндагыл ныхас куы 
бацайдагь - рухсаг уæд Гаврил, алчи дæр уал уый бæрц ра- 
цæрæд - уæд æз та уыцы дæлæмæдзыды асинты бынмæ бала- 
стон. Зæгьын, ды æгас Хъобаны дæр цæмæ фæхудинаг кодтай, 
уыцы далысы горæты цæмæ бамидæг кодтай, зарæджы æгь- 
дау цæмæн фехæлдтай? Зæгьын, хъæубæстæ дæм иууылдæр 
мæстæй тонынц æмæ дын мæнæ зианы хатыр кæнынц. Мæнæ 
уал, зæгьын, нæ марды æгъдау бакæнæм, стæй дыл дæлæ 
Болайы цыртдзæвæны цур хъуамæ хъоды бакæнæм. Цалын- 
мæ йын уыцы ныхæстæ кодтон, уæдмæ «Додой» ныццагьтой, 
кæстæртæ марды чырын систой æмæ Гаврилы йæ фæстаг 
фæндагыл хæссын райдыдтой. Æз ма уыцы дæлæмæдзыд- 
мæ иу каст фæкодтон, цæстæнгасæй йын къуыбыры бынмæ, 
Болайы цыртдзæвæнмæ ацамыдтон æмæ, мæ худын тыххæй 
уромгæйæ, чырыны фæстæ фæраст дæн. Мæгуыр, цы уыд, 
уымæй ноджы æрныллæгдæр. Мæхæдæг ын фæтæригьæд 
кодтон, фæлæ дзы уæдæ хъæубæсты мает куыд райстаин? 
Фынгтæм куы раздæхтыстæм, уæд адæмыл мæ цæст ахастон, 
фæлæ йæ нал суыдтон. Æвæццæгæн мын мæ ныхæстæ æцæг- 
мæ бамбæрста! - Булæ хъæрæй ныххудт: - Уый ныр худын, 
фæлæ сæ куы дзырдтон, уæд сæ ахæм æцæгхуызæй дзырдтон 
æмæ мæхи дæр уырныдтой. Уæдæй ардæм нал дæр зианмæ 
цæуы, нал дæр куывдмæ! 
- Æгæр ын фæдæ! Афтæмæй лæджы зæрдæ атонын дæр 
зоны! - æцæгæй фæтæригьæд кодтон Къæрæсбийæн. 
362 

- Зарæджы æгьдау фехалыны бæсты не знаджы зæрдæ 
атонаед. Де 'рвадыл дын зарæг скодтой, æмæ уал ын æгьдау 
скаен, стæй кæд дæхæдæг исты лæгдзинад равдисай, уæд дын 
паехиуыл дæр исчи скæндзæн зарæг. Æндæр кæдæм Болайы 
бын бырыс? Бола йæхæдæг зарæджы фаг нæу? Уæдæмæ ма, 
бавдæлут, æмæ йын йæхиуыл æллойы зарæг скæнут. 
- Уæддэер хорз бакодтой Хъаныхъуатæ, Болайы стæгдар йæ 
фыдыуæзæгыл кæй сæмбæлын кодтой. Къæрæсби фæстæгтæй 
нæ уыд, фæлæ уыцы зарæджы ничердæм сбадтаид, кæд æм 
уымаей тугхæстæгдæр нæ уыд, уæддæр. Уæд сæхи Умарби дæр 
уыдонимæ уыд. Дæлæ цырты ныв дæр Умарбийы конд у! - хис- 
тæры мает æрысысынæн мæ ныхас балхынцъ кодтон æз. 
- Гъемæ, хорз! Цы уыд уый уыд. Ныр та цы уыдзæн, уымæ 
бакæсæм, - лæг та йæ боцъо адаудта. - Уæдæ афтæ! Уыцы 
дæлæмæдзыды рæдыд бараст кæнæм. 
Æз æм фæрсæджы каст кæнын. Мæ бакомкоммæ чи бады, 
уый цыма ныронг фынæй кодта æмæ ныр райхъал, уыйау йæ 
мидбынаты базмæлыд, схуыфæгау кодта æмæ уый дæр кæсы 
фынджы хистæрмæ. 
- Зæгьын, бараст кæнæм хъæубæсты рæдыд: зарæг чи скод- 
та, уыдонæй иу нæ фарсмæ бады æмæ йын кады нуазæн рат- 
тæм, нæ фыдæлтæ куыд кодтой, афтæ. 
Забе графин райста, сыкъа байдзаг кодта æмæ йæ Булæмæ 
радта. Булæ сыстад, мах дæр сыстадыстæм. 
- Тотырджан, кæд сæрмагонд кусарт нæ акодтам уыцы æгь- 
дауы тыххæй, уæддæр дын ацы нуазæн зæрдæйæ дæттæм 
æмæ йыл баввæрс. 
Æз ныфсæрмы дæн. Сыкъа райстон. Хистæры сбадын код- 
тон. Кæстæр алæудзæн, зæгьгæ, мæхæдæг хъуыды кæнын, 
куыд хуыздæр раарфæ кæнон, ууыл. Æппынфæстаг скарстон: 
- Нуазæн кад æмæ радæн у. Кадджын радджын ут, Хъоба- 
ны хъæубæстæ. Бауарзтон уæ. Сымах дæр мын аргь кæнут 
аемæ дарддæр дæр кадджын, радджынæй кæрæдзийæн аргь- 
гæнгæйæ куыд цæрæм, Хуыцауы цæст нын уый бауарзæд. 
Зарæджы æгьдау махыл куыд нæ аскъуыйа, фæлæ йæ  
дарддæр куыд адæттæм, уыцы хорзæх нæ уæд. Зарæджы аккаг лæг- 
тæ нæм фылдæр цы гуырой, уыцы хорзæх та нæ Ирыстоны уæд. 
Бузныг! - æмæ сыкъа хъавгæ равдæлон кодтон. 
Забе сыкъа ног байдзаг кодта. Хистæрмæ йæ дæтты. 
363 

- Уый та, Забе, дæхимæ. Ды уыцы зарæгæн йæ сæйраг хъырн- 
джытæй иу уыдтæ. Дарддæр дæр дзæбæхæй куыд хъырнай, уыцы 
хорзæх дæ уæд. Мæнгæй нæ акæнынц, зарæг хъырнæгæй фида- 
уы! Ды æмæ иннæ хъырнджытæ куы нæ уыдаиккой, уæд адонæн 
сæ зарæг кæдæм фæхæццæ уыдаид? - фæрсæгау æй кæны. 
- Хистæр ам раст у, Забе. Дæумæ дæр хауы зарæджы ка- 
дæй. 
- Кæд афтæ у, кæд мæ хъазгæ нæ кæнут, уæд арфæйаг ут! - 
æмæ уый дæр сыкъа фæдæле кодта. 
Æз ын хай авæрдтон. Сыкъа та байдзаг кодта. Хистæрмæ йæ 
радта. Хистæр иуцасдæр цæуылдæр асагьæс кодта. Æрбадут, 
зæгьынмæ нын хъавыд, фæлæ æвиппайды йæ хъуыды фæивта. 
Сыстад ногæй. Æрбакæстытæ нæм кодта. Стæй фæстагмæ 
уæззаугай дзурын райдыдта: 
- Тотырджан ныхæстæ ныффыста, ды хъырнгæ акодтай, 
фæлæ Бибуаты Вало мелоди куы не 'рхъуыды кодтаид, зарæг 
куы нæ систаид йæ айв хъæлæсæй, уæд дæ ныхæстæ ныхæс- 
тæй баззадаиккой. Вало дæлæ дуканийы æхсæвгæс у, йæ кой 
кæнæм æмæ йæ хъус ныззарæд. Валойы цæрæнбон нын бирæ 
уæд, бирæ зарджыты мелодитæ ма куыд æрхъуыды кæна, уый 
йын Хуыцауы цæст бауарзæд. Хъобаны булæмæргътæй иу 
у, ис æм Хуыцауæй уыцы курдиат лæвæрд. Тотырджан, дыу- 
уæйæ арæх æмбæлут, æнтысы уын. Гъемæ, Вало ам кæм нæй, 
уый тыххæй йæ бæсты нуазæнæн саккаг кæн. Раст æй цыма 
йæхæдæг райста, афтæ дæм фæкæсæд. Уымæн дæр æхсыз- 
гон уыдзæн, райсом æм куы фæхæццæ уа нæ ракуывд, уæд, 
- йæ ныхас балхынцъ кодта Булæ æмæ та мæм нуазæн дæтты. 
Цы гæнæн мын уыд: хистæр раст у кæддæриддæр. Уый ар- 
хайы, цалынмæ нæ футболыл цингæнджытæ здæхой, уæдмæ 
бадт адæргьвæтин кæныныл. Раздæр сыстæм, ацæуæм, ма 
сæм банхъæлмæ кæсæм, уый хæдзары хицау йæ сæрмæ нæ 
хæссы. Хъуамæ йæ хæдзарæй цы бæлццæттæ ацыд, уыдон ын 
йæ цырагьы рухсмæ фæстæмæ æрбаздæхой. Райстон нуазæн. 
Валойы номæй дæр раарфæ кодтон æмæ та йæ анызтон. Иннæ 
нуазæн та саккаг кодта Забемæ. 
- Ды та йæ дыккаг зарæггæнæг Хъаныхъуаты Петро æмæ 
иннæ хъырнджыты бæсты райе. 
Забе мæнмæ æрбакаст, йе уæхеджытæ базмæлын кодта. 
Райста нуазæн. 
364 

- Сæ рахиз хъустæ ныззарæнт, æз та йæ хъырнгæйæ фæ- 
пззпе кæндзынæн, исты мын фыццаг хатт куы нæ у! 
_ Гъеныр нæ бæлццæттæн ракувæм. Алы бæлццон дæр 
саераегасæй йæ хæдзар куыд ара, уыцы хорзæх æй уæд. Абон 
маенае ацы хæдзарæй дæр балцы ацыдысты лæппутæ æмæ сæ 
хъаеузэед, комы зæдты хорзæх уæд. Рæхджы куыд фæзыной 
аемæ се 'мбæлæггæгтæ куыд райсой мах къухæй, уыцы хорзæх 
сæ уэед. 
Хистæр куыддæр уыцы ныхæстæ загьта æмæ сыкъа йæ 
былтæм схаста, афтæ Дæллаг Хъобаны 'рдыгæй машинæйы 
рухсытæ ферттывтой æмæ та къуыбыры фæстæ фæтар сты. 
Афтæ иу-цалдæр хатты. Булæ сыкъа равдæлон кодта, ацагьта 
йæ, йæ мидбылты бахудт. 
- Æмæ, дам, куывд нæ цæуы! Уæдæ уый цы у? Акувут, ца- 
лынмæ не 'рбахæццæ сты, уæдмæ. 
Забе йæ рæгь нæма анызта, афтæ машинæ куыд фæурæдта 
æмæ нæ бæлццæттæ гуыффæйæ куыд рагæппытæ кодтой, уый 
нæм æрбайхъуыст. 
- Диссæгтæ! Бадынц ма! Гъе, уый дын æцæг ирон лæгтæ! - 
дуарыл æрбагæр-гæр кодтой футболуарзджытæ. 
- Фынг нын бахатыр кæнæд, фæлæ, дам, куыдзы кой скæн 
æмæ лæдзæг дæ къухмæ райе! Куыддæр уын акуывтон, афтæ 
уæ рухсæй ком ныррухс. Алыбон æгас цæут. Уе 'мбæлæггæг- 
тæм фæрæвдз ут, - худы, афтæмæй хъæрæй дзуры хистæр. 
Нозт йæ куыст кæны, уый йыл фæбæрæг. 
Алчи дæр йе 'мбæлæггаг анызта. Æрбадтысты. 
- Æххæст сидтытыл «оммен» дæр зæгьут. 
Лæппутæ та сæхиуæттæ анызтой. 
- Цæй, куыд уыд уæ хъазт? - фæрсы сæ Булæ. 
- Махуæттæ фæхæрд сты! - æмхъæлæсæй едзырдтой  
лæппутæ. 
- Мах та рамбылдтам. Нæ рæстæг кæрæдзи æмбаргæйæ ар- 
выстам. Зарæджы æгьдау дæр скодтам, - дзуры худгæйæ хæ- 
дзары хицау. 
- Цавæр зарæджы? - фæрсынц нæ æмæ нæм дисæн кæ- 
сынц. 
- Болайы зарæгæн чи хъырныдта, уыдон фæйнæ нуазæны 
сисæнт, -дзуры сæм барджынæй фынджы хистæр. 
Лæппутæ кæрæдзимæ бакастысты, фæлæ уæлдай ни- 
365 

цыуал загьтой, фæйнæ анызтой æмæ цыма сæ фæлладæй 
фервæзтысты, арф ныуулæфыдысты. 
- Гъер ма хæдзары хицауы нуазæнтæн саргь кæнут æмæ уын 
уый фæстæ æз къæсæртæм ацамонон. Алы хъазтæн дæр райди- 
ан куыд ис, афтæ йын кæрон дæр вæййы. Уæдæ, раст мæ бамба- 
рут, фæлæ абон нæ бадтæн дæр уыд райдиан æмæ йын кæрон 
скæнын афон дæр у. Иннæ хатт-иу ахæм бадтæй футболмæ ма- 
уал атагъд кæнут. Уæ фадгуыты куы хъазой, уæддæр-иу сæм ма 
ныккæсут. Фынг хистæр у! - загъта Булæ æмæ хъæрæй ныххудт. 
Уыцы худт æдзæм сабыры абырста гом рудзынгæй, доны сæр- 
ты багæпп ласта, фынæй фахсыл, бæласæй бæласмæ гæппгæн- 
гæ, Сæгъæлхæнæны балæууыд æмæ уым райсоммæ æрфынæй. 
Чи нæ цы рамбылдта, уыимæ махæй алчидæр йæ фынтæм 
атагъд кодта Фæндагсар Уастырджимæ бакувгæйæ... 
Амондыл зарæггæнджытæ 
Уыдон уыдысты фондз лæппуйы. Бекмырзаты Дзаххотт, 
Бæгьиаты Ладемыр, Абайты Виктор, Хъантемыраты Сахандже- 
ри, Татраты Чермен. Алчи дæр сæ бæллыдис царды рæсугьд- 
дзинадмæ, амондмæ. Уыцы амонд та уыдис се 'ппæтæн дæр иу: 
хорз зарæг ныффыссын, хорз зарæг ныззарын. Уыдон уыдысты 
Хъобайнаг лæппутæ. Скъолаиы ахуыр кæнгæйæ сарæзтой  
литературой къорд. Къордæн разамынд лæвæрдта ирон æвзаг æмæ 
литературæйы ахуыргæнæг Хадыхъаты Харитон. Литкъордæн 
уыдис къулы газет. Ахæм къуыри нæ уыдис, æмæ-иу газеты ног 
æмдзæвгæтæ кæд нæ фæзындис. 
Æвзонг лæппутæ се 'мдзæвгæты зарыдысты уарзондзи- 
надыл, ног цардаразджытыл, Фыдыбæстæйы кад æмæ намы- 
сыл, йæ рæсугьддзинадыл. Арæх-иу хъæууон клубы сценæйы 
æвдыстой сæхи фыст чысыл пьесæтæ æмæ интермедитæ, 
кастысты-иу сæ ног фыст æмдзæвгæтæ. 
Бекмырзаты Дзаххотт каст фæцис дæс къласы æмæ бацы- 
дис пединститутмæ литературой хайадмæ. Кæд ма йе 'мбæлт- 
тæ хъæууон скъолаиы ахуыр кодтой, уæддæр Дзаххотæй рох 
нæ уыдысты æмæ-иу сæ арæх бабæрæг кодта. Рæсугьд уыд сæ 
рæстæг, хъæлдзæг-сæ цард. Ногхъуыдытæ, ног бæрзæндтæм 
агуырдтой фæндæгтæ. 
366 

фæлæ бирæ нæ ахаста сæ хъæлдзæг цард. 1941 аз. Знаг 
бырсы нæ Райгуырæн бæстæмæ, судзы нын нæ хъæутæ æмæ 
горæттæ, знаджы къæхты бын хъæрзы нæ райгуырæн зæхх. 
/Емэе уæд æндæр хъуыдытæ æвзæрди лæппутæм. Æндæр 
ныхæстæ агуырдтой сæ зарджытæн. 
Цæй, цомут, цомут, маргхæссæг фашизмæн 
Æстонæм тагъддæр тар риуæй йæ зæрдæ. 
Фыста йæ иу æмдзæвгæйы Абайты Виктор. 
Хæсты фыццаг бонты тохы быдырмæ ацыдысты Бекмырза- 
ты Дзаххотт æмæ Бæгьиаты Ладемыр. Цыбыр рæстæгмæ Дзах- 
хотт райста офицеры цин æмæ разамынд лæвæрдта уæззау 
артиллерийы хайæн. Райгуырæн бæсты сæрвæлтау стыр тохы 
арты ахызтис нæ бæстæйы арæнтæй, сырдта фыдызнаджы йæ 
лæгæтмæ æмæ хъæбатырæй фæмард Будапешты бынмæ. 
Хæрзæрыгонæй тохы быдырмæ ацыдысты Абайты  
Виктор, Хъантемыраты Саханджери æмæ Татраты Чермен дæр. 
Ацыдысты сæхи фæндонмæ гæсгæ, уымæн æмæ сæ риуты 
сыгьдис æцæг уарзондзинад Райгуырæн бæстæмæ. Хæрз  
цыбыр уыдысты сæ царды фæндæгтæ фондз цардмондаг лæппу- 
йæн. Нæ сын бантыст стыр сгуыхтдзинæдтæ равдисын, нæ сын 
бантыст зæрдæйы фаг рæсугьд зарæг ныззарын. Æрмæст сын 
бантыст иу - Райгуырæн бæстæйы раз бафыстой сæ хæс, йæ 
сæрвæлтау нывондæн æрхастой сæ сæртæ. 
Чи зоны, абон уыдонæй алчи дæр хæссид поэты кадджын 
ном, уымæн æмæ уый уыдис се 'стырдæр бæллиц. Фæлæ бамы- 
нæг сæ зард, нал сты не 'хсæн. Нал баззадысты сæ фыстытæ 
дæр. Æрмæст ма хъахъхъæд æрцыд Абайты Викторы тетрад. 
Фæбур сты тетрады сыфтæ, рæстæг сыл уадзы йæ фæд, фæлæ 
æстдæсаздзыд лæппуйы хъуыдытæ сыгьдæгæй лæууынц. 
Абайты Виктор 
Зарæг 
Зарын амондыл Уæнгтæй фаг хъару 
Æмæ зардзынæн. Рæстæг агурдзæн. 
Æз мæ царды хæс Рауай-ра, мæ хур, 
Хорз æмбардзынæн. Мæнмæ бадзурдзæн. 
367 

Раджы цæссыгтæ Уый ныр а царды 
Рустыл чи калдта, Зарæг зардзæнис. 
Ризгæ сау кæмтты Æмæ фаг хъару 
'Ррайау чи 'згьордта, Цардæн ратдзæнис. 
Зарын зарæг æз, 
Æмæ зардзынæн. 
Æмæ адæмтæн 
Фаг тых ратдзынæн. 
Райсом раджы... 
Райсом раджы хур ыскæсдзæн 
Мæй æрныгьуылдзæн тындзгæ. 
Уæд хæххон лæппу æркæсдзæн 
Сауком цæвæджы фындзмæ. 
Царæй райсдзæни хъæсдарæг, 
Рафтаудзæни уæнгтыл кард. 
Цинæй райгуырдзæн мæ зарæг 
Æмæ араст кæндзæн дард. 
Фурдау уыгæрдæн фæйлаудзæн, 
Риздзæн астæумæ кæрдæг. 
Хъæлдзæг сау дауæнæй даудзæн 
Уый зæллангæнгæ цæвæг!.. 
Райсом, райсом хур ыскæсдзæн. 
Хъардзæн адæмтыл йæ тын, 
Уый фæлмæн риуæн æрхæсдзæн 
Фидæн амондмæ бæллын! 
Арв ныннæрыд 
Мигътæ, мигътæ, сау марг мигътæ 
Уайынц ирд арвы кæрæтты. 
Мигътæ, мигътæ, сау марг мигътæ, - 
Сагьæс ахъардта нæ уæнгты! 
Мигътæ, мигътæ, арв æмбæрзынц, 
Уад йæ рыст хъистæй нытътъизы. 
368 

Кæмттæ, арф кæмттæ ныхъхъæрзынц, 
Зæхх æмризæджы нырризы. 
Быдыр, урс хæхты цыргь тигьтæ, - 
Иууыл баззадысты джихæй. 
Арв ныннæрыд, арв ныннæрыд, 
Калы диссаджы цæхæртæ. 
Арв ныннæрыд, арв ныннæрыд, - 
Уæнгты ахъарынц йæ фæттæ. 
Мигьтæ, мигьтæ, ниуынц, тъизынц, 
Лидзынц алырдæм фыртæссæй, 
Куы кæрæдзимæ лæбурынц 
Ризгæ - сонт арвы гæрæхтæй! 
Мæнæ дымгæ, стыр тыхдымгæ, 
Уый дæр сау мигьтæм фæфæдис! 
Мæнæ дымгæ, стыр тыхдымгæ, - 
Уый дæр арвимæ - æмцæдис! 
Æмæ уайы, сцæвы мигьты, 
Цырд сæ апырх кæны арсау. 
Сиды, асимы уый тигьтыл, 
Куы та февзæры сæ астæу. 
Тоны, алырдæм рæдувы, - 
Мигьтæ хауынц дард - фæзгьæртæй 
Æмæ тохдзагьдæй куы нæрынц 
Далæ арф кæмтты дæрæнтæй. 
Арв та ноджы тынг ныннæрыд, 
Æмæ мигьтæ дæр ныхъхъæрзынц. 
Хæхтæ, стыр хæхтæ ныццудынц, 
Мигьтæ, сау мигьтæ ныккæуынц... 
1941 азы 19 август 
Р.З. 
Абайты Викторы æмдзæвгæтæ мæ чысыл разныхасимæ куы 
рацыдысты газеты, уымæй мæм иуцасдæры фæстæ æрбахастой 
Бæгъиаты Ладемыры цалдæр æмдзæвгæйы йæхи къухæй фыстæй 
хицæн сыфтыл æмæ сæ ацы чиныгмæ хæссын. 
369 

Бæгъиаты Ладемыр 
Фыдыбæстæ 
Цæй адджын дæ, Фыдыбæстæ, 
Цæй зынаргь мын дæ, цæй! 
Куыд уарзын дæ, куыд хъал дæ дæн, 
Куыд буц дæн æз дæуæй! 
Æндæр бæстаг куы бадзура 
Фыдзæрдæйæ мæнмæ: 
Æри, зæгьы, дæ буц бæстæ, - 
Кæннæуæд нæй гæнæн. 
Фæтæхин æм æрвон маргьау, 
Кæмфæнды дæр уый уæд, 
Ныммарин æй куыдзы мардау, - 
Цыфæнды дæр кæнæд! 
Фæмæцид уым йæ сау туджы 
Æрбайсæфид йæ сæр. 
Ды дæ, о, ды мæ райгуырæн, - 
Уыдзынæ рухс, хуыздæр! 
Хъобан, 1939 аз. 
Колхозон чызгай 
Колхозон чызгай, 
Нæлгоймаджы хал. 
Нæ уарзон царды 
Мæ уарзон æмбал. 
Дæ зарæг зæлы 
Нæ рæсугъд хуымты. 
Фæллад нæ зоныс 
Хъазуатон куысты. 
Дæ буц зарæгмæ 
Мæ зæрдæ - хъалдæр! 
Дæ цæвæджы æхсидт 
Куы хъуысы дардмæ. 
Хъобан, 1939 аз. 
370 

Æмбæстаг сылгоймаг 
Раджы, паддзахы заманы 
Æвзæрстай фыдбонтæ, фыдцард. 
Дуг дæ-иу дардта фыдрæтты, 
Æдзухдæр ды хастай æнкъард. 
Царды дæу размæ нæ уагьтой, 
Æппæтæн уыдтæ ды дæлбар. 
Моймæ тыххæй дæ лæвæрдтой, 
Кæм дын уыд ысдзурыны бар. 
Ничи дæ федтаид худгæ, 
Царды ныгьуылдæй цыдтæ. 
Искæмæ скодтаис дзургæ - 
Æгадыл нымады цыдтæ. 
Афтæмæй бонтæ æрвыстай, 
Сау дугæй бает уыд дæ къух. 
Хуры цæст иу мур нæ уыдтай, 
Æрхæндæг хъуыдыты - æдзух... 
Гъе, фæлæ уыцы фыдрæстæг, 
Фесæфтис, абон - дæлдзæх. 
Цардæн йæ хицау дæхæдæг, 
У ныр дæ фæндаг уæрæх. 
Райстай дæ бартæ æнусмæ, 
Нал дæ ды раджыйау 'гад. 
Рацыдтæ хурæн йæ рухсмæ, 
Хъæлдзæг, сæрибар - дæ цард. 
Абон нæ дуджы ныззарыс, 
Зарæг зæллангæй - уæндон. 
Фидарæй размæ лæгæрдыс, 
Зон ныр хъайтар у дæ ном! 
Хъобан, 1939 аз. 
371 

Ила æмæ немыцаг 
туристтæ 
Абон суанг Къæхтысæмæ бахæццæ дæн. Егьау дойнаг 
дуртæ фæныв кодтон акварелæй. Ныр здæхын фæстæмае 
хъæумæ. Фæссихор хъомылгæнæджы куыст кæндзынæн. Мæ 
этюдник ме уæхскыл æппæрст, афтæмæй сабыргай цæуын. 
Саппаты Уастырджимæ нæма æрхæццæ дæн, афтæ  
туристтæ дыгæйттæ-дыгæйттæй мæ ныхмæ цæуын райдыдтой. Куы 
мæм æрбахæстæг вæййынц, уæд мæм æрбакæсынц, салам 
мын раттынц сæрæнкъуыстæй, æз дæр сын мæ сæрæй акувын. 
Станцæйы кæрты уæллаг кæронмæ æрхæццæ дæн. Стан- 
цæйы шофыр Ила мæсты рацу-бацу кæны. 
Ила Гæбæратæй у, ныллæггомау ас лæг, йæ къæдз къæхтæ 
афтæ æмдымбыл сты, æмæ йæ сагæхты тарст куыдз куы асæр- 
рæтт ласид, уæд æй зонгæ дæр нæ бакæнид. Хъæлдзæг лæг у. 
Дзырдмондаг æмæ дзырдарæхст. Хатт æм хæлæг дæр бакæнын. 
Æрæджы Æрыдоны хуындзау уыдыстæм. Хъæуы æвзаргæ 
лæгтимæ æз дæр бахаудтæн. Фысымтæ ныл куы бацин кодтой, 
уæд нæ фынгтæм бахуыдтой. Фыццаг уаты уыд чысыл фынг - 
æртæ-цыппар лæгæн. Мидæггаг, егьау уаты разынд дæргьæй 
дæргьмæ «П-дамгьæйы хуызæн фынг. Фысымты хистæр фын- 
джы сæрмæ бацыд. 
- Æрбадæм æмæ нæ хабæрттæ дарддæр кæнæм, - дзуры 
мах хистæрмæ. 
- Æмæ ма каст цæмæ у? - фæрсæгау кæны Бекмырзайы- 
фырт æмæ уый дæр бахызт, уазджыты хистæрæн кæм æмбæлд 
æрбадын, уырдæм. Уыцы рæстæджы фæзынд кæртæн æгьдау- 
дæттæг лæг æмæ фæрсæгау кæны: 
- Уæ кæстæр кæцы у? 
- Уæртæ дын нæ кæстæр, - мæнмæ ацамыдта Петя. 
- Сымах æрбадут, кæмæн куыд æмбæлы, афтæ! - Кæстæр, 
ды та мæ фæдыл рахиз, - æмæ мæ æддаг уатмæ ракодта. Уым 
хистæры бандоны цур лæууыд мæхицæй чысыл хистæр лæппу. 
- Мæнæ дын æмбал, Буцка, - мæнырдæм разылд. - Махмæ 
афтæ у - уазджыты кæстæр нæм хицæн фынгыл фæбады. 
Никуыма федтон ахæм æгьдау æмæ бадис кодтон: «Цымæ 
цæмæн?» - хъуыды кæнын мæхинымæр, фæлæ зæгьгæ ницы 
скодтон. Хъæуæй хъæумæ дæр хицæн æгьдау ис, зæгьгæ, мæн- 
372 

гэей нæ акэенынц. Лæппу æрбадт, æз дæр æрбадтæн. Мидæгæй 
маем фынджы фылдæр хай нæ зынд, фæлæ йын йæ дæллаг 
каерон нæ кæстæртимæ хорз уыдтон гом дуарæй. Хистæртæ ра- 
куывтой æмæ кувæггæгтæ кæстæртæм алæвæрдтой. 
Мæ фынджы хистæр дæр ракуывта æмæ мæм кувæггаг 
авэердта. 
Афтæ сæйраг бадты хистæр куы ракувы, уæд мæ хистæр 
дæр бакувы. Уалынджы уым фæхъæлдзæгдæр сты, мах та дыу- 
уæйае дæр ноджы æрхæндæгдæр фестæм. Уыдон æгæр куы 
бахъæлдзæг сты, уæд махи аивазæгау кодтон, нæ хистæр Пе- 
тяйы цæстæй ацахстон, уый дæр мæ ауыдта. Амонын æм къу- 
хæй, æз ам цы кусын, зæгьгæ? 
Петяйы хъæр ныхас райхъуыст: 
- Нæ кæстæры ма нын мæнæ ардæм ракæнут! 
Фынджы хистæр цы загьта, уый мæм нæ райхъуыст, фæлæ 
уалынджы уырдыгстæг рахызт æмæ нæ дыууæйæ дæр мидæ- 
мæ бакодта. 
Мæнæн бадæн разынд Илайы дæллаг фарс. 
- Иу ануаз æнæдзургæйæ, - æз дæ бааууон кæндзынæн, - 
æмæ йæхи фынгмæ баивæзæгау кодта. 
- Комдзаг скæн. 
Фынгыл мæ цæст хæссын. Чысыл уæлдæр карк дихтæгон- 
дæй лæууы. Йæ фæстагхай мæнмæ нымдзаст. 
Мæхæдæг æм бавналон, уый мæм айв нæ фæкаст: дæрд- 
дзæфгомау уыд. Илайы хъусы дзурын: 
- Уæлæ ма ацырдæм цы хай кæсы, уый мын авæр. 
Илайæн йæхи бон уыд хаймæ бавналын, фæлæ йæ худын- 
дзæг скуыста æмæ хъæрæй дзуры: 
- Уæлæ ма уыцы хай æрбадæттут, - йæ номæй йæ зæгъы, - 
Тотырджан æй бирæ уарзы. 
Æз пъолы хуынчъы абырынмæ цæттæ уыдтæн. Фæлæ уыцы 
рæстæджы Петя сыстæгау кодта, фынджы сæрты равнæлдта: 
- Æмæ йæ Тотырджаны йеддæмæ ничи уарзы! - æмæ хай 
йæхирдыгæй фæкодта. 
Адæм ныххудтысты, æз та мæ риуы дзаг сулæфыдтæн. Уый 
уыдис Илайы рæстдзæвин хъазæн ныхас... 
Цæуын хъæуы 'рдæм. Станцæйы кæртмæ æрхæццæ дæн. 
Туристтæ, цыма, цыд фесты. Раздæр заманты-иу фæсарæйнаг 
туристтæ, автобусæй куы рахызтысты дæлæ хъæугæроны, уæд- 
373 

иу цыдысты нæхи раздзæуæгимæ. Иуварсмæ сын уæлдай акъах- 
дзæфгæнæн нæ уыд. Ацы аз къордтæ-къордтæй цæуын райдыд- 
той. Разамонæг дзы чи у æмæ турист чи у, уый бæрæг дзы нал ис. 
Ила мæм æрбацыд бынтон хæстæг, хинхудтгæнгæ мæ 
фæрсы: 
- Нæ уазджытæ, æнхъæлдæн, немыцæгтæ сты? 
- Æнæмæнг дæр немыцæгтæ. 
- Далæ чи ссæуы, уыдоны уыныс? - амоны мын станцæйы 
кæрты дæллаг æрбахизæнмæ. 
-Уынын. 
- Ахудын дæ кæнон? 
- Ныууадз. 
- Тотырджан ныртæккæ ма кæс, æз семæ куыд аныхас кæн- 
дзынæн, уымæ. 
- Немыцагау зоныс? 
- Цы дзы зонын хъæуы! - хъæлæсыдзаг ныххудт Ила. 
- Ныууадз! - йæ цонгыл ын фæхæцыдтæн. 
- Æцæг немыцæгтæ сты, уый ныртæккæ рабæрæг уыдзæн, 
- дзуры мæм. Йæхи мæ атонæгау кодта. Йæхицæй расыг лæг 
ацарæзта, йæ къух мыл ауыгьта æмæ ныхъхъæртæ ласта: 
«Ауадз мæ дын зæгьын!» Цæмæй йæ туристтæ дæр фехъусой, 
уый тыххæй мæ карзæй æлгьитгæ дæр ракодта æрдæг ирон, 
æрдæг уырыссагау. 
Станцæйы кæртмæ дæллаг æрбахизæнмæ фæраст. Уым 
ацæргæ лæг æмæ ус æрлæууæгау кодтой. Илайы хъæрмæ 
ракастысты. Фæлæ уайтагьд лæг азылд, усæн къухæй  
станцæйы хæдсæрмæ къæдзæхмæ амоны, диссагæн хæрдмæ кæсы 
йæхæдæг дæр. Ус дæр, йе 'мбæлццон ын кæдæм амоны, уыр- 
дæм кæсы, йæ сæр ныттилы. Фезмæлыдысты. 
Кæсынц аивæй расыг лæджы цыдмæ, сæхи дзы иуварс кæ- 
нынц, фæлæ сæм Ила, хъуыр-хъуыргæнгæ, йæхи хæстæгæй 
хæстæгдæр ласы. Хæстæг-хæстæг сæм куы бацыд, раст хæсты 
заманы хæдтæхæг цы бомбæ æрæппæрста æмæ чи не схæцыд, 
тæккæ уыцы бынаты сыл куы амбæлд, уæд фæцудæгау кодта. 
Скаст сæм. Цыма сæ æфсæрмы фæци - æваст фесхъæл. Йæ 
къух хæрдмæ фæхъил кодта. Амонæн æмæ æнæном æнгуыл- 
дзæй арвы риу срæхойæгау кодта. 
-Хай Гъитъылер! -æваст фæхъæр кодта уыцы дæлæмæдзыд. 
Лæг уайтагьд фесхъæл, йæ къух фæцæйиста хæрдмæ, 
374 

фæлæ йæ сылгоймыг басхуыста. Фæстæмæ фæгуыбыр æмæ 
ма бакодта: 
- Наин, Гитлер капут... 
- Капут, капут, - радзырдта ма Ила æмæ сисы аууон фæци. 
Лæг æмæ ус мæ цурмæ куы схæццæ сты, уæд мын сæрæй 
акуывтой. 
- Гутын таг. 
- Гутын морген. 
- Шпрехен зи дойч? 
- Минкъи, минкъи: 
8 ад' т!г, шо сИе В1итеп з/лс/; 
\А/о 51пс15/е деЬНеЬеп? 
8ад' Ш1Г, и/о сИе МадсЬеп з'тб; 
И/о зтб з/е деЬНеЬеп? 
- Йа, йа. Гут, гут! - бакодтой сæ дыууæ дæр æмæ дарддæр 
сæ фæндагыл ацыдысты. 
Æз дис кодтон Илайы æнахуыр мийыл. Цал æмæ цал азы 
рацыд хæсты фæудæй æмæ уæддæр туг йæ куыст куыд кæны. 
Зæронд лæджы туг скусын кодта. Хуыцау йæ зонæг, цы ауад йæ 
цæстытыл нæ уазæгæн. Чи зоны, ам бомбæтæ чи æркалдта, 
уыцы тæхæг уыд æмæ йæ уал азы фæстæ бафæндыд йæ хæс- 
тон фæндæгтыл ацæуын. Чи зоны, йæ усæн дзырдта уалæ 
уæлейæ бынмæ бомбæтæ куыд æзгьæлдта, уый... Чи зоны... 
Хъæуыхицау æмæ Смали 
Смалийы Хъобаны чи нæ зоны, ахæм зын ссарæн у. Хъобаны 
нæ, фæлæ йæ зонынц Дæргьæвсгом æмæ Джызæлы дæр, суанг ма 
йæ горæты дынджыр базары уæйгæнæг сылгоймæгтæ дæр зонынц. 
Смали у уæнгджын, фидæрттæ арæзт лæппу-лæг. Хъару 
йæм ис, фæлæ йæ Хуыцау чысыл зондæй фæбæгьгьæвад  
кодта. Ома, æрра нæу, фæлæ бынтон зондджын дæр нæу. Кæд ын 
йæ хъаруйæ спайда кæнынмæ хъавыс, уæд ын рагацау дзæбæх 
бахæрын кæн, иуцалдæр ын даргæ дæр акæн æмæ дын кусдзæн. 
...Ногæрлидзджыты скъæтæй æхсæвы фыс фесæфт. Фесæфт, 
зæгьгæ йæ иууылдæр зыдтой, чи йæ ракодта, кæм æй аргæвстой, 
кæй аджы йæ сфыхтой, кæм æй бахордтой, фæлæ иууылдæр 
сæхи ницызонæг скодтой. Уæлдай сæрниз кæй хъæуы... 
375 

Хæдзары хицау фосдарæг у, æнæхъæн дзуг æртардта Тыр- 
сыйæ æмæ сæ Бæтæйы рагьы фæстæ дары. Иуцалдæр да- 
лысы дзы хæдзары дæр ныууагьта. Иунæг зæронд ус вæййы 
хæдзары. Йæ фырт дæр æй абæрæг кæны, фæлæ уыцы 'хсæв 
сылгоймаг иунæг уыд. Райсомæй йæ далысты нарддæр скъæты 
куы нæ разынд, уæд хъæусоветмæ хъæстмæ ныццыд. Хъæуы- 
хицаумæ хабар усæй раздæр бахæццæ, чи уыд давджыты раз- 
амонæг, уый дæр зыдта, фæлæ йæхи ницызонæг скодта. Ус 
æнæ хъастæй кæй нæ ныллæудзæн, уый бамбæрста æмæ йын 
йæхи разы районы милицæмæ фæдзырдта. Стæй йын ныф- 
сытæ æвæрдта æмæ йæ сæхимæ арвыста. 
Милицæйы кусджытæ уайтагьд уым балæууыдысты. Хъæуы- 
хицау сыл бацин кодта. Радзырдта сын хабар. 
- Уæ хорзæхæй, ссарут давджыты, - лæгьстæгæнæгау дзу- 
ры хъæуыхицау милицæйы кусджытæм. 
- Уый махæн нæ куыст у! - бакодта милиционерты хистæр. - 
Искæмæты фæдзур. 
Уыцы рæстæджы Смали дуканимæ фæцæйцыд.  
Хъæуыхицау æм рудзынгæй ахъæр кодта: 
- Смали, ардæм-ма рауай! 
Смали æрбахызт узгæ къахдзæфтæй. 
- Адон районæй сты. Милиционтæ сты. 
- Уынын сæ. 
- Æрбад. 
Смали дæр æрбадт. 
Ныр хъæуыхицау, стæй æгас хъæу дæр зонынц, фыс чи 
бахордта, уыдоны. Фæлæ алчи дæр æфсæрмыгæнгæйæ йæ 
дзыхыл хæцы. Зоны йæ Смайлы дæр. Уый ма фысы фыдæй 
хъæстæ дæр фæци. Ныр бады. Алырдæм ракæс-бакæс кæны. 
Куы ничи йæм ницы дзуры, уæд бакодта: 
- Цæй æз цæуон. 
-Адон чи сты, уый зоныс, Смали? 
- Зонын, милиционертæ. Дæлæ районæй. 
- Цæмæ 'рбацыдысты, уый зоныс? 
-Зонын. 
- Уыдон дæр æй зонынц. 
- Цы зонынц? 
- Фыс чи адавта, уый зонынц. 
- Æмæ йæ зонæнт. 
- Ды дæр æй зоныс, уый дæр зонынц. 
- Цæмæй йæ зонынц? 
376 

- Дæ былтыл физонæджы сой нæма бахус. 
Смали йæ былтæ тагъд-тагъд асæрфта. 
- Чи уыдысты, уый сын зæгь, науæд дын дæхи аласдзысты! 
- йæ ныхас фæтызмæгдæр кодта хъæуыхицау. 
Смали тæппуд уыд, уый хъæуыхицау зыдта. 
- Рæвдз, науæд... 
- къусæм дæм, хорз лæг! - уавæр бамбаргæйæ, фæлмæн, 
фæлæ барджын хъæлæсæй сдзырдта милиционерты хистæр. 
Смали стыхсти, йæ бандоныл базмæлыд, йæхицæн ахсы- 
нæй старст æмæ йæ сæр йæ фæтæн уæхсджыты 'хсæн нынны- 
гьуылд. 
- Хъусæм! - йæ ныхас фæтызмæгдæр кодта хистæр  
милиционер. 
Смали цалдæр лæппуйы нæмттæ сфæрæзта дзурын.  
Хъæуыхицау зыдта, сæйрагдæры нæма загъта æмæ йæ сонт фарст акодта: 
- Ноджы ма дзы чи уыд? 
Смали ноджы арфдæр нынныгьуылд. 
- Дæу нæ фæрсæм? - бадзырдта та йæм милиционер дæр. 
Смайлы ныхъхъус. 
- Аласут ын йæхи! - фæтызмæг хъæуыхицауы хъæлæс. 
Смали ныззыр-зыр кодта æмæ кæуынхъæлæсæй хъарæггæ- 
нæгау ныккодта: 
- Иннæ уæхи Каз уыди, фæлæ мæ маргæ куы акæнай, уæд- 
дæр дын æй не схъæр кæндзынæн! 
Хъæуыхицау сулæфыд. Йæ каисы ном Смалийы дзыхæй 
схауд. Уый дзы ницы аххосджын у. Смали йæ банымыгьта. 
Ахæстонæй нырма æрæджы рацыд æмæ та йæ фæндаг цыма, 
уырдæм цæуы... 
Милиционертæ хъуыддаг бамбæрстой, кæрæдзимæ бакас- 
тысты, сæ иу Смалийыл фæхъæр кодта: 
- Хаугæ кæн, дзырдхæссæг! 
Смали фæстæмæ дæр нал фæкаст, уайтагъд фæдуарæдде. 
- Уыцы усимæ дæхæдæг аныхас кæн, - дзуры милиционерты 
хистæр. - Æрсабыр æй кæн. Йæ зæрдæ йын истæмæй алхæн. 
Æппынфæстаг ын фысы аргь раттут! Мах ам нæ уыдыстæм. 
Ницы фехъуыстам. 
Хъæуыхицауы дæр æндæр ницы хъуыд. Йæ каисæн тæккæ 
абон зæгъдзæн: «Смали дæ схъæр кодта æмæ дæхи æрæмбар. 
Ма худинаг кæн мæн дæр æмæ дæ бинонты дæр. Ацы хатт дæ 
скъахтон, фæлæ дын иннæ хатт мæ бон баххуыс кæнын куы нæ 
бауа, уæд-иу мæ ма рахъаст кæн». 
377 

Мард кæм æрцæуы, 
уым дуæрттæ гом вæййынц 
Бæгъиаты къуыбырыл - чызгæрвыст, Уæллаг Хъобаны - 
чындзхаст. Астæуккаг Хъобан æмæ Дæллаг Хъобан дыууæр- 
дæм æмдзæгьд кæнынц. Хъæу дыууæ дихы фæци. Иутæ чыз- 
гæрвыстмæ цæуынц, иннæтæ - чындзхастмæ. Æз чындзхасты 
дæн, лæггадгæнджытимæ архайын. 
Аджы бын сугтæ бавæрдтон, хуылфыдзаумæттæ сæ тæккæ 
фыцгæйæ сты. Тагьд дæр сыл нæ кæнæм. Хуылфыдзаумæттæ 
лæггадгæнджытæм хауынц. Хистæры раз дзы куы æрæвæрай, 
уæд дæ хъæры бын фæкæндзæн: «Æмæ дын исты тъангхор 
дæн, куыдзы хъыбыл чи у, уый!» Афтæмæй æз ахæм хистæртæ 
зонын æмæ сæ йæ хæдзары сæрмагондæй сфыцы æмæ сæ 
адджынæн бахæры. Фæлæ æгьдау æгъдау у! Æгьдауы фын- 
гыл æнæгьдау хæйттæм æвналын не 'мбæлы, уæлдайдæр ка- 
дылхæст хистæрæн. Тъангхор фидиссаг уыд нæ фыдæлтæм. 
Мæ хъуыдытæ мын айхæлдта къæбицгæс Хуыдиаты Додтан. 
- Цом ма мемæ! - æмæ мæм тæбæгь æртæ нуазæн æмæ 
фыдызгьæлы карстимæ æрбадаргь кодта. 
- Кæдæм? - фæрсын æй тæбæгь исгæйæ. 
- Арфæ ракæнæм. 
- Кæмæн? 
- Нæхæдæг нæхицæн. 
- Уый та куыд? 
- Æфсинтæн уæздан ныхæстæ акæнæм, нуазæнтæ сæм 
авæрæм æмæ... æмæ сæ нуазгæ та нæхæдæг акæндзыстæм. Цом! 
Бахызтыстæм къæбицмæ. Æфсинтæ рагæй кæй æнхъæлмæ 
кастысты арфæмæ, уый сыл бæрæг у. Кæрæдзимæ мидбылты 
бахудтысты, сæ куатæтæй сæ къухтæ асæрфтой æмæ æнхъæл- 
мæкæсджыты лæуд акодтой. 
Додтан сæм дæрддзæфгомау æрлæууыд, йæ роцъо адаудта 
æмæ райдыдта йæ ныхас. Дзурынмæ йæ ничи æййафы  
Уæллаг Хъобаны. Уæвгæ æгас Хъобаны дæр зындгонд у йæ дзыр- 
дарæхстæй. Ноджы ма йæ арфæйы ныхæстæ хатт æлгьыстмæ 
куы рахизынц, бынтон диссаг та уæд вæййы! Сылгоймæгтæ худ- 
гæ цы фæкæнынц, æндæр æм мæсты ничи свæййы. Фыццаг йæ 
ныхæстыл йæхæдæг схуды, стæй уæд сылгоймæгтæ дæр рай- 
дайынц йемæ худын. 
378 

- О, мæнæ нæ уæздан, нæ царддæттæг, нæ цардаивгæнæг, 
нæ цинтæдæттæг æмæ цинхæссæг сылгоймæгтæ! Нæ мадæл- 
тæ, нæ хотæ, æмæ, кæд гæнæн ис, уæд нæ къæбæргæнджытæ 
дæр! Уæллæй, сымах нын куы нæ уаиккат, уæд нæ халон йæ 
ахстонмæ фæхæссид... 
Уыцы рæстæджы дуаргæрон цы дыууæ æрыгон уазæг чыз- 
джы лæуд фæцис, уыдон Додтаны сæрæй къæхтæм абарстой, 
кæрæдзи уæхскæй басхуыстой æмæ сæ лыстæг æнгуылдзтæй 
сæ худæгæйдзаг былтæ ахгæдтой. 
Æз иуварсæй аивæй мæ цæст архастон Додтаныл. 
Уыцы рæстæг Додтан та йæхæдæгчызджытæм бакаст, цæст- 
æнгасæй сæ сбарæгау кодта, стæй та сылгоймæгтæм аздæхт. 
- Алцы дæр æгьдауæй цæуы! Уе 'гъдау, уæ фарнæй фи- 
дауы мæнæ нæ чысыл хъæу. Кæддæриддæр дысвæлдæхтæй 
балæуут арынджы уæлхъус æмæ, фæллад нæ зонгæйæ, чъи- 
ритæ кæнынмæ бавналут. Сымах уæ уды рухс æмæ уæ зæрдæ- 
ты хъармæй адæмы барæвдаут! - дзуры бынтон лæмбынæгæй 
лæг. Чызджытæм та бакаст, бахудт. 
Æз æм мæхи бахæстæг кодтон, уæхскæй йыл андзæвдтæн. Уый 
мæм æрбакаст. Æз ын аивæй бынмæ ацамыдтон. Уый азылд æмæ 
та дарддæр йæ ныхас нывæнды. Чызджытæ дæр, сæ худт æм- 
бæхсгæ, кæрæдзи басхойынц. Æз та дыккаг хатт Додтаны схойæгау 
кæнын. Уый та мæм тызмæггомауæй ракасти æмæ та  
сылгоймæгтæм азилгæйæ йæ ныхас ноджы рæсугьддæрæй ивазы. Æфсинтæ, 
Додтаны зонгæйæ, кæрæдзимæ бакæсынц, фæлмæн бахудынц. 
Æртыккаг хатт ыл андзæвынмæ куыд хъавын, афтæ мæм 
Додтан фæзылд, æрбакаст мæм, йæ ныхас фескъуыдта. Хъæ- 
рæй ныххудт æмæ ныццæлхъ ласта: 
- Зонын æй, Тотырджан, фæлæ цы акæнон! Мард кæм æр- 
цæуы, уым дуæрттæ гом вæййынц! Уартæ уыцы чызджытæ куы 
бахудызмæл сты, уæд бамбæрстон мæ мардæрцыды хабар! 
Фæлæ куыд акæнон? Дыууæ æгьдауы мæ æрцахстой. Мæнæ 
уал иу æгьдау кæронмæ ахæццæ кæнæм, стæй уæд иннæ ха- 
бæрттæ дæр кæндзыстæм! - йæхæдæг азылд æфсинтæм æмæ 
дарддæр йæ арфæйы ныхас кæны. - Хъæубæстæ уæ фылдæр 
æртыгай чъиритæ кæнынмæ куыд агурой, уыцы хорзæх уæ уæд! 
- æмæ нуазæнтæ фæд-фæдыл авæрдта æфсинтæм. 
Додтаныл алцыдæр фидауы. Йе 'лгъыст дæр ын арфæйæн 
исынц, уæлдайдæр хъæубæсты сылгоймæгтæ. 
379 

Хъобаны культурæ. VI 
Иу мыггаджы дыууæ Викторы 
Дзуццатæм дыууæ Викторы ис. Дыууæйæ дæр дæсны зарæг- 
гæнæджытæ сты. Сæ иу Куытайы фырт у, иннæ - Батырбеджы 
фырт. Куыта дæр æмæ Батырбег дæр нымад лæгтæ сты хъæу- 
бæсты. Батырбег скъолайы уæле стыр фæндагмæ хæстæг къуы- 
бырыл цæры, къуыбыр дæр афтæ хуыйны: Батырбегты  
къуыбыр. Куыта та, скъолайæ бирæ дæлдæр, зæппадзы къуыбыры 
дæле цы къуыбыр ис, уым цæры. Стыр фæндагæй йæм дзæвгар 
суайын хъæуы. Куыта æмæ Батырбеджы фыртты кой Хъобаны 
арæнæй раджы ахызт. 
Куытайы фырт Виктор 
Куытайы фырт Виктор каст фæци Калачы консерватори æмæ 
нæхи музыкалон театры оперон зарджытæ зарын райдыдта. Йæ 
ныййарджыты арæх абæрæг кæны. Автобусæй куы рахизы дæлæ 
Цындысготы æрлæууæны, уæд, цыма, Мæскуыйы Стыр театры 
сценæмæ рахизы, афтæ йæм фæкæсы. Ноджы ма уæлæмæ 
фæндагыл чысыл куы фæхæрд кæны, уæд та йæхи кæд Сусанин 
нæ фенхъæлы. Йæ диссаджы аритæ йын кæд нырма Хъобаны 
нæма фехъуыстои - радиойæ цæмæдæр гæсгæ аритæ арæх нæ 
райхъуысы, музыкалон театрмæ та хъæууон лæг арæх не 'фты 
- уæддæр уал йæ иу лирикон зарæг хæрз æрæджы райхъуыст 
æмæ йæ ам, Хъобаны, стырæй-чысылæй иууылдæр базарынц: 
«Ракæс мæм дæ рудзынгæй, - 
Нæй мын рæстæг...» 
Скъолайы хæринаггæнæг Хъаныхъуаты Косерханы загъ- 
дау: «Кæд дын рæстæг нæй, уæд уал дæ куыстытæ бакæн, 
чи дæ зарын кæны! Уæлæ уал дæ фыды бæсты хос æркæрд, 
суг æрлас. Фæскуыст та мæйрухсмæ суанг сæумæцъæхтæм 
дæр зар!» 
Нæ! Уæддæр уыцы радио зары æмæ зары. «Ракæс мæм дæ 
рудзынгæй...» 
Куытайы фырт ма скъолайы куы ахуыр кодта, зарыныл уæд 
фæцалх. Хихъæппæрисадон къордты æркастыты-иу адæмы 
йæхимæ æрыхъусын кодта. 
380 

Иу хатт хъæуы клубы ирон театр æвдыста Брытъиаты Елбыз- 
лыхъойы «Дыууæ хойы». Спектакль фæци, уæддæр ма Виктор 
касти сценæмæ. Скъолайы уæды директор æй фæфиппайдта 
эемэе йæ артисттæм бакодта. «Скъола каст куы фæуай, уæд-иу 
нæ æнæмæнг ссар!» - загьта йын артистты хистæр. Æмæ фæци 
каст скъола. Бацыд театрмæ. Мæскуыйаг къамисы уæнгтæ ар- 
тисттæ кæм æвзæрстой, уыцы уатмæ бахызт. Бакаст сын æм- 
дзæвгæ. Къамисы уæнгтæ сæ сæртæ разыйы тылд бакодтой. Уа- 
лынджы йæ зарын кæнынц. Лæппу ныззарыд: «Додой фæкæнат, 
мае райгуырæн хæхтæ...». Къамисы уæнгтæ диссагмæ хъусæгау 
хъусынц. Зарæг фæци, уæддæр ма йæм кæсынц, стæй æмхъæ- 
лæсæй загьтой: «Дæуæн дæ фæндаг консерваторимæ у!» Фæлæ 
йæ цæмæй стыр горæтмæ арвитой, ахæм фæрæзтæ йæ ный- 
йарджытæм нæ разынд, æмæ баззад нæхи гыццыл горæты.  
Бацыд музыкалон училищæмæ. Уырдыгæй йæ акодтой æфсадмæ. 
Беларусаг æфсæдтон зылды зарæггæнджыты къорды архайгæйæ 
ссис хæдахуыр артистты фестивалы лауреат. Æфсады фæстæ 
фæци каст училищæ æмæ уæд бацыд Калачы консерваторимæ. 
Ныридæгæн уал, музыкалон театры кусгæйæ, Гæбæраты 
Илайы оперæ «Азау»-ы азарыд Азауы фыд Бибойы ари, Плиты 
Христофоры оперæ «Къоста»-йы та Хъуыбадыйы ари... 
Зары аритæ, уымæн æмæ йын уыцы курдиат Хуыцауæй лæ- 
вæрд у! Стæй ма уыимæ Хъобайнаг дæр у! Хосгæрдæнты хат- 
гай сæ сæрмæ уыгæрдæнæй цæвæджы æхситтимæ нырма дæр 
райхъуысынц йæ аритæ, фæлæ йæ уæддæр адæм цæмæндæр 
гæсгæ фылдæр базыдтой йæ лирикон зарæгæй: «Ракæс мæм 
дæ рудзынгæй... 
Батыры фырт Виктор 
Уыимæ дын Батыры фырт Виктор! Радиойæ куы ныццæлхъ 
ласы: «Къæхтысæр фæндагыл сæгуыт дæр фæллайы, Æрбады 
'мæ фесты...», уæд æм æгас Ирыстон ныхъхъусы. Ацы Виктор 
ма зарынæй хъауджы кæд арæхсы кафынмæ æмæ бæхылба- 
дынмæ дæр! 
Афæдзы размæ Хыдзыримæ куыстæй рацыдыстæм.  
Скъолайы кæртæй стыр фæндагмæ æрцæуæн асины фæстаг къæп- 
хæныл ныхасыл фестæм. Уалынджы фæстаг автобус дæр æр- 
бахæццæ. Æрлæууыд. Цалдæрæй дзы æрхызтысты, салам нын 
радтой æмæ дарддæр къуыбырыл фæхæрд кодтой. Сæ иу, 
381 

Дзуццаты Батыры фырт Виктор, нæм æрбаздæхт, нæ къухтæ 
нын райста. Тыхсæгау кæны, афтæмæй хъæрæй дзуры: 
- Абон дæлæ Хъантемыраты цирчы уыдтæн. Æмæ уын цир- 
чытæ радзурон? 
- Иугæр райдыдтай, уæд дзур, - бахудт Хыдзыр æмæ йæ 
рихи адаудта. 
- Акафыдтæн сын, азарыдтæн сын, бæхыл дæр цирчы фæзы 
æрзылдтытæ кодтон. 
-Æмæ дын уыдон амонын, мыййаг, хъæуы! -ныххудтХыдзыр. 
- Æмæ бынтон цирк уый у, æмæ мæ кæд хонынц сæ къорд- 
мæ! 
- Æмæ дæ нæ фæнды? - æмфарст æй кæнæм. 
- Фæндгæ та мæ куыд нæ кæны, фæлæ мæ зæронд фыд ам 
иунæгæй цытæ кæндзæн? 
- Æмæ йын цы уыдзæн? Хъæубæстæ ам не сты! Стæй йæ 
иннæ фырт дæлæ горæты нæ цæры? Уый йæм-иу æрбауайдзæн! 
- Нæ зонын, нæ зонын. Абонсарæй дызæрдыг кæнын: цæ- 
уон, ма цæуон? 
- Цы дызæрдыг кæныс? Кæд мын Гамлет нæ дæ! «Уон æви 
ма уон?» - мæ ныхас баппæрстон æз. 
- Æз дæуæй куы уаин, уæд иу дызæрдыг дæр нал кæнин! - 
мæ хъуыды мын адарддæр кодта Хыдзыр. 
- Дунетæ фенынмæ дын ахæм фадат нал уыдзæн, лæппу. 
Мæн бæхты хауæццæгтæ сыгьдæггæнæгæй куы хониккой, уæд- 
дæр фæстæмæ дæр нал фæкæсин! Дæу та кафæг, зарæг æмæ 
бæхылбадæгæй хонынц семæ. Æдылы ма у. Тæккæ райсом сæ 
фæсарцмæ сгæпп кæн æмæ æй кæн дунетæ уынæг! Цирчы адæ- 
мыл æууæнк нæй, - сæ хъуыды куы фæиннæрдæм уа, уымæй 
нæ тæрсыс? Дæ фыдмæ мах дæр нæ хъус дардзыстæм. Нырма 
йæ тыхы ис. Цы хъуаг у? Дызæрдыг нал! Æмæ-иу дунетыл зил- 
гæйæ искуы-иу хатт ардæм куы фæзынай улæфты рæстæг, уæд 
дæ фæрцы кæд мах дæр, Хъобаны мыстытæ æмæ уырытæ, ис- 
тытæ базониккам! - мæ ныхас балхынцъ кодтон æз. 
- Мæ дызæрдыгæн мын йæ фылдæр хай ахауын кодтай. 
Гъер ма мæ мæ фыд дæр куы бамбарид. 
Дыккаг бон нæ Виктор цалдæр лæппуйæ сæхимæ фæхуыд- 
та. Йæ фыд Батырбег нын æртæ чъирийы скуывта æмæ, хатыр 
ракургæйæ, иннæ уатмæ бахызт. Мах нæхи бар куы аззадыс- 
тæм, уæд на бæлццоны Саппаты Уастырджи æмæ Иры зæдтыл 
382 

бафæдзæхстам æмæ, Батырбегæй æфсæрмыгæнгæйæ, уай- 
тагъд рацыдыстæм. 
Цалдæр боны фæстæ Хъантемыраты цирк горæты куыст куы 
фаеци, уæд Виктор дæр семæ ацыд. Æмæ ныр хъобайнаг лæппу 
дунетыл разил-базил кæны саргъы бæхыл æмæ ирон зарæг  
дунетæм хæссы, хаттæй-хатт саргьыл йæ къахфындзтыл алæууы, 
уырдыгæй зæхмæ æргæпп ласы æмæ дарддæр йæ  
къахфындзтыл лæугæйæ дæрдтыл æрзилы, дунейы адæмтæ йын æм- 
дзæгьд фæкæнынц, афтæмæй. 
Р. 5. 
Дыууæ Викторы сфæлдыстад дæр, зæгъæн ис, у нырыккон Хъо- 
баны культурæйы хицæн сыф. Дыууæ зарæггæнæджы дæр ирон 
зарæджы дыууæ хуызимæ цæрынц æмæ дунетæм дарддæр хæссынц 
Хъобайны культурæ. 
Фæндарасты зарæг 
Гæвдийы къуыбырыл бадæм æмбырдæй. Фондз азы дæр- 
гъы адджынæн къæбæр кæимæ фæхордтон, цины дæр æмæ 
хъыджы дæр кæимæ уыдтæн. Мæнæн зондамонæг чи уыд, 
æз цумагæнæг кæмæн уыдтæн. Сæрмагонд кувæндон дзы 
нæй, фæлæ махæн, скъолайы кусджытæн, куывддон бынат 
разынд. Дард цæуын дæ нæ хъæуы, иннæмæй та дзæгьæл- 
дзурджытæй - дæрддзæфгомау. Исчи дæм ссæуынмæ куы 
хъава, дæу та йемæ бадын куы нæ фæнда, уæд дæ фынг рам- 
бырд кæн, сыст, дæ фæджджитæ ацæгьд æмæ æндæр къа- 
хвæндагыл хъæумæ фæраст у. Уый ссæудзæн, фæлае хæлиу- 
дзыхæй аззайдзæн. 
Доны фаллаг фарс, футболæй хъазæн фæзы дæллаг кæрон 
фæхæрд кодтай, чысыл суадтæ æмæ уым ис кæрдоджын æрдуз. 
Æрхмæ хæстæгдæр дыууæ кæрдо бæласы бын рацаразæм нæ 
фынг. Æмæ кувыс ма-нал! Гæвдийы къуыбыр та уымæн хуыйны 
æмæ ам вæййы сæрдыгон лагертæ сывæллæттæн. Гæвди ам гæс 
У, хæдзар дзы раджы сарæзта æмæ дзы йæ бинонтимæ цæры. 
Афтæмæй ацы къуыбыры бацард йæ ном. 
Бадæм. Таймуразы бафæндыд мæнæн ам фæндарасты ныхæс- 
тæ зæгьын. Иннæтæ дæр дыууæ нал загьтой. Хистæрæн бады 
Гамдзæ, йæ фæйнæфарс бадынц Митя æмæ Хъæвдын, уырдыгæй 
383 

дæлæмæ Хæмæтхъан, Биби, Булæ, Петя, Бабитт, Ваня, Таймураз 
æмæ иннæтæ куыд хистæрæй. Иуафон Бимболаты фырт Таймураз 
ныхасы бар райста. 
- Фондз азы иумæ фæкуыстам, Аврамы фырт, - йæ ныхас 
райдыдта Бимболаты фырт. - Кæрæдзийы хорз æмбæрстам. Дæ 
зæрдæ мыл фæхудт, æз уый нæ зонын, фæлæ дыл мæ зæрдæ 
фæхудт. О! О! Фæхудт æмæ, Хуыцау хорз, иунæг хатт æрмæст- 
дæр. Никуы дын æй загьтон, фæлæ дын æй ныр мæнæ ат-æппæт 
адæмы раз зæгьын! - Таймураз цъус фæхъус, æвæццæгæн йæ 
ныхас куыд хуыздæр бамбарын кæна, ууыл хъуыды кæны. 
Æз дæр хорзау нæ дæн: цымæ мыл кæм фæхудт йæ зæрдæ. 
Фырадæргæй ныссырх дæн. Зæххы скъуыды куы ныххауин, уый 
мæ фæнды. Бимболаты фырт мæм æрбакаст. Бамбæрста мын 
мæ уавæр. Бахудæгау кодта. 
- Мацæуыл ахъуыды кæнут, мæнæ хорз адæм. Ды дæр, То- 
тырбег. Уый æрмæстдæр мæнæн мæхимæ хауы. 
- Цы уыд уæддæр? - фæрсы йæ йæ бакомкоммæ бадæг, ме 
'фсымæр Петя. 
- Ницы мур дæр. Афтæ йæ мæнæ йæ балцы размæ æрымы- 
сыдтæн. Рæствæндаджы тыххæй! - дзуры Таймураз æмæ худы. 
- Схъæр æй кæн махæн дæр æмæ мах дæр демæ ахудæм, 
- ныр та йæм дзуры йæ дæле бадæг, ме' фсымæры æфсымæр, 
знон дæр ма мын хъæууон скъолайы директор чи уыд, уыцы 
Иван, Хъайтыхъойы фырт. 
-Уæвæн уыдаид æмæ йæ ма 'рымысыдаин. Фæлæ йæ, уадз 
æмæ, сымах дæр зонат. 
- Зæгъ æй, цалынмæ нæ хъустæ бынтон нæ ныддаргь сты, 
уæдмæ, - бахъуыр-хъуыр кодта асæй Болагьуыз Хæмæтхъан. 
- Зæгьдзынæн æй, Хæмæтхъан, зæгьдзынæн. Ныхасы бар 
дæр уымæн райстон, цæмæй йæ зæгьон. 
- Лæмбынæг дæм хъусæм! - нал фæлæууыд æмæ йæ ныхас 
баппæрста Чъогъуыл. 
- Фарон ацафон æм мæ кусæнуатмæ фæдзырдтон, официа- 
лон æгьдауæй йæм фæдзырдтон. Хъуыды ма йæ кæныс,  
Аврамы фырт? 
Æз мæ сæр разыйы тылд бакодтон. 
- Ахуыры хайады сæргълæууæджы бынат ын лæвæрдтон. 
Хъусут: официалон æгьдау хынцгæйæ уыд мæ ныхас. «Раджы 
уа-æрæджы, æз мæ ахуыры фæндагыл цæудзынæн æмæ дæхи 
384 

яенае ахуыры хайады сæргьлæууæг ма кæн!» - уыд йæ дзуапп. 
Гъе, узеД Ь1Л иучысыл мæ зæрдæ фæхудт, фæлæ йæ мæхицæй 
арддæр никæмæн схъæр кодтон. Æрæджы Мæскуыйæ куы 
ссыд, уæд сæхимæ дæр нæма уыд. Фыццагдæр мæнмæ æрба- 
цыд. Йæ цины хабар мæнæн загьта фыццаджыдæр. Уæдæй ар- 
паем мæ мает тайын райдыдта æмæ мæнæ абоны бонмæ бын- 
тондæр батад! - Таймураз фынгылбадджытыл йæ цæст ахаста. 
Æз арф ныуулæфыдтæн. Цины уылæнтæ мæ сæ уæлных- 
ты сметой. Раст цыма Гæвдийы къуыбырыл кæрдоафон цы бур 
аерсытæ фæтезгъо кæнынц, уыдонæй иуы дзæмбытæй фе- 
уæгъд дзен. 
- Тотырбег, нæ кæстæр дæ! Кад æмæ радимæ фæцардтæ 
немæ - хистæртæн уыдтæ лæггадгæнæг, кæстæртæн - зонд- 
амонæг. Дæхæдæгдæр махæн нырма нæ кæстæр дæ! Фæндагыл 
цæудзынæ мæнæ Хъобангомæй æмæ дæ Саппаты Уастырджийы 
хорзæх уæд! Дæ фыдæлтæ Къобы Уастырджимæ кувæг уыдысты 
æмæ дæ йæ рахиз базыры бын дарæд! Нырма дын дæлæ дæ фыд 
дæр кувдзæн уæ хæдзары æмæ дæ фæдзæхедзæн Хетæджы 
Уастырджийыл æмæ дын æххуысгæнæг уæд! Фæлæ æз Заман- 
хъуйлаг дæн, æмæ дæ сæрмагондæй фæдзæхсын Дурджын 
бæрзонды Уастырджийыл - æххуысгæнæг дын уæд æмæ йæм 
мæ фыдæлтæ цæмæ куывтой, уыцы хорздзинæдтæй дын хай кæ- 
нæд. Æрджынарæгæй дарддæр рæсугъд фæндæгтыл цæугæйæ 
дын æххуысгæнæг уæнт! Фæстæмæ нæ Ирыстонмæ дзæбæхæй 
куыд здæхай, уыцы арфæ та дын фæндагсар Уастырджи кæнæд. 
О, хæдæгай, дзырды хорзæхы фæдыл цæуыс, æмæ дæ  
сæрмагондæй уæртæ Уæлладжыры Ныхасы Уастырджийы хорзæх уæд. 
Нырмæ дын районы газеты цы фыстытæ кастыстæм, уыдон авд- 
авд хатты нуарджындæр æмæ зæрдæмæхъаргæдæр цы фæуой 
æмæ нæ Иры дзырддзæугæ лæгты æмрæнхъ цы 'рлæууай, уыцы 
арфæ дын ракæнæд. Куы слæг уай, уæд-иу мах дæр ма ферох 
кæн. Хатыр бакæнут, кæд æгæр фæдзырдтон, фæлæ мæстджын 
дзураг вæййы. Ахæм кусæгæй мæ фæхицæн кодтой нæ бæрзонд 
зæдтæ! Цæй цы цæуы, уый-иу хуыздæрмæ цæуæд! - йæ ныхас 
балхынцъ кодта Таймураз. 
- Нæ алы кæстæр дæр-иу ахæм фæндæгтыл цæуæд! - 
йæ ныхас ын адарддæр кодта Гамдзæ æмæ сыстад. Иннæтæ 
дæр сыстадысты. - Цыдæриддæр загьтай, Заманхъуйлаг, 
уьщонæй нæдæр аппарæн ис, нæдæр сæм бафтауæн ис! Уæ 
385 

дыууæ дæр кæйдæр хъæуы куыстат, Бимболаты фырт, ды 
нырма дæр кусдзынæ æмæ йæ æз уæ дыууæйы тыххæй лæу- 
гæйæ нуазын. 
- Хæлар дын уæд! - райхъуыст кæстæрты ныхас æмæ, куыддæр 
Гамдзæ нуазæн йæ дзыхмæ схаста, афтæ Ваня ныццæлхъ ласта. 
Ой, хистæры цæрæнбон бирæ æрбауа... 
Зарæг хъæумæ дæр ма байхъуыса, уымæн уæвæн нæй. Чи 
зоны нын фаллаг фарс исчи нæ ныхæстæм хъусы æмæ нæм 
сусæгæй хæлæг кæны. Ссæуид, фæлæ æнæхонæгæй ам Кæм- 
цийæ æндæр ничи цæуы. Æмæ уый дæр ам и. 
Бадты адæм бахъæлдзæг сты. Æз сæ айрох дæн, æмæ мæ 
хъуыдыты алырдæм рахæц-бахæц кæнын. Мæ цæст хæссын 
Хъæурагьы бæрзæндæй суанг Уæрмыдонмæ. Уæлæ Тлаттаты 
Чермен æлдæртты зæхх цæхгæрмæ фæлдахы, Бæтæйы ра- 
гьыл æрбадтысты Будзи æмæ Аслæнбег, Тымбыл къуыбыры 
рæбынæй сæм Уæгьуыллæ кæсы, Дыууæдоныастæуæй дымгæ 
хæссы Алыккаты Хазбийы топхосы фæздæг, далæ хъæугæрон 
Бола йæ бричкæйы астæухъил æд цæлхытæ сисгæйæ кæмæн- 
дæр цыдæр амоны... 
Æвиппайды мæм Дзуарæфцæгæй æрбазылд Къобы Уас- 
тырджи, мæ иувæрсты мидбылхудгæ фæраст дарддæр, Хъæу- 
рагьы хæдсæрмæ йæм фæзынд Саппаты Уастырджи, Куырттаты 
комæй сæ размæ фæци Дзывгьисы Уастырджи, Уæлладжыры ко- 
мæй та - ныхасы Уастырджи, уалынджы сæм фæзынд Хетæджы 
Уастырджи æмæ, мæнмæ фæкæс-фæкæсгæнгæ æмæ мидбыл- 
ты худгæйæ, дарддæр тæхынц, Æрджынарæджы Уастырджи- 
йымæ куы баиу сты, уæд бæрзонд уæлæрвтæй разынд æнахуыр 
барæг æрткъах бæхыл, уый цæстыфæныкъуылдмæ се 'ппæты 
дæр йæ алыварс æрбамбырд кодта æмæ мæм уайтæккæ дис- 
сæгты-диссагæн разынд Хуыцауæй æрвыст Иунæг Зæринбоцъо 
Сызгъæрин Уастырджи. 
Сабыргай мæ мæ сæнттæ систой уæлæрвтæм. Æврæгьты 
сæрты ленк кæнын. Уастырджи мæ йæ рахиз базыры бын бакод- 
та, афтæмæй Æрджынарæгæй фæдæле дæн. Уалынджы мæм 
дардæй разынд Мады Майрæм. Куыд æм хæстæгдæр кæнын, 
афтæ мæ мады хуыз райста. Худы мæм мидбылты мæ мад - 
æнæнхъæлæджы йæ фæлмæн бахудтæй мæ фæндаг тынгдæр 
ныррухс æмæ йæхæдæг дæр рухсимæ баиу. 
386 

Тæхын дарддæр уыцы рухсы Уастырджыйы рахиз базыры 
5Ын Уыстырджийы амынд фæндагыл. Уалынджы та мæм дар- 
даей разынд Мады Майрæм. Куыд та йæм хæстæгдæр кæнын, 
афтæ ацы хатт та райста, дзырдаивады фæдыл мæ чи ахуыд- 
та, уыцы Зæнджионы хуыз. Розæ мын амоны, æврæгьты уæлæ 
æвэелмонæй цы залиаг калм хуыссы, уый хъæлæсæй цæхæр- 
калгæ Цыкурайы фæрдыгмæ. Ацы хатт та мæ фæндаг Цыку- 
райы фæрдыгы рухсæй ноджы тынгдæр ныррухс æмæ Розæ 
дæр уыцы рухсимæ баиу. 
Тæхын. Тæхын Уастырджийы рахиз базыры бын. Тæхын мæ 
равзæрст фæндагыл. Ногæй та мæм разынд Мады Майрæм. 
Куыд та йæм фæхæстæг дæн, афтæ ацы хатт та райста Хуыдион 
Лизæйы хуыз - айразмæ Хъобаны автобусæй куы рахызтыстæм 
ГМТ-йы æрлæууæны, уæд мæм мысайнагимæ йæ къух куыд æр- 
бадаргь кодта, афтæ та мæм ацы хатт дæр йæ къух дары. Хъуыды 
кæнын: уый мын Лизæйы мысайнаг баххуыс кодта Литинституты 
къæсæртыл бахизынмæ. Уыцы хъуыдыйæ мæ фæндаг бынтон- 
дæр ныррухс æмæ уыцы рухсимæ баиу Лизæ йæхæдæг дæр. 
Æз тæхын. Тæхын Уастырджийы рахиз базыры бын. Разынд 
та мæм дардæй Мады Майрæм. Ацы хатт мæм йæхæдæг бынтон 
æрбаввахс. Худы мæм, дзуæрттæ мыл æфтауы. Йæ рухс баиу 
хуры рухсимæ æмæ мæ фæндаг ноджы рухсдæрæй разынд. 
Æз тæхын. Тæхын Уастырджийы рахиз базыры бын. Тæхын 
æбæрæг тыгьдады размæ. Мæ цæстытыл та уайынц  
Хъобаны къуылдымтæ æмæ рæгьтæ, фондз азы дæргьы цæхх æмæ 
кæрдзын кæимæ фæхордтон, цины дæр æмæ хъыджы дæр 
æмзæрдæ кæимæ уыдтæн, уыцы цардбæллон, цардæгас адæм. 
Уадзын сæ, уадзын сæ абон, цæмæй саем райсом ногзарæгимæ 
фæзынон фæстæмæ. Ныридæгæн уыцы зарæджы рæнхъытæ 
гуырынц мæ риуы... 
Хъæурагъы бæрзондæй дæм амонд 
Сæууон хур йæ тынтыл хæссы. 
Дæ хъæбысы чи цæры абон, 
Уый фидæны рухсмæ кæсы. 
Ды Ирæн йæ удварны арт дæ, 
Дæ Ирæн йæ номы цырагь, 
Ды Ирæн æрдхæрæны кад дæ, 
Дæуæн нæй ирон зæххыл аргъ. 
387 

Ам ноггуырд Черментæ, Болатæ, 
Хазбитæ, Бæтæйы фырттæ 
Хæсдзысты дæ кады ном дарддæр, 
Куыд æй хастой раджы кæддæр. 
- Аврамы фырт! - мæ хъуыдыты хал мын фескъуыдта æмæ 
мæ зæххыл абадын кодта фынджы хистæры ныхас. - Бузныг 
дын, Хъобаны кадмæ ды дæр хал кæй бахастай. Айс нæ нуазæн! 
Æрмæст, хъусыс, дæ къух ныл ма сие цыфæнды ахуыргонд лæг 
куы суай, уæддæр! 
- Бузныг уын Хъобан! Бузныг уе 'гъдауæй, бузныг уæ зонд- 
амындæй. Бузныг, мæ цардивæн, мæ цардфæлварæн азты мæн 
хи хъæбулау кæй барæвдыдтат æмæ мæ æнæзынгæйæ раст фæн- 
дагыл кæй арæзтат. Гæнæн æмæ амалæй æз уæ фарн дарддæр 
хæедзынæн. Бузныг уын, мæ удæн æхцон адæм. Мæ сæрæй уын 
ныллæгкувын!!! 
Фæсныхасы бæсты 
Цæуын мæ цардвæндагыл дарддæр. Нæ зонын, цы мæм 
кæсы разæй. Фæлæ уал ныридæгæн фæстæмæ куы акæсын, 
уæд Хуыцауы æртæ цæссыгæй Иры зæххыл æртæ кувæн- 
доны кæй равзæрд - Таранджелоз, Реком æмæ Мыкалгабыр, 
уый зæрдылдаргæйæ, æз дæр раст афтæ Хуыцауы рухс æртæ 
цæссыгау мæ риуы арфы ардыгæй фæстæмæ хæедзынæн раст 
уыцы æртæ дзуары номау мæ уарзон, мæ зæрдæйæн уæлдай 
адджын æртæ хъæуы номы: Четыре, Дзуарыхъæу æмæ Хъобан. 
Ирыстоны иннæ хъæутæн аргьгæнгæйæ, сымах стут мæ 
зæрдæйæн уæлдай адджын, уæлдай зынаргъдæр. Зæгьут уæ 
хъæбулæн фæндараст! Уæ рухсæй йын рухс кæнут йæ дарддæ- 
ры цардвæндаг. 

СÆРГÆНДТÆ 
Разныхас 
Хъобайнаг культурæ. I. Бацæуæн 
Мæ цардвæндаджы райдиан 
Зазбæлас 
Уæрæх ком 
Дыууæдоныастæу 
Хъобангом 
Хъæурагь. I 
Авд æфсымæры кадæг 
Æз дын æфсымæр уыдзынæн 
Тлаттаты Чермен 
Гамдзæ 
Хъæурагъ. II 
Цæстыгагуы 
Сойы кæрдихтæ хæрæндоны царыл 
Дзулы муртæ кæрдæгыл 
Алиханы суадон 
Туджджынты мæсыг 
Дынджыр тебæйы – бур-бурид тымбылæгтæ 
Бæтæйы рагъ 
Хъобаны культурæ. I. Зарæгфыссæг Бæгъиаты Хъазыбег 
Ханджерийы уыгæрдæн. Зиууæттæ 
Хабосы хæрæг 
Постхæссæг Баботти 
Дзодзыккаты Мамсыры зарæг 
Саппаты Уастырджи æмæ кæхц 
Вальс 
Бимболат 
Уарзæтты мæсыг 
Хæмæтхъан æмæ Ферон 
Хъобаны культурæ. II. Сланты хотæ 
Хоскæрдæггаг - проценттæ 
Петяйы диссертаци 
Арсæмæг - сæстытæ æвæрæг 
Æмбалты Хъауырбег. Митяйы таурæгъ 
Тымбыл къуыбыр æмæ Гæвдийы къуымæл 
Хъобаны культурæ. III. Дзырды дæсны Дауыраты Харитон 
5 
7 
10 
16 
19 
22 
28 
29 
30 
50 
52 
57 
61 
64 
66 
70 
71 
74 
78 
79 
83 
86 
88 
91 
94 
100 
104 
107 
110 
144 
147 
151 
157 
161 
163 
186 
196 
389 

Ахмæты æххуысгæнджытæ 
Къостайы чингуытæ æфсадмæ 
Зарæг абадгæ чызджытыл 
Сындзы кæрчытæ æмæ Марусяйы бабызтæ 
Минæвар 
Дзибылы хæстон хорзæхтæ 
Дзибылы плау 
Уыдтайы гогыз 
Баса æмæ Джамботт 
Данайы карк æмæ Рæхимæты куывд 
Хызисæг 
Æнæбары лæгмар 
Постласæг, кæнæ та чи растдæр уыди... 
Хъобайнаг культурæ. II. Рагон уæлмæрдтæ 
Болайымæ куыд базонгæ дæн 
Болайы фæдон 
Хъобаны культурæ. IV. Нывгæнæг Хъаныхъуаты Умар 
Зурбеджы къах 
Концерт горæты парчы 
Хъаруджынты хъæу 
Дæндæгты дохтыр 
Уыппайы цæст 
Уымæн йæ цæсгом хæрæджы цармæй у 
Кукобæ 
Зынгхуыст хæстонты цыртдзæвæн 
Æнæнхъæлæджы фембæлд 
Аврам æмæ Киров 
Революцийы бæрæгбон æмæ сидзæргæс Ладежнæ 
Хъобаны культурæ. V. Зарæггæнæг Плиты Грис 
Паддзах куыд æвзæрстой 
Нæмыг æмæ æрдæгæй... 
Сæнары бæсты - сугтæ 
Мастисæг. Гуыдалæ 
Фæстаг фæлварæн 
Уый та Элкъанæн 
Газет «Ленины тырыса» 
Зæлынц комæй зарджытæ 
Фыццаг электрон станцæ 
Санаторион скъола 
Сидзæр дæр бафсæст хуры тынтæй 
Хъæууон дохтыр 
Хæстон лæг 
Зарæггæнæг 
Федро æмæ сæгуыты лæппын 
Булæ, æз æмæ футболуарзджытæ 
199 
202 
208 
212 
217 
220 
222 
226 
232 
233 
237 
242 
243 
246 
248 
260 
262 
265 
268 
272 
275 
276 
278 
280 
282 
294 
303 
309 
313 
317 
324 
326 
333 
340 
343 
347 
348 
350 
351 
352 
352 
353 
353 
354 
359 
390 

Амондыл зарæггæнджытæ 366 
Абайты Виктор 366 
Зарæг 367 
Райсом раджы... 368 
Арв ныннæрыд 368 
Бæгъиаты Ладемыр 368 
Фыдыбæстæ 370 
Колхозон чызгай 370 
Æмбæстаг сылгоймаг 371 
Ила æмæ немыцаг туристтæ 372 
Хъæуыхицау æмæ Смали 375 
Мард кæм æрцæуы, уым дуæрттæ гом вæййынц 378 
Хъобаны культурæ. VI. Иу мыггаджы дыууæ Викторы 380 
Фæндарасты зарæг 383 
Фæсныхасы бæсты 

Литературно-художественное издание 
Кокайты Тотраз Аврамович 
КОБАНЬ 
ЖИЗНЕУТВЕРЖДЕНИЕ 
Повесть 
Редактор Токаева З.Р. 
Корректоры Токаева З.Р., Фидарова А.А. 
Компьютерная верстка и дизайн Габуев А.Ю. 
Сдано в набор 12.05.2022. Подписано в печать 15.08.2022. 
Формат издания 60x90716 Печать офсетная. 
Печ. л. 24,5. Тираж 300 экз. Заказ № 
ООО Издательство «Проект-Пресс», §ко21геуа@^таП.сот 
Отпечатано и типографии ЛО «Осетия-Полиграфсериис», 
302015,г. Владикавказ, пр. Коста, П. 

