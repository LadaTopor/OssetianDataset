ДЖЫККАЙТЫ ШАМИЛ 
Радзырдтæ 
Дзæуджыхъæу 
2007 

84 0се 
Дж-33 
Джыккайты Ш. 
Дж—33 Арт æмæ æртхутæг: Радзырдтæ. — Дзæуджыхъæу: Ир, 
2007 - 367 ф. 
Джикаев Ш.Ф. 
Огонь и пепел: Рассказы 
В сборник вошли нроизведения разлнчных жанров: рассказы, иамф- 
леты, очерки. Отдельные разделы книги составляют предания, иритчи и 
басни. Автор ищет ответы на жгучие вонросы современности. Значитель- 
ная часть нроизведений иечатается виервые. 
84 Осе 
© ГУП «Издательство Ир», 2007 
© Джнкаев Ш.Ф., 2007 
© Джикаев М.Ф., оформление, 200? 
л 4702500202 - 4 4 - 07 
А М131@3) - 07 
15ВЫ 5-7534-0260-7 

НАМЫС 

ЦОПАНЫЧЫНДЗ 
Уыдис æрæгвæззæг. Æхсæв кæмтты тæнæг фæлм æрбады, фæлæ 
хур куы скæсы, уæд æй сисы. Хъæд хъулæттæ дары, ранæй-рæтты 
зыны бæгънæгæй, — йæ цæсгом суагъта æмæ йæ дарæс æркалдта. 
Лæнкауты сыфтæр фæстиат кæны, нæ йæ фæнды зæхмæ хауын, фæлæ 
рæстæг йæ кæнонтæ кæны æмæ алыхуызон сыфтæртæ æвæндонæй 
згъæлынц æмæ згъæлынц. Хуымтæ афтид, алчи йæ хортæ бафснайд- 
та, æмæ хъугом æдзæрæг кæртау зæрдæйыл æфтауы æрхуым сагъæс- 
тæ. Тагъд зымæг уыдзæн, хохаг даргъ æмæ зынвадат зымæг. Æцæг 
нырма хърихъуппытæ нæ атахтысты, — уæд сæ исчи федтаид, сæ 
хъæр сын уæддæр хъуыстаид. Табу Хуыцауæн, нырма хъарм рæстæг 
ахæсдзæн. Нырма Ичъынамæ дæр дзæвгар бонтæ ис. 
Иу райсом Цопан сыстад æхсæвыцъæхæй. Тыргъты, бинонтæй 
куыд ничи райхъал уа, афтæ аивæй цыдæр агуры. Талынг у, æмæ 
йыл нæ хæст кæны. 
— Æхсæв дæр дын нал и? — райхъуыст йæ ус Фæрнионы хъæ- 
лæс. — Нырма кæркуасæн куы нæ уыд, уæд та цы сфæнд кодтай? 
Лæг ницы сдзырдта. Нæ уадзы йæ агурын. 
Рудзынгæй уатмæ кæсы Бонвæрнон. Худы, тыбар-тыбур кæны, 
цыма гудзиццытæй хъазы, афтæ. Миты хъæпæнæй æхсæвы сау зæл- 
даг куыд фæхицæн уа, афтæ æрыгон сылгоймаджы буарæй фæбы- 
рыд рог хъæццул. Фæзынд, стъалыты хуыз чи исы, хуримæ ерыс чи 
кæны, ахæм фидауц. Цопаны чындз уыдта адджын æмæ рæсугъд 
фынтæ. Æфсины ныхас йæ хъустыл ауад, рæвдз фестад, йæ дарæсы 
йæхи атыхта æмæ фæрсæджы лæуд æркодта йæ хицауы раз. 
— Дысон ам кæмдæр мæ гæркъа æрæвæрдтон, æмæ йæ хæйрæг 
фæхаста. 
— Хæйрæджы сайд дæ, æндæр цы! Нал фынафон зоныс, нал 
куыстафон, — сбустæ кодта ус. 
— Нæ йæм хъусыс, чындз? Дзигайы сау чызг мæ нæ бадомдта, 
зæгъгæ, уæд ма абон дæр сагсур лæппу уаин, — ныхас хъазынмæ 
здахы Цопан. 
— Æмæ сагсур усгурæй куы нæ уыдтæ! — æлхыскъ æй кæны 
æфсин. 
— Уымæй дæр цы мæнг зæгъыс, — йæ хъулмæ йын тохси уилы 
Цопан. — Саг сырдтон æмæ хæйрæгыл фæхæст дæн. 

6 
Джыккайты Шамил 
Уæдмæ чындз нæзы цырагъ асыгъта, æмæ гæркъа лæджы къухы 
бафтыд. Хицау æмæ чындз рахызтысты кæртмæ. 
Цопан кадджын лæг у. Нымад у канд хъæубæсты нæ, фæлæ 
комы дæр. Зоны æгъда^ æмæ йæ ныхасæн ис аргъ, йæ уынаффæ 
вæййы раст æмæ цæуы. Иæ хæдзары ис фæтк, йæ куысты — бæркад. 
Фæрныг у Цопаны хæдзар. Йæ дыууæ фырты ацыдысты хæстмæ. 
Кæстæрæй ссыди сау гæххæтт. Мад æмæ фыдæн асаст сæ тых, фæлæ 
сæхиуыл хæцынц. Лæппуйæн рахицæн кодтой йæ сыджыты хай, 
рухс ын загътой фынджы дзагæй. Рахауд рæбинаг цæджындзтæй иу, 
фæлæ фидар у астæуккаг цæджындз, — Цопан цудын нæ бауадздзæн 
йæ фыды хæдзар. Фæрнион æрвылизæр цæнгæт пецы арф бануæр- 
ды арты цæхæр, — рог фæнычы нæ мынæг кæны къонайы зынг. 
Лæгыл азтæ цæуы, сæ уæз ыл уадзынц æрхуым рæстæг, уæззау куыст 
æмæ судзаг хъыгтæ. Фæлæ æмбары цард, фæразы йемæ цæуын. Арт 
къонайы ничиуал кæны. Хæдзары рæхыс ауыгъд нал и, æмæ йыл 
сæг нæ хæцы. Аргъуан къорд азы лæууыд сындзæрх æхгæдæй. Ныр 
дзы скодтой медпункт, æмæ дзы кусы йæ чындз. Хъæуы астæу сарæз- 
той скъола, сауджыны хæдзары та фæцæрынц ахуыргæнджытæ. Æмæ 
цы? Цард йæхионтæ кæны. Цопан аргъуанмæ раджы дæр æхсызго- 
нæй нæ цыд. Уæлæ рæгътыл — фыдæлты кувæндæттæ. Цопан алы 
бæрæгбон дæр кæны æгъдауыл, алы дзуары бынмæ хæссы йæ куви- 
нæгтæ. Йæхицæй дзы хистæр куынæ разыны, уæд æм кувæджы бы- 
нат дæр æрхауы. Лæппутæ балцы куы ацыдысты, уæд Фæрнион фынг 
ацарæзта, Цопан сыхæй дыууæ лæгмæ фæдзырдта æмæ чындзы сдзу- 
рын кодта, кæд сæм йæхæдæг уайсадынмæ нæ хъавыд, уæддæр. Алы 
хъуыддаг дæр нывыл кæнгæ у. Цы кæныс, уый — нывыл, æмæ дын 
адæмы зæрдæмæ цæудзæн. 
— Чындз, дæ рынтæ бахæрон, изæры-иу фос æвæгæсæг ма ныу- 
уадзут, — рæвдауæгау фæдзæхсы лæг. — Æз, уæлæ нын Фæсрагъы 
цы мæкъуылтæ баззад, уыдон æрбадавон Æфтауцдонмæ. Рæхджы 
мит уардзæн, æмæ сæ зæй фæласдзæн. Уæд нæ куыст — сæфт, нæ 
фос — æххормаг. 
— Иунæгæй сын цы бакæндзынæ. Сæрылхæцæг дæ хъæудзæн, 
æмæ кæд сарæхсин, — ныфсджынæй загъта чындз. 
— Нæ, дæ нывонд фæуон, нæ. Хæдзары куыстытæ — дæ фагæй 
фылдæр. Науæд мын цы ’нхъæл дæ? Теуайы уаргъ кæд акалд, уæддæр 
дзы хæрæгуаргъ æрæвзæрдзæн! — чындзæн ныфсытæ æвæры хицау. 
Цырагъ йæ къухы, афтæмæй сæм рахызт Фæрнион. Йæ зæр- 
дæйы æвзæрди æнахуыр катай. Фæндыд æй цыдæр зæгъын, лæджы 
бакъуылымпы кæнын. Фæсрагъы уыгæрдæн — сæгъы фарсау лæгъз 
æмæ бырынцъаг. Уым фыдæлтæй дæр иунæгæй ничи ласта хос. Фæлæ 
Цопан тызмæг лæг у. Кæд хъазæн ныхас уарзы, кæд дæм рæвдаугæ 
бахуддзæн, уæддæр, цы сфæнд кæна, уый ныхмæ ма сдзур. Йæ зæр- 
дæ фæлмæн у, фæлæ хивæнд, æнæсæттон. 

Намыс 7 
— Цæй, цы слæууыдтæ мæрддзыгойау? Дæ цæстытæй та сау ха- 
лæттæ куы уасынц! — æфсоны бустæ скодта йе ’фсиныл, æрхуымæй 
йæ куы федта, уæд. — Æви дæ мæлæты лæгæн сæфынæй тæрсыс? 
— Чындзы, зæгъын, уæд та акæн демæ... 
— Уанцон нæу! — сдзырдта Цопан, чындз сæ куыд нæ фехъуса, 
ахæм ныллæг хъæлæсæй. — Фæлмæцыд у, тыхст, æмæ йæ рæвдау. 
Ныртæккæ нын чызгæн дæр уый æмæ лæппуйæн дæр. 
Замирæт уыд дард хъæуккаг чызг. Уым цæрынæн æрдз лæвæрд- 
та хуыздæр фадæттæ. Мад æмæ фыд цардысты сæ иунæг хъæбулæн. 
Буц æй дардтой, æмæ чызг рæзыд, бæзнаг хуымы гæлгæт-дидинæг 
куыд рæзы, афтæ. Йæ буар мæкæрæзы хуызæн — лæгъз æмæ ирд. 
Рæвдыд æййæфта æмæ хуримæ худгæ кодта, мæйимæ кафгæ. Цыди 
хæрзуынд æмæ хæрзарæзтæй. Йæ сау цæстытæ сыгъдысты цинæй 
æмæ зындысты сау зынджытæй. Йæ дзыккутæ хъæбæр быдæй уæз 
кодтой йæ аив сæрæн, фæлæ сæ нæ къуырдта йæ цахъхъæнтау. Сын- 
ты базыртау калдтой сау тæмæн. Хъæуы устытæ хæлæг æмæ дисæй 
кæрæдзи фарстой: «Цымæ сæ цæмæй æхсы?» Лæгтæ йæ фæстæ кас- 
тысты æмæ дзырдтой: «Ахæм дзыккумæ зилын чи фæразы, уымæн 
æвзæрæй тас нæу». Уыди буц, йæхицæн аргъ кæнын зыдта æмæ 
цыдис ныфсхастæй, аив æмæ сæрыстырæй. 
Скъола каст фæци. Ацыд горæтмæ, ахуыр кодта медтехникумы. 
Ам дæр ыл сæ цæст æрæвæрдтой ахуыргæнджытæ æмæ ахуырдзау- 
тæ. Касти фæстаг курсы. Октябры бæрæгбоны рацыдысты демон- 
страцийы. Скодта æбуалгъ хъызт. Мит уарыд, дымгæ сыстад, зулмæ 
йæ хаста æмæ йæ цавта цæсгæмттыл. Техникумы коллектив лæууыд 
иу фæрсаг уынджы, æнхъæлмæ каст йæ радмæ. Лæппуты къухты — 
транспоранттæ, чызджытæм — фæтæгты сурæттæ. Замирæтмæ æрхауди 
Берия. Тымыгъ æй скъæфта йæ къухтæй, чызг ыл фидар хæцыд 
æмæ йæ дардта бæрзонд. Хъарм арæзт уыд Замирæт, фæлæ дзы 
ферох æрмкъухтæ хæссын. Уазал карзæй карздæр кæны, судзинтæ 
садзы цæсгом æмæ къухты. Бирæтæ ныкъкъæдзтæ сты ихæнæй, æр- 
гъæфсы Замирæт дæр. Иуафон фезмæлыдысты сæ бынатæй. Рахыз- 
тысты сæйраг уынгмæ. Куыддæр фæзылдысты, афтæ æрцыд, чызг 
цæмæй тарсти, уый. Портрет æрхауди йæ къухæй. Æваст фæцыд йæ 
тарст цъæхахст. Уæддæр фæцарæхст. Фелвæста портрет. Æргъæфст 
къухтæй йæ палтойы дзыппæй сласта йæ къухмæрзæн, асæрфта нывы 
чъизитæ æмæ йæ систа уæлдæр. 
Демонстраци ахицæн. Лæууы сæргуыбырæй Замирæт директоры 
кабинеты. Бадынц уæнтæхъилæй техникумы разамынд. Директор — 
номдзыд лæг. Исдуг æдзынæг фæкасти зæхмæ, стæй хъæрзæгау арф 
ныуулæфыд æмæ загъта: 
— Замирæт, мах дæу хуыдтам нæ зæрдæйы дидинæг. Дæуæй 
æвæрдтам бирæ ныфс. Фæлæ æрцыд æнамонд хабар. Зонæм æй, 
барæй нæ уыд. Фæлæ ныр кæй бауырндзæн уый. Мæ бон нæу дæу 

8 
Джыккайты Шамил 
бафхæрын. Ацу дæ хæдзармæ, ацу фæсæфцæгмæ. Ам цæстыты раз 
куыд нæ уай, афтæ бакæн. Æндæр хос нæй. Æвæстиатæй. 
Чызг бузныг зæгъын дæр нæ бафæрæзта. Цæссыг хъуыры ныб- 
бадт. Уыди хуылыдз, æргъæфст бæдулы хуызæн. Йæ уæрджытæ йæ 
нæ урæдтой, афтæмæй рацыд. Æмдзæрæны йæ дзаумæттæ рамбырд 
кодта æмæ хæрзбон загъта, йæ цардæй йын зынаргъдæр цы скъола 
уыд, уымæн. 
Замирæтæн йæ уарзон хæдзар фестад зæххон зындон. Æхгæддуа- 
рæй дзы æрвыста уæззау æмæ хъуынтъыз бонтæ. Йæхи æнкъардта, 
цыма тæдзынæджы бын уыд, афтæ. Йæ хæмпус буар тад æмæ руад, 
йæ зæрдæйы æрхуым хæлуарæг уæфта сагъæсы тынтæ, сау цæссы- 
гæй мынæг кодта йæ цæстыты цæхæр. 
Иу уалдзыгон бон сæ кæрты æрбалæууыд дыууæ лæппуйы — йæ 
курсонтæ. Кæрæдзийыл ацинтæ кодтой, стæй лæппутæ загътой, ди- 
ректор дæм æрвиты, зæгъгæ. Ныфсытæ йын æвæрынц: ничи дæ фæрсы, 
ничи дæ агуры, тас дын нæу. 
Мад æмæ фыд сæхи æргæвстой, фæлæ чызг цæуыны къахыл ныл- 
лæууыд, æмæ йын дуар байтыгътой. Цæуы чызг. Зæрдæ йæхи къул- 
тыл хойы, уæддæр цæуы. Цы тых æй хæссы, уый нæ зоны. Йæ разы 
кæд сæрсæфæн ис, уæддæр ын æрлæууæн нæй. Нæ уыны уалдзæджы 
æууæлтæ, нæ йæм хъуысы мæргъты зард. Цæуы йæ бæллицы фæстæ. 
Директор ын загъта: 
— Ныртæккæ дын мæ бон ницы у, мæ хур. Фæлæ ис иу гæнæн. 
Уартæ Фæзыхъæуы суæгъд и фелсыры бынат. Ацу уал уырдæм æмæ 
кус. Хицауимæ дзырдтон, æмæ сразы ис. Кæд нæ рæстæджы хорзæх 
уа, уæд-иу нæм сентябры фæзын. 
Афтæмæй Замирæт æрбахауд Фæзыхъæумæ. 
Акаст фæйнæрдæм. Цæй фæз æмæ цæй хъæу! Иу дзыхъхъы авд 
æмæ ссæдз хæдзары. Хæхтæ — бæрзонд, æвæццæгæн, арв уыдоныл 
лæууы. Сæ цъассыты — фондз гыццыл хъæуы. Уыдон дæр уыдзысты 
Замирæты бæрны. 
Чызг тыхсти æнахуыр уавæрты. Бæстæ йыл æрбауынгæг. Фæлæ 
йыл адæм узæлынц, цыма сæм зæд æртахт, афтæ. Алы хæдзар дæр йæ 
хæсыл нымадта уазæджы хынцын. Иутæ йæ хуыдтой æргомæй, иннæ- 
тæ-иу æй басайдтой йæ куысты фæдыл. Чызг йæхиуыл фæхæцыд, йæ 
зæрдæ фæрухс, æмæ куыста æнувыдæй. Йæ^къухтæн сæ уынд куыд 
рæсугъд уыд, афтæ аив уыд сæ бавнæлд дæр. Йæ цæстæнгасæй цы рухс 
цыди, уый разынд æвдадзы хос. Йæ зæрдæ рад, йæ хуыз скалдта, æмæ 
йæ хъæубæстæ сæ хъуыры æгънæгæн хуыдтой. Уый сын уыди цыку- 
райы фæрдыг, æмæ йæ уындæй сæ низтæ лыгъдысты хъæдмæ. 
Уыйхыгъд лæппуты зæрдæтæн хаста рыст, æмæ йæ хуыдтой сæ 
фыдбылыз. Хъазты йæ цæстмæ кафыдысты ерысæй, куысты нæ ауæрс- 
той сæхиуыл. Æрратæ кодта Хъауырбег, сыхаг хъæуккаг, хъал æмæ 
къуыдипп лæппу. Зыдта зарын, арæхст кафынмæ. Хъазты хæрдмæ 
хауд, зæххыл нал хæцыд. Зарæгæй æмбарын кодта йæ фæндон: 

Намыс 
9 
Фысымты хуырхæн æз та цы уарзын? 
Фыццаг йæ бынтсе, ыстæй йæ ссертæ. 
Сæ уазæг чызгæн æз та цы уарзын? 
Фыццаг йæ былтæ, ыстæй йæ зæрдæ. 
Дзæгъæлы цагъта йæ удæй арт. Хуыцау æй уымæн нæ загъта. 
Замирæты зæрдæмæ сызгъæрин дæгъæл ссардта Цопаны фырт Али- 
хан, уæздан, хæдæфсарм лæппу. Дауджыты бон уыди сæ чындзæх- 
сæв. Къуырийы фæстæ райдыдта хæст. 
* * * 
Мусы раз, агъуысты хæлды, хуыссынц галтæ. Зæронд Къобор 
базыдта Цопаны йæ къæхты хъæрæй. Йе стыр сау цæстытæ разылд- 
та йæ хицаумæ, стæй сыстад æмæ йæхи аивæзта. Хъилайы бахъуыд 
басхойын, уый дæр йæ бон базыдта æмæ йæхиуыл схæцыд æвæндо- 
нæй. Зоны Цопан, Хъила Къоборæн цæды гал нæу, фæлæ хуыздæр 
галыл нæ хæст кæны æмæ йæ быхсы, кæд æй арæх уисæй скъæрын 
бахъæуы, уæддæр. 
Фæрнион рифтаг рахаста æмæ йæ чындзмæ радта. Цопан æф- 
сондз æмæ дыууæ гæрзбæндæны йе ’ккой баппæрста æмæ галтыл 
ахъæр кодта. 
Цæуынц хъугæмтты хицау, чындз æмæ галтæ. Хъугом — бæгъ- 
нæг. Таухæрæнтæ райдыдтой дæс боны размæ, хъом баирвæзтысты 
уæгъд хуымтæм, сæ хъуын сын асæрфтой, цыма йæ æвзагæй басдæрд- 
той, афтæ. 
Цæуынц. Цыппарæй алчидæр фæлгъауы йæхи сагъæстæ. Хуымон 
галы цæстытæм чи каст, уымæ гал æгомыг нæ кæсы. Фæлæ чи зоны, цы 
хъуыдытæ æвзæры зæронд лæджы сæры. Цы мысы зын царды ныв- 
тæй? Хæдзары хицауæн йæ мæт — йæ къонайы фарн, йæ сагъæс — йæ 
бинонты хъысмæт. Фæлæ уыдæттæй Цопан фæлмæцыд у. Чи зоны, 
цавæр сагъæстæ агайынц, уарзынæй чи нæ бафсæст, уый зæрдæ?.. 
Æваст сæ хъустыл ауад бæхты къæхты хъæр. Цопан исдуг лæугæ 
аззад йæ мидбынаты. «Хъæуæй балцы цæуинаг ничи уыд. Уæдæ 
хуыснæгау æхсæв чи нæ хуыссы?» — ахъуыды кодта лæг æмæ къу- 
тæртыл йæ цæст ахаста. Фæрвджыны пыхсыты аууонæй фæзынд 
дыууæ барæджы. Доны æрбауадысты æмæ саппыл схызтысты фæн- 
дагмæ. «Ай та нæ дзæгъæлдзу куы у... Фæлæ чи уыдзæн иннæ æхсæв- 
дзу?» — йæхинымæр дзуры лæг. 
Барджытæ, ацы сæудары искæуыл сæмбæлой, уый æнхъæл нæ 
уыдысты. Ныр хорзау нал фесты. Рохтæ фелхъывтой, æмæ бæхтæ 
зæххы сæ къæхтæ фæсагътой. Кæрæдзимæ кæсынц. Æрæджиау Цо- 
пан сдзырдта: 
— Уæ фæндаг раст, лæппутæ. Ныхас уæ куынæуал хауы, цыма 
уыл дæлимон амбæлд, уыйау. 

10 
Джыккайты Шамил 
— Уæ хъуыддаг раст, фæлæ... — Барæг йæ хъуыды зæгъын нæ 
бауæндыд. Бахудыныл фæлвары, фæлæ йын уый дæр кæм æнтысы. 
— Хъауырбег, афтæ раджы æнæ хъуыддаг кæм уыдзыстут? 
— О, партизантæн хъуыддæгтæй фылдæр цы ис, — загъта Хъа- 
уырбег, цыма йын фенцондæр, уый хуызæн. 
— Уый та куыннæ зонæм, уый! 
— Цопан, хъæубæсты куы цæрыс, хистæр куы дæ, лæгæмбал дын 
куыннæ фæци? 
Сæры цæф дæр афтæ хъыг нæ уыдаид Цопанæн. 
— Лæгтæ знагимæ хæцынц, ам сæ ничи ис, — æфхæрæн дзуапп 
радта лæг æмæ араст йæ фæндагыл. 
Цæуы, фæлæ маст йæ зæрдæйы ныххызт. Маст фестад сау сынт 
æмæ йæ бырынкъæй æхсыны зæрдæйы уидæгтæ, къултæ хафы йæ 
ныхтæй. «Ничи кæсы ацы рувæстæм! — загъд кæны йæхинымæр 
Цопан. — Партизантæ! Абырджытæ стут, æндæр цы. Адæм — фæдис- 
мæ, адон — къæбицмæ. Мæрдты бирæгътæ! Фысы цармы бацыдысты 
æмæ адæмы бынтæ сдæрынц. Цъалайы хъæдты немыцимæ хæцынц 
æви тæрхъустимæ? Сæ куыст — сайын æмæ хæрын. Давынц æмæ 
стигъынц. Кæмæй тæрсынц — ам лæг нал и. Æмæ уырсиуæг кæнынц. 
Циган митæй бæстæ сæфтмæ тæрынц. Арв ныл хауы æмæ йæ уромæг 
нæй. Фæлæ æхсæвæн дæр кæрон æрцæуы. Нæ лæгтæй ма исчи зын- 
дзæн. Хуыцау зæгъæд. Æниу цы. Адон царды рохтыл фидар хæ- 
цынц. Нæ хæрзтæ сæ туг калынц, адон та бæрзæй æвæрынц, хъарм 
бынæтты къуырф бадт кæнынц...» 
Цæуынц хъæды астæу æрдузты гакъæттæ фæндагыл. Уæхскыл — 
Æфтауцдон. Уырдæм сæ бирæ нал хъæуы. Фæндагау къæдз-мæдзы- 
тæ цæуынц Цопанæн йæ хъуыдытæ дæр. «Хъауырбег æдзæсгомоу. 
Æнаккаг! Цы мын бафæрæзта зæгъын. Цыма нæ зоны уавæр. Йæ 
уайдзæф хъамайау мæ зæрдæйы ныссагъд. Фæлæ раст у. Исчи ма 
йæ чындзы ахæм куыстыл æфтауы. Сывæллон, æвæлтæрд чызг. Фæлæ 
цы кæнон, уавæр мæ æртардта. Худинаг, æндæр ницы. Æ, йæ рын- 
тæ ахæрон мæ гыццыл гыгыйæн...» 
Лæджы зæрдæ суынгæг и. Чындз ын йæ цæстытæм куы кастаид, 
уæд дзы уыдтаид хъыг æмæ рыст. Чи зоны, цæссыгтæ дæр. 
Замирæты риуы æвзæрд æндæр сагъæстæ. Хъауырбеджы уын- 
дæй йын калмы уынд уыдаид æхсызгондæр. Кæцæй фæзынд? Дезер- 
тир у æмæ æхсæвдзу кæны. Æнаккаг! Зонын, дæ цæстæнгас цы зæгъы, 
уый дæр: «Мæн куы уаис, уæд дæ ахæм куыст нæ хъæуид, хъарм 
уаты бадис». Рæдийыс! Калмы хуыккомы бæлон нæ цæры. 
Фæлæ кæм и афонмæ Алихан? Хабар дзы цæуылнæ цæуы? Мæ 
арт бауазал, мацы йыл æрцæуæд! Нæ, тас ын нæу. Мæ уарзт æй 
хъахъхъæны. Мæ зæрдæ йæ разæй цæуы, йæ риу ын æхгæны. Æрра 
нæмыг! Зон, фыццаг мæ зæрдæйыл æмбæлдзынæ, уым нæ ахиздзы- 
нæ... Чызг тыхсы, йæ хъуыдытыл йæхæдæг худы, фæлæ йæ уавæр 
ницæмæй æвдисы. Цæуы йæ хицауы фæстæ. 

Намыс 11 
Ахызтысты Уæхскæй, Æфтауцдонæй. Цæуынц æмуырдыг къул- 
ты. Ацы фахс уыгæрдæн нæу, фæлæ сæрсæфæн. Ласæнвæд уистагау 
зыны гæзæмæ. Лæг фæдзæхсы чындзы, хъавгæ цу, зæгъгæ. Иу ран 
кæрддзыхы базмæлыд калм, маргджын хъулон калм. Йæ зынг цæсты- 
тæ иу æрттывд фæкодтой, æмæ абырыд кæрдæджы. Лæг, цыма ницы 
федта, йæхи афтæ дары, — нæ хъæуы чындзы тæрсын кæнын. Æр- 
мæст йæхинымæр загъта: «Хилджытæ! Ичъына уын нæма ’рцыди». 
Бахæццæ сты мæкъуылтæм. Хох сæрæн сты. Цард сæ нæрвы 
нæмы, æрчъиагау сæ æууæрды, æмæ фæлтæрынц. Лæгтæ цæвæгæй 
ныддасынц уæлæ уыцы фæхстæ. Сылгоймæгтæ халамæрзæнтæй рас- 
сивынц уистæ, цъæх хосæй скæнынц уылæнтæ, уыдонæй рауайы гол, 
æрæппарынц æй, лæнкау дзы кæм вæййы, уырдæм. Уым дзы лæгтæ 
мæхъитыл амайынц мæкъуылтæ. Уый тыхсæттæн куыст у. 
Цопан галты сифтыгъта æфсондзы. Мæкъуылты æрысгæрста. 
Балвæста сын сæ фæсал бæндæнтæ. Артъанг бæндæнтæй æрбаста иу 
мæкъуыл, стæй мæхъийы рахæцæн фæрсæгтæм фæфидар кодта гæрз 
рæтæнтæ. Чындз хæцы галты сæрбосыл. Лæг ын амоны, галты куыд 
здахын хъæуы, надвæдыл куыд цæуын хъæуы, уыдæттæ. Къобор — 
дæллаг гал. Уый фæлтæрд у, зоны йæ куыст, Цопан ыл йæ зæрдæ 
дары. «Гъе Уастырджи, баххуыс кæн!» — скуывта лæг, æмæ азмæлы- 
дысты сæ бынатæй. 
Замирæт цæуы галты разæй. Сæрбос æлвасы уæлæмæ, къулы 
’рдæм. Цопан цæуы мæкъуылы фæстæ, фидар хæцы бæндæны кæро- 
ныл, мæкъуыл нæ уадзы дæлæмæ бырын. Галтæ хосыл размæ æнца- 
йынц, лæг — хæрдмæ. 
Сихорафонмæ Æфтауцдонмæ æрбакодтой æхсæз цыды. Баззад 
ма дзы æртæ мæкъуылы. Цопан галты суагъта цъæх тауыл. Йæхæ- 
дæг æрбадт суадоны был. 
— Æрбад, мæ хур, ам бабайы хæдзар нæу, — рæвдауæн ныхас 
кæны лæг. — Сис нæ фæндаггаг. Дæ рын ахæрон, ам кусæг æххор- 
магæй донзоныг кæны. 
Чындз арæхсгæ февнæлдта рæвдз. Кæрдæгыл айтыдта сыгъдæг 
къуссæрфæн, рифтагæй систа дзул æмæ цыхт. 
Замирæтмæ афтæ хæрзад никæд каст хуымæтæг хойраг. Мыдау 
лæдæрсти йæ хъуыры. Фыццаг хатт æнкъардта, хосы тæф зæрдæ- 
йæн куыд æхсызгон у, уый дæр. Йæхимæ каст, цыма арвы хъæбысы 
бады, афтæ. Арв — хæстæг, къухæй йæм бавнал. Хæмпус æврæгътыл 
ныдзæвы йæ сæрбæттæн — нывæфтыд кæрдæн. Диссаг æм каст, ахæм 
бæрзондмæ куыд ысхæццæ, уый. Хæхтæ æвзонг зæрдæйыл æфта- 
уынц цымыдис: цы ис рагъы фæстæ? Тæхуды, уырдыгæй акæс! Фен 
ног дуне, æндæр фидауц. Фæлæ рагъ дард у, кæй æвдæлы уырдæм 
цæуынмæ. Ам Алихан карста хос. Удхар кодта ацы фæндагыл. Нуæзта 
ацы суадонæй. Цымæ афонмæ цы уавæры ис уый та? Мæгуыр йæ 
бон, уымæн нæй нанайы кæрдзын. Чи зоны, сдойны ис хæсты быды- 
ры. Чи зоны, мысы ацы суадон. 

12 
Джыккайты Шамил 
Чызгæн йæ зæрдæ æрбауынгæг. Цæстыты абадт мигъ, доны ра- 
зылдысты. Нæй лæмæгъ уæвæн. Дæхиуыл хæц, худинаг у хицауæй. 
Цы банхъæлдзæн уый? — Æмбæхсы йæ цæстытæ чызг. Мигæнæнæй 
дыууæ къусы рауагъта мисын. Цæмæн хъæуы ацы доны цур мисын? 
Нал хизы хъуыры, — уым дæрзæг хъыг къуыбарæй лæууы...Ныр 
бафиппайдта, куыд бафæллад, уый дæр. 
Комы нарæджы фæзынд фæззыгон фæлм. Фæллад лæг æй ба- 
фиппайдта æрæджиау. Цъæх мигъ лæсы комы хъæлæсæй, хилы æр- 
хыты уæлæмæ, сындæггай æмбæрзы хъæд æмæ рæгътæ. 
— Æнæнцой фæу, цы мигъ дæ! — загъта лæг æмæ сыстад. Цæр- 
дæг йæ къæхтыл алæууыд чындз дæр. 
Бахæццæ сты мæкъуылтæм. Кæрдæг уымæл кæны. Зæхх куы 
схуылыдз уа, уæд кусæн нал и, фахс — бырынцъаг, ком — сæрсæ- 
фæн. Иу цыд сын бантыст. Аздæхынц фæстæмæ. Нæй мæкъуылтæн 
уадзæн. Зымæг дуртæ æууæрды. Холлаг — хъазар. Сæфы йæ сæрды 
куыст. 
Ранцадысты галтæ. Диссаг сты уыдон фæлладæй. Хъæуы ’рдæм 
цæуынц, уæд æй æнхъæлынц фæстаг цыд æмæ размæ тындзынц. 
Фæстæмæ сæ аздæхтай, уæд цæуынц уæзбын æмæ æвæндонæй. 
Райдыдта сæлфынæг кæнын. Къах фидар нал хæцы кæрдæгыл. 
Цопан зоны: мæкъуылæн нал ис бæндæнæй уромæн. Йæ рахиз уæхск 
сбыцæу кодта мæкъуылмæ, цæуы йæ дæллаг фæрсты. Галтыл фыл- 
дæр уæз и æви лæгыл, уый зын зæгъæн у. 
— Чындз, мæ къона, галты сындæг уадз, сæ ных сын дæ армæй 
къуыр, — фæдзæхсы лæг, йæхæдæг тыхулæфт кæны. 
Мæр хуылыдз кæны. Галтæ сæ сæфтджытæ садзынц сыджыты. 
Хатгай фæбыры къах, фæлæ уæраг зæхмæ нæ уадзынц. Замирæт 
сын сæ сæртæ ивазы къулмæ, цыма сæ рагъмæ здахы, афтæ. Лæг 
цæуы мæкъуылы æнцой, йæ гом къæхтæ арсы дзæмбытау фидар æрæ- 
вæры лæзгъæрты, фæлæ йæ хатгай фæсайынц, æмæ йæхимæ мæсты 
кæны. 
Цопанæн йæ фыд Тамсыр домбай уыди. Иуахæмы йæ зиумæ 
æрхуыдтой фæсæфцæг. Изæры сын сæ сугты хатт хорз нылвæста 
æмæ рараст йæ хæдзармæ. Æфцæгмæ куы схæццæ, уæд æй сæййæф- 
та фæдисон барæг. «Дæ хорзæхæй, раздæх, — загъта фæдисон. — 
Гæркъа суæгъд кæнын нæ комы, æмæ галы аргъ бæндæн лыг кæнын 
бахъæудзæн». Цы гæнæн уыд, аздæхт æмæ суагъта сугты баст. Фа- 
дат ын фæци æмæ сæ хъазынтæ систа: «Нæ уын фæзæгъын, сымах, 
гал хъугдзармыл чи ивта, уыдон стут». Цопанмæ нæй йæ фыды тых, 
фæлæ æнæхъару нæу. Куысты йæ ничи æмбылдта. Йæ фырттæ куы 
ралæгтæ сты, уæд æй ацы хосласæнтæм нал уагътой. Уый-иу сыл 
бахудт: «Цы кæнут, дзылытæ? Нырма сымах хуызæттæ дзæкъулы 
куы нæ ахæссон, уæд мæ мæлæт — хуыздæр». Уæд хъал уыд. Ныр 
афтæ сæрыстыр нæу... 

Намыс 13 
Æваст йæ фæстаг къæхтæй фæбырыд Хъила гал. Йæ сынæгæй 
рассыдта Къоборы. Уый фæцудыдта, фæлæ йæ фыццæгтæ зæххы ныс- 
сагъта. Мæкъуыл фæиртæст ласæнвæдæй, æрынцад лæджы уæхскыл. 
— Чындз! Фидар хæц сæрбосыл. Галты сындæггай уæлæмæ здах. 
Замирæт йæ тых, йæ бонæй ивазы сæрбос, цыма, куы тулой, 
уæд сæ бауромдзæн, уый хуызæн. Риссынц армытъæпæнтæ хъæбæр 
синагыл. Дудынц, сæ царм рæдыфсы. Бамбæрста лæг: мæкъуыл нал 
схиздзæн галвæдмæ. Суадзид æй, бæргæ, — тулæд, дымды фæуæд. 
Фæлæ галты ахæсдзæн йемæ. Сæфæм, æндæр ницы. Лæг акæсы алыр- 
дæм. Цы агуры? Ам æххуыс арæн нæй. Ис! Дæлæ цъуйы къутæр. 
Сырх дарынц йæ цупæлттæ. Гъей-джиди, уымæ баххæсс! 
— Чындз, æруром галты! Фидар хæц, фидар! — ацы хатт йæ 
хъæлæсæй нал сыхъуыст ныфсы хъæр. 
Замирæт иу къухæй хæцы сæрбосыл, иннæ къухæй нындæгъд 
уæлвæды цъæнуты губаккыл. Фæлæ цы сфæнд кодта лæг? Æваст 
рахызт мæкъуылы бынæй. Дыууæ, æртæ гæппæн февзæрд цъуйты 
бын. Фæлвæста йæ фæсронæй чысыл фæрæт. Æркъуырдта дыууæ 
къалиуы. «Мæ хæдзар хæлы, æндæр ницы! — ферттывта йæ сæры 
тæссаг хъуыды. — Галтæ цудынц, æмæ кæйдæр чызг сæфы». Мæкъуыл- 
мæ дыууæ михы быцæу куыд авæрдта, уый нæ базыдта йæхæдæг 
дæр. Хуыцауæн табу, мæкъуылæн тулынæй тас нал у. 
— Хæц, мæ хур, хæц! — сдзырдта чындзмæ. Йæхæдæг галты раз 
фæрæтæй ракъахта къахæвæрæнтæ. Бынæй сыджыт разынд сур, æмæ 
дзы бацыди ныфс. Лæг къахвæдтæ акодта цалдæр ивазны. Хъилайы 
дымæгыл схæцыд, æмæ гал йæ фæстæгтæй æрцахста надвæд. 
Лæг ногæй бацыд мæкъуылы æнцой. Аразæнтæ суагъта æмæ дзуры: 
— Ахæц, чызг, ныр... Цоб, Къобор, цоб. 
Къобор йæхимидæг барызт. Йæ сау цæстыты туг ныббадт. Скаст 
чызгмæ, цыма йæ тæригъæд хъардта, афтæ. Замирæт ницæмæ æр- 
дардта галы хъаст. Сæрбосыл сонтæй ахæцыд. Гал йæ бон базыдта. 
Йæхи фæтымбыл кодта, хæрдаив йæхи фесхуыста. Иугæр йæ сæф- 
тæг сурыл фæхæст, уæд размæ анцад. Ахæцыд Хъила дæр. Æртæ- 
цыппар къахдзæфы фалдæр мæкъуыл абадт надвæдыл. 
Нал аздæхт Цопан фæстаг мæкъуылмæ. Зæйы амæттаг фæуæд, 
зæгъгæ, загъта. Суагъта галтæ. Исдуг адæргæй æрбадт Æфтауцуаты, 
зæхмæ фæкасти æдзынæг. Æрæджиау сфæрæзта дзурын: 
— Абон чи куывта, уый махæн, — арф ныуулæфыд лæг. — Ных- 
хатыр кæн, мæхи къухæй сæфтон мæ хъæбулы. Зæронд ыскæнæг 
дæлæмæ ’рхауæд, нал дзы тых вæййы, нал — зонд. 
Сыстад Цопан. Æфсондз систа йæ уæхскмæ. 
— Дада, бæндæнтæ æз хæсдзынæн. 
—Дæ нывонд — мæ сæр! Цы фæрыстæ, уый дын — æгъгъæд. 
Бафæллад Цопан. Фæрыст. Фæллад сты галтæ дæр, сæ фæздæг 
кæлы. Цæуынц уæзбынæй. Æрхæццæ сты коммæ. Райдыдта уарын. 

14 
Джыккайты Шамил 
Дыккаг бон фæссихор Замирæты цæуын бахъуыд Фаллаг хъæу- 
мæ. Фæрынчын зæронд ус — Къæберон, æмæ йæ хъæуы дохтыры 
æххуыс. Дысоны къæвдайы фæстæ арв раирд, бон фæхъарм. Чызг 
уайтагъд арæвдз æмæ атындзыдта къахвæндагыл. Рынчыны баййæф- 
та тыхстæй. Базылд æм, радта йын хостæ, фылдæр та ныфс æмæ уды 
хъарм. Дисы бафтыд, Хъауырбег дæр уым куы разынди, уæд. «Мæнæ 
дæлимон! Æнхъæл кæм нæ уай, уым къахы бынæй сгæпп ласы», — 
загъта йæхимидæг чызг. Фæззыгон боныл æууæнк нæй. Уары лыс- 
тæг къæвда, изæрмилтæ кæны. Фысымтæ нæ уадзынц сæ хæрзгæ- 
нæджы, фæлæ йын нæй лæууæн, — бинонтæ мæтмард кæндзысты. 
— Донæй дæ ахизын кæнон, — загъта Хъауырбег æмæ йемæ 
абæлццон. 
Чызг нæ разы кæны, фæлæ йæм фысымтæ æрхатынц, ауадз æй, 
ма йыл ауæрд, зæгъгæ. 
Цæуынц. Хъауырбег йæ хорхаст бæх идадзæй йæ фæдыл ласы. 
Рахизынц рагъæй. Уарын тыхджындæр кæны. Цæуынц уырдыджы 
гакъæттæ фæндагыл. Бæстæ ныттар. Арв фæкъæртт æмæ фемæхст, 
къæртайæ калы. Хуылыдз кæнынц бæлццæттæ. Хуылыдз къаба æн- 
дæдзы сылгоймаджы буарыл. Ставд æртах тулы йæ хъуырыл, тулы 
йæ риуыл, агуры алæмæт хъарм бынат. Æваст æрбадымы, гом кæны 
чызджы уæрджытæ. 
— Мæнæ мыл мæрдырох бафтыд! — зæгъы Хъауырбег. — Мæ 
зæрдæмæ хъусынтыл фæдæн, æнæсæрфат. 
Æрлæууыд. Рæвдз февнæлдта саргъмæ, айхæлдта нахæтбос, райс- 
та тыхт нымæт йæ фæсарцæй, айтыгъта нымæт æмæ дзуры: 
— Цæй æнæрхъуыды дæн! Хатыр мын фæуæд. Мæ хъуыдыты 
адзæгъæл дæн, арвæй дуртæ куы хауид, уæддæр сæ нæ хатин. 
Чызджы йæхимæ æрбахæстæг кодта æмæ нымæт сæ уæлæ æры- 
тыдта. Къæхты бын фæндагыл дон суадæттæ кæны, сахатæй уайы. 
— Ацы назы бын чысыл æрлæууæм, кæд фенцаид къæвда. 
Лæууынц. Чызг ихæнриз кæны. Лæппу йæ хаты æмæ хуылыдз 
уæхскыл æрæвæрдта йæ хъарм къух. Æхсызгон хъарм тавы цонг, 
сындæггай хъары æвзонг буары. Уары, дымгæ уигъы бæлæстæ. Тæл- 
фынц зæрдæтæ, фæлæ сæ гуыпп-гуыпп нæ хъуысы къæвдайы сæх- 
сæхæй. Лæппуйы къух фæсонтыл быры дæлдæр, æрхæццæ дæларм- 
мæ, æнгуылдзты уырзтæ сгарынц риубæттæн, ныдзæвынц бæллиццаг 
къуыбырыл. 
— Афтæ ма кæн! — загъта фидарæй чызг. 
Хъауырбег ницы хъусы. Уый фестад арт. Нымæт — цатыр, алæ- 
мæты дуне! Йæ армы — йæ бæллиц. Судзы, арт уадзы. Чызджы 
русыл ныдзæвы йæ уадул, цадæг ыл æрсæрфы йæ былты зынг. Зами- 
рæт тæвд кæны, тыхсы, ацы минут æм кæсы æнус, фæлæ, зындон у 

Намыс 
15 
æви дзæнæт, уый нæ хаты. Лæппу æххæст кæны йæ фæндон. Иу 
арæхстджын фæзылд, æмæ былтæ кæрæдзийыл амбæлынц. Чызг фес- 
тъæлфы калмдзæфау, нымæт аппары, йæхи атоны арсы дзæмбытæй 
æмæ иуварс алæууы. 
— Æнаккаг! Де ’фсарм бахордтай! 
— Æфсарм! Уый мын рæхыстæй сбаста мæ зæрдæ. Мæ разы мын 
æвæрдта цæлхдуртæ. Фæлæ уыныс, мæ зæрдæ судзы, йæ арт бæхс- 
ныгау басыгъта йæ рæхыстæ. Басыгъта дурты дæр. 
— Æрра, æмгары цæсгом æрхъуыды кæн... 
— Æмгар! Æмгар мын уыдис кæддæр. Уыдис мын зæрдæ. Ды 
мын ахастай мæ зæрдæ, æмгар мын байста мæ амонд. 
— Уый æз равзæрстон. 
— Ды? Уый зыдта мæ уарзондзинад. Зыдта, фæлæ æфсæрмы нæ 
кодта æмгарæй. Нæ тарст æмгары фыдæхæй. Чи у раст — уый æви 
æз? Мæ маст æхсыст, рæмыгъта йæ бæттæнтæ. Æз ын хæцыдтæн йæ 
рохтыл, нæ мæ фæндыд дæуæн маст кæнын. Фæлæ ныр мæн дæ. 
Хъусыс, æз хæстмæ дæр уымæн нæ ацыдтæн... 
— Тæппуд! Æнæзонд! — æрбайхъуыст ма дардæй Замирæты хъæр. — 
Хъæддаг сырд! 
Хъауырбег исдуг сæццæйæ аззад. Стæй доны ’рдæм йæхи ап- 
пæрста. 
Сылгоймаг доны тæнæг нæ равзæрста. Кæдæм бахæццæ, уым 
фæсуанг кодта, балæгæрста ивылд доны. 
— Замирæт! Æрлæуу, æрлæуу!.. 
Уылæнтæ сæхи цæвынц сылгоймагыл, тыхсынц ыл æгъатырæй. 
Ныртæккæ йæ фелвасдзысты æхсныфау, нывзилдзысты йæ хуыдым- 
мæ. Уылæнтæ кæрæдзи æууæрдынц, дуртæ хойынц дуртыл, сæ цæл- 
лахъ къултыл фæцæуы тызмæгæй. Замирæт фæхæст былгæрон хус 
хæтæлыл, стæй æрцахста хæрисы къалиу. Хъауырбег æнцонæй су- 
лæфыд. 
лУ". * * * 
Уалдзæг кæмтты æрбацæуы, йæ бартæ домы, фæлæ зымæг хæх- 
ты хъæбысы къуырф бадт кæны æмæ йæ бынат нæ дæтты. Алиханæй 
цалдæр мæйы хабар нæй. Мад æмæ фыд тыхсынц, утæхсæн кæ- 
нынц, сæ уæраджы магъз сæтты. Сæ зæрдæ нал тæры уынгмæ ракæ- 
сын. Фæлæ ацы бон сыхæгтæ Зазхæссæн кæнынц, æмæ сын уырдæм 
æнæ цæугæ нæ уыд. 
Уары мит. Хъæу ныссабыр, цыма миты бын рæсугъд фынтæ 
уыны, афтæ. Нæ йæ фæнды, райхъал уа, уый. Сабыр у хъæу. Æн- 
цой нæй æрмæст Цопаны хæдзары. 
— Хæдзары лæг нæй, кæдæм æфсæрыс? — мæсты ныхас кæны 
Замирæт. 

16 
Джыккайты Шамил 
— Æз хизын æгъдауы сæрты, — зæгъы Хъауырбег. — Цы у æгъ- 
дау? Лæмæгъ удтæн гамхуд, мæгуырæн уарт. Тыхджын æнкъарæн- 
тæн нæй æгъдау. Тымыгъæн уромæн нæй. Ивылд дон йæ разæй 
ахæссы ауазæнтæ, йæхицæн агуры фæндаг. 
— Кæм æмбæхстай уыцы марг нырмæ? 
— Æмбæхстон марг нæ, фæлæ уарзт. Мæ зæрдæйы ныгæдтон мæ 
бæллицтæ, ныгæдтон мæ уарзт. Уыдон рауагътой билцъ, сæмбæлд 
сыл уалдзæджы комы тæф, суагътой æвзартæ, стыдтой риуы къæй. 
— Ды сæнттæ цæгъдыс. Хъусыс, ныууадз æрра митæ. 
— Куыд? Ды æвналыс фæндыры хъистæм, уыдон ризынц, сæ 
зæлланг цæуы, ды сæм азым хæссыс: цæмæн хъæрзут? Уый раст 
нæу. Замирæт, мæнæн цард нæй æнæ дæу. Æз дæ мæ армы хæсдзы- 
нæн, уыдзынæ буц æмæ рæвдыд... 
— Ныууадз! Мæ зæрдæ мын ма къах. 
— Æз куыд ныууадзон дæу? Ды — мæ удлæууæн. Æз сæфын. 
Дохтыр! Мæ уд исын. Дæ разы фынгыл — дзаг нуазæн, мæ уды хос. 
Æз æм не ’ххæссын, ды йæ нæ дæттыс... 
— Æгъгъæд! Уый дæуæн нæу. 
— Мæнæн нæу? Уæдæ кæмæн у æвæрд? Дæ кæддæры лæгæн? 
Хатыр, уымæй сæрибар дæ... 
— Цы дзурыс, халон, уый? 
— Æз загътон, дæуæй æртæ мæйы цы сусæг кæнынц, уый. Æз æй 
мæ зæрдæйы æрхъисау хастон, фæлæ йæ ныр скъахтай дæхæдæг дæ 
судзины фындзæй. 
— Сайыс! — сонт хъæр фæласта Замирæт! — Ды бындзæй уæлдай 
нæ дæ. Бындз дæр хъæдгомыл бады. Фæлæ сайыс. 
— Гæххæтг ыссыд. Æнæзынгæ сæфт фæкодта. Уый мард у, уæдæ циу. 
— Нæу, мæнгард, нæу! Йæхæдæг куы нæ зына, уæддæр æй æз 
ссардзынæн. Уымæй мæ зоныс. Æз æм лæгæрддзынæн ивылд дæтты. 
Цæудзынæн нæмгуыты бын. Арвы кæрон куы уа, уæддæр æм цæуин 
бæгъæмвадæй авджы цъæлтыл... 
— Рæвдауæн ныхас дæм нæ хъары, уарзтæн аргъ нæ кæныс, уый 
та дын карз æцæгдзинад. Мæн фæнды дæуæн амонд раттын. 
— Калмы æвзагæй æрмæст марг тæдзы. Халонау фыдуацхæссæг 
дæ æмæ æлгъыст фæу! 
Замирæт хæкъуырццæй ныккуыдта. Йæ зæрдæйыл фæхæцыд, 
бадзой-дзой кодта æмæ фæцудыдта. Хъауырбег æм фæцырд, хауын 
æй нæ бауагъта. Чызг йæхи ратыдта лæппуйы къухтæй, дуарыл йæхи 
ныццавта æмæ хæрхæмбæлд фæци Фæрнионимæ. 
* * * 
Иу райсом Замирæт сæумæраджы дон æрбахæссы. Сыхæгты ус 
та донмæ араст. Замирæт æй фæурæдта, йæ къæртаты йын дон ауагъта, 

Намыс 17 
йæхæдæг фæстæмæ аздæхт Донисæнмæ. Баййæфта дзы дыууæ æры- 
гон сылгоймаджы. Зæрдæбын ныхас кæнынц, кæл-кæлæй худынц. 
Замирæт сын салам радта, йæ бедратæ айдзаг кодта æмæ раздæхт. 
Сылгоймæгтæ худынæй сæ тыппыртæ уадзынц. Чызг сæм нæ кæсы, 
фæлæ йæ хъустыл ауад бæхы къæхты хъæр. Чызг йæхи фæкъæрц- 
хъус кæны. Устытæ дзурынц: 
— Кæс, æмæ та Хъауырбеджы бæх Фæрнионты дуармæ æрлæууыд. 
— Бындз мыд куы ссары, уæд афтæ вæййы. 
Замирæтыл цыма ихдон бакалд, афтæ фæци. Фæстæмæ нæ фæ- 
каст, тындзы размæ. 
Ахæм ныхæстæ æрцыд æфсины хъустыл дæр. Фæрнион йæхи- 
цæн хъæрæй дзырдта: «Ничи кæсы нæ саударæг чындзытæм. Сæ 
дзыхты баст сыхæлдтой. Сæ чыр-чыр Дæлæсыхæй Уæлæсыхмæ хъуы- 
сы». Гуырысхо емынæ у. Зæрдæмæ баирвæзт, уæд дзы уидæгтæ 
ауадзы, нал сын вæййы хос æмæ стонæн. Æфсин хæрам хæссын 
байдыдта чындзмæ, сусæг-æргом ын уайдзæф кæны. Йæ зæрдæмæ 
нал цæуы нæдæр йæ къахы айст, нæдæр йæ дзыхы дзырд. Чындз 
дывыдон арты бахауд, фæлæ быхсы, хуыздæр бонмæ æнхъæлмæ кæсы. 
Хуыздæр бон нæ кæны, фæлæ саг фæрæты бынмæ цæуы. Иу бон 
æм медпункты фæзынд, Донисæны йæ фæдыл хахуыртæ чи уагъта, 
уыдонæй иу. Йемæ — йæ зæронд æфсин. Зæронд ус узæлы дохтырыл 
æмæ дзуры: 
— Мисурæт дысон-бонмæ йæ хъæрзынæй нæ банцад. Йæ дæнда- 
гæй йæхи ауындзынмæ ’рцыд. Ды — нæ зæды хай, дæ сæрылхаст 
фæуон, исты хос ын скæн. 
Замирæт уæззау бандоныл æрбадын кодта рынчыны. Бакаст комы 
арь!нгмæ. Загъта, дæндаг бамбыд, ласын — йæ хос, кæд бафæраза, уæд. 
— Æз ын йæ къухтыл хæцдзынæн, — загъта зæронд ус. 
— Дæ бон нæ бауыдзæн, — зæгъы дохтыр. Райста лыстæг мæцъ- 
бæндæн. Сылгоймаджы гуыр æмæ цæнгтæ хъæбæр æрбатыхта, сбас- 
та йæ бандон æмæ сынтæджы къахмæ. Райста дæндагласæн æмæ 
скальпель. 
— Мисурæт, кæлмхæрд дæ дæндаг у, фæлæ ласинаг та де ’взаг у, 
марг уым дарыс. Мæнæ де ’фсин, нымад сылгоймаг. Зæгъ йæ разы, 
мæнæй цы зоныс, уый. Зæгъ æргом. Кæннод дын ныртæккæ де ’взаг 
дæ къухы ратдзынæн. 
Зæронд ус цавддурау фæци, æндзыгæй лæууы. Æрбампылд, цы 
гыццыл уыд, уымæй фæгыццылдæр. 
Мисурæт бамбæрста йæ уавæр. Уыны: дохтыр хъазгæ нæ кæны. 
— Хатыр. Хатыр дæ курын, — лæгъстæ кæны рынчын. — Фари- 
зæты æвзаг бахус уæд, уый дзыхæй рацыд дам-дум. Уынгты йæ уый 
цитт-цитт кæны. Æз ницы федтон. Цы фехъуыстон, уый мæхицæй 
дарддæр нæ ацыд. 
— Чындз, ды нæ дохтырыл даутæ кæныс? — йæхи нал баурæдта 
2 Джыккайты Шамил 

18 
Джыккайты Шамил 
зæронд ус. — Æ, дæ быны хъæр райхъуыса, Гуысалон, сымах æвзаг 
дур халы. Мах ацы сыгъдæг удæн дзуарау табу кæнæм, сымах та 
йыл бырон калут? Æ, бырæтты бын фæуат, æгъе! Æ, мæ сæр куыд 
амард, æгъе! Æ, мæ хъæбул, мæрдты мæ ма схъæрз, дæ сæр хъуыды 
кæнын, æндæр ын мæхæдæг йæ сæр фæрæтæй афадин. — Нал æмæ 
нал æнцайы ус. 
— Дæ хатыр ын фæуæд, — загъта Замирæт æмæ бавнæлдта йæ 
куыстмæ. 
* * * 
Алиханæн уыди гал-нывонд. Лæппу хæстмæ куы цыди, уæд Цо- 
пан равзæрста урсдзых, хъулон уæныг, йæ сыкъатыл ын сырх бæт- 
тæн бабаста æмæ йæ ныффæдзæхста Уастырджийыл. Ныр æхсæзаз- 
дзыд хъулон гал бæрæг дардта рæгъауы дæр æмæ хъæуы дæр. Уал- 
дзæджырдæм уынгты йæхи хурмæ тавта, арвмæ-иу скаст æмæ ныу- 
уасыд хъæлæсыдзагæй. 
Уыцы æхсæв галы чидæр атардта. Цопан базыдта хабар æмæ 
ацыд хуыснæджы фæдыл. Хордоны æмбæхстæй дардта йæ бердан- 
кæ. Систа фыдæлты хотых. Зыдта ацæуæнтæ æмæ æмбæхсæнтæ. Ра- 
гæй нал бахауд ахæм фæдисы. Хæсты размæ нал уыд абырæг, сыс- 
къуыд къæрныхты мыггаг. Фæлæ хæст мæлæтимæ хæссы низ, хæ- 
рам æмæ фыдæх. Бæстæ лæгцух куы вæййы, уæд сæ бынаты фæзы- 
ны хуыснæг æмæ бынхор... Боныцъæхты æфцæгрæбынæй фæцыд топ- 
пы гæрæхтæ. Хъæуы æвзонг фæсивæд фæфæдис кодтой. 
Уыдис Бæлдæрæн. Хъæдрæбынты æхсынцъы дидинæг калдта. 
Къутæры фæстæ уымæл нæууыл фæлдæхтæй хуыссы хъулон гал. 
Йæ фындзæй туг цæуы. Туджы æвдылы галы урс дзых, йæ рæсугъд 
былтæ. Йæ фарсмæ бады Цопан. Йæ сæр æрхауд йæ уæрджытыл. 
Зæхмæ кæсы æмæ кæуы. Бады, змæлгæ нæ кæны, цыма уыцы хуызы 
цавддур фестади, уый хуызæн. Галы фæстæ хуыссы давæг. Лæппутæ 
йæм кæсынц. Мæнæ Хъауырбег! Æрысгæрстой йæ, — цæфтæ у, фæлæ 
удмидæг, хъæрзы, йæ туджы мæцы. 
Лæппутæ хæссæгау æрхастой Цопаны. Бæстытæй æркодтой Хъа- 
уырбеджы. Кæрты йæ уæрджытæ хойы Фæрнион. 
— Ацыд... Ацыд нæ чындз... Ныууагъта нæ иунæгæй... 
— Цæфæй нæ мæлыс, уый та дын рæхуыст, — саст хъæлæсæй, 
уæрмæй дзурæгау, сдзырдта зæронд лæг. Бадзой-дзой кодта æмæ 
адæргæй йæхи æруагъта асины дуртыл. — Хæдзархæлд фæдæн, æн- 
дæр ницы. 
Уалдзыгон хур æрбакаст фæсрагъæй. Цопан кæсы зæхмæ. Уыны 
æрмæст сау сыджыт. 
1965 аз 

ЗАЛГЬÆДЫ ДИДИНÆГ 
I 
«Цы уа, уый уæд!» — загъта Карум æмæ сыстад кæрдæгæй. Уый 
уыд йæ фæстаг хъуыды. 
Чысыл раздæр бадт суадоны раз. Суадон тæдзы дуры скъуыдæй. 
Уайы хъæлдзæгæй кæрдæджы ’хсæнты. Уый рæсугъд æмæ сыгъдæг 
у, Фæлæ кæдæм тындзы? Дæлдæр рындзы сæрæй асхъиуы, къæ- 
дзæхтыл лыстæг згъæлæнтæ ныввæййы. Фæлæ уæддæр куыд рæсугъд 
у! Йе ’ртæхтæ хуры тынтæм налхъуытау ферттивынц сау къæйты 
сæрмæ. Уый йæ мæлæт у, фæлæ уым дæр цыдæр фидыц ис. 
V «Мæнæн та мæ цард дæр ницы, мæ мæлæт дæр», — загъта лæп- 
пу, æмæ йæ хъуыдыйæ йæ зæрдæ бауазал. Йæ сæрымагъзы ссыгъ- 
дысты, калмы цæфау риссаг чи у, ахæм хъуыдытæ. Уыдон дзынæз- 
той йæ зæрдæмæ, хъæр кодтой йæ тугдадзинтæй. Фæлæ-иу æваст 
æрмынæг сты. Дон змисыл куыд сыса, афтæ-иу сæ хъæр айсæфт 
æрдзы уынæры. Уыцы сахат-иу йæ зæрдыл æрбалæууыдысты йæ 
фыды ныхæстæ: «Кæсут, Цопаны фырт нын нæ дымджытыл æр- 
бадт!.. Нæ дзыхмæ комдзаг нал сисдзыстæм — нæ къухæй йæ аскъæ- 
фы... Уый дын хуымы дзæбæх, уый дын...» Зæронд лæг йæ хъуыды 
нал загъта, цыма æрхæцгæ фæкодта, фæлæ Карум бамбæрста, цы 
зæгъинаг уыд, уый. — «Рæгъы нал цæуæм!» — тызмæгæй, фæлæ 
хъæрзæгау ныуулæфыд зæронд Бардзин. 
— Цы нæ домыс, нæ фыд? Нæ зæрдæмæ ницы хæссæм. Хуым у, 
æмæ йæ де ’рвадæлтæй Цопаны фырт фосæй балхæдта, — къуызгæ 
хъæлæсæй сдзырдта Карум. 
— Цы уæ домын, бынбауинаг? Лæгæй кæнæ тас куы нæ уа, кæнæ 
æфсарм, уæд адæмæн къæхтæсæрфæн у. Гормæттæ, иуæй уæ лæджы 
тæф куыннæ цæуы! Акæсут рæстæгмæ, уæ алыварсмæ. Кæм цæрæм, 
уый уынут? Мæрдты бирæгъты астæу. Цырд сæм нæ фæлæууыдтæ, уæд 
сын хæлæттаг кæныс... Уый иу у, сымах — аст, æмæ зæхх сымах хъæуы. 
— Искæй зæхх куыд байсæм?.. 
— Уый нæ зонут, уый, æмæ æз дæр мæ сæр уымæн хойын. Уæд 
та уæ иу йæхи амарын кæнæд, уæд зæхх иннæтæн баззаид. 
— Уый æбуалгъ ми у! — сдзырдтой лæппутæ. 
— Гъа уæдæ, уæ бон ныккалат, цæрут. Уæртджын хæфсытау 
æмбæхсут уæ сæртæ. Цопаны фырт уын уæ чындзаг байста... Уый 
дæр уын ма зæгъ, уæд схъиудтытæ байдайут æнæсæр кæрчытау. 

20 
Джыккайты Шамил 
— Æгъгъæд, баба! — рæхуыст галау ныббогъ кодта Карум. 
«Æгъгъæд у хъизæмарæн. Уайдзæфтæ мыл æхсæнтæ донау ка- 
лынц фæйнæрдыгæй. Цæмæй ма сæ ныхсдзынæн? Фæлæ сын æнæ 
ныхсгæ нæй, — йæ фарсыл хъама баста, афтæмæй дзырдта лæппу 
йæхицæн. Цæвæг йæ къухы айста æмæ фæцæуы хъугæмтты. Бахæц- 
цæ Хуссары фахсмæ, къуылдымыл фæхæрд кодта æмæ схызт гал- 
вæндагмæ. 
Хуры тынтæй уæлдæф афтæ фæлмæн, афтæ бæзджын у, æмæ 
цæсгомыл æндæдзы. Карум бахæццæ суадонмæ. Банызта, стæй дзы 
армыдзаг йæ цæсгомыл скалдта. Йæ сæрымагъзы дзæхст-дзæхст код- 
та иу хъуыды: «Цы уа, уый уæд!» 
Æрдз — æнцад æмæ хъæлдзæг. Карум цæуы сындæггай, уæззау 
къахдзæфтæй. 
Хуымы сæрмæ цъиусур уæлдæфы æрцауындзæг, фæлгæсы æн- 
цад, хъахъхъæны. 
Уæрцц йæ лæппынтæм сиды... 
Хъуысы цæвæджы æндон æхсидт. Бадзо кæрды йæ хуым. Фæл- 
дæхы кæрвæдз, æвæндонæй уæззау æрхуыссы зæххыл, æфсиртæ кæ- 
рæдзиуыл ныттыхсынц æмæ æдзæмæй ныссабыр вæййынц. 
Ацы хуымыл бирæ фæхъаугъа кодтой Бардзинтæ æмæ Цопаны фырт. 
Йæ хицау быдырмæ алыгъд. Хуым уæййаг уыд, Бадзо йын иу 
хъуг уæлдай радта, æмæ бафидыдтой. Уæдæй фæстæмæ Бардзин 
хæрам хæссын байдыдта лæппумæ. Йæ бирæ зæххытыл ма уыцы 
дзаджджын хай æрбафтыд, зæгъгæ, уæд сæ комы Бардзинæй бон- 
джындæр лæг нæ уыдаид. Фæлæ йын æндæр маст æхсыны йæ уды 
стæг. Иуæй, хуым — йæ зæххыты астæу. Кæддæр сын, быдырмæ чи 
алыгъд, уый фыдæлтимæ æхсæны хуым уыд. Иннæмæй, Бадзо уыцы 
зæхх нæ балхæдта, зæгъгæ, уæд Бардзины фырты разæй Цопаны 
фырты хæстæгæн ничи равзæрстаид. Чидæр ыл кæй нæ барвæссыд, 
йæ астæумагъз ын уый сæтты хиуарзон лæгæн. 
Карум хуымы кæрон æрлæууыд. Йæ цæсгом уыд фæлурс æмæ 
тызмæг. Йæ тæнæг былтæн сæ хуыз фаудыд æмæ лыстæг сау рихиты 
бын æгомыг мастæй ныззылынтæ сты. Йæ донхуыз цæстытæ уыдыс- 
ты уазал, фæлæ судзаг. Бадзо йæ ауæдзыл афтæмæй лæугæ куы фед- 
та, уæд æм дисгæнæджы каст бакодта, Карумы цæсгомыл иу нуар 
дæр нæ базмæлыд. Уæд æм хъазæгау дзуры: 
— Гъай, Карум дæ æви Уынгæджы хиды фыдбылыз? — Лæппу 
бахудт йæ мидбылты. — Æмæ дæ хид кæй æвджид ныууагътай? 
Карум ницы сдзырдта. Лæууыд цавд дурау. Бадзо, цыма йæ 
ныхæстæй фефсæрмы, уыйау къæмдзæстыгæй бакаст лæппумæ. 
— Ацы зæхх уыд нæ мыггаджы, — æрæджиау загъта Карум. — 
Ам нæ фыдæлтæ куывтой нæ дзуæрттæм. Ды йæ гæртамæй балхæд- 
тай. Бафхæрдтай нæ дзуæртты, æмæ нæм хъызынц. Кæд фыдбылыз 
нæ агурыс, уæд дæхи айс æвыдæй. 

Намыс 21 
— Цытæ дзурыс, Карум? Æз та афтæ фенхъæлдтон — æххуыс 
мын кæндзынæ. 
— Æз зиууон нæ дæн... Уынгæджы хиды фыдбылыз! — Мæсты 
къæс-къæс ныккодтой йæ дæндæгтæ. — Рæдийыс, дзывылдар! Æгæр 
бæрзонд систай дæхи, уым дæ нал бауромдзысты дæ лæмæгъ базыртæ. 
Карум æрлæууыд карсты кæрон æмæ фæтæн уис йæ разæй ахас- 
та. Кæрды. Мæсты риуыгъд æрбакæны цæвæг, æрбафæлдахы æнæ- 
хъæн уылæн. Бадзо йæ фæдыл кæсы. Ныхас дзы нал хауы. Исдуг 
æнцад фæлæууыд, стæй дауæн дурæй сдаудта иронарæзт цæвæг. Ка- 
рум дыккаг уисмæ куы бавнæлдта, уæд ын загъта, тыхæй искæй 
зæхх куыд байсынмæ хъавыс, зæгъгæ. Уый йæ хъусгæ дæр нæ фæ- 
кодта. Уæд йæ зæрдæ йæхиуыл æрхудт. Ницыуал сдзырдта. Цæвæг 
иу-дыууæ сæрфты æрбакодта, стæй та йæ ног сдаудта. Уæдмæ йын 
Карум айста йæ уис. Бадзо цæвæг дауы. Фæрсыссад æй скодта æмæ 
æрлæууыд ног уисыл. Баввахс Каруммæ. Хъуысы цæвджыты æх- 
ситт. Кæрвæдз уæззауæй фæлдæхы. Бадзо кæсы Карумы хурсыгъд 
фæтæн бæрзæймæ, йæ домбай фæсонтам. Уыны сæ тых æмæ æгæнон 
хъомыс. Уыцы сахат æм афтæ каст, цыма, Карумы уæнгты цы тых 
хъазы, уый пъæззыйау ныббадт йæ удыл, æруагъта йыл йæ уæз, 
ссæнды йæ, хурх æй кæны. Уыцы тых цавæрдæр æнахъинон фæл- 
гонцы рацыд æмæ кæфхъуындарау йæ дзых схæлиу кодта. Уый 
аныхъуырдзæн адæймаджы зæрдæ, йæ къæхты бын цъыфимæ сыз- 
мæнтдзæн лæджы ном æмæ сæрыстыр æнкъарæнтæ. О, лæмæгъдзи- 
над тыхæн цагъар æмæ хъазинаг у! Уыцы сахат Бадзойы цæвæг 
уæлдæфы æндон зæлланг ныккодта æмæ сæрфæгау ауад Карумы хур- 
хыл. Дæ балгъитæг афтæ, сæр гуырæй фæхицæн. Лæппу афæлдæхт 
кæрвæдзы уисыл, сæр та къулы дæлæмæ атылд. 
Бадзо исдуг мардмæ æдзынæг фæкаст, стæй сабыргай араст рагъы 
’рдæм. Куыддæр къуылдыммæ схæццæ, афтæ йæ хъустыл ауад æна- 
хуыр æрдиаг. Сагъдауæй фæлæууыд, стæй фæстæмæ ракаст. Йæ хуы- 
мы кæрон къулы, хæрдмæ йæ цыппæртыл хилæгау, сцæйцыд Кару- 
мы мад. Йæ фырты сæр хаста йæ хъæбæсы. 
II 
Бадзо Фугæджыны кæрдæгыл æрбадт. Йæ цæстæнгас ахаста 
хæхтыл, арф кæмттыл. Дуне йæм ахæм афтид фæкаст, цыма æппын- 
дæр никуы ницы ис. Афтид уыд йæ зæрдæ дæр. Нæ дзы маст уыд, 
нæ хъыг. Æмæ йæм уый афтæ диссаг фæзынд, æмæ æнæбары йæ 
мидбылты бахудт. Иу цæстфæныкъуылдмæ уыцы бахудт фæлурс цæс- 
гомыл андзыг, стæй зæрдæ æваст ныссæххæтт кодта, ауазал, цыма, 
сахаты размæ хуымы цы ’рцыдис, уый ныртæккæ бамбæрста. Зæр- 
дæйæ сыхъуыст æнахуыр уæззау æмæ къуырма уынæр. Уыцы уынæр 
афтæ æрхæндæг, афтæ уынгæг уыд, æмæ дзы лæппу, цыма тæрсгæ 

22 
Джыккайты Шамил 
фæкодта, уыйау фестъæлфыд. Йæ буар ныррызт, къухтæ æнæбонæй 
æрхаудтой. Фестынмæ хъавыд, фæлæ бадзой-дзой кодта æмæ зæх- 
хыл дæлгоммæ ныффæлдæхт. 
Хур арвыл акъул ис. Цæгатвæрсты аууæттæ кæны. Бадзо бады 
фугæты астæу чысыл æрдузы. Йæ тымбыл къухтæ йæ уадултæм бы- 
цæу сарæзта. Æдзынæг кæсы, æнæмæт сабийæ цæуынæй кæм нæ 
бафсæст, уыцы къуылдымтæм; йæ цахъхъæнтимæ йæ фаг кæм нæ 
фæхъазыд, уыцы уæлвæзтæм. Фынддæс азы йыл нæма сæххæст, афтæ 
амард йæ фыд. Бадзо баззад йæ мад æмæ йæ кæстæр хоимæ. Хæдзар 
æмæ бинонты мæт æрæнцад йæ уæхсчытыл. Уæддæр æй фæлмаст 
æмæ æрхуымæй ничи федтаид. Ныр кæсы Фæсрагъы зымæгон хос- 
ласæнмæ. Дæс азы размæ уым фæстаг хатт Цопанимæ ластой мæкъуыл- 
тæ. Рагъыл — Æфтауцдон. Сардзины бæрц мит æруарыд. Кæмттæ 
зæйтæй байдзаг сты, слæгъз сты æрхытæ. Уæд хъæуы лæгтæ фæндаг 
айгæрстой Æфтауцдонмæ. Къахтой миты бынæй мæкъуылтæ. Фыц- 
цаг дзы æрласынц иу мæкъуыл. Стæй сæ дыгæйттæй иумæ бабæт- 
тынц гæрзбæндæнтæй. Рахæц мæхъийы фæрсæгтыл. Мæкъуылтæ 
базмæлынц. Фæндаг цæуы хъæды астæуты æмуырдæг, ранæй-рæтты 
фæкъæдзтæ вæййы, иу-дыууæ раны æрхизы лæнкмæ. Уыцы дыууæ 
лæнчы сты тыхæвзарæнтæ. Дыууæ мæкъуылы дзы стæм лæг раласы. 
Нæ сæ рафæрæзтай, уæд æнхъæлмæ кæс, цалынмæ дæ фæстæгтæ 
æрыййафой, уæдмæ. Уыдон дæ æмдыхæй рассыдтой. Рахызтæ лæн- 
кæй. Уæд та мæкъуылтæ уырдыгмæ фæцагайдтой, тæхынц, — зæх- 
хыл æви уæлдæфы, уый зын равзарæн вæййы. Уæд суадз мæхъийы 
фæрсæгтæ, дыууæ къухæй хæц, мæкъуылы ныхыл дзуарæвæрдæй 
баст чи вæййы, уыцы гæрзбæндæнтыл, æмæ тæх сæ разæй, фæзи- 
лæнты сæ араз фæндагыл. Нæ фæцарæхстæ, уæд дæ сæ разæй аскъæф- 
дзысты, ныххуырсдзысты дæ бæласыл. Уæд дæ фыдзæрдæ афтæ. 
Науæд дæ фехсдзысты бæрзонд былæй, — де стджытæ фæуыдзысты 
уидзинаг. Уыцы хосласæнты хур бонтæ скодта. Митвæндаг бонæй 
стæфст, æхсæвы ныссалд æмæ райсоммæ ихы хуызæн слæгъз ис. 
Бадзо Æфтауцдоны миты бынæй къахта мæкъуылтæ. Цопан та сæ 
коммæ ласта. Кæд фæндаг тæссаг уыд, уæддæр куыстæн фæстæдæр- 
мæ нæ уыд аргъæвæн. Рæстæгыл æууæнк нæй. Мит рауардзæн, æмæ 
та ногæй фæндаг гæрдын бахъæудзæн... Уыцы бон бабын ис Цопан. 
Фæзилæны мæкъуылтæ фездахын йæ бон нал баци, ахастой йæ сæ 
разæй æмæ йæ фæхостой бæлæстыл. 
Ныр Бадзойы цæстытыл уайынц уыцы нывтæ. Йе стыр сау цæс- 
тытæ доны зилынц. Йæ кæуын былалгъмæ схæццæ. Фæнды йæ ныхъ- 
хъæр кæнын. Фæлæ кæмæ фехъуысдзæн йæ зæрдæйы уынгæг цъæ- 
хахст? Ам тызмæг æмæ æгъатыр у æрдз, нæ зоны адæймаджы тыхст, 
нæ зоны тæригъæд. Æлгъин æмæ зынвадат зæхх! Кæд æй æфсæйнаг 
æмæ дæ зæрдæйæ хойай, уæд хорз, кæннод дзы царды фæрæз нæ 
ратондзынæ. Æвæццæгæн, йæ адæм дæр уымæн сты тызмæг æмæ 

Намыс 23 
æнæхатыр. Уыцы хъуыдытæ æвзонынц лæппуйы уд. Бадзо акаст 
Къæберты хъæууатмæ. Дæлæ фахсыл, хъуынайæ сбур сты, афтæмæй 
æрхæндæгæй лæууынц чъырыны хæлддзæгтæ, сæ астæу — æрдæга- 
мад мæсыг. Уым кæддæр цардысты Къæберты æртæ æфсымæры. Сæ 
хъаруйы кой дардыл айхъуыст. Фæлæ сæ намысæй систы æгæр сæ- 
рыстыр. Амайын байдыдтой фидар мæсыг. Дзырдтой: «Хъуамæ рагъы 
сæрты нæ мæсыг кæса Фæзыхъæумæ, нæ мады ’рвадæлтæм». Уæд 
иу бон сæ мады ’рвадæлтæ зиу ракодтой хос кæрдынмæ. Æрхуыдтой 
сæ хæрæфыртты. Фæскуыст сæ хорз федтой. Изæры сын семæ хæйт- 
тæ дæр нывæрдтой. Æфсымæртæ нарæг хъæууынгты æрцæйцыдыс- 
ты изæрдалынгты. Уæд сæ фæсте рахстой. Æртæйæ дæр фæмард сты 
иу нæмыгæй. Йæ хæрæфырты чи нæ быхсы, уый æцæгæлонæн куыд 
ныббардзæн? Æмæ уæд æз иунæгæй куыд цæрон ацы дунейы? Кæ- 
дæм дзы фæлидзон? 
«Фæлидзон? — æрæджиау, йæхицæн уайдзæфгæнæгау, загъта 
Бадзо. — /Ецæ уæд кæмæн ныууадзон мæ зæронд мады? Кæй бæрны 
бакæнон мæ чысыл хойы? Чи сыл фæхæцдзæн? Чи сæ бахиздзæн 
искæй æлгъыстæй, искæй æфхæрдæй? Кæннод ды та, мæ зæрдæлæу- 
уæн... Дæ уындæй нæ бафсæстæн. Ныр дзы мæхи æнæхай куыд фæ- 
кæнон? Уæд мыл хур кæм ыскæсдзæн? Арт мæ кæм батавдзæн?» 
Уыцы сахат Бадзо фæкомкоммæ кæрдæджы астæу æрвхуыз ди- 
динæгмæ. Исдуг æм æдзынæг кæсгæйæ баззад. 
«Нæ кæсыс ацы дидинæгмæ? — Цыма йæ уарзон чызгимæ ныхас 
кæны, афтæ зæрдæбынæй ныссагъæс кодта. — Куыдзыкъах... Афтæ 
йæ цæмæн хонынц? Æрвхуыз цъæх, фондз сыфы... Кæс-ма, дзæм- 
быйы хуызæн у. Диссаг, нырмæ йæм куыд никуы æркастæн? Ныр 
æм кæсын. Уый йæхи хуызæн нал у. Чидæр ауылты ацыд саунæмыг 
тонгæ. Ныллæууыд арвы стъæлфæныл, ныссæста сыгъдæг уд, æрвон 
фидауц, æмæ афардæг. Æвæццæгæн æм фæстæмæ дæр нæ фæкаст. 
Кæннод мæхæдæг та? Цал хатты ракарстон цæвæгæй амæй рæсугъд- 
дæр дидинджытæ. Хъуыды дæр сыл нæ кодтон. Нæ мæ ’ндæвтой. 
Ныр, кæсын ацы куыдзыкъахмæ. Цæмæн у ссæст æмæ æфхæрд? 
Фæлæ ног диссаг! Йæ сыфты дæллагхъуыр сыгъдæг æртæх цы хуы- 
зы баззад? Абоны хурмæ куыннæ байсыст? Æви ног æртæх уа, æмæ 
йын афон нæма у... Залихан, мæ зæрдæдарæн... Цымæ афонмæ ды та 
цæуыл хъуыды кæныс? Æнхъæлмæ мæм кæсыс, æви дæ рох дæн? 
Æз та азæр æрцæудзынæн уæ донисæнмæ, мæйы скастмæ дæм æн- 
хъæлмæ кæсдзынæн. Мæй сызгъæрин кæсагау сленк кæндзæн донæй, 
æз æй ахсдзынæн, фæлæ йыл мæ къух нæ хæст кæндзæн. Ды мæ 
фæстæ лæудзынæ... æмæ худдзынæ... Залихан... Кæд дæм афонмæ фе- 
хъуыст мæ фыдхабар?.. — Лæппу афæлурс æмæ джихæй аззад, цыма 
йæ ныхæстæй фæтарст. — Нæ, æз уæ донисæнмæ нал æрцæудзынæн 
азæр. Æз дæумæ нæ равдисдзынæн мæ цæсгом. Хъусыс, æз сырд 
дæн, ды та рæсугъд æмæ æназым сыгъдæг уд. Æз дæ нæ сахордзы- 

24 
Джыккайты Шамил 
нæн мæ тугæйдзаг къухæй! Нæ, нæ, æз æлгъыст æнамонд дæн!» — 
хъæрзæгау ныхъхъæр кодта лæппу æмæ йæ тымбыл къухтæй йæ 
къæмисæнтæ нылхъывта. 
Изæрмилтæ сæхи æруагътой къуылдымтыл. Дард кæмдæрты рæгъ- 
тыл ссыгъдысты фыййæутты æртытæ. Бадзо, цыма тарф фынæйæ рай- 
хъал, уыйау йæ цæстытæ аууæрста, аивæзта йæ тыхджын уæнгтæ æмæ 
сыстад. Ацы боны хуызæн рыст æмæ фæллад никуыма уыд йæ буар. 
«Куыд мæнг у ацы дуне, — хъуыды кæны лæппу. — Æврæгътау 
иугъæдон ницы хæссы. Знон дæр ма ацафон бадтæн Ныхасы. Хис- 
тæртæ æмбисæндтæ хастой. Мах зарыдыстæм. Стæй мæ лæппутæ 
хъазын байдыдтой: «Чындзæхсæв кæд уыдзæн? Кæйдæр чызг куырд- 
уаты куы бахус, уæд цы ныхъхъус дæ?» Æз уæд сфæнд кодтон мæ 
хуым цæвæгæй æркæрдын. Иухуронæй, зæгъын, бафтдзæн. Чындзæх- 
сæвæн фаг уыдаид. Æмæ дын уый мæ хъуыддæгтæ — туджы фынг- 
тæн бахъæудзæн. Абон-райсом дæлæ галвæндагыл цыд, бурдымы 
лæппын йæ ахстонæй чи никуы райста, æмгар зулдзыхы ныхас кæ- 
мæй нæ зоны, уыцы лæппу. Ныр уыцы фæндагыл æхсæвы тары 
хуыснæгау цæуы æгæнон лæгмар». 
III 
Уалдзыгон мæйдар æхсæв. Бæстæ — сабыр. Æрмæст комы на- 
рæджы æнæнцой дон йæхи къултыл хойы. Хъуысы дардæй йæ фæл- 
лад уынæр. Хъæды тарæй фæиртæст сау æндæрг. Цæуы доны был- 
тыл, хъуысы цæфхæдты хъæр. Æрбахызт нарæгæй. Бæх фезмæлыд, 
тæхы фæрвбынты æмæ, ивылд дон кæм фæсаджил, уым иннæ фарс- 
мæ фæсуанг кодта. Схызт уæлбылмæ, нарæг къахвæндагмæ. Цæуы 
мæйдары æнафоны барæг. 
Фæзыхъæуы цырæгътæ раджы ахуыссыдысты. Фыццаг фынафон 
уыд, афтæ хъæугæрон куыйтæ срæйдтой. Астæуккаг уынджы фæцыд 
бæхы къæхты хъæр, фæлæ кæмдæр хъæуы астæу ныссабыр. Æрынца- 
дысты куыйтæ. Æрмæст ма Цопанты зæронд Силæм фæсус хъæлæсæй 
сниудта, фæлæ уый дæр, цыма йыл дон бакалд, уыйау фæхъус. 
— Силæм, мæ мæгуыр куыдз!.. Ды дæр мæ нал базыдтай? — 
загъта уынгæг хъæлæсæй бæлццон æмæ куыдзы хъуынджын сæр йæ 
хъæбысы æрбакодта. Йæ цæстæнгас ахаста кæртыл. Цы у, уымæй 
æдзæллаг. Уæддæр æхсызгон у йæ уынд. Зæрдæ суынгæг ис. Цæ- 
мæй? Йæ райгуырæн кæрты къуымтæ ма кæй федта, уымæй? Æви 
сæ æвæгæсæгæй кæй æрæййæфта, уымæй? Чи зоны, уый йæхæдæг 
дæр нæ бамбæрста. Цин æмæ æхсызгон хъыг иумæ схæццæ сты. 
— Куыдтæ стæм уæдæ, и, Силæм? — афарста бæлццон æмæ та йæ 
фæллад къух рæвдауæгау æруагъта куыдзы сæрыл. — Гыцци фæлла- 
дæй бафынæй, æндæр мæ куыннæ базыдтаид... О, мæгуыр гыцци!.. 
Бæлццон схызт асинтыл. Исдуг дуары раз алæууыд, стæй йыл 
бахæцыд. Дуар разынд æхгæд. Бахоста сабыргай. Æнхъæлмæ кæсы! 

Намыс 
25 
Силæм йæ фæдыл схызт æмæ мæгуырхуызæй йæхи асæрфта йæ хи- 
цауы къæхтыл, стæй йæм æрхæндæгæй скаст. Рухс куы уыдаид, уæд 
бæлццон федтаид тæригъæддаг æнгас. Бахоста тынгдæр. Дзуапдæт- 
тæг нæй. Йæ хъус дуарыл авæрдта æмæ байхъуыста — змæлæг нæй. 
Тынгдæр бахæцыд дуарыл. Уыцы сахат Силæмы хъæлæсæй ахæм 
æнахуыр æмæ æрхæндæг уынæр сыхъуыст, цыма ныккæнды удисæг 
адæймаг хъæрзыд. Бæлццон æрмæст уæд бамбæрста, хæдзар сындзæрх 
æхгæд кæй у, уый. Йæ буар ауазал æмæ адæргæй асины дурыл æрбадт. 
«Куыд адджын дæ, райгуырæн къуым! — Æппынфæстаг кæуын- 
хъæлæсæй сдзырдта бæлццон. — Æз дæм дард бæстæй афтæ тырныд- 
тон, æмæ æфсæн рæхыстæ скъуыдтон фæсал бæндæнтау. Ды мæ дæ- 
химæ афтæ æлвæстай, æмæ ахæстоны фидар къултæн сæ бон нæ уыд 
мæн бауромын. Æдзард дуртæ, æз уæ фенынмæ афтæ бæллыдтæн, 
æмæ хъарагъулты нæмгуытæ, хъазахъы æрцытæ мæ буарыл сæ фæд 
нæ уагътой. Æз уæ талынджы дæр дзæбæх æвзарын. Фырцинæй нæ 
бафиппайдтон, сымах æдзæрæг фестут, уый... Гъæй, мæ зынг куыд 
бахуыссыд, гъе! Фыдæнхъæл мæ цæмæн фæкодтат? Цы фыд ныл 
æрцыд!» — Къуырма æрдиаг ныккодта æмæ йæ армы тъæпæнтæй 
нылвæста йæ сæры фæхстæ. 
— Силæм, стонг æмæ æнæхицауæй цæмæн баззадтæ æдзæрæг 
кæрты? Фыдæх æмæ хæрам хæссын куы нæ зоныс, уæд æгомыг 
цæмæн дæ? Фæдзурис мын дæ хъизæмæрттæ. Фæлæ ды зоныс æр- 
мæст уарзын, æмæ уый, æвæццæгæн, дæ амонд у... Хæрзбон уал 
ныр, мæ мæгуыр Силæм! Æз дæм рæхджы зындзынæн. 
Æнафоны бæлццон йæ бæхыл абадт æмæ уынджы аскъæрдта. 
Фыццаг кæркуасæнты бахæццæ Уæллагхъæумæ. Йæ бæхы дурыл 
æрбаста æмæ бацыд кæройнаг хæдзармæ. Фæсаууæтты сабыргай кæрт- 
мæ бахызт. Куыдз æй нæ базыдта. Фæйнæрдæм ахъахъхъæдта, стæй 
рудзынджы комкоммæ сисыл сбырыди. Сабыргай бахоста. Уаты чи- 
дæр базмæлыд. Бæлццон ноджы сындæгдæр бахоста æмæ рудзынгыл 
бахæцыд. Стъалыты мынæг рухсмæ ауыдта, чызг йæ хуыссæны куыд 
рабадт, уый. Чызг уыди тарстхуыз, цъæхахст кæнынмæ хъавыд, фæлæ 
йæм æнæнхъæлы уазæг сдзырдта фæлмæн хъæлæсæй: 
— С-сс... Тæрсгæ ма кæн, Залихан! Æз дæн... 
— Чи дæ, цы дæ хъæуы? — ризгæ хъæлæсæй фæрсы чызг. 
— Залихан, ау, амондæй рох дæн, фæлæ дæуæй дæр ферох дæн? 
— Бадзо! — Чызг тарст хъæр фæкодта, исдуг джихæй аззад, стæй 
йæ цины судзгæ цæссыгтæ йæ уазал рустыл уæззаугай æртылдысты. 
— Фыны дæн, æви мæ цæстыл уайыс? — æрæджиау, йæ цæссыг- 
тæ ныхъуыргæйæ, загъта чызг. — Чысыл æнамонд нæ дæн, ды ма 
мын ацы хъизæмар цæмæн æвзарын кæныс? Цæмæн мæм æрцыд де 
’ндæрг æнафоны? Цы хæйрæг бацыд дæ хуызы? 
— Залихан, æрсабыр у. Æз æндæрг нæ дæн, æз Бадзо дæн. — 
Уый ахæм зонгæ, ахæм фæлмæн хъæлæс уыд, æмæ чызджы зæр- 
дæйы гуырысхо нал баззад. 

26 
Джыккайты Шамил 
— Бадзо! Мæ зæрдæлæууæн! Амонд дæ кæцæй æрхаста? 
— Уый дардыл ныхас у. Æппæт дæр базондзынæ. Фæлæ мын 
зæгъ: мæ бинонтыл цы ’рцыд? Мæ арт цæмæй бауазал? 
— Уæууа, ауыгъдæй лæууыс сисыл. Æрхиз бынмæ, æз нанайы 
райхъал кæнон, — стыхст чызг æмæ йæ катай æмбæхсгæйæ йæхи 
кæлмæрзæны æрбатыхта. 
— Залихан, цалынмæ мын æцæгдзинад зæгъай, уæдмæ мын ам 
ауыгъдæй æнæ лæугæ нæй. Кæм ис гыцци?.. Цы фæци Тауырзæт? 
— Хæдзармæ рацу, худинаг у, исчи нæ уыны, — катайгæнгæ 
загъта чызг. 
— Не ’хсæн цы уарзондзинад ис, уый номæй дæм дзурын. Кæ- 
рæдзийæн цы дзырд радтам, уый фыдæх дæ фæдыл æфтыд фæуæд, 
ды мæ æцæгдзинад куы бамбæхсай. 
Чызг хæкъуырццæй ныккуыдта, стæй æрæджиау загъта: 
— Нал ис гыцци, рухсаг уæд... Тауырзæт та дæ мады æрвадæл- 
тæм ис, дæ зæрдæ йæм ма ’хсайæд... 
Бадзо сисыл ауындзæгæй баззад, цыма цавддур фестад, стæй йæ 
къухтæ феуæгъд сты, æмæ зæхмæ æрхауд. 
— Мæ арт бауазал, дæхи ма ныццæв! — фехъуыст чызджы тарст 
хъæлæс. 
— Залихан, — æппынфæстаг загъта Бадзо. — Æз ам уыдтæн, уый 
нæ дыууæйæ дарддæр ничи зондзæн. Афон куы уа, уæд дæм хабар 
уыдзæн. Ныр та уал хæрзæхсæв! — Лæппу æмбонды сæрты агæпп 
кодта, йæ бæхыл абадт æмæ тары аныгъуылд. 
IV 
Бадзо Карумы куы амардта, уæд æй дыккаг æхсæв хицæуттæ 
æрцахстой. Йæ къухтæ йын сбастой æмæ йæ акодтой семæ. Иу къуы- 
рийы фæстæ Фæзыхъæумæ æрбайхъуыст, Сыбырмæ йæ ахастой, 
зæгъгæ. Йæ мад Бардзинтæм æрвыста, ирон фидыд бакæнæм, мæ 
дарæджы мын ма фесафут, фæлæ йын уый йæ минæвæрттæм ныхас- 
мæ дæр никуы æрлæууыд. Æппынфæстаг сыстадысты мыггаджы хис- 
тæртæ. Бирæ уынаффæтæ фæхастой, бирæ тæрхæттæ фæкодтой æмæ 
бафидыдтой. Хъаугъа цы зæххыл цыд, уый нæ, фæлæ Цопаны мæ- 
гуыр бынтæ Бардзин йæхимæ æрбассывта. Карумы хистæр æфсы- 
мæр Дзандар хицæуттимæ баст уыд, æмæ йæ фыд мыггагæн зæрдæ 
бавæрдта, зæгъгæ, лæппу бацархайдзæн æмæ Бадзойы суæгъд кæн- 
дзæн. Цыдысты бонтæ. Гыцци къонайы фарсмæ тад, фæлæ йæ лæп- 
пуйæ хабар нæ цыд. Зæронд ус маст æмæ катайæ рафтыд, зæрдæниз 
райста æмæ Зазхæссæнты ахицæн йæ рухс дунейæ. Бавæрдтой йæ 
Цопаны æрвадæлтæ, йæ иунæг чызджы та йын йæ цæгат акодтой. 
Ныр сæрдыгон æхсæвты Бадзо фæбады йæ мады ингæны уæлхъус. 
Дзыназы æдзæм хъыгæй. 

Намыс 
27 
Фидыды хабар куы базыдта, уæд Бадзо æргом рацыд хъæубæс- 
тæм. Йе ’рвадæлтæ йыл фæцин кодтой. Лæппу йæ хæдзармæ базылд, 
цыдæр фæллæйттæ бамбырдтæ кодта, хъуамæ фæззæджы Залиханы 
æрхастаид. Фæлæ Бардзинты зæрдæмæ нæ цыд сæ туджджыны цард. 
Кæд æй закъон бафхæрдта, кæд ирон фидыд уыдысты, уæддæр æм 
хæрам хастой, загъд къахтой. Дзандар хицæутты хъусы бацагъта, 
Сыбырæй ралыгъд, ахæстоны хъахъхъæнæджы амардта, æмæ ныр 
дæр фыдгæнæг у, зæгъгæ. 
Иу æхсæв æрхъула кодтой хæдзарыл æмæ Бадзомæ бадзырдтой, 
дæхи ратт, зæгъгæ. 
— Нæ, ахæстон æмæ Сыбыр чи бавзæрста, уый йæхи удæгасæй 
нал ратдзæн! — радзырдта Бадзо æмæ, дамбаца йæ галиу къухы, 
æхсаргард рахизы, афтæмæй рудзынгыл расæррæтт ласта. Фæцыд 
цалдæр гæрахы. Чидæр ныббогъ кодта æмæ къæйдуртыл йæ тъæпп 
фæцыд. Бадзойы размæ фесты дыууæйæ кардæлвæстæй. Йæ разæй 
сæ байста. Иу дзы йæ къах цæуылдæр скъуырдта æмæ размæ бас- 
хъиудта. Дыууæ карды кæрæдзиуыл сæмбæлдысты, сæ цæхæр акалд, 
стæй фæцыд æндон зæлланг æмæ адæймаджы æнахъинон хъæр. Бадзо 
æмбонды сæрты йæхи фехста æмæ фæсхæдзар цæхæрадоны смидæг 
ис. Фæсте ма фехъуыст мæсты хъæртæ: «Хæцут ыл!.. Ауагътат æй, 
куыйтæ!» 
Уæдæй фæстæмæ Бадзойы ничиуал федта. Цы фæци, уый ничи 
зыдта. Æрмæст алчидæр дзырдта, йæхи абырджытимæ сбаста æмæ 
стыр фæндæгтыл сæудæджерты стигъы, зæгъгæ. Хицæуттæ йæ фæс- 
тæ зылдысты, фæлæ йын йæ фæдыл дæр никуы сæмбæлдысты. 
Майрæмыкуадзæнты Дзандар æд бæх фесæфт. Бардзин æмæ йæ 
хæстæджытæ фæзылдысты хъæутыл. Цы ком, цы лæгæт нæ басгæрс- 
той, ахæм нал баззад. Суанг фæсæфцæгмæ дæр афтыдысты, фæлæ 
лæппу фæдæлдзæх. Пъырыстыф дæр иу цалдæр лæгимæ агуырдта, 
фæлæ никуы æмæ ницы. Рацыд дыууæ мæйы æмæ йæ адæм мардыл 
банымадтой. Бадзо йæ амардта, æмæ йæ искуы сырдтæ бахордтой, — 
дзырдтой хъæубæсты, æмæ йыл Бардзин дæр гуырысхо нал кодта. 
Бирæ уынаффæтæ фæхастой сæ мыггаджы хистæртæ æмæ сфæнд 
кодтой лæппуйæн хист скæнын, йæ сыджыты хай ахицæн кæнын. 
Арвыстой хъæргæнæг. Адæм хæрнæгмæ цыдысты чыртæ-чыртæй. 
Уыдис фæззыгон хур бон. Комæй сластой стыр сау къæй — хъуа- 
мæ йæ цыртæн ныссагътаиккой æнæмард ингæныл. Мæрддзыгой 
уæлмæрдтæм куыд рараст, афтæ хъæугæрон фæндагыл фæзынд æна- 
хуыр барæг. Бæхы скъæрдта цыппæрвадæй. Адæм дисы бахаудтой, 
цы хабар уа, зæгъгæ. Æнæгъдау цыд чи ’рбакæны? Æрбаввахс, æмæ 
адæм фырдисæй сæ мидбынаты сагъдæй баззадысты. Лæууынц кæ- 
лæндзыдæй, сæ цæсгæмттæ нындзыг сты. Бæх адæмы раз дзыхълæуд 
фæко^та. Йæ уæлæ зыгъуыммæ бадт Дзандар саргъмæ фидар бæсты- 
тæй. Иæ сæр — йæ риуыл хауд, йæ цæсгом — мæрдонвæлурс. Лæу- 

28 
Джыккайты Шамил 
уынц адæм æгуыппæгæй, стæй уыцы æгуыппæгдзинады фехъуыст æнуд 
цъæхахст — «мæ хъæбул!» Адæмы æндзыг æрцыд æвиппайды. Фæ- 
кастысты, хъæр кæцæй фæцыд, уырдæм. Дзандары мад бæхы раз 
æрхауд æмæ бауадзыг. Устытæ йæм февнæлдтой, схæцыдысты йыл. 
Лæгтæ райхæлдтой Дзандары бæстытæ æмæ йæ бæхæй æристой. 
Цы ’рцыд æмæ сæ цæстытæй цы уыдтой, ууыл ничи æууæндыд. 
Фæлæ «Дзандар удæгас у», «Дзандар æрцыд Мæрдты бæстæй» — 
уыцы ныхæстæ хъус-хъус ацыдысты. 
Адæм хабар базыдтой: Бадзо йæ маст райста карз æфхæрдæй. 
Уыцы бон пъырыстыф дзырд радта Бардзинæн адæмы раз. 
— Мæ мадæн фыртæн ма фæбæззон, æз Цопаны фырты хъæуы 
астæу куы нæ æрцауындзон. 
— Хуыцауы бафæндæд, — загъта Бардзин зæхмæ кæсгæйæ. — 
Хицæуттæ стут, адæм сымах ныфсæй цæрынц, — йæ ныхасыл баф- 
тыдта зæронд лæг. Фæлæ Бардзинмæ æндæр фæндтæ уыд. 
Цалдæр боны фæстæ пъырыстыфы ссардтой ауыгъдæй фæрв бæ- 
ласыл, дыууæ комы кæм баиу сты, уым, фæндаггæрон. 
V 
Иу фæззыгон мæйдар æхсæвы Бадзо сусæгæй æрцыд йæ каис- 
тæм. Фæндыд æй Залиханы фенын. Бадтысты уаты. Цырагъы мы- 
нæг рухс хъазыд чызджы фæлурс цæсгомыл. Йæ цæстыты æбæрæг 
цины ивта æрхæндæг катай. Бадынц æнæ дзургæйæ. Æрæджиау Бадзо 
райдыдта: 
— Залихан, ныббар мын. Дæ разы мæхи ницæмæй раст кæнын. 
Азымджын дæн, зонын æй. Æз мæхи фæтæригъæдджын кодтон дæ 
разы. Кæсын дæм, æмæ, цин кæнын æви мæ зæрдæ риссы, уый нал 
æвзарын. Дæ рæсугъд цæсгом мæрдвæлурс ныцци, дæ цæстытæ 6а- 
хаудтой. Руайы дæ чызгон фидыц. Ме ’намонд дын фæхаста де ’взонг- 
дзинад, æнафоны мæт æмæ сагъæсæй бахус дæ. Ды куырдуаты куы 
баззайай, уæд мын Мæрдты дæр æнцой нæ уыдзæн... Залихан, ныб- 
бар мын... Æз мæхи фесæфтон, мæ фæндаг басыгъд, фæлæ ма дæу 
та цæмæн æнамонд кæнон... Æз æрцыдтæн фæстаг хатт... Хæрзбон 
зæгъынмæ. Ма фæтæрс, кæронмæ мæм байхъус. Уыныс, æз схауæг- 
гаг дæн. Сырдау адæмæй æмбæхсын. Æнæ хæдзар, æнæ фæнык, 
фыдгæнæг... Æз бонæй-бонмæ дарддæр цæуын адæмæй. Ды сфæлмæ- 
цыдтæ æнхъæлмæ кæсынæй... 
— Æз цæрæнбонты дæр кæсдзынæн æнхъæлмæ, — йæхи нал бау- 
рæдта чызг. — Æз цæттæ дæн нæ амонды фæстæ цæуынмæ. Цæудзы- 
нæн сæрсæфæнмæ дæр, æрмæст иумæ уæм, — йæ цæссыгтæ йæ хъуыры 
сцæм сты, æмæ дзурын нал сфæрæзта. 
— Залихан, ацы мæнг дунеимæ мæнæн бафидыд нæй. Амонд та 
лæг æрмæст адæмы ’хсæн ссардзæн. Зоныс æй, мæнæн ацы зæххыл 

Намыс 
29 
бынат нæй. Кæдæм дæ фæхæссон? Хъæдмæ? Нæ, ды хъæддаг цар- 
дæн æвгъау дæ. Æз та йын нывонд дæн. Ныббар мын, Залихан... Ды 
уыдтæ мæ удлæууæн. Дæ уарзондзинад мын царды чъизи нæ уагъта 
мæ зæрдæмæ. Фæлæ цард йæхи кæнон тæры. Рæсугъд фæндтæ бæр- 
гæ нывæстон — змисыл галуантæ арæзтон, цард сæ хæлдта. Уыдис 
мæм иу фæндон — дæуæн амонд раттын. Уый мæ бон нæу, æмæ мæ 
цардæн нысан нал и. Æнæ нысанæй та цæрæн нæй... Залихан, ахсæ- 
вæй фæстæмæ ды нæ фидыдæй уыдзынæ сæрибар, мæн та мардыл 
нымай... Æз кувдзынæн æрмæст дæ амондæн. 
— Сæрибар уыдзынæ! — уайдзæфгæнæгау уынгæг хъæлæсæй 
сдзырдта чызг. 
— Кæрчытæ уасынц, тагъд бон æрбацъæх уыдзæн. Ардыгæй ацæу- 
гæ мæ исчи куы фена, уæд худинаг у... Хæрзбон. — Бадзо ма цыдæр 
зæгъынмæ хъавыд, фæлæ йыл чызг, хæкъуырццæй кæугæ, йæхи 
æрбаппæрста. 
Лæппу йæхи аиуварс кодта æмæ дуары ’рдæм фæкаст. 
— Ныббар мын, Залихан, — сдзырдта ма фæстаг хатт æмæ дуар 
бакодта. 
Чызг тæрхæгыл ныддæлгом. 
Рагуалдзæг. Хуссæрттæ фæхъулæттæ сты. Ранæй-рæтты кæрдæг 
фæцъæх æмæ йæ адджын тæф зæрдæйыл æмбæлы. Бадзо зымæг 
арвыста Сыгъды хуссары, зæронд лæгæты. Уыди æрхæндæг æмæ 
зæрдæсаст. Йе ’мбæлттæ-иу æм куы фæзындысты, уæддæр-иу нæ 
бахъæлдзæг. Уыд тызмæг æмæ æхгæдзæрдæ, мадзура — дисы æф- 
тыдта абырджыты. Афтæ йæм каст, цыма зæххыл цæры æрмæстдæр 
уый йæ хъыгимæ. Йæ хъыг у хохы йас, мургай йæ калы доны, 
фæлæ уый къаддæр нæ кæны. 
Иу бон та бадт хуры хъарммæ, æрымысыд йæ хъæлдзæг бонтæ, 
фæлæ сыл нæ бацин кодта. Йæ зæрдыл æрлæууыдысты йæ бирæ 
фыдбонтæ, фæлæ сыл нæ бамаст кодта. Зæрдæ уыди дуры хуызæн — 
уæззау æмæ хъæбæр. Ницыуал æм хъары, ницы йæ æндавы. Хъуы- 
ды кæны, фæлæ æнкъаргæ ницы кæны. 
«Диссаг нæу адæймаджы цард? — загъта йæхинымæры Бадзо 
æмæ та йæ армы тъæпæнтæй йæ къæмисæнтæ балхъывта. — Хъазты- 
иу фæндыры цагъдмæ йæ бæллицты стъалытимæ чи дзырдта, уал- 
дзæг-иу тæгæры къуыпа куы хæлд, уæд дзы уарзоны зарæг чи хъуы- 
ста, уый зæрдæйы ма баззад æрмæст афтиддзинад. Донисæны-иу йæ 
уарзоны цæстыты хъæлдзæг бæллицтæм æрхæндæгæй чи каст, уый- 
иу тызмæгæй ныккалдта адæймаджы туг æмæ удисæджы хъизæмар- 
мæ каст йæ мидбылты худгæ. Дур, цалынмæ хохы сæр уа, уæдмæ 
æнцад æмæ æдас у; базмæлын æй кæн, æмæ тулгæ-тулын фестдзæн 
æвирхъау тых. Æз бафæлладтæн мæ зæрдæимæ тох кæнынæй, сфæл- 
мæцыдтæн маст исынæй. Нал ис зæрдæйы æнæуынондзинад — цæ- 
мæй ма раттон ме знæгтæн нуазæнтæ? Цæмæй сæ сбуц кæнон, хын- 

30 
Джыккайты Шамил 
цын сæ куы хъæуы, уæд?» — Уыцы сахат Бадзо фæкомкоммæ, лæгæ- 
ты уæлкъæсæр цы залгъæды къутæр уыд, уымæ. Æвæццæгæн ыл 
лæгæтæй фæздæджы хъарм æмбæлд, æмæ дидинæг рафтыдта. Лæп- 
пу дисы бацыд. Стæй йæ цурмæ схызт æмæ йыл йæ армы тъæпæн 
æруагъта. 
— Æнафоны дидинæг! Ды райхæлдтæ фæздæджы хъарммæ. Ху- 
дыс дунемæ, хуры тынтæм. Уыдон дæ нырма тавынц, фæлæ, ахсæв 
лæгæты арт куы нæ скæнон, уæд дæ уазал æрбалвасдзæн. Ды баси- 
дзынæ æмæ æдзардæй зæхмæ æрхаудзынæ. Æнæсæрфат дидинæг, 
цæмæн фæзындтæ дунемæ афтæ раджы? Цы федтай цин æмæ амон- 
дæй? Царды ад бавзæрстай? Чи зоны, ды амондджын дæ. Фæлæ, 
цард ад кæмæн нал кæны, уый та цы кæна? Ды ахсæв амæлдзынæ 
æвæсмон æмæ æдзæмæй. Мæнæн та мæ цардыл хицæуттæ стыр аргъ 
дæттынц, фæлæ йæ æз нæ дæттын. Мæлынæй тæрсын, æмæ уымæн? 
Нæ, цард мын мæлæтæй æхцондæр нæу. Фæлæ мæм иу хъуыды 
æрцыд, мæнæ дидинæг. Нæ хъысмæтты цыдæр иудзинад ис. Цæйнæ- 
фæлтау ахсæв-бонмæ уазалы сæлай, гыццылгай зын удисæн кæнай, 
фæлтау дæ æз æртонон. Стыдтон дæ, æмæ цæстфæныкъуылдмæ фер- 
вæзтæ дæ тухитæй. — Бадзо сыскъуыдта дидинæг æмæ йæ бахаста 
лæгæтмæ. 
Æхсæвы Бадзо кæдæмдæр ацыд, фæлæ бонырдæм фæстæмæ æр- 
баздæхт йæ лæгæтмæ. Уыцы сахат топпы хъæр фæцыд æмæ кæмтты 
араугæ ацыд. Стæй бæстæ ныссабыр. 
Райсомæй ног пъырыстыф йæ хæдзары дуармæ ссардта чысыл 
фыстæг. Конверт байгом кодта хъавгæ. Разынд дзы залгъæды диди- 
нæг, йемæ — гæххæтты гæбаз. Райхæлдта йæ æмæ дзы бакаст ставд 
дамгъæтæй фыст: «Æз дæн, зымæг дæр залгъæд дидинæг кæм æф- 
тауы, ахæм ран. Ссарут мæ! — Бадзо». 
1967 азы 12—14 апрель 

МÆСГУЫТЫЛ СУДЗЫНЦÆРТЫТÆ 
Æхсæв — æдзæм æмæ тылынг. Афтæ талынг у, цыма арв æмæ 
зæххы сусæгдзинæдтæ йæ мидæг æмбæхсынц. Æрмæст хъуысы кæй- 
дæр уæззау хъæрзын. Уый, æвæццæгæн, сфæлмæцыд удхарæй, бан- 
дзыг йæ буар риссынæй. Ныххус вæййы йæ ком, йе ’взаг дур фесты, 
æмæ дзурын нал сфæразы. Уыцы сахат ницы фенкъары, йæ сæры 
магъзы ахуыссынц хъуыдытæ, тугдадзинтæ арт суадзынц, стæй ауазал 
вæййынц æмæ зды тæгтау æрынцайынц буарыл. Сæ уæз æй пъæз- 
зыйау нылвасы зæхмæ, æвналы йын йæ хурхы уадындзтæм. Лæг 
ныссабыр вæййы исдуг, фæлæ та ног фестъæлфы, схъæрзы, куры 
дон... Уæд йæ разы февзæры сау æндæрг, уæйыджы йас лæг æргуы- 
быр кæны æмæ дурыны хъуыр сдары цæф лæппуйы дзыхыл. Лæппу 
æнцонæй сулæфы, скæсы йæ цæстытæй, фæлæ ницы фены. Æнæзон- 
гæ лæг æнæдзургæйæ аныгъуылы талынджы... 
Лæппу хуыссы нымæтыл. Хатгай йæхи æрæмбары, йæ сæры магъ- 
зы ферттивынц хицæн хъуыдытæ, ферттивынц мынæг арты иугай стьæл- 
фæнтау, сæ рухсы гæзæмæ фæзынынц, цы ’рцыдис, уыцы цаутæй хи- 
цæн нывтæ: лæппу архайы йæ хъуыдытæ баиу кæныныл, цы нывтæ 
уыны, уыдоны скъуыддзæгтæ иумæ баныхасын, уыдон бамбарыныл. 
Æцæгдзинад схæццæ рынчыны сæнттимæ. Уыны æгомыг тар 
къæдзæхтæ. Сæ урс сæртæ ныдзæвынц арвы цъæхыл, цъититыл су- 
дзынц уазал стъалытæ, сæ тынтæ — æрвхуыз æмæ хъæлдзæг, айдæ- 
нау схъиуынц цъититæй, кæлынц æрхæндæг айнæгыл. Мæйрухс сыз- 
гъæрин донау лæдæрсы хæхты бæрзæндтыл, ивылы дæлæмæ къуыл- 
дымтыл. Кæмттæ — æдзæм æмæ талынг. Уым абухынц дæттæ, æр- 
диаг кæнынц, фæлæ сæ хъæр нæ хъуысы рæгътæм. Дæттæ ныгъуы- 
лынц æхсæвы тары... 
Тархъæды, сæ хихтæй арвыл чи æнцайы, уыцы бæлæсты бынты 
цæуынц барджытæ. Цæуынц сындæг æмæ æгомыгæй. Хъуысы бæхты 
уæззау улæфт. Талынджы æввахсæй ферттивынц дыууæ зынджы, фæ- 
цæуы базырты уæзбын пæр-пæр, адард вæййынц дыууæ зынджы, 
фæстаг хатт дардæй фæпæртт кæнынц, стæй æрбайсæфынц, æрбайхъуы- 
сы уыджы зæрдæхалæн уынгæг цъæхахст. Бæлæсты цъуппытыл хъа- 
зынц мæйы тынтæ, ризынц сыфтæртæ, хъæд — æгуыппæг, æнцой. 
Бæхтæ цæуынц фæлладæй. Чысыл раздæр... Цы уыд чысыл раз- 
дæр? Хурныгуылды комы фæндагыл тахтысты барджытæ, уад сæ йæ 

32 
Джыккайты Шамил 
базыртыл скъæфта. Бæхтæ — арты фæйлауæнтæ, сау нымæттæ — 
дымгæйы сау базыртæ. Уыцы тымыгъы æнæуынгæ базыртыл тахт 
лæппу дæр. Сатæг уæлдæф æмбæлди цæсгомыл, уазал донау лæдæрст 
фæллад æмæ рыст буарыл. Буармæ здæхтысты йæ^тыхтæ. 
Барджытæ фæндагæй иуварс фæзылдысты. Йæ сæрмæ баззад 
рыджы къуымбил — фæныкхуыз, зылын-мылын, дзыгъуыр калмы 
хуызæн. Фæлвæрдта йæхи арвмæ сисыныл, фæлæ йын нæ бантыст 
зæххæй сыстын. Дæлдæр ставд дурты сæрты хъæлдзæгæй йæхи раз- 
мæ æппары комы дон. Бæхты цыд фæсабыр — къахвæндаг хилы 
къæдзæхтыл. Уый мæгуыры сагъæсау у тар æмæ æнæкæрон, æвæц- 
цæгæн, арвмæ æххæссы. Сындæг цæуын у уæззау æмæ зын. Цæф- 
хæдты уынæр æмбæлы лæппуйы цæфтыл, судзы сæ зынджы стъæл- 
фæнтау. Хатгай цæст æрхæцы дидинджытыл, — уыдон сты сырх 
æмæ йæм сау къæйтыл зынынц туджы æртæхтæ. 
Цæуынц бæхтæ къæдзæхыл. Къæхты хъæр æмæ зæрдæйы хъæр- 
зын сиу сты æнæнцой уынæры. Милдалынгтæ сыстадысты кæмттæй, 
æрхытæй. Æрбадтысты къуылдымтыл, сæхи фæлмæн æмæ сындæг 
æруагътой цæстытыл, хъуыдыты бауагътой æрхæндæг æмæ катай. 
Тайынц рухсы стъæлфæнтæ хæхты бæрзæндтыл... 
Ныддаргъ зындоны фæндаг... Дæлейы — сæрсæфæн ком, уынгæг 
æмæ тæссаг талынг; разæй — æбæрæг бæрзонд, тæссагдæр сæрзилæн 
рындз. Барджыты разæй сау бæхыл цæуы тызмæг хæстон. Цæуы 
сæргуыбырæй. Йæ цæсгом — карз æмæ æрхæндæг. Йæ цæстытæ — 
дыууæ сау зынджы. Дыууæ сау арты пиллон уадзынц, кæнынц уазал 
æмæ судзаг æрттывд... Иæ басылыхъхъы хъуымбыл коцора змæлы 
йæ тыхджын фæсонтыл. Йæ уæнгтæ — хæрзконд, йæ фезмæлд — аив. 
Асæй домбайарæзт нæу, тæгæр бæласау — рæхснæг. Иæ цæстæнгасы 
зыны æнахуыр фæлмæн уæздандзинад. Ахæмæн фыд-зæрдæ уæвæн 
нæй. Уæдæ цæмæн у афтæ карз æмæ фыдцъылыс? Йæ цæсгомыл 
цæуылнæ зыны æнкъарæнты хъазт? Æви йæм хъаргæ ницы кæны? 
Иу ныхас дзы куыннæ хауы? Цæмæн у æдыхст æмæ мадзура? Цы 
хъомыс ис йæ зæрдæйы конды, цы тыхæй бафтыдта иннæ бæлццæт- 
тыл йæ зæрдæйы уаг, йæ уæззау æдзæм æрхæндæг?.. Кæдæм хæс- 
сынц мæн? 
Барджытæ схызтысты уæлбылмæ. Æрлæууыд сæ раздзæуæг. Йæ 
къухæй цыдæр ацамыдта, æмæ сæ бæхтæй расхъиудтой. Æристой 
цæф лæппуйы кæйдæр фæсарцæй, нымæтыл æй æрæвæрдтой, стæй 
йæ систой цыппарæй. Раздзæуæг фенкъуыст йæ бынатæй. Цæуы æнæ 
дзургæйæ. Цæуынц иннæтæ йæ фæстæ. Бацыдысты тархъæды, аны- 
гъуылдысты хъæды æгуыппæг талынджы. Судзынц лæппуйы цæфтæ, 
риссынц йæ зæрдæйы тæгтæ, ныртæккæ аскъуыйдзысты æгомыг са- 
бырдзинады уæзæй, ныззæлланг кæндзысты фгендыры скъуыд хъи- 
сау, ныдздзыназдзысты. Чи стут, æгъатыр, дурзæрдæ адæм, иу дзырд 
уæ куыд никæмæй хауы! 

Намыс 
33 
Уыг йæ базыртæ сцагъта. 
Бæлæсты æхсæнты фæзынд фæлурс мæйрухс. 
Барджытæ хъæдæй фæхицæн сты, æмæ цæф лæппу къуылды- 
мыл федта рагон фидары хæлддзæгтæ. Йæ алыфарс уыд дуры рæ- 
дзæгъдтæ, дарддæр — къæдзæхтæ. Ницы дзы зынд царды æууæлтæй. 
Æрмæст цæнды сæр, сисы хæлдыл лæууыд иунæг сыгъд бæлас. Хæй- 
рæджы сайд мæгуыргур сылгоймагау йæ мæллæг сау цæнгтæ ивæзта 
арвмæ, цыма дард стъалытæм йæ тæригъæд хъардта, кæнæ мæйрухсмæ 
дардта йæ армы дзыхъхъытæ, фæндыд æй мæйы рухсæй йæ дойны 
басæттын. 
Лæппуйы бахастой хæлддзæгтæм, хъавгæ йæ æрæвæрдтой иу 
къуымы. Исдуг иунæгæй аззад, стæй йæм æрбацыд иу лæг, бæрзонд 
æмæ фæтæнуæхск, йæ цæсгомыл зынд хæларзæрдæ адæймаджы 
æууæлтæ. Мæйрухсмæ йын лæппу уыдта йе стыр сау цæстытæ, йæ 
цыргъ уадултæ æмæ йæ бæзджын сырх боцъо. Лæг бахудт сыгъдæг 
зæрдæйæ, гæзæмæ фæзындысты æнгом урс дæндæгтæ. Æрæвнæлдта, 
ссыгъдæг кодта лæппуйы хъæдгæмттæ, стæй сæ арæхстгай бабаста. 
— Фидар лæуу, хъонагъ! — загъта Сырхбоцъо æмæ цæфы раз 
æрæвæрдта сæны къус æмæ дзидзайы кæрстытæ. 
Лæппуйы фæндыд бафæрсын: чи стут, кæм дæн, кæй цæрæнбо- 
ны тыххæй баназон? Фæлæ Сырхбоцъо йæ мидбылты фæлмæн ба- 
худт æмæ тары аныгъуылд. 
Хуыссы иунæгæй талынг къуымы, йæ сæрмæ къулы сисыл хъа- 
зынц мæйы тынтæ. Цыдæртæ йын дзурынц æнæзæл кæлæнгæнæг 
æвзагæй, тайы йæ уæнгты рыст, тайынц йæ хъуыдытæ. Худынц æм 
ирд тынтæ, сайынц æй сæ фæдыл æнцой æмæ рох фынтæм. 
Фыны йæ цæстытыл уайынц ивгъуыд боны цаутæ, хъизæмар 
æмæ удхар. Авд æмбалæй бадтысты Сынтыты хиды хъус, хъахъ- 
хъæдтой коммæ бацæуæн. Ацы фæндагыл коммæ бырстой Цæргæса- 
ты афицеры бæхджын æфсад. Сыгътой хъæутæ, æфхæрдтой адæмы, 
æвæрдтой топпы дзыхмæ, сырхытимæ иузæрдион чи уыд, уыдон. 
Хъуыди сæ бауромын, цæмæй комбæстæ æвыдæй баззадаиккой, ур- 
сытæ та хъæдты не ’рфидар уыдаиккой. Ревкомы комиссар фæдзырдта 
Герсанмæ æмæ йын загъта: 
— Ссар адæм æмæ хид бацахсут. Цалынмæ партизантæ хæццæ 
кæной, уæдмæ уæ лæууын бахъæудзæн тыхджын знаджы ныхмæ... 
Авдæй ацыдысты уыцы райсом. Авдæй лæууыдысты фыдгулты 
ныхмæ. Æмбисбонæй изæрмæ урæдтой æвирхъау бырст. Доны сæр- 
мæ фæздæг сбадт, къæдзæхтыл сыгъдысты топпы нæмгуытæ. Хъуыст 
бæхты тарст мыр-мыр æмæ удисæн уынгæг цъæхахст. Хур аныгуылд. 
Уæддæр нæ зынынц партизантæ... 
Изæрырдæм æрхауд хидхъахъхъæнджыты сырх тырыса. «Æвæц- 
цæгæн, ме ’мбæлттæй иу дæр нал и, — хъуыды кæны Герсан... — 
Нæ...Чидæр фæлидзы, уынын æй дурты фæстæ. Ау, нæмыг æм нал 
3 Джыккайты Шамил 

34 
Джыккайты Шамил 
уа? Чи зоны...Фæлæ йæ фарсыл æхсаргард... Тырыса æрхауд, уæд 
уый састы нысан у. Æрхауд сæрибары сырх тырыса... Оу, мæ зынг 
куыд бахуыссыд! Фæлæ лæгæн йæ тырыса йæ ном æмæ йæ зæрдæ 
сты. Уыцы тырыса æрхауд, уæд уый сæфт æмæ мæлæт у... Нæй уымæн 
æруадзæн, нæй!..» Уыцы сахат фæцыд топпы хъæр. Лидзæг йæ бы- 
наты цавддурау аззад, йæ бæрзæй фæстæмæ фæкъул, цыма йæ тæ- 
ригъæд арвмæ хъардта, стæй фæцудыдта æмæ размæ бахауд. 
Герсан дамбаца донмæ нывзылдта æмæ сласта йæ кард. Æхсæн 
бынатæй дуры сæрты рагæпп кодта хидыхъусмæ... Цы уыди уый фæс- 
тæ? Цæстытыл бафтыд саудалынг, хъуыды бандзыг сæры магъзы. 
Йæ сæрмæ арвы рæхыстау ферттывтой æхсаргæрдтæ æмæ ахуыссы- 
дысты æдзæм талынджы... 
Мæйрухс нал зыны фидары рудзынгæй. Бон цъæхтæ кæны. Цæф 
йæ мидфынты хъуырдухæн кæны, хъæрзы йæ талынг къуымы. Йæ 
цæстытыл уайынц, знæгтæ хид куыд пырх кодтой, арт ыл куыд бан- 
дзæрстой. Хауынц хъæдты сæстæгтæ, æмбæлынц йæ хъæдгæмттыл, 
судзынц хиды хъæдтæ, арт уадзынц йæ фæллад цæстыты. Æмæ лæп- 
пу ныккæрзы, ныууынæргъы къуырма хъæрæй. Стæй йæ ахастой 
фæндагыл. Хъуамæ йæ хъæуы ныхасы æрцауындзой... Стæй сау ты- 
мыгъау кæцæйдæр фæзындысты æнæзонгæ барджытæ. Сæ бæхтæ — 
арты фæйлауæнтæ, сæ нымæттæ — сау базыртæ. Бæстæ сси хъæр 
æмæ ахст... Стæй урсытæ фæлыгъдысты, тымыгъ сæ йæ разæй скъуым- 
бил кодта, хоста сæ къæдзæхтыл, калдта сæ доны. Урс мигъы бын- 
дзыг ныппыскъуылтæ дуртæ æмæ бæлæстыл. Тади комы нарæджы. 
Стæй мæ уыцы сау тымыгъ систа йæ базыртыл, хаста мæ уæлдæфы 
къæдзæхты сæрмæ... 
Бон æрбацъæх... 
Лæппу йæ мидфынты базмæлыд, ныррызти йæ буар, йæ къухтæ 
кæдæмдæр ивазы, тоны йæхи, уынæргъы йæхимидæг. Стæй йæ хъæ- 
лæсæй сирвæзт æнахуыр цины хъæр: «Сырх тырыса!.. Фæйлауы 
сырх тырыса!» Æмæ лæппу йæ бынаты рабадт. Рудзынджы сæрмæ 
хæхты бæрзæндтыл сыгъди тугхуыз сæуæхсид... 
2 
Цыдысты бонтæ, æмæ лæппу æндидзын байдыдта. Йæ цæфтæ 
байгас сты. Сырхбоцъо йæм зылд æхсæвæй, бонæй. 
Герсан базыдта, урсытæй йæ фервæзын кодтой абырджытæ. Фæлæ 
нæ зыдта, цæмæн сæ бахъуыд йæ цард. Чи сты? Мадзура, тызмæг 
адæм. Иу сæ не сдзурдзæн демæ, нæ дæ бафæрсдзæн дæ цардæй, нæ 
дын зæгъдзæн йæ хабæрттæ, цæмæн æмбæхсынц адæмæй, боны рух- 
сæй. Цавæр æлгъысты дæлбар сты. Фыдгæнджытæ сты æви рæст- 
дзинад агурджытæ? Суанг Сырхбоцъо дæр ницы фæзæгъы. Афæрс- 
дзæн дæ, куыд у де ’гæссад, æмæ ууыл ахицæн вæййæм. Фæлæ цæ- 
уылнæ уынын уыцы тызмæг лæджы? Цавæр сусæгдзинад ис йæ зæр- 
дæйы конды, йæ тызмæг царды? 

Намыс 
35 
Уыцы хъуыдытимæ Герсан сыстад йæ уатæй, рацыд йæ талынг 
къуымæй. Мæй гæзæмæ рухс кодта мæсыджы хæлддзæгтæ. Арвмæ 
йæхи ивæзта иунæг сыгъд бæлас. Фæскъул цæндты æхсæн арты фарс- 
мæ бадынц абырджытæ, минас кæнынц. Уæлдæфы ивылы физонæ- 
джы адджын тæф. Сæ ныхас, се змæлды зыны парахат зæрдæйы 
уаг, нæрæмон æнкъарæнтæ, сæ тыхджын уæнгтæ æвдисынц царды 
монц æмæ æбуалгъы хъару. Фæлæ кæм ис уый? Цæуылнæ бады 
æмгæртты астæу? 
Уыцы сахат Герсан фæкомкоммæ дыдзы рухсмæ. Уый калд нарæг 
рудзынгæй. Лæппу^бакаст мидæмæ: къаннæг хатæны астæу лæууыд 
ныллæг фынггонд. Йæ иу кæрон æфсæйнаг цырагъдарæны мынæг сыгъд 
кæнынц наз цырæгътæ. Сæ писи тæдзы фынджы фæйнæгыл. Фынгыл 
æнæфснайдæй лæууынц гæххæтты гæбæзтæ, сæ уæлæ — цыбыр къран- 
дас. Герсан уатмæ кæсгæйæ баззад. Æрæджиау нарæг бацæуæныл уат- 
мæ бахызт. Акаст талынг къуымтæм, хъусы алырдæм — хатæны уыд 
æрмæст æнцойдзинад. Æркаст гæххæттытæм. Сæ иуыл ставд дамгъæ- 
тæй фыст — «Абырæджы маст». Лæппу йæ систа æмæ бакаст: 
Хуыцау, дæ зонды рухс кæм ис? 
Ныгъуылы де сконд дуне милты. 
Хæрынц сæ кæрæдзи хъуын-хъис 
Дæ цæуæт — быр æмæ хъæндилтæ. 
Амран кæй аххосæй у баст? 
Зæгъ-ма, цы тас дæ ис йæ зынгæй? 
Нæ цард — æрхуым, нæ зæхх — бынхаст, 
Уæддæр цæрыс, мæгуыр, нæ фынгæй. 
¦ 
Кæныс нын залымтæй æлдар, — 
Тæхынц сырх зынджытæ нæ кардæй. 
;.},’ Нæ уд, нæ хæтæнтæ — хæдбар, 
Тæрсæнт дæ гæнæхтæ нæ артæй! 
Герсан лæууыд æнцад. Уыцы сахат уый уыди æмдзæвгæйы æр- 
хæндæг æмæ сусæгдзинады уацары. Афтæ йæм каст, цыма фидары 
хæлддзæгты алы дур дæр йæ хуылфы æмбæхсы æмбисонды диссæг- 
, тæ, гуырысхо æмæ, адæймаджы зонд кæй нæ ахсы, ахæм хъуыдытæ, 
ацы систæ кæд æгомыг æмæ æнæуд сты, уæддæр хатынц зæрдæйы 
æнкъарæнтæ. Герсан æмдзæвгæйы уыдта цыдæр æнахуыр, фæлæ зон- 
гæ фæлгонцтæ. Кæмдæр фехъуыста уыцы ныхасы уаг, уыць1 хъуы- 
дытæ. Фæлæ кæм? Кæд? Æви ацы æддаг уавæртæм гæсгæ æппæт 
дæр аргъæуттæ свæййынц? Алцы дæр лæгмæ уыцы иу рæстæджы 
зыны хæстæг æмæ дард? Кæй зæрдæйы бацыд уыйбæрц хæрам æмæ 
æнæууæнкдзинад? Кæмæн æвдæрзы тæссаг гуырысхо йæ зæрдæ? Чи 
у, йæ хъуыдыты царды æгъдæутты ныхмæ чи сыстад, уый?.. 
Хъуысы абырджыты хъæлæба... Герсан рацыд хатæнæй. Мæй 

36 
Джыккайты Шамил 
хæхты сæрмæ йæхи бæрзонддæр систа, йæ рухс лæзæры фидары 
хæлддзæгтыл, къæдзæхтыл. Цæнды сæр бады сау æндæрг. Герсан æй 
базыдта: уый уыд абырджыты раздзæуæг. Бады иунæгæй, йæ дыууæ 
къухы быцæу сæвæрдта йæ уадултæм æмæ кæсы, мæйрухсы æрхæн- 
дæгæй чи зыны, уыцы систы рæдзæгъдтæм. Йæ каст æмæ йæ конды 
цыдæр уыдис æнæсæттон уарийы сурæтæй. Иунæг æмæ мæстæлгъæд, 
фæлæ йæ цард æмæ йæ иунæгдзинадæй сæрыстыр чи у, уыцы Демо- 
ны хуызæй... 
Хæстæг æм бацыд, æмæ абырæг йæ мидбынаты фесхъиудта. 
Мæсты цæстытæ тызмæгæй сзылдта æнæнхъæлæджы æрбацæуæгмæ. 
— Ныххатыр мын кæн. Кæд дæ бахъыгдардтон? — æрæджиау 
загъта Герсан. Абырæг ницы сдзырдта. 
— Бафæрсын аипп ма уæд, къæйныхдзинадыл ма банымай мæ 
ныхас, фæлæ лæг хъуамæ зона йæ хæрзгæнæджы дæр æмæ йæ фыд- 
гулы дæр, — Герсан комкоммæ ныккаст абырæджы цæстытæм. 
— Цæмæн хъæуы дæу мæ ном зонын? — ныллæг хъæлæсæй ба- 
фарста абырæг. — Цæй ном ис мæнæ ацы дуртæн... Æнæуд уазал 
дуртæ. Уыдонæн дæр сæ бон у хорз æмæ фыд ракæнын... Æмæ уыдо- 
ны ничи фæрсы номæй. 
— Мæн нæ фæнды дæ сусæгдзинад базонын. Мæн хъæуы æр- 
мæст иу ныхас: цы зоныс мæнæй хорз æмæ æвзæрæй? Нæ фæндæг- 
тæ хицæн куы сты, уæд дæ цæмæн бахъуыд мæн фервæзын кæнын?.. 
Ницы дзурыс... Зын дын у дзурын, уæззау у мысын æмæ ивгъуыд 
цардмæ кæсын. Мæ фæрстытæ дæм худæг кæсынц æмæ сын дзуапп 
раттын нымайыс уæлдай хъуыддагыл. Ды зоныс мæн. Æнхъæлыс, 
æз дæр зонын дæу. Æз дыл фæгуырысхо дæн ацы изæр. Ныр дæм 
кæсын æмæ не ’ууæндын мæ цæстытыл. Æрыгон, цардбæллон, сыгъ- 
дæгзæрдæ лæппу... Уæлмонцæй йæ ныхæстæ хуры тынтæй кæмæн 
сыгъдысты, уый сси дурау мадзура, тызмæг æмæ æрхæндæг. Зæгъ- 
ма мын, Мысырби, цы фæци дæ мидбылты бахудт? 
— Хæххон суадон айнæгыл куыд ныппырх уа, афтæ нызгъæлæн- 
тæ адæмы цæнгæт цæсгæмттыл, — Мысырбийы хъæлæсы уаг уыд 
æнцад. Йæ ныхасы нæ уыд нæдæр фæсмон, нæдæр катай. 
Герсан ницыуал сдзырдта, æрмæст арф ныуулæфыд. Æрбадт 
Мысырбийы фарсмæ. Йæ хъуыдытæ йæ ахастой ивгъуыд бонтæм. 
Дард горæт. Университет. Æртæ лæппуйæ лæууынц денджызы был. 
Уылæнтæ сæхи хойынц къæдзæхтыл. Цæуынц размæ, бырсынц, ца- 
лынмæ дуртыл ныппырх вæййынц, уæдмæ. Сæ кæрон вæййы тæссаг, 
фæлæ рæсугъд: дуртыл сысхъиуынц, цыма арвмæ схауынмæ хъа- 
вынц, фестынц урс фынк, æрттивынц мæйрухсмæ... Уæд быцæу код- 
той Мысырби æмæ Ахмæт, дзæуджыхъæуккаг лæппу. 
— Ды дæхи æвæрыс æхсæнад æмæ паддзахады ныхмæ! — дзырд- 
та Ахмæт, йæ хъоппæг цæстытæ туджы зылдысты, афтæмæй. — Цæ- 
мæн? Цæмæй хицæн кæныс иннæтæй? 

Намыс 
37 
— Ницæмæй! — цæхгæр дзуапп радта Мысырби. — Æрмæст, æп- 
пæт цин цæуыл кæнынц, уый мæнæн у æнæуынон. Адæм се ’ппæт 
цы зæдæн кувынц, уый æз та æлгъитгæ кæнын. 
— Цæрын чи зоны, уый царды уаг нæ бахъыгдардзæн. Ды хъæр 
кæныс: царды уаг фехалæм, схъуына, бамбыд. Дæхи цъайы ма ту 
кæн — уый фæстæ дзы нуазын хъæудзæн... 
— Цъай куы схъуына уа, алы цъаммардзинадæй куы байдзаг уа, 
уæд дзы æз хъуамæ нытту кæнон. Уадз æмæ бынтондæр мауал бæз- 
за... Уæд, дон кæй хъæуа, уый йæ кæнæ сыгъдæг кæндзæн, кæнæ ног 
цъай къахдзæн. Дæхи цъайы ма ту кæн — афтæ хъæр кæнынц æр- 
мæст, йæ хуылфы цы цъаммæрттæ ис, хъуынаты бын æнцой æмæ 
парахатæй чи цæры, уыдон. О, уыдон разы сты сæ цардæй. Кувынц 
ын, табу кæнынц, уыцы цард сын чи хъахъхъæны, уыдонæн. Æппæ- 
лынц се ’гъдæуттæй, сæ митæй. Уыдон базар кæнынц сæ намыс, се 
’нкъарæнтæ, сæ буарæй. Æмæ уый дæр æвдисынц сыгъдæг кувина- 
джы хуызæн. Æз та хынджылæг кæнын, уыдон афтæ стыр аргъ цæ- 
мæн кæнынц, уыдыттæй. Æз та кувын, цъайы дон кæмæй нызмæл- 
дзæн, уыцы тымыгъæн. 
Ахмæт фæтæргай, ныууагъта йе ’мбæлтты æмæ ацыд. Мысырби 
схызт дуры сæрмæ, æдзынæг каст денджызы тыгъдмæ, уылæнты хъазт- 
мæ. Уыдонæй æнкъуыст йæ зæрдæйы уæлмонц, рухс кодта йæ цæс- 
гом. Стæй æргæпп кодта æмæ уынгæг хъæлæсæй райдыдта: 
— Зоныс, Герсан, æнахуыр гуырысхо бацыд мæ зæрдæйы. Нæ 
кæсыс Ахмæтмæ — иу хæдон нын уæрæх уыд. Дыууæ азы æртæйæ иу 
къусæй хæрæм, ныр нæ хъуыдытæ, знæгты кæрдтау, сæмбæлдысты 
кæрæдзиуыл. Æмæ цæмæн афтæ у — политикон зондахаст? Нæ. Уый у 
цагъардзинад... Хатгай мæм афтæ фæкæсы, цыма адæймаг политикон 
æгъдауæй сæрибар куы уа, уæддæр сæрибар у, уый дзы зын зæгъæн 
уыдзæн. Амыран айнæгыл рæхыстæй баст уыд, фæлæ йæ уд æмæ йæ 
хъуыды сæрибар уыдысты — нæ зыдтой дæлбар æмæ фæсдзæуин. Фæлæ 
цас цагъартæ ис дунейы! Чи у цагъар йæ исбонæн, чи йæ ницæйаг 
намысæн, чи йе ’нкъарæнтæн... Нæ кæсыс уæртæ уыцы чызгмæ? Сæ- 
рибар у уый æгъдауæй, æфсармæй, чи зоны, хъуыдыйæ дæр... Фæлæ 
цагъар нæу модæйæн? Модæйæ иутæ скодтой сæ зæд. Уый дæр сын 
залымау цъиры сæ сæры магъз, хус сын кæны сæ зæрдæтæ, цæрдуд 
æнкъарæнтæ ивы æнæуд цæстмæмитæй. Уый сатæг дидинджытæ тоны 
къуылдымтыл æмæ сæ æнуд уаты нытътъыссы вазæты. Æмæ чи у 
сæрибар? Паддзах æмæ, закъон кæй къухты ис, уыцы хицæуттæ? О 
æнамонд хицау! — арф ныуулæфыд Мысырби денджызмæ кæсгæйæ. — 
Дæлбартæ дын ис, æмæ нæ зоныс, дæхæдæг дæлбар кæй дæ, — дæлбар 
дæ бынатæн, дæ цардæн. Ды нæ зоныс æнцой, дæ аууоны дæр уыныс 
) де знаг, дæ сафæджы. Кæсыс, тæссæй ризгæ, хъахъхъæныс, æвзарыс 
— чи дын у тæссаг, чи сбæздзæн фæсдзæуинæн. О, куыд æнамонд дæ, 
куыд! Цæмæн фæхудтыстæм Ахмæтыл, цы аххосджын у? Уый хъавы 

38 
Джыккайты Шамил 
стыр бынатмæ æмæ уыцы фæндонæн йæ уд æмæ йæ хъуыдытæ скодта 
фæсдзæуинтæ, лæггадгæнджытæ. 
Мысырби ныхъхъус. Кæсы денджызмæ. Герсан лæууыд йæ разы. 
Фæндыд æй йæ хъуыдыты ныхмæ исты зæгъын, агуырдта бæрзонд 
ныхæстæ æмæ дзырдта, адæймаг рæсугъд æмæ кады аккаг кæй у: 
царды уаг ын йæ уды конды цы ныллæг æнкъарæнтæ бауагъта, йæ 
зæрдæйы цы чъизи ныббадт, уыдоны та кæй ныхсдзысты тохы 
фæйлауæнтæ. Хъæуы тох кæнын адæймаджы ном æмæ намысы сæ- 
раппонд. Уыцы тох та баст у æрмæст социалон революциимæ. Фæлæ 
уæд Герсанитæ нæма зыдтой уыцы тохы бæлвырд фæндæгтæ, æмæ 
сæ ныхæсты ницы тых уыд, нæ ахадыдтой. Лæппуты фæндыд арха- 
йын, фæндыд сæ тох кæнын, адæм æмæ ног царды сæрвæлтау цæттæ 
уыдысты сæ удтæ раттынмæ. Æмæ Герсанæн уыцы фадат радта рево- 
люци. Фæлæ куыд рауад Мысырбийы хъысмæт? Уыцы æхсæвæй 
фæстæмæ кæрæдзи нал федтой. Боныцъæхтыл сæ æрцахстой. Фæхи- 
цæн сты. Афæдзы фæстæ Герсан сыздæхт Сыбырæй, революцийы 
хæд размæ. Йе ’мбæлттæ йын радзырдтой, Мысырби ахæстонæй куыд 
алыгъд, йæ маст куыд райста, гадзрахатæй сыл чи рацыд, уыцы 
Ахмæтæй. Фæлæ цы уыд уый фæстæ? Цы йæ æрхаста ацы æдзæрæг 
талынг бынатмæ? 
«Æмæ куыд диссаг у адæймаджы сконд — хъуыды кæны Герсан. 
— Мысырби уарзта парахат цард. Уарзта хъæлдзæгдзинад æмæ чыз- 
джытæ. Уыд куывдтæ æмæ хъазтизæрты фидауц. Уæдæ куыд систа 
йæ къух ахæм цардыл, цæмæн суæлæхох æвзонджы бæллицтыл?» 
— Мысырби, хъуыды ма кæныс уыцы бонтæ? Дæ зæрдыл ма 
лæууынц зæронд булкъоны чызджытæ? Цы худæг уыд, мæгуырсар, 
куыд зæрдиагæй-иу хуыдта дæу. Нæ мысыс уыцы цард? 
— Мысын лæмæгъ зæрдæйы уаг у. Лæджы фæсмонмæ кæнынц 
мысинæгтæ. Ацы дунейы та ахæмæй ницы ис, æмæ, дæ къухæй куы 
ахауа, уæд фæсмон цæуыл кæнай. 
— Нæ зонын æз, цы бавзæрстай мæ фæстæ. Фæлæ цы ’рцыд, 
цæмæн дæ хауæггаг, цæмæн лидзыс адæмæй æдзæрæг къæдзæхтæм? 
— Æз бафæлладтæн мæ сæр къул кæнынæй, сфæлмæцыдтæн хъав- 
гæ ныхасæй. Мæн адæмы ’хсæн цард ахуыр кодта мæ цæсгом ивы- 
ныл. Хъуамæ дæ хуыз ивай артисты кæнгæ цæсгæмттæй. Æрхæндæ- 
гæй мæлыс, уæддæр сæм худ,окæн хъæлдзæг ныхæстæ, æмæ дæ схо- 
ной цыргъзонд æмæ уæздан. Йæ уынд дын адджын нæу, уæддæр ын 
райс йæ къух, бахуд æм æмæ йын зæгъ: дæ фенд мын тынг æхсызгон 
у. О, цавæр æнаккæгтæн нæ истон æз сæ къухтæ! — хъæрзæгау 
загъта Мысырби æмæ та кæсгæйæ баззад комы талынгмæ. 
— Цас фæндтæ уыд махмæ кæддæр! Бадæм денджызы был. Ницы 
дзурæм. Стæй-иу ды сындæггай систай «Додой». Мах дын хъырнæм. 
Зарæг ивылд бæлæстæй, дуртæй, денджызы уылæнтæ йæ хастой дард 
тыгъдмæ, истой йæ арвы цъæхмæ. Стæй иу хатт загътай: хъуамæ 

Намыс 
39 
адæймагæн мауал уа хуыцау æмæ хицау. Амар ын йæ зæрдæйы 
хуыцау, æмæ уæд суæгъд уыдзæн талынджы дæлбарæй. Йæ хъуыды 
æмæ йæ уд нал кæндзысты табу, нал уыдзысты фæсдзæуин. Æмæ 
сыстдзæн лæг, хурау рæсугъд, цардау куырыхон лæг. Уый кæсдзæн 
æнусты сæрты, уындзæн æнæхуысгæ рухс, йæ зæрдæ æмæ йæ хъуы- 
дыйæ чи цæуы, уыцы æвидигæ рухс. Уый уыдзæн сæрибар лæджы 
ном æмæ намысы æвдисæн. Уыцы рухс чи фена, уый базондзæн 
лæджы бæрзонддзинад, уый бавзардзæн зæххыл егъаудæр циндзи- 
над. Уый бамбардзæн амонд æмæ сæрибары ад. Уый нал æрлæудзæн 
йæ зонгуытыл, нал кæндзæн табу æнæуд ном æмæ закъоны тыхæн... 
Хъуыды ма кæныс, куыд бæллыдыстæм уыцы рæстæгмæ, нæ удтæ 
йын нывонд куыд кодтам. Ды æууæндыдтæ адæймаджы зондыл, йæ 
хъаруйыл. Уырныдта дæ нæ тохы рæстдзинад... 
Герсан йæ ныхас кæронмæ нæ фæци. Мысырби арф ныуулæфыд 
æмæ загъта æрхæндæг хъæлæсæй: 
— Фæндтæ, фæндтæ... Вæййы нæм рухс фæндтæ, тыхджын æн- 
къарæнтæ, æвзонг тыхтæ. Вæййы нæм хъару æмæ рæсугъд хъуыды- 
тæ. Фæлæ рагуалдзæджы дидинджытыл æрбады халас. Уыдон ба- 
сийынц æмæ бампылынц. Афтæ æнафоны мæт æмæ сагъæс улæфын 
не суадзынц мах, ныссæндынц нын нæ фыццаг æнкъарæнтæ, нæ 
зæрдæйы сыгъдæг æвзартыл йæ уæззау цъыф къæхтæй балæгæрды 
адæмы æгъатыр хиуарзондзинад. Асæттынц не ’взонг тыхтæ, нæ хъа- 
ру. Худынц нæ бæллицтыл, хъазынц нæ уаз фæндиæгтæй. Сæ зыд 
къухтæй нын ласынц нæ зæрдæйæ æууæнк. Æмæ бахус вæййæм арыд 
бæлæстау. Махæй лæджы кармæ баззайы æрмæст ницæйаг æндæрг... 
О, уый тæссаг æмæ æлгъыст у... Ды зоныс, куыд судзынц, ахстæттæ 
цы бæлæстыл ис, уыдон? Федтай, куыд мæлынц, къæдзæхтыл цы 
дидинджытæ зайы, уыдон?!. 
Герсан исдуг ницы сдзырдта, фæндыд æй Мысырбийы ныхæсты 
йæ хъысмæт фенын, уый бамбарын. Æрæджиау загъта: 
— Адæм кæм нæй, уым сфæлдыстад нæй. Хъуыдыгæнæг адæйма- 
гæн та æнæ сфæлдыстадон куыст цæрæн нæй. Акæс дунемæ, адæм 
сыстадысты, фæлдахынц зæронд талынг гæнæхтæ, цæмæй сæ хæлд- 
дзæгтыл саразой райдзаст галуан. Уыцы тох у се сфæлдыстад, уым 
хъæуы тохгæнджытæ æмæ аразджытæ. Ды æууæндыдтæ лæгыл, уыцы 
æууæнк фесæфтай царды, баууæнд ног, æмæ сыгъд бæлæстæ суадз- 
дзысты талатæ. 
— Цы домыс мæнæй? Ницæйаг æгъдæуттæй йæхицæн хъадаман- 
тæ чи скодта, уыимæ куыд ис цæрæн сæрибар лæгæн. Бирæгъы куый- 
тимæ бакæн иу хатæны æмæ амæла æрхæндæгæй. Бирæгъ та сырдты 
фыддæр у, фæлæ уый куыдзау нæ ауæй кодта йæ уд æмæ йæ цард. 
Уый куыдзау искæй фæсдуæртты къæбæр бакусын æнхъæл нæ лæууы, 
нæ бакодта йе ’фцæджы рæхыс æмæ нæ хус кæны æнхъæлмæ кæсы- 
нæй. Фæлтау цæудзæн топпы хъæлæсмæ!.. Æз сæм цыдтæн æргом- 

40 
Джыккайты Шамил 
зæрдæйæ, фæндыд мæ искæмæн хорз фæуын. Уыдон мæ сайдтой, 
гадзрахатæй мæ уæй кодтой, æлгъыстой мæ. Сбадт мыл фыдгæнæ- 
джы ном... Æмæ куыд дарон мæ зæрдæ мæнæ ацы гæнæхтыл? Уыдон 
раджы ракалдысты. Кæддæры намысы мæсгуытæй баззад æрмæст 
дурты рæдзæгъдтæ æмæ сыгъдæтты фæнык. Кæм сты уыцы нæртон 
лæгтæ, æууæнк æмæ цыты аккаг чи у? 
— Хæсты быдыры! — загъта Герсан æмæ сыстад. — Кæд дæ ба- 
фæнда сæ фенын, уæд сæ ссардзынæ. Ныр уал хæрзæхсæв у, мæнæн 
ам баззайæн нал ис. 
Герсан ацыд, аивгъуыдта тары. Бон цъæхтæ кодта. Мысырби 
æнæдзургæйæ бадт мæсыджы хæлддзæгтыл æмæ æрхæндæгæй каст 
Герсаны фæстæ. 
3 
Уыцы æхсæвæй фæстæмæ Мысырби арæх цыди хъæутæм. Уый 
дис кодта адæмыл, сæ цардыл. Хъæуты уыд æнахуыр змæлд. Иу 
æхсæв та бадт сæ хъæуы уæлмæрдты, йæ мады ингæны раз. Йæ 
къæйыл ын нывæрдта дидинджытæ æмæ йыл ссыгъта сойын цырæгъ- 
тæ. Бады, æдзæм сагъæс кæны. 
«Диссаг нæу дунейы сконд! — дзуры йæ хъуыдыты. — Знон дæр 
ма цъымарайау æнцад æнцой кæм уыд, уым бæстæ æмызмæлд сси. 
Адæм сыстадысты, сæ зæрдæты райхъал æнахуыр тырнындзинад, сæ 
уæнгты цыдæр хъару бацыд. Фæлæ цæмæ тырнынц? Кæдæм сæ кæны 
сæ зонд? Кæдæм сæ хæссы цард йæ уылæнтыл? Нæ хъæуы гæвзык- 
дæр æмæ æгуыдзæгдæр чи уыд, уыдон дæр ныууагътой сæ хæдзæрт- 
тæ, къултæй райстой, æнæркаст, æнæархайдæй чи сызгæ, æрмæст ма 
хуытæ æргæвдынæн кæй агуырдтой, уыцы кæрдтæ æмæ ацыдысты 
хъæдтæм. Нæ сыхаг Пидо дæр партизан сси. Йæ мæллæг бæхыл 
хæты тархъæдты. Цы ма фехъуса лæг уымæй диссагдæр. Йæ аууонæй 
дæр тæрсгæ чи кодта, хъæр ныхас зæгъын чи нæ уæндыд, уый сси 
тохгæнæг. Цы йын радта ныфс æмæ лæгдзинад?.. Иу хатт æм æрба- 
цыд хъалонисæг — цæнкуыл зылындзаст Адто. Иу хъазахъхъагимæ 
æрдау кодта мæгуыр лæгыл, нæ, дам, бафыстай дæ хæс. Æрцахста 
йын йæ дыууæ сæгъы, хъуамæ сæ аскъæрдтаид. Лæууыд Пидо сæр- 
гуыбырæй, бандзыг, баруад, цы уыдис, уымæй фæкъаддæр, цыма 
йæ уд æмбæхста æмæ зæххы ацæуынмæ хъавыд. Æз æм сдзырдтон, 
цæмæн уадзыс дæхицæй хынджылæг кæнын, раздах дæ сæгъты. Уый 
базыр-зыр кодта. Æз хъазахъхъаджы рацахстон æмæ йын батыхтæ 
кодтон. Уый мæ къухтæй аирвæзт æмæ алыгъд. Дзурын Пидомæ, 
байс дæ сæгъты цæнкуылæй, ныр та ма дзы цæмæй тæрсыс. Уый йæ 
бынатæй змæлгæ дæр нæ фæкодта... Мæгуыр, æнæбон Пидо! Цымæ 
цытæ кæныс афонмæ тархъæды? Дæ бирæ мæстытæ, дæ бирæ æф- 
хæрдтытæ цы тыхæй райсынмæ хъавыс? 

Намыс 
41 
Мысырби исдуг ингæнмæ кæсгæйæ баззад, стæй йæ армы тъæ- 
пæнæй йæ ных балхъывта. Йæ къух къæйыл æруагъта æмæ йæ сæр- 
фæгау æркодта. 
— Мæ зæронд мад, цы кæна дæ хауæггаг фырт? Нæ зыдта æф- 
хæрд æмæ гадзрахат быхсын. Ацы мæнг дунейы агуырдта адæмæй 
æууæнк æмæ уарзондзинад æмæ сæ нæ ардта. Цыд йæ намысы фæ- 
дыл æмæ хауд фыдбылызты. Дæу бадомдта йæ маст. Ды дæ фæстаг 
сахат бæллыдтæ йæ уындмæ, ды йын ныббарстаис æппæт дæр, загъ- 
таис ын рæвдауæн ныхас. О, куыд бæллыдтæн уыцы ныхасмæ, куыд 
мæ хъуыд ацы тызмæг дунейы уыцы ныхас! Ды мын мæ фæллад сæр 
æрбакодтаис дæ хъæбысы. Кастаис æнафоны урс хилтæм, змæстаис 
сæ дæ мæллæг æнгуылдзтæй, сæрфтаис мын мæ уадултæ, æмæ дæ 
цины цæссыг уæззаугай тылдаид мæ сæрыхъуынтыл. Æз зонын уыцы 
цæссыджы судзаг, зонын уыцы хъæбысы ад, зонын уыцы зæрдæбын 
ныхасы рæвдыд. Уыдон уыдысты... раджы... кæддæр. Уæдæй фæстæ- 
мæ сæ нал бавзæрстон... Æмæ куы агуырдтон мæрдырох, куы мæ 
фæндыд, цæмæй æддаг дуне ма уынон, уый тыххæй мæ хъуыдыты 
æмæ мæ зæрдæйы миддуне сфæлдисын, уæд дæр мæ нæ ферох стут 
сымах. Уæд зынаргъ хæзна фесафынау æз тарстæн æрмæст сымах 
ферох кæнынæй... 
Лæппу сыстад, размæ акъахдзæф кодта æмæ æрлæууыд. Уый 
каст йæ фыды ингæнмæ. 
— Мæ фыд, ды æнхъæлмæ кастæ дæ фыртмæ. Уый сахуыр уы- 
дзæн, слæг уыдзæн — уыцы хъуыдыйæ дæхи рæвдыдтай. Фæлæ дæ 
æз фыдæнхъæл фæкодтон. Ныббар мын, баба. Мæ фадат нæ уыд 
дæуæн исты фæуын. Ды-иу мын арæх дзырдтай: лæг хъуамæ зона 
лæгау цæрын дæр æмæ амæлын дæр. Æз нæ базыдтон цæрын, фæлæ 
лæгау амæлын базондзынæн. Ды мыл дæ зæрдæ дардтай. Æууæнд 
мыл... Æууæнд... Æз райстон дæ мæстытæ... Уыдтæн æгæр карз... Ныб- 
бар мын æй... 
Мысырби фæцæуы дарддæр, ингæнты æхсæнты, ахызт уæлмæрдты 
кæронмæ, æрлæууыд сæргуыбырæй. 
— Æнамонд чызг, æз къæмдзæстыг дæн дæ разы, æз нæ бахызтон 
дæу фыд æвзæгтæй. Æз баууæндыдтæн адæмыл. Уый уыд мæ сæфты 
æууæнк. Фæлæ ма ныр цы... — Лæппу йæ цæнгтæ æнæбон уагъд æр- 
кодта, исдуг алæууыд, стæй фидар къахдзæфтæй ацыд цъæх нæууыл. 
Дардæй ссыд цæфхæдты уынæр. 
4 
Урсытæ басыгътой хъæу. Йæ арты фæйлауæнтæ арвыл æмбæ- 
лынц, сыгъдæтты фæздæг ныббадт хъæуы сæрмæ сау мæрдадзау, уый 
йæ быны æмбæхсынмæ хъавы знаджы фыдракæнд æмæ хъæуы маст. 
Хъуысы зæххы хъæрзын, кæлынц хæдзæрттæ, судзынц, сæ дур- 
тæ тъæппытæ хауынц, æрдиаг кæнынц. 

42 
Джыккайты Шамил 
Мæсгуытыл ссыгъдысты фæдисы æртытæ... 
Бон цъæхтæ кæны... 
Адæм сыстадысты. Кæмтты тæхынц барджытæ. Цæуынц фис- 
тæджытæ. Хъуысы тохы хъæр. 
Урсытæ æрфидар сты комы нарæджы. Æхсынц. Комы сау хъæ- 
лæсæй хауынц зынджы стъæлфæнтæ. Тæхынц уæлдæфы, æхситт кæ- 
нынц, æмбæлынц айнæг дуртыл. Дуртæ судзынц, сæ цæхæр кæлы. 
Бырсы размæ партизанты къорд. Сæ разæй — Герсан. Лæгæр- 
дынц туг æмæ арты. 
Комы урсыты чъылдыммæ фæзынди барджытæ. Сæ бæхтæ — 
арты фæйлауæнтæ, сæ нымæттæ — сау базыртæ. 
Æхст цæуы хæстæгæй-хæстæгдæр, стæй бацыдысты къухæй хæст- 
мæ. Уыцы сахат урсыты сæрмæ фехъуыст уынгæг тарст хъæр: 
— Абырджытæ!.. Мысырби!.. 
Фесчъил сты фæстæмæ, сæ хæцæн бынæттæм. Афицертæ абад- 
тысты бæхтыл, æрлæууыдысты абырджыты размæ. Фæлæ сæ уыдон 
сæ разгей ассæстой комы нарæгмæ. 
Бады Мысырби зынгхуыз бæхыл. Бæх слæууы йæ фæстæгтыл, 
хуры тынты зыны арты фæйлауæнау. Хауынц йæ размæ афицертæ, 
йæ аууонæй хъуысы цъæхахст æмæ æрдиаг. Мысырбийы тызмæг 
цæсгомыл ивылы æнахуыр хъæлдзæг рухс. Йæ карды комæй схъи- 
уынц хуры тынтæ. Йæ размæ тайы фæздæг. Фæздæджы фæстæ зы- 
нынц адæм, бырсынц размæ, комы нарæгмæ. Мысырби суыдта сырх 
тырыса, йæ фарсмæ Герсан, æхсаргардæй хæцы рихиджын хъазахъ- 
хъагимæ. Йæ фæстæ фæзынд Пидо, æдзæллаг, мæгуыр Пидо. Ставд 
мæцъис дард фæхаста, æмæ хъазахъхъаг хуырыл атылди. Герсан 
фæаууон дуртæй, нал зыны. Мысырби Пидомæ кæсынæй нал æфсæ- 
ды. Нæ, уый кæддæры ссæст мæгуыр лæг нæу, йæ уæнгты ницы 
зыны коммæгæс цагъары æууæлтæй, æгуыдзæгæй. Мысырбимæ афтæ 
каст, цыма уыцы тæнтъихæг сырæзыд асæй дæр, йæ къабæзты бацыд 
тых æмæ хъару. Йæ цæсгомыл зынынц цины нысæнттæ, йæ фезмæл- 
ды — лæгдзинад... 
Ракалдысты кæддæры намысы гæнæхтæ, баззад сæ æрмæст дур- 
ты рæдзæгъдтæ æмæ сыгъдæтты фæнык. Фæлæ ныр уыцы сыгъдæт- 
тыл ног ссыгъдысты фæдисы æртытæ. Судзынц тохы тымыгъæй. Дур- 
тæ рабадтысты, сыстадысты, сдзырдтой лæгдзинадыл тохы хъæлæ- 
сæй... 
Мысырбийы кард, хуры тынтæм тæмæнтæ калгæ, фæстаг æхситт 
фæкодта, стæй тугахуырстæй æрхауди сау дуртыл. 
Кардыл дæлгоммæ хуыссыд Мысырби. Йæ галиу уæны бын нæ- 
мыгдзæфæй лæдæрсти туджы æртæхтæ. 
Рындзы сæр сæуæхсиды рухсы фæйлыдта сырх тырыса. 
1967 азы август 

ЦАРДÆМÆАМОНД 
Чепуха совершенная делается на свете. 
Иногда вовсе нет никакого правдоподобия. 
Н.В. Гоголь, «Ноо. 
Оригиналон нæу! 
Иу критикы ныхæстæй. 
Сæумæцъæхæй Елберд рабадт йæ хуыссæны. Зылд йæ сæр, ду- 
дыдтой йæ цæстытæ. Йæ фæлурс цæсгомыл æруагъта йæ мæллæг 
къух, цыма йын йæ фæллад æмæ йæ хуыссæг сисынмæ хъавыд. Æвæн- 
донæй æркаст йæ къухтæм — æнгуылдзтæ йæм фæкастысты æнахуыр 
даргъ æмæ хус, стæгдары хуызæн. Йæ зæрдæ сæ нæ барухс. Базмæ- 
лын сæ кодта: фæлвæрдта, кусынхъом уыдзысты æви нæ. Сыстад. 
Уыди фæстинонау лæмæгъ. Цыма авджы цъæлтыл цыд, афтæ уыд 
йæ къахы айст. 
Уынгæй хъуысти машинæты гуыв-гуыв, къæхты уынæр, хъæлæс- 
тæ. Сыхæгтæй чидæр фæлвæрдта роялыл цæгъдын, агуырдта цавæр- 
дæр мелоди, æнарæхст къухтæ йыл нæ хæст кодтой æмæ инструмент 
удхарæй мардтой. 
Елберд йæ цæсгомыл дон скалдта, — йæ туг нæ базмæлыд. Хуры 
рухс ныппырх хæдзæрттыл, фæлæ Елбердæн нæ фенцондæр. Бакаст 
æрдæгфыст нывмæ — ницы дзы равзæрста. Цæсгомыл та йæ арм 
æруагъта. Ныккаст нывмæ æдзынæг. Йæ зæрдæ бамæгуыр, æрбам- 
пылд. Æвæццæгæн, изæрæй райсоммæ ахорæнтæ æрмынæг сты, сæ 
нывæдз аивтой хæххытæ; зындысты мæгуырау, тугдзыд, тыхсаст. 
Цы фæци сæ хъару, сæ хуыз — уыцы хъуыды бафтыд йæ сæрыл. 
Æвæндонæй райста ахорæнтæ, æрлæууыд нывы раз. Уайтагъд 
бафиппайдта: уæлмонц æм не ’рцæудзæн. Уæззау куысты раз йæхи- 
мæ фæкаст æгуыдзæг, ницæйаг æмæ хæрз чысыл. Сизифы куыстыл 
бафтыдтæн, — æвзæрд æм ахæм хъуыды, æмæ йæ зæрдæ бынтондæр 
асаст. Æнæбонæй æрхаудысты йæ къухтæ. Адæргæй æрбадт æнæфс- 
найд хуыссæны. 
Сæхгæдта йæ цæстытæ. Нæ йæ фæндыд йæ хъизæмар, йе ’нæн- 
тыст уынын. Нæ йæ фæндыд йæ куыст æмæ дунемæ кæсын. Фæлæ 
дунейы цард йæхæдæг цыди хъуыдытæм, алы хуызты ныдзæвди цæс- 
тытыл. 

44 
Джыккайты Шамил 
Бады кæйдæр талынг къуымы нывгæнæг Елберд, авд æмæ ссæдз- 
аздзыд ирон лæппу. Уыди бинонты æнхъæлцау, сæ ныфс, се скаст. 
Скъоладзау ма куы уыди, уæд дзы йæ хистæр æфсымæртæ уыдысты 
сæрыстыр, йæ нывтæ йын хастой сæ куыстытæм, æвдыстой сæ хæ- 
лæрттæн æмæ æмкусджытæн. Тынг ыл дардтой сæ зæрдæ ныййар- 
джытæ дæр. Уындджын æмæ сæрæн лæппумæ ноджы хуыцауы зынг 
уа! Уый сын скæндзæн кад æмæ сæр, æмæ уæд сыхæгтæ сæ афицер 
фыртæй афтæ хъал нал уыдзысты. Кад дæр хорз дзаума куыннæ у, 
фæлæ йæ пайда та — йæ уæлдай. Хъуыстой, зæгъгæ, Рембрандтæ 
æмæ Ван-Гогты нывтæ милуантæ исынц. Арæх-иу зонæг хуызæй кас- 
тысты альбомты репродукцитæм. Елберд йæ сызгъæрин къухтæй ахæм- 
тæ не скæндзæн? Бæгуыдæр, скæндзæн! Ноджы йæ нывгæнджытæй 
дæр чидæртæ курдиатджын схуыдтой. Фыстой йыл газетты. Фæлæ 
рæстæг цыд, æмæ Елберд кад нæма скодта йæ бинонтæн, не скодта 
хæдзар йæхицæн, нæ йæм уыд милуантæ. Фыд касти сыхæгтæм. 
Елберды æмгæрттæ сæ цард аразынц, æрæвæрдтой галуантæ, ласынц 
сæм машинæтæй зæххы хъаймагъ. «Уый дын ахуыр æмæ курдиат!» — 
ахъуыды кодта лæг. Гуырысхойæ кæсын байдыдта йæ фырты фæн- 
дагмæ. Нывкæнынад та йæм зынд æвæрæз дзæгъæлдзуты куыст, ма- 
гусаты хиирхæфсæн. Лæппу-иу нывгæнджыты скъолайæ каникулты 
куы ссыд, уæд-иу ын æмбарын кодта: исты пайдайы куыстыл ных- 
хæц. Æфсымæртæ ницыма дзырдтой, æнхъæлмæ кастысты, развæл- 
гъау сæ æгæр бауырныдта сæ кæстæры курдиат, æмæ ныр се ’ууæнк 
нæ састой. Фæлæ-иу хуыцаубонты сæ фыды хæдзары куы сæмбырд 
сты, уæд бар-æнæбары æргом кодтой сæ зæрдæ. Уыдон бадтысты 
дзаг фынгтыл, Елберд та ахæстау лæууыд иннæ хатæны этюдникы 
раз æмæ кæттаг змæста ахорæнтæй. Дзырдтой йæм фынгмæ, фæлæ 
уый не ’вдæлди. Æмæ-иу уæд хъуыста, куыд фенамонд, зæгъгæ, ахæм 
фæсмоны ныхæстæ. 
Елберд каст фæци институт, сыздæхти стыр сахарæй. Афæлвæрдта 
куысты ныллæууыныл — афæдз ын ницы бантысти. Фæлмæцыди, 
тыхсти. Хæдзары куыстаид, æмæ йын, иуæй, уавæртæ нæ уыд, ин- 
нæмæй, афæлвар æнæ мыздæй, бинонты схуыст цæстæнгасы бын сæ 
къæбæр хæрын. Хуыздæрмæ æнхъæлмæ нал каст æмæ кусынмæ ба- 
цыд телеуынæнмæ. Фыста титртæ, хаттæй-хатт-иу нывтæ дæр акодта 
исты æдзæллаг уацмысæн кæнæ худинаджы анекдотæн. Фæзынд æм 
æхца. Фæлæ зæрдæ агуырдта æндæр фæлварæнтæ, тыхст иугъæдон 
æгъуыз куыстæй, тырныдта сфæлдыстадмæ. Нал уыд уыцы удхар 
æвзарын Елберды бон, æмæ йæ ныууагъта. Уæдæй фæстæмæ бын- 
тондæр æцæгæлон сси бинонтæн. Рæстмæ йæм ничиуал дзырдта, лæ- 
гыл æй нал нымадтой. Хылтæ æмæ фидистæй фæцъæх и йæ зæрдæ, 
ныттыппыр маст æмæ хæрамæй. Нал уыди быхсæн, сыстад æмæ ра- 
цыд йæ хæдзарæй. Йæ фæстæ ничи ракаст. 
Афæдзы дæргъы цæры кæйдæр талынг фатеры. Ничи зоны, цæ- 

Намыс 
45 
мæй æмæ куыд амал кæны мамæлайы къæбæр. Куыста æхсæвæй- 
бонæй. Йæ фысымты ус — сырхуадул, гуырджын дуканигæс — дисæй 
марди: цæйбæрц фæразы йæ мæллæг уд? Фæлæ йæ уæлдай дисы 
æфтыдта иу хъуыддаг: лæгæн кæрдзын цы куыст нæ дæтты, цымæ 
уый тыххæй уд хæрын цæмæн хъæуы? 
Æрмæст Елберд йæхæдæг æууæндыд йæ куыстыл, уыди дзы уæл- 
монц æмæ куыста — уый йын уыд цард æмæ зæрдæйы рухс. Уыцы 
рухс уыд йæ удлæууæн, æмæ йын нывондæн æрхастаид алцыдæр. 
Ныфс æмæ уæззау куыстæй ницæмæ дардта йæ уавæртæ. Ноджы 
йын иуахæмы фадат фæци цалдæр нывы равдыстмæ раттынæн. Уыдо- 
нæн кæд хорз аргъ скæной, — уый та йын гуырысхойаг нæ уыд, — 
уæд сæ музей балхæндзæн, æмæ Елбердæн фæуыдзæн фæрæзтæ дард- 
дæры куыстæн. 
Цыдысты бонтæ, музейæ ницы хабар хъуыст. Елберд æууæндыд 
йæ амондыл æмæ куыста æртывæр хъаруйæ, æддæмæ дæр нал каст 
йæ къуымæй. 
Дысон изæр ын йæ дуар æрбахостæуыд. Елберд дуар бакодта, 
æмæ дзы лæбурæгау æрбасхъиудта йе ’фсымæр. Систа хъæрахст. 
Йæ разы йын газет тымбыл тыхтæй ныццавта æмæ загъта: 
— Кæс æмæ цин кæн: дæ бинонты худинаг кæныс адæмы раз!.. 
Елберд систа газет. Æркаст цыппæрæм фарсмæ. Ставд дамгъæтæй 
дзы фыст уыд — «Æцæгæлон аивад». Цалдæр раны дзы йæ цæст ан- 
дæгъд йæ номыл, равзæрста дзы хицæн дзырдтæ — «формализм», 
«истори идеализаци кæнын», «романтикон фæлм», «нæ царды рæст- 
дзинад зыгъуыммæ фæлдæхтæй», «традицитыл хъоды кæнын». Иу дзыр- 
дæй, карз æмæ æвирхъау азымтæ, æфхæрæн критикон дзæнгæда. 
Нывгæнæг, иуæй, йæ мид-зæрдæйы худти ахæм пролеткультон 
схъиуд ныхæстыл, æнæуд, хуыскъзæрдæ æмæ дзæдæл эпигонтыл; 
иннæмæй, мæстæй сыгъди. Фæлæ цæуыл фыхт? Йæ уацмысты ми- 
дис ын барæй æви æнæбары зыгъуыммæ кæй кодтой, уый тыххæй? 
Æви, сæрхъæндзинад æвдудон кæй у æмæ йæхицæн фæндаг кæй 
гæрды, уый тыххæй? Уыдæттæ Елберд йæхæдæг дæр нæ иртæста. 
Йæ мæстæй нал хъуыста йе ’фсымæры загъд æмæ æртхъирæнтæ 
дæр, хъоды йыл кæй бакæндзысты, уыцы ныхæстæ. 
Сæр тæвд кодта, нервытæ сыгъдысты, афтæмæй схуыссыд æхсæ- 
вы. Цавæр хъуыды, цавæр фæнд не ’рцыдаид уæд йæ сæры фыцгæ 
магъзмæ. Зæгъгæ, дамбаца фæци йæ къухы, уæд æй йæхицæй нæ 
аздæхтаид. Æлгъаг мард та уыцы уавæры дæр йæ сæрмæ нæ хаста. 
Хатгай-иу сфæнд кодта, йæ зæрдиаг нывтæ йын рыгты чи сызмæста, 
уый æрмдыхæй æрæхсæдын. Фæлæ-иу уайтагъд фæзынд ныхмæвæрд 
хъуыды: йæ фыст цыртдзæвæнæй баззайдзæн йæ цъаммар куыстæн 
— уый йын уыдзæн æппæты карздæр æфхæрд. 
Нывтæ цы сты, уымæй баззайдзысты, хахуырты рыг сыл нæ 
фæхæцдзæн. Æрмæст ног куыстытæ уыдзысты Елберды дзуапп, ныв- 

46 
Джыккайты Шамил 
гæнæджы уæздан мастист. Фæлæ уыцы хъуыдыйы бæласыл лывдзæ- 
гау тыхстысты æндæр, лыстæгдæр хъуыдытæ æмæ йын æлвæстой йæ 
къабузтæ. Кусынæн хъæуы фадæттæ, фæрæзтæ, Елбердæн та йæ дзып- 
пы хæлуарæг тынтæ нывæнды; хъæуы йæ къæбæр, фатеры мызд, 
ахорæнтæ; лæппу кæй у, йæ зæрдæ æмæ йæ буар, кæд ихсыд сты, 
уæддæр царды цинтæ кæй домынц, уый кой нал кæны. Ноджы йæ 
сыхæгтæм уыди бадт, хъуысти сæ зарын, расыг хъæртæ; кафыдыс- 
ты, сæ гуыпп-гуыппæй агъуыст æнкъуысти. Уыцы уынæр æмæ сагъæс- 
тæ хуыссæг сырдтой фæллад цæстытæй. Хатгай-иу хъæрзæгау скодта 
æмæ-иу æлгъыста йæ гуырæн бон. Æлгъыста, фыццаг хатт йæ къух- 
мæ нывгæнæн куы райста, уыцы сахат. Сразы-иу йæхицæн ног куыст 
равзарыныл, фæлæ-иу æваст йæ цæстытыл ауадысты, куывды расыг 
цин чи кæны, уыдоны æнæфсарм цæсгæмттæ, сæ зыд цæстытæ, — 
уыдон ын æфхæрдтой йæ уæздан æнкъарæнтæ, йæ уаз бæллицтæ. 
Уæдæ цы чындæуа? Цæрыны монц тыхджын æмæ барджын у. Фæлæ, 
царды цинтæм къух куы нæ ’ххæсса, уæд та? Цы чындæуа, цы чын- 
дæуа? — уыцы фарстытæ уæгъд нал уагътой нывгæнæджы. Афтæ- 
мæй йыл сбон. 
Елберд бадти хуыссæны. Йæ тых саст у, йæ бон нæу ныв кæрон- 
мæ фæуын. Уæддæр æнæ сфæлдыстад йæ цард ницы уаид. Мулкыл 
куы фæхæст уаид, уæддæр ын йæ цард ад нæ кæнид. Уыцы хъуыды- 
тæй ныфс бацыд йæ зæрдæйы. Сыстад æмæ та бавнæлдта йæ уац- 
мысмæ. Иу сахаты бæрц фæкуыста разæнгардæй. Йæ сау цæстытæ 
сыгъдысты зынджытау.^Схæцыд йæ мæллæг уæнгтыл — уыдон æвды- 
стой уæлмонц хъару. Йæ фæлурс цæсгом уыд тызмæг, фæлæ дзы 
бацыд царды хуыз. Къухтæ уыдысты арæхстджын, тыхджын, ахо- 
рæнты коммæгæсæй æвæрдтой сæ бынæтты. Иу афон иуварсæй ба- 
каст йæ куыстмæ — бæрæг уыд: иу хахх йæ коммæ нал кæсы. Аивта 
йæ цалдæр хуызы, фæлæ дзы нæ разы кæны. 
— Хуры рухс нæй, æмæ гъа! — стыхсти лæппу. 
Уыцы сахат дуар байгом, æмæ уалдзæгау худæндзастæй æрба- 
хызти Роксанæ, аивады музейы кусæг, гуырвидауц бæрзонд чызг. 
Йæ ном Светланæ хуынд, фæлæ йыл фырбуцæн Елберд сæвæрдта 
скифаг ном. Уый уыд хъæлдзæг чызг, уарзта аивады ногдзинæдтыл 
дзурын, æмхиц уыд романтикон бæрзонд сагъæстæм, арæх касти 
Бодлер æмæ Аполлинеры; ног зонгæтæ ис семæ, зæгъгæ, уæд-иу ра- 
сайдтаид быцæу, аивады хуызтæй чи уæлдæр у, уый тыххæй. Йæхæ- 
дæг-иу æдзухдæр хæцыд иу хъуыдыйыл: бæрзонд сты иууылдæр, 
музыкæ æнкъарæнтæ арфдæр æвдисы, фæлæ адæймаджы рæсугъд- 
дзинад ахорæнты хуызæн чи равдисдзæн! Елберды зæрдæмæ нæ цыд 
æнæхъуаджы ныхас, фæлæ йæм Роксанæйы фидауц каст æрдзы иде- 
алон куыст, æмæ æрдзмæ иуæй хæлæг кодта, иннæмæй — мæсты. 
Дыууæ æнкъарæны йæ къæйных кодтой æгæрон ныфсхаст хъуыддаг- 
мæ: æрдзимæ ерысы бацæуынмæ. 

Намыс 
47 
Елберд йæхæдæг — хæрзконд, уыдис ын уæздан æмæ хъуыды- 
джын цæсгом, фæлурс бæрзонд ных; цæхæры хуызæн сау цæстытæ 
æмæ раст фындз фидауцджын æмæ зæрдæисгæ кодтой лæппуйы. Йæ 
сæрыстыр лæуд, йæ ныхасы хъæд, йæ уазал бахудты чызджытæ уыд- 
той æнахуыр сусæг тых, агуырдтой дзы «непризнанный генийы» 
æууæлтæ. Нывгæнæг сæ хъуыд æмбал æмæ зонгæйæн. Ахæм уавæр- 
ты хиуарзон Роксанæ куыннæ бафæлвæрдтаид йæ фидауцы тых, кæд 
ын æнæ уый дæр бирæ ахст зæрдæтæ уыд, уæддæр. Елбердæн дæр 
фæндон уыдысты чызджы фæлварæнтæ, æмæ суагъта йæ зæрдæйы 
рохтæ. 
Иухатт нывгæнæг басасти чызджы раз йæ сусæг фæндоныл. 
— Роксанæ, æз хъуамæ ахорæнтæй скæнон дæ сурæт. Уадз æмæ 
æнустæн баззайа дæ рæсугъд фæлгонц. Уый уыдзæн мæ уарзты æнæ- 
мæлæт зарæг. Уымæ хъусдзысты фæстагæттæ æмæ зæгъдзысты: цæй 
амондджын уыд, дæу чи уарзта æмæ дæ фидауц кæй рæвдыдта, уый! 
Чызг кæл-кæлæй ныххудт. 
— Мæ дзæбæх æдылы! Ды мæн хъавыс марынмæ, цæмæй мын 
уый фæстæ мæ сурæтæй дæхи буц кæнай. Нæ дын рауайдзæн. — Чызг 
та æнæмæт худт ныккодта æмæ йæ хæрзконд рæсугъд цæнгтæй ныт- 
тыхст лæппуйы хъуырыл, йæ уадулмæ нылхъывта халасдзæф сау сæр. 
Цалдæр боны фæкуыста Елберд чызджы сурæтыл. Нæ зыдта 
фæллад. Æрмæст-иу, чызг йæ разы бадынæй куы сфæлмæцыд, уæд 
ныууагъта йæ куыст. Уæд ацыдаиккой Терчы былмæ кæнæ киномæ. 
Елберд фыццаг сахæтты уыдаид хъæлдзæг, дзырдарæхст, стæй æвип- 
пайды æрбатар уыдаид, нал зыдтаид, цы дзура, уый. Тыхстаид æмæ 
архайдтаид тагъддæр фæхицæныл. Чызгæн дæр уæд йæ зæрдæйы уаг 
æрбайхæлдаид, æмæ-иу кæрæдзийæн бустæ кæнгæйæ фæхицæн сты. 
Елберд тындзыдта æрмадзмæ, йæ куыстмæ. Уым йæ зæрдæмæ кæс- 
гæйæ фыстаид Роксанæйы сурæт фæсæмбисæхсæвтæм. Иæ уарзоны 
буары бонæй-бонмæ уыдта ног фидауцтæ, æвзæрста дзы ног тæлмæн- 
тæ, агуырдта сын ахорæнтæ. Фæндыд æй, хуры тынтæй куы нывæста- 
ид Роксанæйы сурæт, уый. Фæлæ уыдон дæр æгъуыз уыдысты, туг 
æмæ æхсыры хæццæйы хуыз кæмæн уыд, уыцы æвзонг, зырнæйзылд 
буары аивтæ равдисынæн. Фæндыд æй, миты хъæпæны хуызæн урс 
цармы бын æрвхуыз тугдадзинтæ куыд хъазынц, уый ныв кæнын. 
Урс-урсид буар фæлурс уардихуызмæ куыд рахизы, уыцы æнæнымæц 
хуызты гармонийæн арæзта мин фæлварæны. Чызгæн йæ зынгхуыз 
былты сæрмæ уыд лæппынхъуынты зына-нæзына пакъуы, — уый дæр 
афтæ зынд нывы, цыма йын уыдис уырзæй асгарæн. 
Ныв куы срæвдз, уæд Роксанæ йæхицæн бынат нал ардта. Хъаз- 
гæмхасæнты дзырдта, зæгъгæ, йæ сурæт равдыстмæ куы бахауа, уæд 
лæгтæ йæ разы зæрдæхъæрмттæ кæндзысты, бардзысты йæ Гойя æмæ 
Рубенсы бæгънæг сылгоймæгтыл, Роксанæйы та схондзысты «ног стъа- 
лы». Æрмæст Елберд разы нæ уыд йæ нывæй, æмбæрста, цæмæ 

48 
Джыккайты Шамил 
тырныдта, уый æгъгъæд кæй нæ уыд адæймаджы фæлгонц скæны- 
нæн. Уыдта: рæсугъд буары фидауцæй нæ зыны йæ уды конд, йæ 
зæрдæйы хуыз. Бамбæрста: æддаг бакаст æй йæ фæдыл асайдта. 
Æмæ æрæнкъард. Равдыстмæ дæр нæ радта ныв. 
Ныр æй æрхуымæй æрбаййæфта Роксанæ. Лæппу æхсызгондзи- 
над ницæмæй равдыста, æгасæй дæр уыд йæ куыст æмæ сагъæсты 
уацары. 
— Диссаджы бон скодта, — загъта Роксанæ. — Æз дæ хъуамæ 
талынг ныггæндæй ракæнон рухсмæ, уалдзыгон хурмæ. Уый тых- 
хæй ды мæнæн ратдзынæ... ратдзынæ, цы, уый зоныс? 
— Мæ уд? Мæ цард?.. 
— Уыдонæй бузныг, фæлæ — ацы бон хъуамæ мæн уай. Хъуыды 
ма кæныс, фарон уалдзæг мын æрвхуыз дидинджытæй худ кæм сбыд- 
тай? Уырдæм цæуæм. Булик æмæ Эдик дæр цæуынц сæ лымæнти- 
мæ. Машинæйы нæ «куывд» дæр цæттæ у. 
Елберд йæ куыст нæ уадзы, йæ цæсгом — тар. 
— Ныууадз-ма, цæй, уыцы мæгуыр ахорæн! Æнхъæлмæ нæм 
кæсынц, — сбустæ кодта Роксанæ. 
— Ацы бон мæм куывды бадыны зæрдæ нæй. 
— Бон дзæгъæлы ма саф. Кæсыс, ам хур нæй, æдде та италийаг 
уалдзæг. 
— Мæнæн «æдде» нал и. 
Роксанæ смæсты. Лæппутæ йын йæ фæндон сæххæст кæнынæн 
сæ удтæ дæттынц, ацы æвзæр та оцани кæны! Йæ ныккæндæй йæ 
царды рухсмæ хоны, адæмы рæгъмæ йæ ласы, уый та иннæрдæм 
хæцы. Лæгъстæ æмæ æфхæрæн ныхæстæ мысыди чызг, фæлæ Ел- 
берды ницы æндæвта. Уыцы сахат йæхи дæр нæ уарзта. Нæ йæ 
хъуыди хур дæр, Роксанæйы фидауц дæр. 
— Кæс-ма ацы æнамондмæ! Нæ йæ ’вдæлы мæнмæ!.. Хорз. Або- 
нæй фæстæмæ ды мæн нал федтай. Зон, ацы къуымы нымбийдзынæ. 
— Чызг йæ сæр бæрзонд систа, дуар ныггуыпп ласта æмæ фæцæуы. 
Елбердмæ ныр бахъардтой йæ ныхæстæ. Дисы бацыд, уыцы уæз- 
дан рæсугъд дзыхæй куыд схаудтой ахæм дæрзæг æмæ фыдуынд 
дзырдтæ? Ныррызтысты зæрдæйы уидæгтæ. 
Уыцы сахат дуар фæстæмæ байгом æмæ хатæнмæ бахызти ног 
уазæг. «Кæд цæфæй нæ мæлыс, уый та дын — рæхуыст», — ахъуыды 
кодта Елберд. Йæ разы лæууыди фыдцъылыс, къуыпсин адæймаг. 
Йæ конд — хæйрæг, йæ уынд — æлгъыст кæмæй фæзæгъынц, ахæм. 
Йæ чысыл донхуыз цæстытæ къæйныхæй кодтой гæккуырийы каст. 
Йæ бинаг æфсæр уæгъдызмæлд кодта, æмæ йæ зыхъыр дæндæгты 
хъыс-хъыс цыд мæстæймарæн худтау. Дæндæгтæ уыдысты бур, цыма 
йæ дзыхæй дæс азы суар калди, афтæ. Къуыпсин кæй уыд, уымæ 
гæсгæ йæ гуыр уыд^хæрз цыбыр, йæ къæхтæ — лыстæг æмæ даргъ, 
къухтæ дæр афтæ. Иæ уæлæ уыд сау дарæс, йæ сæрыл сырх хъæда- 
бæйæ цъупгомау худ. Сынтмæ дæр бакæс æмæ уымæ дæр. 

Намыс 
49 
— Æнхъæлмæ мæм нæ кастаис, и? — бахудт æнахуыр уазæг. 
— Удхæссæджы уынд мын æхсызгондæр уыдаид. 
— Чи зоны, раст дæ... Фæлæ дæ хъуыддæгтæ куыд цæуынц? Ай- 
размæ ма дæм уыдтæн, кæд ма йæ хъуыды кæныс. Уæд тыхст уыдтæ. 
Нæ дæ бафæндыд ме ’ххуыс райсын. Ныр та дæм куыд фæкæсдзæн, 
и? Кастæн газет — знаг дæр афтæ нæ ныффысдзæн. Ай-гъай, дæ 
фæндагмæ та æрлæбырд. Хъыг мын уыд, дæ бинонтæ дыл хъоды 
кæй бакодтой, уый. Гормон, Роксанæйы та куыннæ раздæхтай?.. 
Æниу, сæгъ æлвыдæй фидауы, и? 
— Джауыр иблис! Æппæт дæр мæлæты хорз зоныс. Мæ удхæс- 
сæг шпионтæй уынын. 
— Шпион нæ, фæлæ хæрзгæнæг, низтæ дзæбæхгæнæг... Цы дзы 
уыныс, уый та — дæ бар. Дохтыр хъуамæ хорз зона йæ рынчыны. 
— Æз рынчын нæ дæн, мæ хос та лæджы къухы нæй. 
— Ха-ха-ха! Лæджы къухы нæй, фæлæ мæ къухы ис! Æмæ дын 
— мæ хос: хæрз чысыл операци, уæлæнгай наркоз, æмæ йæ зонгæ 
дæр нæ бакæндзынæ. Раст ног райгуырды хуызæн фестдзынæ. Дæ 
талынг къуым галуанæй раивдзынæ, æрцæудзæн æм цин, фарн, цард. 
Чи зоны, Роксанæ дæр. Стæй уымæй рæсугъддæртæ. Уыйхыгъд нал 
уыдзæн низ, рыст, хъизæмар, гæвзыкдзинад... 
— Æгъгъæд, æлгъыстаг! Мæ бон нал у æлгъаг ныхæстæм хъу- 
сын! — Елберд хъавыд къуыпрагъ уазæджы йæ къабазæй асинтæм 
нывзилын, фæлæ уый лæууыд тæрхонгæнæгау, уыд тызмæг æмæ йæ 
цæстæнгасæй саста лæппуйы ныфс. 
— Уæдæ кæд разы дæ, уæд бавналон, мæ мигæнæнтæ мемæ сты... И? 
— О, æлгъаг æмæ худинаджы базар! 
— Базар? Гъа-гъа-гъа! — ныххудти къуыпрагъ. — Цард иууыл- 
дæр базар у: ратт æмæ райсай. Ды мын — зæрдæйы уидаг, æз дын — 
царды фæрæз. 
— Куыд бахæцон мæ хъуыдыты хурхыл, куыд ахуыссын кæнон 
мæ зæрдæйы зынг? Уый уыдзæн цъыфдзасты уæртджын хæфсы цард... 
— Гъей, гъей! Дæ хъуыдыйы хурхыл дын æнæуый дæр хæцæг 
уыдзæн — тызмæг гæвзыкдзинад. Уый дзæмбыты ахуысдзæн цыфæнды 
зынг дæр. Æз та дæ цъыфдзастмæ нæ тæрын, фæлæ царды хуыммæ. 
Елберд æрбадт йæ сынтæгыл. Афтæ æнæбон, афтæ фæллад уыди, 
æмæ ныхмæ сыстын нæ, фæлæ сдзурын дæр нал фæрæзта. 
— Рæстæг махмæ нæ кæсы. Мæн хъуыддæгтæ ис, дæ хуызæн 
рынчынтæ мын бирæ ис... Æппындæр гуырысхо ма кæн, фелвасдзы- 
нæн дын дæ уд, растдæр зæгъгæйæ, дæ уды иу уидаг, æмæ хъуыддаг 
ахицæн. Ахæсдзынæн æй æмæ йæ бамбæхсдзынæн. Ды мæн мысдзы- 
нæ хæрзгæнæгау, фынгыл нуаздзынæ мæ цæрæнбоны тыххæй, дæ 
уарзоны хъæбысы мын кæндзынæ арфæ. 
— Ныууадз дæ цъаммар ныхас, мæ зæрдæйы ауындзæнтæ скъуы- 
йынц... 
4 Джыккайты Шамил 

50 
Джыккайты Шамил 
— Бахъæудзысты дæ... Кæс мæ къухмæ. — Къуыпрагъ ын йе 
стæгдар хъуынджын къухæй йæ цæстыты раз кодта æнахуыр змæлд- 
тытæ. — Уый у хуымæтæг наркоз, ды фынæй кæныс, фынæй, фы- 
нæй... нал уыныс, нал хъусыс, нал æмбарыс рыст... 
Операци фæци уайтагъд. Къуыпрагъ уды уидаг ныппæрста чы- 
сыл авджы мидæг спъирты, йæ къухтæ кæрæдзиуыл ацагъта, йæ 
хызын йæ дæларм акодта æмæ адымдта. 
* * * 
Елберд куы райхъал, уæд уыди райсом. Хурджын уалдзыгон рай- 
сом. Æцæг уынджы бæлæсты къуыпа мыды тæф нæ хаста рудзгуы- 
тæм. Къалиутыл рагæпп-багæпп кодтой цъиутæ, фæлæ сæ зарын нæ 
цыди. 
Лæппу рабадти, фестад уæнгрогæй, йæхи аивæзтытæ кодта æмæ 
загъта: 
— Мæнæ цас фæфынæй кодтон! — æмæ йæ мидбылты бахудти. 
Уыди булкъдаст, йæ сæрыхъуынтæ — лæгъзфаст, дзаумæттæ — 
итувæрд, афтæмæй рацыд уынгмæ. Цæуы фидар къахдзæфтæй. Йæ 
зонгæтæ йын сæрæй акувынц, сылгоймæгтæ йæ фæрсты ахизынц, 
стæй йæм фæстæмæ ракæсынц. Йæ уæнгтæ дзаг уыдысты хъаруйæ, 
йæ зæрдæ — ныфсæй. Фæлæ адæймаджы фæндиæгтæн уыдон фаг не 
сты — хъæуы æхца. Лæппуйы æрфæндыди нард аходæн скæнын. 
Ноджы йæ размæ фæци йæ зонгæ чызг, уацхæссæг, «зæронд зæп- 
падз — чъырæй цагъд» кæмæй фæзæгъынц, ахæм, уымæй дæр рæу- 
зонд æмæ цæлуарзаг. Бæргæ, уыимæ ис хъæлдзæгæй ацæрæн, фæлæ 
йæ цинæй йæ хардз фылдæр у. Елберд та цыбыркъух у. Уыцы хъуы- 
дытæ кæнгæйæ лæппу йæ къух дзыппы ауагъта, æмæ дзы ссыди 
хъæбæр гæххæттыты къæр-къæр. Сласта армыдзаг тыхтон — æрв- 
хуыз æхцатæ! 
Рестораны сомихаг коньячы авг куы равдæлон, уæд чызг загъта: 
«Ахæм бон фæздæг агъуысты сафынæн æвгъау у». 
Такси сæ уайтагъд Гæмæх-хохы сæр раргъæвта. Бадынц, фынг 
— дзаг, уæддæр æм ног æмæ ног нуазæнтæ цæуынц. Чи сæ æрвиты, 
уыдон Елберд нæ зоны, фæлæ алы авгæн æртæйæ арфæ кæны. Чызг 
бынтон бахъæлдзæг, даргъ æнæбыд дзыккутæ уæгъдкалдæй æхсæр- 
дзæнтæ кæнынц, «тæдзынц» дзаг агуывзæмæ. 
— Ахæм хъазæгой дæ, уый дæ куы зыдтаин! — æрхæцгæйæ дзу- 
ры чызг, йæ мидбылты худт цæсгомыл андзыг вæййы, афтæмæй. 
Бон акъул. Рацыдысты чызг æмæ лæппу. Чысыл æртæхтæ кодта, 
фæлæ сæ бафæндыд къахæй цæуын. Чызджы дзабырты зæвæттæ 
ныхстысты нæууы, æмæ-иу размæ фæцудыдта. 
Елберд æм рæвдз лæууыд, æмæ-иу чызг худæгæй бакъæцæл. 
— Цы диссаджы кавалер дæ!.. 

Намыс 51 
Уыцы сахат лæппу фæхъуыды кодта, йæ къухы спортивон хы- 
зын кæй ис, уый. Фелвæста дзы рог дзабыртæ æмæ сæ чызгыл акод- 
та. Цæуынц дарддæр, къæвда фæтынгдæр. Лæппу та хызынæй зон- 
тик фæцъортт ласта. Иу ран æрбадтысты уымæл кæрдæгыл. Нæ, ай 
хъуыддаг нæу, загъта Елберд, хызынмæ нывнæлдта æмæ дзы сласта 
кæттагæй цатыр. Чызг дис æмæ æхсызгонæй мард: ахæм амалджын 
æмæ сæрæн лæппуйыл никуыма сæмбæлд. Ноджы, цæй дзырдарæхст 
у, уый та! Лымæн хъуамæ ахæм уа! 
Æхсæвы къæвда банцад. Арв раирд, æмæ æмбисонды райсом 
скодта. Елберд нæма сыстади, чызг та лæууыди цатыры раз æмæ 
касти сæуæхсидмæ. 
— Елберд, фæгæпп лас æмæ хуры скаст фенай... Куыд рæсугъд у, 
куыд рæсугъд!.. 
— Æдылы ныхæстæ ма кæн, фæлæ мидæмæ рацу. Æртæхы дæ 
дзæбæх гæккытæ схуылыдз уыдзысты! — дæрзæг, фæсус хъæлæсæй 
радзырдта Елберд. 
— Æмæ цы, уадз æмæ схуылыдз уой. Кæс-ма æртæхтæм, сæуæх- 
сид сæ куыд хъазы. Мæхицæй æппæлдзынæн: æз сæуæхсидыл цыд- 
тæн, æз сæуæхсидыл цыдтæн!.. Ха-ха!.. 
— Дæлæ-ма, æцæг, уыцы æртæхтæ кæд сты сырх сæны хуызæн! 
Уыдон хъæуы нуазын æвзонг чызджы былтæй. Уый дын цин æмæ 
цард. Фæлæ фысгæ чи кæны, уыдон иууылдæр сæнтдзæфтæ сты. 
Цæуыл дын нæ бацин кæндзысты! Сæуæхсидмæ кæсдзысты æмæ йыл 
булæмæргъау зардзысты. Сæн куы уаид, уæд ма гъа, кæнæ сырх 
зæлдаг, — уæд дын дзы æз къабатæ скæнин, мæнæ афтæ, гъе! — 
лæппу йæ къухтæ æрхаста чызджы буары формæтыл. 
Мæй нæма рацыд, афтæ Елберд райста æртæуатон фатер Терчы 
был. Иннæ мæй куыста йæ уæттæ сфæлындыныл: æрæвæрдта дзы 
немыцаг хъæдын дзаума, астæрдыл байтыдта гауызтæ, уыдис æм те- 
левизор, дæсгай хуызы сервизтæ зынди йæ буфеттæй. Буфетты сæр- 
тыл гипсæй конд оабызтæ, кæфтæ, алыхуызон гыкъынатæ. Чингуы- 
ты скъаппæн букинистон дуканийы балхæдта цалдæр фыссæджы уац- 
мыстæ. Æвзæрста сæ томтæй, сæ автортыл нæ тыхст. Уый фæстæ йæ 
сыхæгты федта пианино ласгæ. Ауад æмæ уый дæр алхæдта. Афтæ- 
мæй ницыуал хъуаг уыд йæ хæдзар. Куывд дзы скодта. Йæхæдæг 
дæр хуынтимæ цыд адæмы куывдтæм. 
— Уый ирон лæппу у, ирон! — дзырдтой адæм. 
— Уый дзы усгур у, гъе! — дзырдтой сылгоймæгтæ, уæлдайдæр, 
мойгæнæг чызг кæмæн уыд, уыцы устытæ. 
Цæуын æм байдыдтой йæ бинонтæ дæр, хъус-хъус ын кодтой ус 
курыны тыххæй, амыдтой æмæ йын æвзæрстой чызджытæ. Фæлæ 
Елберд нæ тагъд кодта: йæ хæдзары алы бон дæр уыди чындзæхсæв. 

52 
Джыккайты Шамил 
Иу изæр проспекты сæмбæлд йæ зонгæйыл — æрыгон ахуыргонд 
Сабазыл. 
— Кæйдæр та ахсынмæ хъавыс, мæ хæлар!.. 
— Де ’нгуыр дæр тыхт кæм уыдзæн! — дзуапп радта Сабаз. 
— Куыд у цард? 
— Сæфт æмæ стъæлд. — Æмæ радзырдта Сабаз йæ хабæрттæ. — 
Нæ цæуы мæ хъуыддаг. Æртæ азы æз кусгæ кодтон, мæ астæу ныкъ- 
къæдз, мæ цæстырухс батад, ме ’мбæлттæ та æмбырдты дзæнгæда 
цагътой. Æз мæ куыст фæдæн, уыдон нырма сым-сым кæнынц æмæ 
кæндзысты иу-фондз азы. Нæ рæстæг фæци аспирантурæйы. Ныр 
уыдон институты кусгæйæ баззадысты, æз та уынгты æхситтæй заргæ 
лекка кæнын. 
— Ау, æмæ цæмæн афтæ рауад? 
— Цæмæн куы зæгъай, уæд æз райсом дуаргæрон директормæ 
æнхъæлмæ нæ кастæн, мæ сæрæй йын акувон, уый тыххæй. Æз 
хистæртæн кæстæриуæг нæ кодтон. Ирон æгъдауæй нæ зæгъын, фæлæ 
мæ хъуыдытæй. Æз хицæуттæн æмбырдты æмдзæгъд нæ кодтон, бод- 
зтæн буд нæ сыгътон... Æз кусæг лæг дæн, мæ удæй арт цæгъдын, 
артæй та хъуына тæрсгæ кæны... 
— Артæй йæ кæнæг судзы — дæхæдæг æвдисæн. Цы дæ нæ уа- 
дзы? Дæ дзыхыл хæц æмæ дзидза хæрай... 
Лæппуйæн Елберды ныхæстæ хъыг уыдысты, йæ маст акалынмæ 
йыл хъавыди, фæлæ уыцы сахат сæ цуры февзæрди, цы чызгмæ 
æнхъæлмæ каст, уый. Лæппу сæ базонгæ кодта, стæй Елбердæн хæр- 
зизæр загътой æмæ ацыдысты. 
Роксанæйæ фæстæмæ Елберд ахæм хæрзконд чызгыл никуыма 
сæмбæлд. Æмæ бæллыд йæ фенынмæ. Дыккаг бон йæ фæнд сæххæст. 
Уынджы амбæлдысты. Фæливæн фæрстытæ йæ акодта: иунæг цæмæн 
дæ, ахæм хурджын хуыцаубон уæгъды цæмæн сафыс? Чызг загъта, 
Сабазы не ’вдæлы, зæгъгæ. Елберды хъул сах бадт. Уый йе ’рдхорд 
æмæ йæ уарзоны тыххæй цы нæ бакæндзæн! Чызджы дзурын дæр нал 
суагъта. Сæ разы рог машинæ февзæрд æмæ сæ скъæфта Хъобангомы 
’рдæм. Дзырдта ихсыд анекдоттæ, фæзмыдта кæйдæр дам-думтæ, лæ- 
хурдта былдауæн æмæ ирхæфсæн æнæсæрфат ныхæстæ. 
Схызтысты фæндагæй иу къуылдыммæ. Æрбадтысты къутæры 
бын аууоны, суадоны фарсмæ. Елбердæн та йæ хызын — йемæ. Ныв- 
нæлдта æмæ дзы систа хъуынджын гауыз. Кæрдæгыл æй æрытыдта. 
Систа хæрд, нуæзт. Сæ хуылфы ликер кæмæн вæййы, ахæм къафет- 
тæ æркалдта асыччы дзаг. Рауагъта агуывзæты сæн — «Сау цæсты- 
тæ». Чызгмæ хаты: — «Аназæм, Заирæ, кæй базонгæ стæм, уый 
тыххæй!» Заирæ айста, загъта бузныг æмæ дзы ахуыпп кодта. Дык- 
каг хатт Елберд ног агуывзæты рауагъта «Галы туг». 
— Амæй хуыздæр сæн нæй, аназæм дзы. 
— Æгæр хъæддаг ном ын ис, туджы тæф кæны. 

Намыс 
53 
— Цытæ дзурыс! Тугæй адджындæр ницы ис, уæлдайдæр тæв- 
дæй, пау-пау-пау, цы аромат ын ис, уый куы зонис! 
Елберд чызджы тымбыл уæрагыл йæ арм æрæвæрдта æмæ йæм 
комкоммæ ныккаст. Заирæ нæ фезмæлыд, æрмæст йæ цæстытæ сæхи 
æнахуыр зылд бакодтой лæппумæ. Ахæм тых сæ уыд, æмæ йын йæ 
ныфс асастой, йæ къух айста æнæбары. Нæ, кæй зыдта, Заирæ уыцы 
чызджытæй нæу. 
Чызг сыстад æмæ кæсы æрдзы фидауцмæ, йæ цæсгом кæны рух- 
сæй рухсдæр. 
— Мæнæ ма цы дидинджытæ ис! Сæ цæстытæ — арвы хуызæн 
цъæх, сæ сыфтæ та сæуæхсидау — сырххъулон... Æмæ сын цы дисса- 
джы аромат ис, цы! 
— Аромат? Дидинджытæн? Уый гæнæн куыд ис! Адон сты, кæр- 
дæг цы вæййы, уый. Хæрынмæ дæр нæ бæззынц кæрог кæнæ сæнкау. 
— Ау, æхсызгон дын нæу сæ уынд, сæ хæрздæф?! 
— Æз дзы рæсугъдæй ницы уынын, ницы æнкъарын. — Елберд 
сыскъуыдта дидинæг, басмыста йæм æмæ йæ фехста. 
— Æз та дæ рыцарь æнхъæлдтон. Адæймаг хъуамæ рæсугъддзи- 
над ма сафа, ма тона дидинджытæ, уадз æмæ рæзой, æмæ сæм кæс. 
Фæлæ иугæр дидинæг æртыдтай, уæд та йæ хъуамæ чызгæн раттаис. 
Уæздан ми дæр рæсугъддзинад у. 
— Цытæ дзурыс! Æз кæрдæджы хал зæды хуызæн чызгæн дæт- 
тын! Дæуæн хъæуы зынаргъ духитæ. — Йæ дзыппæй фелвæста ду- 
хийы авг. — Мæнæ дын мæ лæвар. 
Заирæ дис кодта Елберды митыл, цыма фыны уыд, афтæ йæм 
кастысты. Нæ йын æууæндыд йæ ныхæстыл. 
— Духийæ дидинæг рæсугъддæр лæвар у. Иу зонгæ нывгæнæг 
мын ис, курдиатджын лæппу. Уый дидинджытæ сныв кодта, æмæ 
сæм цæст кæсынæй не ’фсæды. Фæлæ йæхи зæрдæмæ нæ цæуынц — 
уд, дам, сæ нæй. Хъуамæ, дам, сæ сыфтыл адæймаг æнкъара æртæ- 
хы сатæг, æмбуда сæ аромат. Æз, дам, тырнын æрдзы фидауц равди- 
сынмæ, фæлæ уый не ’нтысы... Иу дидинæг æртæ мæйы фæфыста... 
— Æмæ дзы цы рамбылдта? Рæстæг фесæфта, æндæр... 
— Сабыр, сабыр!.. Нæ хъусыс уыцы маргъы зардмæ... 
— Ха-ха-ха! Маргъы зард! Æз зонын шампайнаджы зард, хъус- 
ма йæм. — Елберд фелвæста авг, йæ къæрмæг ын суагъта æмæ дзы 
рауагъта даргъ агуывзæмæ. Ссыд йæ сæр-сæр. — Уый дын зарæг, 
гъе! Кæнæ та мæнæ уый! — Систа æхцаты баст, йæ уырзыл сæ æр- 
хафта, æмæ ссыд сæ къæр-къæр. 
Къæрмæджы хъæрæй цъиу фæтарст. Аскъуыд йæ зарæг. Заи- 
рæйæн, цыма йын йæ былтæ рацъыкк чындæуыд, афтæ æфхæрд уыд 
æхцатæ æмæ сæны уынд. 
— Ау, гуыбын йеддæмæ адæймаджы ницы ’ндавы! — сдзырдта 
уайдзæфгæнæгау. — Уæд уый мысты цард у. Ды, æвæццæгæн, сыкъа- 

54 
Джыккайты Шамил 
джын саг сæумæцъæхæй хуры тынты куы фенис уалæ уыцы тигъыл, 
уæд дæ зæрдыл æрмæст физонæг æрлæууид... 
— Хуыцау æй куы раттид! 
Уыцы уысм æцæгдæр доны был æрдузы фæзынд урсбын хъуаз. 
Чызг æй дзæбæх нæма ауыдта, афтæ гæрах фæцыд, саг хæрдмæ 
фесхъиудта, ныббогъ кодта æмæ зæххыл сæмбæлд. 
Чызг лæугæйæ баззад. Йæ цæстытыл æрттывтой судзаг цæссыгтæ. 
— Ды адæймаг нæ дæ, фæлæ сырд! Тугдзых сырд! — загъта 
кæуынхъæлæсæй æмæ æваст фæцæуæг ис. 
Лæппу ма ауыдта цæссыгтæ, мæсты цæстæнгас, æмæ йæм чызг 
фæкаст ноджы рæсугъддæр. Уый афтæ сæрыстырæй фæцæйцыд, æмæ 
йæм Елберд дзурын нал сфæрæзта, йæ раздахын та йæ бæргæ фæн- 
дыд. Йæ фæдыл ауади, фæлæ сонтæй фæстæмæ саджы мардмæ фæ- 
каст æмæ фæлæууыд. Йæ дзыппæй фелвæста цуаноны кард, æркаст 
æм. Ног та акасти чызджы фæстæ, ауыдта йын дидинджыты ’хсæн 
йæ хæрзконд урс зæнгтæ, хуры тынты йæ сау дзыккуты сау тæмæн. 
Кæддæр афтæ касти Роксанæйы фæстæ дæр, фæлæ йын ныр йæ зæр- 
дæ æнкъуыстой æндæр æнкъарæнтæ. Бафæлвæрдта Заирæйы æруро- 
мын, фæлæ бынтон æдых уыд йæ разы. Æмæ æрбадт йæ бынаты. 
Заирæ йæм фæкасти сыгъдæг кувæндо^ы хуызæн. Лæууыд урс ар- 
гъуаны раз Елберд тæригъæдджынау. Йæ разы уыдта æхгæд дуæрт- 
тæ. Фыццаг хатт, йæ фæндон цы куырдта, йæ хъару уый нæ амыдта. 
Ноджы аргъуан адард, дардæй та йæ аивтæ зындысты фидауцджын- 
дæр. Лæппуйы зæрдæ йæм тырныдта, йæхи йæм ивæзта, фæлæ йæ 
кувæндоны уаз рухс йæхимæ нæ уагъта, æмæ лæппуйы цæстытæ 
адæргæй бацъынд сты. Уæд зæрдæ ракаст йæ цæстытæй æмæ рухсы 
тынтæм йæхи федта фæндаджы рыгты. 
Елберды аивта операци. Кæддæры нывгæнæгæй ма баззад æр- 
мæст йæ хъуыдæг — уым нывгондæй лæууыдысты йæ хъуыдытæ, йæ 
бæллицтæ, йе ’нкъарæнтæ. Баззадысты Ассирийы къæдзæхтыл фыс- 
тытау. Хатгай-иу сæм ныккасти, фæлæ сæ кæсын нал зыдта, стæй йæ 
нæ фæндыд сæ мидис зонын æмæ сæ æмбæхстæй дардта. Сбадти сыл 
хъуына. Ныр Заирæйы дыууæ цæссыджы ныттагъдысты йæ зæрдæ- 
мæ. Æрлæбырдысты йæ хъуыдæджы хъуынатæ. Фыстытæ разындысты 
ирдæй, æмæ дзы Елберд бакасти, кæддæр нывгæнæг кæй уыд, уыцы 
хабар. Диссаг æм фæкаст, æмæ кæсы дарддæр. Æппæт фыстытæ не 
’взæрста, фæлæ дзы бакаст ахæм дзырдтæ: «Уарзт», «Сфæлдыстады 
хъизæмар», «намыс»... Сæ мидис сын хорз кæм хатыд æмæ сыл ди- 
сæй марди. 
Уыцы афон фæкасти саджы мардмæ. Йæ зæрдæ ныккæрзыдта: 
хъуазы цур лæууыд йæ лæппын, æнахъом рæуæд, æмæ сидзæры 
тæригъæддаг хуызæй каст йæ мадмæ. 
Елберды зæрдыл æрлæууыд иу ахæм ныв — кæттагыл ахорæнтæй 
арæзт ныв. Уый уыд Елберды куыст, удхарæй йыл фæмард афæдзы 

Намыс 
55 
бæрц, стонг æмæ фæллад нæ хыгъта, афтæмæй. Ныр ын кæцæй 
æрцыд ахæм цард, кæм ын уыд уый бæрц хъару? Ныккасти та йæ 
фыстытæм æмæ æрымысыд: зын сахат-иу æм æрцыди къуыпрагъ 
дохтыр, æлхæдта йын йæ уд стыр аргъæй. Елберд раттæд йæ уд, уый 
та йын — хъæздыджы фæрæз. Цалдæр хатты не сразы, æууæндыд йæ 
курдиаты стъалыйыл. Стæй гæнæн нал уыд... 
Ныр æрымысыд, дидинджытæн хæрздæф кæй уыд, цъиуты зард 
рæсугъд æмæ æхсызгон кæй уыд зæрдæйæн. Æрымысыд, йæ куыст- 
иу нывыл куы цыд, уæд-иу цавæр егъау цинæй рад йæ уæлмонц 
зæрдæ, куыд-иу сæфт йæ уæнгты фæллад, йæ сæры рыст. Æрымы- 
сыд, дуне-иу куыд рæсугъд уыд, æмæ-иу бæрзонд хъуыдытæй куыд 
тырныдта фидауц аразынмæ, куыд æнхъæлдта йæхи паддзахæй тых- 
джындæр æмæ бонджындæр, куыд уыди ныфсхаст æмæ сæрибар!.. 
Ныр йæ зæрдæ рыгтæй кæсы. Бæргæ, талынг куы уаид, куы 
ницы зынид æвзæрæй, хорзæй! Фæлæ сыгъдæг фидауц йæ разы сыгъди 
цырагъау, æмæ йæ рухсы зындысты фыдуынд сау стъæлфытæ. Цы- 
рагъ—хурау дард, нæ йын уыд ахуыссæн... Бамбæрста Елберд, йæ 
хъизæмар йæ хъуыдæджы аххос кæй у, уый. Къуыпрагъ ын сласта 
йæ зæрдæйы иу таг, фæлæ ныууагъта зæрдылдарæн уидаг. Уый фыд- 
ракæнды фæдтау тæрхонмæ хæссы ивгъуыд царды нывтæ — æгъатыр 
æвдисæнтæ. 
* * * 
Елберд нал зыдта æнцой, цард ын ад нал кодта. Мысыд Заи- 
рæйы. Уыдта йæ фыны, цыма чызг уыди зæд — урс дарæсы, лæууы- 
дысты дыууæ тигъыл, сæ быны — фыцгæ дон. Чызг æм æрбадзуры: 
«Адæймаг куы суай, уæд мæм фæндаг ссардзынæ!» Хъуамæ куыд суа 
адæймаг? Кæдæм ын фæхаста хæйрæг йæ уды уидаг, кæм æй агу- 
ра?.. 
Иу æхсæв æм фæзынди къуыпсин. Фæзынд æнæ фæрсгæйæ, 
талынджы. 
— Дæ уд агурыс, и? Ау, ферох дæ сты дæ хъизæмæрттæ? Дæ 
гæвзыкк бонтæ? Адæм дыл хъоды бакодтой, уый? Æфсондзæй дæ 
суагътон, ды та йæм фæстæмæ цæуыс? Æнæзонд, дæ сæры дын магъз 
бауагътон. Царды цинтæн дæ хицау скодтон, сæ фæрæз дæ къухы 
бафтыд, ныр сæ æнæсæрфатæй сафыс? 
— Айс æппæт дæр, æрмæст мæ фæстæмæ скæн адæймаг, ратт 
мын сфæлдыстады хъомыс! 
— Сфæлдыстадæй цы сарæзтай? 
^ — Адæймаг! 
— Цы уыдтæ адæймагæй? 
— Уыдтон æрдзы фидауц, зыдтон намыс, тырныдтон æм æмæ 
уыдтæн амондджын... 

56 
Джыккайты Шамил 
— Æгад æмæ гæвзыккæй? 
— О, цыфæнды уавæры дæр адæймаг бæллы хур æмæ рухсмæ, 
куы нæ сæм феххæссы, уæд та вæййынц йæ зонд æмæ йæ зæрдæйы. 
Сæ фæдыл фæцæуы мæлæтмæ дæр æмæ свæййы æнæмæлæт. 
— Ды дæр цæттæ дæ мæлæтмæ дæ уды тыххæй? 
— Зындоны артмæ дæр! 
— Зындон дæм дзæнæт фæкæсдзæни. 
— Мæ уд мын, джауыр! 
— Дæ уд ис дæлдзæхы. Фæндаг æм ис иу хъоргъыл. Арт дзы 
кæлы уæлæмæ. Уым дæ ауадздзынæн. Кæд «судзын, судзын» хъæр 
кæнай, уæд дæ сласдзынæн фæстæмæ. 
— «Судзын» куы дзурон, уæд-иу мæ авд хатты дæлдæр ауадз! 
— Куы басудзай, мыййаг? 
— Уæд-иу мын мæ уд ссæрибар кæн. 
— Цы фендзæн хорзæй а зæххыл? 
— Уый фендзæн хуры скаст, цин кæндзæн мæргътæ æмæ суадæт- 
ты зарыныл, буц уыдзæн дидинджыты сæууон ароматæй, фендзæн 
рындзы сæр сыкъаджын саг æмæ райдзæн йæ фидауцæй. Зондзæн 
намыс, зондзæн тæригъæд... Уыдон сты, уæд лæгæн тæссаг нæу инк- 
визицийы арт дæр. 
— Фæсмон дæм не ’рцæудзæн? 
— Æлгъыст фæуæд уыцы бон! — загъта æмæ скуыдта, фыны куыд 
фæкæуынц, афтæ. 
1970 азы 7—8 ноябрь 

ЗÆХХ 
Ирон хабар 
Быцæу кæнынц дыууæ лæджы. Загъд рахызт фидистæм, фидис- 
тæй æлгъыстытæм. 
— Кæд мæнг зæгъыс, уæд хуымыхъус Ненейæн фæлдыст фæу! — 
карзæй зæгъы фыдцъылыс цыргъбоцъо лæг æмæ йæ лæдзæгыл æрæн- 
цой кæны. 
— Кæд æз раст дæн, уæд Мæрдты Джыгъайы де ’ккой фæхæсс! — 
дзуапп дæтты тыппыртæ лæг, йе схъæл рихитæ адауы æмæ йæ сины 
сæртыл æрхæцы. 
— Уæ, Хуыцау кæмæн нæй, уыдон! Лæгтæ куы стут, кæрæдзи 
фыдусы ’лгъыст цæмæн кæнут? — уайдзæф сын кæны урсбоцъо зæ- 
ронд лæг. — Иу та ма дзы æфсарм вæййы, æфсарм. Адæм уæм æры- 
хъуыстой. — Лæг хорз зыдта, иугæр хылгæнджытæ кæрæдзи Нене- 
йæн фæлдисынц, уæд фыдбылыз цæттæ у. 
Загъдгæнджытæ кæрæдзимæ хæцаг галты каст кæнынц. 
— Ненейæн дæр цы загъдæуа! — дзуры зæронд лæг. — Сырдоны 
ми нын бакодта, Сырдоны. Хин æмæ кæлæн уыд уæлæуыл дæр æмæ 
Мæрдты дæр йæ хинтæ нæ уадзы, адæмыл хæрам æфтауы. Дæлдæр 
ныххауæд, дæлдæр! 
Адæм дыууæ лæджы ’хсæн бацыдысты, баиргъæвтой сæ. Дыууæ 
кардæн сæ хъуыддаг нæ ацыд, сæ фынтæ сæ фæсайдтой. 
* * * 
Адæм уырдыг лæууынц Ныхасы. Æртæ зæронды бадынц дур 
къæлæтджынты, сæ сæртæ æруагътой, зæхмæ ныхъхъуыстой. Лæп- 
пулæгтæ иуварс лæууынц тызмæгæй, хæцынц сæ хъаматы сæртыл. 
Сæ цæстытæм сын бакæс — арт уадзынц. Адæмы раз иуæрдыгæй 
лæууы Нене — æмбис кары лæг, хæрзарæзт. Морæ цухъа аив бады 
фидар уæнгтыл. Бонджын у æмæ кæны ныфсджын каст, хæцы æвзист- 
æхгæд хъамайы фистоныл. Иннæрдыгæй лæууы ацæргæ лæг. Гæзæ- 
мæ фæгуыбыр æмæ æмпъызтытæ цъæх куырæты зыны, цы у, уымæй 
дзæвгар къаддæр. Кæсы йæ къæхты бынмæ. Афтæ зыны, цыма йæ- 
хицæн тæрсы, уддзæф æй куы ахæсса, уымæй æмæ йæхи нылхъывта 
зæхмæ. 
Мæгуыр лæг иу каст фæкодта хистæртæм. Уыдон бадынц цавд 
дуртау æгуыппæгæй. Сæ уындæй йæ зæрдæ тынгдæр бамæгуыр, йæ 

58 
Джыккайты Шамил 
уæнгтæ æрызгъæлдысты. Цы ’рцыд куырыхон хистæртыл? Куыд ба- 
талынг сæ зонд? Куыд бандзыг сты сæ зæрин дзыхтæ? Хъуыддаг — 
арвæй бæрæгдæр, уæд цæуылнæ рахæссынц сæ тæрхон? Сæ раст 
тæрхон. Гæр, сæ зонд, мæн куы бахъуыд, уæд баталынг? Æви уыдон 
дæр мæнгард сты æмæ бирæгъæн фарсласæн кæнынц? — Уыцы хъуы- 
дытæ æвзæрынц мæгуыр Мутийы сæры. — Бакæс-ма уымæ, йæхи 
куыд сарæзта, цыма усгур æрцыд. Æвзистæй цæхæр калы. Æз та 
тынд мæгайы хуызæн. Уымæн йæ ныхасы дæр уæз цæуылнæ уа! 
Мутийæн йæ ныфс сæтты æмæ æмпылы йæхимидæг, кæны гуы- 
бырæй гуыбырдæр. Уыйхыгъд Нене кæны ныфсджындæр æмæ схъæл- 
дæр. «Бакæс-ма ацы гæвзыкк зæрæдтæм. Уæртæ сæ бызгъуыртæ куыд 
лæзæрд сты! Афтæ баихсыд æмæ сфæлахс сæ зонд дæр, — хъуыдытæ 
нывæнды Нене. — Ничи сæм кæсы! Нæ мыл æууæндынц. Хæрджы- 
тæ! Лæг чи у, уый ма зон. Афтæмæй мын сæхи тæрхонгæнæг скод- 
той. Ард мын бахæрын кодтой, адæм мæм æркастысты. Фæлæуут, æз 
сымахимæ фидаудзынæн. Æз уын фенын кæндзынæн, лæг цы у, уый». 
Хъуыддаг уыд афтæ. Мæгуыр Мутийæн Хъугомы уыд иу хуымы 
гæппæл. Уый уыд йæ ис дæр æмæ йæ бис дæр. Ныр ыл æртæ азы дау 
кæны бонджын Нене. Фæзæгъы, кæддæр æй мæ фыд дæ фыдæн 
хаддзоны радта, уал азы йæ фæхордтат, æмæ уын хæлар уæд, ныр 
æй йæ хицау агуры, æмæ йæ раттут, уæ хорзæхæй. Мути зоны, зыд 
лæг ын хæрам кæны, уый, зонынц æй хъæубæстæ дæр. Фæлæ цы 
бакæна иунæг зæронд лæг? Уыдис ын иунæг фырт — йæ ныфс, йæ 
дарæг. Цæхæрцæст лæппу уыд. Уый æгас куы уаид, уæд Нене йæ 
цæсгом не суагътаид, йæ фондз фыртæй дæр дзы Мутийы зæхх бай- 
сыны ныфс нæ бацыдаид. Фæлæ иунæг сæрылхаст вæййы. Уырысы 
æфсад ацы коммæ куы бабырстой иу-ссæдз азы размæ, уæд Мутийы 
сахъ фырт æрлæууыд сæ разы. Æрлæууыд æмбæлтты къордимæ. Сæ 
риутæй æрæхгæдтой знаджы фæндаг, сæ риутыл састой знаджы дже- 
богътæ. Фæлæ хъыримаг нæ лæууы сармадзаны ныхмæ. Хæсгæ мард 
фесты хъæуы лæгдæртæ. Сыгъдысты хъæутæ, калдысты мæсгуытæ, 
æфсад сын рæмыгътой сæ фисынтæ, цæмæй ма уой хæстхъом гæ- 
нæхтæ. Уæд ракалд Мутийы мæсыг дæр. Сынтыл æм æрбахастой йæ 
иунæг фæдоны. Асаст йæ зæрдæ, схырыз йæ ныфсы цæджындз. Фæлæ 
рæстæг — хосгæнæг, цард — æндидзæг. Йæ бинойнагимæ цæрыныл 
фæлвæрдтой, фыдæбон цардыл нымадтой, — хъæувæтк лæгæн йæ 
хæс у æмæ йæ кодтой æгъдауæй, цæхх æмæ кæрдзынæй. Ныр царды 
цалх иннæрдæм разылд. Хицауад æрфидар, бонджынтыл дары йæ 
арм, ауды тыхджынтыл, фарсласæн кæны къæрныхтæн. Уыдонæн 
дæр сæ рохтæ суæгъд сты, æмæ уæгъдибарæй аразынц сæ цард, 
стигъынц сæ кæрæдзи дæр, адæмы дæр. Нал ис æфсарм, хæлы фы- 
дæлты ’гъдау, сæфы адæмы фарн. 
Ненейы хистæр фырттæ дæр уыцы заман уыдысты хæстхъом. 
Фæлæ уыдон хæстмæ нæ равдæлд, — сæ фыдимæ æфснайдтой сæ 

Намыс 59 
фæллой, фынгтæ цæттæ кодтой уæлахиздзаутæн. Нæ фæрæдыд Нене. 
Хæст иутæн зиан хæссы, иннæтæн амонд. Ссардта йæхицæн æнцæйт- 
тæ Нене. Йæ сыхæгтæй, йæ хæстæджытæй знаджы ныхмæ чи ’рлæу- 
ыд, уыдон хицауад хаста Сыбырмæ. Нене сыл нæ батыхст. Сæ бынтæ 
уымæн задысты, æмæ йæ зæрдæ рад йæ туг, йе стæджы сæфтыл. 
Æртæ азы размæ амард Мутийы зæронд фыд. Лæг куы фæдæл- 
сыджыт, уæд Нене мæгуыр лæджы хуым йæ куыст скодта. Мути йæ 
фыццаг ницæмæ дардта. Куыд ис уый гæнæн? Ахæм хæрам куыдзы 
гуыбыны дæр нæ тайы. Науæддæр хъæу хъæд нæу, — адæм, Хуыца- 
уæн табу, нырма адæм сты, уыдон уынынц, хъусынц æмæ нæ бауадз- 
дзысты лæгæн хæрам кæнын. Ахæм хъуыдытæй йæхицæн ныфсытæ 
æвæрдта Мути. Фæлæ Нене æмæ йæ фырттæ ацы уалдзæг афæлдæх- 
той хуым. Хъуыддаг æрцыд адæмы тæрхонмæ. Мути зæронддæр лæг- 
тæй скодта æвдисæнтæ. Уыдон загътой, хуым Мутийы фыды уыд, 
Хъугомы Ненейы фыдæлтæн зæхх никуы уыд, — уанцон хæрам нæу. 
Ницы рауад уыцы мадзалæй. 
Ныр тæрхоны бадынц æртæ хъæуы æртæ хистæры. Хъæу æн- 
хъæлмæ кæсы сæ тæрхонмæ. Фæлæ уыдон бадынц цавд дуртау, зæх- 
мæ кæсынц. Цы зыдтой, уый фæдзырдтой. Æвдисæнтæм фæхъуыс- 
той, Ненейæн фæлæгъстæ кодтой: дæ Хуыцаумæ скæс, хæрамы фæл- 
лой нæ тайы лæгæн, дæ тыхы фæдыл ма цу, мæгуыр лæджы дуры 
сæр ма ныууадз. Нене нæ басаст, йæ цаст нæ фæныкъуылдта. Иу 
афон адæмыл афæлгæсыд æмæ загъта: 
— Æз, тыхы фæдыл чи цæуы, ахæм нæ дæн. Мæ фыд уыдис 
комы кадджындæр лæг, мæхæдæг уе ’хсæн цæрын, æгъдау кæнын, 
мæ зæххы сойæ сымах дæр хайджын вæййут. Хицауады раз нымад 
лæг дæн, мæ дзырдæн аргъ ис. Нæ мæ фæнды, хъуыддаг уыдонмæ 
бахæццæ уа, уый. — Нене та адæмыл йæ цæст ахаста, фæндыд æй, 
йæ ныхæстæй сæ уæны мигъ бацыд æви нæ, уый базонын. 
— Къæрных арвы хъуг дæр давы, фæлæ хицауад хъуамæ арв 
æмæ зæхх кæрæдзийæ иртаса, — сдзырдта æртæ хистæрæй иу. 
Уыцы ныхас Ненейы бафтыдта ног хъуыдыйыл. Исдуг æдзынæг 
кæсгæйæ алæууыд, стæй загъта: 
— Мæнæ мæ хуымпъыр — мæ тыхы нысан, мæнæ мæ бæрцытæ — 
мæ фарны нысан. Нæй дзы дамбаца, нæй дзы топпыхос. Уыдоны ис 
сыджыт — мæ фыдæлты зæххæй. Уымæй хæрын ард: зæхх мæн у. — 
Лæг хуымпъыр æмæ бæрцагъудæй сыджыт æркалдта йæ армы дзыхъ- 
хъы, стæй йæ бакалдта йæ дзыхы. 
Нене ард бахæра, уый дзы ничи домдта. Адæм фæуыргъуыйау 
сты. Ненемæ афтæ фæкаст, æмæ йæ фæнд ацыд, йæ ми басаста адæ- 
мы, ныр йæ тын йæ къух ссардзæн. Уалынмæ фæсивæдæй чидæртæ 
сæ хъаматæм февнæлдтой. Æртæ хистæрæй иу йæ къух хæрдмæ сис- 
та. Лæппутæ сæ бынаты, куыд уыдысты, афтæ лæугæйæ баззадысты. 
— Хуыцау дын ма уæд, Хуыцау! — загъта къуызгæ хъæлæсæй 
зæронд лæг. — Мах дын ард нæ хæрын кодтам. Ныр нæ зындоны 

60 
Джыккайты Шамил 
баппæрстай. Ард табуйаг хъуыддаг у. Баууæндæм ыл, æмæ уæд адæ- 
мы раз нæхи худинаг кæнæм. Хъуамæ нæхи скæнæм куырмытæ, 
къуырматæ, æнæсæртæ. Ма йыл баууæндæм, æмæ уæд та Хуыцауы 
раз кæнæм нæхи тæригъæдджын. 
— Йæ ард дæр мæнгард æмæ йæ сомы дæр! — фæхъæр кодта 
кæстæртæй иу цыбырдым лæппу. 
Хистæр йæ арм фезмæлын кодта. Фæсивæд фæсабыр сты. Дык- 
каг зæронд йæ мидбынаты арафт-бафт кодта, стæй загъта: 
— Замана у, замана... 
Уыйадыл Ныхас фестад ныв. Цыдæр æрвон тых адæмы æрцавта 
нымæтын ехсæй, æмæ фестадысты дуртæ. Удæгас дуртæ. Тæлфынц 
сæ зæрдæтæ, цæвы сæ туг, фæлæ нал кусы сæ сæрымагъз, нал змæ- 
лынц се ’взæгтæ. Афтæ у, æндæр зæриндзых зæрæдтæ цæмæн ба- 
дынц æмырæй? Цæуылнæ дзурынц мæлгъæвзагæй ацы хæрамыл? 
Уадз æрхуда мæнгард лæг йæхиуыл. Уадз æмæ фидар уой фæтк 
æмæ æгъдау! Æви гуырысхо кæнынц, нырмæ бæлвырд цы зыдтой, 
уыцы хъуыддагыл? Зæрдæмæ ныккæсæн нæй. 
Кæсынц æдзынæгæй зæхмæ. Тæрсы Мути, тыхсы. Нене ахæм 
æбуалгъ ми бакæндзæн, уый æнхъæл нæ уыд. Ныр тæрхоны лæгтæ 
ардыл куы баууæндой, уæд сæфы. Сыдæй мæлдзæн, уый мæт нал 
кæны, йæ худинаг мæлæтæй фыддæр уыдзæн. Дæ зæххы гæппæл 
дын исчи къæйныхæй байсæд, уый мардæрцыд у. Иу хъамайы зæ- 
ронд нæм ис, æмæ уый та куыд нæ абастон мæ роныл, уый! — ахæм 
хъуыды февзæрд йæ сæры. 
Хъамайæ пайда нал ис, фæлæ кауы мих уæддæр куы бафтид 
къухы, — фæйнæрдæм акæстытæ кодта Мути. Уыцы сахат адæмы 
’хсæнæй иу лæг размæ рахызт. 
— Нæ буц хистæртæ, хатыр бакæнут. Лæг мæнг ард бахордта, 
уый уынæм. Æз ма зонын иу фæлварæн. Хатыр бакæнут, хистæртæ. 
Кæд Нене раст у, уæд Дзаноты Джыгъайы йе ’ккой ахæссæд мæнæ 
Ныхасы рæзты. 
Адæм исдуг джихæй аззадысты. Уыцы рæстæвзарæн уыд хъо- 
дыйæ фыддæр æфхæрд. Джыгъа — фидиссаг ус. Уый сæккой кæн 
æмæ йæ рахæсс-бахæсс кæн, уымæн хъуыд стыр æфсон. Æмæ йын 
æфсон та куыд нæ уыд. Зæххæй зынаргъдæр ницы ис. Йæ исын 
цард исынæй æвирхъаудæр у. Хистæртæ уыцы фæлварæныл куы 
сразы уой, уæд Ненейы бахъæудзæн йæ къух сисын кæнæ зæххыл, 
кæнæ йæ намысыл. Зæхх æмæ æфсарм æвæрд æрцыдысты тæрхоны 
тæрæзтыл. Алчидæр ныккаст йæ зæрдæмæ, йæ сагъæсты уыны уыцы 
барæн, æвзары, уæззаудæр кæцы тæбæгъ разындзæн, уый. 
— Фарн уæм бадзурæд, хистæртæ! — адæмы йæхимæ æрыхъу- 
сын кодта Нене. — Фыдæлты фарн сæфы. Ныхас тæрхондон нал у. 
Æнæфæнык къæбæдатæ дзырдæппарæн кæнынц. Макæ зæгъæг сын 
нæй. Уый цы у, уый? 

Намыс 61 
Æртæ хистæры кæрæдзимæ бакæсынц. Урсбоцъо хистæр дзуры: 
— Хорз адæм! Æз базæронд дæн ацы хъæуы. Мутийы фыд нæ, 
фæлæ уый фыд Адтойы дæр æрæййæфтон. Зыдтон — Хъугомы хуым 
уыдон зæхх уыд. Ныр Нене нæ разы ард бахордта сыгъдæг сыджы- 
тæй. Хуыздæр хос нал и. Гигойы фæндыл ныллæууæм, скæнæм фы- 
дæвзарæн. 
— Нæ уыдзæн уый! — тызмæг хъæр фæласта Нене. — Ам Ныхас 
и æви хынджылæгдон? Кæд уæ бон хъуыддаг æвзарын нæу, кæд 
фыдæлты æгъдауæн аргъ нал кæнут, уæд æз хъуыддаг дæттын хица- 
уадмæ. Уыдон æй равзардзысты. 
— Хицауад тыхджын у, уый зонæм, бавзæрстам æй. Арæхсы 
хъуыддæгтæ æвзарынмæ, уый дæр нæ уырны, хъусæм æй, — фида- 
рæй дзуры хистæр. — Фæлæ нæм хицауадæй ма хъыз. Мах нырма 
адæм стæм, нырма не ’гъдау йæ бынаты ис. Нæ хъуыддæгтæн нæхæ- 
дæг — сæ зонæг, сæ тæрхонгæнæг. Дæуæн та, Нене, уый зæгъæм: 
кæд дæ ард мæнг нæу, уæд рæстæвзарæн скæн — де ’ккой нæ рæзты 
ахæсс Джыгъайы. 
Мути сулæфыд, цыма пъæззыйæ феуæгъд, афтæ. Лæг бахæр- 
дзæн мæнг ард, фæлæ уый бæрц худинаг йæ сæрмæ не схæсдзæн. 
Нене бирæгъ у. Бирæгъæн цæсгом нæй. Фæлæ адæмы раз йæхицæй 
хæрæг куыд сараздзæн? Уыцы хъуыдытæй йæ зæрдæйы ссыгъд æнæ- 
бары ныфсы рухс. 
Æндæр сагъæсты уыд Нене. 
Уалынмæ лæппутæ æрбакодтой Джыгъайы. Йæ конд — хæйрæг, 
йæ уынд — æлгъыст. 
— Фарн уæ куывды! — дзуры Джыгъа къæйныхæй. — Уæ разы 
куы ницы ис, уæд мæ цæмæ хонут? Нæхимæ заманайы къацциутæ — 
сывæллæттæ мын сæ ахæрдзысты. 
— Дæ сæр нæ бахъуыд, Джыгъа, — дзуры хистæр. — Нене, дæу- 
мæ у мæ ныхас. Кæд Хъугомы хуым сымах у, кæд дæ ард æцæг у, 
уæд Джыгъайы де ’ккой скæн. 
Джыгъа фыццаг бацин кодта, цытджын лæгты мæ сæр бахъуыд, 
зæгъгæ, стæй, хабар куы фембæрста, уæд батыхст, фефсæрмы. Фæлæ 
йæ зæрдæ йе ’муд æрцыд æмæ загъта. 
— Хынджылæг ма кæнут, сылæн хæрæгыл бадын худинаг у. 
Чидæртæ бахудтысты. Хистæртæ бамбæрстой, хъуыддаг хъазын- 
мæ аздæхдзæн, уый, æмæ урсбоцъо сыстад. 
— Нене, адæм дæумæ кæсынц. Тæрхондон домы дæуæй æгъдау. 
Нене фенкъуыст йæ бынатæй. Бацыд фидар къахдзæфтæй Джыгъа- 
йы размæ. Бакаст ын йæ чъиллон цæсгоммæ. Йæ цæст æрхаста усы 
бызгъуыртыл. Йæ дыууæ къухмæ йын февнæлдта, йе ’ккой йæ бап- 
пæрста æмæ йæ фæхæссы. Адæм æндзыгæй лæууынц. Нене сæ æлгъи- 
ты, фæлæ уыдон ницы хъусынц. Нæ хъусынц Джыгъайы цины хъæртæ 
дæр. Нене æртæ зылды æркодта Ныхасы фæзы æмæ æрæппæрста йæ 

62 
Джыккайты Шамил 
уаргъ. Ус ыл фæцъæхахст ласта: «Оцани ма кæн, мæ хæрæг, мæ 
бæрзæй мын састай!» Фæлæ уыцы ныхæстæ худæг нал фæкастысты 
адæммæ. 
Мутийыл фæстæмæ пъæззы ныббадт. Йæхимидæг æнæбары хъу- 
ыргъуындæг кæны, фæнды йæ хъæр кæнын, фæлæ йæ бон нæу. Йæ 
сурхид акалд. Кæддæр ма йæ сæры иу хъуыды стъæлфæнау спæртт 
кодта — зæххæй дур сисын. Фæлæ уыцы хъуыды дæр уайтагъд ахуыс- 
сыд. Æрмынæг йæ цæсты рухс, æмæ йыл дуне баталынг. 
Æрæджиау урсбоцъо зæронд сфæрæзта дзурын: 
— О Хуыцау, æркæс, тæригъæд бакæн... Не ’хсæн хæйрæг сæв- 
зæрд. Табу дæуæн, Хуыцау, дæ фæдзæхст нæ бакæн... 
Хъулонзачъе лæг йæ лæдзæг зæххыл æрхоста æмæ загъта: 
— Нене, дæ хъуыры аирвæзæд уыцы зæхх. Ма дзы бафсæд. Йæ 
хор дын хæрам уæд, куыд хæрам кæныс, афтæ. Джыгъайы ’мæрдты 
дæр де ’ккой фæхæсс! 
— Пуй, æнæуынон фæу! — йæ зæрдæйы тыппыртæ суагъта æр- 
тыккаг хистæр лæг дæр. 
— Багъæцут, æз уын, тæрхон цы у, уый фенын кæндзынæн! — 
бартхъирæн кодта Нене æмæ араст Ныхасæй. — Хæрджытæ! — иу хъæр 
ма фæкодта уынджы тигъыл, йæ къух сæм бавзыста æмæ фæаууон. 
— Мæ хæдзар фехæлд! — æрæджиау мæрдон хъæлæсæй сдзырдта 
Мути. 
— Хуыцау æй фесафæд дæ тæригъæдæй, мах бон ын ницы у. 
Æгъдауы сæрты ахизæн нæй, — хъæрзæгау загъта урсбоцъо зæронд. 
Цыма йæ аххос уыдысты ацы хъуыддæгтæ, уыйау йæ сæр æруагъта, 
йæ лæдзæгыл æрæнцад. 
Размæ та рахызт Гиго. 
— Хорз адæм! Æгъдау махæй хистæр у. Фæлæ адæм куы стæм. 
Мæгуыр лæг не ’хсæн куы фесæфа, уæд уый не сæфт у. Æз цы 
зæгъын? Хъæуæн ис æхсæны хуым. Уымæй Мутийæн иу бонгæнд 
радих кæнæм. 
— Раст зæгъы! Раст зæгъы Гиго! — схор-хор кодтой Ныхасы адæм. 
— Хуыздæр фæут, — æхсызгон улæфт скодта урсбоцъо зæронд 
æмæ йæ сæрыл схæцыд. 
— Уæ фарн тыхджын уæд, æгайтма уæм ахæм зæрдæ ис! — 
загъта хъулонбоцъо зæронд. — Хуыцауæн уарзон адæм стут, мæнæ 
хъæубæстæ, æмæ уын мæ сæрæй кувын. 
Ныхас райхæлд. Адæм хъæууынгты ахæлиу сты. Сæ ныхас, сæ 
дисæн кæрон нал уыди. 
Рацыд къорд азы. Нене хъæздыгæй хъæздыгдæр кодта. Йæ ас- 
тæуккаг фырт, уыгæрдæныл фæбыцæу, афтæмæй фæмард кæйдæр 
къухæй. Марæг баци Сыбыры хай, уыгæрдæн — Ненейы хай. Йæ 
кæстæр фырты йæм фæсæфцæгæй сынтыл æрхастой. Адæм удæн ныхас 
кодтой. Чи дзырдта, уыд абырджытимæ баст æмæ давгæйæ фæмард, 

Намыс 
63 
чи та хабар кодта, зæгъгæ, фæмард йæ фыды знæгты къухæй. Не- 
нейы цæджындзтæй дыууæ ракалд, фæлæ йæ цард æнцади тымбыл 
исбоныл, æмæ йæ хæдзар нæ цудыдта. Адæм дзы се сæфт уыдтой, 
фæлæ сæ Нене мурмæ дæр нæ дардта. Цы сты адæм тыхы раз? 
Фæззыгон сыфтæр — уады амæттаг. Фæлæ ис тыхæй карздæр тых. 
Уый у мæлæт. Уый никæмæн бары — нæдæр цагъарæн, нæдæр пад- 
дзахæн. Æмæ йæ цæфæй рафæлдæхт домбай лæг Нене дæр. 
Хъарджытæ кæны йæ ус, сæ цæссыг калынц йæ идæдз чындзы- 
тæ. Йæ хистæр фырт Бибарс кулдуар байгом кодта, йæ бинойнаг 
къуымты зилæнтæ кæны, сæ цот кæрт æмæ мус æфснайынц. 
Хъуысы хъарæг хъæуыл. Фæлæ хъæу, цыма æдзæрæг фæци, 
афтæ ныссабыр, ныхъхъус. Зианмæ цæуæг нæй. Адæм сæ дуæрттæ 
сæхгæдтой. 
Бон цæуы. Сихорафон сси. Уæддæр мæрддзыгой зынæг нæй. 
Бибарс тыхсы, катай кæны. Иу афон лæппутæй иумæ фæдзырдта 
æмæ йæ барвыста сыхæгты зæронд лæгмæ — зиан æрцыд æмæ йын 
уынаффæ хъæуы. Лæппу фæстæмæ раджы æрбаздæхт, фæлæ сыхаг 
уæддæр нæма зыны. Хъæутæм хъæргæнæг æрвитын хъæуы, фæлæ 
сых цыма хасты фæци — иу змæлæг дзы нæй. Рагацау зæгъын хъæуы 
ингæнкъахджытæн, кусартгæнджытæн, фæлæ лæппутæн сæ кой, сæ 
хъæр никæцæй цæуы. 
Тыхсы Бибарс, катай кæны, рафт-бафт^байдыдта. Изæрырдæм 
сыхаг хъæутæй æрцыдысты Ненейы хотæ. Йе-гъе кæнынц, сæ уæр- 
джытæ хойынц, сæ рустæ тонынц, сæ дзыккутæм лæбурынц. Цæуыл 
марынц сæхи? Нене сын цæрынхъуагæй нæ амард, йæ бинонты мæ- 
гуырæй нæ уадзы. Сылгоймаджы зæрдæ зонаг у. Хатынц хотæ цы- 
дæр æнамонд хабар. 
Дыккаг райсом сых сæ хæдзары куыстытæ ахицæн кодтой. Баз- 
мæлыд хъæу. Адæм уынгты цæуынц иугæйттæй, къордгæйттæй. Цæ- 
уынц, фæлæ зианджыны дуармæ ничи здæхы, æмбырд кæнынц Ны- 
хасмæ. Лæууынц, æнхъæлмæ кæсынц. 
Уалынмæ æрбацыдысты фондз хъæуы фондз хистæры. Адæм сын 
сæ сæртæй акуывтой. Зæрæдтæ арфæ ракодтой æмæ æрбадтысты дур 
бадæнты. Исдуг сæ дзыхæй ныхас нæ хауд. Стæй урсбоцъо зæронд 
сыстад. Кæддæр ам тæрхоны куы бадт, уæд дæр йæ азтæ дзæвгар 
уыдысты, фæлæ фидар уыд. Ныр баруад, гæзæмæ фæгуыбыр. Лæууы, 
цыма дзы йæ ныхас ферох, афтæ, кæсы адæммæ. Уалынмæ схæцыд 
йæ сæрыл æмæ дзуры: 
— Фарн уæм дзурæд, хорз адæм. Зын уавæры стæм, зиан æрцыд 
хъæубæсты. Мардæн хъæуы æгъдау кæнын. Нене уыд нæхицæй, нæ 
туг, не стæг. Царди не ’хсæн. Царди, фæлæ цардæвзарæн нæ кодта, 
кодта тыхæвзарæн. Хæлдта фæтк, хордта мæнг ард. Адæмы ’хсæнмæ 
хаста хæрам æмæ фыдæх. Зæхх — нæ раттæг, нæ дарæг. Нене дзы 
кодта тыхтона, йæ цоты ардыдта фыдракæндыл. Йæ азарæй æрцыд 

64 
Джыккайты Шамил 
фыдбылызтæ, калди туг, бабын сты цалдæр хæдзары. Мардмæ цæ- 
уын нын фыдæлтæй баззад. Фæлæ ацы хатт бафтыдыстæм зын уавæ- 
ры, æмæ уæ курын уынаффæ. 
— Уый фыдгæнæг уыд! — Уый лæг нæ уыд! — Уымæн йæ мард- 
мæ цæуын нæ хъæуы! — хъæр систой алырдыгæй. 
Сыстад дыккаг хистæр. Адæм фæсабыр сты. 
— Нене цы уыд, уый зонæм. Фæлæ мардæй цы агурæм? Хъуы- 
дис ыл хъоды кæнын. Нæ нæм разынд уыцы зонд, уыцы ныфс. Хуы- 
цау — тæрхонгæнæг. Уый йын йæ къабæзтæ æрæхсæста. Фаг ын уæд 
Хуыцауы цæф. 
— Уый хъоды уыд! — дзуры Гиго. — Лæгау лæг нал цыд йæ 
хæдзармæ, нал æй хуыдта йæ фынгмæ. Уымæн бынат нæй нæ уæл- 
мæрдты! 
— Бабын кæндзæн мæрдты! — райхъуыст кæйдæр ныхас. 
— Хорз адæм, — йæ хъæлæс фæбæрзонд кодта урсбоцъо зæронд. 
— Адæмы фыдæх Хуыцауы азарæй тыхджындæр у. Хъуамæ фыдгæ- 
нæг тæрса адæмы фыдæхæй. Уый нæй, уæд æгæнон уæгъдибар кæны, 
æмæ сæфы адæмы фарн. Цы фæнд уæм ис, хорз адæм, зæгъут æй. 
— Нæй уымæн бынат нæ уæлмæрдты! 
— Мах æнаккагæн æгъдау нæ кæнæм! 
— Фæсивæд, сымах стут нæ дарæг, нæ ныгæнæг. Сымахмæ та 
цы хъуыды ис? — фæрсы хистæр. 
— Махæй уымæн ингæн ничи скъахдзæн. Йæ чырыныл ничи 
схæцдзæн. 
— Адæмы фарн сæфт ма уæд, — загъта хистæр æмæ сбадт. 
Адæм фæкъордтæ сты, къутæртæй-къутæртæй лæууынц, ныхас 
кæнынц. 
Ненеты кæртæй цæуы фысты уасын, галты богъ-богъ. Сæ мæлæт 
базыдтой æмæ сæ тæригъæд Хуыцаумæ хъарынц. 
Кæсынц адæм — æрбацæуы Бибарс, Ненейы хистæр фырт. Ничи 
йæм раздæхта йе ’ргом, ничи йын кæны тæфæрфæс. Сæ ныхас ныу- 
уагътой, лæууынц æнцад. Уый баздæхт хистæртæм. 
— Цопан, зиан ныл æрцыд, стыр зиан. Нæ мардыл нын кæугæ 
нæ кæнут, æмæ уæ кæуын ничи домы. Фæлæ йын æгъдау кæнын 
цæуылнæ уадзут, цы фæнд кæнут? 
— Мах цы кæнæм, мах? Адæмы фарн цы зæгъы, уый кæнæм, — 
зæгъы урсбоцъо зæронд. — Æгъдау халын нæу нæ бон. 
— Æгъдау халут, æгъдау! Хистæртæ стут, фæлæ радийут! — тæвд 
кæны Бибарс. 
— Хистæрты æфхæрын фæтк халын у. Рыст адæймаг дæ, æмæ 
дын уый хатыр уæд, — дзуапп дæтты Гиго. 
— Ныхас уынаффæ рахаста: Ненейæн бынат нæй нæ хъæуы уæл- 
мæрдты, — фидар хъæлæсæй зæгъы дыккаг хистæр. 
— Уый æгæнон ныхас у. Барст уын нæ уыдзæн! Ненейы туг 
нырма нæ байсыст! — æртхъирæн кæны Бибарс. 

Намыс 
65 
Уыцы афон Ныхасы уæлбæхæй æрбалæууыдысты пъырыстыф 
æмæ фондз хъазахъаджы. Пъырыстыф саргъыл хъал бадт кæны, йæ 
рахиз къух йæ синысæр æрæвæрдта æмæ дзуры: 
— Ам чи халы закъон? Цæмæн стут ам æмбырд? Бунт кæнут? 
Нене паддзахæн хион лæг уыд. Уымæн æгъдау хъæуы. 
— Хион æмæ лæггадгæнæг кæмæн уыд, уый йын скæнæд æгъдау, — 
дзуапп дæтты урсбоцъо Цопан. 
— Æз уын зæгъын: цæут æмæ зианы хъуыддаг кæнут. Ингæн 
скъахут. Хист, хæрнæг цæттæ кæнут. Бон цæуы — афон у. 
— Хорз адæм, уынут? Ненейы сæрхъызой нæм æртхъирæн кæны, 
тыхæй нæ домы лæггад кæнын. Цы зæгъут, цы дзуапп уæм ис? — 
фæрсы хистæр. 
— Мах нæ ныхас загътам. Фыдгæнæгæн нæй æгъдау кæнæн. 
Нæй йын бынат уæлмæрдты! — дзурынц адæм æмхъæлæсæй. 
Пъырыстыф ацамыдта хъазахъæн. Уыдон сæ хотыхтæм февнæлд- 
той. Фæцыд иу гæрах, æмæ сæтдзæйæ аззадысты. Пъырыстыф акаст 
алырдæм. Мæсгуыты рудзгуытæ æмæ чъырынты сæртæй кæсынц хъæуы 
лæппутæ, сæ хъыримæгтæ уазджытæм арæзт. Пъырыстыф иудзæвгар 
рæстæг сагъдауæй алæууыд, стæй йæ бæх разылдта æмæ афардæг йæ 
салдæттимæ, цыдæр æртхъирнтæ йæ дзыхæй калд, афтæмæй. 
Асаст Бибарсы ныфс. Лæгъстæ кæны хистæртæн, куры хатыртæ — 
хъусæг æм нæй. Фæстагмæ æрхаудта йæ зонгуытыл зæрæдты раз. 
— Лæппу, уæлæмæ сыст, афтæ нæ фидауы, — зæгъы Цопан. — 
Бирæ хæрам фæкодтат фыдæй, фыртæй. Уый нын фаг нæ уыд. Ды 
нæм æрбакодтай æфхæрджытæ, сардыдтай ныл хицауады. Æгæр 
хæрам у уый, æгæр. Ныр дын зæгъын ацы адæмы номæй: уæхæдæг 
фаг стут зиан бавæрынæн. Дæлæ Хъугомы, хинæй цы зæхх байстат, 
мæгуыр хæдзар цы хуымыл байсæфтат, уым бавæрут уæ зиан. Йæ 
уæлмæрд уыдзæн ныстуан фыдгæнджытæн. 
Сыстад Бибарс. Иæ цæстыты зынд йæ зæрдæйы маст, фæлæ 
уымæй карздæр та уыди адæмы æдзæм маст. Цы хъом у тызмæг 
æхсæрдзæн æндон айнæгæн? Йæ бон базыдта æнамонд зианджын 
æмæ сæргуыбырæй араст йæ хæдзармæ. 
Ненейы кæстæртæ скъахтой ингæн хуымыхъус. Бавæрдтой мар- 
ды. Скодтой йын хист. Фынгыл нæ бадтысты урсбоцъо зæрæдтæ, 
рухсаг кодтой бинонтæ, æрцæуæг хионтæ. 
Ныр хуымыхъус зыны гæзæмæ тыппыр. Сæрды фæвæййы хæм- 
пæлы бын, зымæг æй æрæхгæны хæххон мит. Фæлæ уыцы къуып- 
гонд рох нæу хъæубæстæй. Мысынц æй, хъæуа-нæхъæуа, уæддæр. 
Дыууæ лæджы фæбыцæу сты, кæрæдзийы ныхасыл гуырысхо кæ- 
нынц, уæд та фæзæгъынц — мæстыйæ кæнæ хъазгæйæ: «Кæд мæнг 
зæгъыс, уæд мын хуымыхъус Ненейæн фæлдыст фæу». 
Æвæдза, кæд æлгъыст исты давы, уæд Нене Сырдонæй фыддæр 
фæци йæ хъæубæстæн. 
1992 азы 4 январь 
5 Джыккайты Шамил 

ХÆСНАГ 
Изæрмилтæ. Хъæуы Ныхас исдуг æрæнцад æмæ ныссабыр. Лæг- 
тæн сæ уанел ахицæн, æмæ алчи йæ хæдзар æрцагуырдта. Ныхас 
уæгъдæй баззад, æмæ йæ лæппутæ бацахстой. Къæйныхтæ æрбадтыс- 
ты зæрæдты бадæнты, æфсарм кæмæ ис, уыдон лæууынц. Хъал фæси- 
вæд сты æмæ хъал ныхæстæ кæнынц. Сæхи ирхæфсынц, уæдæ цы 
кæной, хъæуы æндæр фадат нæй. Ам хъуамæ уай къæрцхъус æмæ 
цыргъæвзаг. Дзырдмæ дзырд нæ арыс, уæд дæ кæртæй æддæмæ ма 
кæс. Хъазын нæ зоныс, нæ арæхсыс, уæд æмгæрттæн фестдзынæ хъа- 
зæн хъул. Æмæ ам, Ныхасы, се ’взæгтæ дауынц, цыргъ сæ кæнынц. 
Ныхас сæм æрæфтыд æхсары тыххæй. Кæйдæр зæрдыл æрлæу- 
уыдысты Чермены хабæрттæ, иннæ æрымысыд Хазбийы сгуыхт. Тау- 
рæгъ хорз у, фæлæ хъуамæ лæппу йæхæдæг уа бæгуылæг. Æмæ 
мысынц, цы хæтæнты ахаттысты, уыдон. Мысынц аргъæуттæ, уæдæ 
цы кæнынц. Тæрхъус чи амардта, уый йæ фæранк хоны. Кæрæдзи 
къахынц æмæ худæгæй мæлынц. 
Сæ иу зæгъы: 
— Хетæджыстæн, æз Дзæрæхæй æртæ бæхы æртардтон. 
— Тобæ зæгъ, сомы дæ цæмæн хъæуы? — фæрæвдз æм иннæ 
цæхæрцæст. — Æз дæ федтон мæхи цæстытæй, знон сæ хызтай хъæу- 
гæрон — æртæ хъыбылы. 
Гъæйдæ-гъа, лæппуты худындзæг атыдта, сæ фæрстæ хæлынц. 
— Уалдзыгон бæхтау цы мыр-мыр кæнут? — уайдзæфау фæрсы 
фыццаг лæппу. — Æз, цы уыд, уый зæгъын. 
— Æмæ æз мæнгæй цы зæгъын? — йæхи раст кæны дыккаг. — 
Æцæг хъыбылтæ нæ уыдысты, фæлæ хъазтæ. 
— Фæрнæй фæдар дæ цыргъ æвзаг, — æхсызгонæй йын дзуапп 
авæрдта фыццаг, æдзынæг æм ныккаст æмæ йæ ныхасыл афтыдта: — 
мæ куыдзы дæлдым. 
Лæппутæ сæ худынæй арв сæ сæрыл систой. Кæмæндæр та йæ 
зæрдæйы ныххауд сау зынг. 
— Гъе уый дæ нæ хъуыд, Тебо? Йе ’взаг æрцындз у, уый нæ 
зоныс? Цы йæ къахыс! — йæ мастыл ын цæхх æрызæрста чидæр. 
Худæн æхсæв сыл кæны, æмæ сæ ныхас цæуы дарддæр. Уæд та 
фыццаг лæппу зæгъы: 

Намыс 
67 
— Æз тар æхсæв Арыхъы рæгътыл цæудзынæн æмæ мæ цæст 
дæр нæ фæныкъулдзынæн. 
— Арыхъ йæ бынаты уадз! — йæхи та нæ баурæдта, Тебо кæй 
хуыдтой, уый. — Джигитт дæ, уый зонæм. Бæтæйы фырттимæ хæ- 
тæнты цыдтæ, уый дæр нæ рох нæу. Уырны мæ, ды мæйдар æхсæв 
уæлмæрдтæм дæр бауæнддзынæ. 
— Хъæлæкк, бауæнддзынæн. 
— Ныууадз, Тæрхъан, уæлмæрдтæм цæуын æдас нæу, — монцты 
тæвд уазал кæны чидæр. — Мардимæ хæцæн нæй. Стæгдар йæхиуыл 
карды цæф нæ уадзы, нæмыг æм æмгæрон нæ цæуы. Мардæй Сау 
Барæг дæр тæрсы. Æхсæв куы растынц, сæ дæндæгты къæс-къæс 
куы фæцæуы, уæд Сау Барæг лидзæг фæвæййы, йæ сау Лæгæты арф 
нымбæхсы. Кæй рацахсынц, уый Барастырмæ ахæр-хæр ласынц. 
— Бæгуыдæр, — ныхас айста, хистæры дурбадæны къуырф бадт 
чи кæны, уыцы лæппу. — Æхсæв уæлмæрдтæм мæ фыды фыд Текко 
дæр нæ уæндыд. 
— Текко! Мæлæты бæдæйнаг! — бæгуылæгау фæхъæр ласта Тебо. — 
Æмæ цы у Текко Тæрхъаны раз? Тæрхъан дæр йæ мадæн лæппуйæн 
райгуырд. Иугæр зæгъы, уæд ыл гуырысхо нæй. Хæснаг кæнæм? 
— Кæнæм! — хъæддыхæй загъта Тæрхъан. 
Тебо æмæ Тæрхъан кæрæдзимæ сæ къухтæ радтой. Чидæр сын 
сæ æрмтты æлхынцъ æркъуырдта, æмæ хæснаг фидаргонд æрцыд. 
Æхсæв — мæйдар. Авд хойы схæццæ сты арвы астæумæ. Стъалытæ 
тыбар-тыбур кæнынц, хъазынц, худынц, сæ фидауц цæстытæ рæв- 
дауы, фæлæ рухсæн ахъаз нæу. Бæстæ — сабыр, фæлмæн æмæ хъарм. 
Æрмæст дардæй гæзæмæ зæлтæй зæлы æрхы дон, хатгай зæронд 
зæппæдзтæй райхъуысы уыджы уаст. Ныртæккæ Тæрхъан араст уы- 
дзæн Уæлхъæумæ, уæлмæрдтæм, равдисдзæн йæ хæлæрттæн йæ ныфс, 
йæлæджыхъæд. 
— Фæлæуу-ма, фæлæуу! — цыдæр та æрымысыд Тебо. — Цæмæй 
зондзыстæм, уæлмæрдты уыдтæ, уый? 
— Куыд цæмæй? Мæ фæдыл цæут æмæ кæсут. 
— Мæнæ Сырдон! Кæй сайыс ды? Дæ фарсмæ куы уæм, уæд 
арсы хуыггоммæ дæр балæс. Фæлтау афтæ бакæн: иу къæбæл ахæсс 
æмæ йæ Теккойы цырты цур ныссадз. Райсом æхсæвыцъæхæй ссæу- 
дзыстæм æмæ йæ фендзыстæм. 
Тебо хъама фæцъортт ласта, ставд лæдзæг дзы æрсæрфта, лыг- 
гаджы кæрон ацамадта, æртæ угарды йыл ныккодта æмæ йæ фæсагъ- 
та Тæрхъаны къухы. 
— Ныр дæ куыст кæн, мах дæм ам æнхъæлмæ кæсдзыстæм. Тагъд 
скъæр, уыцырдæм — сæпп, ацырдæм — гæпп. 
Араст Тæрхъан, ахицæн Ныхасæй, аныгъуылд æхсæвы тары. 
Иннæтæ сæ ныхас кæнынц. 

68 
Джыккайты Шамил 
Рæстæг цæуы. Тæрхъан зынæг нæй. Алы диссæгтæ йыл мысынц, 
худынц, сæхи ирхæфсынц. Фæлæ æвидигæ æрмæст хæххои дæттæ 
сты. Цад байсысы, цъай бахуыскъ вæййы. Равдæлон сæ худындзæг. 
Æмæ фæлмæцын байдыдтой. Уæд Тебо зæгъы: 
— Ауыстæн, цæхджын сайд нын фæкодта. Сырдоны ми, Сырдо- 
ны! Аууæтты ахъуызыд æмæ сæхимæ адымдта. Афонмæ йæ мады 
дæлфæдтæм хуыр-хуыр кæны. 
Уыйадыл лæппутæн сæ равг асаст, сæ цин æрмынæг. Кæрæдзи- 
йæн хæрзæхсæв загътой æмæ хъæуынгты фæхæлиу сты, алчи дзы 
æрцагуырдта йæ хъарм хæдзар. 
Æхсæв ахицæн. Хур рараст йæ дард балцæй, йæ зæрин тынтæ 
рауагъта йæ разæй, рухс кæнынц хæхты урс сæртæ, хæссынц боны 
фарн æмæ царды цин. 
Хæснаггæнджытæ фæсырдтой сæ хуыссæг. Зонынц, Тæрхъан сыл 
хинæй рацыдис, уый. Иæ хъуыддаг сæ цымыдис нал кæны, фæлæ 
уæддæр иугай цæуынц бæрæг ранмæ, — ныхасæн ивæн нæй. Æрты- 
гуыр вæййынц уым, æнхъæлмæ кæсынц, фæлæ сæ хæлар нæ зыны. 
Нæй æмæ нæй. Иутæ йæм мæстæй хæлынц, хонынц æй фынæйы 
дзæкъул, фæлитой æмæ сайæгой. Иннæтæ тыхсынц, — цы фæци, 
мацы йыл æрцæуæд. Фæстагмæ иу лæппу фæдисонау æрбауад æмæ 
тарстхуызæй зæгъы: 
— Тæрхъаны йæ мад агуры. 
Лæппутæ кæрæдзимæ бакæсынц. Æнæ хъыпп, æнæ сыппæй, цыма 
ницы ’рцыд, афтæ сисрæбынты атындзыдтой уæлмæрдтæм. Хъæугæ- 
рон куы фæаууон сты, уæд рæвдздæр азгъордтой. Мæнæ уæлмæрд- 
тæ. Æрлæууынц, афæлгæсынц, — цæст ницæуыл хæцы. Теккойы уæл- 
мæрд — астæуæй. Уырдæм сæ ных сарæзтой, цæуынц сабыр, хъав- 
гæ, хъуызæгау. Бахæццæ сты. Æваст сагъдауæй аззадысты. Æрцыд, 
цæмæй тæрстысты, уый. Цырты раз, уæлмæрды фарсмæ Тæрхъан 
дæргъæй хуыссы. Лæппутæ джихæй кæсынц. Иу афон Тебо æрæв- 
нæлдта лæппумæ. Фесхъиудта, ныккæрзыдта. Тæрхъан ныууазал, 
ныддæвдæг. Дæ фыдгул дæр афтæ мард уæд... 
Йæ уæлхъус лæууынц. Цы кæной, уымæн ницы зонынц. Сау ха- 
бар сынтæй уæлдай нæу — фехъуыст хъæумæ. Сых рафæдис кодтой, 
цæуынц иугæйттæй, цæуынц чыртæй-чыртæй. Дæлæ йæ мад ссæуы 
йæ уæрджытæ хойгæ, тоны йæ рустæ, æрхауы йæ зонгуытыл, хъуы- 
сынц йæ богътæ, йæхи хурхбæстытæ кæны йæ иунæджы мæрдæй. 
Ныхасæн æфсон хъæуы æрмæст. Рахъæр хæснаджы хабар. Адæм 
джис-къус кæнынц. Иу зæгъы: Хуыцауы азар у. Иннæ йæ хоны 
Барастыры фыдæх. Æртыккаг зæгъы арфдæр хъуыды: мæрдтæ йæм 
фæхъызыдысты, мæрдты хъыгдарын нæ фæччы, уый фыдгæндæй 
уæлдай нæу. 
Уæд иу зæронд лæг æрæвнæлдта мардмæ, бæстон æй æрысгæрс- 
та æмæ загъта: 

Намыс 
69 
— Хорз адæм, æркæсут, мæнæ йæ аххос, йæ фыдбылыз. 
Адæм æдзынæг ныккæсынц. Цухъхъайы фæдджи ставд къæбæ- 
лæй — зæхмæ хуыд. Адæмыл дис бахæцыд. 
— Лæгыл цы цæуы, уый — йæхи фыдæй, — дзуры та зæронд лæг. — 
Ацы æнамонд дзуццæджы æрбадт, къæбæл зæххы къуырдта, æхсæв — 
хуыдалынг, цæст йæхи дæр нæ уыны. Къæбæл æвастæй фæдджи æр- 
цахста, зæхмæ йæ ныххуыдта. Лæппу уæлæмæ сты, къæбæл æй нæ 
уадзы. Тас фыдбылыз у, мæ хуртæ, зæрдæйы арф бады. Фæтарст 
æнамонд сидзæр, аскъуыд йæ мæгуыр уд, æмæ зæрддзæфæй æрхауд 
йæ бынаты. Бабын хæдзардарæг лæппу, дзæгъæлæй ныууагъта йæ 
мæгуыр мады. Хуыцау ын ныххатыр кæнæд, дзæнæтон уæд. 
Адæм зæхмæ кæсынц. Æдзæмæй дзыназынц, къуыбар цæссыг сæ 
дыстæй сæрфынц. 
1997 аз 

КУЫДЗЫ ЦАРД 
Тъæнджы мæй. Фыдæхсæв. Хъызт. Миты тъыфылтæ уæлдæфы 
зилахар кæнынц, уазалæй ризынц, нæ сæ фæнды зæхмæ хауын. 
Зæхх — салд æмæ чъизи, асфальт ныддæвдæг, мит-гæлæбутæ йыл 
æвæндонæй æрбадынц, уæддæр ын нæ ивынц йæ хуыз. Цæджындз- 
тыл иугай цырæгътæ мынæгæй судзынц, сæхи дæр нæ уынынц. Рудз- 
гуытæ — сисдзæфтау тар æмæ æрхуым. Уынгты змæлæг нæй. Ахæм 
фыдæхсæв йæ куыдзы дæр æддæмæ ничи тæры. 
Уæдæ уый цы у? Фæныкхуыз фæлмы фæзынд сау æндæрг. Тæл- 
фы, змæлы. Цæуы хъуызæгау, гуыбыр-гуыбыр. Цуды. Рог тымыгъ 
æй ратас-батас кæны, фæздæгæй куыд фæхъазы, афтæ. Фæлæ уый 
фæздæг нæу. Цæуы æмæ лæууы зæххыл. Дымгæ йæ нæ хæссы, нæй 
йын стæхæн, нæй йын тайæн. Уый у цæугæ хæбырæгъ. 
Цæуы дарддæр. Баввахс и бырондонмæ. Æрлæууыд. Фæйнæр- 
дæм кæстытæ кæны, хъахъхъæны. Ризы, зыр-зыр кæны. Иу афон 
фæгуыбыр, фæлæ уайтагъд фесхъæл и, азылд иуæрдæм, акаст ин- 
нæрдæм, — уынг сабыр, цъиуызмæлæг нæй. Бæлвырд, уый бомж 
нæу, уыдон ныфсхаст вæййынц, нæ сæ уромы нæдæр тас, нæдæр 
æфсарм. Ацы æндæрг æндæр цыдæр у. Тæссонд, æнæбон, æнарæхст. 
Фæлæ рæдийын. Кæс, бырæттæм нывнæлдта, базмæста сæ — хъав- 
гæ, тæрсгæ-ризгæ. 
Æваст ссыди куыдзы уынæргъын. Æндæрг фестъæлфыд, фес- 
хъиудта йæ мидбынаты, стæй сагъдауæй аззад. Фæлæ бæрæг уыд йæ 
нысан. Цæмæ бахъавыд, уымæн ныууадзæн нæй. Ницы хуызы. Æмæ 
та бавнæлдта змæнтынмæ. Уæд куыдз схъырныдта карздæрæй, ацы 
хатт фæцыд йæ дæндæгты къæс-къæс. Æндæрг исдуг фæуыргъуыйау. 
Фæлæ йæ фæнд нæ уадзы, йæ кæнон кæны. Ныфсджындæрæй баф- 
тыд йæ куыстыл. Куыдзæн йæ масты дзæкъул атыдта, фæхæпп ласта 
æмæ срæйдта — зивæгæй, фæлæ тызмæгæй. 
— Сабыр, мæ лымæн, сабыр, — мæллæг хъæлæсæй рæвдауæгау 
дзуры æндæрг. 
Куыдз джихæй аззад. Бирæ федта, бирæ зоны, фæлæ гъай цы 
’мбисонд уа?.. Цыфæнды уæд. Мæнæй уый, дæ бартæ хъахъхъæн, 
цард тыхтона у, фынæй ма кæн, науæд дын де стæг дæ дзыхæй 
аскъæфдзысты, гаффуттæй аззайдзынæ ихы сæр. 
— Гъæу, чи куыдз, чи хæрæг, мæ бынтæм чи хъавы, гъи? — 
йæхи фæхъуынджын кодта куыдз. 

Намыс 
71 
Æндæрг сабырæй лæууы, хицауы раз лæгъстæгæнæг куыд æр- 
къæдз вæййы, афтæ. Куыдз фæфæлмæндæр, йæ сæр батылдта, баз- 
мæлыд æмæ йæ хуылыдзтæ ацагъта. 
— Гъæу, йед у... Мæ ном мын цæмæй зоныс? Чи дæ? 
— Дæу та чи нæ зоны, — хæлæггæнæгау зæгъы æндæрг. 
— Зоныс мæ? Хорз зоныс, æз чи дæн, уый? Æмæ уæд дæ цæсгом 
цы ’рбатардтай, гъи? 
— Æз нæ уыдтæн, мæ лымæн. Цард æй æрбатардта ардæм. 
— Гъæу, æмæ дæхи ном та куыд у? 
— Мæ ном? Мæнæн ном нал и... 
— Гæр, халон æй адавта? Мыст æй бахордта? Зæгъ! 
— Бирæгътæ, дыкъахыг бирæгътæ! Ацы куыдзы цард... 
Лымæн йæ дæндæгтæ фæзыхъхъыр кодта, сæ къæрцц-къæрцц 
фæцыд. Хуымæтæджы нæ рамæсты. Мæгуыр дæ, уæд дæ бон зон, 
искæй цард ма фау. Фæлæ æндæрг ацы хатт нал фæтарст. Фæгуы- 
быр æмæ та змæнты бырæттæ. 
— Ныууадз, уым дæуæн ницы ис. Халæттæ цы холы ’хсыдтой, 
уым дæумæ нал хауы дæндагсæрдæн. 
— Сæфт æмæ стъæлд! — хъæрзæгау бакодта æндæрг. — Уæд та мæхи 
æруадзон ам. Иумæ нын æнцондæр уыдзæн нæ гуыбынтæм хъусын. 
— Дæ зын де ской. Бынат мæхи фаг дæр нæу. Хæтой кæй хъæуы? 
Чи йæ уадзы йæ цæрæнтæм? Ам дзæгъæлдзутæй фылдæр цы ис, 
лекка кæнынц, нæ бынтæ нын мæрзынц. Дæуæн та ном дæр нæй. 
Хæтæгхуаг! Чи дæ, чи? Бечи æви апачи? 
— Æз лæг дæн. Нæ, фæлæ уыдтæн. Æз цардтæн лæджы цардæй. 
Куыстон æхсæвæй-бонæй. Мæ удæй арт цагътон. Уыдтæн ахуыр- 
гонд. Арæзтон ГЭС-тæ, рухс кодтон стыр бæстæ. Мæ рухсæй цæ- 
уынц поездтæ, наутæ... 
— Æгъгъæд! — фæтъæлланг ласта Лымæн. — Фæлтау дæхицæн 
скодтаис лæгдон. Ахуыргонд! Мæлæты маркафа. Ахуыр чи у, уымæн 
ис мулк, галуан, нау... Фæлæуу-ма, фæлæуу! Ды мæнæ акæ-дем-ныкк 
нæ дæ? 
— Уый дæн, уый, мæ хæлар. 
— Тобæ зæгъ! Тамбоваг бирæгъ — дæ хæлар. Цард — тæбæгъы 
донау. Фæкъул и, нæ? Иу хатт мæ подъездæй расырдтай. Фыдгæ- 
нæг! Цавтай мæ уисойæ, лæдзæгæй. Рох мæ у? Нæу. Бæдæйнаг, цы 
фæци ныр дæ лæдзæг, гъи?.. 
— Гъай дын куыйты уазал! — ризгæ хъæлæсæй зæгъы академик. 
— Цæй, æруадз мæ... 
— Гъæу! Уыцы ’хсæв фыддæр уыд. Цæссыг цæсты бын салд, 
дзæмбы митыл æндæгъд, тугвæд ыл уагъта. Ныр ды дæр гæв-гæв 
кæн... Уазал æмæ стонгæй... Æнæсæрфат! Нæ базыдтай цæрын, акæ- 
демныкк. Давын хъæуы, давын. Ацу, ныр дæ чингуытæ сдæр... Цæй, 
лæджы лæгæй чи фæзмы. Æрбад. 

72 
Джыккайты Шамил 
Лæг йæхи æруагъта Лымæны цур. Ныхас сын бацайдагъ. Мы- 
сынц сæ цæрдтытæ. 
Хъызт фæтынгдæр. Сау налат тæригъæд нæ зоны, йæ тых æвза- 
ры, уазал судзинтæ буары тъыссы, цæвы сæ ныхбынты, рæхойы 
зæрдæтæ. Туг дадзинты сæлы. Ихæнриз кæнынц. Лæг ныцъцъæх, 
куыдз ныкъкъуркъатæ. 
— Гъай Бодзæн кæрц нæу, — зæгъы Лымæн. — Аргъонахъыл 
мæхи бакъултæ кæнон. 
— Дæ хорзæх мæ уæд, — лæгъстæ кæны лæг. — Мæн дæр ма 
ныууадз ацы куыдзы ран. 
Лымæн гуырысхо кæны. Мæхæдæг сæфын быгъдæджы, гъай мæ 
фæдыл бафтыд мæ дымæгау. Цы мыл ныйичъи, Хуыцауы тыххæй! 
Фæлæ мæ уаргъы баст фæци, æмæ йын цы кæнон. Æрæджиау сразы 
ис йæ фæндоныл. 
Цæуынц. Кæрты куыдз — разæй, лæг — йæ фæстæ. Сæ астæутæ — 
къæдз. Куыдзæн йæ дымæг — йæ сагæхты, лæгæн йæ сæр — бызгъуыры 
тыхт. Цæуынц. Сæ цыд — лæмæгъ, цыма доны сæр тæнæг ихыл 
хъавгæ цæуынц, афтæ. Иуæй иу рудзгуытæй кæлы рухс — бадынц 
ма кæмдæрты. Уырдыгæй хъуысы музыкæ, хъазты хъæр. Кæцæй- 
дæр хæссы хусысмаг. 
Базылдысты иу кæртмæ. Къуымы — куыдздон. Уым Аргъонахъ 
хуыссы тымбылтæй, тыхт хъуыны хуызæн. Йæ дымæгæй нуæрды йæ 
мукъу. Рæдзæ-мæдзæ кæны. Уыны хъарм фынтæ. Абон кæрты хъал 
æхсинимæ цы хæрзхаст пудель федта, уый йæ бахуыдта галуанмæ. 
Пудель диваныл хуыссы фæлмæн базтыл. Астæрдыл — хъуынджын 
гауыз, йæ уæлæ — æвзист тæбæгъ. Тæбæгъы — педи-грипал, бирæ, 
бирæ. Аргъонахъ æфсæрмытæ кæны, фæлæ уæддæр хæры. Налат 
пудель æм рауадзы йæ пыхцыл къæдзил, хъыдзы йын кæны йæ хæм- 
худтæ, уазæджы сайы пух базтæм... Æмæ дын мæнæ фыдгæнджытæ! 
Аскъуыд, æрбайхæлд йæ рæсугъд фын. Чи стут? Цы уæ хъæуы? 
Æлгъыст фæут! 
— Аргъонахъ, — ризгæ хъæлæсæй дзуры кæрты куыдз. — Ихæн 
у. Хъызт нæ мæлæтмæ æртардта. Бауадз нæ дæ халагъудмæ. 
— Уынгты цъылын! — фæхъæр ласта Аргъонахъ. — Цы джеттра 
кæныс, и? 
— Цы бакæнон уæдæ? Адæмы рæстæг скодта, æмæ... Басыдтæн, 
ныхъхъæндæл дæн... 
— Банцай, гацца! 
— Уанцон нæу! Джыртмæ куы фæцæуын, уæд мæ дæ зæды хай 
фæхоныс... 
— Сыбыртт! Уый та ма дæ фæдыл цæй къæдзил у? 
— Уый йед у... лæг у, мæгуыр, æвæгæсæг... 
— Ахъуытты йæ кæн! Дæхæдæг рабыр мидæмæ. 
— Цæй, тæригъæд у. 

Намыс 
73 
— Адде уæд. Бынат мæм нæй...Гъæу, фæлæуу-ма, фæлæуу. Мæ- 
нæн æдзух «акуыйты у» чи дзырдта, уый нæу? Æмæ цы фæци йæ 
хъарм цард? Кæм и йæ хæдзар? И? 
— Уый ныр хæррæгъ у. Нæйойын ном, хæдзар, бæстæ. 
— Гæр, цы кодта йæ къона? Йæ хæдзар йæхи зынгæй басыгъд? 
Йæ бынтæ йын дымгæ ныддымдта? 
— Цы кæна, бецау. Йæ сæр сæрæнты нал хъæуы. Давын нæ 
зоны, сайын нæ сахуыр. Ахæм лæгæн гæдыйы кад, гæдыйы аргъ 
дæр нæй. Йæ хæдзарæн хъалон нæ фыста, уæд æй иу сæудæджер 
йæхиуыл æрфыста. Йæ фæстаг ын къахæй скъуырдтой, хæррæгъау 
æй равзылдтой. Уыныс, уынджы къæйыл баззад. 
— Мæн та æхсызгон бахъуыд? — зынæрвæсон фарст кæны Аргъо- 
нахъ. — Амæрддаг уæд ардыгæй! Ам ын бынат нæй... Уый та дын 
адæм, гъе! Сынтытæ!.. 
Раздæхтысты кæрты куыдз æмæ æнæхæдзар лæг. Уары мит. Го- 
рæт ныгъуылы уæззау фæлмы. Хъызт æлвасы бæстæ, йæ къæс-къæс 
цæуы. 
— Уыцы куыдзæн цы цард и, Аргъонахъæн! — мæллæг хъæлæ- 
сæй зæгъы зæронд хæррæгъ. 
— Хæлæг æм кæныс? 
— Хæлæг та уанцон нæу. Лæгæн куыдзы цард цы Хуыцау дæтты... 
1996 азы 27 январь 

ÆНУСОН РУХС 
Таурæгъ 
Бон цъæхтæ кæны. Хъæу — фынæй. Бæстæ — сабыр. Æрмæст 
комæй къадайы сæр-сæр хъуысы гæзæмæ, хъуысы сусæг ныхасау. 
Арсæг лæууы сæ уæлхæдзар. Кæсы скæсæнмæ, æфцæгмæ. Кæсы 
æдзынæг, Уæлхъæуы Хъилдур комы къæсæрмæ куыд нымдзаст и, 
афтæ. 
Стъалытæ мынæг кæнынц. Æрмæст Бонвæрнон Хъæриуы ти- 
гъыл цæхæртæ калы, хъазы, тыбар-тыбур кæны. «Цæй ныллæг у 
Бонвæрнон, — тыхст хъуыды фæзынди йæ зæрдæйы. — Нæ зымæг 
саузым хæсдзæн. Æнæ уый дæр ацы къæтæр зæххыл хор донæй 
никуы æфсæды». 
Кæсы Арсæг скæсæнмæ. Кæсы, арс æмæ лæг хуры скастмæ æн- 
хъæлмæ куыд кастысты, афтæ. Лæууы, зæронд бæлас тымыгъы раз- 
мæ æгуыппæг æнцойы куыд фæлæууы, афтæ. 
Ирд кæнынц арвы кæрæттæ. Арвы цъæх зæлдагыл фæбæрæг 
хæхты къахыртæ æндæрг, сæхи æвдисынтæ систой хйцæн цыргъы- 
тæ. Тагъд уæлæ уыцы саусæр уæйгуытæ сисдзысты сæ хъуынджын 
худтæ, аппардзысты сæ сау нымæттæ. Сæ урс сæртæ тавдзысты хур- 
мæ. Уыцы хъуыдыйæ Арсæджы зæрдæйы ферттывта рухсы стъæл- 
фæн. Йæ рæзты атахт фæстаг æрттиваг хъæндил. «Абон хур уы- 
дзæн, — дзуры йæхицæн, ныфс æвæры йæ зæрдæйæн. — Хуыснæг 
æмæ тыхгæнæг мæйдар æмæ къæвдамæ бæллынц. Ахæм сыгъдæг бон 
лæбурæг чи цæуы? Куыд рацæудзæн Сау Барæг йæ сау лæгæтæй? 
Куыд æрцæудзæн фыдбылыз? Арв хур бон нæ цæвы!» 
Арсæг йæ цæстæнгас ахаста хъæуыл. Хъæу фынæй нæу. Хъæу 
æнхъæлмæ кæсы æмæ лæууы æндзыгæй. Фæлæ æндзыг дæр нæу. 
Ахсæв дурты гуыбынтæй дæр хъуысы уæззау улæфт. Арсæг æй æн- 
къары йæ зæрдæйы тæгтæй, йæ хъандзал нуæрттæй. Фæсхохæй, 
Куырттатæй, цы хабæрттæ æрцыд, уыдон æм хъуысынц дард уынæ- 
рау, уæззау æмæ къуырма уынæрау. Сабыр æй кæны, йæ рохтыл ын 
хæцы, фæлæ нæ мынæг кæны, нæ сæтты емылыкк бæхау, йæ цæф- 
хæдтæй хойы фæндаджы хъæбæр. Æмæ Арсæг йæхиуыл фæвæййы 
æнæрвæсон, йæхицæн нæ бары йæ уды лæмæгътæ, мæсты кæны къа- 
дамæ: уый та цы мæт и, цæуылнæ зары хъæлæсыдзагæй? Зар, фы- 
дæбоны къада, зар, уадз, дæ хъæр, дæ зæллангæй ма хъуыса уыцы 
тæссаг уынæр! 

Намыс 
75 
Скæсæн сырхытæ кæны. Зынын байдыдта Сау хох. Йæ хуссар 
фисын — Сау Барæг, йæ бæрзонд тигъ — Барæджы цирхъ. Фæсхо- 
хæй рæсугъд зымау стахти Хуры чызг, дунемæ хаста сызгъæрин 
рухс, йæхи скъуырдта цирхъыл, æмæ арвгæрон сырх адардта, сырх 
афæлдæхт Хъæриуы урс пæлæз. Фæтынгдæр ис фæндаджы уынæр. 
Нал зыны Бонвæрнон. Уыйхыгъд Цъамад Арсæгмæ зыны, цыма 
йæ армы тъæпæны ис, афтæ, зыны йæм бæлвырд нывау. Хæдзæрттæ 
— тар, лæууынц æгомыгæй, ердотæ арвмæ кæсынц хæлиудзыхæй, 
фæздæг сæ нæ цæуы. Сылгоймæгтæ æфсæрмы мæрддзыгойау къорд- 
тæй лæууынц уæлхæдзæртты, сæ дарæс — сау, сæ цæсгæмттæ — фæ- 
лурс. Лæгтæ лæууынц гæнæхты раз — диссаг: Арсæгмæ зынынц мæс- 
гуытæй бæрзонддæр, фидардæр, ныфсджындæр! Кæртыты змæлынц 
сабитæ, тæлфынц, фæлæ хистæрты кастæй уайтагъд сæхи афсна- 
йынц къæсты. 
Лæгты нæртон уындæй Арсæгæн йæ зæрдæ барухс. Уыдон ду- 
рæй гуырд ысты, уыдон уыдзысты цæугæ мæсгуытæ. Фæлæ ацы сыл- 
гоймæгтæ... Цы ’рцыди? Цæмæн ысты сауты? Нырма дард у бæхы 
хуыррытт, нæ хъуысы ехсы къæрцц. 
Арсæг йæхæдæг — бæрæгбонарæзт, йæ уæлæ — урс цухъа, фæ- 
ныкхуыз цъæх куырæт. Хъама — сауæфтыд, бæрæг дары урс дарæ- 
сыл. «Хуыцау, дæ кувæг адæм — де уазæг», — загъта йæхинымæр 
æмæ комыл йæ цæст ахаста. Знон-изæр хъæуы фос фæсрагъмæ атæ- 
рын кодта — уым æдас уыдзысты сæ папитæ, ис сын сæрæн гæстæ, 
семæ — фæлтæрд фыййау. Æфцæгыл Фæлгæсæны цы лæппу лæууы, 
уый дæр æвзыгъд у, йæ цæст нæ фæныкъулдзæн. Рæсæны чи бады, 
уыдон — фæдисон фæсивæд, зонынц сæ хъуыддаг, гуырысхо сыл 
нæй. Хъæу мæсгуытау лæууынц — нæ фæцуддзысты. Гæнæхтæ — 
ифтонг. Дзидзидай сабитæ кæмæн ис, уыцы чындзыты æмæхсæвæ- 
джы сæ цæгаттæм арвыста, Цъамад комæн йæ уарт у, æмæ æдас 
вæййынц, йæ фæстæ чи фæуа, уыдон. 
Хур хъазы хæхты цъуппытыл, сызгъæрин дон калы Хъæриуы 
цъитийыл, сæрды дзы Сау хохы дæндæгтæ. «Аларды, табу дæхицæн, — 
кувæгау дзуры Арсæг. — Сырх Аларды, знаджы тых басæтт, рын ыл 
сыстæд, æфцæджы дуртæ йæ разы сындзы хъæд фестæнт...» 
Уыцы сахат хъахъхъæнæг лæппу æфцæгыл ссыгъта хосы гуцъу- 
ла. Æрбацæуынц! Фæдисы арт пиллон суагъта Арсæджы риуы. Уыс- 
мы размæ дæр йæ зæрдæ дардта цæуылдæр. Ис Хуыцау. Ис алæмæт. 
Цы нæ вæййы царды. Цы агуры сах ацы мæгуыр хæхты? Кæд æм 
хуыздæр зонд æрцæуид, æмæ аздæхид, кæцæй æрцыд, уырдæм. Ныр 
уыцы ныфсытæй нал аззад мур дæр, арты рухсмæ атадысты дысоны 
фынтау, хур сæ систа æрхыты фæлмау. 
Арсæг дысон-изæр уыцы ныфсытæ æвæрдта хъæуæн дæр. Лæг 
къæдзæхæй куы фæтулы, уæд дæр йæ зæрдæ дары цæуылдæр — кæр- 
дæджы хал уæд, хæлуарæджы тын уæд, исты йæ уромдзæн. Фæлæ 

76 
Джыккайты Шамил 
Арсæг зоны бæлвырд мадзал: фидары мад нæ кæуы, æмæ нывыл 
æрбæстон кодта хъахъхъæнынæн фæрæзтæ. Адæмæй алчидæр зоны 
йæ бынат, йæ хæс, рæвдз у йæ хотых. Зоны: хæсты сæйраг хотыхтæ 
сты зонд æмæ зæрдæ. Зонд хъуамæ фатæй цыргъдæр уа, кардæй 
кæрдагдæр; зæрдæйыл нæй Церечы згъæр скæнæн, уый хъуамæ йæ- 
хæдæг уа фидар. Хабæрттыл базыртæ базад, тæхынц сау халæттау, 
мæлæты уацхæсджытæ хъуахъ кæнынц, адæмыл æфтауынц тас, сæт- 
тынц сын сæ зæрдæ. Дзурынц: сах у æфсæн уæйыг, базырджын 
Хъандзæргæс, йе ’фсады разæй цæуы залиаг калм, æфсад сты дæли- 
монтæ, цъæх æрцытæй халынц къæдзæхтæ, сæ къæхты бын дуртæ 
фестынц сау фæнык. Къуыпп кæм и, уым æй дзыхъ кæнынц; дзыхъ 
кæм и, уым æй къуыпп кæнынц. Ахæм диссæгтæ мигъ уадзынц адæ- 
мы уæнты. Арсæг уыцы фыдуацтæ схуыдта аргъæуттæ. Сах æмæ йе 
’фсад сты хуымæтæг хæстонтæ, æфсæндзых бирæгътæ нæ, фæлæ 
тугдзых лæгмартæ. Тыхгæнæгæн ис йæ тых басæттæн — ныфсæй, 
хуыздæр тыхæй, намысæй. Афтæ йæм каст, цыма йæ ныхæстæ уыр- 
ныдтой адæмы — уый бæрæг у сæ уагæй, сæ фидар æнгасæй. 
Хъуысы тæссаг уынæр дардæй. Хæстæгæй хæстæгдæр кæны. Зæр- 
дæты дзæнгæрæг цæгъды. Фæлæ зæрдæтæ къултыл нæ хойынц сæхи. 
Хур арвыл бæндæнбæрц ыстылд. Рагъæй æрбайхъуыст гуымсæг- 
ты гуыпп-гуыпп, цæфхæдты æмдзæгъд. Æрбазынд тыхгæнæг ызнаг. 
Адæм базмæлынц. Къуырма уынæр ацæуы се ’хсæн, сæ улæфт хъуы- 
сы хъæрзынау. Цæмæй тарстысты, уый сыл æрцыди. Сахы æфсад 
æцæг у залиаг, цыма фурдæй ралæсы, афтæ фæсхохæй быры ’мæ 
быры, йæ дымæг нæ зыны. Йæ хъæлæсæй калы арт, йæ комы тæф — 
мигъы стыг, фæйлауы йæ разæй, йæ хæрв æрттиваг згъæрау цæхæр- 
тæ калы, тыбар-тыбур кæны. Арсæг йæ лæппуйы бонты бахауд Æгъуы- 
заты стæры. Уым иу диссаг федта. Хисты дзуарæй куы скæсай, уæд 
хохыл, Деметы сæрмæ, æвзист ронау зыны дуры таг къæдз-мæдзтæй. 
Уый уыди залиаг калм. Æрбамбæлд ыл Уастырджи, табу йæхицæн. 
Фæрсы йæ: «Кæдæм хилыс ацы рæсугъд бон?» — «Дæлæ Тылийы — 
куывд æмæ хъазт, уым хъуамæ мæ мондæгтæ суадзон лæппутæ æмæ 
чызджыты сæрыкъуыдыртæй». Уæд æй Уастырджи æрдзæхст ласта 
ехсæй, æмæ залиаг фестади цавддур. «Кæм дæ, Сызгъæрин Уастыр- 
джи, — кувы йæхинымæр лæг, — æркъуыр ацы калмы дæр, æркал ыл 
дæ фыдæх!» 
Йæ хъустыл ауади тарст уынæр. 
— Æрбыры нæм залиаг калм. 
— Кæфхъуындар, кæфхъуындар! 
— Не сæфт æрцыди, не сæфт! 
— Хорз адæм! — дзуры сæм Арсæг. — Кæд тарстысты Нартæ 
уæйыг æмæ кæфхъуындарæй? Кæд æрхауд лæг æнæ хæстæй мæлæ- 
ты раз? Лæгæн тæссаг æрмæст худинаг у. Хуыздæр акæсут не знаг- 
мæ. Уый калм нæу, фæлæ калмæй фыддæр у. Разæй цæуынц сырх- 

Намыс 
77 
худджынтæ — хæссынц тырысатæ. Уыдон фæстæ цæуынц сæ бодзтæ, 
сæ урс сарыхътæ зынынц мигъы къуымбилау. Æфсад æмæхгæд сты 
æндон ызгъæрæй — цæхæр калынц залдзæгтæ æмæ тахъатæ. Нарты 
цот! Кæдæй нырмæ нал кæрды нæ кард фыдгулы згъæр? Абон — 
хъазуаты бон. Адæмтæ ныл худинаджы зарæг ма скæнæнт, фæлтау 
хъарæг кæнæнт нæ кады мæлæтыл. 
Адæмы тыхст цадæг æрмынæг ис. Къухтæ æлхъивынц фистон- 
тæ. Уыцы афон Дагомæй æрбахæццæ барæг. Æрсæррæтт ласта æнæ- 
саргъ бæхæй, йæ дзылар ын фелвæста, йæ армы тъæпæнæй бæхы 
рагъ æрдаудта æмæ йæ хъæуынгты фæстæмæ атардта. Барæг уыд 
æрыгон лæппу, хæстæлвæст æмæ хотыхджын. Æрбараст фидар къах- 
дзæфтæй, мæсыджы раз цы къорд лæууыд, уыдонмæ. Арсæг æй ба- 
зыдта. Æндæрæбон, стыр хуыцаубоны, уыд комгуывд Мигъдæуы ка- 
дæн. Хъазты чызджы тыххæй фæбыцæу сты ацы дагомаг æмæ цъа- 
мадаг усгур. Хурмæ ферттывтой хъаматæ. Чызг фелвæста йæ цыллæ 
кæлмæрзæн, æмæ кæрдтæ сæ кæрддзæмты æрсабыр сты. Лæппутæ 
ацыдысты фæйнæрдæм. Ныр, Дагомæй æндæр фæдисон куы нæй, 
уæд ацы фыдгуырды цы хур æрбахаста ардæм? Цы агуры ацы зын- 
доны? Йæ размæ ракъахдзæф кодта цъамадаг. Цы уыдзæн? Дыууæ 
цæстæнгасы æлвæст кæрдтау ныццавтой кæрæдзи. Уыцы уысм уæл- 
хæдзарæй æрхызти фыдæбоны рæсугъд. Чызг уыдис урс дарæсы. 
Йæ фæзынд — зæды æртахтау. Лæппуты цæстæнгас æваст аздæхта 
йæхимæ. Исдуг æм кæсгæйæ баззайынц. Æвæццæгæн, ацы уысм 
лæппутæй алчидæр чызджы уыны йæ сæрзæды бын нæ, фæлæ зна- 
джы уацары. Чызг фæаууон и фисыны фæстæ. Дыууæ лæппуйы æнæ 
дзургæйæ æрлæууыдысты къорды раз фæрсæй-фæрстæм. 
Дыдзы рухс ферттывта Арсæджы цæстыты. Фæлæ рæстæг тæхы, 
йæ базырты сыффытт зæлы йæ хъусты. Йæ зæрдæ æхсайы рæсæны 
бадджытæм. Ма фæтæрсæнт, ма фæкъуыхцы уæнт. Уыди сын бæл- 
вырд амынд. Уæдæ цы фесты! Калмы сæр æрбахызт Хуыскъ адагæй. 
Кæм ыстут, гормæттæ! Уалынмæ бæстæ гыбар-гыбур ысси. Хуыскъ 
адаг фестади дурызгъæлæн. Дурты зæй аскъуыдта калмы буар, иу 
хай дзы ахаста йæ разæй æрхыты, ададжы сæрмæ мигъау къуыбы- 
лæйттæй сыстади рыг. Бæстæ фестад гæрах, хъæр æмæ ахст. 
Адæмæй сирвæзти цины хъæр. Уый хорз у — ныфс бацыд сæ 
зæрдæты. Фæлæ калмы сæрæй хъæуы марын, йæ сæр уыд сæттинаг. 
Уыцы сагъæс ыл уддзæфау хоста йæ базыртæ. Фæлæ хæст хæст у: 
архай, уавæр куыд æркура, афтæ. Калмы буар баныхæст, æмæ ныр 
æрлæууын хъæуы йæ дзыхмæ — æндæр хос дзы нæй. 
Æфсад æрбахызт æрхытыл. Æрæнцад хъæугæрон сæрвæтты. Уым 
æрфистæг ысты сарыхъджынтæ æмæ сырххудджынтæ, æрбадтысты 
фæзты, бонасадæн кæнынц. Æфсадæй рахицæн дзæвгар хай. Мæ- 
тыхты сау мигъ йæхи æфсирджын хуымыл куыд расæрфы, афтæ 
сæхи рауагътой хъæуыл. Ныццавтой, æрбацæуæны цы мæсыг ис, 

78 
Джыккайты Шамил 
уый. Дыууæрдыгæй стынг ис æхст. Гуыпп цæуы мæсыг æмæ кæрой- 
наг хæдзæрттæй. Æфсады хотыхтæ ныббогътæ кæнынц, нæрынц ар- 
вау, цæхæр калынц. Судзгæ зды фыцы мæсыджы русыл, лауызæй 
хауы йæ бынмæ. Арсæг лæппуйау зилæнтæ кæны, амоны, æхсын 
тынгдæр кæдæм хъæуы, уый. 
Фесчъил и знæгты уылæн. Фæстæмæ айстой сæхи. Сисрæбынты 
баззад дзæвгар мæрдтæ. 
Уалынмæ хъæугæронæй растад дыккаг уылæн. Уый уыд бæх- 
джын æфсад. Æрбафсæры тымыгъау. Æлвæст кæрдтæ хурмæ æртти- 
вынц, тæмæнтæ калынц. Сæ хъæрæй бæстæ сæ сæрыл систой, арв 
къуырма кæны гуымсæгты гыбар-гыбурæй, згъæлы къæдзæхты рыг. 
Зоны Арсæг: топпыхос æмæ нæмыг кадавар ысты, хъæуы сыл ауæр- 
дын. Фæлæ цы гæнæн ис. Барджытæ уынгтæм куы ’рбаирвæзой, 
уæд хъæуыл арт бандзардзысты, æмæ хъæу зындон фестдзæн. 
Иу афон гæрæхтæ фæцыди дардæй. Арсæг кæсы æмæ бамбæрста 
хъуыддаг. Рæсæны чи бадт, дурты зæй чи уагъта, уыцы фондз лæп- 
пуйы хæстæг æрхъуызыдысты æмæ топпадзагъдæй ралæууыдысты 
сарыхъджын къордыл. Бонасадæн сæнкъуыст, змæлд æмæ талф-тулф 
ысси. Фондз хъайтарæн сæ бæрцагъудтæ куы равдæлон ысты, уæд 
аппæрстой хъыримæгтæ залгъæды къутæрты æмæ кардæлвæстæй ба- 
лæбурдтой калмы хъæлæсмæ, аныгъуылдысты сау лæгæты — зындо- 
ны хъоргъы. 
Асхъиудта Цъамады систæй фæстæмæ дыккаг уылæн дæр. Бирæ 
бæхтæ лыгъдысты фæйнæрдæм æнæ барæгæй. Фыхти сахы маст. Чи 
’хгæны уымæн йæ фæндаг! Чи у, йæ тыхы раз чи ’рлæууыд, уый? 
Æмæ рауагъта хъæуыл æфсæндзых бирæгътæ — æвзаргæ хæстонтæ. 
Тыхсынц Цъамад. Нал и топпыхос, нал и нæмыг. Знæгтæ æрбатыд- 
той систæ, æрбафсæрынц хъæуынгты. Арсæг иу хъæр фæкодта: «Дур- 
тæ!» Уæлхæдзæрттæй, систæй, гæнæхтæй згъæлынц ставд дуртæ, згъæ- 
лынц ихуарæгау. Калынц сæ лæгтæ, сылгоймæгтæ сæм æрбадæттынц 
ногтæ. Знæгтæ, сæ пырх калгæ, тæппæлæг кæнынц, систыл фæлдæ- 
хынц фæйнæрдæм. 
Уæд æрбабырста иу къорд. Йæ сæрыл уартау хæссы каутæ, йæ 
ных сарæзта уынгмæ, хъæуы ныхасмæ. Дуртæ кауыл æмбæлынц, 
фæлæ сæ æфсад уæртджын хæфсау мурмæ нæ дары, размæ тырны, 
æфсæры бузнаг нæлхуыйау. Кæцæйдæр та хъуысы Арсæджы хъæ- 
лæс: «Хъилтæ!» Æмбондты сæртæй æрцытау фæзындысты даргъ æн- 
дзалм-хъилтæ, сæ фындзтæ — цыргъ. Цъамад цалдæрæй хъилтæ фæ- 
садзынц кауы, мæцъистау сæ фæбыцæу кæнынц, æмæ лæбурæг æр- 
донг æд каутæ акæлынц былтæй. 
Сахы æфсад æрхъула кæнынц хъæуыл. Æхсынц алырдыгæй. 
Цъамад бацыдысты мæсгуыты æмæ чъырынты. Цы хъом сын у зна- 
джы нæмыг дуры гуыбынмæ? Сах дæр æнцад кæм бады. Йæ фæтæг- 
тæ кæнынц фæндтæ ’мæ уынаффæтæ. Æфсад бонрæфты раздæхтой, 

Намыс 
79 
ракодтой йæ дарддæр, æхстбæрцмæ. Афтæмæй Алардыйы кувæндо- 
нæй хъæумæ ныддардтой хурсудзæн æвгтæ, хуры тынтæ сарæзтой 
мæсгуыты рудзгуытæм, гæнæхты дуæрттæм. Æрцыд, зæххыл цы нæ 
уыд, ахæм фыдæвзарæн. Судзынтæ систой тулдз дуæрттæ, соцъи 
æхгæнæнтæ. 
Хъæуы сæрты атахт фыдохы маргъ. Адæмыл бафтыд тас æмæ катай. 
— Аларды нæм хъызы æмæ ныл йæ цæхæртæ калы, — дзурынц 
чидæртæ. 
— Сырх Аларды, табу дæхицæн, дæ зынгæй нæ бахиз, нæ хоры 
сæрæй, нæ фосы хорзæй дын куывдтæ фæкæндзыстæм, — кувынц 
иннæтæ. 
Арсæг адæмы сабыр кæны, ныфсытæ æвæры. Хъæр кæны мæсы- 
гæй мæсыгмæ, гæнахæй чъырынмæ. Дзуры: уый Аларды нæу, уый 
фыдызнаджы хотых у, йæ хос — дон. 
Æмæ адæм скъæфынц сæ донæвæрæнтæ, хуыссын кæнынц зынг 
æмæ арт. 
Зæрæдтæ усæй, лæгæй кувынц: «О Мигъдæу, рауадз ныл мигъы 
стыг, рауадз ныл сах-къæвда!» Фæлæ арв — сæгъы цæстæй ирддæр, 
айдæнæй сыгъдæгдæр. Хур дзæгæрæг кæны, йæ тых радта æвгтæм, 
æвгтæй йæ сарæзта хъæумæ. 
Уæд Арсæгмæ фæзынд æбуалгъ хъуыды. Хъæуæй Алардыйы ку- 
вæндоны астæу уыди йæ дарæг хуым. Хурджын азы хор рагацау 
сцæттæ æмæ уыгæстæй лæууы ласынæввонгæй. Фæдзырдта йæ иунæг 
фыртмæ: «Лæппу, хъæу сæфы, Цъыбыртты сыгъд кæнæм фыцгæ 
дуры хуылфы. Исты амалæй бандзар уыцы хортыл». Лæппуйæн йæ 
цæстытæ ссыгъдысты, йæ зæрдæ ныссæххæтт ласта. Ницы сдзырдта. 
Араст хуыммæ. Хъуызы сисрæбынты, быры хæмпæлты. Арсæг кувы 
ныллæг хъæлæсæй: «Уастырджи, дæ фæдзæхст — мæ иунæг...» Йæ 
зæрдæйы тас æмæ ныфс сæ кæрæдзи марынц. Кæсы, æмæ хортæн 
скалди сæ фæздæг. «Хоры Уацилла, ныббар ын, дæ хорзæхæй...» 
Фæцыд топпы хъæр. Арсæджы цæстытыл ауад, йæ хъæбул карст 
хуымы дæлгоммæ куыд ахауди, уый. 
Хус уыгæстæ ныггуыпп ластой. Хъугом сау фæздæг фестади уай- 
тагъд. Фæздæг ныхъхъуыры хуры зынджытæ, æхгæны фыдбылызы 
æвгтæн сæ дзагъыр цæстытæ. 
Æризæр. Банцади хæст. Ирдгæ хъæуæй иуварс хæссы сыгъды 
смаг æмæ фæздæг. Изæрмилтæ фæлмæн зæлдагау сæхи æруагътой 
æфхæрд хъæуыл æмæ йын исынц йæ фæллад. Адæм уынгтæй æфс- 
найынц сæ зиантæ. Кæуын никæцæй хъуысы. Лæгтæ комрæзтæ тъыс- 
сынц сæ цæфты, сæ лыгтæ судзынц зынг æфсæйнæгтæй æмæ сæ 
хостимæ бæттынц сыгъдæг четæнæй, сæ хъæдгæмттæ сæрдынц арсы 
сойæ. Устытæ къæбæры кой кæнынц сæ хæстонтæн. 
Знаг, кæм æрæнцад, уым æхсæвиуат кæны. Судзынц бирæ цы- 
рæгътæ, сæ рухсы зынынц сæ урс цатыртæ. Цæгъдынц æнахуыр 

80 
Джыккайты Шамил 
фæндыртæ, уасынц цъæхснаг уадындзтæ, гуымс кæнынц хус сератæ. 
Уым нæй хъыг, уым ис цин. Уым ничи хынцы æнæном мæрдтæ. 
Бады цатыры сах, бады фæлмæн базтыл, йæхи ауагъта хъæдабæ 
мутакатыл. Йæ разы фынг. Фынг æмбæрзт у хуысар сырх зæлда- 
гæй. Хæрд — сызгъæрин тæбæгъты, сырх сæн — æвзист нуазæнты. 
Гауызтыл кафынц бæгънæг чызджытæ. Фæлæ тар у сахæн йæ цæс- 
гом. Стыр сахартæ, æнусон фидæрттæ кæмæн нæ лæууынц, уый бон 
нæ баци гыццыл хъæу басæттын. Сах хъусы æмæ зоны: хæхты æви- 
дигæ сты ныфс, æхсар æмæ намыс. Фæлæ сæм уыйбæрц дон та 
кæцæй æрцыд, дон? Уый нæ уыд, зæгъгæ, уæд ныр фæнык уаид 
хъæу. Уæд райсом, сатæджы дарддæр дарид йæ фæндаг. 
Уæд цатырмæ æрбацыд йæ хистæр эмир. Йæ арм — йæ риуыл, 
йæ сæр ныллæг æруагъта æмæ лæгъстиагау дзуры: «О паддзæхты 
паддзах, цытджын паддзах! Иу хæххон нæм йæхи къахæй æрцыд, 
фæнды йæ дæ бæрзонддзинадæн ахсджиаг ныхас зæгъын». 
— Ракæн æй, — амоны сах. 
Йæ разы æрлæууыд Цъамады фыййау. Эмир ын æрхæцыд йæ 
къубалыл, æрæвæрдта йæ зонгуытыл. Лæг йæ цæст ахæссы цатырыл. 
Джихтæ кæны: «Мæнæ дзæнæт!..» 
— Зæгъ, цы зоныс, уый! — зæгъы тызмæг эмир. 
— Дæ фыдæхæй фесæфон, хорз паддзах, æз дын амонын Цъама- 
дæн хос. 
— Дзур! — эмир æй зæхмæ æрылхъывта тынгдæр. 
— Хъæумæ хохрæбынтæй ис донуадзæн. Хæтæлты цæуы зæххы 
бын. Иу хæргæфсæн бадарут цæхх. Райсом æй æнæ донæй ауадзут 
Уæлхъæумæ. Армаццагæй къахындзæг кæм кæна, уым ыссардзыстут 
донцæуæн. 
Фыййауы акодтой цатырæй, хорз æй бафсæстой, хъадамантæ 
йыл сæвæрдтой æмæ йæ дурмæ сбастой. Хуыссы дуррæбын, æфсæс- 
тæй нæты, рæдзæ-мæдзæ кæны. Йæ цæстытыл уайы, удæгасæй дзæ- 
нæты куыд уыдис, уый. 
Сахы цæсгомыл фæзынди цины æууæлтæ. Нуазы, хæры, йæхи- 
нымæр фæндæттæ нывæнды. 
Арсæг раивта йæ урс дарæс. Æхсæвы тары хъуызгæ-хъуызгæ 
ацыд йæ сыгъд хуымтæм. Зилы сыгъдоны, агуры йæ фырты мард, 
зæхх сгары йæ уырзтæй, сæрфы йæ армытъæпæнтæй. Ссардта йæ. 
Уæрджытыл æрлæууыд йæ разы, арвмæ скаст æмæ йæ хъæрзын нал 
урæдта. Систа йæ хъæбысы мард, фæхаста йæ мыггаджы зæппадз- 
мæ. Уым æй бавæрдта. Цæуы æмæ дис кæны: йæ зæрдæйæ ахауд 
цыдæр уæз. Æрымысыд, чындзы æд сабитæ йæ цæгатмæ афоныл кæй 
арвыста, уый дæр, æмæ йæ уд цæуылдæр фæхæцыд. 
Дыккаг бон фæсаходæн сахы хъузæттæ хæргæфсы ауагътой Уæл- 
хъæуы астымы. Хайуан дойныйæ мæлы, рафт-бафт кæны, нæууыл 
йæ хæмхудтæ хафы. Иу ран æрлæууыд, йæ раззаг къæхтæй зæхх 

Намыс 
81 
хойы, къахы йæ сæфтджытæй сыджыт. Æфсæддонтæ æрцытæй раз- 
мæстой мæр, къаннæг белтæй сфæйлыдтой зæхх, æмæ донуадзæн 
фегом. Хæтæл уыд галы сыкъатæй арæзт. Сæппæрстой дзы цалдæр, 
æмæ дон аскъуыд. 
Аскъуыд Цъамады тугдадзин, сæ царды таг. 
Хур зæхмæ ныззылд. Æфсад хурсудзæн æвгтæ сарæзтой хъæумæ. 
Пиллон калынц тулдз дуæрттæ, йæ фæздæг кæлы гæнæхты чъырæн, 
арт уадзынц мæсгуыты дуртæ — туг сыл æхсиды, лауызтæ сыл фыцы. 
Хъæу фестад зындоны цæхæр. Æфсад йæ алыварс — æрцыты быру. 
Уæд байгом ысты дурын хъæуæн йæ фидар дуæрттæ. Дуры гуы- 
бынæй рацыдысты кардæлвæст адæм. Разæй урс фæлысты цæуы Ар- 
сæг. Хъæуынджы кæрон йæ разæй фесты дыууæ лæппуйы, дыууæ 
æндæуæгъы. Сæ разы бæзджын рæнхъытæй лæууыд сахы æфсад. 
Лæппутæ æхсаргардæй иу цæф размæ кæнынц, иннæ цæф фæрсыр- 
дæм. Афтæмæй бакъæртт ластой бардз, цæгъдæн кæнынц йæ астæу. 
Туг пырхæндæг кæны, сырх æртæх æппары Цъамады дуртыл. 
Сыгъды фæздæг мигъау æнгом ныббадт æгас комы. Арвмæ нæ 
зынынц туджы пырхæнтæ, сыгъды къæс-къæсæй арвмæ нæ хъуы- 
сынц хъæр, æлгъыст æмæ хъæрзын. Хъæумæ æввахсæй æввахсдæр 
тæхынц сау сынтытæ. 
Хур аныгуылд — бастади сау сыгъдæй, бафæллад сау куыстæй. 
Æхсæв уыд сабыр, фæлмæн æмæ хъарм. Цъама^ — хъæууат, сау 
æмæ æдзæм. Иу зæронд ус зилы цагъды мæрдтыл. Иæ пæлæз — сау, 
йæ дзыккутæ — пыхцыл æмæ урс. Хъусы цæфты хъæрзынмæ — агу- 
ры удæгæсты, фæлæ бæстæ уæлмæрдтау æмырæй хуыссы. Иу ран 
уыны æртæ марды: дыууæ лæппуйы фæрсæй-фæрстæм, сæ кæрдтæ — 
сæ къухты, дæлгоммæ сыл ныххауд чындздзон чызг, йæ урс къаба — 
тугхъулон. Ус æрлæууыд йæ зонгуытыл, йæ къухтæ систа хæрдмæ, 
йæ цæстæнгас сарæзта арвмæ. Фæлæ, кувгæ кæны, æлгъитгæ, æви 
йæ тæригъæд хъары, нæ уыд рахатæн уымæн... 
Сах тымыгъау ацыди кæмтты, басыгъта хъæутæ, ныссæрфта бæс- 
тæ. Зæрæмæджы йын хохы ир æрæхгæдтой йæ фæндаг, тыхгæнæг 
сæмбæлд тыхсæттæгыл. Ныр æфсæндзых бирæгътæ над рувæстау 
лидзынц Уæлладжырæй. 
Æртæ боны фæстæ сах ногæй æрæнцади Цъамады фæзты, бона- 
садæн кæны, йæ фæллад уадзы, йæ цæфтæм зилы. Йæ зæрдыл æр- 
лæууыд йæ хæрзгæнæг фыййау. Уайтагъд æй йæ къабæзтæй æрба- 
давтой йæ размæ. 
— Сах рæдау у, — дзуры Хуыцауы æрвыст лæг. — Хорз мын 
фæдæ, æмæ дын хорз уыдзæн. Фæлæ мын иу хабар зæгъ: цы маст 
дæ уыд ацы хъæубæстæй? 
— Маст — ыстыр маст! — фæразæнгард фыййау. — Мигъдæуы 
куывды Арсæг хъулджын ысгуы мæнæн нæ радта, фæлæ кæстæр 
фыййауæн, дзидзидайæн! Знон дæр ма сæгъгæс чи уыд, уымæн! 
6 Джыккайты Шамил 

82 
Джыккайты Шамил 
— Уый тыххæй дын лæвар уыдзæн сызгъæрин хъул! — зæгъы 
сах. — Фæлæ мын бацамон ноджыдæр иу зонд: ацы зæххыл фыдгæ- 
нæгæн карздæр цы тæрхон кæнынц? 
— Уымæй мæн фæрс! — ноджы фæрæвдздæр ис фыййау. — Уалæ 
уыцы рындз уыныс? Уый у Куыдзæппарæн был. Фыдгæнæджы рап- 
парæм уыцы къæдзæхæй. 
— Дæ дзых — дæ тæрхон! — загъта сах. — Ацы комы дæуæй 
куыдздæр нæй, æмæ дын тæрхон — куыдзæппарæн. 
Фыййау æваст нæ бамбæрста хъуыддаг, цыдæр зæгъынмæ хъа- 
выд, фæлæ йæ хæстонтæ гуымсытæгæнгæ айстой сæ разæй. Чысыл 
фæстæдæр ын æгомыг къæдзæхтæ фæзмыдтой йæ цъæхахст. 
Сах аздæхт йæ фæд-фæд. Цъамадæй иу афон скалди къонайы 
фæздæг æмæ дзы райхъуысти зарæг. 
Арсæджы мард нæ разынди мæрдтимæ. Дзырдтой: æрхъулайæ 
æфсады размæ куы рацыд, уæд æм сарæзтой хурсудзæн, æмæ ссыгъ- 
ди. Хъæриуы цæгат фисыныл изæр тыбар-тыбур кæны дыдзы хур. 
Дзурынц: уый у Арсæджы рухс. 
2002 азы 5—6 октябрь 

МÆРДТÆМВÆНДАГ 
Фыдæвзарæн æхсæв. Арв æрттивы, нæры. Уацилла æхсон дур- 
тæ кæрæдзийыл хойы. Арв фæкъæртт и, къæртайæ калы. Æддæмæ 
ракæсæнтæ нæй. Сырдтæ сæ лæгæтты æмбæхсынц, хуыггом æмæ 
сæрфæцæвæн кæмæн нæй, уыдон тæдзынæгæй цыхцыры ’хсæн рафт- 
бафт кæнынц. 
Арв æмæ зæхх кæрæдзи хойынц. Хъæу йæ цармы æртымбылтæ 
æмæ нындзыг и, ныхъхъус. Змæлæг нæй. Адæм тарф фынтæ уынынц. 
Къæвда сæх-сæх кæны. 
Æмбисæхсæв уыдзæн, æвæццæгæн. Æрвгæлæн скодта, æмæ тыгъ- 
дызæй халы рæстæджы арæнтæ. Арв ферттивы, æмæ хæдзæрттæ ис- 
дуг разынынц гæзæмæ нывтау, рудзгуыты æвгтыл айдæнау ахъа- 
зынц рухсы стъæлфæнтæ, æндæр дзы ницы ис бæлвырд равзарæн. 
Зынг рæхыстæ цæхæрадоны бæлæстыл сæхи асæрфынц, сæ хуыз 
сын фелвасынц æмæ ацъыввытт ласынц, айсæфынц æнæбын тары. 
Афтæ зыны, цыма сæ арт æвзарынц къæвдайы цыхцыртыл, хъавынц 
сæ судзынмæ, фæлæ сын ницы у сæ бон — мигъ йæхи лæмары, йæ 
пæхпæхæгтæ уырдыг лæууынц. 
Арвæрттывд æхсæвы æндæргтæй фæхицæн кæны иу ныв. Бæлæс- 
ты бын цыдæр змæлы, тæлфы. Чи у, цы у — бæрæг нæй. Ахæм 
æхсæвы йæ куыдзы дæр æддæмæ ничи тæры. Сырд уа, стæг æхсына, 
æмæ йæ ардæм цы ’рхаста. Науæд сырдтæ дæр сæ лæгæтты куы 
ныгъуылынц, уæд цы мæрддаг уыдзæн? Куырысдзау дæр ахæм зын- 
доны йæхи цæуыл мардзæн. Бæлвырд, дæлимон у, æнæзæгъинаг, 
æндæр ницы. Фæлæ хæйрæг гамхуд дары æмæ, кæд йæ зæрды исты 
ис, уæд æй хуыздæр уавæры дæр сарæзтаид. Уæдæ цы диссаг, цы 
фыдбылыз уыдзæн?.. 
Арв та ферттывта, судзгæ рæхыс арвыл иу кæронæй иннæ кæ- 
ронмæ асенк кодта, фæстæмæ фесхъиудта, дыргъдоныл æрбасыф- 
фытт ласта, æмæ ныв бæлвырддæр фæзынд. Уыцы змæлæг разынд 
адæймаг. Йæ уæлæ — кæттаг цыбыр пæлæз, йæ къухты — цыргъ бел. 
Сæфты æнамонд къахы зæхх, фæйлауы бæлæсты бын мæр. Арв куы 
ферттивы, уæд йæ куыст исдуг фæуадзы, хъен алæууы, цавд дур 
фесты, фæлæ уайтагъд йæ куыстыл ногæй балæууы. 
Къахы лæг, йæхиуыл нæ ауæрды. Æвæццæгæн дзы хæзна зоны, 
æмæ йæм тырны, сыджыт хæрдмæ калы, къахт йæ уæрджытæй фæ- 

84 
Джыккайты Шамил 
арфдæр. Уæ, дæ бындар фæуай, кæд цæй домбай дæ! Айхуызæн 
æрвгæлæны лæг сызгъæрины фæзгъæр йæ къахы бынæй куы нæ 
сисдзæн, уæд ды цавæр хæйрæг дæ, — зæххы бын æй куыд агурыс? 
Дæхи цæуыл марыс, цы уынгæджы фæдæ? Дæ фарсыл куыд бахæц- 
дзæн ахæм æфтиаг! 
Лæг нысанмæ куы тырна, уæд æй ницы уромы: нæдæр хох, 
нæдæр фурд, нæдæр арвы цæф. Къахы лæг.^Кусы æхсæрдзæны бын. 
Лæхъир сыджыт белгомæй калы уæлæмæ. Йæ рагъыл дон лæсæнтæ 
кæны, йæ хъуырыл лæдæрсы бынмæ, йæ кирзæ цырыхъхъыты дзаг 
кæны æмæ сæ цъæлф-цъæлф цæуы. 
Иу афон белы хъыррыст фæцыди цыдæр хъæбæрыл. Къахæг 
æргуыбыр, нывнæлдта хъæбæрмæ армæй æмæ сæппæрста æмбыд хъил. 
Арв ферттывта... Мæнæ царциатæ, мæнæ мæрдтæн диссаг! Нартæй 
Чынтæм цы не ’рцыди, уый æрцыди ацы ’хсæв. Чи йæ фехъуса, уый 
йæ дисæн хæсдзæни Кæнтæй Кæсæгмæ. Аргъау дæр — уырнинаг 
æмæ ацы хабар дæр. О Хуыцау, мацы мын кæн, табу дæхицæн. 
Уырны уæ — дзыхъхъæй, сыджыты бынæй сыхъуыст адæйма- 
джы хъæрзын. Æмæ уый диссаг нæу — царды цы нæ вæййы. Диссаг, 
къахæг дзы нæ фæтарст, æмæ уый у. Тæрсын циу, тæрсын! Ноджы 
рæвдздæр февнæлдта, цыма стыр хорзыл сæмбæлд, афтæ æмæ белы 
фындзæй фелвæста дыккаг хъил, раст æндзарæныйас сæстаг, æмæ 
йæ уæлбылмæ сысхуыста. Уæд уæрмæй сыхъуыст адæймаджы хъæ- 
лæс, бæлвырд ирон ныхас, Хуыцау æмæ Зæхх — ме ’вдисæн. 
— Арæхстгай æвнал, марыс мæ, дæ хуыздæры федтай! 
— Нæ хуыздæр ды уыдтæ, æмæ дæ раджы федтон, — дзуапп 
радта къахæг ныллæг хъæлæсæй. — Ныр дæ фендзынæн дыккаг хатт 
дзæнæтон хуызы. 
— Хуыздæр рæстæг не ссардтай æви? — дзуры та бынæй мæрдон 
хъæлæс. — Ме стджытæ мын къæвдамæ цы ’хсыс! Тыфтырыкъо уыд- 
тæ æмæ, цы уыдтæ, уымæй баззадтæ. 
— Сабырдæр дзур, куырыхон! Бæлæстæн дæр хъустæ æмæ дзых- 
тæ ис, уый дæ ферох ис? — амоны зонд уæлейæ бынмæ. — Дæ хуыз- 
дæр æмбисонд уый куы уыд: къæрных, цæмæ бæллыс, æмæ, дам, 
мæйдар æмæ къæвдамæ. Цы мын амыдтай, уый кæнын. 
— Хæрæджы хъустæ æмæ сыл куыйты дзыхтæ æрзайæд! — дзу- 
ры, уæрмы чи ис, уый, йæ дæндæгты къæс-къæс цæуы, афтæмæй. — 
Цæмæй ма тæрсыс: æндæр дзырд уæм куы нæй: мæнæ сæрибар, 
мæнæ, цæмæ куывтам, уый! Уæдæмæ, тæппуд дæ, æндæр ницы. Ам 
мæ фыдудæй дæр уымæн марыс. Нæннæ, фырт фыды хæрзтæ никуы 
бафыста. Уæлдайдæр дæ хуызæн гæмхетт. 
— Уæдæ, уæдæ, æз дæуæй цы хæрзтæ дарын, уыдон бафидын 
кæй бон у! Хъаны цард мын нæ сарæзтай? Ис фыдæй æнæ фыд. Нæ 
сыхы лæппутæ — сæрыстыр, алчидæр æвдыста йæ фыды ордентæ. 
Мæ фыд та æнæ бæрæгæй фесæфт. Æнхъæлмæ дæм кастæн, дæ уынд- 

Намыс 
85 
мæ бæллыдтæн. Уалынмæ рахъæр дæ кад! Нал мын уыд æддæмæ 
ракæсæн. Иуæрдыгæй уайдзæф — «дезертиры хъæвдын», иннæрды- 
гæй фидис — «пъалицайы къæлæу». Мæхицæй æдыхдæр чи уыд, уый 
дæр мæ хоста — дæ къух æм ма сис, уæд дыл цæфты бæсты нызгъæл- 
дзæн фидистæ. Цæфы рыст сахатмæ ссæуы, фидисы рыст ингæны 
къæсæрмæ хæссы. Арф нуæс уадзы, хос ын нæй. Иу афон уæддæр 
фæзындтæ. Æхсæвыгон. Хуыснæгау. Мæ мад дæ нæ цары æмбæхс- 
тæй дардта. Мæ фидар мын куы базыдта, уæд дæ мæныл бафæдзæхс- 
та. Æз дын дæс азы уырдæм хæрд æмæ нозт фæхастон. Дæ дарæс, 
дæ лыстæн дын ивтон. Зылдтæн дæм, авдæны сывæллонмæ куыд 
фæзилынц, афтæ. 
— Гъы, ныр амæ хъус! Цытæ мын æрудæста мæ фырт! Æз уыцы 
фыдæбæттæ дæу тыххæй бавзæрстон. Æмбарыс, готлекк? Дæу тых- 
хæй. Мæн нæ фæндыд хæстмæ цæуын. Цы мæ дардтой немыц? Му- 
гæйы цъар! Сызгъæрин адæм, урсбазыр зæдтæ — сæрибар нын хас- 
той æндæр цы. Сæ разы гауызтæ тауын хъуыд, мах сæм топпытæ 
æмæ джебогътæ ныддардтам. Æдылытæ! Уæд йæ хæрзгæнæгæн исчи 
афтæ кæны. Хуыцау алкæмæн зонд нæ дæтты. Мæн фæндыд немыцы 
уæлахиз — мæхи тыххæй, дæ амондæн. Амал агуырдтон. Чи агуры, 
уый ссары. Иу бон къордæй размæ бырстам. Æрратæ — разæй, æз — 
сæ фæстæ. Барæй. Лæгæн алцыдæр хъуамæ нымад уа. Иу ран сыл 
фæстейæ автомат аскъæрдтон, нæхионтыл. Де знаг — афтæ, дзæбæх 
сæ ныссæрфтон. Мæхæдæг мæхи уацары радтон. Цæй уацар! Лæ- 
джы куыст мын радтой. Æмæ куыстон. Дæлдæр ныххауæд уыцы 
рихи, æндæр немыц ам арбадтаиккой — бæстон, къуырф бадт. Уæд 
цы уыдаид, уый зоныс? Фидис дын чи кодта, уыдонæн уыдаис æл- 
дар. Тæгиатаг гæлхæрд æлдар нæ, фæлæ æцæг æлдар — барон, граф. 
Дæ цуры цы уыдаиккой ног ирæттæ? Цъæмæл! Фæрак. Ды та дæ 
лæггадыл фæсмон кæныс. Тыфтырыкъо! Нæ уыныс, бон цæуы æмæ 
фарн хæссы. Мæ фыдæбон дзæгъæлы нæ уыд. Нызгъæлæнтæ цагъа- 
рады гæнах. Уым мæ куысты хай дæр ис. Æрцыд, дезертиртæ кæй 
хуыдтой, уыдоны рæстæг. Уый дæ рæстæг дæр у. Ды хъуамæ сæры- 
стыр уай, дæ фыд дезертир кæй уыд, уымæй. Ацы куыст ды хъуамæ 
кæнис кадимæ, хъуамæ ам хъуысид оркестры гыбар-гыбур. 
— О, куыннæ! Гимн дын сцæгъддзынæн! — бустæ кæны фырт, 
уæрмкъахæг. — Ды, мæ къона акæнай, хуымæтæджы дезертир нæ 
уыдтæ, ды пъалицай уыдтæ. Адæмæй ницы рох кæны. Хицауад пъа- 
лицайты дæр рæвдауы сусæг-æргомæй, фæлæ адæмы азар тæссаг у. 
Уый мæ абон дæр нæ уадзы мæ базыртæ сисын, дæрдтыл авналын. 
— Тæппуд дæ дзæгъæлы нæ хонын. Смудæнтæ дыл нæй. Бамбар 
цард. Ферох кæн, скъолайы цытæ кастæ, уыдон. Хицауады хорзæх 
дæ уæд, æмæ адæмæн сæ фыдæхыл дæр тутæ кæн æмæ сæ фарныл 
дæр. Уæртæ Цырвы хъæуккагмæ нæ кæсыс — бæсты хицау сси. Æмæ 
йæ фыд чи уыд, уый зоныс? Къулакк. Сæттын ыл, мæнæй сæрæндæр 

86 
Джыккайты Шамил 
уыд. Дардмæ каст, бирæ йын æнтыст. Йæ мард фесæфа, уый герой 
уыд, герой. Æмæ Хуыцауæй та куыннæ тарст, Хуыцауæй, мачи дзы 
уа. Фæлæ, æвæццæгæн, ахæм ракæнд Уæллагæн дæр æхцон у. Кол- 
хозы хуымтæ кæрдынхъус сты, зæгъгæ, афтæ кæс, æмæ та судзынц, 
сæ пиллон кæлы. Зынг-иу сыл бафтыдта, зынг. Астофырæллæх, уыцы 
артмæ бакæсынæй циркдæр цы федтаид лæг. Искуы денджыз фед- 
тай, фæйлаугæ денджыз? Æмæ йын йæ хъавд куыд хорз зыдта, йæ 
хъавд. Хус дымгæ кæны, уæд цæттæ хуымыл зынг ацæгъд æмæ арт- 
мæ кæс. Арт уылæнтæй цæуы, дымгæ йæ тулгæ скъæфы. Арт йæ 
фæйлауæнтæй рухс кæны мах зæрдæтæ, йæ фæздæгæй сау кæны 
гомгуыбынты зæрдæтæ. Йæ хус къæс-къæс махæн — зарæг, уыдонæн 
— хъарæг. Мæгуырæг, худæг уыдысты, худæг! Сыгъды хабар фе- 
хъуыст, зæгъгæ, уæд-иу фæдис систой. Кæс, æмæ хъæу мæлдзгуыты 
губаккау æмызмæлд сси. Дон скъæфынц, сыджыт калынц артыл. Фæлæ, 
марадз, бæсты сыгъд дæ цæссыгæй ахуыссын кæн. Иу хатт æй зæхгæс 
базыдта. Хъуамæ йæ æрцахстаид, фæлæ, а нæ хæрзгæнæг чи у, уый 
хæмпæлты ныббызырттæг. Зæхгæс æй фехста. Йæ амонд уыд, æмæ 
топп разынд цæххæй ифтыгъд. Цæхх смидæг æрбадæнты, лæг аир- 
вæзт. Фæхибар стæм, зæгъгæ, уæд ыл худæгæй мæхи хастон: зæгъын, 
дæуæн цы у, цæхджын фæхсыныл бадыс, æмæ. Ныр уый та цæй 
æрбадæн уыд! — Уæрмæй дзурæг зæрдæбынæй ныххудт, йæ кæл-кæл 
сыхæгтæм фехъуыстаид, фæлæ уыцы иу афон арв дæр йæ тых, йæ 
бонæй ныннæрыд. — Уæддæр нæ басаст, йæ рыг скæла! 
Иу хатт та галты скъæтыл бандзæрста. Фæлæ иудадзыг Хуы- 
цауы цæф дæр нысаныл не ’мбæлы. Ацы хатт нæ фæрæстмæ йæ 
хъавд. Галтæ ратыдтой сæ бæттæнтæ, дуæрттæ сæ сæрыл рахастой, 
мардæн сæ бахæрой. Иу уæныг лæджы роны йæ сыкъа фæцавта. Цы 
хуызы, уый та ды базон. Систа лæджы æмæ йæ куырисау рахаста 
фæдисы размæ. Бирæгъты амæттаг фæуа, искуы былæй уæддæр куы 
асхъиудтаид, былæй, нæгъ, цыма чекист у, — хъуамæ йæ адæмы раз 
æрæвæра. Сæхæдæг дæр — фыдбылыз æмæ сæ хайуан дæр. Уыйа- 
дыл хъæуы аргъ лæг фесæфт. Сыбыры хай баци. — Дзурæг хъæрзæ- 
гау арф ныуулæфыд. — Хъуыраныстæн, ацы болшевиччытæ цы сты, 
уый бæрæг нæй. Зондджын лæг бирæгъ æрцахста, уæд ын йæ хъæв- 
дынты дæр цæгъдгæ кæны. Адон та фыдгулты лæппынты сæ роны 
хастой. Буцхаст къæбыстæ куы сбирæгътæ сты, уæд уæтæрæн гæстæ 
систы, стæй иу афон фæлæбурдтой æмæ сæ хæрзгæнджыты ныссæрф- 
той. Уæтæр сæхи баци. Ныр æндзарæг — герой, фæтæджы амæттаг. 
Уымæн — цырт, йæ фыртæн — цыт. Ды та мæн хъоргъы дарыс. 
Бавнал, цæй, цы сым-сым кæныс! 
Къахæг бавнæлдта рæвдздæр. Арв нæры. 
— Æниу ды дæр мæн тыххæй æвзæр æххуыс нæ исыс. Æз фе- 
сæфтæн хæст æмæ культы азарæй. Ды — æфхæрды фырт. У-у, æнак- 
кæгтæ! Æфхæрд цы у, уый сæ уд базыдта. Хъæбæр ехс хорз у зонд 

Намыс 
87 
амонынæн. Тæлмытæ уагъта бирæты рæгътыл. Абон дæр дудынц сæ 
судзгæ цæфтæ. Фæлæ фаг не суагътон мæ тыппыртæ. Рæстæг нæ 
уыд. Хорз фын цыбыр вæййы, фыд фын — даргъ. Цыма сыл хæхтæй 
тымыгъ радымдта — лидзæг фесты нæ хæрзгæнджытæ. 
— Æнæсæрфат уыдтæ, уæгъуырсыдз, æндæр дæ бинонты демæ 
айс æмæ немыцимæ адым, — хъаст кæны къахæг. — Куынæг бирæ 
нæ уыдыстæм — мад æмæ фырт. Афонмæ Гарцы Гейнейау тезгъо 
кæнин, бавайраг бæгæны къæртайæ æнцъухин, Гетейы æвзагыл ро- 
мантæ фыссин вермахты кадыл. 
— Мæ зæрды уыд. Фæлæ цард фæндонæй нæу. Дæ мад уыцы сау 
бон æрбайсæфт. Фæдæлдзæх. Зæххы скъуыды аирвæзт. Дæу кæй- 
дæр къуымы фæуагъта. Цы фæци? Бæлвырд та йæ хъазын афон 
æрцыд. Ахæм уыд, нæрæмон. Иугæр йæ туг ныццавта æррагæнæн- 
тæм, уæд æй ауадз. Къамбецау ын уромæнтæ уыд, — куыннæ стæй. 
Хъæу — хæсты. Æмæ та Кантысмæ адзæхст ласта. Нал уæ ссардтон. 
Нæ сæр нæ кой уыд. Немыц дæр галæй æрбацыдысты æмæ хъугæй 
аздæхтысты. Æниу цæй здæхт. Хъуг сусæны дзынгатæй куыд быззы 
кæны, афтæ скъæрдтой ам дæлæмæ. Сæ рыг сæ сæрмæ сбадт. Куы сæ 
федтаис!.. Æбузн куыйтæ! Ам сæ хъуыдтæн — ехсæн, хуытæрæн цым 
лæдзæгæн. Арæнмæ бахæццæ стæм. Фæстæмæ ма иу каст фæкодтой. 
Мæ дымæг мын скъуырдтой. Æз ардыгæй аззадтæн, сæхуыдтæг фæ- 
фале сты. Мысты хуынкъ туманæй агуырдтой. Куыйтæ! Æрцæттæ 
дын кодтой бавайраг бæгæны, дæ дзых схæлиу кæн. Сæхæдæг къра- 
ны донмæ туггарз дарынц, сæ лæхы нæмыг агурынц. Æз нæ адæмæй 
мæ маст истон, æндæр бур куыйтимæ æмдзæхдон чи кæны. Цин сыл 
кодтам, цыма Зилгæмæ родтæ хизынмæ ссыдысты, афтæ. Нæ фын 
нæ фæсайдта... Дæ мады кой мæ дзыхæй æнæбары схауд. Æз ын 
ныббарстон. Цы цæуы, уый — хорзæн. Дæ мад нæ хæдзармæ каст, 
нæ ахстон дзæгъæл нæ ныууагъта. 
— Нæ ахстон нæ, фæлæ нæ ахæстон. 
— Сонт ныхас! Дæ мады хæрзтæ зон. Уый хæстоны идæдз у. Йæ 
уавæр — дæ царды хос. Тыхсгæ ма кæн, рæхджы дын мæ цард дæр 
хæсдзæн кад æмæ бæркад... 
Арвы хъæр йæ быны фæкодта зæрдæбын ныхас. Къахæг ингæ- 
нæй систа марды. Хъавгæ йæ æрæвæрдта гауызыл. Æркаст æм æдзы- 
нæг. Ацы хатт æй бафæндыд, арв дзæбæх куы ферттивид, уый. Уæд 
ма фæстаг хатт дзæбæх фенид, сæрыстыр кæмæй у, уыцы фыдæн йæ 
сыгъдæг цæсгом. Фæлæ нал æрттивы арв. Фыдæнæн æви йæ цæхæр 
калд фæци? Чи цы зоны арвы хъуыддæгтæн. 
Фырт фыды стæгдар топтыхт акодта. Моллойау Хъуыраны стих- 
тæй цыдæртæ загъта æмæ зынаргъ тыхтон æдæрсгæ систа йæ хъæбы- 
сы. Исдуг йæ мидбынат лæугæйæ аззад, стæй тыхтон йæ галиу уæхск- 
мæ сæппæрста æмæ сабыргай араст. Цæуы бæлæсты бын хъавгæ- 
сгаргæ, кæртыл ахызт. Кулдуарæй акаст, алырдæм ахъахъхъæдта, — 

88 
Джыккайты Шамил 
бæстæ сабыр. Къæвда сæх-сæх кæны, æндæр змæлæг нæй. Хуыцау 
мыл ауды, мæ хъуыддаг тулы, зæгъгæ, дзуры йæхинымæр æмæ араст 
и дарддæр. Уынг — цъыф æмæ фæлмæн. Къахы уынæр нæ хъуысы. 
Табу къæвдайæн, куыдз рæйæг дæр нæй — æмбæхсынц сæ куыдздон- 
ты. Цæуы, хъуыдытæ кæны: «Сызгъæрин фестæд нæ дин скæнæг. 
Ныр амæн чырын куы хъæуид, уæд æй чи хæссид». 
Ахызт хъæуæй. Уæхскыл — тыхтон, къухы — бел. Цæуы цъæх 
нæууыл. Нæуу лæпп-лæпп кæны къæхты бын. Тыхсы. Фæллайы. Йæ 
тых сæтты. Фæлæ йæ нысан хæстæг у. Арв та ехсау зынг рæхысæй 
зæхх ныдздзæхст ласта, сæ ныв фелвæста уæлмæрдты цыртытæн. 
Хæстæг у йæ нысан! Сæххæст кæндзæн йæ хæс: сусæгæй дыргъ- 
доны кæй бафснайдта, уымæн аразы мæрдтæмвæндаг. Ахаудзæн ныр 
йæ уæззау уаргъ. Нал хъусдзæн уæлсынтæй йæ мады уайдзæф, йæ 
сусæг хъарæг. Нал хъуысдзæн цæхæрадоны сау мæрæй йæ фыды 
хъæрзын. Бæлæсты сыбар-сыбур æм нал кæсдзæн сыхæгты сусу-бусу. 
Мæнæ сты уæлмæрдтæ. Бавæрдзæн марды. Зæхх тугæй хъазардæр 
сси, ардæм бирæтæ горæтæй дæр ласынц сæ мæрдтæ. Ничи йæ фæрс- 
дзæн — чи у, кæй^уæлмæрд у. Ахæм бон скæндзæн, æмæ йыл цырт 
дæр сæвæрдзæн. Иæ номæй сæрыстыр уыдзæн. Зарæг дæр ыл скæн- 
дзæн. Бæгуыдæр. Уый лæг уыд. Уый нæ бæстæйæн хаста сæрибар, 
— хъуамæ дзы ма уа ГУЛАГ, Колыма. Йæ сыджыты хай ам и, уæл- 
мæрдты. Дзæнæтмæ фæндаг æрмæст уæлмæрдтыл цæуы... 
Уыцы хъуыдытимæ бахæццæ ингæнмæ. Скъахта йæ уыцы ’хсæв, 
рагацау. Арв ферттывта, рухс ахъазыд уæлмæрдтыл. Лæг цавддурау 
фæци, сагъдауæй аззад. 
Мæнæ арвы цæф! Ингæн цыдæр æрбаци. Лæг фæуадзыгау, йæ 
сæр зилы, зæрдæ къултыл хойы йæхи. Нæ, хæйрæг нæ фæхаста 
ингæн. Дондыппырæй байбын ныккалд. Тыхкъæвда фæлмæн калæг- 
гаг ласта дзыхъмæ, стæй сыджыт бынмæ ныллæбырд бынтондæр. 
Æрæджиау æрчъицыдта лæг. Йæ зæрдæ йе ’муд æрцыд. Æриста 
зæхмæ йæ уаргъ. Исдуг дзыхъмæ фæкаст, белæй йæ асгæрста. Фæ- 
зынд æм æваст хъуыды: дзыхъхъ ногæй скъахдзæн, ингæн фæткыл 
нæ уыдзæн, фæлæ йын Барастыр ныббардзæн уый. Азмæста мæр. 
Нæй, нæ комы калын, фæстæмæ лæбыры. 
Уыцы афон уасæг ныууасыди хъæуы. Лæг, цыма йæм калм фæ- 
лæбурдта, афтæ фæци. Гæды хъæдау барызт йæхимидæг. Къæвда 
фæсабыр. «Бон кæны, æмæ сæфын, — февзæрд йæ сæры тæссаг хъуы- 
ды æмæ йæ буар ауазал. — Фæстæмæ йæ бынатмæ, æндæр хос нал и». 
Аппæрста бел. Уæззаугай систа йæ тыхтон, йе ’ккой йæ баппæрста 
æмæ уæлмæрдтæй рараст фæстæмæ. Тындзы размæ, хъæумæ. Къæв- 
да банцад. Лæг рахызт уæлмæрдты бацæуæнæй. Уыцы афон та уасæг 
ныууасыд. Йæ хъæрмæ иннæтæ хъихъыри систой, цыма хурмæ фæ- 
дис кæнынц, афтæ. Уыцы сахат лæгæн уасæг фестад чекисттæй æнæ- 
уынондæр æмæ знагдæр. Цæуы, фæлæ йæм афтæ кæсы, цыма йæ 

Намыс 
89 
фæстæмæ хæссынц йæ къæхтæ. Нал ын æнтысы размæ. Цырыхъхъ- 
ытæ хъæфс-хъæфс кæнынц. Хид фындзы хъæлæй зачъетыл тæдзы, 
фæсонтæ фæздæг уадзынц. 
Уацилла йæ мигъты лæмæрст фæци, рог пакъуыйау сæ уддзæф 
арвы кæрæттæм хæссы. Æхсæв фæфæлурс, скæсæны рухс таг фæ- 
зынд. Лæг тындзы, тыхулæфт кæны. Уæртæ и хъæу, хæдзæрттæ 
зынынц. Уæд иу куыдз срæйдта кæмдæр, уалынмæ — æндæртæ. Кæ- 
ройнаг хæдзары ссыгъди цырагъ. Нæй, нал ис ирвæзæн рухс æмæ 
бонæй, нал ис æмбæхсæн хъæуы цæстытæй, нал ис цæуæн, — уыцы 
хъуыды атыхст лæджы сæрыл, йæ къæхтыл ын абаста сахсæн-къуы- 
дыртæ. Кæсы, æмæ йæ разы — арф æрх. Фæзылд уыцырдæм. Æрæп- 
пæрста зæхмæ йæ уаргъ, сонт схуыст фæкодта йæ тыхтон æрхмæ. 
Къардиуы ссыд йæ хæр-хæр. 
Ногæй та ныйилæлæй кодта фыдæбоны уасæг, æмæ скæсæн фæ- 
рухсдæр, фæзынд дзы гæзæмæ сырх уадздзаг. 
2002 азы 18 январь 

МÆЛÆТ 
Сау ныккæнд у арф æмæ уынгæг. Уæззау уæлдæф дзы пъæз- 
зыйау ныббадт, æлвасы зæрдæ æмæ уæнгтæ. Æниу цæй уæлдæф у 
уый — лакъонау бæзджын æмæ уымæл. Ис æм къухæй æвналæн — 
ратон дзы гæбаз æмæ дзы цъыфы къуыбæрттæ кæн. Æнуд у æмæ 
сымæры тæф кæны. Рухсы цъыртт æм никæцæй хауы. Фаллаг къу- 
лæй цары ’хсæн ис чысыл зыхъхъыр, рудзынг у — уый зын зæгъæн 
у. Уырдыгæй, чи зоны, раздæрау хауы дыдзы рухс, фæлæ ацы къуым- 
мæ нæ зыны, йæ тын ардæм нæ хæццæ кæны, ныгъуылы ныккæнды 
лакъоны. Æвæдза, рухсыл дæр мæгуыры бон и, лæгæй йын æнцон- 
дæр нæу: æдзух таримæ быцæу кæн, арф кæмтты дæхи къæдзæхтыл 
хой æмæ талынг сур, ныккæндтæм фæндаг агур, хуынчъыты мидæ- 
мæ лæс, — ам дын исчи дæ хурхыл бахæцдзæн æмæ, марадз, стæлф; 
чидæр хуынкъ æрæхгæдта, æмæ аскъуыд дæ рæзгæ уд. 
Бады лæг æфсæн чырыны. Амыранау у баст, фæлæ титанæн 
фезмæлæн уыд йæ лæгæты, амæн фæзилæн дæр нæй. Бады цавдду- 
рау, йæ сæрыл тæдзынæг тæдзы. Рæстæгæй-рæстæгмæ æрхауы иу 
æртах, гæмæх тенкайыл йæ дзæхст фæцæуы æмæ лыстæг згъæлæн- 
тæй фæйнæрдæм фæтæхы. Ахæст у ирон лæг. Цы кары ис, уымæн 
базонæн нæй. Ныккæнд лæджы хуыз тагъд ивы. Сæрдасæн æм æв- 
вахс нæ уадзы — фыдбылызæй йæ хъахъхъæны. 
Бады лæг. Зоны: ацы фыдæвзарæн у дæлимонты æрхъуыды. 
Зæххон лæг ын нæ фæразы. Сахатмæ йæ зонд фæцæуы. Лæг разы у 
мæлæтыл, æхстыл, ауындзæныл, æппынфæстаг, куыйты хæринаг фæу, 
æрмæст æррайæ Хуыцау бахизæд. Ныртæккæ йæ, æцæгдæр, фæнды 
цавддур фестын. Фæлæ йæм æваст февзæры æндæр хъуыды: тæ- 
дзынæгæн дур дæр нæ фæразы. Æнæмæнг, афтæ. Æртах хауы, хауы 
æмæ дуры хуынкъ кæны. 
Нæ, ацы сагъæстæ нæ бæззынц мæ уавæры, — хъуыды кæны 
ахæст. Уыдон ахъаз сты лæгæн нæ, фæлæ тæдзынæгæн. Ацы уын- 
гæджы ран знаг, катай æмæ тæдзынæг æмдзæхдон сты, цæдис. Уыдон 
сæ куыст кæнынц. Фæлæ мæнæн дæр ис цæдисонтæ. Ныфс æмæ 
лæгдзинад. Нырма фидар лæууæм. Нæй нын фæцудæн. Мæлгæ ал- 
чидæр кæны. Æз кæддæр загътон адæмы раз: лæджы фыд хæрынмæ 
нæ бæззы, хъуамæ кадджын уа нæ мард дæр. Нæй ныхасыл гадзра- 
хатæй цæуæн. Уæд ма цы вæййынц нæ сомытæ, нæ ард? Фæлæ ацы 
тæдзынæг, ацы... 

Намыс 
91 
Тæдзынæг тæдзы. Лæг йæхиуыл хæцы, йæхицæн ныфсытæ æвæ- 
ры. Хъуыдытæ кæны. Лæг зынтæн у. Фæразын хъæуы, æндæр ницы. 
Цы у тæдзынæг? Мур дæр ницы. Куыдз дæр куыдз æмæ тæдзынæг 
дæр куыдз. Басæтдзæн мæ? Æнхъæлмæ кæсæд! Бибыцыл Сослан 
хохæй дуртæ калдта, уый сæм дардта йæ ных, æмæ дуртæ зæхмæ 
згъæлдысты фæныкæй. Æмæ Бибыц мæнæй лæгдæр уыд? Хæрæ- 
джы дымæг уыд. — Лæг йæхимидæг бахудт. — Æртах дур нæу. Дæ- 
лæмæ дæр, уæлæмæ дæр — дон. Æрмæст тенка цæрдхуынкъ ма фæ- 
уæд. Сæрæн йæ магъз æнæхъыгдард баззайæд, æндæр йæ кæхц быхс- 
дзæн. Стæг фидар у. Æцæг, æртах хуыдыл куы нæ ’мбæла, уæд... 
Донæн ницы лæууы, кæдæм æфты, уым къахы æмæ къахы. Нæ, 
Хуыцау бахизæд хуыдиртæстæй. Уæд сæфт æмæ сæфт... 
Ахæст йæхимæ рамæсты. Ай цы у? Фæцæуын, æрцæуын, æмæ 
та æвзæр хъуыдытæ. Нæ, уый Горзæн кæрц нæу. Мæ сæрыл нæмгуытæ 
дæр уарыд. Уæд дæр Церечы згъæр æмæ Бидасы тахъа нæ дардтон. 
Фæлæ ирвæзтæн. Цыдæр фарн ис. Цы у, нæ йæ зонын. Фæлæ ис. 
Хъахъхъæдта мæ фыдæвзарæнты. Алæмæт у цард. Лæг зæгъдзæн: 
бæсты сæфт æрцыд, арв зæронд царау æртыдта, æркалд, зæхх ас- 
къуыд дæ рыстæй, хъæд сыфгай згъæлы дæ хъæрзынæй. Фæлæ та 
кæсыс, æмæ дæ разы — дзæнæты цъæх быдыр. Бæстæ дидинæг калы. 
Цæуыс дæ уарзонимæ кæрдæгджын астымы. Чызг кæм æрлæууы, 
уым сæвзæры дидинæг. Цæуыс, цæуыс, æмдзæвгæтæ йын кæсыс, 
зарыс ын дæ зæрдæйы сæнттæ. Кæмдæр быдыр баиу ис арвимæ. 
Цæуыс Æрфæны фæдыл... Ехх, цы амонд у уарзын!.. Цымæ афон- 
мæ кæм и мæ царды рухс?.. Кæмдæр æнхъæлмæ кæсы, йæхи хæры 
æмæ дзыназы... Кæм и цъæх быдыр? Кæм и Æрфæны фæд? Кæй 
сайын? Мæхи æви мæлæты? Афтæ... Мæхи ирхæфсын... Æви сæнт- 
тæ цæгъдын?.. Нæ, уый гæнæн нæй!.. 
Фæстаг ныхæстæ загъта хъæрæй. Чидæр æй фехъуыста. Нæ зыны 
дæлимонау, фæлæ талынгæй дзуры: 
— Нæй, нæй уый гæнæн! Æз дæр дын уый дзурын. Нæй ацы 
зæххæн иннæрдæм разилæн, нæй ацы бæстæн тых ракæнæн, нæй 
йын халæн. 
Ахæст йæхиуыл æрхудт, хъæр дзы кæй сирвæзт, уый тыххæй. 
Райхъал уæйыг, авдсæрон уæйыг. Ныр дæ уый цæрынцой нал ныу- 
уадздзæн, дæ уд дын дæ хъуырæй сласдзæн. 
— Цæй, куыд дæ? — фæрсы талынджы бадæг. — Сæттыс дæ 
фыдракæндтыл æви нæ? 
— Сæттын, — зæгъы ахæст. — Мæнæ, Чингисхан кæмæй нырри- 
зид, уыцы фыдракæнд. 
— О, уый хорз фæлварæн у! — æхсызгонæй зæгъы ахæстонгæс. 
— Хус æрчъиаг удæстæй фæлмæн кæны. — Йæ ныхас йæ зæрдæмæ 
фæцыд æмæ йыл худынæй бацин кодта. — Фæрсын дæ фæстаг хатт, 
æмæ зæгъ: чи сты дæ хæлæрттæ? 

92 
Джыккайты Шамил 
— Хæлæрттæ мын бирæ ис, — дзуапп дæтты ахæст, — фæлæ сæ 
фыццаг уыдтæ ды. 
— Тобæ зæгъ! — цыма йыл зынг æрхауд, афтæ фестъæлфыд та- 
лынггæс. — Тамбоваг бирæгъ — дæ хæлар. Æниу бирæгътæй фыддæр 
стут сымах. Нæ уæтæрмæ лæбурут, фæлæ ам гæстæ и, гæстæ! 
— Хорз гæстæ, кæрæф аргъонахътæ! Дзуг цæгъдынц æмæ хæ- 
рынц, сæхæдæг æй бирæгъты ’фсон кæнынц. 
— Дæ дзыхыл хæц, æрра! — фæхъæр ласы талынггæс. — Рагæй 
дын дзырдтон: дæ дзых дæ сафдзæн æмæ йын цъутта дар. Нæ бай- 
хъуыстай. Гъай дын дæ пайда. Уыныс, цæмæ ’рхаудтæ, уый? Æниу 
цы уыныс! Куырм гал цæстæй куы кæсид, уæд былæй нæ хауид. 
— Рæдийыс, мæ мæнгард æрдхорд, рæдийыс, — фæлмæн хъæлæ- 
сæй дзуры ахæст. — Ризæгау дыл кадмондаг бафтыд æмæ дæ зонд 
фæцыд. Фыдæхæй саугуырм бадæ æмæ нал æвзарыс урс æмæ сау. 
Æрдз курдиат кæмæн нæ радта, уыдон мыл хахуыртæ фыссынц. 
Æрцахстой мæ, ныккæнды мæ фыдудæй марынц. Уый сæ куыст у 
æмæ йæ кæнынц. Фæлæ ,ды та цы хъавыс, ды? Цæуылнæ сын зæ- 
гъыс, цы зоныс, уый? — Йæ ныхас тæвд кæны, уый йæхæдæг дæр 
хаты, фæлæ йæ бон нал у ныхасы рохтыл фидар хæцын. — Цы мæ 
къахыс? Рæстдзинад зоныс... Цæмæн æй æмбæхсыс? Цы боны хорз- 
мæ йæ æвæрыс? 
— Ныууадз! — фæмæсты талынггæс. — Дзурынмæ булæмæргъ 
дæ, фæлæ ам дæр цъиутысайд нæй. Ам сайæн нал и. Ам рæстæвза- 
рæн у. Гамхуд сисын æнцон у. Сæр донæй æрæхс, æмæ цæсгом 
фегом и. Басæтт, дæхицæн хуыздæр уыдзæн. Мæлдзыджы æмбисонд 
дыл цæмæн æрцыд? Адæм ацы цардыл сæ туг фæкалдтой, ды та йæ 
халынмæ хъавыс. Нæ фæтæг адæмы хур у, ды та йæм дæ къух 
систай. Æбуалгъ фыдвæнд!.. О, поэт æрра вæййы, фæлæ куыд ис 
уыйбæрц æрра уæвæн? Зæгъ æргомæй, кæм сты уæ сусæг къордтæ, 
цы сты уæ фæндтæ, чи у уæ разамонæг. Зæгъ! — Исдуг йæхиуыл 
фæхæцыд, стæй ныллæг хъæлæсæй дзуры: — Хорздзинад сымахæн 
бæсты нæ цæуы. Фæлæ мах гуманисттæ стæм, нæ бон у знагæн дæр 
хатыр кæнын, зонæм гæдзæ кæнын. Мæ бон дын иу хорз у æмæ дæ 
уæгъд кæнын. Кæй зæгъын æй хъæуы, рæстæгмæ. 
Хуыцау йæ зонæг, цы фæнд æм фæзынд. Йæ зæрдæмæ йын 
дæгъæл кæй агуры, уый гуырысхойаг нæу. Зæрдæлхæд лæг æнцон- 
дæр къахæн у. Иæхинымæр дзырдтаид афтæ дæр: «Ацы фæлварæн 
Джеры къæдзæхæй ахъаззагдæр у. Фаг уал ын у, ныр фæтарст æмæ 
зæгъдзæн йæ хæйрæджы ном». Чи зоны йæм фæзынд ахæм хъуыды 
дæр: «Барæй мæ дары дзырдтыл, йæхи ирхæфсы, йæ уавæр дзы рох 
кæны, æмæ йæм нæ хъары тæдзынæг. Нæ, мæ хæнцъул, уый дзы нæ 
уыдзæн!» Уæвгæ, зæрдæмæ ныккæсæн нæй, уый талынг дуне у, та- 
лынджы цытæ цæуы, уый та æрмæст хæйрæг зоны. 
Байгом кодта æфсæн табæт. Ахæст тыхтæй-фыдтæй сыстад. Ра- 
цыд хатæнмæ. Чырынæй ныггæнды камерæ уæрæхдæр у. Тути къа- 

Намыс 
93 
латийæ куы раирвæзы, уæд ын къомнæт сæрибар дуне вæййы. Ра- 
тæх-батæх сисы, æфсис ын нал вæййы пæр-пæр æмæ сыффыттытæй. 
Ахæст дæр афæлвæрдта ныфсджын къахдзæфтыл, фæлæ йын нæ бан- 
тыст. Мæйы дæргъы дыууæ хатты расидт голодовкæ, хъоды бакодта 
хойрагыл. Домдта йæ хъуыддаг тæрхонмæ рахæссын, бæстон равза- 
рын, æвдисæнтæ æркæнын. Фæлæ ныггæнд арф у, тæрхондон — бæр- 
зонд, хъоргъæй хъæр уæлæмæ нæ хъуысы. Къæлæтджыны бадæг нæ 
зоны, сыдæй мæлын цы у, уый. Æмæ ахæсты протест уыди мигъмæ 
.дзурынау. Ницы дзы рамбылдта, йæ зæнджымагъз цы асаст, æндæр. 
Иæ зæрдæ цы ’вдисæнтыл дардта, уыдон ыл æвдисæн бакодтой. Иу 
хъайтар йæ сæрыл сдзырдта, фæлæ уый дæр горæты уынджы фæмард 
дзæгъæл нæмыгæй. Диссаг у ацы дуне: лæг уынгæджы куы бахауы, 
уæд æвдисæн нал вæййы йæ рæстдзинадæн, хæйрæг сæ фæхæссы. 
Цуды ахæст, фæлæ къахдзæфтæ кæны. Цæуы, сисдзæф цы къу- 
лы ис, уыцырдæм. Уым цы зыхъхъыр ис, уый у рудзынг арвы рух- 
сæн, дунемæ кæсынæн. Уый йын бирæ бонты уыди царды хос. Уыр- 
дыгæй йæм калд æрдзон рухс, хъуыст æм къахуынæр. Хатгай-иу 
йæхи хæрдмæ сивæзта æмæ уыдта цæуджыты къæхтæ. Уыдон уыды- 
сты царды нысан, хастой йын æнахуыр æхсызгондзинад. Цымыди- 
саг ын уыд фадыварцмæ гæсгæ, цæуæг хъуамæ чи уа, уый базонын. 
Сылгоймаджы зæнгтæ-иу куы федта, уæд-иу йæ хъуыдыты нывæста 
алыхуызон фæлгонцтæ. Уый уыд заманайы сфæлдыстадон куыст — 
хиирхæфсæн, æрхæндæгсафæн. Фæлæ фæстаг бонты цæуæг арæх 
нал уыди. Æмæ та фæзынд ног æфсон хъуыды кæнынæн: цы сыл 
æрцыд? Чи зоны, фехæлд тротуар. Чи зоны, базыдтой, ацы æнамонд 
агъуыст цы у, уый æмæ сæхи дæрдты ласынц фыдбылызы ранæй. 
Ныр йæхимæ каст Мæрдтæй цæуæгау. Уыцы рухсы фæлгæт — 
Мæрдты дуар. Фæлæ йыл ахизæн нæй рухс дунемæ. Ам Аминонæй 
фыддæр гæстæ ис. Нæй сæ фæсайæн, нæй сæ ирвæзæн. Уæддæр æгайт- 
ма ис уыцы хуынкъ. Чидæр хуры тыныл ауыгъта йæ дзаумæттæ. Ацы 
дыдзы рухс у ахæсты ныфс. Æцæг амонд кæм нæй, уым бæллиц дæр 
амонд у. Æмæ ахæст йæ быцъынæг тоны уыцы рудзынгмæ, йæхи йæм 
ивазы, цæф хæстон суадонмæ йæхи куыд фæхъары, афтæ. Уырдыгæй 
цæуы царды тæф, уырдыгæй тæдзы дзæм-дзæмы дон. 
— Уыныс, сæрибар куыд хорз у, уый, — мæстæймарæгау дзуры 
талынггæс. — Ды та сæрибарыл сахсæнтæ кæныс. Адæмы сæрибарыл! 
— Айтег! — сонт хъæр фæласта ахæст. — Сауындз мæ, сындзын 
арты мæ басудз, ногæй мын мæ сæрмæ сараз тæдзынæг, фæлæ дæ 
хахуыр ныууадз. Бабæтт мæ æнæдомд бæхы дымæгыл, кæнæд мæ 
фæндагсæрдæнтæ, æз уæддæр нæ хъæрздзынæн, нæ, æз уæддæр зар- 
дзынæн сæрибарыл, æрмæст ныууадз дæ даутæ, мæ бон нæу уыдон 
быхсын. Æмбарыс, æмгары хахуыр фыддæр у арвы цæфæй. 
— Æгъгъæд! Ныууадз, Гино, дæ хъаст. Кæй хоныс ды хахуыргæ- 
нæг? Æз адæмы туг æмæ стæг дæн, æз фæтæджы хæстон дæн. Æз 

94 
Джыккайты Шамил 
æххæст кæнын мæ кадджын хæс, мæныл чи дау кæны, уый дау кæны 
нæ Цæдисыл. Æгъгъæд кал дæ марг! Æгæртæ дын барын, уый зон. 
— Цы ма вæййы хахуыр! — йæ мæстытæ уадзы Гино. — Æз 
сæрибарæн мæ цард нывондæн хастон. Аппæрстон мæ зæрин пъа- 
гонтæ... 
— Уымæй раст зæгъыс! — йæ ныхас ын аскъæфта Айтег. — Гер- 
маны шпионтæ махмæ вермахты формæйы цæуынц? Уанцон нæу! 
Зыдтат кусын, зыдтат уæ хуыз ивын. Дæ хæрв аппæрстай æмæ не 
’хсæн бацыдтæ — халынмæ, цæлхдуртæ æвæрынмæ... 
— Мæнг зæгъыс, фæсдзæуин! Æз уе ’хсæн нæ уыдтæн, æз уæ 
разæй цыдтæн. Хъуыды ма кæныс, аргъуаны кæрты урсытæ æрсагъ- 
той ауындзæнтæ, сæ иуыл фыст уыд: мæнæй уымæн. 
— Æгайтма йæ æрымысыдтæ. Æрцауыгътой дæ? Нæгъ! Йæ цонг 
чи лыг кæны! Уый фæдсайæн фæрæз уыд. 
— Æз аирвæзтæн къæппæгæй, — йæхицæн дзурæгау ныхас кæны 
ахæст. — Уынг дыууæрдыгæй — æхгæд. Лæууынц урс барджытæ. 
Алидзæн нæй. Мæ сæры фæмидæг æрра хъуыды. Аскъæрдтон уæл- 
бæхæй, смидæг дæн афицерты ’хсæн. Уыдон фæджих сты. Лæууынц 
уæлхъæдæй уадзгуытау. Уæдмæ æз фæцагайдтон мæ бæхы, сыф- 
фытт, æмæ хъæд мæ разы йæхи байтыгъта. Мæ фæстæ сыстад рыг 
æмæ нæмгуыты ’хситт... 
— Зонæм уыцы факт дæр. Ау, Шкуройы бандæтæн æхсын амо- 
нын хъуыди? Уанцон нæу. Сæхион уыдтæ, дзырд уæм уыдис, æмæ 
дæ ауагътой. Уыйхыгъд адæмы цæсты фестадтæ герой. Дæхиуыл сæ 
баууæндын кодтай. Зыдтат кусын! Фæлæ гæдыйы къах цыбыр у. 
Мах зæххыл ын дард цæуæн нæй. 
— Æвæдза, диссæгтæ уыд нæ царды, — йæ хъæлæсы уаг аивта 
Гино. — Знæгтæ уыл æрхъула кодтой Салыгæрдæны. Æз уæд хъахъ- 
хъæдтон ком æмæ æфцæг. Мæлæт уæм æнхъæлмæ каст æрвылсахат. 
Нæ уын уыд разамонæг, нæ зыдтат хæстон хъуыддаг. Карды бын 
æмбæлтты ныууадз, уый мæлæтæй зындæр у лæгæн. Тыхст уавæры 
нæ сæры фæзыны æвирхъау хъуыдытæ. Мæ фæндыл сразы дыууæ 
хохаджы. Бричкæйы дæлгоммæ ныххуыссыдтæн. Сæвæрдтой мыл 
фæйнæджытæ, уыдоныл самадтой къуымбилы рагъ. Рараст сты къуым- 
билласджытæ комæй быдырмæ. Тæрынц сæ мæллæг бæхты. Гуыр- 
гъахъ фæндаг мæ цæгъды æнæвгъау. Ныхасы — урсыты пост. Мæ- 
лæты къæсæр дын зæгъон, æмæ кæфхъуындары дзых. Хъусын тыз- 
мæг ныхас, рафæрс-бафæрс. Сгарынц къуымбилы хуылф сæ дже- 
богътæй, рæхойынц æй алырдыгæй, æндон æрцындзтæ æмбæлынц 
фæйнæгыл. Мæ уд бахауд мæлæтæй царды ’хсæн. Хæсты мæлын 
æнцон у, æз та мардтæн нывонды мардæй. Фæлæ та фервæзтæн ацы 
хатт дæр. Æрцыдтæн уæм знæгты астæумæ. Мæ табæтæй мæ систай 
дæхæдæг. Федтай фæйнæгыл джебогъы фæдтæ. Скодтон ирвæзæн 
пълан. Æхсæвы ратыдтам фыдгулты рæхыс, сæ фылдæр цагъд æр- 

Намыс 95 
цыдысты, мах та нæхи бакодтам хъæды уазæг. Мæ сидтмæ æртым- 
был сты нæ къордты пырхытæ. Хъуыды ма кæныс? — дæс боны 
фæстæ аргъуаны сæрыл фæйлыдта нæ тохы тырыса. Уый диссаджы 
рæстæг уыд, æхсар æмæ цины рæстæг. 
— Уый æцæг уыд, — зæгъы Айтег, цыма арф ныуулæфыд, афтæ. 
— Уæд æрдхорд цæугæ мæсыг уыд, æфсымæрæй зынаргъдæр 
уыд, — йæ ныхас дарддæр нывæнды Гино. — Ирон лæг цæмæй тарст? 
Æмгары фыдæх райсынæй. Уый уыди æппæты карздæр æлгъыст. 
Фынгыл нæ хуыздæр гаджидау уыд æмгары цæрæнбон. Цымæ цал 
хатты уагъд æрцыд уыцы сидт? Чи сæ нымайы. Дæ зæрдыл ма лæу- 
дзæн Стыр комы хабар. — Гино хабар кæны, цыма æцæг дзаг фын- 
джы уæлхъус йæ зæрдæбын ныхæстæм бахæццæ, цыма рухс мыси- 
нæгтыл бафтыд æмæ сæ уарзон æмгæрттæн дзуры, афтæ. — Ком 
бандиттæй байдзаг. Ам кæрæдзи ссардтой урс афицертæ æмæ бынæт- 
тон къæрныхтæ. Адæм сæ абырджытæ хуыдтой. Комбæсты æддæмæ 
ракæсын нал уагътой — адæмы цæгъдгæ, фосы хæргæ. Дыууæ хатты 
сæм æрвыст æрцыд сырх отрядтæ. Фæстæмæ-иу дзы раздæхт æр- 
мæст фæдис-хъæргæнæг. Хъуыддаг хорз нæ уыд. Хæсгæмард фæуын 
æлгъыст у. Фæлæ нæ тохы ’мгæртты уыцы амонд дæр нал уыди, сæ 
сыджыты хайыл нал æмбæлдысты, мæргътæ æмæ сырдты амæттаг 
кодтой. Хуыздæр хос нæ уыд — мæхи сæм бахъуыди цæуын. Зоныс 
æй, уыдыстæм чысыл къорд. Фæлæ сын базыдтам сæ бынæттæ, сæ 
цæуæнтæ. Сымах кæстæртæ уыдыстут, уæ фылдæр — æвæлтæрд. Уым 
та — цæттæ лæгмартæ. Бахъуызыдтæн сæударæй сæ мæсыгмæ, арсы 
лæгæтмæ куыд бахилай, афтæ. Сбырыдтæн йæ иу тигъыл. Сæрæй сæ 
æхсын куы систон, уæд лидзыныл схæцыдысты, сæ сæр сæ кой сси. 
Уый нæртон цуан уыдис: æз — скъæрæг, сымах — разыбадæг. Сæхи 
кæм лæвæрдтой. Сæ гæрах цæхæр калдта, сæ фæндаг дзы рухс дард- 
та. Равзæрстон уын хорз рæсæнтæ. Сымах дæр æвзæр нæ сарæхстыс- 
тут. Афтæ уыд бæргæ. Фæлæ хæст хæст у. Зиантæ дæр ныл цыд. 
Дæуыл дæр мæлæты цæст æрхæцыд. Цалдæрæй дыл æртыхстысты. 
Гилдз нал уыд дæумæ дæр, уыдонмæ дæр. Уыдон, бæхджын æфсады 
чи уыд, ахæмтæ. Æхсаргæрдтæ ферттывтой дæ сæрмæ. Фæлæ хæста- 
монд мах уыдис. Баййæфтон дæ афоныл. Уыдтай сæ дæхи цæстæй. 
Иу дзы æрфæлдæхт дамбацайы æхстæй, иннæ дыууæ æрхаудтой мæ 
карды бын. Мæныл дæр баззад сæ фæд — мæнæ ацы нуæс. Цы дзу- 
ринаг у, фæлæ уæддæр. Цæфæй дæ æрхастон уæ хæдзармæ. Хуыца- 
уæй разы, фервæзтæ. Дæ хабæрттæ фæдзырдтай уæ хионтæн. Сис- 
тай мæ Чырыстийы цъупмæ. Дæ мад æртæ чъирийы скодта. Скуыв- 
той, уæдæ куыд вæййы. Дæ мад хорз ус уыд, — рухсаг уæд, — иу 
сыкъа нын баназын кодта, йæ дæрзæг æрмттæ нын нæ сæртыл фæл- 
мæн æрæвæрдта æмæ загъта: «Хуыцауы уазæг ут, мæ хъæбултæ. 
Лæгты дзуарыл уæ фæдзæхсын, уæ разæй цæуæд æмæ уæ рахизмæ 
здахæд. Æмгæрттæ стут, æмæ, кæрæдзи хъахъхъæнын куыд фæра- 

96 
Джыккайты Шамил 
зат, уыцы фарн уын раттæд Бæрзондылбадæг». Йæ къухы хъарм 
ныр дæр æнкъарын мæ сæрыл, йæ ныхæстæ рухс цырæгътау су- 
дзынц мæ зæрдæйы, рох мæ никуы уыд йæ арахъхъы ад. Тæхуды, 
ныр уымæй иу сыкъа нæ, фæлæ иу дурын нынцъух! Фæлæ кæм и, 
цы хуыцау æй дæтты. Ды та цы ныхъхъус дæ, ды, дæ сым-сым куы 
цæуы. Ма бафынæй у, мыййаг. Уæд мæхимæ тæригъæд исын. Мæн 
та фæнды æнусон фæндагыл сыгъдæг æмæ сæрыстырæй цæуын. Æмæ 
дæ курын иу хæрзиуæг. Фыдгæнæгæн дæр вæййы фæстаг ныхасы 
бар, сæххæст ын кæнынц йæ фæстаг фæдзæхст. Мæнмæ тæрхондоны 
уыцы бар нал æрхаудзæн. Æмæ дæ курын: исты фæндыр мын æр- 
хæсс. Дæ мады хатырæй. Бирæ нæ, цыбыр рæстæгмæ. Мæ цагъдмæ 
хъусын бирæ уарзтай, хатгай-иу дæ цæссыг дæр тагъд. Мæнæн та иу 
мелоди мæ зæрдæйы сæвзæрди, æнцой мæ нæ уадзы. Ацæгъддзынæн 
æй æмæ дзы фервæздзынæн. Мæ къухтæ пырхытæ сты, фæлæ ма 
кæд уый фаг сарæхсин. Дæ хорзæхæй, уыцы хорз мын дæ цæст 
бауарзæд. Ма йæ бавгъау кæн. Уый у мæ фæстаг куырдиат. 
Айтег дзуццæджы бады, ницы дзуры. Уалынмæ сыстад. Фæцыд 
æфсæн дуары хъыррыст, æмæ ахæст иунæгæй баззад. 
Цæуы Айтег тар æмæ уынгæг къæлидорты. ПÆК-ы агъуыст фыддæр 
у Криты лабиринтæй. Фæлæ йын Айтег зоны йæ цæуæнтæ æмæ йæ 
фæзилæнтæ. Зоны фæндаг, ныккæнды Минотаврау чи бады, уый бынат- 
мæ дæр. Федта йæ ныр дæр, хъуыста дзы уайдзæфтæ, æртхъирæнтæ, 
райста дзы ног инструкци, ахæсты куыд басæттын хъæуы, уый тыххæй. 
Хъæуы тæдзынæг фæтыхджындæр кæнын. Уæд кæнæ сдзурдзæн афо- 
ныл, кæнæ фæцæудзæн йæ зонд, æмæ дзурдзæн, цы сæ фæнда, уый. 
Ссардта Айтег скрипкæйы зæронд. Кæмдæр къуымы баззад, æвæц- 
цæгæн, йæ куыстæй кæй ракодтой, ахæм музыканты кусæнгарз. Цæуы 
фæстæмæ йæ ахæстмæ. Цы хъуыдытæ йæм уыд, чи йын цы зоны. 
Фæлæ дис кæны ахæсты фæндоныл. Йæ иу къахæй ингæны куы лæууы, 
уæд æй цæй фæндыры мæт ис? Иу афон йæ зæрдыл æрлæууыд Ги- 
нойы кадæг «Мæлæт». Фæндырдзæгъдæгæн йæ фæндыр байстой, цæгъ- 
дын æй нал уадзынц, æмæ лæгæн аскъуыд йæ зæрдæ. Уарзта Айтег, 
æцæгдæр, ацы диссагмæ хъусын. Хорз не ’мбæрста мæлæты æфсон, 
æнахуыр æм каст уыцы лæджы ми, фæлæ йæм арф хъардта кадæджы 
мелоди æмæ йын баззад æхсызгон мысинагæй. Цæуы талынг, хъуына 
къæлидоры, йæ алы къуымы мæлæт кæмæн æмбæхсы, уыцы лæгæты. 
Цæстæй рæстмæ ницы уыны, фæлæ зæрдæйæ уыны ахæсты — уый 
ныртæккæ ис æнамонд фæндырдзæгъдæджы уавæры. Цæуы æмæ йæ- 
хицæн дзуры: «Цы кæнон мæ хицауы приказæн? Нæ, тæдзынæг æм 
нал уадзын, фæлтау æй фехс æмæ фæци». 
Фæцыд та дуары удисæн хъыррыст. Айтег исдуг фæуыргъуыйау. 
Уыны æмæ хъусы мæрдтæн диссаг. Гино къуымы зыхъхъырмæ кæсы 
æмæ зары. Зары Мæхæмæты зарæг. Айтег-иу арæх хъырныдта ацы 
зарæгæн. Ахæст нæ хъусы дуары хъыррыст, нæ ракаст фæстæмæ, 
сисы фæлмæн хъæлæсæй: 

Намыс 
97 
Ой, дæлæ мын фæрвдоны — 
Кæрчытæ *мæ бабызтæ. 
Ой, кæдæм лидзыс, Гуыргъохъ, 
Кæд дын ыстонг у, 
Уæд дын уæрдоны — 
Ксердзынтæ умæ харбызтæ. 
Цæмæн æрымысыд мæлæты къæсæрыл ацы зарæг? — фæрсы йæ- 
хинымæр Айтег. — Лæг мæлæтæй фæтарст, йæ сæр бафснайдта — 
уый, цы нæ ’рцыд, ахæм диссаг нæу. О, фæлæ Гуыргъохъ хæсты 
быдыры ныууагъта йе ’рдхорды — æнусон худинаг йæ фæдыл уымæн 
бафтыди. Иæхи фæдыл нæ, йæ мыггагыл дæр фидис ныууагъта йæ 
гакк, сæ зæрдæтыл баззад сау хъæдгомæй, æнусон нуæсæй... Ирон 
фидис сау фæд уадзы, ныхсæн ын ницæмæй ис, нæ цæуытугæй дæр... 
Айтег радта ахæстæн фæндыр, йæхæдæг иуварс лæууы. Райста 
Гино инструмент, йæ риссаг æнгуылдзтæй асгæрста тæнтæ, æркаст 
æрдынмæ, къæбæлтæ баздыхта æмæ йæ цæсгомыл фæзынд худыз- 
мул. Æрдын тæнтыл асæрфта æмæ байрад сæ зæллангæй. 
— Цымæ цы у хъысмæт? — дзуры йæхи фæрсæгау. — Ног цар- 
дыл тох кодтон æмæ зæронд ныккæнды æмбийын. Адæмæн хастон 
сæрибар, уыдон мæ скодтой цагъар. Цæуыл калдтон мæ туг? Цы мын 
у ацы хъизæмар? Æрра! Цыдтæн сæуæхсидмæ, уый та разынд ту- 
джы цад. — Лæг абонсарæй фыццаг хатт ныхъхъæрзыдта. — Нæ, мæ 
мæнгард æрдхорд, æз хъæрзгæ нæ кæнын. Адæммæ азым нæ хауы. 
Ам мæн адæмы знæгтæ дарынц, уыдон марынц сæрибар. Фæлæ рух- 
сæн марæн нæй, сæрибар рухсы тын у^ Цы у мæ хъизæмар? Амыран 
мин азты ис лæгæты, рæхысбастæй. Йæ зæрдæ йын цæргæс æхсы- 
ны. Уый зындæр уавæры ис, фæлæ быхсы. Искуы йын фехъуыстай 
йæ хъæрзын? Никæд! Быхсы — адæмы сæраппонд, сæрибары охыл. 
Зоныс, зарæгæн марæн нæй. Мæ зарæг мын зардзысты дæ цот. Уыр- 
нæд дæ! Хъус ныр, æз дын ракæнон æрдхæрдты кадæг. 
Уый уыд æрдхæрæны кадæг. Уый уыди æхсар æмæ намысы 
зарæг, æмæ йæм къулы зыхъхъырæй калдысты дыдзы хуры тынтæ; 
уый уыди гадзрахат æмæ мæлæтыл хъарæг, æмæ йæм куыдтой нык- 
кæнды къултæ дæр. 
— Æгъгъæд! — иу хъæр ыл фæкодта талынггæс. — Бацу къулмæ. 
Слæуу рудзынджы бын. Слæуу дын зæгъын! Кæс рухсмæ! 
Ахæст слæууыд къулрæбын. Разæй — рухс, фæсте — сау мæлæт. 
Фæцыд топпы хъæр, фæцыд къуырма гæрах. Ахæсты буарыл аны- 
дзæвд лæмæгъ ток, фæсонтыл ацыд гæзæмæ дыз-дыз, фæлæ ахæст 
баззад лæугæйæ. Сæры февзæрд иунæг хъуыды: «Топпы цæф афтæ 
рог у, уый æнхъæл никуы уыдтæн». Уалынмæ зæххыл фæцыди уæз- 
зау гуыпп. Ахæст йæхиуыл нал æууæнды, исдуг цавддурау æмырæй 
аззад, стæй разылд хатæнмæ. Айтег зæххыл хуыссыди æдзæм мардæй. 
2003 азы 3—5 май 
7 Джыккайты Шамил 

ХÆРЗБОНЫФЫНГ 
Царды цы диссæгтæ цæуы, уыдон лæг йæ фыны дæр нæ фен- 
дзæн. Фын цы у, —. Сырдон дæр сæ не ’рымысдзæн. Цы цæуы, уый 
та хорз у æви æвзæр, — ацу ’мæ йæ ды базон. Зæгъæм, мигъ. Хуымæ- 
тæг æрдзон фæзынд. Фæлæ иутæн цин хæссы, иннæтæн — сагъæс. 
Конд хуымæн царды хос у, кæрдинагæн — зæдхъæны хос. Залым- 
паддзахы мæлæт дæр иутæн пайда у, иннæтæн — зиан. Афтæ у алы 
хъуыддаг дæр. Рæсугъд бæлас куы ракæлы, уæд ын фыдуынд бæлас 
йæ бынат æрцахсы. 
Æмæ ^ын уый фæдыл æрхæсдзынæн иу хабар. Горæты ис иу 
куыстуат. Иæ ном ын нæ зæгъын. Йæ зонын дæр уæ ницæмæн хъæуы: 
мæ радзырдыл къæхтæ ’мæ къухтæ æфтаудзыстут, æмæ æцæг хабар 
тауыс фестдзæни. 
Иу бон куыстуаты сæргълæууæгмæ фæсидт уæлдæр хицауад — 
директорты совет. Уыйадыл куыстуаты кусджытæ цæмæдæр æнхъæл- 
мæ кæсынц. Иутæ бæллынц арвы цæфмæ, иннæтæ сæхимидæг ку- 
вынц: «Уацилла, бахиз нæ дæ зынг рæхыстæй æмæ дæ ихы нæмы- 
гæй!» Адон зонынц иу æцæгдзинад: хицауад æваст сюрпризтæ нæ 
кæны. Æнæнхъæлæджы дæм фæсидт, уæд дæ хъустæ ма схъил кæн — 
хорзæх дын нæ дæтты, дæ хъуын дын цæгъды. Хъуын цы у, — кæд 
ма дæ сæр рахæссай, уæд дæ худ уæллаг арвмæ æппар фырцинæй. 
Æмæ бадынц кусджытæ, æнхъæлмæ кæсынц. Куыстмæ никæй 
къух тасы. Алчи йæ дыстæ æруагъта. Иутæн сæ зæрдæ нæ райы, 
иннæты кусын нæ уадзы сусæг цин. Дыууæтæ дæр бæллынц хорз 
хабармæ. Фæлæ алчидæр хабар хорзыл нымайы, йæ пайда куыд 
амоны, йæ зæрдæ йæм куыд дзуры, афтæ. 
Дæлдæртæ сæ тыхстыл хъæцынц. Уыдон зынтыл фæлтæрд сты, 
нæрвы над царм фидар æмæ нуарджын у. Уæлдæртæ талф-тулф кæ- 
нынц. Кæрæдзийы цæстытæм бакæсынц хъавгæ æмæ аивæй, кæрæд- 
зи æгомыгæй фæрсынц, цы уыдзæн æмæ куыд уыдзæн, уыдæттæй. 
Фæлæ ныр адæймаджы цæстытæ арф малтæй уæлдай не сты, ницы 
сæ зыны; хæйрæджытæ дзы бады æви доны чызджытæ, уый нæ ра- 
хатдзæн цыфæнды дæсны дæр. Уæдæ цæсгæмттыл дæр ницы бакæс- 
дзынæ — уыдоныл ис, цæстæй уынæн кæмæн нæй, ахæм æмбæрзæн- 
тæ, алæмæты маскæтæ. Цард сæ сахуыр кодта тæрсын, хи хъахъ- 
хъæнын, мыстулæгау æрдзы хуыз исын. Базыдтой сæ монцтæ æмбæх- 

Намыс 
99 
сын, сæ хъуыдытæ агъуды дарын, бонджынæн худгæйæ салам дæт- 
тын. Сæ бон у æнæуынон хицауыл æргомæй узæлын, йæ фæдыл та 
æлгъыстытæ кальгн. Хицау царды цæджындз у, æмæ йын хъæуы 
табу кæнын, — куы фæцуда, уæд сыл сæ цар æркæлдзæн, æмæ уæд 
йæ быны хæрзбын кæнынц. 
Тыхст уавæр пъæззыйау бады куыстуаты. Адæм æндзыгæй утæхсæн 
кæнынц. Хъæуы сæ хъæр фехъусын, хъæуы сæ бауигъын. Табу Хуыца- 
уæн! Фæцыд машинæйы уынæр. Офисы кæрты æрбамидæг хицауы мер- 
седес. Ахболат дзы рахызт уæззаугай, æвæндонæй. Нæртон гуыппырсар 
цæуы уæнтæхъил æмæ сæргуыбырæй. Зыны, цыма æлдары бегарайы 
уыд, цыма йыл цæххытæ хастой, афтæ. Бастад домбай лæг, йæ къах- 
дзæф — лæмæгъ, йæ цæстæнгас — тар. Йæ алы змæлд æвдисы састы 
нысан. Ахæм хуыз вæййы, рынчындонæй кæй рафыссынц, уымæн, на- 
уæд, нæртон хъазты йæ хъултæ кæмæн амбулынц, уымæн. 
Хур æврагъæй фæиртæст. Офисы рудзгуытæм ныззылд. Хурын 
тæрхъустæ хъазынц къултыл, дуæрттыл, кусæн стъолтыл, кафынц 
гауызтыл, гæппытæ кæнынц. Ахболат сыл æрлæууы, фæлæ уыдон 
хъазынц, йæ цæсгомыл сæхи асæрфынц, мæстæй йæ марынц. 
Кусджытæ цæстытæ æмæ хъустæ фестадысты. Фæлæ та дзуапп 
нæй сæ сусæг фарстæн, æмæ сын цымыдис хъазы сæ удтæй. Хицау 
иу растæй бахæццæ йæ кусæн уатмæ. Æрбадт йæ къæлæтджыны. 
Къулрæбын лæууы рагон дынджыр сахат, йæ маятник хъеллау кæны 
уæзбынæй, сæрдзæвæн фæрæтау чъеппытæ кæны рæстæджы таг, фæлæ 
кæмæндæрты рæстæг банцад йæ цыдæй. 
Æрæджиау Ахболат фæдзырдта йæ хæдивæг æмæ секретармæ. 
Уайтагъд йæ разы æрлæууыдысты. Зын рахатæн нæ уыд, гæппæв- 
вонг кæй уыдысты, уый. Хæдивæгæн бандонмæ ацамыдта фæлмас- 
тæй. Дæргъвæтин паузæ скодта, арф ныуулæфыд, стæй зæгъы: 
— Æрцæуинаг цы уыд, уый æрцыд. Мæ хъуыддаг лыг у... За- 
рæджы загъдау, цин дæр ыл ма бакæн, хъыг дæр ыл ма ракæн. 
— Ау, уый та куыд? — бадис кодта йæ хæдивæг Бексолтан. — 
Мах ам ничи стæм? Мах дзырд дзы ницы давы, фæрсын нæ уæддæр 
нæ хъуыд! 
— Арв куы нæры, уæд никæй фæрсы, — æрхуымæй зæгъы Ахбо- 
лат. Йæхимидæг ма йæ хъуыдыйыл бафтыд фыдæлты æмбисонд: «Арв 
куыд нæры, афтæ нæ цæвы». Дæргъвæтин паузæйы фæстæ та загъта: 
«Райсом фараст сахатмæ приказ æрцæудзæн, æмæ дæхи цæттæ дар». 
— Ау, уыцы приказ ед у, аивæн ын нæй æви? — йæхи батылдта 
Бексолтан. 
— Терчы фæстæмæ аздахын дæ бон у? Нæу. Иугæр хицауад кард 
систа, уæд — дзæхст, сæр атахт, æмæ фæци. Алыг. Фæлæ фыдæлтæ 
раст дзырдтой: карды бын оффытæ гæнæн нæй. 
Бексолтан бады, йæхи фæстæдзæг ауагъта, афтæмæй. Чызг æм 
кæсы æмæ хъуыдытæ кæны: «Кæс-ма, фæрсгæ дæр нæ бакодта Ах- 

100 
Джыккайты Шамил 
болаты, йæ хъуыддаг цæмæн æмæ куыд алыг, уымæй. Нæ йæ ба- 
хъуыд зонын, цæттæ цæмæ хъуамæ уа, уый дæр. Зыдта æппæт дæр!» 
Лæууы, нæ зоны, йæхи куыд дара, уый. Æрыгон у, фæлæ сылгой- 
маджы зæрдæйæ æнкъары царды æууæлтæ æмæ зоны бæлвырдæй йæ 
уавæр, йæ гæнæнтæ: «Ам чифæнды бадæд, мæнæн сæ хъауджыдæр 
нæй. Æз цалынмæ æвзонг дæн, уæдмæ мын тас нæу. Мæ уынд мæхи- 
мæ куы уа, уæд искæй хъæудзæн. Мæ къæхтæ — даргъ æмæ хæрз- 
конд, мæ астæу — нарæг, мæ риутыл йæ цæстæнгас чи нæ асæрфы, 
ахæм лæг нæй...» Йæ хъуыдыты хал ын аскъуыдта Ахболат. 
— Чызг, фæдзур хайæдты разамонджытæм. 
Уыдон агуринаг нæ уыдысты, хатын сæм нæ бахъуыд — æр- 
хъæцмæ нæ хъæцынц, гæппæввонгæй лæууынц, хицауы кабинетмæ 
сæ быцъынæг тонынц. Фадат сын фæци, æмæ уадидæгæн хицауы 
раз балæууынц. Æдзæм фарст сæ цæстыты пиллон арт уадзы. Ахбо- 
лат сын æмбары сæ зын, фæлæ йæ, æвæццæгæн, нæ фæнды сæ тæри- 
гъæдмæ кæсын æмæ æнæ ракæ-бакæйæ рахызт хъуыддагмæ. 
— Цард цæуы æмæ йæ кæнон кæны. Æфцæгмæ цы фæндаг хоны, 
уый нæ коммæ дæр æрхæссы. Æнусон барæг нæй, иу бон нæртон 
барæг дæр бæхæй æртулы. Хицаудзинад йæ фаззон никæмæн у, йæ 
мады гуыбынæй йæ ничи рахаста. Мæрдтæм дæр æй йемæ ничи 
фæхаста. Абонæй фæстæмæ сæрибар стут мæнæй, — æмæ сыл йæ 
цæст ахаста. — Бирæ фæкуыстам иумæ. Кæд искæмæн хорз фæдæн, 
уæд ын — хæлар; кæд искæй хъыджы бацыдтæн, уæд мын — хатыр. 
Куыст куыст у, æмæ дзы кæм дæрзæг цæстæнгас вæййы, кæм та 
хъæр ныхас. Æнæ тæригъæд Тбау-Уацилла дæр нæу. Хъуыддæгтæ 
райсом мæ хæдивæгмæ ратдзынæн. — Æмæ та æдзынæгæй кæсы сæ 
уагмæ, сæ цæстæнгасмæ,. хынцы сын сæ тæлмæнтæ. — Тыхсгæ ма 
кæнут. Цард ацы къæлæтджынæй нæ райдыдта, уымæй нæ фæуы- 
дзæн. Мæн фæнды сымахæн арфæ ракæнын. Хуыздæр уавæрты. 
Хæрзбон уын нæ зæгъын, Ирыстон къуындæг у — иу иннæуыл йæхи 
ма скъуыра, уый гæнæн дзы нæй. Æмæ уын уый зæгъын: азæр иумæ 
фæбадæм, хорзæй цы ’рымысæм, уый нын куыд уа, афтæ. Хонын уæ 
оазæмæ. Рæстæг зынаргъ у, уæхи арæвдз кæнут. 
Ахболат сыстад. Уыдон рацыдысты. Иуы цæсгомыл дæр нæ фед- 
та тыхст æмæ фæсмоны фæд. Йæ роны кæй хаста, йæ зæрдæйæ кæй 
тавта, уыдон дæр нæ бамæт кодтой сæ хæрзгæнæджы хъысмæтыл. 
Суанг фæччыгъæдæн дæр. Цæстмæмитæ кæнын сæ нал хъуыд, саст 
цы паддзах æрцæуы, уымæн табу кæнын æдылы ми у. Æнкъарæнты 
фæлхъазæнтæ бафиппайдта æрмæст Косерханы хуызы. Исдуг йæ цæс- 
гом фæтар, цыдæр катай дзы бацыд, фæлæ цадæггай йæ тыхст æрæнцад 
æмæ йæ цæсгомы хуыз йæ гаччы соадти. 
Ныр афæстиат хицауы кабинеты. Лæууы, цыма тæфæрфæс кæны, 
афтæ. Ахболатмæ кæны тæригъæдгæнæджы каст. Æрæджиау зæгъы: 
— Цæмæн афтæ рауад?.. Ныр куыд уыдзыстæм? Ам фарн нал 
уыдзæн. 

Намыс 
101 
Йæ ныхасæй йæ цæстæнгас фылдæр дзырдта. Фæлæ Ахболат 
иттæг дæсны нæ уыд хъуыдытæ кæсынмæ. Ныр дæр зоны æрмæст иу 
хъуыддаг: Косерхан тæфæрфæс кæны мæнæн. Фæлæ тæригъæд йæ- 
хицæн кæны æви тард хицауæн, уый рахатынæн ницы фæразы. Се 
’хсæн уыд интимон ахастытæ — зыдтой сæ куыстуаты иууылдæр. 
Ахболат æрыгон сылгоймагæн уыд хæрзгæнæг. Ахæм сæрхъызойæ 
афтидæй аззай, уый куынæг зиан нæу. Ахболаты нæ фæндыд сыл- 
гоймаджы раз йæ тыхст æвдисын, аив æм нæ каст уæззау уавæры 
уарзон ныхæстæ кæнын, æмæ æлхъывд ныхас æрцауæзта. 
— Цыма ницы ’рцыд, афтæ дæм кæсæд. Нырма нæ цæрын хъæуы. 
Дæхи арæвдз кæн æмæ цæуæм. 
Косер зыдта сæрдары уаг æмæ уæх: иугæр ныхас загъта, уæд ыл 
джис-къус нал хъæуы, пайда дзы нæй. Æмæ рацыд. 
Адæм фæдисæй хуындмæ тагъддæр цæуынц. Хатын сæм нæ 
хъæуы. Уæлдайдæр та, куывдмæ хуын хæссын куы нæ хъæуа, уæд. 
Сахаты ’рдæгмæ базæйы балæууыдысты. Уым фынгтæ — цæттæ, дæ- 
лæмæ сæттынц. 
Æрбадтысты. Ахболат йæхæдæг — кувæг. Рæгъытæ кæны. Мыййаг 
ын амонын нæ хъæуы, бирæ федта, фæлтæрд гал ауæдз нæ халы. 
Æртыккаг сидтмæ æрхæццæ æмæ зæгъы: 
— Ацы сидт хорз хъуыддаджы фæдыл вæййы. Абон нæм нæдæр 
ноггуырд ис, нæдæр ног сгуыхт. Зын у, лæг уарзон адæмæй куы 
хицæн кæна, уæд. Фæлæ, цы ’рцыд, уый æрцыд. Цæй, хорзæн нын 
фæуæд. Зонд райсынæн къуыхцы дæр бæззы. Чи цы аккаг у, уыцы 
амонд — йæ хай. 
Оммен загътой. Банызтой. Иу дæр афтæ нæ загъта: ма тыхс, саг 
дæр фæкæлы. Бахъæлдзæг сты, уæдæ куыд вæййы. Цинтæ гæлæбу- 
тау пæр-пæр кæнынц. Фынг — мыды чыргъæд, нуазæг адæм — бын- 
дзытæ, æмæ сæ гуыз-гуыз цæуы. Бексолтан йæ бæттæнтæ атыдта, 
нозт ын йæ рохтæ суагъта, æвзаг цъæгъæдз фестад æмæ тынтæ уафы. 
Куывдыл æфтауы, къæбæлдзыг ныхæстæй йыл хъацæнтæ кæны. Фа- 
дат у аразæг, йæ бындар фæци! Фадат куы фæзыны, уæд тæрхъус 
домбай у, сырддонцъиу — булæмæргъ. Бексолтан зонды къуыбылой 
æмæ дзыхы къæбæл у, уый дзы ничи зыдта нырмæ. Ныр фæгæрз и 
дзурынмæ, анекдоттæ згъалы æмæ згъалы. Ахболат уыны: йæ хæди- 
вæг йæ къух стъолы бын Косеры уæрагыл узæлгæ æруадзы. Сылгой- 
маг худы, цыма ницы хаты, афтæ. Уалынмæ Бексолтан æрхаста ног 
æмбисонд. 
— Иу уæздан къуыдайраг чызг чындзы ацыд Чысанмæ. Иу афон 
хъаст кæны йе ’фсинæн: «Мæ тиутæ мæм ныхилынц, æмæ сын исты 
зæгъ. Мæ бон сæ нал у. Æз чындзы дæ фырттæй иумæ æрцыдтæн». 
Ус ыл сбустæ кæны: «Ацу, едау фæу, кæд дын мæнау фараст тиуы 
нæй! Цæмæй сæ сфæлмæцыдтæ?» Чындз æфсинæй йæ бон базыдта 
æмæ йæ хъаст бахаста хицаумæ: афтæ æмæ афтæ, мæ бон сæ нал у 

102 
Джыккайты Шамил 
æмæ мæ цæгатмæ цæуын. Лæг фæмæсты æмæ афтæ: «Ничи кæсы 
ацы цицырмæ! Мæ рад куы ’рцыд, уæд та йæ цæгатмæ лидзы». 
Адæм фæрстæхæлд кæнынц, бæстæ кæл-кæл æмæ чыр-чырæй 
байдзаг. Ахболатмæ диссаг кæсы, Косерхан куыд нæ сырх кæны, 
уый. Йæхæдæг бавдæлд æмæ Бексолтанæн ивар бадардта. Иуæй йæ 
хæдивæджы бафхæрдта, иннæмæй та æмбарын кæны: куыстуатæн 
нал дæн хицау, фæлæ фынг нырма мæ бæрны ис. Раздæр ын йæ 
гаджидау ничи редакци кодта. Уæлдай ныхас никæмæй хауд. Ныр 
лæхурынц, гага дыууæ кæнынц. 
Ахболат сидты бар радта дыккаг хистæрæн, Гацырæн. Уый уыд 
ацæргæ лæг. Куыстыл уыди æнувыд, фæлæ йæ аууонæй дæр тарст, 
æмæ йæ фæсаууонмæ хуыдтой Ныгъуыци. Сыстад сабыргай, хъав- 
гæ, къæдзнизæй чи сæйы, уый хуызæн. Уый-иу сидт Ахболаты цæ- 
рæнбон. Ныр æппæлынтæ систа Бексолтанæй: уый у нæртон гуырд, 
уый у нæ ныфс, уый у æцæг ног ирон — уыимæ цæуæн ис фидæнмæ, 
уый нын уæлахиз уæд. Æмдзæгъдæн æруромæн нал уыд. Чидæртæ 
дзырдтой: цæрæд æмæ хæрæд! Цины малы кæфау тæлфыд Косерхан 
дæр. Ахболаты бахъуыд уавæр ивын æмæ загъта, нæхи аирхæфсæм, 
зæгъгæ. Уыйадыл бадт рæстæгмæ райхæлд. Куывддонтæ къутæрты 
æмæ аууæтты аныгъуылдысты.^ 
Ахболат иунæгæй аззад. Йæ хъус сæм дары. Зынынц æм сæ 
аууæттæ, æмæ дзуры йæхицæн: «Ау, адонимæ цардтæн? Адон адæм 
не сты. Адон сты аууæттæ. Аууон у хицауы фæсдзæуин. Уплитæ!..» 
Кæсы æмæ уыны: Бексолтан æмæ Косерхан къудзиты фæстæ хъæ- 
быстæ-мондæгтæ кæнынц. Не ’мбæхсынц. Æмæ Ахболатмæ афтæ зыны: 
барæй кæнынц афтæ, мæн мæстæй марынц. Уый саст лæджы хабар 
у. Бонапарт фест, — басастæ, уæд æвзæртæн хъазæн хъул дæ, æндæр 
ницы. Мæнæ мæ арв æрцавта! Гæр, сылгоймаг, хæлд лæгтæ дзы цы 
дзурынц, уый у? Уæд цæрæн куыд ис! Косер! Мæ зæд! Районæй йæ 
сластон, хорз куысты йæ цæвæрдтон, мæ фæрцы институтмæ бацыд, 
йæ бæсты дипломон куыст ныффыстон. Ам ын хайад радтон. Бай- 
хъус æм, уæд æз — йæ хуыцау. Ныр ын хуыцау нал и! Мæ разы 
æнæфсармæй куыд джеттра кæны! Сæттын ыл, æз дæр сыгъдæджы- 
тæй нæ дæн. Дæ лæджы бартæ истон. Фæлæ уарзты тыхæй. Æндæр- 
ты мæм тæфтыл нал уагътай. Æмæ разы уыдтæн дæ уавæртыл, дæ 
домæнтыл. Æрмæст иу хин сарæзтон — уый дæр дæу тыххæй. Нæрæ- 
мон сылгоймаг, дæ бæллиц — хъуынджын риу. Æз дæр иу æхсæв мæ 
риуыл сæгъдзарм бандæгътон. Дæ риу ыл куы асæрфтай, уæд дисы 
бацыдтæ. Зæгъын, дæу тыххæй мæхицæй Минотавр дæр сараздзы- 
нæн, мæхи алæмæты сæрдæнтæй сæрдын æмæ схъуынджын дæн... 
Ныр æцæг хъуынджыныл фæхæст. Дæлимон! Æвиппайды афтæ фæ- 
зил! Мæхи раз! Мæ фыдæнæн. Куыд ис афтæ хæлд уæвæн? Æрра 
дæн, цы дзы домын. Хъæуты æнтыдласæнты сахуыр. Æвзарын цæ- 
мæй зона! Йæ кæнон кæны. Уый дын светская дама! Нæ, пысырайæ 
дидинæг нæй. 

Намыс 
103 
Уыцы заман Косер æмæ Бексолтан рахилынц хæмпæлтæй. Бек- 
солтанæн абон уыд уæлахизты бон, æмæ цæуы сæрыстырæй. Æппæ- 
лы йæхицæй: «Ахболат йæхимæ паддзах каст. Æгæртæ йын æнтыст. 
Фæлæ лæгæй лæгдæртæ ис. Ам дæр дзы лæппутæ ис, паддзахæн дæр 
йæ бандон йæ бынæй фелвасынц». 
Косерхан æм лæмбынæг нæ хъуыста. Фæлæ дзы уæддæр æр- 
цахста иу хъуыды: Ахболатыл цы хъуыддаг сæнхъызт, уый цырв 
уыди Бексолтан. Æмæ уæд. Хорз дын чи уа, уый — дæ лымæн. Цæуынц 
пыхсыты астæу. Косерхан нæ уыны æрдзы фидауц. Уый адзæгъæл 
ис йæ хъуыдыты пыхсы: «Цы ’рцыд, уый æрцыд. Ахболаты цар 
æркалд. Æз æм мæхи куы сбыцæу кæнон, уæд цы? Мæ сæфт, æндæр 
ницы. Мæн хъæуы, цар чи уромы, ахæм цæ^жындз. Ахболат мыл 
йæ арм дардта. Æмæ цы? Ницы дзы дарын. Иæ хæрзтæ мын фыст 
ысты. Уæлдайджынтæй. Мæ буар ын æвгъау нæ кодтон. Æндæр æй 
цы хъæуы. Лæг хæрæг у æмæ хæрæджы хафт кæнæд. Цы аразы, 
уый сылгоймаджы фæрцы. Мах æй хъæуæм, æндæр ницы. Хæстон 
йæ туг цæуыл калы? Сгуыхтыл. Æмæ цы у сгуыхт, цæмæн хъæуы? 
Уый у фæрæз, сылты йæхимæ цæмæй æркæсын кæна, уымæн. Май- 
дантæ фылдæр цы богалмæ уа, уымæ æрхаудзæн фылдæр сылтæ. 
Уæлæ булæмæргъ зары. Цæмæн фады йæ хъæлæс? Æлхæны йæ къайы 
зæрдæ. Афтæ кæны поэт дæр, артист дæр, хицау дæр. Æхцайыл 
хæлоф кæнынц, кæрæдзи хæрынц æмæ цæгъдынц. Æмæ цы у æхца, 
цæмæн сæ хъæуы? Сылтыл хардз кæнынæн, рæсугъд цæрынæн. Цы 
у рæсугъд цард та? Уарзтæй хъазт. Æз æрдзы ныхмæ нæ цæуын, мæ 
бон нæу. Уасджытæ кæрæдзи тонынц, чи фæтыхджындæр, кæрчытæ — 
уый хай. Ахболат æвзæр хæзгул нæ уыд. Фæлæ, цы уасæг басæтты, 
уый æргæвдгæ кæнынц. Мæн та цæрын хъæуы. Чи фæуæлахиз, уый — 
мæ бога. Мæныл цæудзæн уый бар. Нæ, фæлæ уый æххæст кæндзæн 
мæ фæндтæ...» 
Чидæр хъæр кæны, хоны фынгмæ. Æрбадтысты. Хистæр рæгъ 
уадзы. Фæлæ кувæгмæ хъусæг нал и. Нырыккон бадты хистæрæн 
хъуамæ бада хицау, бонджын лæг. Æрмæст уымæн ис ном æмæ кад, 
æрмæст уый ныхас у нывыл æмæ æхцон. Мæгуыр лæг кувын куы 
зонид, уæд мæгуыр нæ уаид. Ахболат хицау нал у, æмæ йæ дзырд 
дæр нал ахады. Хынджылæг скъæрынц, кæй цы фæнды, уый лæху- 
ры. Ахболат уавæр хынцы æмæ ссардта фæрæз, цæмæй фæсабыр 
уой, уымæн: сидты бар радта Бексолтанæн. Уый сыстад. Иууылдæр 
сæ дзурын фæуагътой, сæхиуыл схæцыдысты, фæлæ сæ ног хицау 
йæ къухы змæлдæй нæ бауагъта сыстын — уадз æмæ кæсой хæрдмæ, 
хъусой ныллæгæй. 
Бексолтан гаджидау рауагъта Косеры номæй сылгоймаджы тых- 
хæй. Зæд æй хоны, стъалытимæ йæ бары, Сатанайы хæрзтæй йæ 
хайджын кæны, арвы цъæх зæлдагæй йын разгæмттæ кæрды. Фæс- 
тагмæ зæгъы уæлмонцæй: «Лæг йæхи чи хоны, уый сыстдзæн, лæу- 

104 
Джыккайты Шамил 
гæйæ баназдзæн ацы гаджидау, гусары нуæзт. Æз æй нуазын Косе- 
римæ на-брудершафт!» 
Иууылдæр фæггæппытæ ластой. Сыстад Ахболат дæр. Æндæр 
гæнæн нæ уыд. Зыдта Бексолтаны хин дæр: цæфæй нæ мæлыс, уый 
та дын рæхуыст! Табу кæн, зæронд дзаумайау дæ бырæттæм чи ап- 
пæрста, уымæн. Ахболат йæхиуыл дис кæны, йæ бон цас быхсын у, 
уый тыххæй. Æмæ сагъæсты аныгъуылд. «О, цæй æгъатыр у адæй- 
маг! Ницы йын ис, искæй бафхæра, уымæй æхсызгондæр. Исчи дæ- 
уæй хуыздæр у — æгад æй кæн! Сыгъдæг у — чъизи йæ кæн! Æниу 
куыд ис адонæн адæм хонæн? Сырдтæ! Рувæстæ, бирæгътæ, сау сын- 
тытæ! Тæхуды, адоны ’взæгтæ стон æмæ сфыц! Уый сын уаид стыр 
деликатес. Мерс кæнынц кæфхъуындары æфсæртæ. Сæ фысым дæр 
ферох. Хорзæн аргъ нал и. Хæрзиуæг бæсты никæмæн цæуы. Нæ 
куыст — тыхтона. Тон, рæдув, амал кæн, — æфсæрмы ма кæн, æф- 
сарм лæгæн сахсæн у, къуыдыр-хъадаман. Дзуары нывмæ кув, дæ 
хъуыддаг ацыд, — разыввытт æй лас, къæхтæсæрфæн дзы сараз. 
Уый дын нæ цард, нæ уаг, нæ куысты мидис. Цы у адæймаг? Ницы. 
Мæхицæй ныссих дæн: Косер мæ уарзы, цы дæн, уый тыххæй. Æрра! 
Уымæн лæг уыдтæн мæ бынатæй, мæ гæнæнтæй. Афтæ! Лæг æрмæст 
бынатæй у лæг. Зондæй Санаты Сем дæр фест, бынат нæ ахсыс, уæд 
мæлдзыджы æмсæр нæ дæ. Алчи дыл къахæй лæудзæн, цъист дæ 
кæндзæн. Хицау дæ, уæд та хуыцау дæ. Бексолтанмæ кæс — мæрдты 
бирæгъ. Цал хатты йæ сластон фыдбылызы цъымарайæ. Шакал! 
Шерхан дын нал дæн, и? Лæджы туг баназдзæн, йæ фыд ын бахæр- 
дзæн, йе стджыты магъз ын бацъирдзæн. Фæлæ йæ ууыл дæр нæ 
ныууадздзæн: йæ сæргæхц æппарынæн æвгъау у, нуазæн къусæн 
бабæздзæн... Мыстулæг! Туг алкæмæн нæ тайы — хъуыры фæбады. 
Куыд ферхæцдзынæ, уый цæмæй зоныс, æнаккаг!.. Бынат! Бынат у 
лæггæнæг. Кæс-ма ацы Ныгъуыцимæ. Базыртæ йыл базад. Æнамонд! 
Уыдон дын мæлдзыджы базыртæ сты... Хæрут æмæ нуазут. Ацы 
бадт уын Мæрдты айдæн у. Зынынц дзы уæ тæригъæдтæ. Уыдонимæ 
цæуæн нæй æрдуйын хидыл. Йæ быны — зындоны цад. Уым ис уæ 
бынат!..» 
Бадт райхæлд. Алчи афардæг йæ фæрныг хæдзармæ. 
Дыккаг бон фараст сахатыл Ахболат фæсидт йæ секретармæ. 
— Æрбахон Бексолтаны, æз æм хъуыддæгтæ раттон. Фæдзур 
Косерханмæ дæр. 
Уайтагъд йæ уæлхъус æрбалæууыдысты. Загътой æвæндон са- 
ламтæ. Ахболат бады, уыдон лæууынц, сбад зæгъæг сын нæй. Хицау 
йæ лагъзы гæххæттытæ змæнты. Æрæджиау систа папкæ æмæ къопп. 
— Бексолтан, бирæ дын æнтысы, дард ацæудзынæ. Ахæццæ уы- 
дзынæ, сæрæнтæ кæм сты, уырдæм. Мæнæ дын мыхуыр æмæ дæ- 
гъæлтæ, — стъолыл сæ æрæвæрдта. — Косерхан-рæсугъд, дæхи фæр- 
сыс, æз та ам цæмæн дæн, зæгъгæ. Æвдисæнæн. Ды хъуамæ фенай, дæ 

Намыс 
105 
ног лымæн хæрдмæ куыд тæхы, уый. Цин кæн. Фæстаг хатт ма дын 
уыцы хорз мæ бон у, æмæ йæ кæнын. Тæхынæн базыртæ хъæуы. 
Базыртæн æппæты хуыздæр æрмæг у гæххæтт. Бексолтан-æлдар, 
мæнæ адон, Советмæ мыл цы хахуыртæ æрвыстай, уыдон. Хахуыр- 
тæ — базыртæ. Замманайы рифмæтæ! Мæнæ ноджы зынаргъдæр 
гæххæтт — приказ: дæ куыстæй уæгъд цæуыс... нæ, фæлæ куыдзы 
тард. Гъа, мыхуыр ыл æвæрын. Мæнæ бынтон зынаргъ гæххæтт: 
Совет дæ судмæ дæтты дæ махинациты тыххæй. О, мæ хур акæнай, 
ацы базыртæ дæ дард ахæсдзысты — Магаданмæ, Колымамæ, уым 
дæм Абрамович æнхъæлмæ кæсы. Адон та дæгъæлтæ — бирæ сæм 
фæхъавыдтæ. Уыныс сæ? Уыныс! Раст дæ мады уæлбæдæн куыд 
федтай, афтæ. 
— Цытæ дзурыс! — тарст хъæр фæласта Бексолтан. Фæлурс ра- 
джы аци, ризæг ыл цадæггай бафтыд, фæлæ ныр йæ дæллаг æфсæр 
фестад куыройы гæркъæраг. 
— Акуыйты у ардыгæй, уæййаг цыдæр! — фидар хъæлæсæй загъ- 
та куыстуаты хицау. — Фесæф, гæбæр куыдз! 
Косерхан уыдта: знон æм уасджыты бодз чи каст, уый хуылыдз 
каркау йæ базыртæ æрæппæрста æмæ фæцæуы дуармæ. Бамбæрста 
хъуыддæгтæ, зноны комедийы нысан. Бабын кодта йæхи уыцы фæл- 
варæны, хуыздæр æфсон фидар науæй тæссонд бæлæгъмæ багæпп 
ласта æмæ ныр дæлдон кæны. Фæлæ сылгоймаг сылгоймаг нæ уаид, 
йæ ныфс куы сæттид, уæд. Арвæй зæхмæ куы хауа, уæддæр æм афтæ 
кæсы: ныртæккæ йæ мигъы бындзыг йæ базыртыл фелвасдзæн æмæ 
йæ зад дыргъдоны фæлмæн æрæвæрдзæн. Ныр дæр йæхицæн ныф- 
сытæ æвæры: «Афтæ æфхæрын уанцон нæу. Фæлæ мæ зæрдæхудт 
нæ райсдзæн. Цы хæрзтæ йын фæдæн, уыдон цур мæ рæдыд ницы у. 
Æппынфæстаг, дæу тыххæй мæ лæгыл сайдæй цыдтæн, ныр мыл дæ 
разы иу рæдыд æрцыд, уæд бæсты сæфт нæу. Уырызмæгæй лæгдæр 
нæ уыд зæххыл, æмæ-иу уый дæр Сатанайæн ныббарста йæ рæдыд». 
Ахæм æфсæнттæ æрымысыд, йæ зæрдæ фæфидар, æмæ зæгъы: 
— Цæй, сбад дæр мын нæ зæгъыс? 
— Ам ма дæ? — нæ йæм кæсы, афтæмæй дзуры Ахболат. — Ацу, 
æз дын ницы зæгъын, дæ зонд дын куыд зæгъа, афтæ бакæн. 
2003 азы 29 июль 

МАРДЫ УÆЛХЪУС 
Хъуыдæберды радзырд 
Ирон зианы ныхас цас вæййы, уыйас дзы нæ вæййы хъыг æмæ 
цæссыг. Дунейы хабæрттæй ам цы фехъусай, уый нæ фехъусдзынæ 
базары дæр. Кæрт фесты хабардон. Мæ хо бирæ цæрæд, фæлæ нæ 
афтæ фæдзæхсы: «Курын уæ иу хæрзиуæг. Куы амæлон, уæд мын 
æхсæвбадæн ма кæнут. Устытæ сæ диссæгтæ фæмысынц, чыр-чыр 
сыл бахæцы, æмæ æхсæвбадæнæй хъазт рауайы». Рæдийы. Æхсæв- 
бадæн куы нæ уа, уæддæр ныхас æмæ худынæн фадат уыдзæн. 
Уары лыстæг къæвда. Уавæр цы у, уымæй йæ кæны æрхуымдæр 
æмæ уæззаудæр. Мæрддзыгой адæмæй иутæ лæууынц сарайы дæлба- 
зырты, иннæтæ бакъордтæ сты бæлæсты бын. Сылгоймæгтæн цы у, 
— сæ зонтиктæ суагътой, сæ сæрмæ сæ айтыгътой. Зынынц, цыма 
Ромы æфсæдтæ знаджы фидармæ бырсынц æмæ уарттæй сæхи æрæх- 
гæдтой, афтæ. Зонт хорз дзаума у, йæ аууон сын æмбæхсы сæ цæс- 
гæмтты рухс æмæ сæ худын. 
Мах дæр лæууæм кæттаг цары бын. Залмы сыфæй уæлдай нæу 
нæ цар, тæдзы ныл, фæлæ уæддæр ам гом арвы бын лæууæнæй 
æнцондæр у. Кæрт гуыз-гуыз кæны бындзыты чыргъæдау. Зæды къа- 
лиутæ кæм и? Дзуринæгтæ — хæрх, хъусæг дæм куы уа, уæд. Æмæ 
ам цы хъусæг ис, ахæм тæрхондоны дæр нæй. Уымæн лидзæн нæй, 
æмæ дзур, цы дæ зæрды ис, уый. 
Лæууæм къордæй. Нæ иу — уæйыг лæг. Кæддæр богал уыд, уæз- 
заууæзон. Ныр та историк у. Богæлттæ уыйбæрц нæ афæлдæхта, 
чингуытæ цас ныффыста. Фæлæ йæ сæйраг æнтыст вæййынц ирон 
хъæлдзæг ныхæстæ. Ацы хъуыддаджы уымæн æмбал нæй. Уæлдай 
хорз фæзмы дыгур æмæ къуыдары. Фæлæ ацы хатт анекдоттыл æв*- 
дисæн бакодта. Иæ равджьг нæй. Уæддæр йæхи кæм уромы. Æмæ 
нын дзуры: «Мастæн гæррæтт дæр — æгъгъæд. Абон загъды бахауд- 
тæн. Бахызтæн маршруткæмæ. Иу бынат дзы разынд уæгъд. Фæлæ 
йæ быны — ивæн цалх, æмæ дзы æрбадæн нæй. Гæнæн нæй, цæуын 
хъæуы. Батыхстæн, гъай ам цы схъил, зæгъгæ. Шофыр мæм фæ- 
къæпп ласта: «Уæдæ йæ мæ сæрыл сæвæрон? Сбад, кæд бадыс, уæд!» 
Æрбатымбылтæ дæн, уæддæр дзы нæ ныхсын. Дыууæ сылгоймаджы 
бадынц, æмæ сæм скъæрæг хаты: «Кæрæдзимæ æнгомдæр æрбаба- 
дут». Устытæ йыл сбустæ кæнынц: «Къæлуайæ стæм, нæхи куыд 
æрбанцъулæм!» Лæппу сæм фездæхт: «Кæрцытæ цы скодтат?! Уæ 

Намыс 
107 
фарсмæ ма иу пъæсæжир сбадид». Мæхиуыл хæцын зонын, фæлæ 
амæ баст хæрæг дæр йæхи нæ бауромдзæн. Сдзырдтон æм: «Æхца- 
йыл тыхсыс? Цæмæн дæ хъæуы? Голлаг дæм куы уа, уæддæр уыдзы- 
нæ æнæхсад, æнæрæгъыдзыд, гæвзыкк». Цыдæр ма стъæлланг ласта, 
фæлæ йæ сылгоймæгтæ уайдзæфты бын арф æрнуæрстой. 
Саударæн митинг байгом. Æрхуы хæтæлтæ суасыдысты згæхæрд 
хъæлæстæй, тонынц сæ хурхыуадындзтæ. Гуымсæг гуыппытæ кæны. 
Бронзæ тæбæгътæн фæцæуы сæ дæрзæг дзинг-дзинг. Афтæ мæм кæсы, 
цыма мард æваст гуымсытæй чырыны кæны фесхъиу-фесхъиу. Хуыцау 
хорз, æмæ бирæ нæ хæссы уыцы зæрдæхалæн уынæр, згъæрты хъæ- 
рахст. Сыхæгты номæй дзуры иу дæргъындзæг. Раст фиумæ æвналæн 
хъил. Йæ къубал — лыстæг æмæ даргъ, къопхурх кæй фæхонынц, 
ахæм. Лæг йæ хъæмпын худ систа æмæ йæ гæмæх сæр зыны худы- 
къуыдыры хуызæн. Йæ астæуыл лыстæг рон, лыстæг къæхтыл сæрак 
цырыхъытæ, йæ зæнгтæ хъæмпы халæй лыстæгдæр, цыргъ уæрджытæ — 
халы æрхытæ. Адæмыл йæ цæстæнгас ахаста, скодта уæзбын ныхæстæ, 
фæлæ уалынмæ фæгæрз и дзурынмæ. Уарын мурмæ дæр нæ дары, 
арвæй йыл похцийы къæбæлтæ куы хауид, уæддæр къæрттæй цъула нæ 
аппарид. Цы у, уымæй — сыгъдæг нуар. Дзæгъæлы нæ фæзæгъынц: 
хус æрчъиаг — зынудайæн. Уарæд, уый йæ ныхас кæндзæн. Хъусæг 
æм ис, æмæ йæ удæй арт цæгъды, йæ тыппæртæ уадзы. 
Иу афон бацыд уæлтæмæны. Нымайынтæ систа зианы хæрзтæ. 
Ацы æдзард лæппу уыд мыггаджы кад æмæ намыс, сыхбæсты ныфс, 
адæмы фидауц. Хæрзтæ хынцын, хорзæн аргъ кæнын домынц уæл- 
монц ныхас, одæйы æууæлтæ. Къæсхуыр лæг йæ къубал сивæзта, йæ 
къопхурх фестад хус хъæндæлы — уасæн хæтæл, кæлы дзы сызгъæ- 
риндон, згъæлы дзы налхъуыт-налмастæ. 
Уæд нæ хæлар Хъуыдæберд зæгъы: 
— Ехх, ныр амæн йæ хæмхудтыл хъуджы сæкка бацæв, кауыл 
æй сæнарæн куыд батъæпп ласынц, афтæ. 
— Уанцон нæу! — дис кæны историк. — Æгæр дзæбæх дзуры. 
— Цæуыл рафыхт абон дæ маст? — фæзылд æм Хъуыдæберд. — 
Уый цас цъаммардзинад уыд? Хохы — хылычъы. Гæды ныхæстæй 
æфсæрмы ничи кæны. Цæсгом нал и, æмæ лæгæй цы судза. Асланы 
хуызæттыл нæ фыдæлтæ хъоды кодтой, сæ мард сын уæлмæрдтæм 
нæ уагътой. Ныр та? Æвзæр куы амæлы, уæддæр дзыллæ сыстынц, 
кæрæдзийы хынцмæ цæуынц мæрддзыгой, ерысæй калынц сабæттаг. 
Сисынц æй арвмæ, зæдты фарсмæ йæ авæрынц. Æниу кæй фауын. 
Мæхæдæг хуыздæр нæ дæн. Фæлæ, йæхимæ хорз чи нæ кæсы, ахæм 
лæг нæй. 
— Цы ракодта уагæры? — сабыр кæнын Хъуыдæберды. Фæлæ, 
кæд къæвдайыл мæ бар цæуы, уæд уымæн дæр мæ бон у йæ рохтыл 
æрхæцын. Иугæр лалым фæхуынкъ, уæд хъуамæ йæ фу ссæуа, æн- 
дæр хос ын нæй. 

108 
Джыккайты Шамил 
Æмæ дзырдта Хъуыдæберд. 
Асланимæ цардыстæм хæларæй. Сослан æмæ Арæхдзау нæ уыдыс- 
тæм, фæлæ æхсæры апп кодтам дыууæ хайы. Раст зæгъы ацы къæс- 
хуыр: йæхицæй сæрæндæр нæ разындзæн Иры дзыхъхъы — рæвдз, 
æнæзивæг, амалджын. Дон уагъта дуры гуыбынæй. Дон циу? Сой, 
сой. Райсомæй йæ хæдзарæй рацыд, уæд йæ дзыппыты хъазыд дым- 
гæ, изæры сæ хаста дымст æмæ тыппырæй. Йæ фыды зæрдæ рад, 
уый, мæгуыр, цъæййаг хæрæгыл хуысчъытæ хаста, йæ фырт та хæд- 
тулгæйæ æхцатæ ласы. Æгæр цинæй зæрдæ куырм кæны. Лæг никуы 
бафарста йæ фырты: «Хъæды бæлæстыл сыфтæры бæсты тумантæ 
зайы?» Йæ мад дæр йæ фист акалдта, йæ четæн зæлдагæй раивта. 
Йæхиуыл схæцыд, йæ дымæг йæхицæй нал хуыдта. Сыхы устытæм 
бынмæ æркаст, æппæлæн ныхæстæй йæхи рæвдыдта æмæ сын йæхи 
буц кодта: «Уый мамайы хъæбул у, цард æмæ йын бон фестон. Уый 
мын саг йæ фæстаг къахæй ахсы». Иу налат ус ын йæ ныхас ацахста 
æмæ йын иуахæмы бакъæрцц ласта: «Æцæгдæр, Аслан Мамайы фæ- 
дон у». Мад нæ бамбæрста дæлгоммæ ныхас, æлхыскъ æм нæ ба- 
хъардта, æмæ йæхицæй тынгдæр ныббуц и. 
Иу фæссихор мæ йæ машинæйы басхуыста. Дзурын мæ не суагъта, 
афтæмæй аскъæрдта æмæ Бызыбын бамидæг. Уым фæзылдта Æры- 
доны былмæ, бæзджын къутæртæм. Кæсын, æмæ фæрвджыны арты 
фæздæг кæлы. Дыууæ лæппуйы зилæнтæ кæнынц, зынджытыл фи- 
зонджытæ фыцынц, сæ цъыс-цъыс гæзæмæ цæуы. Аууоны уырыл 
æрытыдтой сæвджын кæттаг. Йæ астæу — хæрд æмæ нозт бæркад- 
джынæй, йæ кæрæтты — ставд дуртæ бадынæн. Уалынмæ физонæг 
сцæттæ ис. 
Æз азылдтæн атагъайы, лæууын доны был æмæ кæсын йæ цыд- 
мæ, йæ уылæнты хъазт зæрдæйæносæссы цин, æвзæрын кæны æхцон 
мысинæгтæ. Уæд дын Аслан йæ цыппар æнгуылдзы фæцавта йæ 
лакъами дзыхы, æмæ цъæхснаг æхситт азæлыд фæрвджыны. Хатгай 
лæг æууæнды аргъауыл дæр, уымæн æмæ царды диссæгты раз ар- 
гъау рыг дæр нæ калы. Æхситмæ æваст æртахтысты цыппар чыз- 
джы. Кæцæй февзæрдысты, хæйрæг сæ зонæг, — атагъайы змæлæг 
нæ федтон. Базыртæ сыл нæ уыд, æндæр загътаин: мæнæ зæдтæ. Сæ 
чыр-чырæй доны уынæр фæмынæг. Искуы суары бæлæттæ федтат? 
Йæ фыцæныл сæхи ниццæвынц, зыдæй нуазынц, сæ хъуыр-хъуы- 
рæй бæстæ сæ сæрыл сисынц. Адон дæр афтæ. Хатын сæм нæ ба- 
хъуыд, зыдтой сæ кæнон, кæттагмæ æрбакалдтой сæхи, алчи дзы 
йæхицæн бынат ацахста æмæ дурыл фæхæбæцц. 
Æхсæнмæ-’хсæнты æрбадтыстæм мах дæр. Фысымтæй иу лæппу 
разынд карджындæр æмæ уый ныллæууыд рæгъгæнæг. Фынг цæй 
фæдыл у, уымæй нæ фæрсын, хъуыддаг йæхæдæг йæхи амондзæн. 
Искæй фынгыл кувæгæн оммен кæн, æндæр дыл цы хæс и — нуаз 
æмæ хæр. Хистæр, фынгтыл дзæвгар чи абадт, ахæм. Федта, зоны 

Намыс 
109 
æмæ йын æнтысы. Кувы дзырдарæхстæй, сидт сидты æййафы, йæ 
дымæг ын ахсы. Æртыккаг гаджидау куы рацыд, уæд базыдтон: куыв- 
дæн æфсон нæй, сæхи цы ирхæфсынц, æндæр. Хъару сæм ис, бæр- 
кад сæ къухы æфты æмæ дзы зонынц цæрын æмæ хæрын. Чызджы- 
тæ — десертæн. Иу хабар фиппайын: армæй чи арæхсы, уый дзыхæй 
дæр рæвдз у. Асланæн йæ хъæлæсы бынмæ арахъ цæуы, уæлæмæ 
дзы кæлы ирон хъæлдзæг ныхæстæ. Кæй зæгъын æй хъæуы, æнæ- 
фсарм анекдоттæ. Чызджыты ма хуыздæр цы хъæуы. Худæгæй бакъæ- 
цæл вæййынц. Асланы фæйиæфарс чи бады, уыдонæй йын иу йæ 
роцъо ахъыдзы кæны, иннæ йын йе ’взагæй сысдæры йæ хъусы 
алгъ. Æз арахъы фæстæ ауадзын суар, уыдон сæ цæст дæр нæ ныкъу- 
лынц. Сæ туг æхсиды, арт уадзынц æмæ кайф кæнынц... 
Уары. Саударæн митинг йæ цыдæй цæуы. Къæсхуыр дзурæг йæ 
доклад нывæнды дарддæр. Йæ ныхас уадзы фæлвæрд донмарæныл, 
зоны йын йæ фæзилæнтæ æмæ йæ дзуры æнæкъæрццæй. 
— Аслан уыд хæдзардарæг. Фæлæ уый канд мыггаджы лæг нæ 
уыд, уымæй буц сты ирон адæм хохæй, быдырæй. Уый алкæмæн 
дæр кодта хъæбулы ад, уыдис æм æгъдау, алчидæр дзы зыдта лæггад 
æмæ рæвдыд. Йæ фезмæлд — артæй цырендæр, йæ фæзынд _ хурау 
æхцон, хаста нын цин. Ныр ныл арвæй æрхауди дур. Нæ, мæ хур- 
тæ, нæ, уый нæ хур рахауд арвæй... 
— Хуры фыдæх баййаф, кæд мæнг зæгъыс, уæд! — ныллæг хъæ- 
лæсæй зæгъы Хъуыдæберд æмæ дарддæр нывæнды йæ таурæгъ. 
Изæрмилты цæуæм нæ хæтæнтæй, иутæ — Алагирмæ, æз æмæ 
Аслан — Дзæуджыхъæумæ. Мæ хæлар машинæ скъæры, хæрдты тæхы. 
Æз фæлладæй рæдзæ-мæдзæ кæнын. Уымæн йæ зæрдæ хъал у, æмæ 
гуым-гуымæй зары. Суадагæй æрбаивгъуыдтам. Къохы ныхмæ Аслан 
йæхиуыл схæцыд, æз дæр æй æнæбары бафæзмыдтон. Чысыл ардæм- 
дæр цæлхыты хъыррыст фæцыд, æваст сонт урæд фæкодта. Кæс-ма, 
зæгъгæ, амоны машинæйы хæррæгъмæ. Зын равзарæн уыд милда- 
лынгты. Фæлæ Асланæй ницы ирвæзт, уый уыгау — цырддзаст, цæр- 
гæсау — дарддзæст. Рахызт. Йæ фæдыл æз дæр. Хæстæг æм цæуæм. 
Асланы къухы февзæрд фанар. Кæсæм æфсæйнаджы цъæлтæм, — ам 
æвирхъау бæллæх æрцыд хæрз æрæджы. Рог машинæ уæлгоммæ лæууы. 
Цæй машинæ — суйтæ къуыбылой. Цыма йæ уæйыг баууылдта, афтæ. 
Йæ иу цалх хæрдмæ ныхъхъил, уый ма дзы баззад æнæхъæнæй. 
Аслан рухс ныддардта хæррæгъмæ. Йæ уæлæ, йæ алыварс — туджы 
пырхæнтæ. Зæрдæ ныккæрзы, цæстыты ныхсынц судзгæ сындзытæ. 
Кæсæм лæмбынæг æмæ æдзынæгæй. Мæнæ зæрдæхалæн ныв: сывæл- 
лоны дзабыр. Мæ туг ауазал, мæ буар барызт. Мæ хъуыр ахгæдта, мæ 
цæстыты абадт саувадыг, æртагъд дзы уæззау сыгтæ. 
Дзыназын мæхимидæг. Уæд дын кæсын, æмæ Аслан цалхимæ 
архайы. Дæгъæл йæ къухы куыд февзæрд, куыд æй æрбаскъæфта, 
Хетæджыстæн, нæ йæ базыдтон. Цы ми кæныс, зæгъгæ, фæхъæр 
ластон. 

110 
Джыккайты Шамил 
— Æвгъау у дзæгъæлы сæфтæн, уæддæр æй исчи рафтаудзæн, — 
йæ куыст нæ уадзы, афтæмæй дзуры мæ хæлар. — Чи нал ис, уыдон 
рухсаг уæнт, цалх сын ахъаз нал у. 
Цæст нæ хæцыд йæ къухты змæлдыл, йе ’внæлд — арæхстджын. 
Рæвдз фелвæста цалх æмæ йæ афснайдта йæхи æвæрæны. Цы мыл æр- 
цыд? Калм мæм йæ цæстытæ ныццавта, мæ ком асур и, ме ’взаг бандзыг. 
Цæуæм дарддæр, хæрдты тæхæм. Аслан худæджы хабæрттæ хæс- 
сы, хатгай та гуым-гуымæй базары. Цы дзуры, уый нæ хъусын. Æр- 
хуым хъуыдытæ мыл пъæззыйау бадынц, сæ быны мæ удхарæй марынц. 
Æрбахæццæ стæм Джызæлмæ. Хъобанмæ фæзилæнæй æрбадзæхст 
ластам. Уæртæ ног диссаг: фæндаджы сæрты цæхгæрмæ æрбахизы 
хъаз æд лæппынтæ. Æнæмæтæй фæцæуы узгæ-узгæ. Стой! — фæцъæ- 
хахст ластон æз. 
— Хъазы цъиуы тыххæй? 
Мæ цæстытæ ахгæдтон. Фæлæ мæ хъусты аныхст цæлхыты цъыв- 
вытт æмæ хъазы хъæрахст. Кæм хæтыд? Кæм баззад дзæгъæл? Цы 
фыдбылыз æй рахаста ацафон сæфты фæндагыл? 
Фæуром, зæгъгæ, мæсты хъæр фæкодтон ацы хатт. Иу дзæвгар 
ма раскъæрдта, стæй æрлæууыд. 
— Цæй, цы ’рцыд? — бахудт нæ сæрæн лæппу. 
Ацу, фæндараст фæу, зæгъгæ, йын загътон æмæ рахызтæн. Ра- 
раст дæн фистæгæй фæндаггæрæтты. Уый исдуг афæстиат, стæй йæ 
бынатæй фесхъиудта, мæ иувæрсты асыффытт ласта, сигнал дзæбæх 
нылвæста, афтæмæй. Цыдтæн сындæг, мæ цæстытæ зæххыл хафтон, 
мæ зæрдæйы хастон дур. Мæ ирхæфст мæ фарсæй фæци, фæсмон 
мыл хæлуарæджы тынау тыхст, мæ буар уыд лæмæрст æмæ цъæлтæ. 
Чидæр мæм фæурæдта Саудоны хидыл, æмæ æрбахæццæ дæн нæхи- 
мæ æмбисæхсæв. 
Фæстæдæр базыдтон мæ хуынды хабар. Худæгау мын æй радзырд- 
та, уым цы гæлæбутæ пæр-пæр кодтой, уыдонæй иу. Асланы хæлæрт- 
тæ Црауы хъæугæрон сæрвæты рацахстой кæйдæр рæуæд. Багажни- 
кы йæ тъыстой, æнамонд фос къуындæджы нæ цыд, æмæ йын удæга- 
сæй йæ фæстаг къæхтæ ахауын ластой. Физонджытæн дзы цы нæ 
бахъуыд, уый та — сæ хæдзæрттæм. Афтæ кæнынц нæ сæрæнтæ. Ныр 
æй зонут, Ныхасы Уастырджыйы бын цы хордтам, Реком æмæ Мы- 
калгабырмæ цæмæй куывтам, уый. Марг куы бахордтаин фæлтау. 
Саударæн митинг дæргъвæтин хæссы. Йæ бартæ райста дыккаг 
мæлгъæвзаг. Тыппыртæ, сырхцæст, сырхцъар лæг. Уый дæр йæ ма- 
дæн фыртæн райгуырд, йæхицæн ном кæны æмæ хъуамæ къопхур- 
хæй радзура фылдæр æмæ хуыздæр. Къæвда уарæд, зианыл чи тых- 
сы, уый быхсæд. Æгъдау дæ æрцахста, уæд фæраз. Лæг кад æмæ 
номæн цæры. Ерысы бацыдтæ, кадмæ бæллыс, уæд уæлахиз кæн. 
Ахæм зондыл хæцы тыппыр лæг æмæ, куыд кæсын, афтæмæй, къоп- 
хурхы куы амбула, уымæй æдас нæ дæн. 

Намыс 111 
Хъуыдæберд дзуры дарддæр. 
Хъусут нæхи Цицеронмæ? Аслан, дам, зынтæ дæр федта. Зонут, 
цы зынтæ бавзæрста, уый? Уымæй мæн фæрсут. Уыдис гæбæр фæз- 
зыгон бон. Уарыд митхæццæ, фæлæ зæххыл нæ хæцыд. Уæд Аслан 
куыста таксистæй. Лæууы Дружбæйы раз, ахсы йæ амонд. Уæд ма 
такситыл нымайæнтæ уыд. Мæгуыргур фæбады тротуарыл, йæ разы 
— йæ худ. Аслан та бонсауизæрмæ йæ арм дардта уæлæмхасæнтæм. 
Йæ мад кувинæгтæ уыдонæй кодта. Фæлæ уæлдай диссаг уыцы сау 
изæр федтон. Нæ мæ фæндыд йæ къух райсын æмæ лæууыдтæн киос- 
кы аууон. Бацыд æм иу сылгоймаг, ирон, йæ хъæбысы — дзидзидай 
сывæлон. Ацы нæртон йемæ базарыл схæцыд — домдта нардуат фид- 
дон. Уæдмæ дыууæ мæхъæлоны йæ фындзы бын фестадысты. Уыдон 
аргъыл нæ дзурынц. Нæ сахъгуырд сылгоймаджы зæгъы бын фæ- 
уагъта æмæ Назранмæ асхуыста. Уым зыд иронмæ цы кæсы, уый 
зонут. Хуыцау сын æрæппæрста, саг фæрæты бынмæ æрцыд. Маши- 
нæ байстой, йæхи йын ныггæнды басхуыстой. Æрдаудта дзы æнæ- 
хъæн æхсæв. Боныцъæхтыл æй сфистæг кодтой, афтæмæй йæ фæн- 
дагыл фистæгæй раскъæрдтой. Загътой йын: «Дуй, фæстæмæ ма фæ- 
кæс, уæд дæ мард сæфы. Скъæргæ кæн!» Раскъæрдта, уæдæ цы. 
Сæппæй æрбахæццæ сæхимæ. Гарун лыгъди сæгуытæй тагъддæр... 
Гаруны хъысмæт зонут. Хæсты быдырæй ралыгъд нæхи Гуыргъо- 
хъо дæр. Уый тыххæй йæ æмбисонд фæкодта зарæг, худинаджы за- 
рæг. Асланмæ уайдзæф æрхауд? Уæ хъустæ схъил кæнут. Ныззылд- 
той йын нæртон куывд. Сæ хъазты хъæрæй арв æнкъуыст, сæ кафтæй 
зæхх рызт. Сæ гуырд иттæг фесгуыхт æмæ йæ кадæн гаджидæуттæ 
уагътой. Адæм сæ дисæн дзырдтой. Мæнмæ дæр хонæг уыд. Сæ тæф- 
тыл нæ ацыдтæн, лæгдзинад равдыстон: сæ кауыл сын дур ныффæртт 
ластон. Гуыргъохъо мæлæтæй раирвæзт, фæлæ худинагæй ирвæзæн 
нæй. Æниу ныр æндæр рæстæг у. Цард — зынаргъ, лæг — зондджын. 
Дæ уд цæрæд, фæнды арвыл, фæнды цъыфы, уæлдай нæу. Ныр зарæг 
дæр зарæг нал у. Кæсут-ма уæртæ нæ сылваз поэтмæ. Зианджынтæ 
йæ баххуырстой, хъуамæ Асланыл ныффысса зарæг, кады зарæг. 
Цæмæй æрбамард Аслан? Исчи йæ зæгъдзæн? Ничи. Ахæм лæг 
нæй. Бехъаны, дам, йæхи надта, йæ нуæрттæ фелхынцъ сты æмæ 
фæдæлдон. Аргъæуттæ! Йæ балимæ сæ тæлæтыл нæ фидыдтой, æмæ 
йæ æлхынцъытæй цады нысхуыстой. Хатыр, мардæй æвзæртæ дзу- 
рын аив нæу. Фæлæ, ау, мæнгтæ лæхурын хуыздæр у? Ирон æф- 
сарм махæн æлдар у, — зианмæ æнæ цæугæ нæй. Чи зоны, уæртæ 
уыцы дымст лалым дæр æфсæрмæй мысы гæды ныхæстæ... 
Æваст та суасыдысты æрхуы хæтæлтæ. Фæцыд гуымсæджы гуыпп- 
гуыпп. Кæрты хъарæджы бæсты дардыл зæлы «Додой». Ракалд Иры 
цæугæ мæсыг, æмæ еудодой кæнынц нæ райгуырæн хæхтæ. 
Лыстæг къæвда уары æмæ уары. 
1996 аз 

ПЛИОНЫ СÆГЬ 
Уано æмæ Плион уыдысты дыууæ зæронды, махæн та — дыккаг 
хæдзар. Рухс дзæнæты бадæнт. Бирæ зынтæ бавзæрстой. Цард сæ 
дзæбæх æрæууæрста. Фæллад удæн зын у йæ мастыл хъæцын. Лæ- 
гæн-иу хатгай йæ мæстытæ хæрдмæ скалдысты, ус сæ æфснайдæй 
дардта йæ зæрдæйы рæбын. Хæрам цы у, уый нæ зыдтой. Лæгæн йæ 
маст артдзæстæй къæсæрмæ нæ хаста. Зæрондæн хох зындон у, æмæ 
цардысты тыхамæлттæй. Уæддæр сæ арм фынгæн дардтой уазæгæн 
дæр æмæ хъæуæн дæр. 
Уыди сын хорз цот. Хистæртæ — чызджытæ. Мойгонд уыдысты 
дард рæттæм, æмæ сæ æдзух сæ цæгатмæ кæм æвдæлди. Дзæгъæлы 
нæ дзырдта ме стыр фыд: мидкомы хæстæг æвæрд хæзна у. Фæлæ 
цы хуыцау лæвæрдта ахæм хæзна сызгъæрин лæг æмæ усæн. Уыди 
сын дыууæ фырты — сагсур лæппутæ. Хистæр-йæ цард радта бæсты 
сæрвæлтау, кæстæр хæсты быдыры ныууагъта йæ рахиз къах. Æнæ 
дарæгæй баззадысты зæронд мад æмæ фыд. Кæстæр фырт æрцард 
быдыры, Къостайы хъæуы. Дур чи дон кодта, дугъон бæхы йæ ра- 
зæй чи нæ уагъта, уымæн иукъахыгæй цæй цæрæн уыди Дзомагъы 
къæдзæхтыл. 
Цæргæ уды амæлттæ хъæуы. Ныууагътой дыууæ зæронды сæ 
хъарджытæ, фæлæ сæ уæгъд нæ уагътой царды зынтæ. 
Уано иуæй пысмил уыди, иннæмæй схъиуд лæг. Гыццыл ницæ- 
мæй топпыхосау фæтæпп кæндзæн, спихуылæйттæ кæндзæн, фæлæ 
дын сахаты фæстæ йæ дæндагæй цырагъ дардзæн. Йæ худæджы 
хабæрттæн кæрон нæй. Фæзмыдтой сæ ныхасы, уæтæрты, хуымты 
æмæ уыгæрдæнты. Хъæуæн театр дæр уыдысты æмæ цирк дæр. 
Æргом дзырд сой у, зиан нæ хæссы, хос кæны. Уано Тырсыйы 
уыдис ирæдисæг. Ахæм хъуыддаджы быцæу ныхас куыд нæ вæййы. 
Фынгыл иу лæг фесты æмæ та рахъæр кæны: «Æдылымæ дæр байхъу- 
сут!» Æртыккаг хатт ма йæ ныхасмæ афтыдта: «Æниу æдылы дæр 
куыд дæн! Уæд дыууиссæдз мæкъуылы æнæзæйуаты нæ авæрдтаин». 
Уано йæм фæцарæхсти: «Уæ, дæ хуыздæры фенай, кæд сæ иннæтæ 
зæйуаты нæ авæрынц!» Лæджы маст адæмы кæл-кæлы фæдæлдон. 
Иу ахæмы та фынгыл бадынц нæ хъæуы лæгтæ. Не ’рвад, бон- 
джын Гиго, æдзух зарыд иу зарæг, æмæ дзы Уано сфæлмæцыд. Ныр 
дæр та Гиго ныццæлхъ ласта: «Ой, гъой, хуссары бæлас мын цæгаты 

Намыс 
113 
сæрмæ...» Уано йыл йæ гæндзæхтæ сцагъта: «Ныууадз нæ, Гиго! 
Уыцы бæлас уым нал и, Рутен æмæ Таймураз æй акалдтой». Адæм 
æнцонæй сулæфыдысты. 
Йæ хабæртты фылдæр^та фосимæ уыд. Иу бон та бацыд скъæт- 
мæ. Уым — талынгдзæф. Йæ разы лæууы сæгъ. Дуары рухсмæ йæ 
цæстытæ зынджытау æрттивынц. 
— Æцых, цы мæм ныдздзагъыр дæ! — схъæр ыл кодта лæг. Сæгъ 
читт нæ кæны. Лæгмæ нымдзаст. Йæ сæр батилы. «Гъай хæйрæг 
цыдæр у, мæстæй мæ мары, æндæр ницы», — дзуры йæхинымæр лæг. 
— Дзæгъæс! 
Сæгъ кæм сæтты, лæгмæ ныджджыгъгъытт. Уано лæдзæг дард 
фæхаста, сæгъыл æй аскъæрдта. Лæдзæджы дзæхст фæцыд сæгъы 
сыкъатыл, фесхъиудта æмæ атахт къуыммæ. Сæмбæлд дынджыр дзæр- 
гъыл. Дзæргъ фæтарст, хъыллистгæнгæ фестад йæ лыстæнæй æмæ 
фесхуыста дуармæ. Уано йæ разы лæуд фæци. Хуы йæ сагæхты 
фæмидæг, æмæ Уано йæ рагъыл зыгъуыммæ бæхбадтæй февзæрди. 
Дзæргъ æй афтæмæй рахаста. Раскъæфта йæ, уæдæ цы. Рахизæны — 
миты хъæпæн, æмæ уым стæлфыдысты. Дзæргъ алыгъд, лæг хъæр- 
зы. «Гъæтт, Левийы мад æмæ фыдæн, цы иæ хъæуы, уый куыд фæ- 
кодтай, ыгъгъе!» — æлгъиты йæ кæстæр фырты æмæ йæ маст ссæуы. 
Иу Бынатæхсæвы Плион æртæ чъирийы афыхта. Лæгмæ радта 
тæбæгъ æмæ гоцъоби, арвыста йæ фосдонмæ. Лæг фанар ссыгъта æмæ 
скъæтмæ ныццыд. Кувинæгтæ æрæвæрдта кæвдæсыл. Уыди сæм цы- 
курайы фæрдыг. Дардтой йæ æфснайдæй аххæрæджы сæр. Хъуыдис 
æй æрисын. Лæг æм хæрдмæ быры, фæлæ йын зынтæй æнтысы. Уæд 
дын кæрчытæ рухсмæ рабадтысты, æртахтысты, кæрдзынтыл суары 
бæлæттау амбырд сты, сæхи сыл зыдæй ныццавтой. Лæг дын уый 
фена, и! Фæрдыг дзы ферох. Æрхызт. Уисойы къуыдыр фелвæста. 
Кæрчытыл хæпъæртт-хæпъæртт ралæууыд. Хъæуы ма дæ — нал. Æртæ 
дзы фæтæппæлæг сты, иннæтæ къуымтæм сæхи калдтой. 
Цæй куывд ма æндæвта мæсты лæджы. Уæладзыгмæ схызт, дуар 
йæ сæрыл бахаста. Йæхи хъæстгæнæг скодта, хыл æмæ загъд кæны: 
— Ахæм Бынатыхицауæн кувын хъæуы? Кувын нæ, æвзæртæ 
йын ныффæлдис! Ныццу-ма дæлæ, ныццу! Дæ кæрчытæ дын ныц- 
цагъта. Кæркниз сæ ныссæрфта». 
Плион карчы мæрдтæ æмæ чъириты хæрæнтæ куы федта, уæд ма 
йын хъуыддаг цы базонын хъуыд. Дыккаг бон фæрдыг^схаста хæ- 
дзармæ, зæлдагæй йæ ныссæрфта æмæ йын фæкуывта. Йæ зылдты- 
тыл фæци, æмæ фæрдыг фынгыл аззад. 
Хох æвадат у. Æгъдау æмæ æфсармы фæрцы сæ цард цыдис, 
æндæр дзы алцыдæр — стæм æмæ кадавар. Чызджытæ сæ бæллицты 
арвæй стъалытæ истой фæрдгуытæн. Мæ хо Плионы фæрдыг федта 
æмæ йæ рахаста. Диссаг уыд Уано æмæ Плионмæ бакæсын. Зæхх сæ 
быны æнкъуыст, арв сыл хауд. Сæ тæригъæдæй зæрдæ скъуыд. Кæ- 
8 Джыккайты Шамил 

114 
Джыккайты Шамил 
уынц, хъарæг кæнынц: «Бынатыхицау нæм хъызы, нæ фæрдыг фæ- 
тæргай, нæ фæрдыг атахт». 
Ныр гыццыл чызг рæсугъд сырх фæрдыгæй хъазы. Нæ мад æй 
федта æмæ йын дзуры: «Кæм дын уыд уый? Уымæй хъазын нæ 
фæччы. Азгъор тагъд æмæ йæ Плионмæ радт». 
Чызг ауад æмæ Плионы уым нæ баййæфта. Фæрдыг рудзынджы 
дæлвæйнæгыл авæрдта æмæ раздæхт сæргуыбырæй. Амондæн бирæ нæ 
хъæуы. Лæг æмæ усыл хур скаст, базыртæ сыл базад, сæ цин æмбæх- 
сын нал фæразынц: «Нæ фæрдыг æртахт! Нæ фæрдыг æрыздæхт!» 
Æмæ сæ фæстаг уæрыккæй куывд скодтой сæ фарны фæрдыгæн. 
Иу ахæмы Фæтæнтæм фос скъæрæм. Нæ фыстæ Хъомвæндагыл 
хизгæ суадысты Хъæдысæрмæ. Æз — саби, Уано — зæронд лæг, æмæ 
гакъæттыл нæ «къахдзæфтæ нымайгæйæ» цæуæм. Лæг мын хабæрт- 
тæ кæны æмæ афтæ зæгъы: «Хуыцау кувынæн равзæрста хорæй — 
мæнæу, фосæй — фыс, хъæдæй — бæрз». 
Уаноты цæхæрадон æмбисондаг уыд. Чындзы уатау — зылд, ны- 
выл æфснайд. Астæуæйо— дзылакъуы, йæ фæйнæфарс татхаты — 
нуры æмæ басгæрдæг. Йæ иу къуымы — тамакодон. Бахизæны — 
дидинæгдон, кæддæр æй чызджытæ скодтой, фæлæ йæ Плион æнæ- 
зылд нæ уадзы. Дзылакъуыйы раз дыууæ фæткъуы бæласЬ1 — Мичу- 
рины дыргътæй. Сисрæбын — хъæддаг бал. Фæлæ цæхæрадоны фи- 
дауц уыдысты дыууæ бæрз бæласы. Хæсты размæ сæ ныссагъта сæ 
хистæр фырт. Сырæзтысты фæрсæй-фæрстæм Азау æмæ Таймуразы 
бæлæстау. Зæрæдтæ сæм æвналын дæр никæй уагътой, хъахъхъæд- 
той сæ дзуары хъæдау. Ныр сæ фæрдыгæн куывд куы ’рымысыдыс- 
ты, уæд мæм лæг фæдзырдта: «Цу, мæ дзыбылдар, дæлæ бæрзытæм 
сгæпп лас æмæ дзы æртæ къалиуы ракæн уæхстытæн». Абон дæр нæ 
зонын, афтæ йæ цæмæн бафæндыд, уый. 
Диссæгтæ дзурынц Уанойæ. Зæгъæм, быдырæй хохмæ цæуы. 
Уæд йæ хызынæн агуыридур æмуæзæн абæтдзæн, рифтаг дзы рауай- 
дзæн, — уæд, дам, мын рогдæр у мæ хæссинаг. Худæджы хал хауаг 
у. Тынгдæр ыл чи худт, уый къæдзниз æрцахста, æмæ удыхосæн 
куырдта Уанойы дур йæ синтыл æвæрынæн. Уано зыдта, цы кæны, 
уый. Мæнæ-мæнæ уæйыг нæ уыд. Фæлæ, дам, куыстæн цыдæр хин- 
тæ зоны. Фæсаууонмæ йæ хуыдтой хъæды рæмпæг. Чи? Æдылытæ. 
Уый-иу фæхсты ссардта дзæбæх суггæнд. Дæллаг бæлæсты-иу фæ- 
рæтдзæфтæ фæкодта, стæй-иу уæллæгты ракалдта, æмæ уыдон дæл- 
лæгты семæ фæлдæхтой. Уый дын йæ хин. 
Фæлæ мæгуырмæ фыдбон æмæ фыдлæг æмхиц вæййынц. Уыдон 
æгъатыр сты, кæуыл бафтой, уый сæ йæхи нæ атондзæн — нæй сæ 
нæдæр лидзæн, нæдæр æмбæхсæн. Иугæр дыл фæхæст сты, уæд сынтъу- 
йау дæ цармы бабырдзысты æмæ дын цъирдзысты дæ туг æмæ дæ уд. 
Хæсты фæстæ налогтæ рынау сыстадысты адæмыл. Мæ цæсты- 
тыл уайы иу æбуалгъ ныв. Иу финагент налогты ныхмæ скъæрдта 

Намыс 
115 
Фæрнионы хъуг. Фæрнион — сидзæргæс, йæ мой — хæсты амæттаг. 
Цъаммар лæг хъуджы йæ фыццаг скодта. Фæрнион дæр уисой фел- 
вæста. Афтæмæй хъуджы сæ разæй айстой хъугæмтты. Иу æй иуæр- 
дæм здахы, иннæ йæ иннæрдæм тæры. Ратæр-батæр кæнынц хъу- 
джы зæронды, уый дæр сызнæт æмæ дзынгатæй лидзæгау сæ разæй 
ныббыззы вæййы. Хъазуаты бацыд хæстоны идæдз æмæ фæуæлахиз. 
Хъуг Комы доны асенк ласта æмæ баирвæзт Цæгаты хъæдмæ. Фина- 
генты фыдæбæттæ дон аласта. 
Зындæр рауади Плионы уавæр. Хæдзар цыдæр хæсджын фæци. 
Дзауы хицауад та Ерыстау-æлдарæй фыддæр уыдысты, смудын æмæ 
сгарынмæ — гестапо, хъалон исынмæ — Мамай. Финагент Саркис 
уыди лæппу-лæг. Адæмы хæдзæртты уазæджы фынгæй йæ фист акалд, 
йæ туг хъазыд. Дæсны уыд Саркис хъалон исынмæ, хъæбæр дæсны, 
йæ мард фесæфа! Уымæн айразмæ æнцонæй бантыст Плионы хъуг 
атæрын. Ныр бахъавыд æмæ йын тæлæт кæны йæ дуцгæ сæгъ. Уый 
Уанойау нæ тарст сæгъы дзагъыр цæстытæй. Ныххæцыд ын йæ сыкъа- 
тыл, ласы йæ скъæтæй. Дзæргъ та кæм сæйы, дзæргъ, — бирæгъты 
амæттаг фæуа! Сæгъ йæ къæхтæ ныццавта, нæ комы, фæлæ тыхы 
дон хæрдмæ ласы, — къæсæрæй федде ис. Гæзæнхъæдтæй чидæртæ 
кæсынц уыцы тыхмитæм. Мæ мад æй æлгъиты: «Фыдбон дыл акæна, 
кæд цæуыл стигъыс мæгуыр бинонты!» Æргомæй Алардыйы ныхмæ 
сдзурæн ис, финагенты ныхмæ — тобæ зæгъ. 
Бинонты хъæлæбамæ рауад ме ’фсымæр Солтан. Каст фæци Ручъы 
скъола, знон изæрæй æрбацыд æмæ хуыссæгæй иста йæ мондæгтæ. 
Акаст балкъонæй. Саркис сæгъы йæ сыкъатæй ласы размæ, Плион 
сæгъы фæстаг къæхтыл ныззæгæл æмæ йæ фæстæмæ ивазы. Цы уыд 
гыццыл мæллæг усы бон æнæдомд чапары ныхмæ! Ус йæ зонгуытыл 
æрхауд, уæддæр нæ уæгъд кæны сæгъы къæхтæ. Афтæмæй йæ Сар- 
кис хъæуынджы рыгты æд сæгъ ахæр-хæр кæны. 
Солтан асинтыл куыд атахт, уый ничи ауыдта. Нæ мад, йæ фæс- 
тæ исты адзура, уымæ дæр нал фæцарæхст. Лæппу Саркисмæ фæлæ- 
бурдта, зæххæй йæ фелвæста. Уанотæй скъолайы астæу уыдис иу 
хъæддаг кæрдо. Зыгуымы голлагау финагенты ныффæртт ласта уыцы 
бæласыл. Иæ гуыпп фæцыд æмæ зæххыл фæтымбылтæ. Адæргъ и, 
йæ гæндзæхтæ цæгъды. Сæгъ йæ къæдзил батылдта æмæ Хæрæн- 
бынтæм адымдта. 
Нæ мад йæ рустæм февнæлдта, йæ уæрджытæ æрхоста: «Сау бон 
мыл акодта, лæппу бабын ис, Сыбыры хай йæ кæндзысты!» 
Саркисыл чидæртæ амбырд. Иу ыл дон калы, иннæ йыл хæрдмæ 
хæцы. Æрчъицыдта. Æвзæр лæг гæдыйæ уæлдай нæу — авдудон у. 
Нæ мад йæхи хæры. Сабыр æй кæнынц, ныфсытæ йын æвæ- 
рынц: Саркис йæхæдæг у аххосджын, зæронд усы сыфцæй кæдæм 
мæрдтæм ласта. Фæлæ тас пысырайау судзы мады зæрдæ. Лæппуйы 
тагъд-тагъд арæвдзытæ кодта фæндагмæ æмæ йын фæдзæхсы: «Тагъд, 

116 
Джыккайты Шамил 
згъоргæ кæн æмæ Салыгæрдæны кæнæ Ногиры нæхионтæй искæмæ 
дæхи бавæр». Солтан нæ разы кæны. «Цæмæй тæрсут! Æвдисæн ын 
нæй, — зæ^эдæтæ æвæры мадæн. — Хæцаг куыдзыл цæфтæй фылдæр 
цы уайы. Иæ хъист фæцыд, ныр куыдзы хъус ныууыдзæн». Фæлæ 
мад зоны: хицауæн æвдисæн ихы сæр дæр фæзындзæн. Æмæ йæ 
цæссыгтæ басастой нæрæмон фырты. 
Райста Солтан йæ рифтаг æмæ Бæхвæндагыл æфцæгмæ суади. 
Иу цъус абадт Сæрдыбаздæхæны, сыкъамотæ ахордта, стæй Джинат- 
мæ ныггæпп ласта æмæ Нары балæууыд. Æхсæвы уым кæмæдæр фæци. 
Дыккаг бон быдырмæ нæ араст, фæлæ Захъайыл æрбаздæхт æмæ, 
Къутыхыл фæстæмæ Дзомагъмæ æрфардæг. Хъæдты къахвæндагыл \ 
æрбацыд æмæ Бадæн къуылдымæй хъæумæ хъавгæ кæсы, иртасы, 
исты змæлд дзы ис æви нæ. Хъæу — сабыр, милицæ зынæг дзы нæй. 
Фæлæ тагъд нæ хъæуы. Чи зоны, хæдзæртты бадынц, минас кæнынц 
æмæ æнхъæлмæ кæсынц. Стæй джигул кæндзысты, æнæ сгæрст сын 
нал баззайдзæн къуым æмæ хъуым. Уыдон сгарын æмæ ахсын хорз 
зонынц. Иугæр дæ фæдыл бафтыдысты, уæд дæ фурды бынæй дæр 
сласдзысты, дуры гуыбынæй дæ рафтаудзысты. Уый дæ уырнæд. 
Хъуыдытæ кæны Солтан. Æрныгъуылд Фæскъæдзæх. Бады пых- 
сы, хъæндæлы æмæ хуырзæнк хæры, хъæумæ йæ цæст дары. Кæд 
милицæ хъæуы нæма сты, уæд æрбацæудзысты азæр, угро сæ разæй, 
афтæмæй. Æрхъула кæндзысты хъæуыл æмæ зæххы бынæй къах- 
дзысты «фыдгæнæджы». Кæд йæхи ратта, уæд æй акæндзысты, кæд 
нæ, уæд ыл цуан кæндзысты æмæ йæ мардзысты, абырæг Сардойы 
куыд мардтой, афтæ. Уыцы ныв Солтаны зæрдыл хорз лæууы, æмæ 
мысы, йæхи ахæм уавæры куыд дардзæн, уыдæттæ. Йæхинымæр 
фæзæгъы: «Ехх, уыдон мæм иугай ардæм куы цæуиккой, уæд сæ 
æрра куыйтау ацы къæдзæхæй калин, — уый хорз^уаид бæргæ, фæлæ 
кæм и уыцы амонд». Афтæмæй йыл æризæр. Йæ цæст ницæуыл 
æрхæцыд. Дæлейæ, Дзауы ’рдыгæй цæуæг нæй. Уæд милдалынгты 
фæндагмæ хæстæгдæр æрцыд. Хъусы бæхты къæхты хъæрмæ. Нæй 
зекъуцийæн йæ хъæр, йæ кой. 
Уæд хуымты æрбахъуызыд хæдзармæ. Фæскъулты æрбауад æмæ 
цармæ сбырыд. Уым æрныгъуылд æмæ та бынмæ хъусы. Бинонтæ 
змæлынц, мад зилæнтæ кæны, æцæгæлонæй дзы ницы ис. Уавæр 
куы сбæлвырд, уæд æрхызт æмæ фæсагæныл хæдзары балæууыд. 
Бинонтæ фæтарстысты, мад та йæхи тоны. Фæлæ гыццылгай æрса- 
быр ис. 
Плион йæхи æргæвста, мæгуыр. Дзырдта: «Мæ арт бауазал, лæп- 
пуйæн исты фыдбылыз кæндзысты, æмæ сæфы. Бирæгътæ бахæрæнт 
уыцы сæгъы, ауадз æй æмæ сæ хъуыры аирвæзæд». Плион уыди 
Харитоны хæрз хо æмæ-иу мæ мады раз катайы бацыд: «Ме ’фсы- 
мæрмæ кæй фервитон, нæ зонын. Хабар куы фехъусид, тæхуды. 
Уый ацы лæппуйæн исты хос æрымысид». 

Намыс 
117 
Æз, цæмæй тарстысты, уымæн ницы зыдтон. Æз сæрыстыр уыд- 
тæн ме ’фсымæрæй, ме ’мгæрттæн дзырдтон, Саркисы куыд ныц- 
цæхх ласта, уыдæттæ. Цыма мæхæдæг фесгуыхтæн, афтæ дардтон 
мæхи. 
Бонтæ цыдысты. Солтаны агурæг нæ уыд. Æмæ уæд хъæу дзырд- 
той: «Уынут, хатгай хицауы ранæмын дæр æмбæлы». Фæлæ-иу æн- 
дæр ныхас дæр уыди: «Æнцад ут, хицауадимæ хъæбысæй хæцæн 
нæй». Солтан æй фæстæдæр бавзæрста. 
Уано æмæ Плион сæ бонтæ æрвыстой цадæггай. Сæ фыртæн 
Мæскуыйы протез сарæзтой, æмæ æрыздæхт Дзомагъмæ. Уæд зæ- 
рæдтæн сæ цард фæрогдæр ис, фæзынд дзы рухсы цъыртт. 
2003 азы 25 июль 

НОГИРОН 
Ирон куывд бæрцæй фидауы. Кæд дзы бирæ адæм ис, уæд дзы 
ис уæз, кад æмæ бæркад. Стыр куывд чи кæны, ууыл стыр хæрзтæ 
цæуы. Æмæ ерыс кæнæм куывдтæй — алчидæр йæхицæн амайы кады 
мæсыг. Лæг цы у, уый зыны йæ куывдæй. Ацы хъуыддаджы мах 
ничи æмбулы. Мах стæм нæртон æмæ рæдау. Æддаг бакаст фæливаг 
у. Ахæм лæгтæ ис, æмæ зæгъдзынæ: амæн къæбæр бахæрынмæ нæй. 
Фæлæ йын куывд раргом кæны йæ арф æвæрæнтæ, æмæ йæ куывды 
цур Лукуллы куывд рыг дæр нæ калы. 
Ахæм куывды сæмбæлдтæн æз дæр. Нæ зонгæтæн сæ чызг райс- 
та дохтыры диплом, æмæ йыл цин кæнынц кæнтæй кæсæгмæ. Ресто- 
ран «Сæрмæты» уæрæх кæрт байдзаг адæмæй. Нарт æмæ дзы Чынтæ 
нæ уыдысты, æндæр фæсте ничиуал баззад. 
Ам базонгæ дæн Хъасболатимæ. Бизнесмен, иронау — амалджын, 
суинаг магнат, хицау. Къодах йæ фыццаг æрцæфæй бæрæг вæййы. 
Мæ зонгæ мæм фæкаст лæгау лæг. Фидар, мызыхъ, саджы фисын- 
тыл амад. Цæудзæн ыл иу цыппор фондз азы. Йæ къахдзæф — æв- 
зыгъд, йæ лæуд — хæлиу, йæ ныхас — уæзгæ æмæ бæстон. Йæ алы 
змæлдæй зыны сæрæн æмæ ныфсхасты æууæлтæ. Бæрæг у, ацы лæт 
йæ амонд цæгъды йæхи куырдадзы, йæ цард æмæ йæ хъысмæтæн у 
барджын хицау, зоны йæхицæн аргъ кæнын. Ахæм лæгимæ æхсыз- 
гон у фынгыл бадын дæр æмæ хæстмæ цæуын дæр. Нæ фæцуддзæн, 
цудын нæ бауадздзæн дæу дæр. 
Нæ фарсмæ лæууы стыр лæгты къорд — ног ирæттæ. Бакæс сæм, 
уæд — хоры цъеритæ сæрыстырæй лæууынц мусы фарсмæ æфтауцдо- 
ны. Хуызджын, бæркадджын. Зæххон хуыцæуттæ. 
— Адон егуыппыртæ сты æви гуымирытæ? — бадис кодтон æз. 
— Гъей, мæ хæлар, уыдон сты адæмы ног мыггаг, ног расæ, — 
мæстæймарæгау зæгъы Елхъан, мæ рагон зонгæ. — Ацы пъарод фæ- 
зынд фæстаг азты. Царв æмæ еугæфæй рæзынц, нæрсынц, æмæ уый 
диссаг нæу. Фæлæ сæртæ дæс азмæ куыд ныддынджыртæ сты, сæртæ? 
— Стыр куыстæн стыр сæр хъæуы, — мæ ныхас та баппæрстон 
æз дæр. 
— Раст зæгъыс, — дзуаппыл нæ фæфæстиат Елхъан дæр. — Фæлæ 
зондджынтæ нырмæ дæр уыди. Зæгъæм, Цезарь, Авиценнæ. Æмæ 
уыдонæн стыр сæртæ ценнæ уыд, ценнæ? 

Намыс 
119 
— Рифмæтæ хорз кæныс, фæлæ барын нæ зоныс. Адоны раз 
цезартæ сабитæ сты. Бакæс-ма сæ тенкатæм. Лопъо, гæмæх. Цæмæй 
лæгуын кæнынц? Хъуыдытæй. 
— Стæй сылгоймæгты уырзтæй, — фæцарæхст та Елхъан дæр. — 
Уыйхыгъд сæ фæскъæбуттæ — лæгъз фаст, цыма сæ галтæ сыстæрд- 
той, уый хуызæн. 
— Цард хæлæгæй нæу. 
— Бæгуыдæр. Хуыцау чъынды у. Лæгæн алцы нæ дæтты. Иутæн 
— сæрыхъуын, иннæтæн — сæрымагъз. 
Хъасболат бахудт йæ мидбылты. Бæрæг у, ацы лæг зоны йæхи- 
уыл хæцын. Уæздан лæг хъæрæй нæ худы. Уый нырма æрыгон 
хицау у. Нæма йынобантыст, цы куыстуат æм æрхауд, уый привати- 
заци скæнын дæр. Йæ сæр дæр, хуымæтæг лæджы сæр цы вæййы, 
ахæм. Нæ дзæнгæда кæй быхсы, уый дæр хорзы нысан у. Хæрзконд 
æмæ хæрзарæзт у Хъасболат. Фæтæнуæхск, къæдзæхриу, æмбазыг. 
Йæ астæуæй «сагартæн» зæгъæн нал ис, гуыбын роныл размæ рахæ- 
цыд, фæлæ уыцы уавæр йæ фидауцыл гæзæмæ зыны; нæ, фæлæ йæ 
уый кæны цардхуыз, æвдисы йæ уæз, йæ тых. Ис ыл зынаргъ кос- 
тюм. Пинджак уæнтыл бады уæгъдибарæй, хæлаф ранæй-ран — æн- 
цъылдтæ, уымæн æмæ у натуралон хъуымацæй. Йæ дæндæгтæ сæкæ- 
ры хуызæн, рафинадау урс æмæ джиппыуагъд, кæлы сæ фæлмæн 
рухс. Æрмæст мæм йæ цæстæнгас зыны цыргъ æмæ карз. Сау æрф- 
гуыты бынæй кæсынц хъæрццыгъайы дзыгъуыр зынг цæстытæ. Лæг 
æдзынæг кæсы иу ранмæ, фæлæ хатын, цæстытæ сæхи дыууæрдæм 
куыд радав-бадав кæнынц, уый. 
Иу тæнтъихæг фидиуæг фестад. Хъæр систа, адæмы хоны фынг- 
тæм. Иæ удæй арт цæгъды, мæгуыр, фæлæ йын ницы æнтысы. 
— Мæлæты хабыдзен! — йæхиуыл та нæ фæхæцыд Елхъан. — 
Ирон адæмы фынгыл æрбадын кæн, уымæн хæстон фæтæг хъæуы. 
Фæлæ иугæр къуырфбадт æркодтой, уæд сæ афоныл фæдис кæнæ 
зæххæнкъуыст дæр нал сыстын кæндзæн. 
Уалынмæ хистæр йæ бынат æрцахста. Уæд кæрты адæм йæ фæ- 
дыл ныххæррæтт ластой мвдæмæ, агъуыстмæ, карчы фæстæ йæ цъиутæ 
куыд агуылф кæнынц, афтæ. Сылгоймæгтæ сæрæндæр разындысты — 
ацахстой хуыздæр бынæттæ. Сæ астæу ранæй-рæтты æрныгъуылдысты 
сылваз лæгтæ. Бадынц, цыма знон æрбадтысты, афтæ. Хистæр нæма 
ракуывта, адон зыдæй бавнæлдтой фынгтæм, цыма къутуйы бынæй 
раирвæзтысты, уыйау. 
Æз дæр Хъасболаты фæрцы бафтыдтæн дзæбæх ранмæ. Уый йæ 
фæдыл ассывта дзæвгар адæм, — алчидæр йæхи хорз лæгмæ хæстæг 
ласы. Барджын æмæ бонджын лæг дзырддзæугæ вæййы. Аргъ ис йæ 
ныхасæн, зæгъгæ йæ куы нæ кæна, уæддæр. 
Фынгтæ дæргъæй-дæргъмæ цæуынц дывæлдахæй. Хистæры раз — 
сæр æмæ бæрзæй; фæззыгон уыгæсыл ма иу куырис æрæвæр, раст 

120 
Джыккайты Шамил 
ахæм егъаутæ. Разæй — уæн, фыййаг дын зæгъон, æмæ кæфой. Хис- 
тæр сæ фæстæ нæ зыны, фæлæ йæ къоппа сдар-сдар кæны, адæмыл 
йæ цæст ахæссы. 
Диссаг у адæмы сконд. Сæрæнтæ царды уæлдæр бынæттæм быр- 
сынц, фынгыл та дæлдæрмæ хъавынц. 
Уым æнцондæр у, фылдæр гæнæнтæ дзы ис. Æртæ хистæрмæ 
хæстæг ничи цæуы; нæ зонын, цæмæй сæ тæрсынц, кæд сыл дуст 
конд ис, æндæр. Фынг махæй хистæрты ’хсæн исдуг згъуыдæй аз- 
зад. Ног чи ’рбацæуы, уый афæлгæсы, ацагуры дæлдæр бынат æмæ 
йæ æрцахсы. Къæйныхдæр чи у, уый зонгæты æхсæн цуркау æр- 
ныхсы. 
— Хистæрæй зондджын дардмæ лидзы, амондджын та йæм хæс- 
тæг нæ цæуы, — хатдзæг та кæны Елхъан. 
Фæлæ лæгæн йæ хин йæхи сæрыл тыхсы. Бынтон хорзмæ чи 
хъавы, уый бынтон æвзæры бахауы. Æрæджы чи кæны, уымæн — 
Чермены хай. Бар-æнæбары хистæрты дæллаг фарс æрæнцайы, фыц- 
цаг сындзытыл бадæгау фæбады, йæхимидæг рафт-бафт кæны, стæй 
æрбæстон вæййы. 
Рацыд дзæвгар рæстæг. Хъасболат нын уæдмæ радзырдта ног 
анекдоттæ. Ахудтыстæм. Адæмы ирхæфсын чи зоны, уый тæхудиаг 
у, йæ хъул кæмдæриддæр сах бады. Уымæ курдиат ис, курдиат цы- 
рагъæй уæлдай нæу, — гæлæбутæ йæм дзыгуыртæй тæхынц. Рухс цы 
адæймагæй цæуы, уымæ хæстæг лæуу æмæ йæ рухсы дæуыл дæр 
искæй цæст æрхæцдзæн. 
Кувынæн фадат фæци, æмæ хистæртæ сыстадысты. Фæлæ бы- 
цæуыл схæцыдысты, нæ фидауынц, кувинæгтæй чи цы райса, уый 
фæдыл. Иу афон хистæр систа физонæг. Хъасболат фæлмæн бахудт 
æмæ афтæ зæгъы: 
— Хуыцауы тыххæй, ацы лæгтæ хæрæгыл бадгæ дæр никæй федтой? 
Йæ цæрæнбон бирæ, ноджы тынгдæр бахъæлдзæг стæм. Æппын- 
фæстаг æртæ хистæры иу фæндмæ æрцыдысты: кувæг райста базыг. 
Фæлæ та — ног бæллах. Зæронд лæг фæйнæ къухæй нæ фæразы кæхц 
æмæ базыг. Ныр дард фынгтыл адæм мерс кæнынц. Æрæджиау сæм 
цыдæр зонд фæзынд, хистæр базыг чъиритыл æрæвæрдта, дыууæ къу- 
хæй дынджыр кæхц систа, æмæ йæ хъæр райхъуыст: «Хорз адæм, 
кæрæдзимæ байхъусæм!» Хорз адæм æрыхъуыстой. Лæг ахæцыд дæрд- 
тыл, мысы зæдтæ-дауджыты нæмттæ хохæй быдырмæ. Йæ алы къуп- 
леты фæстæ арвыл æмбæлы дзыхыдзаг хъæр «Аммен, Хуыцау!» Æз 
аивæй мæ хъус дарын Хъасболатмæ. Уый хъæр нæ кæны. Улæфæгау 
йæ былтæ базмæлын кæны. Гъе уый æгъдау у. Æз æм кæсын æмæ йæ 
фæзмын. Хуыцау нæ афтæ дæр хъусы, хъæрæй дзы цы домæм. 
Хистæр кувæг кæхц æмæ базыг кувæггагæн авæрдта кæстæртæм. 
Фæлæ та фæзынд ног ахсджиаг проблемæ. Дзырддаг сси уæллаг чъи- 
ри. Иутæ зæгъынц: «Дæлæмæ йæ адæттæм!» Иннæтæ домынц: «Кæс- 

Намыс 121 
тæр дзы ацаходæд!» Æртыккаг хистæр фæхъæр ласта: «Цы йæ рап- 
пар-баппар кæнæм, цы!» — кæрдих дзы ратыдта æмæ йæ, кувæггаг 
кæмæ уыд, уымæ авæрдта. Мæн фæндыд Хъасболаты цæстæнгас ба- 
зонын. Уый фæлмæн хъæлæсæй загъта: «Хетæджыстæн, æгъдау де- 
фицит сси, дефицит». Марадз, дыууæ зæгъ ахæм хатдзæгыл. 
Æрбадтыстæм. Рæгъ рацæуы. Хъасболат авгæй йæ армыдзыхъ- 
хъы водкæ рауагъта æмæ фынджы бын йæ къухтæ ахсадта. Уæздан 
æмæ культурон адæм афтæ кæнынц. Къухтæ хъуамæ сыгъдæг уой: 
уæд дæ удæн — æнцон, Хуыцауæн — æхцон. 
Базыдтон ноджыдæр иу æгъдау. Сидтæй сидты ’хсæн-иу Хъас- 
болат дзаг рюмкæ салфеткæйæ æрæмбæрзта. Уæлдæф рыг у, рыг 
рын у, сыгъдæгдзинад — царды хос, хъæуы йыл тох кæнын. 
Æртыккаг сидты фæстæ рæгъыты суадоны ныххауд ауазæн дур- 
тæ. Уыйхыгъд ныхас ратыдта йæ ауазæнтæ. Зал гуыв-гуыв кæны. 
Дзолгъо-молгъойæн уромæн нал ис. Адæм сæ дзуринæгтæ, æвæццæ- 
гæн, куывдмæ æрхæссынц. Мах дæр нозты зынг дзырдты бын нуæр- 
дæм. Иу зæгъы: 
— Ацы чызг рæхджы Италимæ цæуы, ам ын куыст нæй. 
— Куывды нысан дæр фæндаггаг у, — къахæн ныхас æрбасхуыс- 
та иннæ. 
— Ныр уым сæхимæ дохтыртæ нæй, æви сыл рын сыстад? — 
фæрсы Елхъан. 
— Æмæ дохтырæй кусдзæн? — бадис кодта дзырдкъахæг. — Исты 
притоны ссардзæн йæ бынат. 
— Æмæ сæхи сылтæ лæгмондагæй куы сæфынц, негртыл сæхи 
куы марынц! — зæгъы иу цыргъæвзаг. 
Æз та æнхъæлмæ кæсын Хъасболаты ныхасмæ. Уый мæ бамбæрста 
æмæ фидарæй зæгъы: 
— Ауыстæн, хæдзары чызгæн тас нæу Парижы дæр. 
Уыцы сахат æртæ хистæрæй чидæр радзырдта: 
— Бадты адæм! Фынгтæм æвналут. Дзурынмæ уæ куы нæ ’вдæ- 
ла, уæд та мах дæр фæсиддзыстæм. 
Худæг ныл бахæцыд, фæлæ сидтмæ дæр хъуыстам. Уалынмæ 
дæле, чи куыд æфсæст, афтæ стын райдыдтой. Хистæртæ батыхстыс- 
ты. Уæд сæм Елхъан уæлæмæ дзуры: 
— Цæуыл тыхсут, уæ хорзæхæй? Фынг йæхи сыгъдæггæнгæ цæуы. 
— Фæрнæй фæдар дæ цыргъ æвзаг, — фæцарæхст æм æртыккаг 
хистæр. — Рæгъытæ бæркадмæ куы ’рхæццæ вæййынц, куывд куыв- 
ды хуызæн уæд вæййы. 
Уыцы афон нæ разы сцырын и хъазт. Оркестр йæ гæндзæхтæ 
цæгъды — арв нæры, тымыгъ бæлæстæ сæтты, къæдзæхтæ фæлдахы. 
Чызджытæ — рæсугъд, нæрæмон, арт уадзынц, цыма сахы гаремæй 
раирвæзтысты, афтæ. Лæппутæ — къуыстилтæ. Гуырдзиаг сæнуæйгæ- 
нæгмæ дæр бакæс æмæ уыдонмæ дæр. Фæлæ нозт æмæ чызджыты 

122 
Джыккайты Шамил 
фидауц уыдоныл дæр арт æфтауынц, фæнды сæ кафын, сæ мондæгтæ 
уадзын. Стыррыкк вæййынц рæсугъдты монцмæ. Иу лæппу чызджы 
раз хъылдымтæ кæны. Хъасболат ацы хатт дзуры дæрзæг хъæлæсæй: 
— Ацы лæппу Гигойы хъыбылау куыд ныннæрсти! Æнæтæлы 
боцкъа нæу, зæгъут? Бауромут æй, мачи дзы уа, йæ тæнтæ тонынц, 
æмæ сæфæм! 
Æваст йæхи дзыппæй ныззæлланг ласта ирон гимн. Хъасболат 
рæвдз фелвæста зынаргъ мобильник, хъусыл æй андæгъта æмæ йæ 
армы аууон цыдæртæ дзуры. 
— Бахатыр кæнут, æвæстиатæй мæ цæуын хъæуы, — загъта Хъас- 
болат, сидтытыл аммен загъта, коньякы рюмкæ дзыхы бакалдта æмæ 
тагъд-тагъд ацыд. Адымдта, афардæг. Сидзæрæй нæ фæуагъта. 
* * * 
Бацыд йæ офисмæ. Секретарь-чызг æм фæлмæнтæ дзæбæх бахудт. 
Хъасболат ын дзуапп нæ радта йæ цинтæн. Хъуыддагхуызæй зæгъы: 
— Макæй мæм æрбауадз. Гæххæттытæ райсон æмæ ныртæккæ 
директорты советмæ цæуын. 
Чызгыл уазал дон бакалди, йæ бахудт йæ рæсугъд былтыл асалд, 
йæ уадулты сырх атад. 
Офис Хъарсы фидар нæу. Уайтагъд дуар фегом, æмæ сæйраг 
инженер йæ уæлхъус алæууыд. 
— Нæ мæ ’вдæлы, Хазби, дзурынц мæм советмæ. 
— Æвæстиат хъуыддаг у, æргъæвæн ын нæй, — къæзгæ хъæлæ- 
сæй зæгъы инженер. 
— Æвæстиат хъуыддæгтæ æрмæст мæлæтæн ис, — философау загъ- 
та Хъасболат. — Райсом дæр ныл бон кæндзæн. 
Хъасболат цæуынæввонг лæууы. Хазби азылд æмæ ацыд. Директо- 
ры цæсгом гæзæмæ фæтар. Æмæ аххосджын нæу. Лæг стыр хъуыддæг- 
ты лæуд куы уа, уæд æй нæ хъæуы къуылымпы кæнын. Куыст бирæгъ 
нæу, хъæдмæ нæ лидзы. Багъæц, гæдзæ кæнын зон, æмæ дæ цард 
цæудзæн. Хицау уымæн схицау ис, æмæ зоны, хъуыддæгтæй сæйраг- 
дæр æмæ ахсджиагдæр кæцы у, уый. Хъасболат æрбасидт чызгмæ. 
— Æз дын цы загътон, и? Мæ дзырд дын закъон нæу? 
— Хазби исчи нæу. Æнæхъæн бон дæм æнхъæлмæ каст, — йæхи 
рæстытæ кæны чызг. 
— Цы, уый зоныс? — йæхи фæгæмæл кодта хицау. — Дæ рохтæ 
суагътай. Æмæ ардыгæй федде уыдзынæ. 
— Афтæ у? Уæдæ мæ къах дæр ам нал уыдзæн! — чызг æрхоста 
Хъасболаты уæхск. Хинæйдзаг худт бакодта æмæ йæ фæдыл рахгæд- 
та кабинеты дуар. 
Хъасболат фæкуыддæр ис, фæлæ йын рæстæг нæ уыд лыстæг 
ныхæстæн. Рæвдзгомау рацыд, машинæйы абадт æмæ атындзыдта 
хицæутты бынатмæ. 

Намыс 
123 
Уыцы бынат у ресторан «Империал». Ам сæмбæлд йæ дыууæ 
хæларыл. Уыдон сты нывыл «совет», æмдзæхдон, æмæ минас кæ- 
нынц. Сæ зæрдæ маргъы æхсыр куы ’рцагура, уæддæр сæ разы 
фестдзæн. Турчы султанæн ахæм цард йæ фыны дæр нæ уыд. Рог 
музыкæ зæрдæ хъыдзы кæны. Уæнгтæ агурынц рæвдыд, буар домы 
цинтæ. Ам ис дзæнæты дыргъдон, æмбисонды саунæ, зæххон хæтæн- 
дон. Иу заман куы вæййы, уæд сæхи айсынц хицæн хатæнтæм. 
Хъазы Хъасболат «æхсыры цады». Хъал бабызау кæны сæрбын- 
тæ, кæны дæлгæмттæ-уæлгæмттæ. Исы æхцон узæлд æмæ йыл мон- 
дæгтæ тыхсынц хъарм уылæнтæй. Æнхъæлмæ кæсы æхсызгондæр 
цинтæм. Ныртæккæ байгом уыдзæн хъæдабæ æмбæрзæн. Йæ фæстæ 
— тæнæг сырх зæлдаг, сæуæхсиды хуызæн. Уырдыгæй фæзындзæн 
худгæ хур. Цæй хур, аргъæутты рæсугъд, æхсæвон гæлæбу. Буар 
æнкъары хæстæг æхцонад. Доны хъарм фæлмæн узæлы æнæдомд 
буарыл. Музыкæ дардгомауæй хæссы цины зæлтæ, уалдзыгон дыргъ- 
доны хæрздæф, кæцæйдæр, æнæзынгæ арвæй, згъæлы розæйы сыф- 
тæ, сæ рог ныдзæвдæй нуæрттæ кæнынц æхсызгон дыз-дыз. Ныр- 
тæккæ, ныртæккæ фæзындзæн цинхæссæг гæлæбу. Уæд дыууæ буа- 
ры фестдзысты цæхæр уады хъистæ, кæрæдзийыл тыхсдзысты æмæ 
здыхсдзысты хъæрмуст тæнгъæды... 
Æмæ байгом дзæнæтон æмбæрзæн. Тæнæг фæлм сысты æмæ атайы. 
Æрвхуыз зæлдаджы раленк кæны хуры чызг. ^Уадзы рухс тынтæ, нæ 
сæм лæууынц цæсты тигътæ, тартæ кæнынц. Йæ урс буары рухс, йæ 
зæрин дзыккуты хæрздæф цæуынц йæ разæй, сæр сæ зилы, цыма 
адджын сæн хъуыры лæдæрсы, афтæ. Уый у ирон Клеопатрæ. Нæ, 
фæлæ ирон гетерæ. Мынæг рухсы гæзæмæ зыны йæ рæсугъд конд, 
газ-зæлдаг ын æргом кæны йæ фидауц, зынынц йæ аивтæ, бæрæг 
дарынц кæлæнгæнæг æууæлтæ. Гæзæмæ зæлы æрвон мелоди, дыдзы 
рухсы тæппытæ тыбар-тыбур кæнынц алæмæты буарыл. 
Чызг аппары йæ мæнгæфсон пæлæз — æрвхуыз зæлдаг атайы 
рог фæлмы. Хæрзхастæй чи ныррæдæнг, уыцы буар стæлфыд «æх- 
сыры цады». Хъасболат ыл йæ цæнгтæ æрбатыхта. Цæсгæмттæ фæ- 
комкоммæ вæййынц. Уыцы уысм зилгæ рухсы тын йæхи асæрфта 
чызджы цæсгомыл. Хъасболат «уæуу», зæгъгæ, фæкодта, иу сулæф- 
ты бæрц чызджы хъæбысы цавддурау аззади, стæй фæцудыдта, уæл- 
гоммæ ахауд, йæ тъæпп фæцыди доны уæлцъарыл. 
Саунæйы кусджытæ цадæй систой æдзард буар. Йæ хæлæрттæ 
йыл скодтой йæ дзаумæттæ. Аластой йæ рынчындонмæ. Зыдтой, мар- 
дæн хос нæй, фæлæ дохтыртæй райстой гæххæтт, сæ хæлар инфарк- 
тæй æваст кæй амард, уый æвдисæн. 
Сау сынт балæууыд фæрныг хæдзары. Хъарæгимæ айхъуыст сау 
хабар: Хъасболат фæцæйцыд йæ куысты фæдыл, фæндагыл йæ зæр- 
дæ срыст, йæ хæлæрттæ ма йæ аскъæфтой дохтыртæм, фæлæ нал 
бахæццæ рынчындонмæ. 

124 
Джыккайты Шамил 
Æртыккаг бон уыдис йæ ныгæнæн бон. Сыстадысты Иры дзыл- 
лæ. Мæрддзыгойыл цæст не ’ххæссыд, зæхх сæ нæ урæдта. Лæууæм 
дзыгуыртæй, ныхас кæнæм. Ирон мæрддзыгойы цур ныхас кæнын- 
мæ Уæрæсейы Думæ ницы у. Дунейы хабæрттæ зонын дæ фонды, — 
мæрддзыгой ацу. Адæмæй сусæг ницы кæны, зæххыл, цы нæ зо- 
нынц, ахæм сын нæй. Хъасболаты мардæн слест ницы зоны, адон æй 
зонынц — бæлвырд, бæстон. Йæ ныхасыл гуырысхо ничи кæны. Мæ 
фарсмæ цы къорд лæууы, уыдонæй иу фыдцъылыс дзуры: 
— Цæй советы уыд Хъасболат! Сабаты чи кусы. Йæ мæлæт æр- 
цыд саунæйы. 
— Гъомæ нозтджынæй тæвд ваннæйы чи быры? — дис кæны 
иннæ фыдцъылыс. 
— Æмæ дзы йæхи надта? — зонæджы ныхас кæны фыццаг. — Цы 
гæлæбу йæм ратахт уым, уый, йæ базыртæ куы фæхæлиу кодта, уæд 
разынд, чи, уый зонут? 
— Хуыцауы тыххæй, чи? 
— Йæхи чызг. Уартæ чырыны уæлхъус сауты цы бæрзонд чызг 
лæууы, уый. Лæг æй куы ауыдта, уæд йæ зæрдæ нытътъæпп ласта. 
— Уанцон нæу? 
Мæ зæрдæйыл уæззау æрхуым саумигъау ныббадт. Уыдтæн, цыма 
мыл арвæй чъизи дон тагъди, уый хуызæн уавæры. Мæ бон нал уыд 
лæууын. Ме ’гъдау бакодтон, æндæр хæс мыл ницы уыд, æмæ сабыргай 
мæхи райстон галуаны кæртæй. Нæ мæ фæндыд митингмæ хъусын. 
2003 азы 20 июль 

ДИДИНÆГÆМÆ ХЪУСХИЛÆГ 
Цард — къуыбылой, нæ хъуыддæгтæ — æндæхтæ. Æндæхтæ сты 
алыхуызæттæ æмæ куырмæлхынцъытæ, никæй бон у сæ райхалын. 
Йæхимæ пехуымпар чи кæсы, уый сæм бавналы, фæлæ кæны Сизи- 
фы куыст, йæхи удхарæй æргæвды, æндæхты тынгдæр ныссуйтæ 
кæны, æмæ дзы нал сæр бæрæг вæййы, нал кæрон. 
Царды цы диссæгтæ цæуы, уыдон уынæм. Фæлæ цы сты æмæ 
цæмæн цæуынц, уый дæр зонæм? Басæттæм ыл — нæ зонæм. Зæ- 
гъæм, иу хуымы цæмæн зайынц хъуыдалы æмæ згъæллаг? Розæйы 
йæ фидауц хъахъхъæнынæн хъæуы сындзытæ, фæлæ каконы та цæ- 
мæн хъæуынц цыргъ судзинтæ? Уæздан сæгуыт рæсугъд у æрдзы 
фидауцæн, фæлæ цæмæн у рæсугъд тугдзых стай? Нæй дзуапп уыдæт- 
тæн нæдæр зæххыл, нæдæр арвыл. 
Иу хъысмæт мын æнцой нæ дæтты цалдæр азы. Мæ зæрдæмæ 
йæ хæссын, мæ уд мын хæры, мæ намыс мын агайы. Тыхсын, удхар 
кæнын. Нæ рæдыдтæн æфсон агурæм, нæхи раст кæнæм цыфæнды 
хъуыддаджы дæр. Ам афтæ нæу. Сæттын мæ азымыл. Цы у, уый 
бæлвырд нæ зонын, фæлæ мæ зæрдæйыл баззад нуæсæй, йæ хъæд- 
гом нæ гас кæны, нæй йын хос. Мæ ныхас у иу чызджы тыххæй. Чи 
мын у Гекубæ, чи дæн Гекубæйæн, — уымæй ма фæрсут мæн. Йæ 
мысынæй мæ зæрдæ суынгæг и, фæлæ кæуын нæ фæразын, лæг дæн 
æмæ быхсын. Адæм кæуынæй æфсæрмы кæнын куы байдыдтой, уæдæй 
нырмæ зæххыл нал ис тæригъæд æмæ уарзт. 
Уыцы чызг уыди студенткæ. Факультетмæ куы цыд, уæд ыл фæл- 
варæнты мæ цæст æрхæцыд. Бæрæг дардта иннæты астæу, кæрдæ- 
гæй дидинæг куыд зына, афтæ. Рæсугъдæн цыдæртæ хатыр кæнæм, 
— зæрдæ дур нæу, фидауцы раз йæ тæраз раст нæ бары. Уыцы 
чызгæн йæ уындæй йæ зонд уыди рухсдæр, йæ ныхас — аив, йæ 
дзуапп — мидисджын. Бахауд. Нæ куыст талф-тулф у, лæмбынæг 
кæсынæн æмæ лыстæг æвзарынæн рæстæг æмæ фадат нæй. Мæ хъус 
æм нал æрдардтон, иннæты æхсæн нал разынд. 
Уæд хъæлдзæг рæстæг уыд. Цард æхсыст, нырау иугъæдон æмæ 
æгъуыз нæ уыд, йæ фæзилæнтæ — бирæ, йæ гæнæнтæ — парахат. 
Фæззæг-иу цыдыстæм колхозтæм, тыллæг æфснайынмæ. Алæмæт сты 
быдыр æмæ куыст. Ам адæймаджы уыныс, цыма дæ армытъæпæны 
ис, афтæ. Уыныс ын йæ алы змæлд, хатыс ыи йæ улæфт, йæ зæр- 

126 
Джыккайты Шамил 
дæйы цавд. Уым-иу цы диссæгтæ федтон! Сæ цуры стыр романтæ 
рыг дæр нæ калынц. Дæ разы — арвайдæн, кæс æмæ дис кæн. 
Быдыр фæлвæрæн у. Æмæ та уыцы чызг разынд, Бонвæрнон 
арвыл бæрæг куыд фæдары, афтæ. Бæрзонд, хæрзконд, нывылкарст. 
Фау æм не ’рхастаид Къандзы фырт Сæууай дæр. Рæсугъд сылыстæг 
сæрæн æмæ хæрзуд куы разыны, уæд вæййы æрдз æмæ царды фи- 
дауц. Амæн йæ цыд — сæрыстыр æмæ аив, йæ фезмæлд — ныфсджын 
æмæ арæхстджын, йæ ныхас — уæздан. Алцæмæй дæр уыд зæрдæ- 
мæдзæугæ æмæ йын мæ зæрдæ гом кодта йæ дуæрттæ. 
Æниу рæсугъддзинад бакастæй нæу. Нæ цæст нæ арæх сайы, 
цъар уыны, апп æм нæ зыны. Чидæр нæм иу бакастæй фæзыны 
æнæлаз, йæ конды алцыдæр нывыл æмæ аив, нæ дзы хатыс аипп 
æмæ йæ æнхъæлыс идеалон. Фæлæ йæм лыстæгдæр кæсыс, æмæ дæ 
нæ тавы йæ фидауц, йæ аивты нæй рухс æмæ хъарм, æмæ цадæг дæ 
цæсты æрмынæг вæййынц. Уый у цæстсайæн фидауц, митау рæ- 
сугъд, фæлæ ихæн. Æцæг рæсугъддзинадæн хъæуы рухс. Уыцы рухс 
цæуы зæрдæйæ, уымæй сфидауы цыфæнды цæсгом дæр, уый фидауц 
кæны бæрзонд æмæ алæмæт. Уыцы чызг рухс уагъта йæ удæй дæр 
æмæ йæ буарæй дæр. 
Иу бон та комбайны фæстæ уыгътам нартхоры згъæлæггаг. Мæ 
цæстæнгас алырдæм хæссын, фæлæ та фæцæуы, æрцæуы æмæ уыцы 
фæлгонцыл аныдзæвы, йæхи йыл асæрфы, хатгай йыл кæмдæрты ан- 
дæдзы, фæлæ не ’хсæн ис æфсарм æмæ уый мæ каст здахы иннæр- 
дæм. Хуымæтæг аслам дзаума рæсугъд уæнгтыл фидыдта æнахуыр 
дзæбæх. Æвнæлдта рог æмæ арæхстджынæй, цыма хъазты кафыд, 
уый хуызæн. Æз хъазæн ныхæстæй рæвдыдтон чызджыты, цырын сæ 
кодтон кусынмæ. Зивæггæнаг хъазæн ныхас дæр мастæн исы, йе ’рфыг 
дзы æлхынцъ кæны. Уый-иу аивæй бахудт, йæ рæсугъд былтæ-иу 
сæууон розæйы сыфтау кæрæдзийæ гæзæмæ фæхицæн сты æмæ-иу 
æнгом урс дæндæгтæн сæ цæхæр акалд. Уыцы гыццыл бахудт ахæм 
алæмæт уыд, æмæ-иу уæлдæф фестад^хурдон — хæрздæф æмæ хъарм. 
Сылгоймаг нывæй уæлдай нæу. Йæ фæлгонцы, ахадгæ цы нæ у, 
ахæмæй ницы ис. Алцыдæр дзы зыны бæлвырд æмæ йын алчидæр у 
тæрхонгæнæг. Йæ хъæнтæ йын æвзарæм лыстæггай, хатыр ын нæй, 
фау æмæ дау йæ фæдыл цæуынц. Намысджын æмæ рæсугъд сылгой- 
магæн зын цæрæн у. Фæлæ йæ карздæр фæлварæн — сыгъдæгдзинад. 
Афтæ мæм зынд, цыма уыцы чызгыл нæ бадт куысты рыг дæр, хуым- 
ты сыджыт нæ ныдзæвыд йæ фадыварцыл. Иу афон æм баввахс дæн. 
Йæ фарсмæ цы ’мбал куыста, уый чъизи чыргъæдыл абадт, æмæ йыл 
гæзæмæ фæд аззад. Уыцы чызг æй бафиппайдта. Æз иувæрсты куыд 
цыдтæн, афтæ аивæй, арæхстджынæй зылди уый дæр, йæ аууон ба- 
кодта кæйдæр æвидауц, йæ фидауцæй æмбæрзта кæйдæр аипп. 
Станы фæстæ айтынг и рæсугъд быдыр, уыдис дзы уæрдонвæн- 
дæгтæ. Райсомæй-иу азгъордтон дард, мæ уæнгтæ ивæзтон æхсызго- 

Намыс 
127 
нæй, мæхи рæвдыдтон æрдзы хуызтæй, хуры скаст æмæ мæргъты 
зарынæй. Зæрдæ ахæм уавæры вæййы арвау уæрæх æмæ райдзаст, 
райы царды цинтæй, сæ нывтæ дзы уадзынц уæлмонц тæлмæнтæ. 
Цалдæр хатты сæмбæлдтæн уыцы чызгыл — уый дæр ленчытæ 
кодта быдыры тыгъды, сæууон уæлдæфы. Спортивон дарæс ын æр- 
гом кодта йæ чызгон фидауц, комдзог ын цыдис йæ аивтыл, — уыдон 
дзаг уыдысты сусæг кæлæнтæй, сæ хинтæ мæм кастысты цинтæ æмæ 
сæ зылди сæр, сыгъди æмæ тади зæрдæ. Фæззыгон хъулон быдыр 
рæсугъд фидыдта чызгон фидауцæй. Кæрæдзийæн-иу салам авæрд- 
там, æмæ-иу дарддæр алыгъди, йæ фæстæ-иу фæуагъта йæ цæсгомы 
рухс, йæ комы хæрздæф, йæ хурон бахудт. Æмæ æхсызгон сагъæс. 
Дзырдтой, æмдзæвгæтæ фыссы, зæгъгæ, фæлæ мын æргом никуы 
басаст, мæ фарстæн дзуапп лæвæрдта къæмдзæстыг æмæ гæзæмæ 
худтæй. Йæ конды уыйбæрц æфсарм уыд, æмæ йæ мæ цæсгом нæ 
хъæцыд къæйныхæй фæрсын. 
Иу райсом та сæмбæлдыстæм хуымты астæу нарæг фæндагыл. 
Ацы хатт цыди сабыргай, сæргуыбырæй. Федтон-иу æй сагъæс хуы- 
зæй. Ницæмæй уыд æнæмæт хъалты хуызæн, æмхиц нæ уыд сонт 
кæл-кæл æмæ æваст фæзылдмæ. Аргъ кæнын зыдта йæ дзырд æмæ 
йæ къахдзæфæн. Хъазтмæ йæ быцъынæг нæ тыдта, йæ мондæгтæ 
дзы нæ уагъта, фæлæ иугæр рахызт, уæд йæ кафт дæр уыди уæздан 
æмæ аив. Æфсарм æмæ намыс зынынц кафты дæр, æрра туг та 
фыцгæ донау тæпп-тæпп кæны. Арæх йæ цæстыты зынди æдзæм 
æрхæндæг. Æниу æдзæм мæнæн уыд. Мах гуымирытæ стæм, нæ бон 
нæу зæрдæмæ ныккæсын, нæ зонæм цæстыты æнахуыр æвзаг, лыс- 
тæг æнкъарæнтæ нын рагон фыстытау ницы дзурынц, нæ сæ зонæм 
фæрсын æмæ нын баззайынц сусæгдзинадæй. Мæ мæгуыр зæрдæйæ 
æнхъæлдтон, æмдзæвгæтæ йæ удхарыл æфтауынц æмæ йæм æрхæн- 
дæг æмхиц уымæн у. Арфдæр кæсын, бæстондæр иртасын мæ хъæды 
нæй, нæ сахуыр дæн, нæ мын баззад мæ хистæртæй. Хуымæтæгæн 
йæ зонд дæр — хуымæтæг æмæ йæ хатдзæг дæр. 
Ахæм æрхуымæй йæ никуыма федтон. Цыдæр тых мæ йæ разы 
æрурæдта. Нæ зонын, салам ын куыд радтон, уый. Æрлæууыд уый 
дæр. Æз мæлгъæвзаг хорз раны вæййын. Хъазæн ныхæстæ кæны- 
нæн ныфс æмæ зонд нæ хъæуы. Фæлæ ма æлхъывд уавæры бавзар 
дæ зонд, разын дзырдарæхст æмæ дзуапджын. Тыхст удимæ нывыл 
дзурынæн лæг хъæуы, разагъды лæг. Уым лæджы дзыхæй пыхас 
хъуамæ æвдадзы хосау тæдза. Æз та нæ хъуыды кæнын, цы хуызы 
йæ бафарстон, уый дæр. Фæлæ мæ зæрдыл лæууы æдзынæг æмæ 
тæригъæддаг каст. Уый уыди фæлмæн, фæлæ судзаг каст, уый мæ 
зæрдæйыл баззад нывæфтыдæй. 
— Ацы фæндаджы был ис иу дидинæг. Фыццаг хатт федтон ахæм, 
— загъта кæуынхъæлæсæй чызг. — Уый мæм касти уарзты хуызæн: 
рæсугъд, æнæвнæлд, сыгъдæг... Цин ыл кодтон цалдæр боны...Ныр...- 
Ныр ыл федтон — зоныс цы? — хъусхилæг. 

128 
Джыккайты Шамил 
Чызг æнахуыр фæлурс аци, зæрватыччы базыртау стæхынæв- 
вонг цы сау æрфгуытæ вæййынц, уыдон æрбанцъылдтæ сты, пылыс- 
тæг буар æрбампылд, риу куыд улæфыд, уый æвдыстой фындзы тæ- 
нæг фæрстæ. Арвæрттывд цы цæстыты хъазы, уыдоны абадт мыла- 
зон мигъ, — йæхи æрлæмæрста æмæ дзы фæлурс уадултыл æртылди 
сау сыгтæ. Чызг мæм фæрсгæ каст æрбакодта, йæ уавæрæй фефсæр- 
мы, бахатыр кæн, зæгъгæ, загъта къæмдзæстыгæй æмæ ацыд сæргуы- 
бырæй. 
Йæ фæстæ^кæсгæйæ баззадтæн. Фæлмастæй мæм фæкаст ноджы 
рæсугъддæр. Йæ сау цæстыты федтон æнахуыр æрвон рухс. Афтæ 
мæм зынд, цыма æрхызт сæуæхсиды зæлдагæй, æрхызт сау зæхмæ, 
цæуы зæдау æмæ рухс кæны зæххы сау, йæ фæдыл тауы æрдзон 
цъæх гауыз. 
Мæ уд дзы баззад...Цымыдис дзæгъæлы систут! Уарзт алæмæт у, 
ис ын сæдæ хуызы, нæ сæ зоны, иучырæгон чи вæййы, уый; нæ 
бавзары алыхуызон цинтæ æнæ æнкъарæнтæ, йæ зæрдæ мæгуыр æмæ 
æлгъин кæмæн у, уый. Ахæм лæг, кæд уарзы, уæддæр буарæй, уымæн 
къуындæг у йæ дуне, уый нæ хаты рæсугъддзинад, уымæ æмгæрон 
нæ цæуынц музæтæ, æмæ цæры æгъуыз цардæй, йæ бонтæ тоны 
æрхæндæгæй. Уд базырджын у, йæ хæтæнтæ — уæрæх, мыдыбын- 
дзау тæхы сæрибарæй, уыны æрдзы фидауц, нектар цъиры сусхъæ- 
ды дидинæгæй дæр æмæ уагъылыйæ дæр. Æз уарзын сæдæты, уар- 
зын сæ алы хуызты уд æмæ зæрдæйæ, уаз æмæ сыгъдæг уарзтæй. 
Уарз æмæ дæ уарзой, — уый у мæ царды фæтк. Саусæрты фæстæ 
уынын бурсæрты, арт мыл æндзарынц мыдхуызтæ. Мæ зæрдæмæ 
цæуы, губаччы мæлдзыгау нарæгастæу чи у, уый; фæлæ мын цин 
хæссы, Нафы гуыдынау пумпуси чи у, уый дæр. 
Сæттын ыл, уарзын мæ ахуырдзауты. Алы хуызты. Диссаг у 
уыдонмæ кæсын фыццаг курсæй фæстаг курсмæ. Сæ фылдæр — хъæу- 
уонтæ. Бакæс æм, уæд фыдуынд бабызы цъиу, стæй йæ фист акалы, 
йæ хуыз скалы æмæ фесты рæсугъд доныхъаз. Бæгуыдæр, æмхуызон 
не сты. Мæ бон нæу, чызгæй цъæмæл нæй, уый зæгъын дæр. Ис 
дзы, æрмыдулæй чи нæ тæрсы, ахæмтæ, Сæрзæды бынмæ фарн чи 
нæ бахæсдзæн, ахæмтæ. Фæлæ дзы бирæты уындæй цæст не ’фсæды. 
Сæ иу мæм кæсы цывзыйау судзаг, иннæ — æрсмыдау адджын. Сæ 
иу — рæхснаг тала, иннæ — æхсинæг, уари дæр ыл нæ фæхæст 
уыдзæн, йæхи куы нæ фæнда, уæд. Чидæр мæм зыны хъулон гæлæ- 
бу, афтæ имон у, æмæ йæ базырты фидауц уырзтыл аззайдзæн. Сагъæ- 
сыл мæ æфтауы ахæмты хъысмæт. Куыд ис, ма сæ уарзон, уый гæ- 
нæн? Мæ хъуыры сæ æгънæгæн дарин, гæнæн куы уаид, уæд. Сæ 
уындæй мæ цæстытæ — дзаг, мæ зæрдæ — рухс, дыргъдонау дидинæг 
калы, зарынц дзы булæмæргътæ. Сæ бахудт — æвдадз, дæтты мын 
тых æмæ амонд, цæуы мæм цæрын æмæ уарзын, æмæ сын табу 
кæнын. 

Намыс 
129 
Горæты цард тыхст æмæ уырыд у. Иудадзыг тæхыс фæдисонау. 
Кæдæм? Цæмæн? Бæрæг нæй. Хъуыды кæнынæн рæстæг нæй. Цау- 
тæ нæ разы тыбар-тыбур кæнынц, кæрæдзи ивынц, нæ хъуыдæджы 
нæ фæстиат кæнынц, рохуатмæ кæлынц. Афтæ адæмы фæлгонцтæ 
дæр. Цæст сæ иуыл нæма æрхæцы, афтæ фæзынынц æндæр сурæт- 
тæ, сæ хуыз сын нæ систай дæ зæрдæйы, цæст æвиппайды апæррæст 
ласта иуæй иннæмæ, атахт, æмæ сурæттæ рохуаты аззадысты. Ам 
æнусон ницы ис, ам лæг рæсугъддзинадæн аргъ нæ кæны, йæхи дзы 
уысмы бæрц цы ирхæфсы, æндæр. 
Ахицæн фыццаг курс. Сæрды нæ цæуын хъуыд Лабæмæ фольк- 
лорон практикæйы. Æппæт студенттæн цæуæн нæ уыд. Равзæрстон 
сæ сæрæнты. Номхыгъды сæр — уыцы чызг. Иу райсом æрбамбырд 
стæм университеты раз. Автобус дæр æрбацыд. Кæсын, фæлæ уыцы 
чызг нæ зыны. Тыхсын, æнхъæлмæ кæсын. Æрæджиау чидæр загъ- 
та, уый Лабæмæ нæ цæуы, зæгъгæ. Чызджыты къорд цыди Чермены 
консервгæнæн заводмæ кусынмæ, æмæ уыдонимæ баиу ис. Зын дæр 
мын уыд, хъыг дæр мæм каст. Знон цæуылнæ загъта йæ фæнд? 
Хивæнд цæмæн разынд? Уыцы сагъæстимæ цыдтæн дард балцы. 
Фæндагыл хъæлдзæг вæййын. Цъиу къалатийæ куыд атæха, афтæ 
аирвæзын иугъæдон цардæй, æрдзы хуызтæй мæм æвзæры æхцон 
тæлмæнтæ, зæрдæ райы, дымгæ йын йæ рыгтæ цæгъды. Фæлæ ацы 
хатт мæ зæрдæ фæстæмæ æхсайдта æмæ дзы бадт цыдæр катай. 
Æрбаздæхтыстæм дыууæ^ къуырийы фæстæ. Ацыдтæн отпускы. 
Ферох мæ уыцы чызг дæр. Йæ уæлныхты мæ ахаста горæты талф- 
тулф. Иу мæй рацыд, афтæ æрбайхъуыст æнамонд сау хабар: уыцы 
чызг йæхи æрцауыгъта, знон æй бавæрдтой. Арв мæ æрцавта, зæхх 
мæ быны æнкъуыст æмæ скъуыдтæ кодта. Мæ риу нытталынг, мæ 
зæрдæйы цыдæр таг аскъуыд æмæ йæ дудынæй нал æнцад. Мæ цæс- 
тытæ арт уагътой, æддæмæ хауын кæмæн не ’нтыст, уыцы цæссыгтæй. 
Студенттæ дзырдтой йæ хабар. Сыхаг хъæуы уыди чындзæхсæвы 
сæ хæстæджытæм. Уым ын йæ мады ’фсымæр бауайдзæф кодта, 
цыбыр къаба йыл кæй федта, уый тыххæй. Чызг уырдыгæй ралыгъд 
æмæ тæвдæй йæ хурхыл æрвæдзæг æрбавæрдта. 
Дзырд хæйрæджы нæ уырны. Лæг та алцæуыл дæр æууæнды. 
Фæлæ арæх уырнинаг нæ вæййынц, адæм трагедитæн цы аххосæгтæ 
æрымысынц, уыдон. Гуырысхойаг мæм фæзынынц уæлæнгай æркас- 
тæй дæр. Æз детектив æмæ сгарæг нæ дæн. Фæлæ зонын иу хъуыд- 
даг: хи марынæн ахъаззаг æфсон хъæуы. Адæймаг йæ цард скъуы- 
нынмæ цы психологон уавæры æрцæуы, уый сæнхъизынæн бирæ 
æнтуан хъæуы. Уыцы чызг рæузонд æмæ тæлтæг нæ уыд. Æнæрцæф 
адæймагмæ уайдзæф арф хъары, фидисæн нæ фæразы, æфхæрд нæ 
быхсы, — уый æцæг у. Чызджы зæрдæ хивæнд у, цы сдзурдзæн, уый 
ничи зоны. Уæддæр мæм къабайы хабар фаг нæ каст æвирхъау мæ- 
лæтæн, æмæ мын гуырысхотæ мæ уд æхсыдтой. 
9 Джыккайты Шамил 

130 
Джыккайты Шамил 
Фæстæдæр æнамонд хабар фæбæлвырддæр, драмон сюжетыл баф- 
тыд ног уацтæ. Чызг фыста боныг. Уым арæх хъаст кæны йæ мæ- 
гуыр уавæрæй. Дзурын æй, куыд мын æй дзырдтой, афтæ. Фыста: 
«Æмбæлттæ мæ киномæ фæхонынц, мæнмæ билеты аргъ нæ вæййы 
æмæ æфсæнттæ æрымысын, конспект фыссын мæ хъæуы, зæгъгæ». 
Лабæмæ дæр нæ ацыд, фæндаггаг æм туман кæй нæ разынд, уый 
тыххæй. 
Чызг уыди сидзæр. Йæ мады йын федтон иунæг хатт. Хуыцау 
йæ зонæг, цæмæн æм æрбацыд. Исты тыхст æй æрбахаста, æвæццæ- 
гæн. Уый уыд чызгæн йæхи хуызæн бæрзонд, фæлæ хуыздзыд æмæ 
фæлахс сылгоймаг. Йæ уæлæ рагон, лæзæрд палто. Федтон, афонæй 
раздæр фыддзардæй чи базæронд, ахæм ус. Мæнмæ йæ ницы хъуыд- 
даг уыд, æмæ йын цы загътаин саламæй уæлдай. Ацы куыдзы царды 
лæг йæхи хъыгтæй йæ хъуырмæ у. Кæй æвдæлы искæй хъыгтæ æв- 
зарынмæ. Лæджы зæрдæ йæхи рыстытæй ныкъкъуырма ис, æмæ 
йæм нал хъуысы искæй хъæрзын, нал æй æндавы искæй рыст. Ныр 
мæхи фæсмонæй хæрын. Фаг цæуылнæ уарзтон уыцы хæрзуды? 
Цæуылнæ йын зыдтон æмæ æмбæрстон йæ уавæр? Цæуылнæ бацыд- 
тæн йæ уды бæрны? Чи зоны йын мæ ахаст уыдаид ирвæзæн наулæу- 
уæн. Чи зоны йын мæ фæлмæн ныхас разындаид æвдадзы хос. Ба- 
уырныдтаид æй, мæгуырдзинад аипп нæу, йæ фидауц глази æмæ 
налхъуыт-налмастæй зынаргъдæр у, уый. Чи зоны йын мæ бон бауы- 
даид ныфс раттын — цæрынæн, уарзынæн, тох кæнынæн. Æппын- 
фæстаг, йæ цуры нæ загътаин, Лабæмæ сæ фæндаггаг хъæуы, уый. 
Фæлæ цы у æрæджиау фæсмон? Удхор катай, æндæр ницы. Ныр 
мын бæлвырддæр у мæлæты аххосаг. Чызг цыбыр дарæс йæ хъалæй 
нæ дардта. Мæгуыр уавæр ын йæ зæрдæ сыгъта, уайдзæф дзы артаг 
бакалдта, æмæ ныггуыпп ласта. Басыгъд сыгъдæг зæрдæ, ацы зæх- 
хæн æвгъау чи уыд, уыцы фидауц. 
Рæстæг цæуы æмæ æргом кæны зноны сусæгтæ. Æрæджы бахауд- 
тæн иу хуынды. Бадты уыдысты мæ раздæры студенткæтæ. Ныр ку- 
сынц хорз бынæтты. Бакæс сæм, уæд нæртон æхсинтæ. Гаджидæут- 
ты ивтой мысинæгтæ. Нозт хæйрæг у, бирæ дæгъæлтæ йæм ис, тых 
цы дуар нæ басæтта, уый дæр æнцонæй байгом кæны, нæ сусæгтæ 
нын хурмæ ракалы æмæ ныл худæгæй йæхи хæссы. Бахъæлдзæг 
стæм дзæбæх. Фынг æмбисонд у. Иу афон алчидæр сисы йæ гамхуд, 
æвзаг йæ рохтæ суадзы, æмæ кинойæ цы кæныс. Дæ разы — арвай- 
дæн, кæс æмæ уын, чи цы у, уый. Ам цытæ уыныс, уыдон нæ фен- 
дзынæ фыны дæр. 
Мысинæгтæм бынтон дæсны разынд иу дзæбæх сылгоймаг. Са- 
тана дын зæгъон, æмæ цытджын матронæ. Дзырдта æмбисонды ха- 
бæрттæ, æнæхъæн сюжеттæ. Дзæбæх прозаикæн — цæттæ радзырд- 
тæ. Фæлæ кæм и фыссæг! Ацы хуыцауы гæрдах уæд фæци æртыккаг 
курс. Иннæтæй уыди хистæр æмæ къласы дамæйау уыд сæ сæрхъы- 

Намыс 
131 
зой. Уыцы сæрды куыстой Чермены, цардысты æмдзæрæны. Ацы 
æнамонд чызг дæр бахауд семæ. Матронæ зыдта чызджытæн сæ митæ, 
хынцта сæ алы къахдзæф, лыстæг сасирæй сын луæрста сæ сусæг 
æнкъарæнтæ. Ныр сæ фæзмы сойджын ныхæстæй, хурмæ калы, дуры 
гуыбынмæ дæр ныдздзурæн кæмæн нæй, ахæм хабæрттæ. Æвдисы 
сæ бæлвырд нывты. Иу изæр та сарæзтой хъазт. Уырдæм сæм 
дзыгуыртæй цыдысты лæппутæ алы хъæутæй. Иу мæхъæлон лæппу 
хъазтæй акодта Атохаты Зарæйы. Æнхъæлмæ йæм кæсынц æмдзæ- 
рæны. Фæзынд æмбисæхсæв. Кæмдæр хæмпæлты баззад чызгон æф- 
сарм, йæ фæстæ уагъта æвдисæн фæд. Йæ тугæн нал уыд уромæн, 
æмæ йын ацы матронæ æхсæв-бонмæ æвæрдта комрæзтæ. 
Нырмæ мæ сæрыл тагъди чъизи тæдзынæг, ныр мæ зæрдæйыл 
æркалд æвирхъау ихдон. Мæ нуæзт цыдæр æрбаци. Æд фынг фес- 
тадтæн зындоны астæу. Мæ агуывзæйы — калмы сой, мæ тæбæгъы — 
хæфсы цъарæй сау холодец. Ныххаудтæн цъыфы, тæлфын, фæлæ 
сбырын мæ хъару нæу, фыдфыны куыд вæййы, афтæ. Матронæ æл- 
гъаг хабæрттæ дзырдта æхсызгонæй, худæндзастæй. Иннæтæ йæм 
хъуыстой рохстæй, зæронд анекдотмæ куыд фæхъусынц, афтæ, хат- 
гай йын хъырныдтой хъæлдзæг чыр-чырæй. 
Æз бадтæн сындзытыл. Нуæзтон хыцъыдон. Хуыцауы тугдзых 
цæргæс ныууагъта Амраны, ратахт Уæрсæджы хохæй æмæ æхсыдта 
мæ игæр. Зарæ дæр уыд, мæ зæрдæмæ чи цыди, уыдонæй. Ныр дис 
кæнын: цас и цæстсайæнтæ ацы тæригъæдджын зæххыл. Дардмæ 
дæм æрттивы цыдæр, æнхъæлыс æй цыкурайы фæрдыг, цæуыс æм 
хæстæг, æмæ разынди ахуырст авг. Матронæ дарддæр нывæста йæ 
таурæгъ, цыма ирон хъæлдзæг ныхæстæ фæзмыдта, уый хуызæн. 
Уыцы æнамонд чызг, зæгъы, æваст фæзæрдæсаст, йæ цæстытæ æм- 
бæрзта йæ армытьæпæнтæй. Исдуг алæууыд æдзæмæй, стæй йæ хуыс- 
сæны фæдæлгом æмæ ныккуыдта зæрдæбынæй. Уайтагъд фестад, йæ 
уæлæ цыдæр æрбаппæрста æмæ дуарæй федде ис. Хъавыд горæтмæ 
лидзын, фæлæ уынгты змæлæг нал уыд, машинæйæн йæ хъæр дæр 
никæцæй цыд, фистæгæй та кæдæм фæхæццæ уыдаид. Талынджы 
хæкъуырццæй фæкуыдта, стæй цырæгътæ ахуыссыдысты, фæтарст 
æмæ хатæнмæ æрбаздæхт. Хуыссæны ныххауд, хъæццулæй йæ сæр 
æрныуæрста æмæ боныцъæхтæм йæхи æхсадта йæ цæссыгæй. Райсо- 
мæй разгъордта æмæ рацыд фыццаг автобусы. 
Мæйы фæстæ Зарæ чындзы ацыд. Ацы стъæлд чызг дæр йæ 
мадимæ араст чындзæхсæвмæ, сæ хæстæджытæм. Уым ыл сæмбæлд 
уайдзæф, æмæ йæхи æрбайсæфта. Кæсын сылгоймæгты цæсгæмттæм 
— худынц сæууон хурау. Ацы хабар афтæ хъæлдзæгæй дзырдтой, 
цыма сын бæласæй рæгъæд фæткъуы æрхауд. Уый сын уыд æрвыл- 
боны цау æмæ сæм нæдæр диссаг каст, нæдæр тæригъæддаг. 
Мæнæй ферох, кæм бадтæн, уый. Ног рыстæй дудын байдыдта 
мæ зæрдæйы хъæдгом. Сыстадтæн фынгæй, цыдæр æфсæнттæй мæхи 

132 
Джыккайты Шамил 
расайдтон æддæмæ. Æхсæв дæр сатæг нæ уыд, цыдтæн æмæ хуыдуг 
кодтон уынгты æнуды, сæг бадти мæ хъуыры, æхгæдта мын мæ улæ- 
фæнтæ. Цыдтæн, фæлæ мæ размæ нæ хастой мæ къæхтæ, уыдтæн 
донзоныг, мысинæгтæ мыл тыхстысты дзедырау. Мæ зæрдыл æрлæу- 
уыд быдырон фæндаг, мæ разы лæууыди æрхæндæг чызг. Æвирхъау 
хъыг æм фæкаст, дидинæгыл хъусхилæг кæй сбырыди, уый. Сыгъ- 
дæг уд алцыдæр йæхимæ арф исы, уый гæлæбуйы тæнбазырау тæс- 
сонд у, нæ лæууы дæрзæг ныхасæн, риссы уайдзæфæй. Сындз схъæ- 
лæй баззайы миты бын дæр, дидинæг нæ фæразы чысыл уазалæн 
дæр. Сыгъдæг уд нæ быхсы идеалы сæфт, руайы æмæ сæтты чъизи 
уæлдæфæй. 
Цæуын æмæ мæ цæстытыл уайы æрхæндæг ныв. Чындзæхсæвæй 
хъуысы расыг зарын, æмдзæгъды тъæпп-тъæпп. Чындзæн исынц йæ 
хыз. Кувынц: «Фарн! Фарн!..» Уыцы æнамонд чызг кæсы, æмæ 
Сæрзæды бын урс дарæсы лæууы æмбисонды Зарæ. О, æз ын æмба- 
рын йæ уавæр. Æхсызгондæр ын уыдаид кæфхъуындары уынд, уыцы 
сахат сразы уыдаид калмы хæстыл. Уынын, æрвдзæфау куыд фæци, 
уый. Уынын, фистæгæй хъæуæй хъæумæ куыд згъордта, уый дæр. 
Мæ зæрдæйæ æнкъарын йæ зæрдæйы рыст, æнкъарын, цардыл йæ 
къух цæмæн систа, уый... 
Фæлæ, чи зоны, рæдийын. Мæнæн нæ райхæлд царды къуыбы- 
лой. Мæ къух дзы фæхæст æрмæст иунæг халыл. Чи зоны, уый у йæ 
рахæцæн. Уæддæр зæрдæйæ стонын нæ комынц гуырысхойы уидæг- 
тæ. Нæма байгас мæ уды хъæдгом, мæ фæдыл нымудзæгау цæуынц 
мæт æмæ сагъæс. 
2004 азы мартъи 

ФЫДБЫЛЫЗЫ ЧЫНДЗ 
Ирон хабар* 
I 
Фурды раз æрлæууæн ис, ис ын бацауазæн, фæрсмæ аздахæн. 
Ирон æгъдауы раз æрлæууæн нæй, нæй йын бауромæн, нæй йын 
æндæр уагмæ раивæн. Ирон адæм мардмæ куыд цæуынц, афтæ фæ- 
дисы цæуынц, зæгъгæ, уæд дуне нæ тæссæй æмризæджы ризид. Фæлæ 
сæ Хуыцауæй цыдæр амонд фæци — дунетæй зæгъын. 
Иу ахæмы та Нары стыр зиан æрцыд. Туалтæ — æгъдауджын 
адæм, иу туг, иу стæг, иууыл — хион, хæстæг, сызмæлынц æмæ 
ныххæррæтт ласынц, зиан кæм ис, уырдæм. Захъа чи сты, уыдон 
дæр сыстадысты лæгæй- усæй, цъалхæй-малхæй æмæ уыцы ивылд 
акодтой Нармæ. Хъæуы ма баззад æрмæст сабитæ æмæ иу ног чындз. 
Саби цы мæт кæны! Хъазынц бырондоны, рыг калынц, сæ хъæ- 
лæба хъуысы. Чындз йæ зылдтытæ кæны. Ирон чындзæн йе ’хсæв — 
цыбыр, йæ бон — даргъ, уæддæр йæ кæнинæгтæ — хæрх. Доны 
дуртæ дæр ын — æхсинаг, цъитийы рыгтæ — сæрфинаг, йæ армы- 
дзыхъхъы дон æхсиды, уынгты гауызтæ тауы. 
Фыййауы дæр йæ гуыбын кæдæм нæ хæссы. Уæзæгыл йæ фос 
фæуагъта, йæхæдæг рæгътыл Фаллаг коммæ ныссæррæтт ласта æмæ 
Сауыбыныл Нары бамидæг. Хæрнæджы афæстиат æви æндæр фый- 
йæуттыл бамбæлд, Хуыцау — йæ зонæг, фæлæ нæ зыны, фос дзæгъæ- 
лæй хизынц. Изæр дæр кæны, уæдæ куыд, æмæ æмбаргæ фос хизгæ 
сæхи дæлæмæ-дæлæмæ уадзынц, хъæумæ хæстæгдæр. 
Уыцы афон иу бирæгъы йæ фыдбылызы къæхтæ кæцæйдæр æр- 
бахастой. Æвæццæгæн, Хилачъы йæ дзыхы куы ницы бафтыд, уæд 
æй Тутыр Захъамæ сарæзта. Захъа сæхи бирæгъы Нармæ ардыдтой, 
ай та йæ тæлтæг зонд фисынмæ здæхта. Фосыл йæхи ныццавта, 
уæдæ цы. Иу сæгъыл фæхæст. Сæгъы мехъ фæцыд, иннæтæ комы 
’рдæм ныггуылф ластой. Йæ зæрды уыд цæгъдынмæ авналын, фæлæ 
йе ’фсæртæ æваст нæ феуæгъд сты. Бирæгъы амондæй дзуджы фарн 
фылдæр у, хорз адæм. Сæгъы мехъ чындзы хъустыл ауад. Акаст 
фаллаг фарсмæ — уартæ фыдракæнд. Къулæй хъыримаг раскъæфта, 
хæтæл гæзæнхъæдыл авæрдта æмæ — дæнг. Бирæгъ хæрдмæ фæ- 
хауд, уæддæр йæ амæттаг не суагъта, афтæмæй тулгæ-тулгæ доны 
был балæууыд, хуыртыл йæ тъæпп фæцыди. 
* Фехъуыстон æй Абайты Гадзыбсйæ. 

134 
Джыккайты Шамил 
Мæрддзыгойæн дæр хæдзар агурын афон уыд. Пуриатмæ æрба- 
хæццæ сты. Уым сыл æваст топпы хъæр сæмбæлди. Исдуг фергъуы- 
йау сты, сагъдау лæууынц. Æрæджиау иу куырыхон зæгъы: 
— Сæфæм! Чидæр нæм бахъавыд, хъæухаст нæ кæны. 
Барджыты сæрæнтæ сæ бæхтæ фæцагайдтой. Фæндаджы рыг сæ 
сæрыл систой, уайтагъд хъæуы балæууыдысты. Кæсынц, хъæу — са- 
быр, никуы æхст, никуы сыгъд. Æрмæст сывæллæттæ цъыбар-цъы- 
бур кæнынц, бæстæ сæ хъæрæй хæссынц. Сæ хионты размæ сæхи 
æппарынц, сæ гæндзæхтæ тилынц: «Бирæгъ! Бирæгъ!». 
Мæрддзыгой æрбатымбыл. Хъуыддаг сбæрæг ис. Уалынмæ фыййау 
дæр Алæфау æфсæст æмæ хъалæй æрцæуы къуылдымыл. Йæ размæ 
ауадысты дыууæ лæппуйы. Къæрцц иуæрдæм, дзæхст иннæрдæм, 
хъæуы ма дæ — нал. 
Хъæу æмызмæлд сси. Фæсивæд чындзæй æппæлынц. Зæрæдтæй 
иутæ зæхмæ кæсынц, фæлæ сын зæххæй дзуапдæттæг нæй. Иннæтæ 
тыхсынц, рафт-бафт кæнынц. Чидæртæ хъызынц. 
— Уый цавæр æхст у дыууæизæрастæу! Исчи афтæ кæны, уымæй 
дæр хæрнæджы бон ! — хъаст кæны иу. 
— Бирæгъ нын нæ фос цагъта, нæ фос! — дзуапп ын дæтты 
иннæ. — Мæ уд йæ къухты фæхъхъау! 
— Нæ, нæ, мæ хур, фосæй æгъдау хистæр у, — фыццаджы фарс 
хæцы æртыккаг. — Бæстæ фæдис фестын кæн, уый цы мæрддаг æгъ- 
дау у, и? 
Сылгоймæгтæ зæххыл бынтон нал хæцынц. Иу ран сусу-бусу, 
иннæ ран сыбы-сыбы. Чындз — худгæ хурау рæсугъд, артау — йæ 
фезмæлд. Нырмæ дæр йæ уындæй сæ бон талынг кодта. Ныр лæппу- 
ты стауæн ныхæстæм хъусынц, æмæ сæ быны дон бацыд, дымгæ сын 
сæ кæрдæнтæ хæссы. Иу сисрæбын цæуы зæрдиаг ныхас. 
— Мæнæ Мæрдтæн диссаг! — йæ æрмттæ цæгъды иу къæдзой ус. — 
Ацы уæзæгыл топджын ус фыццаг хатт уынын. 
— Аларды йæм фæхъыза, кæд нын нæ бирæгъы хай кæдæм исы! — 
йæ раздарæны рыгтæ æрцагъта тымбылтæ сылгоймаг. 
— Абон дын дæ бирæгъы хай чи айста, уый дæ райсом дæ лæ- 
джыхайæ æнæхай фæкæндзæн, — æнтуаны цырвы къæбæр баппæр- 
ста иу тыппырриу идæдз. 
Ацы фæстаг ныхасæй масты гарз систа æнхъизынтæ. Устытæ 
пиллон уадзынц, ардауынц сæ лæгты. Лæгтæй дæр фыдуынд æмæ 
дзæппæлгъ ус кæмæн уыд, уыдоны æрфæндыд хуры цæст фæздæгæй 
æмбæрзын. 
Уыйадыл хъæу хъуыддагхуызæй æмбырд кæнынц ныхасмæ. Ба- 
кæс сæм, уæд лæг зæгъдзæн: бæлвырд, адон Калак исын сфæнд код- 
той, æмæ сæм уынаффæ уыдзæн. 
Æмæ сæм уыд уынаффæ: æрцыд, иратаманы цы нæ уыд, ахæм 
хъуыддаг, ног чындз хотыхæвзарæн кæны, — уый нын стыр худинаг 

Намыс 
135 
у, нæ уæзæгыл ын бынат нæй æмæ йæ фæндаг дарæд йæ цæгатмæ. 
Йæ лæг ма цыдæртæ сдзырдта, фæлæ йын йæ дзых ахгæдтой. Сыс- 
тад иу урсбоцъо лæг æмæ ракодта стыр зонды ныхас: 
— Ды кæстæр дæ, лæппу. Кæстæр сонт æмæ рæдиаг у. Залгъæды 
дидинæг сæныччы сайы йæ уынд æмæ йæ адæй, фæлæ фæлтæрд цæу 
зоны: уый марг у, æмæ дзы йæхи дæрдты ласы. Нывæрзæн здахаг у. 
Фæлæ мах дæ сагъæс и, дæуыл мæт кæнæм. Хуыцау бахизæд, фæлæ 
æхсæнгарз кæцырдæм фæзилдзæн, уый бæрæг нæу. 
— Лæг — лауыз, ус — фæлдахæг! — зондыл зонд æфтауы æндæр 
пехуымпар. — Махырдæм æй куы фæцаразой, уæд Нарты сæфт нæ 
кæнæм, Нарты сæфт! 
Марадз, исты зæгъ ахæм зонды ныхмæ. Скъæлдзой цъылынæй 
сыгъдæн аздахæн нæй. Хъуыддаг алыг и. Уанел райхæлд, æмæ алчи 
йæ хæдзармæ сæрыстырæй цыдис. 
Чындзы мой разынд уæздан лæг. Уыцы æхсæв йæ уатмæ нал 
бацыд. Мусы къуымы зæронд хосыл йæхи æруагъта æмæ йæ хъыс- 
мæтимæ тæрхоны бацыд, фæлæ хъысмæт хивæнд у, дзуапп никæмæн 
дæтты. Чындз цы ’хсæв арвыста, йæ зæрдæ цытæ дзырдта, уымæн та 
чи цы зоны. Чындзы зæрдæмæ ныккæсæн нæй — æхгæд у æнусон згæ 
гуыдырæй. 
Райсомæй Ресы тенкайыл куыддæр сæуæхсиды базыр аныдзæвд, 
афтæ лæппу уæлхæдзармæ рацыд, æмæ æнæхайыр хъыримаг кæмт- 
ты ныннæрыд дыккаг хатт. 
Гæрах фестад сау зæрватыкк, ам цъыкк, уым цъыкк, топпы хъæ- 
рæй фæраздæр, фондз æфцæгыл асыффытт ласта, æмæ кæмтты азæ- 
лыд ног хабар. 
II 
Хабар Сыбамæ ныххæццæ, дымгæ йæ адæмы хъусты цæгъды. 
Уыцы рæстæджы уым иу лæппу-лæг цард. Афицер уыд æмæ служ- 
бæйы лæууыд Калачы. Уыдис ын зæронд мад æмæ фыд, даринæгтæ. 
Рох сæ нæ уагъта, рæстæгæй-рæстæгмæ сæ уæлхъус лæууыд. Фырты 
хæс æххæст кæны, йæ фадат куыд амоны, афтæ, фæлæ иу хъуыдда- 
гæй сæ коммæ нæ кæсы — бинонты кой нæ кæны. Лæппу — хæрз- 
конд, бакастджын, дзыхæй — рæвдз, кафын æмæ зарынмæ Нартæ йæ 
цуры рыг дæр нæ калынц. Стыр сахары уый сылхъуаг не ’ййæфта, 
бæгуыдæр. Уæдæ йын ус, службæйы асиныл хæрдмæ хизгæйæ, уæл- 
дай уаргъ кæй уыдзæн, уый дæр хъуыдыгонд уыдис. Фæлæ йæ ус 
курын уыдæттæ нæ уадзынц, уый зын бауырнæн у. Уыдис ын уæзгæ- 
дæр æфсон. Лæппу хорз зыдта йæ хъæуы уаг, йæ мыггаджы ахаст. 
Чызг-уазæг сæм æмгæрон нæ цæуы, чындзмæ дæр сæ бæттæнтæ то- 
нынц. Марадз, цæй, дæхæдæг — Гандзайы, дæ къай та — Сыбайы: 
урс дзыкъы — сырддоны. Нæ, мæ хуртæ, сæрыл сызгъæрин сыкъатæ 

136 
Джыккайты Шамил 
хæссынæй уæхсчытыл сызгъæрин пъагæттæ дарын æхсызгондæр у. 
Сымахæн дзæнæты дуар гомæй чи дара, ам ахæм лæппу нæй. 
Афтæ скарста йæ хъысмæт. Фæлæ йæм ныр æрыхъуыст захъа- 
йаг чындзы хабар. Лæппуйыл зæд атахт, æмæ загъта: «Æнхъæлдæн, 
цы агуырдтон, уый ссардтон». Уыйадыл ныллæууыд æмæ хъуыддаг 
æнхъизын кæны. Хæстæджытæ, хионтæ, цæстуарзонтæ базмæлдыс- 
ты, тыхсынц, сагъæс кæнынц, зонд амонынц: «Уагъд усæй цы кæ- 
ныс?» — «Уыцы налат нæ сафдзæн!» — «Ам нæ милмæ сисдзæн æмæ 
нæ кæрчыты цагъд кæндзæн!» — «Захъайы Аларды нæм чындзы хуызы 
æрцæуы». Фæлæ усгур йæ фæнд тæры. Бæгæны æхсид, æндæр дын 
иу цырв дæтдзæн, иннæ дын хуымæллæг хæсдзæн. Афтæмæй хъуыд- 
даг сырæзт. Адæм чындзæхсæв бахордтой, Сугъарон Гуыбар Сы- 
байы æрбынæттон ис. 
Хæдзар къуыримæ йæ хуыз скалдта. Чындз зæронд гарнайы бы- 
нат ракъахта æмæ дурын къултæ чъырæй рацагъта, — лæг сæ айдæ- 
нау йæхи уыдта. Кæрт — чындзы уатæй æфснайддæр, уынгтæ — 
авгау æрттивынц. Чындз зилæнтæ кæны. Сæрæн дын зæгъон, æмæ — 
фæйлаугæ арт. Донмæ рацæуы, æмæ йæм лæгтæ систы аууæттæй 
кæстытæ кæнынц. Уый хуры гуыдыны хуызæн, йæ буар рухс уадзы, 
йæ цыдмæ кæс, æмæ зæд арвæрдыныл рогæй фæцæуы. Сыба сæ 
былтæ астæрынц, сæ рихитæ аздухынц. Фæлæ сæ цæстытыл ауайы 
æндæр ныв: ацы хæдзары къулыл ауыгъдæй лæууы Зораты Дзоц- 
цæйы хъыримаг, уый сын баззад номдзыд цуанонæй, æмæ йыл рыг 
абадын нæ уадзынц, сæрфынц æй фæнык æмæ фæлмæн фæсмынæй. 
Хъыримаг та ахæм дæлимон у, æмæ кæцырдæм фæирвæздзæн, уый 
бæрæг нæй. 
Иу бон куы уыд, уæд чындз хосдзæуттимæ ацыд. Устытæ сси- 
вынц, лæгтæ мæкъуылтæ амайынц. Сылгоймаг сылгоймагæн удхæс- 
сæг у, æвзæрæн хорз — цæстысындз. Сæхи йыл худæгæй хæссынц. 
Иу зæгъы: «Чындз, кæдæм цæуыс, фахсы ратулдзынæ, æмæ хъæу 
зынгхуыст кæны». Иннæ дзуры: «Дæ урс къухтæ хурмæ ма басу- 
дзæнт, æвгъау сты сау кæнынæн». Чындз ницы дзуры. Афтæмæй 
ссивынц. Уыдон иу уис рахафынц, уый — дыууæ, уыдон уылæн скæ- 
нынц, уый гол æрæппары. Лæгтæ йыл сæ цæст æрæвæрдтой. Сæхæ- 
дæг йæ цæстмæ ерыс кæнынц, сæ удæй арт цæгъдынц. 
Иннæ бон хосласæн кæнынц. Фахс — сæгъы фарс, галвæндаг 
бæрæг дары гæзæмæ. Къуылдымы тигъыл — дæргъæццон цыргъ дур, 
цирхъау зæххы ныссагъд, æмæ йæ сæрты ахизæн нæй. Адæмы цард 
зындон кæны. Галтыл мæкъуыл хæдзæй ласынц, галтæ дурыл кæлæ- 
хау бырынц. Лæгтæй иутæ сæ сынæг мæкъуылмæ саразынц, иннæтæ 
— галтæм, хауын сæ нæ уадзынц, фæлæ рындз дæр йæ куыст кæны. 
Йæ быны æвзæр æрхы бирæ мæкъуылтæ ныххæррæгъ, бирæ галтæ 
фесты сынтыты амæттаг. Чындз уыны хосдзауты хъизæмар — æлгъи- 
тынц дуры, утæхсæн кæнынц. 

Намыс 
137 
Дыккаг бон чындз æддæмæ нал разынд. Хъæуæн та дзырддаг 
фæзынд. Иу ус дзуры: «Нæ уын дзырдтон: фæсхохаг сыл мах куыс- 
тæн фæразы! Фæгобан ис æмæ йæ гобанæй нал сты». Иннæ йæм 
фездæхти: «Цытæ лæхурыс, цы? Уый дын æнæ лæгæй фæразы? 
Æнхъæлмæ кæс! Сæумæцъæхæй бæхыл саргъ авæрдта æмæ йæ лæг- 
мæ адзæхст ласта». 
Цалдæр боны рацыд. Бæрæгбон уыд, æмæ Сыба куывдтæ кæ- 
нынц. Чындз куыд фæзынд, уый ничи базыдта. Уый сыхы лæппуты 
амбырд кодта, сæ къухты сын зазнтæ æмæ белтæ бафтыдта, йæхæдæг 
хордзентæ йе ’ккой баппæрста, æмæ уыгæрдæнмæ сфардæг сты. Дуры 
бын цыппарæрдыгæй халæн æрмæг бавæрдта, фителыл зынг ацагъ- 
та, æмæ иннæ фæскъуылдым æрныгъуылдысты. 
Гъæйдæ-гъа! Æгæнон рыпп фæцыд. Бæстæ ныццарыдта. Дын- 
джыр уæйыг-дур арвмæ къæртгай фæхауд, æмæ арв дурызгъæлæн 
фестад. Адæм стыр хæдзары дывæлдахæй фынгтыл бадынц. Æваст 
нынкъуысти чъырын агъуыст. Цары сæгтæ æрызгъæлынц. Уæлæн- 
дыгтæ æмдзеллау сисынц. Лæхурæг уæззау фиутæ сæ бæстытæ æрто- 
нынц æмæ астæрдыл фæйнæрдæм цæлхытæ фæхауынц. Бадты адæм 
сæ бынæтты фесхъиуынц, стæй исдуг цавддуртау сагъдæй баззайынц. 
Аларды нæм фæхъызыд, арв нæ æрцавта — уыцы хъуыды сыл сау 
мигъау æрбадт, æмæ æндзыгæй лæууынц. Царæн æрхауынæй тæр- 
сынц, фæлæ, æддæмæ ракæлой, уый дæр нæ ахсы сæ сæр. 
Уалынмæ хæдзары фæмидæг иу-дыууадæсаздзыд лæппу, йе стыр 
фыдмæ бауад æмæ тагъд-тагъд дзуры: 
— Баба, тындз, тындз! 
— Уæ, баба дæ сæрылхаст фæуа, кæдæм ма тындзон, гъай ныл 
арв дæлæмæ куы хауы, уæд. 
— Цылгъ дул нал и! Зыпп — æмæ нал и! — дзуры лæппу. 
— Дæ быллыгъ гуылæвзаг у, уый нæ зоиыс? — уайдзæф кæны 
чидæр. — Уый чындзы кой кæны. Мачи дзы уа, кæмдæр та йын 
цыдæр^бантыст. 
— Йæ фыдбылыз йæ фæстæ æрхæццæ! — хатдзæг кæны иу куы- 
рыхон. 
Сæ зæрдæ се ’муд æрцыд æрæджиау. Уæд афæдис кодтой сæ 
сæрæнтæ æмæ уыгæрдæны балæууыдысты. Кæсынц, æмæ дурæн йæ 
кой, йæ хъæр — нал. Мæнæ фын! — зæгъгæ, загътой. Дуры бынаты — 
мусуат фæз. 
Æхсæв-бонмæ хъæуы æндæр ныхас нал уыди. Чындзыл алы хуыз- 
ты аргъуыдтой: иутæ йæ рыгты æвдылдтой, иннæтæ йæ æхсыры цады 
надтой. 
Дыккаг бон хос ласынц. Хæдз аппæрстой. Мæкъуыл дзоныгъыл 
авæрынц, æмæ йæ галтæ зуыгъ-зуыгъгæнгæ скъæфынц. Лæгтæ зар- 
гæ цæуынц æмæ сæ хæрзгæнæгæн арфæтæ кæнынц. 
— Зæд нæм æртахт, зæд, табу йæ фарнæн, — дзырдтой лæгтæ. 

138 
Джыккайты Шамил 
— Едау фæут, — хъаст кодтой устытæ. — Уый сылыстæг у? Уан- 
цон нæу! Хæйрæг у æмæ гуыппытæ кæны. 
III 
Хъæуы цæстытæ чындзы фæдыл дзæгъæлтæ кæнынц. Хъавæгæй 
æвзидæг фæраздæр вæййы. Сыбайы уыд лæппу-лæг сауджын. Уый 
кæмдæрты ахатт, фенæг лæг уыди, уынд-хъаруйæ — ифтонг, æмæ йæ 
зæрдæ йæхиуыл дары. Кæсы, æмæ чындз иудадзыг — хæрзарæзт, 
æрфгуытæ ныррæдæнг кæны, афтæмæй цæуы. «Гъай хуымæтæджы 
нæ уыдзæн бæрæгбонхуыз, — хынцы йæхинымæр сауджын. — Ба- 
кæс æм, уæд йæ буар йæхи мидæг хъазы. Уæдæ лæгахуыр ус хъуа- 
мæ цы кæна? Бавзарын æй хъæуы». Æмæ сагъуыд чындзыл. Козбау 
ныхас ын нывæнды, зæрдæлхæнæнтæ йын кæны, лæварæй йæ цух 
нæ уадзы, кувы йын аргъуаны чиныгæй, сæ хæдзары — арахъхъы 
сыкъайæ. 
Бæх æмæ сылгоймагыл æууæнк нæй, — афтæ сын баззад Уас- 
тырджийы дзыхæй. Афтæмæй дын чындз сауджынæн æмгъуыд скод- 
та иу изæрмæ. Зæрæдтæ фынæй куы уой, уæд æрбацæудзæн амынд 
уатмæ. Чындз фæсдуар лæудзæн. 
Хъыпп-сыпп скæнæн нæй. Загъта йын, куыд æй базондзæн, уый дæр. 
Сауджын æмгъуыдафон æрбалæууыд уаты дуармæ. Ныр сауда- 
лынг. Чындз дуар гæзæмæ фæзыхъхъыр кодта. Сауджын йæ даргъ 
боцъо æрбадардта, сылгоймаг хъуынтыл фæхæст æмæ дуар ахгæдта. 
Боцъойы æмбис мидæгæй аззад, сауджын — æддейæ. Дуар — æнгом, 
ричъи — фидар, марадз, ахæм къæппæгæй дæхи ратон. Сауджын 
базыдта йæ Хуыцауы цæф. Райваз-райваз кæны, фæлæ, цæсгомы 
царм цы сриссы, æндæр ницы. Хъæрзы, нæты,о— ирвæзæн нæй. 
Цæфæй нæ мæлыс, уый та дын — рæхуыст. Йæ хæдфæстæ æвип- 
пайды чидæр февзæрди. 
— Лæгай! Лæг цы у, уый йын фенын кæн! — дзуры чындз æддæ- 
мæ. Æваст фæцыд уисы дзæхст æмæ сауджыны хъихъхъ. 
— Уис аппар, лæдзæгæй бавнал! — сиды та чындз. 
Цы бамбарын æй хъæуы, — нæмæг уыд йæ мой. Уый, хуыцауы 
æлгъыст, сауджынæн йæ пæлæз хæрдмæ сæппæрста, йæ хæлаф — 
бынмæ. Сауджын æдылытæй нæ уыд. Бамбæрста, цы йæм кæсы, 
уый, фæлæ ма йæ зæрдæ дардта бинонты æфсармыл. Уалынмæ йæм 
афицер лæдзæг фæцарæзта. 
— Ма бакæн, ма бакæн! — тарст хъæр фæласта сауджын. — Хуы- 
цауы раз дæхимæ сау тæригъæд ма райс. 
Уыцы уысм налат сылгоймаг сарæзта стыр фыдбылыз. Зама- 
найы боцъо хæсгардæй æмбисыл ачъепп ласта. Дуар та фæзыхъхъыр 
кодта, æмæ, дæ фыдгул афтæ, сауджын зæххыл уæлгоммæ сæмбæл- 
ди. Иу къуылбецц ма акодта, стæй йæ тæвдæй фестади æмæ кæрты 

Намыс 
139 
дуармæ ныццавта. Кулдуар фæивгъуыдта æмæ пысыраты смидæг и. 
Дæ балгъитæгыл уый бон акæнæд. Цыма арты бахауд, афтæ гом 
зæнгтæ пиллон суагътой. Пысыратæ кæлмытау лæбурынц, сæ марг 
дæндæгтæ фæлмæнты садзынц. Лæг æмæ ус тыргъæй кæсынц æмæ 
худæгæй къæцæлтæ кæнынц. 
Иу афон сауджын йæхи æрæмбæрста æмæ хæмпæлтæй ралæсти. 
Йæ амонд уыд, æмæ йæ пæлæз — даргъ, йæ фæччитæ йын æрæппæрс- 
та, йæ гæмттæ нал зындысты, æмæ, над бирæгъ кæртæй куыд аирвæ- 
за, афтæ кулдуарыл асæррæтт ласта. Цæст дæр æй нал ауыдта, талын- 
джы аныгъуылд. 
Арв æмæ зæхх алцыдæр уынынц. Адæмæй цы басусæг кæнай, 
уый та нæй дæлдзæхы дæр æмæ уæларвы дæр. 
Уæдæй фæстæмæ Сыба сæхи хурмæ дардæй тавтой, фæлæ дзы 
сæхи судзынæй хызтой. 
2003 азы 1—2 мартъи 

НÆРТОН КАФТ 
Ирон хабар 
Цæуы хохаг дон, кæм æхсæрдзæнтæй кæлы, кæм та гуылфæнтæ 
кæны. Малы сæр бады фынк, æмæ нæ зыны йæ арф. Йæ хуыдымты 
боныгон хуры тынтимæ хъазынц æргъæу кæсæгтæ, æхсæв дзы ка- 
фынц доны чызджытæ, тыбар-тыбур кæнынц стъалытимæ. Иугæр ба- 
талынг, уæд дзы зынг ныппар, науæд дзы ма баназ — бабын уыдзынæ, 
фæсайдзысты дæ доны чызджытæ, бахаудзынæ сæ хызы, стыхсдзынæ 
дзы, уырдыгæй ирвæзæн нæй, æфсургъыл куы бадай, уæддæр. 
Цæуы дон. Нæй йын æнцой. Иæ уынæр æнцой нæ дæтты хъæд 
æмæ дурæн дæр. Уынæргъы иугæндзон, фæлæ чи зоны, йæ уынæр 
зарæг у æви хъарæг у, уый? Арвы бын ницы ис, ацы дон цы нæ 
федта æмæ цы нæ бавзæрста, ахæмæй. Чи зоны, йæ уынæр æнусон 
кадæг у, чи зоны, æмбисæндты таурæгъ у. Фæлæ йын йе ’взаг нæ 
зонæм æмæ йæм хъусæм, æнæфенд лæг цымыдисæй дæснымæ куыд 
фæхъусы, афтæ. 
Хур хæхты цыргъытыл ныдзæвы. Уахъæз узæлы кæрдæгыл, ди- 
динæджы цæстытæй нуазы сæууон æртæх. 
Саударæг сылгоймаг лæууы уæлмæрдты ингæны уæлхъус. Цы 
карæн у, уый бæрæг нæу. Йæ уæнгты конд — нывыл æмæ фидар, 
цæсгом — фæлурс, фæлæ рæсугъд æмæ хъомысджын. Фæлæ сау кæр- 
дæны бынæй гæзæмæ зынынц урс дадалитæ. 
Уæлмæрдыл нæй цырт, нæй йыл нæуу, афтæ зыны, цыма зиа- 
нæн нæма уыд зæрдæвæрæн. Фæлæ уæлмæрд ног арæзт нæу. Гыц- 
цыл къуыбырæн йæ сыджыт æрæфсæрста, æрбадт, æрлæгъзытæ. Ра- 
нæй-рæтты йыл иугай хъистау зынынц хус хæтæлтæ. Йæ хуыз иннæ 
ингæнтæй у мæгуырдæр æмæ æдзæллагдæр. 
Ус кæуæгау кæны: «Хъæрз, мæгуыр дæ бон, хъæрз. Дæ разы 
туджы фурд лæсæнтæ кæны æмæ дын æхгæны дæ мæрдтæмвæндаг. 
Туджы æвдылдæй хуылыдз æмæ донластæй лæууыс сæрсæфæн æрхы 
был æмæ дзыназыс Дзæнæты дыргъдонмæ. Нæ дæм кæсы мæрдты 
хур, нæ дæ тавы, æмæ нæ сур кæнынц дæ хуылыдзтæ. Хай дын нæй 
Дзæнæты рухсæй, æмæ рафт-бафт кæныс Зындоны тары. Фæндаг 
дын нæй цъæх нæумæ, æмæ дын дæ гом къæхтæ æвдæрзынц уазал 
дуртæ. Дон-дон кæныс, фæлæ дæ тугæрхæм дзых нæ ранхъæвздзы- 
нæ Барастыры суадонæй. Цæй æлгъыст фæци дæ сыгъдæг уд, цы 
удхайраг фæци тæригъæдджынты астæу! Уыдон æфсарм нæ зонынц, 

Намыс 
141 
æгъдау нæ хатынц æмæ дæ сæ чъизийæ чъизи кæнынц, сæ дзырдæй — 
æфхæргæ. Уæ, дæ ингæны къæйтæ цæуылнæ стоныс æмæ тыхгæ- 
нæджы тых цæуылнæ сæттыс! Арв мæ æрцавта дæ мæрдæй, фæлæ 
мæ уæрджытыл цæмæн цæуын! Цæуылнæ аскъуыйы ацы сау мæр? 
Цæуылнæ ныххауын уыцы скъуыды? Дæ туг фæдзæхстай дæ иунæг 
æнхъæлцауæн. Фæсайдтон дæ, мæ дарæг, туг ныууара ме ’намонд 
сæрыл. Къодæхтæ фæсудзой ацы сау гуыбыны! — тугисæг дзы нæ 
рантыст, рацыди дзы цъæх сылыстæг. Уæ, дæ кой фесæфа, сау мæ- 
лæт, ды та цы фæдæ, ды? Уæзгуытыл дзæгъæлæй кæдмæ ниудзы- 
нæн, царæфтыд фæуон!..» 
Æваст кæцæйдæр æрбайхъуыст бæхы уасын. Ус фестъæлфыд. 
Фæсабыр. Акаст алырдæм, айхъуыста. Никуыдæр бæх, никуыдæр 
барæг. Æрмæст уæлмæрдты иувæрсты æрцæуы йæ тиу, йæ мойимæ 
дыууæ æфсымæрæй чи райгуырд, уый — Тæтæрхъан. Иу-фынддæс 
æмæ дыууиссæдз азы кæуыл цæудзæн, ахæм ирон лæг. Æвæццæгæн, 
йæ уæтæртæй цыди æмæ чындзы куы федта, уæд æрлæууыд. 
— Чындз, æгъгъæд у, æгъгъæд! Алцæмæн дæр æгъдау æмæ рад 
ис! — дзуры тиу уæлмæрдты кæронæй. — Ныууадз мæрдты сæ мæгуы- 
рыл, æнцой сæ æруадз. Афон у. Уыцы уæлмæрд дæ цæссыгæй æхсыс, 
æмæ йыл кæрдæг нæ хæцы. Марды хъыгдарын æхцон нæу Хуыцауæн 
дæр æмæ Барастырæн дæр. Ныууадз æй йæхи бар, дæ хорзæхæй. 
— Сымах æй ныууагътат йæхи бар, æмæ йын фаг у, — дзуапп ын 
дæтты саударæг идæдз. — Тынг уæ фæнды, йæ уæлмæрд ын кæрдæг 
куы бамбæрзид, уый. Фæлæ кæм и рохуаты кæрдæг? Уæ худинаг 
хæмпæлы æмбæхсынмæ хъавут? Дзæгъæлы. Адæмы цæст уынаг у. 
Фидис ингæны къæйтæ дæр нæ уромынц, сæ бынæй стоны, сындз 
хъамыл суадзы æмæ ныл йæ къæмдзыг ныйичъи вæййы. 
— Æмæ нæ цы домыс? Лæгтæ марын нæ бон нæу. Æгъдау цы 
домы, уый бакодтам. Бафидыдтам. 
— Цæуылнæ фидауат! Уе ’фсымæры туг хорз ныууæй кодтат. 
— Цы сойтæ дзы смарзтам? Зæгъ-ма, йæ, зæгъ, Бурдзиуы чызг! — 
йæ ныхас карзæй карздæр кæны Тæтæрхъан. — Нæ мæсыг фæкъа- 
хыр, уый зоныс? 
— Уæ мæсыг къахыр нæ фæци! — хъæддых æм лæууы саударæг 
идæдз. — Уæ мæсыг бындзарæй ракалд. Уыцы æнамонд нал и, æмæ 
уæ лæджы тæф нал цæуы. Уæ мæсыгуат хуым кæнут æмæ йæ хоры 
сæрæй кувут уæ амондæн. Туджы тæф уын нæ кæнынц уæ дзадж- 
джынтæ, уæхи лæгтæ куы хонут?.. 
Ахæм уайдзæфтæм æнхъæлмæ нæ каст Тæтæрхъан. Бурдзиуы 
чызг хъæбæрсæрст у, йе ’взаг — алмаси, йæ ныхас — сарат. Фæстаг 
заманты бынтон фæкъæйных ис, фæлæ йæ цæсгом афтæ суадздзæн, 
уый æнхъæл чи уыди. Æфхæрæн ныхæстæ дзы арæх схауы, фæлæ 
ахæм фидис сæры цæф у. Уанцон нæу. Уæлдайдæр та уæлмæрдты. 
Ам сабыр ныхас дæр уæлдзæхæй дæлдзæхмæ хъуысы. Уæд цавæр у, 

142 
Джыккайты Шамил 
зæгъгæ, лæгæн йæ мастыл зынджытæ æрхауд æмæ йæ пæлхъ-пæлхъ 
ссыди фыцгæ донау. 
— Уаг зон дæ дзыхы суагъдæн! Дæ саутæй уæддæр æфсæрмы 
кæн. Нæ хуымтæ зæрæстон уадзæм? Бар дæ уыд уыдонæй дæр. Фæлæ 
ды Бурдзиуы чызг дæ — сæрыстыр, æнæрвæсон. Нæ дæ хъуыд фиды- 
ды зæхх. Æниу раст уыдтæ. Бындар дын нæй, дæхи хуым дæр зиуæй 
кæныс. Мах та мыггаг стæм. Мах цæрын хъæуы, Барсæгон, цæрын. 
— Цæрут æгадæй, цæрут! Холыхор сынтытæ! 
Лæг пуй, зæгъгæ, загъта æмæ йæ фæндагыл араст и. Цæуы, йæхи 
фæсмонæй хæры. Фыццаг хатт нæ уыны сæ идæдзы хъæуы уæлмæрд- 
ты. Цæмæн æм сдзырдта ныр? Уадз æй æмæ йæ цæссыг лæмара ингæ- 
ныл, уадз æмæ уæлхъæдæй бахус уа. Нæ йæ хъуыди къахын. Куыйты 
хæринаг мæ бакодта уыцы налат. Æз æй иргъæвынмæ хъавыдтæн, 
уый та йæ цæф мæнмæ сарæзта. Хорз ма ракæн æмæ фыд ма ссарай. 
Уыцы хъуыдытимæ лæг йæ хæдзармæ æривгъуыдта. 
Сылгоймаг уæлмæрдæй сыджыты мур фелвæста, йæ дзыхы йæ 
баппæрста æмæ марой кæны. Бындар ын нæй. Уый йын сæтты, уый, 
йæ уæраджы магъз. Уый йын æхгæны йæ зæрдæйы тугдадзинтæ, 
уый йын цъиры йæ уадулты сырх. Тиу ын фыццаг хатт нæ фæцагайдта 
йæ риссæгтæ. Мыггаг арæх æруадзынц сæ ныхтæ йæ хъæдгæмттыл 
— нæ сæ уадзынц байгас кæнын. Æмæ быхста, фæлтæрд уыд цæфтæ 
æмæ рæхуыстытыл. Фæлæ йын ныр бахъавыд йæ тæккæ риссагмæ. 
Маргæйдзаг фат сæмбæлд йæ буарыл нæ, фæлæ йæ уды стæгыл. 
Маст хъуыры нал цыди, сæхгæдта хурхы уадындзтæ. Усæн йæ бон 
нал уыд нæдæр хъарæг кæнын, нæдæр æлгъитын. 
Уыцы хуызæнæй æрхæццæ хæдзармæ. Уæдмæ стдæсаздзыд чызг 
кодта хæдзары зылдтытæ, æфснайдта кæрт æмæ сæ рахизæнтæ. Чызг 
зыдта йæ мады æууæлтæ. Сæумæйæ радуцы хъуг, рамæрзы фысты 
бынтæ. Æхсырыл ахсæн акæны, стæй йæхи арæвдз кæны æмæ уæл- 
мæрдты балæууы. Чызг йæ зæрдæйæ хаты, иугæр мад уæлмæрдтæм 
цæуы, уæд та дзы цыдæр маст бацыд, кæнæ та дысон федта æвзæр 
фынтæ. Мад кæуынæй йæ тыппыртæ суадзы, афтæмæй æрыздæхы 
уæлмæрдтæй. Фæлæ Барсæгон ацы хатт уыди æнахуыр тызмæг. 
Цæсгом — цикъæйæ фæлурсдæр, цæстытæ — сырх зынджытæ, былтæ 
тыхст змæлд кæнынц. 
— Быны чызг фæу, кæд æндзыг нæ бадæ! — йæ пырх калы чыз- 
гыл. — Нырмæ уыцы кæрт рамæрзын бæсты фыд уыдис? 
Мад кæд тызмæгæй сдзуры, уæддæр йæ чызджы афтæ никуы 
ралгъыста. Мады æлгъыст арфæйæ уæлдай нæу, фæлæ буц чызджы 
зæрдæ уый нæ зоны, æмæ дзы карз ныхас æрхъисау фæныхст. 
— Цы кæныс, æна? — сæркъулæй бабустæ кодта чызг. — Ахæм 
уайдзæф мын знаджы цæст дæр нæ бауарздзæн. 
— Знаг дæ мæтæй мæлы! Уый йæ хъал бæхыл кафгæ цæуы. 
Фыдæй, фыртæй уæлбæхæй нæ рæзты скъæрынц. Фыдæнæн. Мæс- 

Намыс 
143 
тæй марынæн. Кæмæй фефсæрмы уой? Кæмæй фæтæрсой? Дæ фыды 
фырттæй æви мæ дзæбæх тиутæй? 
— Ныууадз сæ Хуыцауы бар, æна. Дæхæдæг афтæ куы фæзæ- 
гъыс: Хуыцау — сæ тæрхонгæнæг. 
— Хуыцауæй дæр рох у мæгуыр. Йæ бон мæгуыртыл цæуы æр- 
мæст. Тыхджынмæ нæ уæнды. Хъæздыг та йын кувинæгтæй йæ зæр- 
дæ ’лхæны, æмæ йын бары хæрам дæр æмæ фыдракæнд дæр. 
Ус исдуг фæхъус. Æдзынæгæй алæууыд, стæй сонт кæстытæ акодта 
алырдæм. 
— Акæс-ма, чызг, уыцы бæх кæцæй уасы, — лæгъстæгæнæгау 
загъта мад. — Искæм былæй хауы æмæ тæригъæд у. 
— Æз ницы хъусын, — загъта чызг æмæ йæ куыстмæ бавнæлдта. 
Мад хæдзармæ бацыд. 
Чызджы фыд фæмард кæйдæр къухæй. Йæ бæх тугахуырстæй 
æрхæццæ æмæ ныууасыд сæ кæрты. Сылгоймаг уыд æнхъæлцау. 
Лæппумæ æнхъæлмæ каст æмæ йæ мойæн Мæрдтæм ныфсытæ æвæрд- 
та, тугисæг дын хъомыл кæндзынæн, зæгъгæ. Нæ рауад йæ дзырд. 
Хуыцау ын радта чызг. Дзерассæ уыд йæ хуры тын, рæвдыд цух æй 
никуы уагъта мад, фæлæ йæм цыдæр азым дардта йæ зæрдæйы, чызг 
кæй у, уый тыххæй. Кой йæ никуы скодта, йæ уды рæбын арф 
æмбæхста уыцы æнахуыр фыдæх, фæлæ йæ чызг хаттæй-хатт гæзæ- 
мæ æнкъардта йæ зæрдæйы тæгтæй. Бæх базæронд, бакуырм. Йæ 
дарын зын у, йæ марын — уымæй зындæр. Æмæ хæты уынгты, æх- 
сыны хæмпæлтæ. Фæстаг рæстæджы мады хъустыл æрцæуы бæхы 
уасын, кæддæр, фыдохы бон, сæ кæрты куыд азæлыд, афтæ. Уый йæ 
мары удхарæй, схъауы йын йæ масты цæхæр. 
Бон цыди. Иу афон чызг дзуры йæ мадмæ: 
— Æна, æртæ чъирийы цæуылнæ ракæныс? Абон бæрæгбон куы 
у, рох дæ фæци? 
— Æмæ сæ дæ фыд ракувдзæн? — цæст къахæгау бакодта мад. — 
Бæрæгбон фæрныгæн вæййы, мах хуызæн огъуыртæн та цы ис? — 
фыдбон æмæ фыдæбон. 
Дзерассæ арфдæр бамбæрста йæ мады уавæр. Ницыуал сдзырд- 
та, аздæхт æмæ йæ митыл бафтыд. 
Сихорафон уыдаид, афтæ чызг йæхи аразы, скодта разгæмттæ, 
æвзист рон æрбалвæста, йæ сæрак дзабырты атъыста йæ рæсугъд 
къæхтæ. Чындздзон чызгау фидыдта, афтæ сфæлыста йæхи. Мады 
раз æрбалæууыд æмæ йæм дзуры: 
— Æрбакæс, æна, куыд фидауын, уымæ. 
Барсæгон æндæр уавæрты загътаид нæртон мады ныхас: «Сæу- 
уон æртæх дидинæгыл куыд фидауы, афтæ». Фæлæ йæм ныр цины 
зæрдæ нæ уыд. Фыццаг фæджих, стæй йæхи фæгæмæл кодта, цæс- 
тытæ фæхъоппæг сты æмæ дæрзæг хъæлæсæй сдзырдта: 
— Цы ’рцыд, кæдæм рачындз кодтай дæхи? 

144 
Джыккайты Шамил 
— Хъазтмæ, æна, хъазтмæ. 
— Æмæ дæ фæйнæфарс де ’фсымæртæ цæудзысты, дæ разæй де 
’мхæрæфырттæ? Дзæгъæл уæрыккау кæй дзугмæ цæуыс! 
— Уæдæ иудадзыг мæ хъузджы бадон? Хъуына мыл схæцдзæн 
ацы æнуд къуымты. 
Мад йæ чызгæй ахæм цæхгæр дзуапп никуы фехъуыста. Хъуыд- 
даг загъдмæ цыд, æмæ йæхиуыл ныххæцыд, хуыздæрæн ницы зыдта 
æмæ йæ маст аныхъуырдта. Æрмæст ма йæм цæугæ-цæуын радзырд- 
та: «Дæ къах дæр куыд нæ авæрай, афтæ». 
Чызг нæ байхъуыста мадмæ. Фæссихор араст, хъазт кæм уыд, 
уырдæм. Мадæн хъыг уыд йæ кæстæры хивæнд ми. Æнæсæттон кæс- 
тæр зæрдиаг никæмæн у. Фæлæ йæ хæрзаивæй куы федта, уæд йæ 
зæрдæ æрфæлмæндæр. 
Дзерассæ адæмы хуыз иста. Нарæгастæу, гуырвидауц кæмæй фæ- 
зæгъынц, ахæм. Ирон къабайы зынди, цы уыд, уымæй бæрзонддæр. 
Адæймагæн йæ уынд æмæ йæ удыхъæд фыццаджыдæр æвдисы йæ 
къахы айст. Дзерассæйæн йæ цыд — сæрыстыр æмæ барджын. Йæ 
сæр бæрзæндты хаста, худы хæрдгæхуыд æмæ риуæгънæджытæ хур- 
мæ тыбар-тыбур кодтой, фæлæ æцæг хур æмæ стъалытæ æрттывтой 
сыгъдæг ных æмæ цæсгомы ирд фидыцæй. Æрфгуытæ зæрватыччы 
базыртау сæхи систой хæрдмæ стæхынæввонгæй, сæ быны рæсугъд 
цæстыты цæхæр хуыздæр куыд разына, афтæ. Адæм ыл сæ цæст 
æрæвæрдтой, кæсынтыл æм фесты. Чи йæ нæ зыдта, уыдон фарстой 
сусæг ныхасæй: чи у, кæй чызг у? Къæбæдатæ дзырдтой: зæд нæм 
æртахт. Бынтон æдзæсгом чи уыд, уый дзырд æппæрста: ахæм хæз- 
на иунæгæй чи рауагъта? Дзерассæ ахста уыцы ныхæстæ, зыд æмæ 
цымыдис цæстæнгастæ, фæлæ сæ мурмæ дæр нæ дардта: арвы цъæ- 
хы цы ’хсинæг тæхы, уымæ нæ хъуысы цъырцъырæгты дзæнгæда. 
Уæзданæй æрлæууыд сыхаг чызджыты астæу. 
Цард ерыс у. Хъазты дæр йæ рад ничи дæтты. Лæппутæ сæ 
быцъынæг тыдтой, Дзерассæ куы рахизид, уымæ. Фæлæ-иу сæ хъавд 
фæмæнг и: амонæг-иу ехсы хъæдæй ацамыдта æндæр рæсугъдмæ. 
Æртæ кафты фæстæ æрхаудта рад Барсæгоны чызгмæ дæр. Цагътой 
дыууæ фæндырæй — дыууадæстæнон æмæ хъисфæндырæй. Уæздан 
цагъд ауагътой, æмæ Дзерассæ денджызы хъазау ленчытæ кодта хъа- 
зæн фæзы. Диссаг уыд йæ уæнгты айст, йæ алы змæлд — нывыл æмæ 
аив, цыма зæххыл нæ ныдзæвд, фæлæ æврæгътыл кафыди, афтæ. 
Бирæ лæппутæ загътой сæхимидæг: мæ уд дзы баззад. Бирæ чыз- 
джытæн та фестад сæ удхæссæг. 
Хъазт йæ тæмæны бацыд. Фæндыртæ, æмдзæгъд æмæ мондæгтæ 
пиллон калынц, тæвд кæнынц нæрæмон фæсивæд, сæ туг фыцы. 
Лæппутæй уыди къуымæлдзæфтæ, æмæ хъазты артыл хус къæцæлтæ 
калд. Чидæр нал ауæрста топпыхосыл, къæхты бын дамбаца цавта, 
æмæ зæххы рыг сыстад. Иу афон иу хæрзарæзт лæппу чегърейæн 

Намыс 
145 
цыдæр ацамыдта æмæ рахызти зылдмæ. Ныфсджын къахдзæфтæ акод- 
та, къахфындзтæ асагъта, дыууæ зылды æркодта æмæ йæ сæрæй 
акуывта, Дзерассæ кæм лæууыди, уырдæм. Амонæг басирдта æмæ 
чызджы раз ехсæй рауагъта сау хахх. 
Чызг фыццаг фæсырх и, стæй афæлурс. Хуыцау зоны, йæ сæры 
цы хъуыдытæ февзæрд, уый. Нæ хъавыд йæ быиатæй фезмæлын. 
Фæлæ æгъдау мастæй дæр тыхджындæр у. 
Рахызт Дзерассæ. Уый уыди нæртон кафт. Фæндыртæ сæ тæнтæ 
тыдтой, æмдзæгъд йæ уд иста йæ гуыпп-гуыппæй. Лæппу зæххыл 
нал хæцыд, чызджы-иу йæ разæй айста, къах-иу æм фæдардта, фæлæ 
Дзерассæ, чи фæкæла, ахæм нæ уыд — йæ разæй-иу дзывылдарау 
апæррæст ласта, рог-иу фæзылд æмæ-иу лæппу иуварс аззади. Иу 
афон лæппу дамбаца ныццавта чызджы раз. Уый фæстæ йæ худ 
фелвæста æмæ йæ чызджы фæсастæу иу къухæй иннæмæ авæрдта. 
Уыцы уысм чызг чегърейы фарсæй хъама куыд фелвæста, уый ничи 
ауыдта. Дзæхст, æмæ хъама лæппуйы артæнты бацавта. Кафæг ма 
иу зылд ныккодта йæ бынаты, стæй йæ армæй фæхæцыд йæ цæфыл, 
фæгуыбыр æмæ исдуг æмыр-æдзæмæй аззади. Уалынмæ йæ уæраг 
фæкъæдз, фæцудыдта æмæ зæххыл æрфæлдæхт калд бæласау. Адæм 
цавддуртау кæсгæйæ баззадысты. Чызг мардмæ æдзынæг ныккаст, 
стæй чегъремæ баздæхт: 
— Ды дæр, кæд лæг дæ, уæд кард дарыс æмæ йæ хъахъхъæнын зон. 
Чызг хъама марды раз ныццавта, æмæ карды тугæйдзаг фындз 
зæххы нынныхст. Йæхæдæг йæ сæр ноджы бæрзонддæр систа æмæ 
сæрыстырæй рацыди хъазтæй. 
Æрæджиау чидæр сфæрæзта дзурын: 
— Хуыцауы ’лгъыст чызг — йæ фыды туг райста. 
Уыцы афон ныццагъта аргъуаны дзæнгæрæг. Адæм уырдæм афæ- 
дис кодтой. Кæсынц, æмæ Барсæгоны куырм бæх æууилы дзæнгæ- 
рæджы бос. Адæмы уынæрæй бæх фæтарст, ныууасыд æмæ йæхи 
иуварс аппæрста. 
Дзырдтой, уыцы бои былæй ахауд, зæгъгæ. 
2004 азы 2—3 январь 
10 Джыккайты Шамил 

СÆФТ - ДЫУУÆ СÆФТЫ 
Чи йæ зоны, амонд цы у, уый? Йæхицæй мачи раппæлæд — иу 
дæр æй нæ зоны. Ссарæн ын ис æви нæй, уый та у базон-базон. 
Хуры тын дæ къухы бафтдзæн? Ницы хуызы. Дымгæ йæ барцæй 
æрцахсдзынæ? Кой дæр æй ма скæн. Амонд дæр — афтæ. Къух ыл 
нæ хæст кæны. Нæй йын æрцахсæн нæдæр архъанæй, нæдæр къæп- 
пæгæй. Æнгуыр дзæгъæлы ма дар, иугæр дын сызгъæрин кæсаг Хуы- 
цау нæ дæтты, уæд дæ фыдæбон уæгъды у. Сæрæн дæ, хорз дæ, 
амонд уымæ нæ кæсы. Гæлæбу кæрдæджы æхсæн агуры дидинджы- 
тæ, æвзары адджындæр æмæ рæсугъддæр дидинæг. Амонд куырм у, 
къæндзыгау кæуыл андæдздзæн, уый йæхæдæг дæр нæ зоны. Æмæ 
азымджын у? Нæу. Йæ кæнæг йæхæдæг нæ уыди. Уыцы уæх ын 
баззад Хуыцауы дзыхæй. Куыдæй, зæгъыс? Уымæй мæн бафæрс. 
Хуыцау æмæ Уастырджи рагæй дæр хæлæрттæ сты. Сæ иу — 
сæрдар, иннæ — нымæрдар. Хорз паддзах-иу куыд кодта? Йæ хуыз- 
иу аивта æмæ зылди йæ бæстæтыл. Бæрæг кодта йæ хицæутты куыст, 
æвзæрста сын сусæгæй сæ хъуыддæгтæ. Стæй сын хаста тæрхон: 
раст æмæ хорз лæгæн — арфæ, хæрам æмæ фыдлæгæн — æфхæрд. 
Ныр афтæ нал кæны хицау, æмæ рæстдзинад нæй. 
Æмæ дын рараст кодтой Хуыцау æмæ Уастырджи уæларвæй зæх- 
мæ. Цæуынц мæгуыр фæндаггонтау. Цæуынц æрвон бæлццæттæ зæх- 
хыл, зилынц хъæутыл æмæ сахартыл, кæсынц адæмы хъуыддæгтæм, 
тæрхон хæссынц сæ митæн: иутæн — арфæ, иннæтæн — æлгъыст. 
Æрбафтынц иу хъæумæ. Цæуынц хъæуынгты æмæ дойны кæ- 
нынц. Иу хæдзармæ фæзылдысты, бахостой кулдуар. Ракаст сæм 
чындздзон чызг. Хуртæ æмæ дзы мæйтæ кæсы, йæ дарæс — хуымæ- 
тæг, фæлæ нывыл æмæ аив. Кæрт — æфснайд æмæ сыгъдæг, ног 
чындзы уатау. Агъуыст — чъырæйцагъд. Чызг уазджытæм ракаст 
худгæ цæсгомæй, рæдæнг æрфыгæй. Фæллад бæлццæттæ ракуырд- 
той дон. Чызг рæвдз фæзылд æмæ радавта рæсугъд дурын. Донгар- 
зæй сыгъдæг хъæзын къусы рауагъта ногхаст уазал дон. Лæгтæ æх- 
цонæн анызтой сатæг дон. Хуыцау нæртон чызгæн «бузныг» загъта, 
æмæ сæ фæндагыл адардтой дарддæр. 
Уынджы кæрон та бахостой æндæр хæдзармæ. Ракаст сæм фы- 
дуынд, фыдхъуын чызг. Фыдуынд та цæмæй уыд? Сæр — æнæфаст, 
пыхцыл, дарæс — æвидауц, дæлдæр-уæлдæртæ. Цæстæнгас — мыла- 

Намыс 
147 
зон мигъ, æрфгуытæ — æлхынцъытæ, хæцынæввонг сау кæлмытæ. 
Уый дæр сын рахаста дон. Зынаргъ гогон — чъиллæттæ, хъæдын 
нуазæн — сойæдзаг, дон — хъарм, хъуынаад кæиы. Уæздан лæг æр- 
вæсон вæййы. Банызтой бадт дон. Хуыцау арфæтыл схæцыд, ницы 
дзы ферох, ницы бавгъау кодта чызгæн фарн æмæ амондæй. 
Фæндагыл Уастырджи дзуры Хуыцаумæ: 
— Табу де стырдзинадæн, фæлæ мын бамбарын кæн иу хъуыд- 
даг. Ацы æвзæрæн арфæтæ куы фæкодтой, уæд уыцы хорзæн иу 
арфæ дæуæй куыннæ рантыст? Дæ цæст ын цæуылнæ бауарзта амонд? 
— Гъе, мæ хæлар, царды алцыдæр нымад у. Æвзæрæн амонд куы 
нæ раттон, уæд сæфтмæ цæуы. Уыцы хорзы та амонд куы фæуа, уæд 
арвмæ асинтæ æвæрдзæи, зæдты фарсмæ æрбаддзæн. 
Уый дын царды фæтк. Æвзæрæн — амонд, хорзæн йæ уды хæрз- 
тæ — фаг. Фæлæ цард афтæ дæр нæ цæуы. Нæ цæуы æмæ нæ рæст- 
мæ кæны. 
Иу сæрдыгон бон бульвары бадæм. Ныхæстæй ирхæфсæм нæхи. 
Мысæм нæ хæстон хабæрттæ. Зæрондæн æндæр цин, æндæр куыст 
нал вæййы. Уыдонæй куы сфæлмæцæм, уæд нæхи ныццæвæм поли- 
тикæйыл, хæрдты йæ сисæм, нæ уæлныхты йæ ахæссæм. Байхъус 
нæм, уæд Санаты Семтæ. Зонæм, зæххыл цы уыд æмæ цы ис, уыдæттæ. 
Лыстæг сасирæй луарæм паддзæхтæ æмæ президентты хъуыддæгтæ. 
Сæ рæдыдтæ сын хурмæ калæм. Гъей, мачи дзы уа, уыдон мах уынаф- 
фæтæм куы хъусиккой, уæд пехуымпартæ уаиккой, пехуымпартæ. 
Махæн стъалытæ дæр нымад сты. Пентагоны сусæг фæндтæ дæ базо- 
нын фæнды, уæд мах фæрс. Адон — горæтаг, æз — хъæуккаг, æнæ- 
фенд, æмæ хатгай дзæгъæл кастыл бафтын. Хæдзæрттæ — райдзаст, 
адæм — хæрзарæзт. Ам сылгоймаджы рæсугъдæй цы ис, уый та бын- 
тон диссаг. Кæсын, мæ цæстытæ ирвæзтытæ кæнынц. 
Лæгмæцы кæсы, уымæй ирвæзæн нæй. Нæ рæзты æривгъуыдта 
иу æрыгон чызг, бæрзонд, рæхснаг, йæ уæлæ — сæрдыгон тæнæг 
къаба. Зынди, цыма паддзахы къæлæтджынмæ гауызыл цыди, афтæ. 
Сагау йæ сæр бæрзæндты хаста. Уалынмæ дын... Табу уæ фарнæн, 
зын у йæ зæгъын дæр. Хатыр, уæ мад, уæ фыдыстæн. Æваст йæ 
хæлаф зæххы абадт. Кæддæр уыцы дзаума уæрагæмбæрзæн хуыд- 
той, фæлæ, ныр цытæ дарынц, уыдонæн афтæ схонæн куыд ис, нæ 
зонын. Чызг æй аив æвнæлдæй фелвæста, йæ хызыны йæ атъыста 
æмæ йæ цыдæй фæцæуы, цыма ницы уыд, афтæ. Хуыцау мæ федта! 
Чызг йæ мады фæндиаг уæд, æгайтма фæцарæхст, фæлæ мæн арв 
æрцавта. Цæмæй тарстæн, уый мæ баййæфта. Зæрддзæф куы фæуы- 
даин, уæд — хуыздæр. 
Лæгтæ быцæу ныхасыл уыдысты æмæ ницы федтой. Нæ бафип- 
пайдтой, æз куыд сыстадтæн æмæ куыд ацыдтæн, уый дæр. Куыд 
цыдтæн, кæдæм цыдтæн, марадз ды йæ равзар. Афтæмæй бахæццæ 
дæн Терчы былмæ. Фындзы кæлмæрзæнæй мæ цæсгомы хид æр- 

148 
Джыккайты Шамил 
сæрфтон æмæ дурæмбондыл мæхи бакъул кодтон. Цыдæр æнгæсдзи- 
над ис цард æмæ цæугæ донæн. Терк лæгъз цæуы æмвæтæнæгæй, 
фæлæ йын мæнæ ам сарæзтой ауазæн, дои йæ сæрты кæлы, æхсæр- 
дзæнæй хауы бынмæ, гуылфæнтæ кæны, фыцы, абухы, уылæнтæ 
фæстæмæ здæхынц, æхсæрдзæн сæ йæ быны æууæрды, æмæ удхар 
кæнынц. Мæ цард дæр афтæ. 
Мæ хабар æрцыд хæсты хæдразмæ. Уæд цард цард уыди. Адæм 
куыстой, æмæ быдырты сой æрсдонау ивылд нæ хæдзæрттæм. Бæстæ 
цæрвæхсидæнау æвдылди хурдоны. Изæр айхъус, уæд алы сыхы — 
хъазт, зард æмæ фæндыры цагъд. Фаг цы нæ уыд, уый æрмæст 
дзаума. Фæлæ зæрдæ цины тынты куы райы, уæд æнæниз буарыл 
кæттаг зæлдагæй хуыздæр фидауы. 
Иу бон та уæлæсыхы уыди куывд æмæ хъазт. Хистæртæ æмæ 
уазджытæ бадынц мæнгагъуысты, цардахъы дæлбазыр, дæргъæй- 
дæргъмæ фынгтыл. Фæсивæд цæлхæмбырдæй лæууынц уæрæх кæр- 
ты, алчи æнхъæлмæ кæсы йæ кафты радмæ, æмдзæгъдæй æмæ æрц- 
тохæй цырын кæны кафджыты. Кафт цæуы ерысæй. Чидæр хъæл- 
дзæгæй базары: 
Ой, Цола, 
Дайраны хид — тæбынæй. 
Уæрæйдæ ’мæ 
Цола хъазты фæбынæй. 
Æз лæггад кæнын хистæртæн. Фæлæ мæ зæрдæ æхсайы хъазт- 
мæ, тырны уырдæм, йæ бæттæнтæ тоны. Иу афон бындары фæндыр 
сдзырдта алæмæт хъæлæсæй. Хуры тынтæ ныдзæвынц стъалытыл 
æмæ зæлынц зæлдаг зæлтæй. Зæрдæйыл æмбæлынц рухсы стъæл- 
фæнтæй, хъазынц дзы цин æмæ æхцонæй. Базыдтон: уый та нæ 
хæйрæг цæгъды, ахæм къухты айст æрмæст уымæн ис. Афтæ йæ 
фырбуцæн хуыдтон, æндæр æй зæдыл нымадтон. Æрхъæцмæ нал 
хъæцын, мæ быцъынæг тонын хъазтмæ. Иу лæппуйы мæ бынаты 
фæуагътон æмæ хъазты смидæг дæн. Цæгъды Заретæ — мæ саурæ- 
сугъд. Афтæ цæмæн дзурæм, уый та ды базон. Уый, цы у, уымæй 
рухс у. Судзы цырагъау, уадзы рухс тынтæ, тавы фæззыгон фæлмæн 
хурау. Æниу цытæ дзурын? Фæлмæн хур! Уый цырын арт у, сырх 
зынг. Йæ каст зæрдæтæ æвзалы кæны. Гъей, нанайы хур, бирæ 
бæллицтæ басыгътай ды. Фæлæ ам дæр лæппу и, лæппу! Мæнæн 
радтай дзуапп. Нæ раздæхтай мæ минæвæртты, хуыцауæхсæвы сæм 
дыккаг хатт æнхъæлмæ кæс, хæсдзысты дын фарны нысайнаг. 
Заретæ — хъæубæсты фидауц, мыггаг æмæ сыхæн сæ сомыгæ- 
нæн. Иæ уынд, йæ кондæн æмбал нæй, чызджыты хуыз исы. Мæхи- 
нымæр дзурын: «Иу кафт ма уæддæр акæнон йемæ. Куы бафидауæм 
æххæст, уæд мын уыцы фадат нал уыдзæн». Чегъре бамбæрста мæ 
сусæг фæндон. Фæндыр радта æндæрмæ. Иумæ нæ бафтыдта кафы- 
ныл. Мæлæт дын ма уа, нæ хонгæ кафт! Уæздан, рæсугъд. Аив 

Намыс 
149 
змæлдæй уадзыс дæ уды мондæгтæ, цæстыты иу фæкастæй зæгъыс 
дæ уаз бæллицтæ. Кæддæр ацы кафтæй бамбæрстам кæрæдзи æз æмæ 
Заретæ. Фæлæ ныр фæндыр йæ цагъд фæивта æваст. Тымбыл каф- 
тæн æндæр уаг ис. Уый домы цырын змæлдтытæ. Уым хъуамæ уай, 
дымгæмæ арт куыд фæйлауы, афтæ. Хæрдмæ хауын æз дæр. Мæ худ 
фелвасын, чызджы астæуыл мæ къухтæ тухæгау акæнын. Уæд дын 
иу афон... О, ме ’намонд ыскæнæг, дæлæмæ æрхау!.. Æваст æрхауд 
йæ хæлаф...Æрхауд арв, дуне батар, цард бабын ис. Æваст кæлмдзæ- 
фау фæдæн, стæй иу сæррæтт аластон хъазты зылдæй. Лыгъдтæн 
дардæй дарддæр. Лыгъдтæн æррайау, мæ хъустыл уад æнæфсарм 
чыр-чыр, мæ зæрдæйыл æмбæлд æлгъаг фидистæ. Ахызтæн хъæуæй, 
доны малы мæхи æд гæрстæ басхуыстон, стæй хуылыдзæй дæлгоммæ 
ныххаудтæн кæрдæджы. Куыдтон адæргæй сывæллонау, мæстæй тыд- 
тон кæрдæг, нæуу æмæ дур æхсыдтон дæндагæй. 
Хуыссын арф кæрдæджы. Рæстæг ныллæууыд йæ цыдæй. Бæстæ 
бандзыг. Æз бамбæхстæн адæмæй. Æмбæхстæн мæхицæй дæр, фæлæ 
уымæн амал нæ ардтон. Иуафон скастæн арвмæ. Мигъты скъуыдтæй 
зынд къахыр мæй. Уыди сырхуадул. Цæмæй æфсæрмы кæны уый та? 
Æваст афæлурс, стæй аныгъуылд мигъты. Зонын æй, уый мæныл худы, 
мæнæй хъазы. Æмæ йын цы у мæ бон? Дур ыл æхсон? Уыйбæрц 
æрра нæма дæн. Мары мæ æдзæм æнцой. Хъуысы мæ зæрдæйы гуыпп- 
гуыпп, бæлæстæ уынынц æмæ хъусынц мæ утæхсæн. Хъуысы мæ ху- 
динаджы хъæр. Фæнды мæ, тыгъдызæй куы рацæуид, арв æмæ 
зæхх кæрæдзи куы хоиккой, уый. Уæд мын, чи зоны, уаид æнцондæр. 
Хурх мæ кæны тæссаг катай. Афонмæ хабар сæмбæлд мæ мадыл, 
зоны йæ мæ сидзæр æфсымæр. Ныр цы цæсгом равдисдзынæн мæ 
ныййарæгмæ? Цы ныфсæй æрлæудзынæн мæ кæстæры раз? Нана 
мын уайдзæф кæндзæн: «Хорз куы басгуыхт, дæхи кæуыл мардтай, 
уый! Хорз кад нæм хæссы, быны чызг æрбауа!» Нæ, нана, ма тæрс! 
Худинаг нæм ничи хæсдзæн. Æгадæй нæ къæсæрыл ничи ’рбахиз- 
дзæн. Алыг нæ хъуыддаг. Аскъуыд, не ’хсæн цы ныхас уыд, уый... О, 
зонын, лæппутæ куыд цин кæнынц, уый, — мæн кæй астæу равзæрста, 
уыдон. Дæлæ сын дæлбыл дон дæр фæзмы сæ чыр-чыр... 
Мæ хъустæ сæхгæдтон, уæддæр мæ зæрдæйæ хъуыст уыцы æнæф- 
сарм чыр-чыр. Арв куыд ныннæрыд, уый дæр нæ базыдтон. Уарыд 
сындæггай, стæй арв фæкъæртт æмæ фемæхст мæ сæрмæ. Табу Хуы- 
цауæн, ныр мын фенцондæр. Иу афон сыстадтæн, мæ цæст ахастон 
мæ алфамблай. Бæстæ — хуыдалынг, цъиуызмæлæг нæй. Нал хъуы- 
сы хъазты æмдзæгъд. Хъуысы æрмæст арвы гæрæхтæ æмæ къæв- 
дайы сæх-сæх. Уый уал хорз. Уыдзæн фыццаг кæркуасæн. Афонмæ 
адæм адджын фынтæ уынынц, нана бады, тыхсы, æнхъæлмæ кæсы. 
Гъæй, мæ мæлæт куыд уыди, гъе! Идæдзы хъысмæт ын æгъгъæд нæ 
уыд, ныр ын ацы мæт йæ зæрдæйы нысхуыстон. 
Æрбахызтæн ивылгæ доны. Цæуын хъæуынгты, хъавгæ, хъуы- 
зын хуыснæгау. Тæрсын хæдзæртты цырæгътæй, стъæлфын алы уæл- 

150 
Джыккайты Шамил 
дай уынæрæй. Нæ кулдуар гом разынд. Цæуын къахфындзтыл, фæн- 
дыд мæ гæды фестын, уатмæ сусæгæй бахизын. Бакастæн хæдзармæ. 
Цырагъ — ныллæг зылд, йæхи дæр нæ уыны. Нана тæрхæгыл бады, 
рæдзæ-мæдзæ кæны. Нæ йæ хъыгдарын. Мæ кæстæр бафынæй. Æз 
дæр хуыссæны батылдтæн æнæ хъинц, æнæ сыппæй. Хъæццулы бын 
мæхи арф бануæрстон æмæ сæйын. 
Цалдæр боны уынгмæ æдæрсгæ нæ рацыдтæн. Мæхи æмбæхстон 
адæмы цæстытæй. Фæлæ мæм тæссагдæр каст чызгимæ фембæлын. 
Нæ мæ фæндыд, къорд азы йæ уындмæ хуры скастау кæмæн бæллыд- 
тæн, уый фенын. Мад ацы хъуыддаг кой дæр нæ кæны. Йæхи афтæ 
дары, цыма ницы ’рцыд. Фæлæ хатын, йæ хуылфы къодæхтæ куыд 
судзынц, уый. Иу бон мæм дзуры: 
— Лæппу, æнцад цы бадыс? Хуыцауæхсæв фæсæфцæг нæй. Нæ 
хъуыддаг кæнын хъæуы. 
Цæфæй нæ мæлыс, уый та дын — рæхуыст! 
— Хъуыддаг ахицæн, нана. Нæ кæрдзын асаст, ныхасæн ын нал ис. 
— Сонт ныхас цардæн ахъаз нæу, хъæбул. Хæдзары хицауæн 
уæззау зонд хъæуы. Цæуыл хæрыс дæхи? Цы ис, цы нæ ’рцыд, 
ахæмæй? 
— Ницы, кæд ма арв æрхауа, æндæр. 
— Нæ хæдзарвæндаг тæригъæдджын никæд уыд. Искæй æна- 
монд кæнын махмæ нæ кæсы. Йæ бинонтæ йæ цæрайæ цæрынц, 
хъæу ард уымæй хæрынц. Йæ зæлдаг сыф искæй бын нæ баззад. 
Скъуыйын рæхыс дæр зоны. Чи зоны, дæхи аххос дæр уыдаид. Уæ 
кафт дæр сонт æмæ уæхæдæг дæр. Иуæрдæм гæпп, иннæрдæм гæ- 
рах. Уазæг чызг нæу, куырдуаты ис, дæ къухтæ йæм цы ирвæзтытæ 
кæнынц, æрхъæцмæ нал хъæцыс? 
Фыццаг æфсæрмæй асырх дæн, стæй рафыхтæн. 
— Мæ мастыл мын цæхх ма кæн! О, æз — æрра, сылтæ — зæды 
къалиутæ. Мæ сæрыл, тæвд цæхæр æркалд, уæддæр аххосджын — 
æз, афтæ, нæ? — Гъæй, мæ зынг куыд бахуыссыд, гъе! Мæ мадмæ 
ахæм хъæбæр дзыхæй никуы сдзырдтон. Фыцгæ донау спæлхъ-пæлхъ 
ластон. Маст — æррайы хос. Æваст фестадтæн, кæдæм лыгъдтæн, 
Хуыцау йæ зонæг. 
Дыккаг бон хæст райдыдта. Цы уæ фæнды, уый дзурут. Мæныл 
æрцыд æхсызгон хорз. Ссардтон зындонæй ирвæзæн. Фæзынд мын 
фадат, мæ сæр кæдæм фесафон, уый. 
Уымæн йæ дыккаг бон цыдыстæм хæстмæ. Тыгуырæй лæууæм 
хъæусоветы раз. Цалдæр боны Заретæ æддæмæ нæ каст. Ныр уый 
дæр лæууы чызджыты астæу. Бæрæг дары, хæмпæлты астæу гæлгæ- 
ты дидинæг куыд фидауы, уый хуызæн. Уæддæр мæм афтæ зыны, 
цыма йæм кæсынц зул цæстæй, æнæрвæсонæй, сæхи йыл тигъ кæ- 
нынц, уавæр сын сæ дзыхтæ бæтты, æндæр ыл былысчъилæй кæл- 
кæл кæниккой. Хатын йæ цæстæнгас, æнхъæлмæ кæсы, мæнæй агу- 

Намыс 
151 
ры ныфсы ныхас. Мæ зæрдæ мæ ласы, уарзондзинадæй мæ чи су- 
дзы, уымæ. Бацæуон, æндæр ницы, хæрзбон ын уæддæр зæгъон. 
Нæй, зонд мын мæ рохтыл хæцы, æвæры мыл сахсæн. 
Æваст стæлфыд бæлццæтты къорд, фенкъуыст йæ бынатæй. Фег- 
гуырстæн æз дæр. Чызг иу къахдзæф ракодта мæнырдæм, фæлæ 
дзыхълæуд фæкодта, — æз ын ницы ныфс радтон. Уæд йæ цæсгомыл 
фæзынд хъысмæты аууон, сыгъд бæллицты мæрдон хуыз, фæлæ уый 
нал æндæвта мæн. Чидæр систа Фæндагсары зарæг, æмæ нæ уый йæ 
уæлныхты айста нæ балцы. 
Мæнг нæ зæгъдзынæн. Мæ цæстытыл арæх уад хæсты, уæлдай- 
дæр зын уавæрты. Уыдтон æй мæ фынты. Хатгай йæм хъавыдтæн 
фыстæг фыссынмæ, фæлæ нæ зыдтон, цы йын зæгъон, уый, ныхæс- 
тæ нæ ардтон, мæ бон нæ уыд нæдæр уайдзæф зæгъын, нæдæр ныфс 
раттын. 
Хæст фæци. Æрыздæхтæн. Хъæу — хасты хуызæн, мæгуыр, 
æдзæллаг. Уæлмæрдты — афтид ингæнтæ. Уæддæр цард æхсиды. Адæм 
куывдтæ æмæ чындзæхсæвтæ кæнынц. Мæ мад базæронд, йæ тых 
байсыст, мæгуыр, йæ уæраг цуды. Иу бон та мæ къуыммæ батардта: 
— Дæ зæрды цы ис, лæппу? Уыцы чызг дæумæ бады. Исты 
уынаффæ скæн. 
— Цæмæн бады мæнмæ? Мæнæй сæрибар у. Ам æндæр уынаф- 
фæ нæй. 
— Хорз зондыл нæ цæуыс, — уайдзæф мын кæны нана. — Сæфы- 
нæн æвгъау у нæ хъæуы хуыздæр. 
— Цæмæй сæфы? Иу гуырдзиаг æй уæддæр курдзæн. 
Зæгъынæн нæ бæззыдысты уыцы ныхæстæ. Фæлæ атахтысты 
мæ дзыхæй. Хос сын нал и. Дзырд маргъ нæу: нæй йын нæдæр 
æрцахсæн, нæдæр марæн. 
Нæ цыдтæн чызджы æмгæрон, мæхи дзы хызтон. Уый, æвæццæ- 
гæн, мæнæй йæ бон базыдта. Хъазтмæ нал цыди, нæ хъуыст йæ фæн- 
дыры цагъд. Йæ фыд хæстæй нал сыздæхт, баззад йæ мады æвджид. 
Систа йæ саутæ, фæлæ æруагъта йæ базыртæ. Иу бон мæ цыдæр 
фыдбылыз ахаста сæ рæзты. Фестæм хæрхæмбæлд. Салам ын радтон. 
— Дæрдты цы зилыс? — судзгæ цæстытæй мæм æрбакаст Заретæ. — 
Лæг дæ æмæ лæджы ныхас зæгъ. Тæрсгæ ма кæн, мæхи дын нæ 
хъарын. 
— Цы зæгъинаг уыдтæн, уый зоныс, — уайдзæфæй фæныфсджын 
дæн æз дæр. 
— Фæсмонгонд куы уай, уæд-иу... — чызгæн йæ хъæлæс æрхауд, 
йæ ныхас аскъуыд, йæхимидæг барызт, бадзой-дзой кодта. Ауыдтон, 
куыд афæлурс, уый. Æваст фæцудыдта. Хуыцау хорз, æмæ фæца- 
рæхстæн. Рацахстон æй. Мæ хъæбысы йæ бадавтон сæ кæртмæ. Уым 
æй фæхсбандоныл хъавгæ æрæвæрдтон. Æнгузы къалиу ратыдтон 
æмæ йыл уддзæф кæнын. 

152 
Джыккайты Шамил 
— Мæ къона æрбайхæлд! — уыцы цъæхахстимæ нæ уæлхъус æр- 
балæууыд йæ мад.о— Цы кодтай, мæ иунæг? 
— Нæ зонын. Йæ зæрдæ бахъарм. 
Дохтырмæ фæдзурон, зæгъгæ, мæхи расайдтон. 
Уыцы фæззæг хъуыддаг бакодтон. Басаст мæ мад дæр, æндæр 
ыл цы бон уыд. Заретæйæ мæхи нал æмбæхстон. Уыдтон æй: мæкæ- 
рæзы хуызæн чызг тад æмæ руад. Æртæ азы фæстæ йыл æцæгдæр 
мæ ныхас æрцыд: ракуырдта йæ иу рацъон æрмдæсны, хæстæй цæн- 
куылæй чи ссыди, ахæм. Хъаймæт у махмæ адæмы дзыхы бафтын. 
Иутæ дзырдтой: йæ мад æй тыхæй радта; иннæтæ тауыс хастой: 
чындзы мæ фы^æнæн ацыд. Мой æвæндонæй кæй скодта, уый гуы- 
рысхойаг нæу. Йæ зæрды цы уыд, уый та Хуыцау дæр нæ зоны. 
Хъыг мын уыд йæ хъуыддаг. Мæхинымæр æлгъыстон амондыс- 
кæнæджы. Цæуылнæ æвзары хорз æмæ æвзæр? Цæмæн хойы их, 
уалдзæг дидинæг цы бæлас калы, уый? Лæг куырм у. Йæ бон нæу 
йæхи зæрдæмæ ныккæсын дæр. Фæлæ иртæстон, мæ зæрдæйы æна- 
хуыр сагъæс кæй æвзæры, уый. Иу изæр радиойæ лæвæрдтой ирон 
зарджытæ. Фæндыры зæлтæм нæ фæразын æнцадæй хъусын. Мæ 
нуæрттæ мын хъыдзы кæнынц хуры тынтæ, ныдзæвынц æмæ хъа- 
зынц мæ зæрдæйы тæгтыл, æмзæлд, æмзæлланг кæнынц, цин æмæ 
æрхæндæг кæрæдзи ивынц æмæ сæ ивæнтæй æвзæры æхцондзинад. 
Фæлæ мæ æмбисондаг бакодта иу зарæг. Уый уыди уарзты хъарæг, 
йæ рыст, йæ утæхсæн. Хъуыстон хъысмæты хъæлæс: 
Сау æхсæв лæгæты тары, гъей, 
Æз дæ уындмæ куы бæллын рагæй, гъей, 
Уæд кæйдæр тызмæг хæдзары, гъей, 
Цæмæн федтон дæу æнкъардæй, гъей... 
Уый мын, æвæццæгæн, уыдис арв æмæ зæххы тæрхон. Сагъуыд 
мыл йæ мелоди. Уæззау куысты уон, дзаг фынгыл æви нæртон хъаз- 
ты, — мæ хъусты зæлыд æрмæст уыцы мелоди, уæгъд мæ нæ уагътой 
зарæджы ныхæстæ. Дзæгъæл маргъ агъуыстмæ бахауы, фæстæмæ 
ратæхын нал фæзоны æмæ рудзгуытыл йæхи фæхойы. Афтæ ацы 
зарæг дæр йæхи хоста мæ зæрдæйы къултыл. Æмæ иудадзыг мæ 
цæстытыл уад æрхуым ныв, æрхæндæг чызг. 
Иу бон дыууæ файнусты кæрт æфснайынц. Архайынц æвæндонæй, 
æнæбары змæлд кæнынц. Мæ мад асинтыл бады, къуымбил æхсыны. 
Цыма чындзыты нæ уыны, афтæ дары йæхи, йæхинымæр гуым-гуым 
кæны, зарæг кæны æви хъарæг, уымæн равзарæн нæй, — мысы цыдæр- 
тæ, йæхи ирхæфсы. Кæрты — хъæддаг кæрдо, йæ быны — бадæн. 
Чындзытæ æрбадтысты. Сæ фæллад уадзынц, цыма æхсырфæй хуымтæ 
карстой, уый хуызæн. Бадынц, æнгузтæ сæттынц. Махон дзуры: 
— Тæхуды, мæнæ афтæ æнæмæтæй бад. Дæ разы — æнгузты 
къæрта. Тымбыл дурæй сæтт æмæ хæр, фæуынæй сын ма тæрс. 
Мад йæхимидæг базмæлыд. Уыцы сахат нæ сыхаг ус кæртмæ 
æрбахызт. Дистæ æмæ цинтыл куыннæ схæцыд. 

Намыс 
153 
— Тæхудиаг, Дзерассæ, дæ чындзытæ бæлæтты хуызæн. 
— Гæлæуты хуызæн, Надиффæ, гæлæуты хуызæн. 
Уый хъазæн ныхас нæ уыд. Нæ мад йæ чындзытæн цæстыйæ 
дæр нæ тарст. Уæдæ дзы цæмæн схауд ахæм дæрзæг ныхас? Йæ 
ныхас хъæбæрæй нæ загъта, фæлæ дзы хъуыст уайдзæф. Йæ чын- 
дзытæй разы кæй нæ уыд, уый хатыдтон нырмæ дæр. Уæддæр мæхи- 
цæн ныфсытæ æвæрдтон: цавæр æфсинмæ кæсы йæ чындз фæндон 
хорз? Фæлæ та иу хатт мæ хъустыл æрцыд мады ныхас: «Чындз 
уынгтæ цъылынæй фæмæрзы, махон та сæ фæдджитæй мæрзы». 
Тыхсын, хъынцъым кæнын: ау, уынгты цъылын у мæ бинойнаг? Ау, 
гæлæуы ад ын кæны йæ чындз?.. 
Заретæйæн райгуырд лæппу. Сылгоймаг йæ хуыз скалдта ногæй. 
Йæ буар бацыд йæ чызгон фæлгæтты, хурау худт, уалдзæгау дидинæг 
калдта. Махæн рацыд дыууæ чызджы. Сæ мадæи разындысты йæ 
цармы саутæ, цадæггай æддæмæ рафæлдæхта йæ хъуынджынтæ. Бар- 
æнæбары фæрсæй-фæрстæм æвæрдтон дыууæ сурæты, дыууæ фæлгон- 
цы. Ивта мæ зондахаст, зæрдæ домдта йæ бартæ, тыхæй иста кæддæ- 
ры æнкъарæнтæ. Мæ цард фестад зындон æмæ хъизæмар. Мæ хæдзар 
мын мæстад скодта. Мæ зæрдæ мæм дзырдта: зулкъ — æлгъæй мард. 
Фæсмон удхор у. Мæхи куыдзы къахæй надтон. 
Агуырдтон, кæддæр кæмæй æмбæхстæн, уый. Уалынмæ йæ лæг 
æруатон. Дзырдтой хъæубæстæ: йæ арм ын — нывæрзæн, йæ ныхас 
— æвдадз. Фæлæ рынчын бирæ нæ ахаста. Заретæ — æнафоны идæдз, 
æрыгон сидзæргæс. Рæстæг цыд. Систа йæ саутæ. Раздæрау — рæ- 
сугъд, цæсты тигътæ йæм нæ лæууынц. Иу ахæмы йыл сæмбæлдтæн 
изæрдалынгты. Уыдтон: йæ цæсгом — рухс, йæ цæстытæ — æрхуым, 
сæ æрфыты бадынц уæззау мигътæ. Цыдæр хæйрæг мæ фæсайдта. 
Мæ зонд фæцыд. Ме ’взаг йæ бæттæнтæ суагъта. Цытæ дзырдтон, 
хæйрæг — сæ зонæг. Ногæй йын лæвæрдтон мæ зæрдæ, мæ сæр ын 
хастон нывондæн, куырдтон хатыр, дзырдтон: 
— Бæстæ уæрæх. Алидзæм ардыгæй. Сæфын, Заретæ, сæфын! 
Фервæзын мæ кæн ацы цъымарайæ... 
— Æрлæуу, æнæ базырæй кæдæм тæхыс! — æнæрвæсон худт ба- 
кодта сылгоймаг. — Цъымарайæ арвмæ стæхæн нæй. — Цæхгæр фæ- 
зылд, сæр бæрзонд систа æмæ араст йæ фæндагыл. 
Мæнæн хъæуы цæрæн нал уыд. Ралыгъдтæн горæтмæ. Ам бахауд- 
тæн æндæр зындоны. Базыдтон карз æцæгдзинад: фидар комдæл 
æфсармæн ахъаз нæу. Мæ хæйрæгæй ахицæн дæн, чызджытæ цæ- 
рынц ныры цардæй. Æз ихы сæр баззадтæн иунæгæй. Мæ карæнтæ 
сæхи рæвдауынц мысинæгтæй. Мæнæн нæй, цы ’рымысон, уый дæр. 
Мæ зæрдæ — мæра бæлас, мæ хъуыды — фæсмон. Мæрдырох агу- 
рын, фæлæ уый дæр цы Хуыцау дæтты. Цы у мæ цард? Ницы. Сæфт — 
дыууæ сæфты. Чи мыл худы, уый Хуыцауы бафæрсæд, афтæ цæмæн 
кæны, уымæй. 
2005 азы 12 ноябрь 

ÆНАХУЫР МАСТИСÆГ 
Арв хъуынтъызæй ныттар. Мигътæ — тæнæг, ранæй ран — лæ- 
зæрд æмæ скъуыдтæ. Уыцы гæмттæй хатгай фæзыны хур, — разыны 
хъуынджынæрфыгæй, ракæсы мæрддзæстæй. Йæ фæлурс тынтæ гæ- 
зæмæ аныдзæвынц фæззыгон бæлæстыл. Бур сыфтæртæ мæрдонхуы- 
зæй ризынц, къалиутыл мæнгæфсон хæст кæнынц, уддзæф нæй, узы 
сæ хуры тын, уыдон сæхи бацæгъдынц, фæнды сæ цæрын, фæнды сæ 
арвмæ стæхын, фæлæ сæ бон нæу æмæ æвæндонæй зæхмæ^кæлынц. 
Уæладзыг хæдзар. Бакæс æм, уæд æлдары галуан. Йæ разы — 
уæрæх кæрт. Йæ алыварс — дурæмбонд. Æмбондты сæрмæ — сау 
сæнæфсир, уæззау цупæлттæ зæу-зæу кæнынц, сæ туг сæ мидæг фыцы 
æмæ цæстæнгас мондаг кæнынц. 
Кæрт адæмæй æмызмæлд кæны. Зæхх сæ нæ уромы. Сæ фыл- 
дæр — сау дарæсы. Зынынц, цыма карст хуымы сынтытæ æрбадтыс- 
ты, афтæ. Се ’хсæн — иугай дзæгъындзæгтæ, уыдон æрхуым ныв 
змæлын кæнынц, фæлæ йын йæ мæрдон хуыз нæ ивынц уæддæр. 
Хъуысы оффытæ, хъуысы хъарæг. Уыдонæй стæлфы æндзыг 
мæрддзыгой, йæ мидбынат тыхсы æмæ рафт-бафт кæны. Фæлæ хъа- 
рæг фæлладæй фæсабыр вæййы, исдуг æрæнцайы, æмæ та уæд сæ 
зæрдæтæм ныхъхъусынц хъыггæнæг адæм. Амард хæстон лæг. Цæуы 
номдзыд Гоги йæ фæстаг балцы, цæуы рухсæй талынгмæ, мæнг ду- 
нейæ æцæг дунемæ. 
Амард Гоги. Адзалæн мадзал нæй. Авдæн кæм узынц, уым чы- 
рын дæр хæссынц. Уый æрдзы фæтк у, æмæ йыл лæг хъæцид. Хуы- 
цауы цæф дæр риссы, фæлæ йын ис быхсæн æмæ фæразæн. Гогийы 
мард Хуыцауы цæф нæу. Уый амард искæй къухæй. Мæрдтæм цæуы 
кæйдæр азарæй, йæ цард аскъуыд зæххон фыдæхæй. 
Амард Гоги, хъæуы фидауц, тыхджын æмæ цытджын лæг. Мæ- 
лæт æй æрæййæфта йæ фидар гæнахы, фæлмæн къæлæтджыны. Тæвд 
нæмыг сæмбæлд йæ тæккæ зæрдæйыл, атыдта фæсонтæ æмæ ныссагъд 
бандоны чъылдымы. Лæг, куыд бадт, афтæ бадгæйæ баззад. Йæ риу- 
ыл сырх хорзæхтау зындысты туджы æрхæмтæ. Чи уыд, цы ’рцыд, — 
ничи сæ зоны. Хур бон арв^æрцавта, æмæ зæххыл нæ баззад нæдæр 
йæ ныв, нæдæр йæ фæд. Йæ фæстæ ныууагъта æрмæст æвирхъау 
мард. Фæзæгъынц, марды цæстыты фæзыны марæджы сурæт, фæлæ 
Гогийы цæстытæ уыдысты æхгæд, уыдысты æнусон цъынд. 

Намыс 
155 
Адæм тæлфынц кæрты, змæлынц бырау, джис-къус кæнынц. Ахæм 
уавæры алчидæр вæййы зонæг æмæ слестгæнæг, алчидæр Мæрдты 
айдæнау кæсы йæ зæрдæмæ, йæхи цæстæй уыны хъуыддæгтæ, æвза- 
ры сæ йæхи зондæй — æппæты хуыздæр зондæй, хатдзæг кæны йæхи 
хъуыдыйæ — æппæты цыргъдæр æмæ растдæр хъуыдыйæ. Фæлæ 
абои уыцы уавæр нæу. Марæг стигъæг нæ уыд. Уый бæлвырд у. 
Хæдзар хæзнатæй йæ фæрстæ тоны — æвнæлд сæм нæй. Агъуыст 
æмæ мардыл нæ зыны тыхы фæд. Уæдæ цы фыдбылыз уыдаид? Гоги — 
адæмæн уарзон, царди кад æмæ радæй. Хъæу ын — хæлæрттæ, хица- 
уад — лымæнтæ. Цæхх æмæ кæрдзыныл рæдау. Исчи дзуары бын 
куы зæгъа, ^огийæн знаг ис, зæгъгæ, уæддæр сæ нæ бауырндзæн — 
никæй! Уæдæ йæм цы фыдбылыз каст? Ацы фыд ыл цæмæн æрцыд? 
Чи йæм бахъавыд? Исчи йæм хæлæгæй систаид йæ къух, æмæ уый 
дæр уырнинаг нæу: мах адæм уыцы низæй нæ сæйынц. Нæ арынц 
дзуапп мæрддзыгой адæм, æмæ сыл бафтыд сау катай. Ницы зонынц 
сæ сæрæн зианджынтæ дæр, сæ зæрдæмæ ницы хæссынц, æмæ сыл 
сау хъыг æрхуымæй бады, сæ цæссыг лæдæрсы, хъæрзынц, еусар 
кæнынц. Сæхи æнкъарынц, цыма фыны сты, афтæ: сæ цæугæ мæсыг 
ракалд, уый сæ нæ уырны нырма дæр. 
Сау сынтыл лæууы марды чырын. Табæты, зианы дæлфæдтæм, 
Гогийы къам, йæ разы — саубын сырх уардитæ. Къамы — хъочах 
лæппу-лæг, пыррыкрихи, къутæрбецыкк, сæрæн каст кæны, зыны, 
цыма мардыл худы, уый хуызæн. Афтæ у æрдзы сконд: цард худы 
мæлæтыл, мæлæт — цардыл. Марды риуыл — гыццыл хъæдабæ баз, 
базыл — хæстоны юбилейон майдантæ. Иуварс хæстоны цытæн рады 
лæууынц цыппар æфсæддоны. Лæууынц хъуыддагхуызæй, сæ авто- 
маттæ — æргъæвд æмæ æхстæввонг, сæ хæс æххæст кæнынц. Сæ 
фæстæ — тæнтъихæг прапорщик, йæ хуыз — дæрдджын, йæ буар — 
æмпылд, асиныл хæрдмæ хизын чи нæ фæразы æмæ иу цины бирæ 
чи афæстиат, ахæм. 
Байгом саударæн митинг. Музыкæ йæ базыртæ сцагъта. Сæуда- 
рæй уасæджы уастæй фæлидзы адæмы хуыссæг, музыкæ йæ хъæрæй 
суры мæрддзыгой адæмы æндзыг. Цæрæнуат — æнæхъæн калак-хъæу, 
уым, дзурынмæ чи арæхсы, ахæмтæ куыннæ уыдзæн. Фæлæ ис фæтк. 
Раныхас кодта хъæуыхицау, нарст, нывылтæ лæг. Бæрæг у, ацы 
сæрдар федта цард, банызта бирæ сæн. Тамадайæ кæй бадтаид, уый 
дæр гуырысхойаг нæу. Бæстон фæнымадта Гогийы царды хабæрттæ, 
йæ бирæ æнтыстытæ, йæ уды хæрзтæ. Уый фæстæ Гогийы æмбæлтты 
номæй ныхасы бар æрхауди Къотемæ, колхозы сæйраг нымайæгмæ. 
Æрлæууыд марды уæлхъус, систа сырх хæцъил æмæ йæ цæстытæ 
æрсæрфта. 
— Мæрддзыгой адæм! — фæсус хъæлæсæй сдзырдта ныхасгæнæг. 
— Æз хъæуыхицауæй хуыздæр нæ зæгъдзынæн. Миха, бирæ фæцæ- 
ра, бæстон фæнымадта Гогийы хæрзтæ. 

156 
Джыккайты Шамил 
Оратор йæ цæст ахаста адæмыл, цæстæнгас андæгъд Михайы 
цæсгомыл, йæхицæй фæбузныг æмæ дзы ныфс бацыд. Хуыздæр зæ- 
гъынмæ куыд нæ хъавыд, уæдæ цæмæ рацыд. Ахæм æдылы нæй, йæ 
разæй чи дзырдта, уымæй хуыздæр зæгъын кæй нæ фæнды. Бæгуы- 
дæр, мæйы фæстæ хъуамæ скæса хур. Зыдта Къоте уыцы фæтк æмæ 
авнæлдта дзурынмæ, дæрдтыл ахаста йæ ныхас. 
— Æмæ æз уый куы зæгъын: Миха, арфæгонд фæуа, лыстæггай 
фæнымадта Гогийы хæрзтæ. Фæлæ уыцы хæрзтæн кæрон нæй. Уыдон 
нывыл нывæндынæн хъæуы Рустауаг Шотайы мæлгъæвзаг. Гогийæн 
йæ хъару уыд Къуары æмдых, йæ зонд уыди æнæбын Базалеты ца- 
дау. Гоги уыди нæ мад Тамары хъæбул, нæ арфæйаг зæххау йæ 
зæрдæ — рухс æмæ хъæздыг, сæндонау — дзаг æмæ рæдау. Уыцы 
хæрзтæ алчидæр зоны. Зонут, Гоги сгуыхт хæстон кæй уыд, уый 
дæр. Уый йæ туг калдта сæрибары сæраппонд, нæ бæсты сæрвæлтау. 
Уый рухс фæдтæ ныууагъта фæсарæнты дæр, кад кодта, Хуыцау 
зæххыл хуыздæрæн кæй равзæрста, уыцы адæмæн. Мæн фæнды йæ 
бирæ сгуыхтытæй чысыл цыдæртæ æрымысын. 
Къоте æрымысыд, Югославийы партизантимæ немыцы ныхмæ 
Саухæхты куыд хæцыдысты, уыцы хæстон цаутæ. Нывæфтыд ныха- 
сæй æмбисондæи хаста æмзæххонты æхсар, сæ фидар тых, сæ уды 
намыс. Оратор зыдта хуызджын нывты зыитæ æмæ хъизæмар æвди- 
сын, — уыдоны фæрцы лæгдзинад хуыздæр зыны, фылдæр аргъ ын 
ис. Нæ басусæг кодта, концлагермæ кæй бахаудтой, уыцы æнамонд 
хъуыддаг, нæ дзы ферох, зындон куыд басастой, уый дæр. Уым 
дæрæн кодтой фашистон æрдонгты. Уæдмæ сæм бахæццæ Сырх æф- 
сад, дзиа Сосо знæгтæн кодта уым фæстаг цæфтæ. 
Къоте исдуг фæсабыр. Систа дзыппæй сырх хæцъил, йæ гæмæх 
сæрыл хид цæппузыртæй бадт, æмæ йæ дзæбæх æрсæрфта. Акаст йæ 
алыварс — адæм хъусынц лæмбынæг. Къоте тынгдæр фæныфсджын, 
уысмы бæрц зæхмæ ныккаст, стæй схæцыд йæ сæрыл æмæ дарддæр 
нывæста йæ ныхас. 
— Хъысмæт фæливаг у, хæлæрттæ. Хæсты нæ Хуыцау хызта знад- 
жы нæмыгæй. Хъайтарæн мæлæт нæй æргом хæсты. Фæлæ ныл ам 
фарны бонты сагъуыд цыдæр фыдбылыз. Бирæ ис зæххыл сусæг знæг- 
тæ, дарынц гамхудтæ, цæст сæ нæ ахсы, къух сыл нæ хæст кæны. Гоги, 
мæ хур, ныр та схауд дæ хал, цæуыс нæ фондз æмбалы фæдыл. Мæн 
ныууагътат иунæгæй, зыбыты иунæгæй. Цы ма у ныр мæ цард? Хур 
мæ нал тавдзæн, æхсæв мыл бон нал кæндзæн. Быдыры иунæг бæласау 
хъиу-хъиу кæндзынæн. Гоги, генацвале, кæдæм цæуыс? Мæ быркуыйы 
уæлхъус ма æз кæимæ зардзынæн?.. О стыр Хуыцау! Æркæс, равзар 
æмæ æрцæв фыдгæнджыты, басудз сæ зæрдæтæ, нæ хуыздæрты чи 
цæгъды, уыдонæн...Рухсагу, æфсымæр. Намысджынæй фæцардтæ, сыгъ- 
дæг удæй, æмæ рухс дзæнæты бад. Фæндараст, мæ хæлар! 
Лæг сырх хæцъилæй æрсæрфта фыццаг йæ цæстытæ, стæй йæ 

Намыс 
157 
сæры хид. Мардыл йæ къухтæ тъæиæн авæрдта æмæ иуварс алæу- 
уыд. Рахатæн нæ уыд, йæ ныхасæй разыйæ баззад æви нæ. Фондз 
æмбалыл куыдтой Къоте æмæ Гоги иумæ. Уæд-иу Къоте йæ ныхас 
фæци æртхъирæнæй: знаг дæлдзæхы куы уа, уæддæр æй ссардзыс- 
тæм, нæ йын батайдзæн нæ уæздан туг, тугæй омдзæн йæ хæрам, йæ 
фыдракæнд. Фæлæ йыл абон цыдæр бæллæх æрцыд: йæ ныхас нал 
балхынцъ ард æмæ æртхъирæнæй. Чи зоны, рыст у, æмæ дзы ферох 
уæлмонц ныхасы кæрон, йæ хуыздæр аккорд. Чи зоны, иунæгæй 
асаст йæ ныфс, йæ бон нæу æхсæз туджы райсын, æмæ йæ цæсгом 
нал хъæцы ныфсытæ æвæрын. Лæууы сæргуыбырæй, хъусы дзур- 
джытæм æнцад-æдзынæгæй. 
Нуазы Къоте хæрнæджы фынгыл сæн. Нуазгæ кæны, фæлæ йæ 
хъуыры къæбæр нæ хизы. Хуылф мастæй ныддымст, зæрдæмæ судз- 
гæ хъыгтæ згъæлынц тæвд дуртау, сцæнд дзы сты, судзынц æй, тып- 
пыр æй кæнынц. Нæ йæм хъуысы ныхас, нæ йыл зыны нозт. Сыф- 
тæр куы ’рхауы, уæд баризы йæхимидæг, — цæмæн, уый йæхæдæг 
дæр нæ зоны. Фондз мардыл куыннæ фæрыст, фæлæ йын Гогийы 
мард цæмæн сæтты йæ уæраджы магъз? Зын у фæстаг æмбалы ны- 
гæнын, фæстаг ныфсæй хицæн кæнын. Ноджы иу æфсон: иннæ æм- 
бæлттæ цардысты æндæр рæтты, Гоги та йæхи хъæуккаг уыд, цардыс- 
ты иу дон, иу хорæй. Куыддæр фынгæй сыстад, афтæ æвæстиатæй 
цæуыныл ныллæууыд йæ хæдзармæ. Цæуы, тындзы, фæлæ нæ хæц- 
цæ кæны, фæндаг фыдæнæн ныддаргъ. 
Уыцы афон йæ хæдзары сæмбæлди уазæг. Къотейы ус Маро бæлц- 
цоны бахуыдта мидæмæ. Лæг залы фæлмæн къæлæтджыны арф æр- 
бадт. Æфсин ын йæ разы сæны дурын æмæ тæбæгъыдзаг дыргътæ 
æрæвæрдта, стæй бавдæлд æмæ хæринаг цæттæ кæны. Фаллаг уаты 
чызг æмæ лæппу сæ уроктыл бадынц, хатгай сæ цæстæнгас чингуытæй 
сисынц æмæ йæ цымыдисæй раздахынц уазæгмæ. Уый бады, не ’вна- 
лы нæдæр дурынмæ, нæдæр тæбæгъмæ. Æрцыди дардæй, фæсхохæй 
æмæ æнхъæлмæ кæсы хæдзары хицаумæ. Иу афон фæрсы æфсины: 
— Зæгъ мын, Хуыцауы хатырæй, цы ’рцыд Гогийыл? Зын мын 
у йæ хабар. Мæн иттæг фæндыд уый фенын дæр. Хъыг мын у, тынг 
хъыг, сæрæгасæй йæ кæй нæ ’рæййæфтон, уый. Чиныг фыссын хæс- 
ты тыххæй, хъуыдис мæ йæ хабæрттæ зонын. Геройтæ хъуамæ рох 
ма уой. 
— Хуыцау дæ хорзæй æрхъуыды кæнæд, — фæзæрдæлхæд сыл- 
гоймаг. — Сæ хабæрттæ дын нæ лæг фæдзурдзæн. Мæ зæрдæ йын 
айхæла, Гогийæн, бабын зæды хуызæн лæг. Цыдæр фыдгæнæг ын 
топпы нæмыгæй аскъуыдта йæ рæсугъд цард. 
— Хъуыстон æй, Хуыцауы уарзон лæг уыд. Чи йæм систа йæ 
къух? Гæр, ницы бæрæг ыи ис? 
— Ницы, дæ рынтæ бахæрон, ницы. Адон авд æмбалы уыдысты. 
Ныр æхсæзæй Мæрдтæм бацыдысты, æхсæз дæр — искæй къухæй. 

158 
Джыккайты Шамил 
Æмæ дзы иу марæг дæр нæ рахъæр, иу фыдракæнд нæ раргом. Гъай 
цард у? Хæстæй фыддæр. Хуыцау, тæригъæд мын ма зæгъын кæн. 
— Гæр, Къоте нæ зоны, йæ хæлæрттæн знаг чи у, уый? Дæлдзæ- 
хæй сæм каджеты хæйрæг нæ цæудзæн. 
— Дæлимон у, æндæр цы. Нæ милицæ калмы йæ хуынкъæй сла- 
сы, фæлæ уыцы марæгæн ницы хос зоны. Фæд нæ уадзы. Æвæццæ- 
гæн, зæххон нæу. 
— Кæд сæм исты хæрам ис? Кæд тæригъæдджын сты, æндæр сыл 
Хуыцау цæмæн рахатт? 
— Цæмæн, зæгъыс, нæ буц уазæг? Хуыцауы раз сыгъдæг сты, 
табу йæхицæн. 
— Табу дæ фарнæн, æхсин. Баз зæрдæфæлдахæн у. Иу базыл 
лæг æмæ ус кæрæдзийæ ницы æмбæхсынц. Къотейы зæрдæ никæмæ 
æхсайы? 
— Кой дæр нæ, — фидарæй загъта ус. — Адон хæсты — сгуыхт, 
куысты — ерысон, адæмæн — хæлар. Чи сын у знаг? Фыдбылыз у, 
æндæр ницы. Хорз лæгмæ фыдбылыз æмхиц у. Хуыцау, ныббар 
мын сонт ныхас. 
Æрбахæццæ Къоте. Уыди фæллад æмæ рыст, цыма æрхыты æмæ 
пыхсыты уæргътæ фæхаста, уый хуызæн. Хæдзары уазæг ис, уый æн- 
хъæл нæ уыд æмæ æваст фæуыргъыйау. Исдуг сæццæйæ аззад, стæй 
фæрæвдз, уазæгæн йæ къух райста æмæ йыл уæлæнгай бацин кодта. 
— Гъай нæм уазæг куы ис, ривадæй йæ цы бадын кæныс, фæ- 
дзырдтаис мæм, — фæлмæн уайдзæф кæны йæ бинойнагæн. 
— Лæппуйы æрвыстон, фæлæ йæ уазæг нæ ауагъта. Уазæджы 
фæндон уаз у, — йæхи рæстытæ кæны Маро. 
Уазæг йæхи бацамыдта — Алим Амиров Налцыккæй. Йæ цыды 
сæр — чиныгæн æрмæг æмбырд кæнын, бæлвырддæр та — Югосла- 
вийы нæ партизантæ куыд хæцыдысты, уый зонын. Уым фæмард 
Алимы æфсымæр Бетал дæр. Калачы сгæрста архивтæ æмæ ныр 
фæзылди ацы хъæумæ дæр, цардæгас æвдисæнтæм. Маст кæны Го- 
гийы мардыл: иуæй, æвгъау уыд мæлынæн, иннæмæй, бирæ сусæгтæ 
йемæ фесты мæры бын. 
Æрбадтысты ныхæй-ныхмæ дыууæ лæджы. Къоте æдзынæг кæсы 
уазæгмæ. Раст йæхи карæн. Бæрзонд, гуырвидауц лæг. Сæрыхил — 
урс, цыбырæлвыд. Фæлурс цæсгомыл æнцьылд нæй, фæлæ йыл бæрæг 
дарынц арф нуæстæ. Сæ иу цæхгæрмæ æрцыд фæтæн ныхыл æмæ 
аскъуыд галиу æрфыгыл. Иннæ нуæс дзыхъхъæй лæууы уадулы бын, 
дзыхмæ æввахс, æмæ йæхимæ зына-нæзына æлвасы уæллаг былы кæ- 
рон. Цæстытæ — арвы цъæхау, арф æмæ сыгъдæг. Нуæстæ фидауц нæ 
халынц — уыдон тохы фæндæгтау æвдисынц хъайтары фæлварæнтæ. 
— Къоте, æз уын зонын уæ хабæрттæ, уæ тох, уæ хъизæмар. 
Цæгат Грецийы бахаудтат уацары. Немыцæй уæ байстой нæ парти- 
зантæ. Стæй хæцыдыстут Саухæхты. Ног уыл æртыхст фыдызнаг. 
Æнæхъæн къорд бындзагъд фæци, раирвæзтыстут æрмæст сымах — 

Намыс 
159 
Гуырдзыстоны авд фырты, авд хъайтары. Сымах хастат уæлахизы 
тырыса, мæлæт уæ тарст æмæ дæрдты лыгъдис. Зæгъ мын, ныр уæ 
чи цæгъды ам? Чи разынд мæлæтæй тыхджындæр? Гæр, дæ зæрдæ 
никæуыл къæпп кæны? 
Фысым йæхимидæг батыхст. Æгæртæ зоны ацы фыссæг. Къо- 
тейæн а зæххыл нæй, гуырысхо кæуыл кæна, ахæм фыдгул. Мæрд- 
тæй та фæстæмæ ничи здæхы, нæдæр уарзынмæ, нæдæр маст исын- 
мæ. Фæлæ ис иу хабар, уый сындзау суади йæ зæрдæйы, лæг æй 
хъавы сласынмæ, фæлæ сындз арфæй арфдæр ныхсы. Къоте зоны 
нымайын, зоны хынцинæгтæ хынцын, йæ бон у факттæ æрæмных 
кæнын, уыдонæй хатдзæгтæ скæнын. Ис æм ахæм курдиат. Хæрнæ- 
гæй куы сыстад, уæд æй цыдæр тых бахаста, сабæттаг чи иста, уыдон- 
мæ. Æфсарм ыл хæцыд фæстæмæ, æнахуыр фæндон æй ласта раз- 
мæ. Цыдæр æфсонтæй ракуырдта тетрад. Æвнæлдта йæм тæрсгæ- 
ризгæ, цыма тæвд къæйыл хæцыд, афтæ. Аивæй кæсы номхыгъд, 
цыма дзы йæ мæлæты тæрхон агуры, уый хуызæн. Кæсы, кæсы æмæ 
æваст фестъæлфыд, цыма йæ цæсты зынг бахауди, уыйау. Сæры- 
магъз спæртт ласта, ссыгъд, стæй андзыг. Цæмæй тарст, уый æцæг 
разынд. Лæгæн йæ сурхид акалд, фæлæ дзы къухмæрзæн ферох. 
Гуырысхо нал и: ис та номхыгъды уыцы æнахуыр ном. Æхсæз мар- 
дæн дæр ратты сабæттаг, фæлæ чи у, цы у, — ничи йæ зоны... 
— Къоте, — йæ хъуыдытæ йын аскъуыдта уазæг. — Æркæс ацы 
къаммæ. Искæй дзы зондзынæ хъуамæ. 
Фысым райста зæронд хуызист. Йæ цæст ыл бæстон æрхаста, 
ныккаст æм лæмбынæг. 
— Адон сты партизантæ. О, генацвале, уый легендарон къорд 
уыди. Фашисттæ йæ койæ дæр æмризæджы рызтысты. Мæнæ дын 
Бетал. ^Гъе, шени чъириме, сахъ лæг уыди. 
— Йæ фарсмæ уый та чи у? 
— Уый... сæ командир. Ирон. Уыдон та цы сты, уый дæхæдæг зоныс. 
— Мæнæ ацы газеттæ фыстой: сымах уацарæй суæгъд кодта ацы 
къорд. Уый историйы дæр фыст æрцыд. 
— О, афтæ... Фæлæ сæ уый фæстæ æнæсæрфатæй бабын кодта сæ 
командир. Немыц нæ разы бабадтысты, æрхъула ныл кодтой æмæ нæ 
кæрчытау цагътой. Хæцыдыстæм хъæбатырæй. Фæлæ ныл ихуарæ- 
гау иуæрдыгæй згъæлдысты бомбæтæ, иннæрдыгæй — нæмгуытæ. 
Къæдзæхтæй калдыстæм æххæлтæм æмæ денджызмæ. Рухс дзæнæты 
бадæнт нæ хæстон æмбæлттæ, — Къоте хæрдмæ схæцыд йæхиуыл. 
— Диссаг дæм нæ кæсы, сымах авдæй куыд раирвæзтыстут? 
— Хуыцау — тæрхонгæнæг... 
— Адон сымах не стут пъолицайты формæйы, Мады-майрæмы 
авд фырты? 
Къоте хорзау нал фæци. Ихдон ыл æркалд, æмæ йæ буар ауазал, йæ 
уæштæ æрхаудгой. Иу каст фæкодта йæ усмæ, уый кæлмдзæфау фесхъиуд- 
та йæ мидбынаты, стæй аих æмæ ихдзæджындзау схъæлæй аззад. 

160 
Джыккайты Шамил 
— Сывæллæттыл дуар бахгæн! — æрæджиау сдзырдта бинонты 
хистæр. 
— Нæ хъæуы, — тызмæгæй загъта уазæг æмæ йæм æвдисы æн- 
дæр къам. — Зопдзынæ ацы лæппуйы дæр. Æркæс æм дзæбæх. Парти- 
занты раздзог. Ирон. Югославийы герой. Мæнæ ацы нуæстæ мæ 
цæсгомыл — уæ гадзрахаты фæдтæ, авд цæфы та мæ зæрдæйыл ис. 
— Ды?! Мæрдтæйдзог! — саст хъæлæсæй уæрмæй дзурæгау сдзырд- 
та тарст лæг æмæ фестад. 
— Æрбад! Дæ рад æрцыд, куыдзы тугæй æхсад. 
— Маро, тилифон...мелицæ... 
— Тилифон лыг у, милицæ — дард. 
Фынддæсаздзыд лæппу фестад йæ бынатæй, февнæлдта рудзын- 
джы хæцæнмæ. 
— Æнцад, куыдзы хъæвдын! — дамбаца йæм фæцарæзта уазæг. — 
Рацæут ацы уатмæ. Хæстæгдæр, хæстæгдæр. Зонут, уæ фыд чи у, уый. 
Адон бахаудтой уацары. Немыц сæ ластой концлагермæ. Мах бабырс- 
там поездмæ. Нæ хуыздæртæй цалдæр радтой сæ цард адоны сæрыл. 
Радтам сын цард æмæ сæрибар. Уæддæр нæ адон иу æхсæв ауæй код- 
той. Бындзагъд фæци æнæхъæн отряд. Гъамæй-гъай лæгдæртæ! Æр- 
мæст ма нæ баззад æртæ — цæфтæй, æрдæгмæрдтæй. Дыууæйæ — æв- 
дисæнтæ, æз — мастисæг. Маст исын, хъаймæт нын цы бон æрцыд, уый 
афæдзты. Фæлæ дæуæн æмгъуыд нал дæттын. Фаг фæцардтæ, фаг 
фæхордтай. Фагæй фылдæр фæцъырдтай цъулберау зæххы сой. Герой! 
Маро йæ зонгуытыл æрхауд. 
— Дæ хорзæхæй, ма байхал мæ къона. Ма ныууадз ацы сабиты 
æнæ фыд, æнæ дарæгæй. Шени чъириме! Уыдон аххосджын не сты. 
— Фыдгæнæгæн йæ хос — фыдæфхæрд. Ацы тæрхон рахастой 
нæ хæстон æмбæлттæ. Мæлæт ын домынц нæ хæсгæ мæрдтæ. 
— Дæ мадыстæн, дзыназы дæм мад, ныббар ын. 
— Уæлæмæ сыст. Ацы цъаммар уый аккаг нæу. 
— Ныххатыр кæн! — æрæджиау дзурын сфæрæзта Къоте дæр. 
Сыстынмæ хъавыд, фæлæ наганы сау дзых йæ цæстмæ арæзтæй каст, 
æмæ арфдæр æрбадт, æрныгъуылд, хуыргарк цъиусурæй хæмпæлты 
куыд абыры, афтæ.^ 
Ус нæ сыстад. Йæ фарсмæ сæ уæрджытыл æрлæууыдысты лæп- 
пу æмæ чызг дæр. Фæлæ мастисæг тæригъæд нæ зоны. 
— Сыст æмæ æрзоныг кæн ды дæр. Лæугæйæ мæлынæн нæ бæззыс. 
Къоте сыстад коммæгæс сывæллонау, йæхи ныллæг æруагъта йæ 
усы фарсмæ. 
— Хорз ус, ацы сабиты фæдзæхсын дæуыл. Скæн сæ адæймæгтæ. 
Ацы æдзæсгомæн дæ номæй хатыр кæнын. Мæнæн та ныххатыр 
кæнæд мæ тохы æмбæлттæ, — загъта уазæг, азылд æмæ фидар къах- 
дзæфтæй араст дуармæ. 
2005 азы 3—5 ноябрь 

ЧИДÆР ДУАР ХОЙЫ 
Мæлдзыджыты губакк чидæр фæцагайдта. Губакк стæлфыд, цы 
у, уымæй æмызмæлд сси. Чи кæдæм тындзы, уый бæрæг нæу. Цæвæг 
иргъæвæджы нал æвзары. Змæлд кæм ис, уым уынæр дæр вæййы. 
Адæм тæрхондоны залæй сæ хъæлæсы рахастой сæ кæрæдзи, сæ хъæ- 
лæбайæ бæстæ сæ сæрыл систой. Æлгъыст æмбæлы æртхъирæныл, 
зул цæстæнгас йæхи скъуыры æлхынцъ æрфгуытыл. Къухтæ сæхи 
тилынц, уæлдæф цъыччытæ кæнынц, фæлæ, чи кæмæ æвзиды, уымæн 
хæйрæг — йæ зонæг, — цæф дзы нæй. 
Уалынмæ дыууæ милиционеры йæ къабæзтæй радавтой æрыгон 
лæппуйы. Йæ рахиз къух ын хъадаман бæтты гуыппыртæ сержанты 
къухмæ. Кæрты сау сынт кæфхъуындарау йæ хъæлæс гомæй дары, 
æнхъæлмæ кæсы йæ амæттагмæ. Ныртæккæ ахæсты уым баппардзысты 
æмæ йæ хъуыртт фæцæудзæн сау гуыбыны. Къордæй фæхицæн хæрз- 
арæзт æмæ цардхуыз сылгоймаг. Акодта хъомысджын æмæ барджын 
къахдзæфтæ, йæхи байвæзта ахæстмæ, фæлæ йæм нæ баххæссыд, — 
сырххудджын æй автоматы уæзæгæй фæурæдта, иуварс æй ассыдта. 
Сылгоймаг уæддæр нæ лæууы, йæ гæндзæхтæ цæгъды, пихуылæйттæ 
калы. Лæппумæ нал баххæсдзæн, уый базыдта, сонт лæуд фæкодта 
æмæ йæм дзуры: 
— Тыхсгæ ма кæн, хъæбул! А чызг дæ рæхджы раласдзæн. 
— Йæ мард ын ралас, йæ мард! — фæрæвдз æм æндæр сылгоймаг. 
Уæдмæ ахæсты басхуыстой сау сынты, æмæ лæппу тымбылтæй 
йæ хуылфы смидæг ис. Сау сынт йæ бынатæй фенкъуыст æмæ суды 
кæртæй иу сыффытт аласта. Фыдбылыз йемæ ахаста, фæлæ йæ фæс- 
тæ ныууагъта хъæр æмæ ахст. Хъуыддаг ахицæн, загъд нæ сабыр 
кæны. Хыл цыбыр вæййы, хъаугъа — æгæрон. Кæрт къуындæг у 
змæлынæн, æмæ адæм уынгмæ ракалдысты. Кæд æнæпълан рафт- 
бафт кодтой, уæддæр гæзæмæ фæбæрæг, дыууæ къордыл кæй фæхи- 
цæнтæ сты, уый. Иу къордæй иу ус йæхи ратои-ратон кæны. Ус — 
къæсхуыр, фыдцъылыз, йæ сæрыл — нывæсртыд кæрдæн. Йæхи фæ- 
гуыбыр кæны, мæллæг хъазау йæ базыртæ хæрдмæ феппары, йæхи- 
цæй лæбурæг аразы. 
— Ауадзут мæ, æз уыцы хъугæн йæ пипитæ йæ хъуырыл атухон. 
— Ныууадз æй, уый хуыцауы къахæргæвдæг у! — иргъæвы йæ 
æндæр сылгоймаг. — Нæ йæм хъусыс, калм ныййардта, уæддæр æй 
хъæбул хоны. 
11 Джыккайты Шамил 

162 
Джыккайты Шамил 
— Дæхи гаццайæн зон, ды мын зæд нæ ныззадтæ! — фæстæмæ 
йæм фæкъæпп ласта хæрзхаст сылгоймаг, ахæсты мад. — Хъуг куыр- 
мæ куы нæ цæуа, уæд ыл богъ нæ гæпп кæны. 
— У-уæ, лæппуты ус! Йæ азым нæ зоны, фæлæ калмау дыууæр- 
дæм лæбуры, — масты цæхæртæ калы йæ хъæлæсæй къæсхуыр мас- 
тисæг. 
Уыцы афон уынгмæ рахызт иу лæг. Нырыккон интеллигент цы 
вæййы, ахæм. Йæ ас — рæстæмбис, йæ дарæс — лæгъз æмæ нывыл, 
итувæрд, цæст дзы цæуыл æрхæца, ахæм сиукъæй йыл ницы ис. Æр- 
мæст йæ сæрыхил урсбын дары, æмæ уый у йæ хицæн бæрæггæнæн. 
— Цъаммар! Фæрсынц мын абондæргъы: чи хæцыд фыдгæнæ- 
гæн къæссайы комыл? Мæнæ, гъе, дыккаг фыдгæнæг, цъаммæртти- 
мæ æмдзæхдон чи у, уый, — дзуры лæгты къордæй иу. 
— Уый йæ куыст у, — сабыр æй кæны æндæр лæг. 
— Йæ куыст! Æмæ уæд хъуамæ хæцаг куыдзæй Æдзийы далыс 
скæна? — йæ масты тыппыртæ уадзы уайдзæфгæнæг. — Фыдгæнæ- 
джы сæрыл чи хæцы, уый йæхæдæг фыдгæнæг у. 
Адвокат Темырсолтан хъуыста уайдзæфтæ, фæлæ сæ æрдумæ дæр 
нæ дардта. Фыццаг хатт æм нæ хауд ахæм азымтæ. Сахуыр сыл, 
куыдз йæ дымæгыл куыд сахуыр вæййы, афтæ. Цæуы сæрыстырæй. 
Иæхимæ хуыцау нæ кæсы, фæлæ, тæрхоны бардуаг кæй у, уым ын 
гуырысхойаг нæй. Хъал у ныр дæр. Æрыгон чызгæн тыхми чи ба- 
кодта, уымæн йæ фæрцы фынддæс азы бæсты радтой æртæ азы. Уый 
æнтыст æмæ уæлахиз у. Æмæ цæуы ныфсджынæй, йæ зæрдæ — рухс, 
йæ дзыпп — дзаг. Лæгæн йæ дзыпп дзаг куы уа, уæд дзы уыдзæн 
уæз, зæххыл лæудзæн фидар, дымгæ йæ нæ ахæсдзæн, дон æй нæ 
афæлдахдзæн. 
Томырсолтан уыд йæ куысты дæсны, фæлтæрд хъахъхъæнæг. 
Бирæтæ йæ хуыдтой цæстфæлдахæг. Фæлæ йæ хинтæ уыдысты хуы- 
мæтæг æмæ æргом. Æрдз ын радта зонд æмæ мæлгъæвзаг. Зыдта 
дзырдты ивæнтæ, зыдта уыдонæй хъуыддаг рафæлдах-бафæлдах кæ- 
нын. Дзырд ын уыди рувасы дымæг, зыдта дзы фæдтæ мæрзын, 
туджы пырхæнтыл цъæх сыфтæр æрæмбæрзын. Уымæн кодекс уыд 
алæмæт дæгъæл, гом дзы кодта дæлдзæхы фидæрттæ æмæ арвы дуæрт- 
тæ. Ныггæнды уацайрагæн амыдта, сау фырæй йæхи куыд бахиз- 
дзæн, цъындæй урс фырмæ комкоммæ куыд бацæудзæн, уыцы дæл- 
гоммæ хъуыддæгтæ. Тæрхон цъындæй хъазт у. Фыдбылызы къуым- 
мæ чи барæдийы, уый сау фыр нывзилы авд дæлдзæхмæ, урс фыры 
сыкъайыл чи фæхæст вæййы, уый та амонды фыр æппары дæлдзæ- 
хæй уæлдзæхмæ, талынгæй — рухсмæ. 
— Æхцайыл дæ цæсгом бахæр! Дæ ард дæ фæдыл æфтыд уæд! — 
уайдзæф æм æппары чидæр. 
— Дæ хъуыры фæбадæнт дæ ныхас дæр æмæ дæ улупа дæр, 
гæртамхор! — æлгъиты йæ иннæ. 

Намыс 
163 
Лæг бамбæрста уавæр æмæ атындзыдта йæ мерседесмæ. Фæкуысси 
дзы æвæстиатæй. Хуыцауæй бузныг, ныр бады цæугæ фидары. Ар- 
дæм нæ хъуысы æлгъыст, тас дзы нæу æртхъирæнæй. Уайдзæфты 
дымгæ скъæфдзæн фæстæмæ, уый та скъæрдзæн размæ. Абон ын 
уыдис уæлахизы бон. Сгуыхт цин хæссы лæгæн, хæстæг æм нæ уа- 
дзы лыстæг хъыгтæ. Разы дзы уыдзæн йæ бинойнаг. Амондæн та 
æндæр цы хъæуы. 
Ахицæн суд. Тыхмигæнæг ахæстоны сбадт. Фыдракæнд раргом, 
фыдгæнæг æфхæрд æрцыд, рæстдзинад фæуæлахиз. Кæй ма цы 
хъæуы? Закъон йæ кæнон кæны. Афтæ хъуыды кодтой тæрхоны 
лæгтæ. Сæ хæс бафыстой, сæхицæй уыдысты бузныг æмæ хъæлдзæ- 
гæй æрвыстой сæ царды бонтæ. 
Æндæр зæрдæимæ рацыд тæрхондонæй чызджы мад. Йæ мой 
фæмард и шахтæйы. Йæ иунæг чызг уыд йæ хуры тын дæр æмæ йæ 
удлæууæн дæр. Зынтæй йæ схаста йæ комы комдзæгтæй. Ныр æй 
æнцой нæ уадзынц судзаг сагъæстæ: «Нæй рæстдзинад. Хуыцауы 
æлгъыст у ацы дуне. Иæ куыдзы ничиуал бæтты. Мæ зæрдиаг хъæ- 
булы мын кæйдæр гæбæр куыдз баууылдта. Æрра цуаноны куыдзæп- 
парæнæй æппæрстой. Адон ыл цæф нæ, къæм абадын нæ уадзынц. 
Уый тæрхон у? Сæ митæ — галиу, сæ тæрхон — хæрам. Закъон нæй, 
фæлæ Хуыцауæй дæр нал тæрсынц. Уæ, мæ фæрстæ дын айхæлой, 
æнамонд сидзæр! Нæй дын сæрхъызой, нæй дын мастисæг. Æз æвæ- 
рæз ,д,æн, арв сæ æрцæвæд!» 
Йæ маст фыхти лæппуйы мадæн дæр. Æфхæрд чызгæн чидæртæ 
йæ дæлæртты бацыдысты æмæ йæ хастой куырис хæссæгау. Ус йæ 
фæдыл кæсы æмæ дзуры: «Ничи йæм кæсы! Хъахбай! Лæппуйы фыд- 
былызы баппæрста, йæхæдæг ныкъкъæдзтæ-мæдзтæ. Къæдз низæй 
фæсæй! Дæ зонд дæ конды фæхъхъау фæуæд. Лæппуты ахæмтæ са- 
йынц, фыдбоны хай фæуой. Фæлæуу, дæумæ мæ нæма равдæлд, а 
чызг дын дæ уд дæ хъуырæй сласдзæн, дзæгъæлзад цыдæр». 
Хъæздыг, бонджын сылгоймаг у Тамарæ. Бæрзонд, хæрзконд. 
Йæ буар — хуры гуыдын, нарст æмæ дзаджджын. Хъаймагъæй хаст 
у, туг дзы хъазы æмæ йæ тыхтæ æддæмæ бырсынц. Ныры сылгой- 
мæгтæ иууылдæр — бурахуырст, Тамарæ та æрдзæй у бурдзалыг, 
чызгæй йæ хуыдтой зæриндзыкку. Йæ цъæх цæстытæ — дыууæ Бон- 
вæрноны. Кæддæр, советон заманы, каст фæци базарады скъола, 
куыста уæйгæнæгæй. Рæсугъд сылгоймаг царды фидауц у, йæ фæн- 
даг — уæрæх, лæгтæ йыл байтауынц гауызтæ, калынц ыл мыд æмæ 
сæн. Бакастджын чызг цыбыр рæстæгмæ сси дуканийы сæргълæу- 
уæг. Уалынмæ цард фæфæлдæхт, йæ сой раивылд сæрæнтæм. Уæд 
хъаруджын сылгоймаг сæрибарæй айвæзта йæ къабæзтæ, дукани йæхи 
баци, æмæ сцырын пайдайы куыст. Фадат ын фæзынд, æмæ дæрд- 
тыл ныззылдта йæ хæдзарад. 
Æхца алæмæт у. Æлхæны зæдты, лымæнтæ кæны дæлимонтæй. 
Раздæр Тамарæйы агуырдтой барджынтæ æмæ амалджынтæ, ныр 

164 
Джыккайты Шамил 
йæхæдæг æвзары лымæнтæ зынгæ бонджынтæй. Йæ бон у æмæ арв- 
мæ æвæры асинтæ. Къуылымпы йæ кæны æрмæст иу хъуыддаг. Æры- 
гонæй фæкъуыхцы — йæ мой йæ аккаг нæ рауад. Лæг разынд тæнзæр- 
дæ, лæмæгъ, æнæхъæппæрис. Куысты аныгъуылд æмæ æдзухдæр уыд 
фæллад, афтæмæй саст йæ ныфс, лæзæрди йæ тых. Йæ къухтæй аир- 
вæзтысты бинонты рохтæ, нал æм хауд лæджы бартæ. Фæстагмæ бын- 
тондæр æркъуындæг йæ уавæр. Хæдзармæ фæллой чи хæссы, хицау 
дзы уый у. Уыйадыл хъайтар сылгоймаг йæ къахы бын æрæфсæрста 
фæлмæн лæджы, нал æй суагъта хæрдмæ скæсын. Уыйхыгъд фадæт- 
тæ арæзта йæ дыууæ фыртæн, суагъта сын сæ рохтæ æмæ ради сæ 
цинæй. Сывæллон дзаг мусы зынгæй куы фæхъазы, уæд дæр мадмæ 
цинау кæсы, æхсызгон ын вæййы хъæбулы змæлд. Бакодта сæ уни- 
верситеттæм, хистæр уыдзæн экономист, кæстæр — юрист. Уыдон дип- 
ломтæ куы райсой, уæд бинонтæ сæхæдæг уыдзысты æнæхъæн кон- 
церн. Лæппутæн балхæдта рог машинæтæ, — цæрæг хæдзар афтæмæй 
зыны, цæсты дæр ахады, аргъ дæр ын ис. Фистæгæн салам дæр ничи 
дæтты, фæрныджы фырт барæг вæййы, барæгæн кæмдæриддæр — кад 
æмæ рад. Афтæ æмбæрста Тамарæ царды мидис. 
Хистæр фырт Хъасболат мархо нæ дардта — царды цинтæй тыд- 
та йæ хай, фæлæ куыст æмæ ахуырмæ дæр æмхиц уыд. Кæстæр 
фырт Азырбег уыди буцдæр æмæ хъалдæр. Студентыл нымад цыди, 
фæлæ йæ аудиторитæ уыдысты ресторантæ æмæ хъæдбынтæ. Мад 
зыдта фырты уаг, фæлæ йæм уый каст рæсугъд цард æмæ йыл аудыдта 
æхсызгонæй. Æвæлмон цардæй лæппу къæйных æмæ рогзæрдæ кæны, 
даргъ сомтæ та зонд æмæ цард цыбыр кæнынц. Азырбег равзæрста, 
мыд цы фæндагыл ныччындæуыд, уый — фыдбылызы фæндаг. Баф- 
тыд фыдуаг митыл, сбæндæн, цард чи судзы, уыдопимæ, æмдзæхдон 
сси хъалтимæ. Мады фæрцы йын батад хыл, давд, æндæр фыдра- 
кæндтæ, гыццыл æнæуаг митыл ныхас дæр нæй. Рувас хин у, фæлæ 
къæппæг дæр æвæрд у. Ацы хатт бахауд Азырбег. Уæддæр нæ тарст, 
йæхицæн ныфс æвæрдта йæ мадæй, йæ зæрдæ дардта йæ мады лы- 
мæныл — Темырсолтаныл. Бæгуыдæр, æхца куырм æмæ къуырма 
кæны тæрхоны дæр. Фæлæ хъуыддаг, сонт къуыдипп куыд æнхъæлдта, 
бынтон афтæ нæ рауад. 
Тамарæ судæй æрбацыд мæстæлгъæдæй. Йæ хæдуæлвæд фæзынд 
Хъасболат дæр. Мад ифтыгъдæй зилы къуымты, рафт-бафт кæны, йæ 
зæрды цы ис, уый йæхæдæг дæр нæ зоны. Агуры, йæ маст цæмæй 
ссæуа, уый æмæ йыл нæ хæст кæны. Иу афон акаст рудзынгæй. Йæ 
цæст æваст андæгъд, галуанæй дурын æмбонды астæу цы мæнгагъуыст 
батымбылтæ ис, ууыл. Цыма йæм калм фæкомкоммæ, афтæ сагъдауæй 
аззад. Исдуг йæ цæстыты мигъ абадт, стæй ферттывтой æмæ сæ акалд 
цæхæры кæфой. Цæхгæр фæзылд æмæ лæппумæ дзуры: 
— Уыцы куыдздон уым кæдмæ лæзæрдзæн? Сындзау мæ цæсты- 
ты кæдмæ ныхсдзæн? Æз дæу фæрсын, дæу! 

Намыс 
165 
— Цы йын кæнон? — сывæллонау йæхи раст кæны Хъасболат. 
— Æнæсæрфат! — йæ дынджыр цæстытæ фæхъоппаг ласта мад. — 
Йæ бынат кæм ис, уый нæ зоныс? Цал хатты дын загътон! 
Лæппу куыннæ зыдта йæ мады фæндтæ. Сæ фарсмæ цардис мæ- 
гуыр иунæг ус. Йæ лæг хæстæй нал сыздæхт, цот ын нæ уыд, фæлæ 
йæ номыл фæбадт. Мæгуыр æмæ æвæрæз æнæхицау вæййы. Йæ 
агъуыст — йæхицæй зæронддæр. Кæлæддзаг уыд, фæлæ хи къуым 
къайны фидар у, уый хъæмпын халагъуд куы уа, уæддæр искæй 
галуанæй адджындæр у. Артдзæст кæмæн и, хур дæр уый тавы. Йæ 
цар ыл нæ тагъд, æмæ ус сындæггай тыдта йæ фæстаг бонтæ. 
Зын у мæгуырæн бонджыны фарсмæ цæрын. Хъæрццыгъа кæм 
тæхы, уым цъиуджын каркæн æнцой нæй. Тамарæйы хъуыди гæ- 
нæхтæ аразын. Галуаны бынатæн хъæуы зæхх. Ахæм зæхх уыди 
къæсы бын æмæ йæ алыварс. Кæрæф ус ыл йæ цæст æрæвæрдта, йæ 
зæрдæ йæм бахъазыд æмæ загъта йæхицæн: «Замманайы зæхх, æв- 
гъау у дзæгъæлы сæфынæн». Уыйадыл бабырыд зæронд усы бын. 
Иу бон ын хуын бадавы, иннæ бон ын чысыл лæварæй йæ зæрдæ 
алхæны. Зæронд идæдз рæвдыдхъуаг æййæфта æмæ йæм ныр гæзæ- 
мæ узæлд касти дзуары хорзæх, цыма йæ сæрыл царв æмæ мыд 
лæдæрсти, уыйау. Сыхаг устытæ йæ фæдзæхстой: «Тамарæ нырмæ 
кæм уыд? Уый рувас у, бур у, уымæ йын ма кæс, мидæгæй сау марг 
у». Ус сæ ской дæр нæ уагъта: «Нырмæ фæкæсынхъуаг нæ уыдтæн». 
Тамарæ йе ’взаг ауагъта зæронд усмæ. Дзырдта йын адджын 
ныхæстæ: хион дæ, æмæ дыл куыннæ тыхсон, дæ цар дыл æркæл- 
дзæн æмæ тæригъæд дæ, фæлтау нæхимæ рацу, нæ бинонтæн цы уа, 
уымæй цæрдзынæ ды дæр. Ус нæ разы кæны: 
— Уанцон нæу. Мæ зæронд искæмæн буц кæнон? Нæ, мæ къона. 
Мæ мард мын мæхи кæртæй куы ахæссой, уæд мæ мæрдтæмвæндаг 
лæгъздæр уыдзæн. 
Иугæр хъуыддаг сабырæй нæ цæуы, уæд Тамарæ бавнæлдта рæст- 
дзæвиндæр хотыхтæм. Йæ ардыдæй йæ фырттæ къæсы бындурæй 
рафтыдтой дуртæ. Хæдзар фæцудыдта. Ныр йæ хицау хъæбæр нал 
лæудзæн. Тамарæ баивтыгъта Темырсолтаны дæр. Уый канд цæст- 
фæлдахæг нæ уыд, фæлæ уыд зыд æмæ сылæмхиц дæр. Тамарæ — 
хъæбысыдзаг сылгоймаг, йæ чыссæ — уымæй дзагдæр, лæг сызгъæ- 
рин тагыл фæхæст, баирвæзт æвæрæнтæм, æмæ æхсызгонæй арæзта 
йæ хæзгулы хъуыддæгтæ. Гæххæтты бон бирæ у, паддзахадтæ дæр 
халы, знæгты дæр фидауын кæны. Мæгуыр усы къона бахауд, сиси- 
наг цы агъуыстытæ сты, уыдоны хыгъдмæ. Цы гæнæн ма уыд æнæ- 
хицау зæрондæн. Тамарæ йын сси цæстдарæг — опекун, йæ зæххы 
гæппæл бафтыд фæрныджы бынтыл. 
Тагъд айрæзтысты Тамарæйы галуантæ. Иу-æртæ мæйы бæрц 
ацард идæдз ус йæ хæдзары. Æниу цæй цард ис ахст цъиуæн сыз- 
гъæрин чыргъæды. Карз фысым ын йæ дзыхмæ комдзаг дардта, йæ 

166 
Джыккайты Шамил 
цæстмæ — æхсидав. Уæдмæ кæрты къуымы сцæттæ ис къаннæг вре- 
мянкæ, æмæ усы уырдæм баппæрста зæронд дзаумайау. Ыыр тæ- 
ригъæддаг сылгоймаг уым тоны йæ фæстаг бонтæ. Уæддæр ма хъыг- 
дары ног æхсины. Халагъуд галуанæн дæтты æнæфснайд хуыз æмæ 
йæ фыдуынд кæны. Æхсин базгъæлдта æфсир, нæмыг — йæ гоны, 
йæ цъæмæл ын цъиутæ дæр нæ хæрынц, хъæуы йæ амæрзын. Кæ- 
дæм? Йæ бынат — бырондон, — афтæ хуыдта Тамарæ зæрæдты хæ- 
дзар. Уырдæм æй куыд бамæрзын хъæуы, уый хорз зыдта Темыр- 
солтан. Мад ма фыртыл йæ пырх йæ мæстæй калдта, уый сæр дзы 
ницæмæн хъуыд. 
Тамарæйы мой хъуыста бинонты ныхас. Лæг зыдта, сæ рагон 
кæркдоны æргъæу галуан Тамарæйы хъаруйæ кæй сыстад, уый. Зыдта 
уый дæр, æмæ усы зондæй хæдзарыл райсомæй сихормæ хъуг æфты, 
фæлæ дзы уырдыгæй изæрмæ та гал сæфы. Фæлæ йæхæдæг æмæ йæ 
зонд дæр бинонтæн уыдысты æцæгæлон. Сæ хъуыддæгтæм æй æмгæ- 
рон нæ уагътой, æрмæст-иу хатгай йæ ныхас баппæрста. Йæ дзырд 
ницы мардта, маст ын цы хаста, æндæр. Фæсмон-иу кодта, фæлæ 
фæсмон мастæн хос нæу. Ныр дæр та йæхи нæ баурæдта. 
— Ма сфæнд кæнут уый. Æфсарм нал и, фæлæ ахæм тæригъæд 
куыдзы гуыбыны дæр нæ тайы. Æгъгъæд скæн, æгъгъæд, исчи дын 
дæ дуæрттæ лæдзæгæй ныххойдзæн. 
— Банцай, сæлхæр! — фæлæбурдта йæм нæртон æхсин, æмæ йæ 
цæстытæ цъæх цæхæр акалдтой. — Дæ сæр дын фæхойæнт лæдзæ- 
гæй, дæ хус куысыфтæг. Ахæм сæрæн лæг цы хæдзары ис, уымæн 
йæ цар дæр æрхойдзысты. 
Лæг зæгъынмæ хъавыд, о, хæрамæй цы хæдзар рæзы, уымæн 
йæ цар дæр æрхауы, фæлæ йын нæ бантыст. Йæ мастимæ аныхъуырдта 
йæ ныхас дæр, æмæ йæ хуылфæй сыбыртт дæр нал сыхъуыст. Дис- 
саг æм каст æрмæст иу хъуыддаг: ацы хатт æм йæ масты фæдыл нæ 
фæзынд фæсмон. 
Дыккаг бон Тамарæ æрхызт уæладзыгæй, йæхи къухæй хъарм хæ- 
ринаг æрæвæрдта зæронд усæн æмæ йæ разы æрбадт æнкъардхуызæй. 
— Ахæр, мæ къона, лывзæ мæхи конд у, — йæ ныхас лыстæг 
æлвыстæй ауагъта Тамарæ. — Нæ тыхстытæ нын зоныс, æмæ кæд 
æнæ рæвдыдæй аззадтæ, уæд мын хатыр фæуæд. Мæхи мадæй уæл- 
дай мын нæ дæ. Мад та æмбараг æмæ бараг у. Зоныс æй, лæппуйы 
сбадын кодтой. Хуыцауы ницæуыл. Мæ тæригъæд сын Уæллаг ма 
ныббарæд, уый сын мæ арфæ. Хæдзар заууатмæ æрцыд. Мæн ныр 
мæ удисынмæ дæр нал æвдæлы... 
Зæронд ус иу хуыпп скодта хæринагæй, стæй йыл æрбакалд æна- 
хуыр уазал. Йæ хъуыр ахгæдта, йæ ком асур. Тарст зымау йæхими- 
дæг æрбатымбылтæ æмæ æрныгъуылд, цыма йæм цæргæсау мæлæт 
нымдзаст, афтæ. 
— Фынгмæ æвнал, мæ къона, лывзæ уазал кæны, — узæлгæ загъ- 
та хæдзары æхсин. Æмбæрста, кусæрттагæн цæхх куыд фæдарынц, 

Намыс 
167 
ахæм куыст кæй кæны, уый æмæ рахызт хъуыддаджы ныхасмæ. — 
Мæн æнамонд лæппуйы фæдыл хъæудзæн рахау-бахау кæнын. Мæ 
зæрдæ дыл тыхсы — чи дæм кæсдзæн ам? Æмæ дын ссардтон, хуыз- 
дæр зæгъæн нæй, ахæм бынат. Мæцæлæджы цад дын зæгъон, æмæ 
дзæнæт. Адæмы хæрзтæ уым цæрынц. Дæ уат — конд, дæ хæринаг — 
цæттæ. Рынчынæй дæ Хуыцау бахизæд, фæлæ дохтыртæ — дæ разы 
бон дæр, æхсæв дæр. Мæ армы цы уа, уымæй дæр цух нæ уыдзынæ... 
Къæсæрæй æрбакаст Хъасболат. 
— Мам, машинæ рæвдз у, Темыр нæм æнхъæлмæ кæсы. 
Зæронд ус базыдта йæ хуыцауы цæф. Базыдта, цæрдудæй йæ 
зындоны кæй æппарынц, уый. Арыд сыфтæрау бынтондæр æрбам- 
пылд. Йæ буар асалд, йæ дзых андзыг. Йæ халас æрфгуытæ цæф 
маргъы базыртау æрхаудтой цæстытыл æмæ сæ æрæмбæрзтой. Афтæ 
кæй рауад, уый йæм хорз фæкаст: нал уыны боны рухс, нал уыны 
йæ марæджы, цъындæй æнцондæр у сæрсæфæны хауын; æнцон ын 
уыд, йæ цæстытæ йын знаг кæй не ’рыхгæндзæн, уый дæр. Тама- 
рæйы дæр нæ фæндыд æфхæрд цæстыты уайдзæф уынын, нæ йæ 
хъуыд, кæйдæр уд йæ цæстыты куыд утæхсæн кæны, уымæ кæсын. 
Хæфс калмы дзыхмæ куы фæцæуы, уæд ма уый дæр сцъыс-цъыс 
кæны. Æнамонд усы нал уыд дзурыны бон. Æрæджиау базмæлыд 
æмæ сыстад. Æнхъæл куыд нæ уыд, афтæ йæ мæллæг уæрджытыл 
слæууыд фидарæй. Сынтæджы гоппæй райста йæ халат. 
— Дæ дзаумæттæ итувæрдæй цæттæ сты, — дынджыр хызынмæ 
амоны хæдзары хицау æмæ цин кæны, ус æнцонæй, æнæ хъаугъайæ 
кæй сразы ис, уый тыххæй. 
Къæсæрæй рахызтысты уæрæх кæртмæ. Тамарæйæн йæ хъæлæс 
фæхъæбæрдæр æмæ загъта: 
— Фæндараст у, мæ къона, дзæбæхæй сæмбæл дæ рухс бынатыл, 
рох нæ уыдзынæ махæй. 
Ус йæ цæстæй ракаст. Уыди хур бон. Арв æм фæкаст хæрз 
ныллæг. Йæ астæу хур зынди Ногбоны артау, стыр, хауди дзы стъæл- 
фæнтæ, цыди йæ гуыр-гуыр, фæлæ диссаг — тафс дзы нæй. Зæхх 
къæхты бын тасы, уæфстыл æндæдзы æмæ фæндаг къæсæрæй дуар- 
мæ ныддаргъ. Ус уыны: мæнæ ам уыдис йæ къона, йæ кæрт, ныр 
уый у кæйдæр, йæ зæхх — зынаргъ дурæй астæрд. Ам-иу къулрæбын 
хурмæ тавта йæ фæллад уæнгтæ, мысыд йæ цины бонтæ. Ныр дзы 
нал ис хурбадæн, йæ аууонæй йæ æрнуæрста галуаны мæсыг. Зæрдæ 
суынгæг и, стæй æруæззау, ныртæккæ йæ ауындзæнтæ æртондзысты. 
«Сыджыт дæ бахæрæд, цы зæрдæ дæ», — йæхинымæр загъта ус. 
Фынæй адæймагыл пъæззы куы ныббады, уæд æм фæхъæуы кæнæ 
сдзурын, кæнæ бавналын. Ус феуæгъд къуырма æндзыгæй. Фæлæ 
цудынæй фæтарст æмæ йæ рахиз къух хæрдмæ феппæрста, цыма 
бæласы къабазау хуры тыныл фæхæцынмæ хъавыд, афтæ. Фæлæ 
хуры тын разынд мæнгæфсон быцæу. 

168 
Джыккайты Шамил 
— Хур, ды — ме ’вдисæн...Чи цы кæны, уый — йæхицæн, — 
сыгъдæг хъæлæсæй сирвæзт усы улæфт. 
Тамарæ тындзыдта, æмæ уыцы ныхас кæд йæ хъустыл ауад, 
уæддæр йæ хъусы нæ бахызт. Нæ федта, усы цæстытæй судзаг сыгтæ 
куыд æрхауд, уый дæр. 
Зæронд ус бадзой-дзой кодта æмæ Тамарæйы къухты йæ уд 
систа. 
Уæддæр æй аластой. Бавæрдта йæ аудæн хæдзар. 
Сыджыт рохуат у. Ус уыди, нæ уыди, Тамарæйæ уый дæр ферох 
ис. Лæууыд æрмæст йæ мойы зæрдыл. Йæ цæстытыл уад æвирхъау 
мæлæт æмæ-иу мæллæг хъæлæсæй дзырдта: 
— Мæ зæрдæйы ныххауд йæ тæригъæд. Уый нæ æвыд нæ ныу- 
уадздзæн, æвыд... 
— Ныр та сæнттæ цæгъдыс? — фæзылд æм йæ удыхай. — Æнцад 
ныссæй дæ хуыссæны. Маст исынмæ Мæрдтæй ничима раздæхт. 
Тамарæ зыдта, цы дзуры æмæ цы кæны, уый. Æцæгдæр, Мæрд- 
тæй раздæхæн нæй, ахæстонæй ис. Афæдзы фæстæ мад Азырбегæн 
ныззылдта кады куывд. Йæ галуан — Нарты стыр куывддон хæдзар, 
йæ кæрт — Зилахар. Уыдон фаг нæ разындысты. Куывд уыдис ресто- 
ран «Сæрмæт»-ы, уым дæр хуынд адæм бадтысты æнгом бадтæй. 
Тамарæ уыцы бон йæ фыртæн балæвар кодта ног мерседес. 
* * * 
Иу сæрдыгон æхсæв бахостæуыд Тамарæты дуар. Æхсин ракаст 
йæхæдæг. Кулдуары раз сæргуыбырæй лæууынц дыууæ лæппуйы — 
Азырбеджы хæлæрттæ. Сæ фæстæ — машинæ, йæ дуæрттæ — гом. 
Лæууыну æмырæй, тæфæрфæс кæнынц. Ныссæххæтт кодта мады 
зæрдæ. Йæхи баппæрста машинæмæ. «Мæ хъæбул!» — иу цъæхахст 
фæласта æмæ мардыл ныддæлгом. 
Лæппутæм чидæр фæхабар кодта телефонæй. Азырбег рацæйцыд 
Куырттаты комæй. Иу фыдран æрлæууыд йæхи найынмæ. Расыг 
уыд, æмæ йæ дон фæласта, фæхоста йæ дынджыр дуртыл. Фæдисы 
йæм ацыдысты, ссардтой йын йæ мард æмæ йæ æрластой йæхи хæд- 
тулгæйы. 
Хъæздыг адæм фидар вæййынц. Зынтæн фæразынц, мастæн 
быхсынц. Ацæут горæты уынгты. Сауты нæ фендзыстут хæрзконд 
æмæ хæрзхаст адæймаг. Саутæ дарынц мæгуыртæ, цардæфхæрд 
мæллæг адæм, цыма зиантæ æрмæст уыдоныл цæуы, афтæ. 
Нæ фæцудыдта хъайтар сылгоймаг. Йæхиуыл хæцыд. Фæкуыд- 
та æмырæй, хъæр дзы нæ райхъуыст. Дыууиссæдз боны фæцыди 
сауты, стæй сæ систа. Фыдгулты фæндиагæй тарст æмæ сæ фыдæнæн 
цыди сæрыстырæй, хæрзарæзт æмæ цардхуызæй. Арæхст, æмæ йæ 
хъуыддæгтæ цыдысты æнтыстджынæй. 

Намыс 
169 
Фыдбылыз налат у, нæй йын иргъæвæн. Иугæр дæм сагъуыд, 
уæд дзы нал и хи бахизæн. Иу æхсæв та æрбахостой Тамарæйы 
дуар: фæдис, дæ минимаркет судзы. Фæдисы ацыд хъайтар сылгой- 
маг. Фæлæ арт рæвдздæр у, нæй йын баййафæн. Цъыбыртты сыгъд 
бакодта агъуыст. Бабын йæ исбон. Мулк ницы у, дымгæ йæ æрхæссы 
æмæ дымды фæуæд. Тамарæйы зиан стырдæр æмæ æвирхъаудæр у. 
Арты басыгъд йæ хъæбул Хъасболат. Мад уый куы базыдта, уæд 
фæлæбурдта йæ дзыккутæм, бындзыгтæ дзы æррæдывта, цæсгом æры- 
стыгъта. Зынг сирвæзт, нал ын ис уромæн, дон ыл калынц, фæлæ 
йын ницы ахъаз у. Тамарæ йæхи æппары цæхæрмæ, йæхи тоны 
адæмы къухтæй. Арвæн иргъæвæн ис, уымæн нал уыд иргъæвæн. 
Дарæс ныппыскъуылтæ, цæнгтæ сцъæхтæ сты, уæддæр бырсы арты 
хъæлæсмæ. Бирæ фæхæцыдысты хъæбысæй, стæй йæ тых басаст, йæ 
уæрджытæ ма иу хост æркодта æмæ сыл æрхауд. 
Нæ бафæрæзта Тамарæ дыккаг цæфæн. Фæцудыдта, æрхауд 
нæрæмон сылгоймаг. Асаст, ацъæл и ус. Дзурæгмæ нал дзуры, ху- 
дæгмæ нал худы. Йæ бонтæ тоны дуарæхгæдæй. Йæхи хурхбæстытæ 
кæны. Йæ дзыккутæ тоны æмæ сæ йæ цæнгтыл тухы. Йæ цъæх 
цæстыты мигъ ныббадт, сæ цæхæр æрмынæг, зынынц фæныкхуы- 
зæй, фæлæ сæ сыг нал тæдзы. Хъыг йæ хъуыры къуыбарæй лæууы, 
æмæ йæ хъарæг хъуысы хъæрзынау. Нал уыны арвы рухс, йæхи 
уыны, цыма йæ цæрдудæй зæппадзы бавæрдтой, афтæ. 
Хæдзар ын мæстад кæны. Фæлмæн хуыссæн æм кæсы уымæл 
æмæ сындзджын лыстæн. Бады къæлæтджыны, йæхи бæзджынты 
тухы, уæддæр ын ихæн у, афтæмæй рæдзæ-мæдзæ кæны. Хатгай йæ 
буар баризы, фестъæлфы, цыма йыл калм фæхæцыд, уыйау. Уæд йæ 
ныхас сыхъуысы уæрмæй дзурæгау: 
— Уыцы лæг, мæрдфынæй бадæ? Æддæмæ акæс, чидæр нæм 
хойы. 
Лæг дзы сфæлмæцыд æмæ фæзæгъы: 
— Æрсабыр у, ничи нæм хойы, дæлæ сывæллæттæ уыиджы пур- 
тийæ хъазынц, æндæр. 
Нæ сабыр кæны ус. Æхсæв дæр йæ уаты фесхъиуы æмæ та лæ- 
джы баййары: 
— Кæм дæ, мауал рабадай, акæс, чидæр нæм дуæрттæ сæтты. 
— Ныууадз мæ, дæ хуыздæры федтай, — сбустæ йыл кæны лæг. — 
Кæд дымгæ у, æндæр уынгты змæлæг нæй. Нæ хæдзар ингæн у, 
мæрдон æнцой дзы ныббадт, уæд дзы дæ хъусты дзæнгæрджытæ чи 
цæгъды? Ныууадз мæ, мæхицæн мæ уд æрдуйыл хæцы, æгъгъæд 
мын уæд. 
Иу изæр лæг кæдæмдæр ауад. Тамарæ та бады йæ къæлæтджы- 
ны, рæдзæ-мæдзæ кæны, хатгай гæзæмæ райхъуысы, йæхимидæг 
куыд марой кæны, уый. Уæд чидæр дуар æрбахоста. Усы буар ихæн- 
риз бакодта. Ацы гæнахмæ бындз куы нæ тæхы, уæд æхгæд дуæрт- 

170 
Джыккайты Шамил 
тыл чи ’рбахызт? Æваст йæ разы æрбалæууыд хæрзарæзт чызг. Ус 
æм æдзынæг кæсы, галхæфсау йæ цæстытæ ныхъхъоппæг ласта, дзу- 
рын нæ фæразы. 
— Цы ныджджих дæ, нæ мæ зоныс æви? — фæрсы йæ чызг. 
Тамарæ нæ зоны, цы зæгъа, уый, нæ зоны, тæрсгæ кæна æви 
дис, уый дæр. 
Чызг бандон æрбайста æмæ æрбадт тыхст усы раз. Уыдис ыл 
рæсугъд дарæс, йæ уæллаг — сырх зæлдагæй, йæ дæллаг — æнгом сау 
хъуымацæй. Аив дзаума нывыл æвдыста хæрзконд уæнгты. Чызгæн 
йæ цæсгом — фæлурс, фæлæ ирд, æмæ дзы зынди хæлар ахаст. Уæд- 
дæр дзы усы зæрдæ нæ фæрухсдæр. 
— Цæй, куыдтæ цæрыс, Тамарæ-рæсугъд? Истæмæй тыхсыс? 
Уæд дæм фæкæсон. Зæгъ, æфсæрмы ма кæн, сыхаг ма хуыздæр 
цæмæн хъæуы, — фæлмæн хъæлæсæй фæрсынтыл схæцыди чызг. 
— Чи дæ? — ризгæ хъæлæсæй сдзырдта Тамарæ, стæй йæ ныхас 
фæфидардæр: — Ныууадз мæ, зæд дæ, хæйрæг дæ, уæддæр. 
— Цытæ дзурыс, Тамарæ-джан? Æз Заремæ дæн. Æрымыс мæ. 
Дæ фырт ахæстонмæ кæй тыххæй бахауд, уый. 
Тамарæ хъæр кæнынмæ хъавыд, фæлæ æвзаг йæ коммæ нæ бакаст. 
Ацы сахат йæхи æнкъардта, бындз къуымæлы куыд ныххауа, афтæ. 
— Тæригъæд дын кæнын, мæ къона, — ноджы фæлмæндæрæй 
ауагъта йæ ныхас Заремæ. — Хъæбулы мастæн арс дæр нæ фæразы, 
уæд дæуæн цæй уды фидар ис. Азырбег зæды къалиу уыд, йæ мамæйы 
хур. Дис дæм нæ кæсы, куыд æнамонд сæфт фæкодта, уый? Йæхи 
надта æмæ йæ дон фæласта. Уырны дæ ахæм хабар? Ды, хæйрæджы 
дымæгыл цал хъуыны ис, уый куы зоныс, уæд ныр дæ зонд фæцыд? 
Ус йæ къæлæтджыны зына-нæзына базмæлыд, стæй æмбæрзæны 
æрныгъуылд йæ къубалмæ. 
— Æрбакæс-ма, куыд рæсугъд дæн, уымæ. Дæ фырт та, нозт 
æмæ чызг кæм зыдта, уырдæм фæндаг нæ фарста. Ногæй та мæм йæ 
зæрдæ бахъазыд. Дæхицæй йæ нæ зоныс, фыццаг уал аназын 
фæхъæуы. Йæ сæры бацыд. Цы, зæгъыс? Арахъ дæр æмæ æрра 
зонд дæр. Сæр хох нæу. Разылд. Æмæ дæ уарзон бæббу былæй ас- 
хъиудта. Дон æй скъæфта, дуртыл æй хоста, малты йæ æууæрста. 
Уый диссаг уыд, ды дæр ма мемæ куы фæуыдаис. Ехх, Тамарæ- 
джан, замманайы сахъгуырд бабын. Фæлтау æй ахæстоны куы уагъ- 
таис, ныр дæр ма цæрид. 
Тамарæйы риуыл мард калм ныццавтой. 
— Цæй, цы дын æй æмбæхсон, — дзуры та чызг, — былæй йæ æз 
фесхуыстон. Дæ зæрдæ мыл ма худæд. Сæрниз дын нал у, æмæ 
хъуамæ мæнæй бузныг уай. 
Тамарæ нæ зоны, хъал у æви фыдфынтæ уыны. Йæ сурхид акалд, 
йæ уæнгтæ бынтондæр æрызгъæлдысты. Калм ыл æртыхст, æмæ йæ 
бон змæлын нæу, быхсы знаджы ныхæстæ. 

Намыс 
171 
— Уæдæ кæмæй бузныг уыдтæ дæ бынты сыгъд? Æвæдза, цæй 
рæсугъд сыгъдысты! Туг нæ тайы, уый хъуыстон, фæлæ, афтæ хорз 
судзы, уый нæ зыдтон. Дæ дуканитыл бензин калын нæ хъуыд. Адæ- 
мы тугæй сæ былтæй калдысты. Раст дын куы зæгъон, уæд æз æр- 
мæст уыдонмæ хъавыдтæн. Хъасболат арты йæхи æппардзæн, уый 
æнхъæл нæ уыдтæн. Рухсаг уæд. 
Ницы ис, адæймаг знаджы раз æнæбон куы уа, уымæй стырдæр 
хъизæмар. Тамарæ йæ разы уыдта сылгоймаг нæ, фæлæ мæлæт, йæ 
къухы — марæн кард, йæ цæстыкъуырфыты — хъысмæты тæрхон. 
Усæн йæ хуыз фæцыд, бакæс æм, уæд — фыдфыны фæллад. Афтæ 
æрæмпылд, æмæ уæргъуыны йас нал уыд. Иу афон йæ сæры цыдæр 
хъуыды ферттывта, цыдæр ныфс дзы тых бауагъта, æмæ тыхулæф- 
тæй сдзырдта: 
— Темыр, мæнæ, мæнæ... 
— Ныууадз, Томæ, Темырæй сæрибар дæ, уый ныр фæцæуы 
æндæр уарзоны фæдыл. Кæдæм, уый зоныс? Тъæпæн хъæумæ. 
— Амар... Амар мæн дæр... 
— Цытæ дзурыс. Цæр дæ уды дзæбæхæн. Мæнæй рох нæ уыдзы- 
нæ. Тыхст дæ, æмæ дæ рæвдаудзынæн. Ныр дæ куыд аирхæфстон, 
афтæ. Ныр уал цæуын. Хæрзфынтæ фен. 
Чызг сыстад, æмæ йыл Тамарæйы цæст нал æрхæцыд. 
Уыцы сахат уатмæ æрбахызт æхсины мой. 
— Дæ сæр хой, нæ ус, дæ сæр, — ацы хатт хъæбæр хъæлæсæй 
загъта лæг. — Темыр нын бабын и. Дысон ын чидæр сæ къæсæрыл йæ 
сæр ныххафта. Стыр ардуанæй йын йæ тыл ныппæрстой, йæ тыл. 
Зæгъынц, удмидæг ис, фæлæ дзурынæн нæу. Арв ныл хауы, арв. 
Тамарæ цыдæр зæгъынмæ хъавыд, фæлæ йæ улæфт йæ хъуыры 
фæбадт, — чидæр та дуар ныххоста. 
2005 азы август 

ФЫДЛÆГЫЛ ФЫДБОН КÆНЫ 
Рагои хабар* 
Исбон фыдбылыз у, кæй нæ халы, ахæм нæй. Саси фосы игæр- 
тæ куыд хæры, афтæ исбон гыццылгай æвдæрзы адæймагæн йæ зонд 
æмæ йæ зæрдæ. Лæг лæмæгъ у, исбон цы тых æмæ цинтæ дæтты, 
уыдонæй йæхи нæ хизы, уыдон свæййынц тæссаг низ, æмæ йын 
ничи фæразы, никæй бон у йæ ныхмæ лæууын. Хъæздыг тыхджын 
æмæ бонджын у, чи йæ иæ уарзы, уый дæр ын лæгъстæмæ табу 
кæны, афтæмæй йæ дзырд кæрды, йæ хъуыддаг тулы, ис ын кад æмæ 
рад. Ахæм уавæрты лæг хъал кæны, свæййы къæйных, зынæрвæсон 
æмæ тыхгæнæг. 
Сослан тыхлæг уыд, фæуæлахиз ерысты, йæхимæ домбай фæ- 
каст æмæ ацыд тыхагур. Алчидæр зоны: тыхагур тыхыл æмбæлы. 
Батрадзæй уæздандæр æмæ намысджындæр лæг арвы бын нæ сæв- 
зæрд. Фæлæ уый дæр нæ бафæрæзта йæ кад хæссын. Зæдтæ æмæ 
Нарты æфхæрынæй æфсис нал зыдта, куы фелгъæд ис уымæй, уæд 
та Хуыцауимæ сфæнд кодта хæцын. 
Ручъы Томайтæ уыдысты бонджын мыггаг. Æххæст уыдысты 
курдиат æмæ æхсарæй дæр. Созырыхъо ахæм фæндырдзæгъдæг уыд, 
æмæ йæм æрыхъуыстаиккой Сырдон æмæ Ацæмæз дæр. Йæхæдæг 
таурæгъты герой у. Æмбисондæн баззад Мæхæмæты æхсар. Йæ кар- 
ды дзæхст уыдис арвы цæф, уый фыдæвзарæн кодта гуырдзыйы æл- 
дæрттæн æмæ æрцджын хъазахъæн. Мыггаг тыхгæнæг уыд, фæлæ 
æгъдауыл дæр хæцыд. Иуахæмы та лæгæвзæрстæй араст кодтой Ер- 
манмæ хъæу хæссынмæ. Хосгæрдæн уыд æмæ куыстхъом адæм куыс- 
той уыгæрдæнты. Зæронды зонд уынаг у. Ацæргæ ус кæсы æмæ 
уыны: æрбацæуынц тыхгæнджытæ, æрбаввахс вæййынц Æхсæйнаг 
хъæумæ. Фенæг сылгоймаг дурыны арахъ акодта æмæ сæ размæ 
фæци донисæнмæ. Йæхи æвдисы, цыма донгарз суадонмæ дары, афтæ. 
Фыдбылызы бæлццæттæ æнтæф боны куыннæ сдойны сты. Сæ раз- 
дзæуæг уæлбæхæй дзуры: 
— Хорз ус, дон нын авæр, ма йæ бавгъау кæн. 
— Хæлар дын уæд, мæ къона, — загъта сылгоймаг æмæ æнæзи- 
вæгæй лæгмæ слæвæрдта дурын. 
* Фсхъуыстон æй Плиты Бстърсйæ. 

Намыс 
173 
Фæлмæцыд лæг донгарзыл схæцыд æмæ йæ зыдæй йæ дзыхмæ 
фæкъул кодта. Лæг фæгуызавæ ис, æмырæй ныккæрзыдта, йæ сæр 
гæзæмæ батылдта æмæ загъта: 
— Дæ бæркад бирæ уæд, нæ мады хай. — Стæронтыл йæ цæст 
ахаста æмæ сæм дзуры: — Уæ бæхтæ разилут фæстæмæ. Хуыцау ма 
сразы уæд ацы хæйрæгæй, сæ хойрагæй фæхъæстæ дæн, ам нын нал 
ис тæлæт кæнæн. 
Раздæхта йæ бæх, иннæтæ — йæ фæдыл. Уæд фидар уыд æгъ- 
дау, тыхджын уыд хоры фарн. Фæлæ тых æмæ исбон дæр сæ кæнон 
нæ уадзынц, халынц сæ амæттаджы, тæрынц æй сæфтмæ. Фыдуаг 
мыггаг сси æгæнон, бафтыд фыдвæндагыл æмæ кодта тыхæвзарæн. 
Фæрныг бæстæ уыд Дзомагъгом, йæ зæхх — æлутон, йæ алы 
къуыпп — зæдбадæн. Атынæджы къуыппæй фæлгæсыс, уæд дæм зын- 
дзæн, цыма дуне ацы зылды бацыд, афтæ. Йæ къуырфытæ — хуым- 
тæ, йæ фæхстæ — уыгæрдæнтæ, йæ бæрзæндтæ — сæрвæт. Хæхты 
сæргъы лæууы Бурсамдзели, иæ урс ныхæй рæдзæгъды рухс æмæ 
фыдазарæй хизы комы фарн. Йæ быны — комы хицæн фадыг, Со- 
михгом. Ахæм ном цæмæн хæссы, уый æрмæст æхсæрдзæнтæ æмæ 
хæхтæ зонынц, фæлæ æхсæрдзæнтæ нæ хъæр кæнынц сæ сусæгтæ, 
хæхтæ нæ гом кæнынц сæ риуты гуыдыртæ. Фæлæ ис таурæгъ, уый 
йæ зæрдыл дары æппæт дæр, уый нын мысы фыдæлты цард, хæссы 
нын æмбисæндтæ. 
Ичъынайы бын гæзæмæ зынынц систы хæлддзæгтæ. Зынынц 
æрхæндæгæй, сæ дуртæ дарынц сырх хъуына, цыма туджы пырхæн- 
тæй нырхæмтæ сты, афтæ. Уый у хъæууат. Лæууы рох уæлмæрдтау 
æдзæм-æгомыгæй, хæлд къултæ — мæрдон цыртдзæвæнтæ. Ам ра- 
джы кæддæр цардис иу хæдзар Кобектæй. Куырыхон зæронд лæгæн 
уыдис авд фырты, сæрæн, нæртон гуырдтæ. Кæцæй æрхаудтой ар- 
дæм, уый ничиуал зоны. Æрæнцадысты нæудзар æрнæгыл, сæ тых 
амыдта, сæ бон уыд, комæй уæзæгмæ хастой дойнаг дур æмæ дæрд- 
тыл ныззылдтой галуантæ. Куыстой æмæ куывтой, цард сыл хæцыд 
æмæ сæм касти боны фарн. 
Хор кæм зайы, уым рæзы сындз дæр. Хъæздыгæн йæ куыдз дæр 
хъæхъхъаг æмæ хæцаг вæййы. Томайтæй рацыд иу фыдлæг, йæ ном 
— Бызæ. Нæрæмон лæгæн йæ зонд — фисынмæ, йæ митæ — галиу; 
нæ йæ урæдтой нæдæр æгъдау, нæдæр æфсарм. Адæймаг сырдæй 
уæлдай нæу, иугæр фæтугдзых, уæд ын нал вæййы æфсис. Бызæ йæ 
хъалбон калдта, мыггаджы кæстæрты сайдта йæ фæдыл, цыди стæры 
Гуырдзыстонмæ, скъæфта уацайрæгтæ, хаста сæ Кæсæг æмæ Дзæ- 
рæхмæ, уым сæ ивта бæхтæ æмæ хæзнатыл. Цас дзагдæр кодта йæ 
хæдзар, уыйас ыл фылдæр æфтыди зыд æмæ кæрæф. Афтæмæй æры- 
мысыд Кобекты бастигъын. 
Уыди фæсатынæг. Кобекты фæсивæд хос карстой Фæлмæн рагъы 
бын. Уыцы афон сæм бахъавыд Бызæ æмæ балæууыд Кобекты уæзæ- 

174 
Джыккайты Шамил 
гыл. Уæлхъæу балбирæгътæ фæлæбурдтой хъомтæм æмæ сæ ратым- 
был кодтой сæ разæй. Азылдысты хæдзæртты къуымты æмæ ассыв- 
той, дзаумайы хорзæй сæ къух цæуыл фæхæст, уый. Бынаты уыдис 
æрмæст куырм зæронд лæг æмæ уайсадæг чындз. Чындз авдæны 
сывæллонæн дзидзи дардта, зæронд лæг бадт дæлбазыр æмæ йæхи- 
нымæр зарыд, йæхи ирхæфста. Фос æмæ бæхты къæхты хъæр йæ 
хъустыл ауад, бамбæрста хъуыддаг æмæ схæцыд йæ сæрыл. 
— Чи стут, чи? — фæрсы Кобекты зæронд. 
— Æз дæн Томайты Бызæ, мæ мад, мæ фыдыстæн, — сæрысты- 
рæй загъта хъал тыхгæнæг. 
— Дæ амонд бахæр, Бызæ, дæ амонд! Къодахыл бадгæ мæ æрæй- 
йæфтай, æндæр дын æз дæ быз-быз ссæуын кæнин. 
Бызæ хъæбæр ехсæй йæ бæхы ныццæлхъытæ ласта, зæрондмæ 
фæстæмæ дæр нæ фæкаст. 
Хæдзар куы хастой, уæд чындз хъыримаг къулæй раскъæфта 
æмæ йæ хицауы хуыссæны нымæты бын атъыста, авдæн хуыссæны 
раз авæрдта, йæхæдæг фæсагæны амбæхст. 
Ныр лæг дзуры: 
— Чындз, ды дæр хасты фæдæ? Тагъд, лæппутæм фæфæдис кæн. 
Чындз йæ разы æрбалæууыд æмæ йæм топп дæтты. Лæг хæцæн- 
гарзыл куы фæхæст, уæд бацин кодта. 
— Мæ уд дæ фæхъхъау фæуæд. Æз æй фæндагмæ сараздзынæн, 
ды мæ фæстæ слæуу æмæ мын йæ кæсæны акæс. 
Лæг хæтæл сисыл æруагъта, чындз кæсæны кæсы æмæ хъавы 
барджытæм. Зæронд хъайтар мæнгвæдæг сæргъæвта, гæрах фæцыд 
æмæ комы нæргæ ацыд. Барджытæй иу фæхъил, бæхæй расхъиудта, 
Галвæндагыл йæ тыбыртæ бацагъта æмæ дæргъæй баззади. Лæг йæ 
куырм цæстытæй скасти чындзмæ. Уайсадæг сылгоймаг ын къухты 
ныдзæвдæй бамбарын кодта, æхст кæй фæрæстмæ ис, уый. 
— Табу Хуыцауæн, — загъта лæг. — Фос дæ сæры бæсты фæцæ- 
уæнт. Сывæллон цы фæци, бирæгъты хасты ма фæуæд? 
Саби æвыд у, уый йæ куы бауырныдта, уæд йæ зæрдæ фæсабыр 
æмæ æхсызгонæй сулæфыд. 
Топпы хъæр фехъуыст лæппутæм, фæдисы рацыдысты. Дзырдхъæ- 
дыл коммæ æргæпп ластой фистæгæй æмæ сæ размæ фесты Тотырдо- 
ны. Дыууæ ма дзы афæлдæхтой, иннæтæ аирвæзтысты топпадзагъ- 
дæй. Кобектæ сæ фос байстой æмæ йæ раздæхтой Сомихы æрнæгмæ. 
Тыхгæнæджы мардæн фиддон нæй. Уæддæр Томайтæ сæ туг 
агуырдтой, æргом сæ ныфс ницæмæй хастой, фæлæ хъыззы-хъыззы 
кодтой, сусæгæй фыдбылызтæ арæзтой æмæ Кобекты нæ уагътой 
æдыхст-æвыдæй цæрын. Уæздан мыггаг фæлмæцыд æгад митæй. Сæ 
зæронд фыды куы бавæрдтой, уæд сыстадысты сæ уæзæгæй, ныу- 
уагътой Сомихгом, аивтой сæ цæрæнуат. Сæ сæр кæдæм фесæфтой, 
уый ничи зоны абон дæр. 

Намыс 
175 
Бирæгъ йæ кæнон зæнгыл нæ уадзы. Æниу цæрæгойтæ æмæ 
адæймагмæ ис иу хицæндзинад. Цæрæгой æфсæстæй-вæййы сабыр 
æмæ æдас, адæймаг та — знæт æмæ тæссаг. Адæймагыл зыд куы 
бафты, уæд йæ туг æрра кæны, йæ зонд — рог æмæ æгæнон. 
Урсдзуары Дзиццойтæй царди иу мæгуыр лæг — Бардзин. Уагъы- 
лы дидинæг куы рафтауы, уæд вæййы дыууæ хорастæу. Бардзин 
Нары балхæдта хор — иу бæхуаргъ. Бæхыл уаргъ сæвæрдта, ида- 
дзæй йæ ласы æмæ Ручъы æфцæгыл æрхызт Мидæггаг Рукъмæ. Бызæ 
йæм кæсы æмæ бæхыл йæ цæст æрæвæрдта. Гъай мын æвæлмон 
фæллой, — загъта йæхицæн æмæ рацыд бæлццоны размæ. Идоны 
рохтыл æрхæцыд æмæ загъта: 
— Мæ уæзгуытыл цæуыс, æмæ дын илцæн исын дæ бæх. 
— Дæ хуыцаумæ скæс, ма бакæн ахæм хæрам, — дзуры фæллад 
фæндаггон. 
Бызæ лæджы иуварс асхуыста æмæ рохтыл рахæцыд. Лæг йæ 
зонгуытыл æрлæууыд æмæ лæгъстæ кæны: 
— Дæ мад, дæ фыды хатырæй, уаргъ мын уæддæр ратт, мæ 
сывæллæттæ сыдæй амæлдзысты, сæ тæригъæды ма бацу. 
— Хæрæг, æмæ бæхæн хор нæ хъæуы?! — мæсты хъæр ыл фæласта 
Бызæ. 
Цы бакодтаид мæгуыр бæлццон хотыхджын æлдарæн? Фæнда- 
джы фæйнæфарс — йæ хъæу, астæуæй — йæ мæсыг, йæ чъырын 
гæнах, уым хæстæввонгæй бадынц йæ хъузæттæ, йæ фæдисонтæ. 
Йæ уæнгтæ æрызгъæлдысты, йæ тых асаст æмæ æнæбары суагъта 
бæхы рохтæ. Æнæбон маст удхор у. Лæг исдуг алæууыд сæргуыбы- 
рæй, æрхуымæй акаст йæ дарæджы фæстæ, йæ цæссыгтæ тыхамæлт- 
тæй нынныхъуырдта, стæй араст дæлæмæ хъæбæр фæндагыл. Йæ 
къæхтæ дуртыл къуырдта, афтæмæй ныххæццæ Дзуарыбынмæ. Хис- 
ты дзуары æрлæууыд стыр тæрсы бын. Йæ цæнгтæ хæрдмæ систа, 
арвмæ скаст æмæ скуывта: 
— Хисты дзуар, табу дæ сыгъдæгдзинадæн. Фарны дзуар дæ 
æмæ мын рæстæвзарæг фæу. Ма батайæд фыдгæнæгæн мæ тæри- 
гъæд. Йæ раны йæ цы баййафон, уыцы амонд мын дæ цæст бауар- 
зæд, табу дæхицæн, Хисты дзуар. 
Уæдæй фæстæмæ Дзиццойы-фырт йæ хъус дары йæ бафхæрæг- 
мæ. Æртæ къуырийы рацыдаид, афтæ Бызæ бæхыл фæцæуы Дзауы 
коммæ. Бардзин йæ размæ рацыд æмæ йæм хаты: 
— Томайы-фырт, ницы дæ дарын, мæ бæх мын ратт. 
— Хæрæг, æмæ йыл æз æвзæр фидауын?! — йæ мастыл ын цæхх 
æркодта мæгуыр лæгæн. 
— Уæдæ ацу. Дæлæмæ йыл фидауыс, кæд ма йыл фæстæмæ дæр 
фидауай, уæд мæ мадæн фыртæн нæ райгуырдтæн. 
Æрдумæ дæр не ’рдардта хъал лæг мæгуыры æртхъирæн. Фы- 
дæнæн æркъæрццытæ ласта бæхы æмæ асхуыста кæмтты дæлæмæ. 

176 
Джыккайты Шамил 
Бамбæрста Бардзин, тыхы раз дзырд æдых кæй у, уый. Бам- 
бæрста, ном æмæ рæстдзинад хъахъхъæнынæн æндæр хотых кæй 
хъæуы, уый дæр. Æмæ райста хæцæнгарз. Бæгъиаты бын фæндаг- 
гæрон æрцахста рæсæнуат, знаджы раз бабадт, æнхъæлмæ кæсы. 
Бон ахицæн, фæндагыл зынæг нæй. Ирвæздзæн мын, зæгъгæ, тых- 
сы Бардзин. Йæ хъус фæндагыл авæры, фæлæ стыр доны хъæрæй 
ницы хъуысы. Мæй бæргæ кæсы, кæд къахыр у, уæддæр, фæлæ арв 
хъулæттæ кæны, æмæ рæстæгæй-рæстæгмæ фæаууон вæййы. Хуыс- 
сæг ыл пъæззыйау бадынмæ хъавы, фæлæ йæ æмгæрон нæ уадзы, 
йæ цæсгомыл къадайæ скалы уазал дон æмæ йæ фæллад æрæхсы, йæ 
хуыссæг алидзы. Бон æрбацъæх, хъæды базмæлыдысты мæргътæ, 
сæ уасын цæуы, фæлæ сæ зарын нæ хъары цуаноны зæрдæмæ, — 
уый хъæуы æндæр уынæр. Æмæ йæм хæстæгæй æрбайхъуыст къæх- 
ты хъæр. Лæг æхсызгонæй сулæфыд, сыстад йæ бынатæй, йæ тыхтæ 
æрбатымбылтæ кодта æмæ слæууыд кардæлвæстæй. 
Тигъæй æрбазынд гал, йæ фæстæ барæг. Бардзин исдуг фæджи- 
хау, стæй бамбæрста хъуыддаг. Аууонæй расæррæтт ласта лæппуйау, 
рацахста бæхы рохтæ. 
— Æрхиз бæхæй, куыдзы гуыбынæй чи рацыди, уый! 
Нæ фæтарст хæтæг барæг. Фæцарæхст æмæ ехс бæрзонд фæхас- 
та. Бардзин рохтæ феуæгъд кодта æмæ фæлæбурдта лæгмæ, роныл 
фæхæст фидар къухæй æмæ барæджы бынмæ æрриуыгъта. Абырæг 
саргъыл фæцудыдта. Бардзин æй тыхджындæр æртъæппытæ ласта, 
æмæ бæхджын фæзæбул и. Ног схуыстæй Бызæйæн йæ сæр фæбын- 
мæ, фаллаг къах хæрдмæ фæхъил, иннæ æгъдæнцойы сагъдæй аз- 
зад. Бæх ныццух-мухтæ кодта, фæлæ фæфидар æмæ лæууы. Бар- 
дзин йæ фыдгулы ратыдта саргъæй, йæ быны йæ æрæфсæрста æмæ 
йын хъамайы фистонæй йæ сæр хойы. 
Нæ сæтты фæлтæрд тыхæвзар. Дамбаца фæсрон тъыст уыди æмæ 
йæ къухы нал æфты, æхсаргардæн сласæн нал и, фæлæ хъамайыл 
фæхæст. Бардзин æй йæ быны æууæрды, фæлæ хъама йæ цæстыты 
куы ферттывта, уæд æм æвиппайды февзæрд тæссаг хъуыды: «^Мар- 
дзæн мæ ацы куыдз!» Дарддæр цы архайдта, уый нал иртæста. Йæхи 
æрæмбæрста æрмæст, знаджы риуæй йæ хъама куы сцæйласта, уæд. 
Гал фалдæр хызти. Бардзин бæхы рохтыл рахæцыд, галы рас- 
къæрдта æмæ сфардæг Урсдзуармæ. Галы аргæвста, æмæ хъæу фæ- 
бадтысты нæртон куывды... 
2005 азы 17 сентябрь 

ЦЪЫПЫ ДЗУАР 
Ирои хабар 
Джинаты дон æмæ Захъайы дон кæм баиу вæййынц, уым уыдис 
Цъыпы дзуар. Кувæндон уыдис хуссарварс, къæдзæхы ныхыл, къæм- 
быры бын. Дзомагъæй быдырмæ Бæхвæндагыл чи цыди, уыдон мæ 
арæх семæ кодтой Нармæ кæнæ Зæрæмæгмæ. Уыдон-иу уырдыгæй 
ацыдысты быдырмæ, æз та-иу аздæхтон бæх æмæ-иу изæрмæ æфцæ- 
гыл æрхызтæн нæхимæ. Фæндаг цыдис Цъыпы дзуары хæдрæзты. 
Байбын галайы уыд иконæ дæр, барæг (æвæццæгæн, Уастырджи) 
кæфхъуындары куыд мары, уыцы ныв. Ахæм ныв æндæр никуы 
федтон æмæ йæм æдзухдæр кастæн цымыдисæй, фæлæ, сабийы цы 
хъуыдытыл æфтыдта, уый ма кæй зæрдыл лæууы абон. 
Дзуары хъысмæт дæр адæймаджы уавæрау тæссонд у. Зæххыл 
æнусон ницы ис, æрдзæн йæхицæй уæлдай. Фидар нæу дзуары амонд 
дæр. Хъысмæт дзы хъазы хъулау, æмæ куы сах абады, куы та — цыг. 
Кæддæр Цъыпы дзуармæ куывды цыдысты Нар æмæ Джинат, код- 
той йын табу æмæ стыр нывæндтæ, хастой йын сыгъдæг æмæ æхцон 
кувинаг. Фæлæ фæстагмæ ферох, æндæр дзуæрттæ йæ сæ аууон ба- 
кодтой, æмæ дзæгъæлæй баззад. Транскам куы арæзтой, уæд ын фæн- 
даг айгæрстой йæ сæрты, къæдзæх ыл рафæлдæхтой, æмæ кувæндон 
фæбынæй, — нал зыны йæ ныв дæр, нал ис йæ кой дæр. Уыцы 
фæндагыл куы фæцæуын, уæд мæ зæрдæ суынгæг вæййы, фæлæ уый 
ницы ахъаз у рох дзуарæн дæр æмæ цардæн дæр. Фæндаг æнцой нæ 
зоны, дымгæйау нæ хæссы размæ йæ уæлныхты, кæдæм, — уый та 
ды базон. 
Цы ис, уымæн аргъ кæнын нæ зонæм. Цаиты Бетъре уыдис куы- 
рыхон лæг. Уыцы сабыр лæг уыдис зонд æмæ таурæгъты æнæбын 
цъай. Æдзух мын дзырдта: «Æрцу нæм, æмæ дын таурыхътæ фæкæ- 
нон». Абон-райсом фæкодтон, — нæ мæ равдæлд. Æнхъæл вæййæм, 
æмæ лæт æнустæм цæрдзæн. Æмæ дон змисы куыд сæфы, афтæ сы- 
джыт йæхимæ исы зонды хæзнатæ. Уæддæр, Хуыцау хорз, æмæ дзы 
мæ зæрдыл бадардтон цыдæр хабæрттæ. 
Иу бæрæгбоны та Нар куывды бацыдысты Цъыпы дзуармæ (Бетъре 
йæ афтæ дзырдта). Бадынц, гаджидæуттæ уадзынц, сæ ном арынц 
нæ хохы зæдтæн. Бадт йæ тынгыл уыд, афтæ æрцыд æмбисонды 
диссаг. Раст Камахы рагъæй цæргæс расырдта зым, — сæ базырты 
’хситт хъуысти куывддонмæ. Иæ разæй йæ кæмтты рахаста. Комы 
12 Джыккайты Шамил 

178 
Джыккайты Шамил 
хъæд нæй, фæхстæ — къæдзæх æмæ быгъдæг, зым йæ сæр кæм фæ- 
цæва, уый дзы нæй. Æгæр куы суынгæг ис зым, уæд йæ сæфт базыд- 
та. Афтæмæй дын йæхи рауагъта æмæ смидæг ис адæмы астæу, æр- 
бадт сæ фынджы раз. Цæргæс хъахъдзыхæй аззад æмæ йæхи систа 
хæхты бæрзæндтæм. 
Адæм исдуг фырдисæй фæкъуырматæ сты, стæй æрцахстой зымы. 
Æниу æй цæй ахсын хъуыди, — æрмахуыр каркау æрныгъуылд сæ 
разы æмæ бадти уаридзæфау. Хистæртæй иу лæг загъта: «Ацы æнæ- 
маст маргъ йæхи не уазæг бакодта, æмæ йæ бавæрæм». Уæд се ’хсæ- 
нæй фæгæпп ласта Мамиаты Пъауыле æмæ сæм дзуры: 
— Куыд æдæлы уын бантыст! Хуыцау нын дæтты æмæ нын æрхаста. 
Йæхæдæг фарсылдарæн кард фелвæста æмæ зымы къубал аха- 
уын ласта. 
— Уаих фæу! — ныккæрзыдтой хистæртæ. 
Туг кæм ныккалд, уым сæ зæрдæ хæрын æмæ нуазын нал агуырд- 
та, бæркад загътой, æмæ бадт райхæлди. 
Пъауыле зымы мард йæ тæбæгъы сæвæрдта æмæ йæ сæхимæ 
рахаста. 
Афæдз нæма рацыд, афтæ дын лæгыл æхсæв пъæззы бадын рай- 
дыдта. Æхсæв-бонмæ хъуырдухæн кодта, сæнттæ цагъта æмæ лæг 
уæлхъæдæй тади. Фыдфыны фæлладмæ дæр бакæс æмæ уымæ дæр. 
Цыбыр рæстæгмæ уæйыг лæг ныкъкъæдзтæ ис. Æнæбары ма хылди 
йæ цыппæртыл. Хор ын хоры ад нал кодта, дон — доны ад. Иугæн- 
дзон йæ гæндзæхтæ тылдта, цыма стæхынмæ хъавыд, уый хуызæн. 
Иуахæмы та хæдзарæй рахылд æмæ рахæццæ саппы сæрмæ. Иу- 
дзæвгар арвмæ фæкаст, стæй йæ тыбыртæ бацагъта, былæй асхъиуд- 
та æмæ доны йæ тъæпп фæцыди. 
Дыууæ боны фæстæ йын йæ мард ссардтой Мыкалгабыры бын, 
донфыцæны, малы кæрон. Сынтыл æй æрбахастой æмæ йæ баны- 
гæдтой уæлмæрдты кæрон. Ингæнæй цы дуртæ скалд, уыдон самад- 
той уæлмæрды тыппырыл. Бирæ азты бæрæг дардта дурдзæнд, стæй 
æрæфсæрста æмæ фæци хæмпæлы бын. 
2005 азы 1 май 

ГАЛДАВДЖЫТÆ 
Ирон хабар 
Иу рæстæджы Бетъретæм бадæм. Нæ разы — фынг. Нуазгæ дæр 
акæнæм, хæрыныл дæр н’ ауæрдæм. Фынг ныхас къахы, нозт ныхас 
цырын кæны. Цыдæр хъуыддагыл нын быцæу бацайдагъ, æмæ бæгуы- 
лæгтау мæ хæларимæ дзаггарзæй зондджын ныхæстæ æнæвгъау уа- 
дзæм, аргументтæ цыхцырæгау сæх-сæх кæнынц, цитаттæй дзæхст 
ласæм, — нæ фæздæг кæлы. Иу афон мæ ныхлæууæджы сæгъы сыкъа- 
йы фæцæйтардтон. Уæд уый дæр фæцарæхст æмæ тыхджындæр ав- 
торитетæн Библи йæ дзыхы радавта. Загъта, уый у Хуыцауы фæ- 
дзæхст, зонды фурд æмæ царды Бонвæрнон. Фæстагмæ уæлмонцæй 
йæ ныхас систа патетикон бæрзæндтæм æмæ дзуры: 
— Æрмæст дæс фæдзæхсты дæр ис, амондджынæй цæрынæн цы- 
дæриддæр хъæуы, уый. Уыдон сты æппæт философийы апп, хъуыды 
æмæ зонды къуыбылой, этикæйы хъаймагъ... 
Чи зоны, рог базыртыл йæ хъуыды кæдæмты стахтаид, фæлæ æз 
дæр тæвдтуг кæм нæ дæн, — Гакъайы топпыхосау æвиппайды фæ- 
тæпп ласын. Лыстæг æндахыл æрттиваг фæрдгуытæ хал кæны, æмæ 
йæ ма хъыгдар, дæ сæры дын зонд уадзы, æмæ йæ бауадз, — нахъ, 
хъуамæ йын йæ ныхас аскъуынон. Æмæ кæмæн фыддæр — хъæбæр- 
дæр. Налхъуыт-налмасты рухсæй æнæхай фæдæн. Лæхурынтыл схæ- 
цыдтæн æз дæр, гага дыууæ кæнын. 
— Раст зæгъыс, иттæг раст! «Ма амар!» «Ма адав!» «Ма хæт!» 
Сызгъæрин хъуыдытæ! Æрвон фæдзæхстытæ! Кæй бон у ахæм фило- 
софон бæрзæндтæм стæхын Хуыцауæй фæстæмæ! Цахæм куырыхон 
загътаид ахæм зонды ныхæстæ Хуыцауæй дæлæмæ! Марын, давын 
æмæ хæтын æвзæр сты, уыцы хъуыды не ’рцахста нæдæр Заратуст- 
рæйы сæр, нæдæр Конфуцийы зонд, нæдæр Аристотелы логикæ... 
Иу дзырдæй, ахæцыдтæн. 
Зæронд лæг нæм сабырæй хъусы, æвæццæгæн, тыхсы, фæлæ 
кæй бон у нæ иргъæвын. Иу афон нæ быцæуы рауад цыбыр бонаса- 
дæн, ныхасæй ныхасы ’хсæн къухбакæнæн фæци, æмæ Хуыцауы 
уарзон лæг зæгъы: 
— Лæппутæ, фынгмæ дæр æвналут, æз уын уæдмæ иу хабар 
æрхæссон. 
Царды зыгъуыммæ хъуыддæгтæ куыннæ вæййы, мæ хуртæ. Фи- 
сынмæ зонд кæмæ ис, ахæмтæ уыди раджы дæр æмæ ныр дæр. 

180 
Джыккайты Шамил 
Гуыбаты Баграт æмæ Гæбæраты Никъо Зыругæй гал радавтой. 
Къæрныхæн мæйдар æхсæв цæдисон æмбал у. Куыдз дæр сыл не 
срæйдта, æмæ кæйдæр фос сæ къухы бафтыд æвæлмонæй. Раскъæрд- 
той гал, мæ хуртæ, комæй раирвæзтысты æмæ Нары бынты баивгъуыд- 
той. Бахæццæ сты Цъыпы дзуары бынмæ. Никъо хæцы сæрбосыл, 
Баграт гал скъæры рæхснаг уисæй. Дзуары бын галы сыкъатæ цы- 
рæгътау ссыгъдысты æмæ сæрттывтой. Баграт фестъæлфыд йæ мид- 
бынаты æмæ дзуры тарст хуызæй: 
— Никъо, Никъо! Уый цы хабар у? Кæс-ма нæ галы сыкъатæм! 
Никъо фæстæмæ фæзылд. Галы сыкъатæ судзынц, рухс кæнынц. 
Лæг фæтарст, уæдæ цы уыдаид. Исдуг цавддурау аззадысты сæ бы- 
наты. Стæй, сæ зæрдæ се ’муд куы ’рцыди, уæд Никъо афтæ зæгъы: 
— Гъай хуымæтæджы нæ уыдзæн. Нæ хъуыддаг дзуарæн æхцон 
нæу, йæ зæрдæмæ нæ цæуы, æмæ гал аздахæм. 
— Æрра фæдæ, цытæ дзурыс! — йæхи йыл бацагъта Баграт. 
— Ауадзæм æй. Сласы бынæй йæ комы баздахæм æмæ йæхæдæг 
бафардæг уыдзæн йæ фæрныг хицаумæ. 
— Фæлæуу, æмæ æз Зыругмæ къæйтыл æмæ пысыраты мæ гуы- 
быныл дзæгъæлы фæбырыдтæн? Майрæмы бынæй ардæм галыл уымæн 
фæфыдæбон кодтон æмæ йæ ныр фæстæмæ ауадзон? Æз мæ тухитæ 
доны нæ калын. 
Нæ басаст домбай хуыснæг. Атардтой гал æмæ йæ баскъæрдтой 
Джинатмæ. Аргæвстой йæ, сæ амæттаг баци кæйдæр фос. 
Багратæн уыдис дыууæ кусæг галы. Хохы цард та галæй уыд. 
Фæззæджы салд зæххыл гал фæбырыд æмæ къулæй ратылди. Иннæ 
гал Уачъейы бын рæгъауы хызти, æмæ йæ бирæгътæ бахордтой. Афæ- 
дзы бонмæ лæг саугуырм баци æмæ къонайæ æддæмæ нал хызти, нал 
федта хуры скаст æмæ боны рухс. Никъо та гуыбыр ныцци, къæдз- 
къæдзы ма æнæбары цыди, афтæмæй батыдта йæ цæрæн бонтæ. 
— Гъе уыцы хабар мæхи рæстæджы уыд, — йæ ныхас балхынцъ 
кодта хуымæтæг зæронд лæг. Агуывзæ систа æмæ рауагъта ног га- 
джидау. 
2005 азы 3 май 

БАРÆГÆМÆ ХЪУЗОН 
Дынджыр зал — адæмæй йæ тæккæ дзаг. Къух бакæнæн дзы 
нæй. Сæрæнтæ бадынц. Æгуыдзæг чи у, уый лæууы хъен æмæ хæлиу- 
дзыхæй. Æрыгон сылгоймæгтæ æхсызгонæй æвдисынц сæ конд æмæ 
сæ дарæс. Фæлæ сæ уавæртæ фаг нæ амонынц. Къуындæджы нæй 
рæстмæ фезмæлæн, нæй дзы хи равдисæн, алкæмæ фаг нæ зынынц 
сæ модæтæ, сæ буары аивтæ, æмæ хъыг кæнынц, кæд сæ катай æм- 
бæхсынц, уæддæр. Ацæргæ сылгоймæгтæ сын хатынц сæ мондæгтæ, 
уыдонæн сæ кар мархо у, сæнæфсиры цупæлттæм нал æххæссынц 
æмæ йæ хонынц цъæх кæнæ туаг. Хæлæг кæнынц, мæстæй хæлынц 
æмæ фауынц рæсугъдты, сæ гæмттæй цы рухс кæлы, уымæй рис- 
сынц сæ цæстытæ, æмæ сыл мысынц алывыдтæ. Чызджытæн сæ рох- 
тæ уæгъддæр сты, — змæлынæн, тæлфынæн, сæхи равдисынæн ис 
фылдæр гæнæнтæ æмæ цин кæнынц, худынц æрыгон сылгоймæгтыл, 
зал сын подиум кæй нæ у, уый тыххæй. 
Æндæр у абон лæгты уавæр. Уыдонæн ацы æмбырд у хæст, зал — 
хæсты быдæр. Хæст тæссаг хæст нæу. Мæлæт дзы æд цæвæг нæй, — нæ 
кæрды, нæ цæгъды. Ам хъаматæ — хъæбæр гæххæтт, фат — саджы сæт, 
сармадзаны нæмыг — халоны пыффæг. Æмæ алчидæр у уæндон, йæ 
быцъынæг тоны хæсты цæхæрмæ, фæнды йæ хъайтар уæвын. Фадат 
ын ис, æмæ æвдисы йæхи, йæ зонд, йæ лæджыхъæд. Ам алчи — нæртон 
бæгъатыр, цæттæ у тырыса хæссынмæ, басæтдзæн Хызы фидар, байгом 
кæндзæн арвы дуар, адæмæн æрхæсдзæн хуыцæутты зынг. Нæртон 
гуыппырсартæ хæстмондагæй цъæх арт уадзынц. Уыдон Ирыстоныл 
нæ уадзынц бындз абадын. Сæ тæссæй нæ сæрты маргъ нæ тæхы, нæ 
зæххыл мæлдзыг нæ быры. Арвы талынгты лидзынц Тары фырттæ, нæ 
хъазтмæ дардæй тæрсгæ-ризгæ кæсынц нæ дуджы Алæфтæ. 
Зал гуыв-гуыв кæны. Тæлфы йæхимидæг, цыма уæларт стыр 
аджы кас фыцы, уый хуызæн. Уыйхыгъд сабыр у, трибунæ кæм ис, 
уыцы сценæгонд. Уым бадынц æцæг гуыппырсартæ, хæтæнты чи 
ахатт, цæуæнты чи ауад, ахæм фæлтæрд лæгтæ — ног ирæттæ. Ба- 
дынц къуырф бадтæй, фидар æмæ сæрыстырæй. Уыдон зонынц сæ- 
хицæн аргъ кæнын, сæ зæрдæ сæхиуыл дарынц æмæ цæсты дæр 
ахадынц. Уыдон федтой æмæ бавзæрстой бирæ, фесты æууæрстыты, 
сфæлтæрдтой, базыдтой цæрын, сæ бон у дурæй сой рауадзын, до- 
нæй хусæй рацæуын. Цард æмæ уавæрæн хицау чи вæййы, уымæ ис 

182 
Джыккайты Шамил 
ныфс, уымæн йæ зонд — цырагъ, йæ ныхас — сызгъæрин, йæ фæн- 
дон — æгъдау. Бирæ фыдæбон фæкодтой, æмæ сын адæм хъуамæ 
фидой сæ хæрзтæ, кæной сын кад æмæ цыт. 
Лæгты астæу бады рæсугъд æхсин. Уый ам хъæуы æнæмæнг. 
Иуæй, фидауцæн, иннæмæй, æхцонадæн. Уый фидауын кæны ныв, 
дæтты йын тых æмæ æххæст хуыз. Лæг хæсты дæр иппæрд нæ вæййы 
æрдзон æууæлтæй: æнкъары рæсугъддзинад, æмхиц у цинтæм. Фæлæ 
йæ нысан ноджы уæлдæр у: æвдисæн у лæгты культурæйæн — зонынц 
сылгоймагæн аргъ кæнын, æвæрынц æй лæгты æмсæр. Ис ын сусæг 
нысан дæр. Лæгты тых кæм нал фæцæуы, уым бахъæуы сылгоймаджы 
тых — фидауцы хин, рæвдыды кæлæнтæ. Далилайы ауадз, æмæ дын 
алвындзæн Самсоны сæрыхил, Юдифы арвит, æмæ дын йæ фæдджийы 
æрбахæсдзæн Олоферны сæр. Афтæ домы хæстон тактикæ. 
Бады уæлæуæз нырыккон æхсин, Саумæрон Бур-Дзæбæх, стыр 
къæбицы хицау, — ныр æй Супермаркет хонынц, — фæлæ Сатана уый 
цур рыг дæр нæ калы. Рохстæй кæсы залмæ, йæхи æнхъæлы хуры 
чызг, дуне рухсгæнæг. Уалдзыгон дыргъдонау уадзы рог хæрздæф, æмæ 
дзы зилынц лæгты сæртæ. Къабайы гуыр — дæлæуæз карст, зынынц йæ 
тыппыр фæлмæнтæ, сæ сæрмæ ставд сызгъæрин рæхыс уæззау æрæн- 
цад, амоны дзæнæты обæуттæм. Урс хæмпус къухтæ æрæвæрдта стъо- 
лы цъæх хъæдабæйыл, цыбыр æнгуылдзтыл налхъуыт-налмастæ цы- 
рæгътæм тæмæнтæ калынц, æрттивынц æмæ хъазынц. Кæсы залы адæм- 
мæ, фæлæ никæй уыны. Уый æрдзон инстинктæй хаты: йæ сыхаджы 
цæстытæ сæхи расæрф-басæрф кæнынц йæ тымбыл уæрагыл, æмæ нæ- 
рæмон бæллицтæ йæ зæрдæйы дидинæг калынц. 
Сæрдар-амонæг адæмы сабыр кæны. Уый дзуры, стыр хъуыдда- 
джы кæй бацыд Ирыстон, уый фæдыл. Æвзарæм парламент. Бæрнон 
æмæ ахсджиаг хъуыддаг у тæрхоны лæгтæ равзарын. Адæмæн хъæуы 
фæтæг æмæ разамонæг. Цард знæт денджыз у, уым наутæрæг хъуамæ 
уа дæсны æмæ фæлтæрд, науæд сæфы нау дæр æмæ йæ хицау дæр. 
Уыцы куырыхон ныхæсты фæстæ сæрдар амоны уазджыты. Уыдоны 
’хсæн — Сæрæнаты Уырысхан, нæ районы кандидат, фидæны депутат. 
Дыккаг рæгъы бадынц дыууæ лæджы. Сценæмæ дæр сæ хъус 
дарынц, ныхас дæр кæнынц. Сæ иу — фыдцъылыс, гæмæхсæр. Иннæ 
— пыррыкрихи, тыппыртæ. Дыккаг дисæй фæрсы: 
— Ныр ашы лæгæн утæппæт свитæ шæмæн хъæуы? 
— Куыд цæмæн? Æвзæр барæгæн — хорз хъузон. Эстрадæмæ нæ 
фæкæсыс? Сценæмæ рацæуы лæг, нæй йын хъæлæс, нæ зоны зарын, 
фæлæ йæ алыварс бæгънæг сылтæ кафынц, æмæ йæм адæм кæсынмæ 
цæуынц. Афтæ, гъе, мæ лымæн, æвзæр зарæгæн — хорз хъырнæг. 
Амонæг фыццаг ныхасы бар радта Хæрзæгаты Ларисæйæн. Са- 
умæрон-Бур-Дзæбæх трибунæмæ рацыд аив, фæлæ уæзгæ цыдæй. 
Ларисæ йæ бинонтæн Райæ уыд, йæ паспорты — Раисæ, фæлæ уыцы 
ном модæйæ ахауд, ахæм хуымæтæг номимæ бизнес кæнæн нæй, æмæ 
йæ æрбаивта. Кæддæр саухил уыд, ныр йæ сæр сызгъæриндоны атылдта 

Намыс 
183 
æмæ фестад бурдзалыг. Сылгоймаг йæ сæвджын гуыр дыууæрдæм 
базмæлын кодта, урс-урсид дæндæгтæ сæкæрау фæзындысты, æмæ 
фидар, дæрзæг хъæлæсæй систа дзурынтæ. Цыбырæй анывæста Уырыс- 
ханы цардвæндаг, — нымайы йæ бирæ сгуыхтытæ, йæ уды хæрзтæ. 
Уый у абоны лæг, цардаразæг, æцæг демократ. Уый уыд номдзыд 
богал, Ирыстоны сæрмæ ссыгъта бирæ стъалытæ. Зондæй ноджы æх- 
хæстдæр, иу азмæ бахъахъхъæдта кандидаты æмæ докторы диссерта- 
цитæ. Æнтыстджынæй разамынд дæтты стыр куыстуатæн. 
— Йæ диссертацитæ гауызыл фыста æви цъæх æхцатыл? — чи- 
дæр æрбаппæрста йæ къахæн ныхас залы астæуæй. 
— Амалджын лæг сызгъæриныл дæр фыссы! — фæцарæхст Лари- 
сæ дæр. 
Райхъуыст лæмæгъ æмдзæгъд фыццаг рæнхъæй. 
— Йæхæдæг зæгъæд, йæхæдæг, — дзурынц та залæй. — Фенæм, 
цы пълан æм ис, уый. 
Уырысхан рацыд трибунæмæ. Адæмæн арфæ ракодта æмæ загъта: 
— Æз хъуыддаджы лæг дæн. Ныхасæй сой нæ тæдзы. Мæхи тых- 
хæй дзурон? Уый æгъдау нæу. Мæнæ мæ бæсты Барысби зæгъдзæн. 
Лæг йæ бынаты сбадт. 
— Хуыцауы хатырæй, уый Гадзыбайы фырт нæу? — фæрсы иу 
гæмæхсæр лæг йæ сыхаджы. — Æмæ уæд Казбекович цæмæн у? 
— Гъæй, дæ хæжары мыггагыл, уæдæ шарды куъщ вæййын бай- 
дайы, — дзуапп ын дæтты пыррыкрихи лæг. — Иæ фыд хъугæй 
хъæллæгъ ласта, йæхæдæг Мерседесыл скъæры, æмæ ахæм лæг Гадз- 
баевич уа? Нæй уый гæнæн. 
— Æмæ йæ стыр æмбырды дзурын куы бахъæуа, уæд та цы кæндзæн? 
— Гъæй, дæ бонæй уай, милуантæ дæм куы уа, уæд Ла Скалайы 
дæр ныззаржынæ. 
Уæдмæ трибунæмæ рацыд Барысби. Хæрзарæзт, хæрзхаст лæп- 
пу-лæг. Сæр — цыбырæлвыд, лæгъзфаст. Рустыл сæуæхсид хъазы. 
Бæрæг у, еугæф бирæ фæхордта, хъæдбынты æмæ донбылты сыгъ- 
дæг уæлдæф фаг фæцъырдта. Бæрæг у, ныфсхаст æмæ дзырдарæхст 
кæй у, уый дæр. Дзурынтæ систа, дзурынтæ. 
— Нæ бæстæ лæууы ног дуджы къæсæрыл. Къæсæрæн йæ фæстæ 
— талынг, разæй — рухс. Къæсæр хох у, уый зонæм фыдæлты ныха- 
сæй. Зын у хохыл ахизын. Фæлæ махæн ис иу фæндаг — размæ. 
Мах хъæуы æфцæгыл цæуын, кæд зын у, уæддæр. Хохы фæстæ ис 
ног уавæртæ, ног цард... 
— Кæмæн, уый дæр нын зæгъ! — дзырдæппарæн кæны пыррыкри- 
хи. — Сымахæн ам дæр æвзæр шард нæй, уæхи ма удхарæй шы марут! 
— Аргъæуттæ ныууадз! — мæсты хъæр кæны гæмæхсæр. — Цы 
зæгъинаг дæ, уый нын бæлвырдæй зæгъ. 
— Раст зæгъыс, хорз лæг} ныхас хъуамæ бæлвырд уа, — йæ 
ныхас дарддæр нывæнды оратор. — Абон нæ къухы ис Ирыстоны 
хъысмæт, мах æй куыд аразæм, афтæ уыдзæн нæ фидæн. 

184 
Джыккайты Шамил 
— Уымæй раст зæгъыс, гъе! — дзуры та пыррыкрихи. — Уæ 
къухы ис, æмæ йæ уæхи джиппы уажут. 
— Хорз лæг, иронау дзур, — раст æй кæны иу хъуынсæр, æнæ- 
даст лæппу. — Джиппы нæ, фæлæ дзыппы. 
Сæрдар адæмы сабыр кæны, æгъдау домы, фæлæ дон — хиды 
бынты. 
— Æз уый зæгъын: мах æвзарæм депутат, — ногæй та йæ ныхасы 
бæх бацагайдта мæлгъæвзаг. — Цы у парламент? Адæмы ныхас, 
уынаффæдон. Уым хъуамæ æрымбырд уа адæмы зонд, хъуыдыты 
рухс, намысы тых. Бæлвырд ныхасæй, уым хъуамæ уой разагъды 
лæгтæ, патриоттæ... 
— Цæмæн хъæуынц уæтæры дзаг æввонгхортæ? — чидæр йæ 
ныхас æрбасхуыста залæй. — Ирыстон — армыдзаг, Уæрæсейы за- 
къонтæ — фагæй фылдæр. 
— Мах хæдзардзин стæм, чидæр æртæ фысæн фондз фыры куыд 
дардта, афтæ, — хатдзæг кæны мæстыгæр гæмæхсæр. 
Зал кæл-кæл æмæ пыррыччытæй йæ фæрстæ тоны. 
— Фырмæ иу фыс куы нæ хауа, уæд гуымс кæнынч æмæ кæрæ- 
жи шæгъдынч, — худæджы артыл къæцæлтæ æппары хъæлдзæг пыр- 
рыкрихи. 
Оратор бæхæй расхъиудта, фæлæ йæ рыгтæ ацагъта æмæ та 
саргъмæ багæпп ласта. 
— Худæн бонтæ уыл кæнæд...Хъуамæ уынаффæдоны фырытæ ма 
уа, фæлæ тæрхоны лæгтæ. 
— Æмæ дзы иу æмæ дыууæ Сырдоны ис? — фæрсы та мæстыдзу- 
рæг. — Сызгъæрин хæрæгыл æм чи бацыд, уыдон та цы фæуой, уыдон? 
— Уыдон рахъуытты уæнт! Хатыр бакæнут, фæлæ сæ чи равзæрс- 
та? Сымах, адæм. Уæдæ мауал æруадзæм рæдыд ацы хатт. Равзарæм 
нæ хуыздæрты, адæмы хъæбулты. Мæнæ уæ разы сæ иу — Сæрæнаты 
Уырысхан. Уый у нæртон лæг, йæ удæй арт цæгъды, адæмæн йæ 
дæндагæй цырагъ дары. Уый у æхсæны лæг, дзырддзæугæ лæг. Фæн- 
ды йæ адæмæн лæггад кæнын. Равзарæм Уырысханы. Уый уын са- 
раздзæн уæ фæндæгтæ, уæ хæдзæртты уыдзæн рухс, дон, хъарм... 
— Нырмæ кæм уыд, нырмæ? — фæрсы цавæрдæр цымыдис. 
— Адæммæ Ирвæзынгæнæг иу хатт æрцæуы, — фæзылд æм мæс- 
тыдзурæг. — Уæлæ ног пехуымпар. Бацин ыл кæнæм, нæ армы йæ 
бахæссæм парламентмæ. Йæ фæрцы, цы бæстæ ныммарзтой, уый 
дыргъдон фестдзæн. Цъитийыл зайдзæн апельсинтæ, бынмæ ныл тул- 
дзысты, фæлæ уæ дзыхтæ хæлиуæй дарут. 
Амонæг адæмы сабыр кæны. 
— Улусхан Казбич, мандат дæ цæмæн хъæуы, Къоста æмæ Васо- 
мæ дæр мандат уыди? — фæрсы кæйдæр лыстæг хъæлæс. 
— Куыд цæмæн? — фездæхт та уымæ дæр фыддзых гæмæхсæр. — 
Раздæр тугцъиртæн сырх билет уыд сæ къришæ, ныр та — мандат. 
Парламентон дзынга дын дæ туг цъирдзæн, фæлæ йын цæвæн нæй. 

Намыс 
185 
— Гъей, мæ лымæн лæг, мандат шыкурайы фæрдыг у. Уый дæ къухы 
бафтыд, уæд зæххы хъаймагъ хæр æмæ шæр нæл гæдыйы шардæй. 
— Уæллæгъи, раст зæгъыс. Митæй нын мæсгуытæ амайынц, стæй, 
сæхион сæхи фæци, зæгъгæ, уæд нын фучъи равдисынц. 
— Фучъийæн быхсæн ис, фыддæр исты дæм ма равдисæнт, — 
хинæйдзаг худт бакодта пыррыкрихи. 
Адæм пыррыччытæ кæнынц, сæныччытæ залгъæд куы бахæрынц, 
уый хуызæн. Кæуылдæр хуыфæг бахæцыд. 
Докладгæнæг исдуг батыхсти. Хъуыддаг хорз нæу. Бæлвырд, адон 
сты иннæ кандидатты ардыд. Нæ фæндтæ нын халынц. Ам хъæуы æн- 
дæр мадзал. Барæгæн хъузон вæййы. Махон нæ ацыд, зæгъгæ, уæд 
бирæ хæрзтæй æнæхай кæнын. Фыддæр! Нæ конкурент фæуæлахиз, 
зæгъгæ, уæд мæ знагыл нымайдзæн. Састæн хатыр нæй. Нæ, æз хъуамæ 
сбæззон хъузонæн, æвзæр дугъоны хъуамæ æркæнон уæлахизмæ. Нæй 
æндæр гæнæн. Уыцы сахат ыл зонды зæд асæрфта йæ зæрин базыр. 
— Хорз адæм! — басæррæтт ласта бæхмæ Барысби. — Хорз лæг 
хæдæфсарм вæййы, цæстмæмитæ нæ зоны, нæргæ хъуыддæгтæ хъæ- 
рæй нæ кæны. Сымахæй рох не сты, нæ сыхæгтимæ нын цы быцæутæ 
рауад, уыдон. Нырма дæр дудынц нæ хъæдгæмттæ, риссы нæ намыс, 
хъæрзы нæ зæрдæ. Нæ цæссыг нæ сур кæны Терк æмæ Æрæфау. Зын 
у сæ мысын. Нæ цæстæй туг тæдзы, нæ цæссыг нæ хъуыры бады. 
Фæлæ Ирыстонæн цудæн нæй. Ис ын нæртон фырттæ, фидар цæ- 
джындзтæ. Чи ныл ардыдта нæ сыхæгты? Фыдгæнджытæ — хæрх, 
ардауæг гаццатæ — фурды дзаг. Сæ налатдæр чи уыд? Шахрай! Зонут 
æй, рох уæ нæу. Уæдæ цы фæци ныр, кæм и? Уый дæр зонын хъæуы. 
Гæнæн нал уыд. Арвыстам минæвæрттæ, семæ Уырысхан дæр. 
Нæ «уæздан» хицæуттæ схæцыдысты дипломатон ныхæстыл. Уыцы 
æнаккаг ныззæгæл йæ фыдвæндыл. Нæ йæм хъуысы нæ рæстдзинад. 
Нæ йæм хъары нæ тæригъæд. Къæрттæй цъула не ’ппары, йæхи 
фæнд тæры, хæстæндзарджыты раст кæны, мах та — зылын. Куыдзы 
гуыбыны дæр нæ тайы ахæм хæрам. Уæд æм Уырысхан февнæлдта. 
Хъæуы ма дæ — нал, дзæхст иуæрдæм, хафт иннæрдæм. Туг ын 
фæуомын кодта. Афтæ, ирон туг никæмæн тайы. Кæрон æрцыд цъам- 
мар митæн. Ласт æрцыд калмы æвзаг. 
Уырысхан фæкуыддæртæ. Йæ цæстытæ аивæй базылдта оратор- 
мæ. Уый бæрзæндты кæсы, цыма йæ нæ уыны, уый хуызæн. Уæд 
Уырысхан йæ цæст ахаста адæмыл. Зæд сыл атахт — хъусынц лæм- 
бынæг, кæсынц æдзынæг. Пехуымпары хъæлæсæй тæдзы æвдадзы 
хос. Уырысхан хъусы æмæ нуазы æрвон мыддон. 
Зал æрæнцад, æрсабыр, хъусы æгуыппæгæй. Оратор хаты уавæр 
æмæ хъуыддаг кæны дарддæр. 
— Нал уыд иу фыдбылыз. Уырысхан, зæгъæн ис, ахауын ласта 
кæфхъуындары сæр. Хæрзгæнæг афтæ кæны. Фæлæ гидрæйæн иу 
сæр нæй. Сæйраг сæр уæлдæр уыд. Ирон лæг сæрæн у, нæ йæ уро- 
мынц, фырытау чи хæцы, уыцы хæхтæ, ахизы æрдуйы хидыл. Зо- 

186 
Джыккайты Шамил 
нут æй, Гайдар чи уыд, цы бынат ахста, уый. Сæтой уæйыг, хоры 
къутуйау — йæ тæнтæ, бинаг был — кæфой. Цыдис та Назранмæ, йæ 
хъан адæммæ. Беслæны аэропорты нæ делегаци рацыд йæ размæ. 
Арфæ йын кæнынц. Курынц, хъуыддæгтæм æркæс, равзар раст æмæ 
зылын. Уад — уæйыджы хъусы. Ифтыгъдæй æрцыд, йæ къæлæт- 
джын — хъулгъайы сызгъæринтæй арæзт. Табу уæ фарнæн, йæхи 
ныххуы кодта, читт нæ кæны, мæхъæлы сæрыл оæстæ змæнты. Ра- 
фыхт ироны маст. Уырысхан фæлæбурдта лæгмæ, йæ тæрттæй йæ 
рацахста, ныууыгъта йæ зад бæласау, йæ хурхыл ын бахæцыдаид, 
фæлæ хицау йæ дзæмбытæ сдардта, сразы хъуыддаг æвзарыныл. Чи 
у, фæрсын уæ æз, ахæм лæг махæн? Иры сæрхъызой. Чи у нæ 
хæрзгæнæг? Сæрæнаты Уырысхан... 
Зал къухæмдзæгъд фестад. Мæстыдзурæгæн йе ’взаг ныддур, йæ 
бынаты рафт-бафт кæны, цыдæртæ ма сдзуры, фæлæ йæ ныхас хъæ- 
ры бын фæци. 
Æмбырд ахицæн. Цæуынц Уырысхан æмæ йæ хæлæрттæ уæлахиз 
æмæ сæрыстырæй. Цæуынц разæнгардæй æндæр æмбырдмæ. Æрмæст 
Барысби йæхимидæг тыхсы, æфсæрмы кæны Уырысханæй. Æнхъæл- 
мæ кæсы уайдзæфтæм. Фæлæ йæ уый ницæмæ дары, мерседесы фæс- 
тæдзæг бады, Бур-Дзæбæхимæ хъæлдзæгæй фæлмæн ныхас кæны. 
Дыккаг æмбырды сæ хъуыддаг ацыд хуыздæр æмæ рогдæр. Уым 
нæ уыд нæдæр пыррыкрихи, нæдæр гæмæхсæр. Фæлæ уæлахизæн 
уыд æндæр мадзал дæр. Барысби нæ бафтыд ихсыд хабæрттыл. Æвæс- 
тиатæй рафæзмыдта йæ фыццаг ныхас. Фæлгъауы патриот æмæ хъай- 
тары сгуыхтытæ. Ныр разынд арæхстджындæр барæг. Иу сæррæтт 
баласта æфсургъы рагъмæ, æрбалвæста рохтæ, æрбамбырд кодта бæхы, 
стæй дугъоны ауагъта йæхи бар. Йæ ныхас йæхи зæрдæмæ дæр 
цæуы æмæ дзуры уæлмонцæй, ныфсджынæй, фæлынды йæ хуысар 
зæлдагæй. Уырысханы сгуыхтытæ тулы сызгъæрин доны. Хабарæй 
рæзы кадæг. Иронæн æхцон у ироны сгуыхт, кæд йæ зæрдæйыл 
айкау агъуд ис, уæддæр æм арф хъары лæгдых æмæ æхсары хъæр. 
Кадæгæн хорз финал уыдис — тыхджын æмдзæгъд. 
Æмбырд райхæлд. Адæм ахæлиу сты горæты уынгты. Уырысхан 
æмæ йæ хæлæрттæ лæууынц галуаны раз. Сæ зæрдæ райы, сæ цæс- 
гæмттыл хъазы цины рухс. Ныртæккæ ацæудзысты æмæ æрæхсдзыс- 
ты сæ уæлахиз, сæ кадæг. Барысби цымыдисæй кæсы Уырысханмæ: 
цы зæгъдзæн ныр та мысæггаг таурæгътæй? Æмæ йæ æнхъæлмæ 
кæсын бирæ нæ бахъуыд. Сомбоны депутат æцæгхуызæй зæгъы: 
— Сосланæн цы загъдæуа! Мæ къухтæй мын скъахта уыцы куы- 
дзы. Мæ зæрды йæ марын уыд. Хурх кæнын! Цъаммар Гайдар! Нæ 
зыдта, æз Иры знæгтæн нæ барын, уый? 
Оратор джихæй аззад. 
Арвыл стъалытæ хъазынц, сæ цæстытæ кæрæдзимæ ныкъулынц, 
пæррæстытæ кæнынц. 
2003 азы 20 апрель 

ХÆЛÆГÆМÆ ХÆЗНА 
Адæм дзурынц: цард хæлæгæй нæу. Æз та зæгъын: цард хæлæ- 
гæй у. Цагъар сæрибар лæгмæ хæлæг кæны æмæ йæ рæхыстæ сæтты. 
Æвзæр хорзмæ хæлæг кæны æмæ йæ фæзмы. Хæлæг кæнынц, æрдзы 
сконды цыдæриддæр ис, уыдон: мæй — хурмæ, стъалытæ — Бонвæр- 
нонмæ, сæ удæй арт цæгъдынц æмæ рухс кæнынц, сæ бон цас у, 
уыйас. Раст куы зæгъон, уæд бирæтæ хæлæгæй мæлгæ дæр кæнынц, 
фæлæ уыдон тæригъæддаг сты, æмæ сын Хуыцау тæригъæд кæнæд. 
Хæлæг ахæм фыдбылыз у, æмæ йын ис сæдæ хуызы. Иу ныха- 
сæй, хæлæг Сырдонæй уæлдай нæу. Нарты фыдбылыз уыд зæххы 
хин æмæ арвы кæлæн. Йæ бон уыд йæ хуыз раив-баив кæнын. Ра- 
цыдаид зæронд ус кæнæ чындзы хуызы, фестадаид худы быдыргъ 
кæнæ сызгъæрины кæри, сурдымæн кæнæ мыстулæг. Ахæм æууæл- 
тæй æххæст æмæ ифтонг у хæлæг дæр. 
Æнахуыр цыдæр у хæлæг. Назым Хикмет сæрыстырæй фыста: 
хæлæг никæмæ кæнын, суанг Чарли Чаплинмæ дæр. Чаплинмæ æз 
дæр нæ хæлæг кæнын, быдзæу цастæ лæг у. Фæлæ афтæ куы зæгъон, 
никæмæ хæлæг кæнын, уæд мыл ничи баууæнддзæн. Мæ фыдгул 
мæнг зæгъæд. Тæхудиаг мæм кæсынц Байрон æмæ Дон Жуан. Фæзм- 
гæ дæр сæ кæнын, сырддонцъиу цæргæсы куыд фæзма, афтæ. Уым 
диссагæй ницы ис, уый æрдзои хъуыддаг у. Фæлæ хæлæг ахæм па- 
радокстæ раппары, æмæ сæ хæйрæг дæр нæ бамбардзæн. 
Кæддæр, колхозтæ куы нæма сарæзтой, уæд мах уыдыстæм цæ- 
рæг хæдзар, уыдис нын æстдæс хуымы, дæргъауæдз хуымтæ. Фы- 
дæлтæ дзырдтой: зæххы бирæйæ макуы стыхс, зæхх йæхæдæг йæхи 
кусы. Уый раст ныхас дæр у, фæлæ мæнг ныхас дæр у. Зæххæн 
хицау хъæуы, хорз усæн хорз лæг куыд хъæуы, афтæ. Зæхх къæпи 
æмæ хидæй æфсис нæ зоны, иудадзыг рæвдыд домы. Æмæ дын уый 
дзырдтон. Нæ хуымтæй цалдæр уыдысты Дæллагхъугомы. Уым та не 
’рвадæлтæй цалдæр хæдзары царди хицæнæй. Иу æнтæф бон мæ 
мад хуым рувы. Сусæны тæвд тыхсæттæн у. Уый иу зын у. Фæлæ 
мад йæ дзидзидай сабийы ныууагъта авдæны бастæй, ныууагъта йæ 
мæлдзой зæронд усы æвджид. Кусы, архайы, тындзы йæ куыстагыл. 
Фæлæ зæрдæ æхсайы сабимæ, мæргъты зард æм кæсы сывæллоны 
кæуын. Уыцы афон æрвадæлты ус, йæ сывæллон йæ хъæбысы, аф- 
тæмæй хъæдрæбынты къахвæндагыл тезгъо кæны. Сатæджы иуæр- 

188 
Джыккайты Шамил 
дæм ацæуы, иннæрдæм æрбаздæхы. Мæ мад йæхи нал баурæдта 
æмæ йæм дзуры: 
— Тæхудиаг фæуай, Мæхъион! Аууоны йæхи ирхæфсы, йæ сы- 
вæллон йæ хъæбысы буцæй цæуылнæ рæза... 
Мæхъион йæхи иннæрдæм фæзылдта. Фæлæ къутæрбынæй рас- 
тад æмæ разынд йæ мой Ардзим. Сыстад лæг, ракаст уæлбылæй æмæ 
дзуры дæлæмæ: 
— Гъей, Гæбуон, хъал ныхæстæ ма кæн! Мæхъионæн дæ уавæр- 
тæ куы уаид, уæд уый дæр дæуæй æгаддæр ус нæ уаид. 
Цы сдзырдтаид æрыгон сылгоймаг йæ тиумæ. Лæг бæлæсты бын 
бонасадæн кæны, уый æнхъæл нæ уыд æмæ фефсæрмы. Сылгойма- 
гæн йæ маст уадзынæн хуыздæр мадзал у кусын, æмæ тынгдæр бав- 
нæлдта. Кусы æмæ хъуыдытæ кæны: «Мæнæ диссаг. Æз Мæхъион- 
мæ тæхуды кæнын, уыдон та мæнмæ хæлæг кæнынц. Уыдонæн зæхх 
нæй, æвдæлон сты æмæ сæ рæстæг тонынц. Зонынц æй, рæувæззæг 
кæндзысты, æмæ сæ цæсты фиутæ тайынц». Фæсмон кæны мæ мад, 
сæ риссаг сын кæй фæцагайдта, уый тыххæй. Фæлæ иугæр дур фехс- 
тай, уæд ын раздахæн нæй. Фæнда дæ, нæ фæнда, уыддæр искæм 
йæ тъæпп фæцæудзæн. 
Æнæмæнг, хæлæг æмбисондаг у. Гуырысхо йыл мачи кæнæд. 
Кæм фæзындзæн, кæцырдæм ныццæвдзæн, уый нæ зоны нæдæр уæл- 
лаг, нæдæр дæллаг. Æз уын æрхæсдзынæн æцæг æмбисонд. Худын 
чи зоны, уый худæд, чи нæ зоны, уымæн — къах йæ роны. 
Хъобаны цардысты лæг æмæ ус — Алыккаты Мæхæмæт æмæ 
Хъариан. Цытджын лæг æмæ ус уыдысты кадджын мыггагæй. Цар- 
дысты, уæдæ куыд вæййы. Фыдæлтæй сын баззад кад æмæ ном, 
баззад сын бынтæ дæр. Бын, дам, кæмæн нæ баззайы, уый хъæздыг 
нæ кæны. Нæ зонын, цас раст у ацы æмбисонд. Уыйхыгъд зонын, 
йæ фыд хæрæгыл хуысчъытæ кæмæн хаста, йæхæдæг та Мерседесыл 
чи скъæры, ахæмты. Зонын, сыд хуыскъæлæй чи схъомыл æмæ ныр 
еугæфæй чи цæры, ахæмты. Стонг адæмæн Чырысти кæсаг нæ рад- 
та, бацамыдта сын кæсаг ахсын. Бирæтæ сæ цотæн бынтæ нæ ныу- 
уадзынц, уыйхыгъд сæ сахуыр кæнынц сайын, давын æмæ стигъын. 
Уыдон чысыл фæрæзтæ не сты нæ рæстæджы, уыдоны фæрцы ис 
цæрæн, ис хъæздыг уæвæн. Фæлæ æмбисонды мидис растдæр у. Лæг 
бынхор куы нæ уа, уæд бынтыл бынтæ æфты. Исбон тауинагæй уæл- 
дай нæу. Нæмыг æфсир кæны, æфсир куырис дæтты. Фарн дæр, 
фарн кæмæ ис, уымæ цæуы. 
Цардысты Мæхæмæт æмæ Хъариан хъæрмудæй, уæдæ цы код- 
той. Лæг — сæрæн æмæ амалджын, ус — хæдзардзин æмæ бæрка- 
дарм. Зыдтой уынаффæ кæнын æмæ фæндæй цæрын. Афтæмæй сæ 
хæдзар мыды къускау уыд дзаджджын æмæ адджын. Æниу бынтон 
раст нæ зæгъын. Сæ къона сын адджын уыд уарзт æмæ аргъуцæй. 
Уыдон хæзнатæй хæзнадæр сты, фæлæ уыдон дæр фаг не сты æх- 

Намыс 
189 
хæст амондæн. Æниу æххæст амонд кæмæн ис? Никæмæн. Суанг 
Хуыцауæн дæр. Уæд ын Амыраи давы йæ зынг, уæд ын Батырадз 
цæгъды йæ зæдты. Нæй йын æнцой, мæгуырæг. Мæхæмæт æмæ Хъа- 
риан дæр Арвæн бынтон уарзон нæ уыдысты. Цот сын нæ рацыд. 
Дзурынц: кæмæн нæй, уый дæр кæуы, кæмæн ис, уый дæр. Ацы 
уарзон бинонтæ кæугæ нæ кодтой — зыдтой, цæссыг цот кæнынæн 
ахъаз нæу, æрдиаг арвмæ нæ хъуысы, стæй ацы хъуыддаджы Хуы- 
цау дæр æвæрæз у, йæхицæн иунæг фæдон уыд, æмæ уый дæр — 
фуйæ гуырд. Хос цæмæн нæй, уый катайаг нæу. Фæлæ азтæ цыдыс- 
ты, æмæ æнæзæнæг бинонтыл мæт хатгай йæ сау мигътæ хаста. Уæд- 
иу хъынцъым кодтой, тыхстысты, сæ зæрдæтæм хъуыстой, — уырды- 
гæй та хъуыст хъыг æмæ сагъæс. Ахæм сахат сын сæ адджын хæдзар 
кодта мæстад, фæлæ уæддæр сæ бон уыд быхсын æмæ хиуыл хæцын. 
Уыди сæм кусæг, йæ ном — Иван. Цы адæмæй уыд, кæцæй 
æрбафтыд — ничи йæ зыдта. Лæппуйæ æрцыд æмæ æрбынæттон ис 
Мæхæмæты хæдзары. Ам кусы æмæ цæры иу-дæс æмæ ссæдз азы. 
Ницы дзуры, ничи йæ фæрсы, кæцон дæ, кæмæй дæ, уымæй. Хæдза- 
ры хицау ын радта кæройнаг уат, хуыссæнгарз, æмæ дзы æрцард йæ 
уды дзæбæхæн. Æнæхæдзар хæдзарджын сси. Йæ гуыбын — æф- 
сæст, йæ рагъ — æмбæрзт, йæ зæрдæ райы æмæ кусы æнувыдæй, 
хъаруджынæй, иттæг разы дзы уыд йæ хицау дæр. Фæскуыст йæ 
хуыссæнуаты йæхи уæлгоммæ аппары æмæ зары. Хатгай хъисфæн- 
дыр райсы æмæ цæгъды, йæхæдæг йæхицæн хъырньь Бæгуы дæсны 
нæ уыд зарынмæ, фæндыры дæр удхарæй цы мардта, æндæр æй 
нывыл суасын нæ уагъта. Фæлæ хъал уыд, йæ зæрдæ йæ хаста, æмæ 
зарыд, фæндырæй хъазыд. 
Дис кодта Мæхæмæт: «Мæнæ мæ хуыцау федта. Амæн куынæ 
мыггаг æмæ хион ис, куынæ йын арт æмæ фæнык ис, уæд цæуыл 
зары? Цы хорз ыл æрцыд æмæ цæмæй хъал у?» Тыхст-иу куы уыд, 
уæд æм йæ маст дæр æхсыст, фæлæ уæздан лæг йæ сæрмæ нæ хаста 
æххуырсты æфхæрын. Загъта-иу йæхинымæры: йæ куыст кæны, фау 
æрхæссæн æм нæй, уадз æмæ зара. Лæгыл фæнды хъадамантæ ба- 
кæн, фæнды йæ зарын ма уадз, — уæлдай сæ нæй. Уыцы хъуыдытæ 
иргъæвтой лæджы йæ мастæй. 
Иу фæсахсæвæр та бадынц Мæхæмæт æмæ Хъариан. Сæ зæр- 
дæтæм та æрбакалд сагъæсы сау мигъ. Бадынц, артмæ кæсынц, йæ 
сабыр гуыр-гуырмæ хъусынц. Дзырд сæ нæ хауы. Цы мысынц, уый 
та ды базон. Иван дæр фосмæ базылд, кæрт бафснайдта æмæ та йæ 
кæнон кæны: уæлгоммæ хуыссы, зарджытæ кæны, куы сæ иуæрдæм 
здухы, куы та иннæрдæм. Уалынмæ систа Хазбийы зарæг: 
— Барæг, дæ бæх та цæмæй у? 
— Йæ саргъæй æмæ идонæй. 
— Саг лæг дзæбæх та цæмæй у? 
— Йæ кардæй æмæ ливорсей. 

190 
Джыккайты Шамил 
Мæхæмæтæн ацы хатт тынг хъыг уыд æххуырсты зарыи. Хъай- 
тары зарæг цыма йæ дзыхы нæ фидауы, афтæ йæм фæкаст. Нæ, 
афтæ дæр нæ. Уый æгад кæны зарæг. Йæ кусæг æм ныртæккæ зынд, 
æфсæст гæды пырдтытæй куыд хъырна, уый хуызæн. Йæхинымæр 
дзырдта: «Мæлæты лæг! Æвзары мын лæджы хорз æмæ бæхы хорз. 
Цы зоныс ды, саг лæг цы у, уымæн?» Уыцы ныхæстæ æххуырстмæ 
нæ хъуыстысты æмæ хъæлдзæгæй йæ зарæг нывæста дарддæр. Мæ- 
хæмæт иу афон йæхиуыл нал фæхæцыд æмæ загъта: 
— Ныр уымæн йæ хъæлæсы тæвд фæнык бакал, уæд ын нæ хъæуы! 
Мартъийы гæдыйы уаст кæдмæ кæндзæн? 
— Нæл гæдыйы цард ын ис, æмæ цæуылнæ зара, — дзуапп ын 
радта сылгоймаг. 
— Цæй цард у уый, тынд мæгайæ гæвзыкдæр куы у, уæд. Йæ 
номыл куы ницы ис, йæ мæхстæттæ ауыгъдæй хæссы, æндæр. 
Хъариан йæ мойы ахæм æвзагæй дзургæ никуы фехъуыста. Бам- 
бæрста, маст дзы бацыд, уый æмæ ныхас хъазынмæ здахы, йæ цæс- 
гом сыхæлдта, афтæмæй. 
— Æмæ уыдон гыццыл хæзна сты лæгæн? Фагæй уæлдай. 
Лæг æрхуым уыд, æмæ йæм диссаг нæ фæкаст усы къæйных ныхас. 
— Чи бамбардзæн царды хъулæттæ, — дзуры æрхæндæгæй лæг. 
— Нæ хæдзар дзаг, уæддæр ныл бæхбадт кæнынц мæт æмæ сагъæс. 
Иван — хъæды халонæй иунæгдæр æмæ мæгуырдæр, уæддæр йæ 
зæрдæ уæрыккау кафы. Кæд уый диссаг нæу, уæд ма диссаг æмæ 
æмбисонд та цы вæййы. 
Сылгоймаг царды хъуыддæгтæ лæгтæй лыстæгдæр æвзары, хъыс- 
мæты хъæзтытæ хуыздæр æнкъары. Æнæ уый дæр хæйрæг кæм нæу: 
уынаффæ кæнынмæ — Сырдонæй дæсныдæр, ардауынмæ, бацырын 
кæнынмæ йæхицæй дипломатдæр зæххы цъарыл нæ, фæлæ Олим- 
пыл дæр нæй. Хъариан зæгъы: 
— Лæгæн йæ хъæлæсы тæвд цæхæр цæмæн калыс? Йæ тæри- 
гъæд дæхимæ цæмæн исыс? Йæ зарынæй тыхсыс, æмæ уымæн æз 
зонын йæ хос. Дæ сызгъæринтæй йын иу чыссæ ратт. Дзырд дын 
дæттын, йæ зарæг дæ хъустыл нал æрцæудзæн. Бафæлвар æй. Мах 
уыцы армыдзагæй мæгуырдæр нæ фæуыдзыстæм. Ратт ын æмæ йын 
уæд йæ митæ уындзынæ. 
Мæхæмæт исдуг фæджихау и, стæй хъуыдыты ацыди: «Уый та 
куыд? Мæ хуыссæг мын фæсырдта, æз та йын лæвæрттæ кæнон? Гал 
марæггаг — хъуг. Науæддæр уый цы хос у? Хъал лæг хæзнаджын 
куы суа, уæд бынтон зæххыл нал æрхæцдзæн. Ныр чъыртдымау 
чъыртт-чъыртт кæны хатгай, уæд та ололи фестдзæн. Фæлæ гæнæн’ 
нæй. Цы уа, уый уæд, бакæсон сылгоймаджы коммæ. Фенæм, чи нæ 
цы рамбула, уый». 
Лæг сыстад йæ къæлæтджынæй, байгом кодта хæзнаты чырын, 
иу чыргъæдæй систа армыдзаг сызгъæринтæ æмæ сæ ныккалдта сæ- 

Намыс 
191 
рак чыссæйы. Араст æмæ бацыд Иванмæ, йæ номæй йæм бадзырдта 
æмæ бахызт хатæнмæ. Иван фæгæпп ласта æмæ йæ разы алæууыд. 
— Цы хабар у, исты ’рцыд мыййаг? — тарст хуызæй афарста 
æххуырст. 
— Ницы ’рцыд мур дæр, — загъта хицау. — Æрбад, ныхас мæ ис 
демæ. Ацал-ауал азы кусыс мæ хæдзары. Кусыс æнæ зæрдæхудтæй. 
Хуыцау дæ разы уæд, æз дæ бузныг дæн. Дæ куыстæй дарддæр мæ 
дæ зардæй хъæлдзæг дарыс, æмæ дын хъуамæ иу лæвар бакæнон. 
— Арфæгонд у, — гуырысхо æмæ цымыдисæй зæгъы кусæг. — 
Мæн цæй лæвар хъæуы. Дæ фæллойæ хайджын дæн, ницы хъуаг 
дæн. Цы мæм æмбæлы, уый хæрын æмæ цæрын. Бузныг, ницы мæ 
хъæуы, æз мæ цардæй разы дæн. Хъаст ницæмæй кæнын. Нæ зо- 
нын, дæ зæрдæ мæм цæмæй фехсайдта, уый. Кæд исты рæдыд æр- 
уагътон, уæд мын æй ныббар, дæ хорзæхæй. 
— Цæй рæдыд, цæ! Хæдзарыл æнувыд дæ. Хус бузныг дын фæ- 
зæгъын, æмæ уый цы у? Ницы. Сæууон уддзæф къуылдымтыл. 
— Мæнæн уый фаг у. Фагæй фылдæр. Æгæр, æгæр. Дæ хæрзтæ 
мын Мæрдты фидинаг ма фæуæд. 
— Лæвар фæстæмæ ничи здахы, — йæ ныхас фæлмæн ауагъта 
Мæхæмæт. — Айс мæ номыл ацы чыссæ, уый дын срухс кæндзæн дæ 
зæронды бонтæ. 
— Ма мæ бафхæр, дæ хорзæхæй, — лæгъстæгæнæгау дзуры æх- 
хуырст. — Кæд исчи хæсджын у, уæд æз сымахæй. Мæ зæронд дæр 
тыхсинаг нæу. Даринаг уон, уымæ не ’руадздзынæн мæхи. Хъобан 
уæздан сты, мæ мард мын лæвар дæр бавæрдзысты. Уый мæ уырны. 
— Æфсины дæр афтæ фæнды. Нæ уынаффæ иу у. Æгадæй мæ ма 
аздах, айс нæ лæвар, уыцы хатыр бакæн. 
Цы гæнæн ма уыд. Айста Иван сызгъæрины чыссæ. Арфæтæ фæ- 
кодта йæ рæдау, йæ уæздан хицауæн. Мæхæмæт раздæхт хъæлдзæ- 
гæй. Фæлæ дистæ кæны: «Кæс-ма, ницы йæ хъæуы. Æвæццæгæн, лæг 
цы цардыл сахуыр уа, уый ивын æм зын кæсы. Нæй йæм, æмæ йæ нæ 
хъæуы. Кæмæ ис, уый та фылдæр хъæуы, æмæ йæ мулкыл мулк æф- 
тауы. Мæсыг бындурыл амайынц. Ацы æнæфæнык æдылы нæу, фæлæ 
нæ зоны хæзнаты ад, нæ федта сызгъæрин æмæ налхъуыт-налмасы 
æрттывд, æмæ йæ нæ хъæуынц, нæ сæм бæллы. Нымæтыл хуыссын чи 
сахуыр, уый нæ зоны аргъ кæнын хъæдабæ æмæ хуысар хъуымацæн. 
Уыры боны рухс нæ уыны, æмæ йæм хур нымады дæр нæй». 
Æндæр сагъæсты уыдис уыцы ’хсæв Иван. Бирæ фæкаст йæ 
сызгъæринтæм. Цас сыл фæцин кодта, уый ничи зоны. Фæлвæрдта 
сæ уæзæй, сгæрста сæ дæндагæй, нымадта сæ бæрцæй. Иу афон сæ 
йæ нывæрзæны бакодта æмæ схуыссыди. Хуыссы, рæдзæ-мæдзæ кæны. 
Кæсы цармæ, кæсы рудзынгмæ, йæ хъус дары дуар æмæ кæртмæ. 
Цас рæстæг рацыд, Хуыцау йæ зонæг, фæлæ йæ хъæццулы зæронд 
иуварс аппæрста, сыстад, къулæй йæ сауарæзт хъама райста æмæ 

192 
Джыккайты Шамил 
уый дæр йæ нывæрзæны бавæрдта. Хуыссы, сагъæстæ æмæ фæндтæ 
кæны. Иæ мутакайы зæроид — дурæй хъæбæрдæр, ихæй уазалдæр. 
Хуыссæг фæлыгъд, хæйрæг æй фæхаста, æмгæрон нал цæуы. Лæг 
рафт-бафт кæны йæ хуыссæнуаты. Иу заманы чыссæ нывæрзæнæй 
райста, йæ хъæбысы йæ æрæфснайдта, хъама кæрддзæмæй сласта, 
фистоныл хæцы, афтæмæй боныцъæхтæм удхарæй мард, стæй, Бон- 
вæрнон куы скаст, уæд фæлладæй афынæй. 
Нæ базыдта фæстаг кæркуасæн. Хур æй æрæййæфта йæ хуыссæ- 
ны. Фестъæлфыд, Мæхæмæт æм куы бахъæр ласта, уæд. Фæгæпп 
ласта, йæ уæлæфтау йæ уæлæ æрбаппæрста æмæ къæсæрыл февзæрд. 
— Мæрдфынæй бадæн, фос сыдæй фæцагъды сты, ныххатыр 
кæн, дæ хорзæхæй, — йæхи рæстытæ кæны. Ныр æм бакæс, уæд 
фыдфыны фæллад. 
— Фосæн ницы у, дæхæдæг æнæниз у, æндæр, — сабыр æй кæны 
хæдзары хицау. 
Æххуырст размæ фесхуыста, фæлæ æваст фæстæмæ фæзылд, 
нымæты бынæй чыссæ фелвæста, йæ роны йæ арф атъыста, афтæ- 
мæй кæрты балæууыд. Рауагъта фос. Хъариан ын йæ хызын дзагæй 
рахаста, Иван дæр фосы йæ разæй айста, уынгты сæ атардта æмæ 
сæрвæтмæ бахæццæ. Хизы хъомтæ. 
Иу афон аходæн хæрын æрымысыд. Йæ нымæт кæрдæгыл æры- 
тыдта æмæ йыл æрæвæрдта йæ хызын. Хойрагмæ нæма бавнæлдта, 
афтæ йæ ронæй чыссæ систа. Йæ ком ын ахæлиу кодта æмæ сызгъæ- 
ринтæм кæсы. Боны рухсмæ сæ уыны фыццаг хатт. Хæзнатæ хурмæ 
тыбар-тыбур кæнынц, æрттывдтытæ калынц, цæсты тигътæ сæм нæ 
лæууынц. Дзæвгар сæм фæкаст, стæй чыссæйы ком бæхсныгæй æр- 
балвæста æмæ йæ фæстæмæ йæ роны арф афсæрста, æрбæстон æй 
кодта æмæ хæрыныл æрбадт. 
Бон-изæрмæ йæ зарæг нæ райхъуыст. Тæппуд лæг нæ уыд. Иу 
бирæгъ кæй бахæра, ахæм дæр нæ уыд. Калмæй никуы тарст, ныр 
æм кæрдæджы астæу алы хъулон къæцæл каст хæцаг калм æмæ дзы 
хæрдмæ схъиудта. Къутæры сыфтæр базмæлыд, зæгъгæ, уæд-иу йæ- 
химидæг барызт. Цы йыл æрцыд, уымæн ницы зыдта, æмæ йыл йæ 
бон ныддаргъ и, æрхъæцмæ нал хъæцыд хуры ныгуылдмæ. 
Изæры фос æртардта, бафснайдта сæ, суг æрсаста, кæрт ным- 
марзта. Иæ куыстытæ фæци æмæ йæхи æруагъта йæ хуыссæны. Йæ 
цæстæнгас зилы къуымты. Зæрдæ зарын нæ агуры, тыхсы, æмæ йыл 
йæ фæллад тæфсы. Сыстад, къуымы иу гайла уыд, уырдæм бацыд, 
æркаст æм, армæй йæ æрысгæрста, — нæй, уый Хъарсы фидар нæу, 
нæй дзы хæзна æмбæхсæн. 
Æхсæв цæуы, цырæгътæ ахуыссынц, хъæу ныссабыр. Æрæнца- 
дысты хицау æмæ йæ бинойнаг дæр. Уæд Иван аивæй рацыд йæ 
хатæнæй, хъавгæ æрхызт асинтыл, йæ^къахфындзтыл ахызт кæртæй 
æмæ сисрæбынты араст комы ’рдæм. Йæ къухы — бæрз лæдзæг, йæ 
кæрон — джебогъы саст, йæ фындз — цыргъ. Лæг доны бауад. Фал- 

Намыс 
193 
лаг фарс, æрдузы кæрон — стыр, зæронд кæрдо бæлас. Уый бын 
æрлæууыд, фæйнæрдæм акæстытæ кодта, алырдæм ахъахъхъæдта, — 
бæстæ сабыр, æнцад. Лæдзæджы фындзæй зæхх размæста, мæр — 
фæлмæн, æнцонкъахæн. Æндæр ранмæ æрæвнæлдта, нæууæй гæбаз 
систа, йæ бын ма йын ракъахта æмæ та цæстæнгасæй йæ алфамблай 
асгæрста. Хуыцауæн табу, змæлæг нæй. Æдæрсгæ систа чыссæ æмæ 
йæ дзыхъхъы цадæг ауагъта. Йæ уæлæ йын къæй æрæвæрдта æмæ 
йыл сыджыт æркалдта. Нæууы гæбаз арæхсгæ æвнæлдæй йæ бынаты 
абадт. Лæг æй йæ армæй адзæбæхтæ кодта, æмæ дзы йæ зæрдæ 
барухс: хорз у, хæйрæг дæр æй нæ рахатдзæн. Акаст алырдæм æмæ 
ныфсджынæй рараст йæ цæрæнуатмæ. 
Донмæ æрбахæццæ. Уæд йæ хъустыл ауад цыдæр маргъы уаст. 
Лæг адæргæй æрбадт дурыл. Кæсы донмæ. Дон æнæмæтæй уайы, 
гуылфæнтæ кæны æмæ зары. Лæг хъуыдыты ацыд: «Цæуыл уасы 
уыцы маргъ? Æвæццæгæн, искæмæй фæтарст, æндæр цы. Бæлвырд, 
чидæр мæ фæстæ зылди. Адæмы цæст уынаг у, ницы дзы ирвæзы. 
Мачи мæ федтаид, уый гæнæн нæй. Чи уа уыцы æхсæвдзу, мæ хæ- 
дзар мын халдзæн». 
Сыстад лæг, фæстæмæ аздæхт. Дуртыл йæ къæхтæ къуыры, сын- 
дзытæ йæ тонынц, къæмдзыгтæ йæ зæнгæйттыл æндæдзынц. Æл- 
гъыст йæ дзыхæй никуы суагъта, ныр сæ дурæй, сындзæй кæны сау 
æлгъыст. Ссардта талынджы йæ бæлас. Æркаст нæумæ, уырзæй йæ 
æрысгæрста — æвнæлд æм нæй. Иуцъус алæууыд, стæй загъта йæхи- 
цæн: «Нæ, ам ын нæй уадзæн. Адæймаджы къухы куы нæ бафта, 
уæддæр ыл иу сырд æрбафтдзæн. Рувас æй тæфæй цæуылнæ базон- 
дзæн? Бæгуырдæр æй базондзæн. Сæппардзæн æй, чыссæ бахæр- 
дзæн, хæзнатыл дæ къух ауигъ...» 
Ракъахта æвæрæн. Табу Рекомæн — ничи йæм фæраздæр. Чыс- 
сæ йæ роны бафснайдта æмæ фæсæмбисæхсæв йæ хæдзарыл сæм- 
бæлд. Иæхи æруагъта æмæ хъуыдытæ кæны, агуры хуыздæр æфс- 
найæн. Ницы йын æнтысы, тыхсы, йæ сурхид кæлы. 
Фыццаг кæркуасæнты Иван ныххойы Мæхæмæты дуар. Йæ но- 
мæй йæм бадзуры. 
— Цы ’рцыд, бон дыл нал кæны? Цавæр фæдис у! — радзырдта 
йæм зæронд лæг. 
— Фæдис та куыннæ у! Мæнæ лæг сæфы. Дæ хорзæх мæ уæд, 
сæфын æй ма бауадз. 
— Цы ’рцыд, зæгъын, цы хабар у? 
— Мæнæ хæйрæгыл фæхæст дæн. Сæфын. Бабын дæн. Мæ хос 
дæ къухы, ма мын æй бавгъау кæн... Айс дæ лæвар. Мæ тæригъæд 
дæм фехъуысæд галы богъы йас. Лæггад дын кодтон, табу дын кæн- 
дзынæн, ма мæ ныууадз ацы маргимæ, Хуыцауы хатыр бакæн. 
Бинонтæ сыстадысты. Мæхæмæт чыссæ исынмæ нæ хъавыд. Уæд 
Иван йæ разы йæ зонгуытыл æрхауд æмæ йын чыссæ йæ къæхты 
бын æрæвæрдта. 
13 Джыккайты Шамил 

194 
Джыккайты Шамил 
— Мæ хорз хицау, мæнæн ам цæрæн нал и. Дæ Хуыцаумæ скæс — 
суæгъд мæ кæн, ауадз мæ мæ сæфты фæндагыл. Ницы мæ хъæуы, 
мæ куыст уын хæлар уæд. Мæ буц æхсин, æрмæст мын иу бонваг 
фæндаггаг ратт дæ рæдау армæй. Ауадзут мæ мæ сæфты фæндагыл, 
уый мын уæ цæст бауарзæд Хуыцауы хатырæй. 
Лæг æмæ ус кæрæдзимæ кæсгæйæ баззадысты. 
Боныцъæхтыл зноны æххуырст араст Хъобанæй. Йæ фæндаг æй 
кæдæм хаста, уый ничи зыдта, нæ йæ зыдта бæлццон йæхæдæг дæр. 
2004 азы 17—18 авгусгп 

ÆМБИСОНДЫ ЧЫНДЗÆХСÆВ 
Ходаг чызг Заремæ уазæгуаты æрбацыд йæ мады хотæм. Бады 
горæтаг хæдзары фæлмæн диваныл. Сфæлмæцыд телевизор æмæ 
æнæхъола кинотæй, райста цыдæр чиныг æмæ кæсы, йæхи ирхæф- 
сы. Мады хо æмæ йæ лæг къухнийы хæринаг кæнынц, цыма сæм 
ахсæв цыты уазджытæ цæудзæн, афтæ. 
Тыхсы уазæг чызг. Фысымтæм ис йæ карæн чызг, студенткæ. 
Заремæ йæм æнхъæлмæ кæсы, фæлæ Маринæ зынæг нæй. 
Иуафон кæртæй фæцыд цæлхыты хъыррыст, йæ хæдуæлвæд та 
æнахъинон хъæртæ. Чызг фестад йæ бынатæй, бауад рудзынджы 
размæ. Дыууæ машинæйæ рагæппытæ ластой знæт лæппутæ, — хъуын- 
сæр, æнæдаст фæсивæд. Зæронд иномаркæйæ рахызт Маринæ дæр, 
Заремæйы æмхæрæфырт. Лæппутæ ахъаугъа кодтой, стæй се ’хсæн 
иу дастсæр февзæрд æмæ уый ныххафта, къаддæр чи уыд, уыцы 
тырыны. Тырын та уыд тæнтъихæг, накъæ, кипу, æмæ бахауд капо- 
тыл. Иннæтæ кæрæдзимæ февнæлдтой, чи кæй цавта, уый бæрæг нæ 
уыд, афтæмæй гуыпп æмæ мыхъхъ кæнынц. Хъæуккаг чызг ахæм 
хыл никуы федта. Ныр йæ цæстытыл ауад, хъæуы куыйтæ гадзайы 
фæдыл куы бамбырд вæййынц æмæ хатгай кæрæдзи куыд аууæр- 
дынц, уыцы ныв. Чызг фæтарст æмæ æваст фæхъæр ласта: 
— Аслан! Фæдис! Милицæмæ фæдзур, кæрæдзи цæгъдынц. 
Чызг фæстæмæ фæкаст. Йæ фысымтæ лæууынц йæ фæстæ, цирк- 
мæ кæсынц. 
— Ма сын тæрс, Заремæ, фыццаг хатт сын нæу, — зæгъы йæ 
фыды æмсиахс. — Уыдон Маринæйы курджытæ сты. 
Заремæйы цæстытæ хъоппæгæй аззадысты. Уалынмæ чидæр ра- 
хъæр ласта сыхаг фатерæй: 
— Цы кусут, цъаммæрттæ? Цæуыл марут сывæллоны? 
Дастсæр хылгæнæг иннæтæй уыд карджындæр. Уый хæрдмæ 
дзуры: 
— Чи йæ мары? Мæнæ далыс фырытимæ хæцы, æмæ йын зонд 
амонæм. 
— Ныууадзут, ныртæккæ милицæмæ дзурын! — бартхъирæн код- 
та сыхаг лæг. 
— Хорз, нæ буц хистæр, хорз! — аразгæ уæзданæй, фæлæ къæй- 
ныхæй дзуапп дæтты дастсæр. 

196 
Джыккайты Шамил 
Куыйтыл дон бакалынц, æмæ æваст сæ хыл фæуадзынц. Адоныл 
дæр зæд атахт, сæ рыгтæ ацагътой æмæ рæвдз-рæвдз хæдтулгæты 
сæхи баппæрстой. Накъæ дæр, цыма йыл ницы ауад, уыйау Вол- 
гæйы рулыл абадт. Фæцыди та цæлхыты хъыррыст, æмæ машинæтæ 
фæйнæрдæм асхуыстой. Кæрты ма аззад сæ рыг, сæ фæздæг. 
* * * 
Бадынц хъæздыг уаты дыууæ чызджы. Кæрæдзийыл цин кæнынц, 
сæхи хъæлдзæгæй æвдисынц, фæлæ сæ равг иухуызон нæу. Заре- 
мæйы зæрдæйы, цы федта, уымæй баззад цыдæр æрхæндæг. Иæхимæ 
кæсы, цыма йыл исчи цъыфы къуыбар ныццавта, уый хуызæн. Мари- 
нæ хъæлдзæг у, йæ зæрдæйыл базыртæ базад æмæ стъалыйæ стъалы- 
мæ пæррæстытæ кæны. Фысым ныхæстыл дары уазæджы, йæ хабæрт- 
тæ йын ирон хъæлдзæг ныхæстау нывæнды. Дзуры, лæппутимæ куыд 
базонгæ вæййы, уыдæттæ. Заремæ йæм хъусы æвæндонæй, фæлæ 
æфсæрмæй йæхи æвдисы цымыдисæй æмæ та хаттæй-хатт бадис кæны: 
— Мæнæ кино! 
Горæтаг чызг ныв кæныьдискотекæты æмæ ресторанты уарзæт- 
тæн цы фадæттæ ис, уыдон. Иæ хæстæджы цымидис кæны хъæлдзæг 
цардмæ, хæлæг æм æвзæрын кæны æви йæхицæй æппæлы, уымæн 
хæйрæг — йæ зонæг. Заремæйы дис уæлдæрæй уæлдæр къæпхæнмæ 
хизы æмæ та фæзæгъы: 
— Мæнæ цирк! 
Маринæ уæлдай уæлмонцæй хæссы, лæппутæ йыл кæрæдзи куыд 
тонынц, уыцы хабæрттæ. Заремæ йæ æрмттæ æрцæгъды: 
— Мæнæ ирон театр! 
Сылгоймаджы уæх хæйрæг дæр нæ иртасы. Маринæйыл цæуы 
æстдæс азы. Ахуыр кæны фыццаг курсы. Федта æмæ зоны. Уырны 
йæ, хъæуккаг чызг æм æхсызгонæй хъусы, уый, æмæ йæ къахы, 
йæхицæн дзы хъазы. Заремæ цæры быдыры Ходы, дпфтонг «уы» 
дзурын нæ зоны, æмæ йын горæтаг хъал чызг фæзмы йæ ныхас. 
Æрымысыд ахæм хабар. Заремæ сыхæгтæй куырдта хуырх, æмæ 
йын зæронд ус рахаста згæхæрд хырх. Маринæ йæ фæзмы æмæ та 
худæгæй бакъæцæл вæййы: 
— Æдылы къоппа! Йæ сæр ма хуырхæй чи ’хсы? Шампунь уæм 
нæма бахæццæ? 
Заремæ хъазæн ныхас мастæн нæ исы: уадз æмæ лæхура, æгайт- 
ма йæм худын цæуы. Басаст, уарзон ын кæй ис, ууыл дæр. Уæд ын 
зонд амоны йæ уæздан фысым: 
— Сайд дыл ма ’рцæуæд. Базон, хытæ йæм цал ис, уый. 
— Мæггыры бонтæ! Исты мын хыты фермæйы кусы?.. 
— Хуытæ дын дæ гуылæвзаг бахæрæнт! Хъæуккаг, хы цы у, уый 
зоныс? Уый у усгуры хæрзтæн сæ сæйраг. Цас æм фылдæр уа хытæ, 
уыйас хуыздæр. Фæлæ йæм æппынкъаддæр хъуамæ уа фондз. 

Намыс 
197 
— Фондз! Уагæры цытæ сты? 
— Хæдзар, хæдтулгæ, хца... 
— Хца нæ, фæлæ æхца! — Рацахста йæ Заремæ. — Раст дзур. 
— Уæлдай нæу. Уæддæр дзы хы ис. Хца, хицау, хуыцау — уыдон 
иу уидагæй æвзæрынц. Харумы грамматикæ цыдтæ? Хъус, ма мæ 
хъыгдар. Халагъуд... 
— Мæ къонайыл! Уый та дзы цæмæн бахъыд? Исты мын фыййау 
цæудзæн? 
— Дæ кортойы дымгæ зилы? Крутойтæ дачæ халагъуд хонынц. 
Науæд дæ хицауад æрфæрсдзæн, хъалон дын æрфидын кæндзæн. 
Хынцын хъæуы уыдæттæ, хынцын. 
— О-гъо! Бæстæ хытæй байдзаг. 
— Дæ дзых хæлиуæй ма дар, хæфс дзы батæхдзæн, — бахудт 
Маринæ æмæ сфæзмыдта, иухатт Заремæ йе ’фсымæрмæ куыд сид- 
ти, уый: «Хъыбады, къырма бадæ? Фæткъы æрхауд, хы йæ хæры, 
кыдз ыл сардау». 
— Усгуры хæрзтæ нымад нæма фæдæ. 
— Ферох мæ сты. Æдылы фæрстытæй мæ сæр разылд. 
— Дæ сæр, æвæдзы, æдылы сæнттæй зилы. Аххыс дын кæнон? 
— Мæлæты маргъ! 
— Хæлæрттæ. 
— Æнæрай сæ скæн. Хæлæрттæй хæдзар хæлæттаг кæны. 
— Хæстæджытæ. 
— Фæлдыст сын фæу. Уыдон хуымы хуыртæ сты. 
— Раст нæ дæ! Раст нæ дæ! Хорз хæлар хæрды хæрдмæ хæссы, 
хорз хæстæг хæдзармæ Хуыцауы хорзæх хæссы. 
Уыцы сахат мады хо чызджытæм фæдзырдта фынгмæ. Аскъуыд 
сæ быцæу ныхас. 
* * * 
Ралæууыд дыккаг бон. Маринæйы мад Ксеня устытимæ лæууы 
кæрты, ныхас кæнынц. Мад буц у йæ иунæг хурæй, цæры йæ цæ- 
райæ, не ’фсæды йæ хорзы койæ. Ныр дæр йæ гæггуыри схауы, йæ 
чызгæй цы хуызы раппæла, уый адæргæй. Зæрдæрухс уæд Еленæ, 
уый йын авæрдта равг æмæ фадат. 
— Уæ хорзæхæй, дысон-изæр нæ кæрты цавæр хæст уыди? — 
фæрсы, цыма ницы зоны, уыйау. 
— Хæст уанцон нæу! — æдзийы далысау фæлмæн æмæ æназым- 
хуызæй зæгъы Ксеня. — Нæ чызгыл лæппутæ хæлæфтæ кæнынц. Иу 
иннæмæн бар нæ дæтты æмæ кæрæдзи басхойынц. 
— Йæ мады фæндиаг уæд, хорз чызгыл дзурджытæ бирæ вæййы, — 
мады зæрдæ алхæдта Еленæ. Йæхинымæр та загъта: «Уый, æвæдза, 
хæлæфтæ кæуыл фæкæнынц, уый æнæ хæлафæй баззайы». 

198 
Джыккайты Шамил 
Иу райсом Еленæ рацæуы йæ куыстмæ. Хæдзары фисыны хæр- 
хæмбæлд фæци Асланимæ. Лæгæн æвиппайды йæ хуыз афæлдæхт. 
Йæхи æвдыста, цыма æхсæв-бонмæ хæйрæджытæ йе ’ккой бадтысты 
æмæ йæ дугъы скъæрдтой, афтæ. Цы йыл æрцыд, кæд ын йæ дукани 
фæхаст, æндæр? Салам радтой кæрæдзийæн. Сылгоймаг фæрсы: 
— Дзæбæхтæ стут? 
— Цæй дзæбæх, нæ чызджы нын аскъæфтой. 
Еленæ хабар фехъуыста, фæлæ йæхи ницызонæг скодта. Зыдта, 
хъуыддаг сын фæндон кæй уыд, уый дæр. Афтæмæй лæгæн ныфсы- 
тæ æвæры, кæд уыдон хъуаг нæ уыд, уæддæр. 
— Хуыцау хъуыддаг рæстмæ фæкæнæд, — арфæтыл схæцыди ус, 
стæй цымыдисæй фæрсы: — Скъæфæг чи у, зонут æй? 
— Омоны кусæг у. Загъта, æз, дам, чызджы æртæ азы уымæн 
хъахъхъæдтон, æмæ ныр æндæры хай фæуа? Адонæн закъон нæй. 
Ацу æмæ уыдон фæсте сур, семæ тох кæн! Ксеня, мæгуыр, æрхаудта, 
йæ уæрагыл нал лæууы. 
— Йæхи дзæгъæлы хæры, ныры фæсивæд фылдæр афтæ кæнынц, 
— зонд амоны Еленæ, йæхимæ уымæй уæлдæр чи кæсы, уымæн. — 
Ныфсытæ йын æвæр, цудын æй ма уадз. 
Маринæ бахауд хъæздыг хæдзармæ. Сæ галуан — æлдары гæнах. 
Дастсæры фыд — ног ирон, рæстæмбис магнат. Æфсин — хъайтар 
сылгоймаг. Хæтæнты чи фæци, ахæм. Иу райсом дзуры Маринæмæ: 
— Чындз, кæртытæ рафснай, адæм нæм цæуынц, æмæ худинаг у. 
— Уынгтæ мæрзын мæнмæ нæ хауы, — йæ ныхас ын цæхгæр 
фæлыг ласта чындз. 
Æфсинæн зын куыннæ уыд, фæлæ тыхамæлттæй нынныхъуырд- 
та хъуынджын уагъылы. 
Лæг кæсы, æмæ йæ дзæбæх уарзон хæдзары йæ уæлæ дарæс нæ 
дары. Нарæг уадздзаг — йæ уæлгуырыл, æртæтигъон тæнæг сыф — 
йæ дæлгуырыл. Дастсæр ын дзуры: 
— Мæ цæсты рухс, мæнæн æхсызгон у дæу бæгънæгæй уынын, 
фæлæ мæ ныййарджытæй æфсæрмы кæн æмæ дæ халат дар. 
— Тæвд у, уый нæ уыныс! — сбустæ кодта чызг. — Дæ мад æмæ 
дæ фыд хъæдæй æрхаудтой? 
Чындз куы нæ саст, уæд дастсæр, фидыд нæма уыдысты, афтæ- 
мæй йæ каистæм балæууыд. Дзуры сын: 
— Уæ чызг хистæртæй æфсæрмы нæ кæны, хæдзары бæгънæгæй 
цæуы, æмæ, бæгуыдæр, уый мæ зæрæдтæм хорз нæ кæсы, æхсызгон 
сын нæу. 
— Хъæды цæрут æви особа у? — уайдзæфгæнæгау фæрсы Аслан. *- 
Адæймаг, йæ удæн куыд æнцондæр у, афтæ кæны. 
— Нæма уæм бахæццæ, афтæ дзы сæ ныхтæ цы фæсагътой? — 
лæджы фарс рахæцыд Ксеня дæр. 
Лæппу йæ бон базыдта. Аздæхт йæ хæдзармæ. Сахат нæма ра- 
цыд, афтæ Асланты раз фæцыд цæлхыты сонт хъыррыст. Шофыр 

Намыс 
199 
машинæйæ тыхысхуыст ракодта Маринæйы, дуар æрбатъæпп ласта, 
йæ бынатæй æваст фæцагайдта æмæ адымдта. 
Маринæ йæ мидбынат ныззылд, йæ дзыхæй схауд карз ныхæстæ — 
æлгъыстытæ æмæ æртхъирæнтæ. Уыдон дымгæ ахаста. Машинæ уай- 
тагъд тигъы аууон фæци, чызг йæ сæр бæрзонд сысхуыста æмæ ба- 
раст йæ фыды хæдзармæ. 
* * * 
Бонты дæр бæркад нал и, фæд-фæдыл гæппытæ кæнынц. Иу- 
дыууиссæдз боны рацыд, афтæ райхъуыст ног хабар: Маринæмæ 
уыд минæвæрттæ. Бафидыдтой фæрныг мыггагимæ. Къуыримæ 
арæвдз и чындзæхсæв. Чындздзон чызг кæй хæдзары ис, уыдон зо- 
нынц æрдзы фæтк: цæттæ хуым кæрдын хъæуы афоныл, науæд кæр- 
диппæрд кæны. Фæткъуы срæгъæд и, — æртон æй, кæннод æрхау- 
дзæн æмæ сæфы. Аслан æмæ Ксеня сæхиуыл нæ ауæрдынц, тагъд 
кæнынц, æмæ чызгæрвыст рæвдз кæны. 
Сых дæр хуыртæ не ’хсæдынц. Изæрмилты æртæ усы бæлæсты 
бын бадынц æмæ семычкæтæ æхсынынц. Къæрцц кæнынц æхсынæн- 
тæ, фæлæ сæ дзурынмæ дæр æвдæлы. Сæ иу зæгъы: 
— Диссаг уæм нæ кæсы, Ксеня йæхи афтæ дары, цыма йæ чыз- 
гыл бындз дæр нæ абадт. 
— Æмæ уым диссагæй цы уыныс? 
— Куыд цы? Сæ уарзон æхсинæг цъиусуры фæдыл атахт, фæс- 
тæмæ та тындтытæй æрыздæхт. 
— Цæй æнæфенд дæ, Дзерассæ. Чызг бæлон нæу, уæлдай æвнæл- 
дæй æрмыдул нæ кæны. Никуы фехъуыстай, цы нымæт цæгъдай, 
уый — хъуынджындæр. Нæ фæлæ, фылдæр цы нымæт æууæрдай, 
уый — хæрзхъæддæр. 
— Раст зæгъы Еленæ. Мæ дзыхы дын — сæкæр, — ныхасы бацыд 
æртыккаг сылгоймаг. — Рæстæг аивта. Ныры цард æхсыры цадæй 
уæлдай нæу. Ус дзы чызгæй рагæпп ласы. 
— Худæгæй марыс! — йæ ныхас ын аскъæфта Дзерассæ. — Мæ 
мад дæр дзы чызг. Рæстæг æцæг аивта. Адæм чъыры хæлд кæнынц. 
Дамдзыд чызг æгад нал у. Фæлæ, дис цæуыл кæнын, уый зонут? 
Чындзы уыцы иутæ цæмæн цæуынц? Акæсут-ма сыхмæ. Нæртон 
чызджытæ бадынц, сæ фыды уæларт зæронд кæнынц. 
— Æцæг æнæфенд дæ, æцæг! — хъазы дзы Еленæ. — Иу æмби- 
сонд дын радзурон? Хъус æмæ исты бамбар. Æртæ чызджы ацыдыс- 
ты амонд агурæг. Бирæ фæхаттысты, фæлæ амонд нæ арынц, нæ 
йыл æмбæлынц. Æрæджиау сæ размæ фæци иу зæронд лæг. Сæ 
хабар сын зыдта æмæ сын амоны иу бæрзонд бæласмæ: «Амонд ис 
ацы бæласы сæр. Чи йæм сбыра, амонд фæуыдзæн уый хай». Чыз- 
джыты зæрдæтæм хур ныккаст. Бырынц, фæлæ дзæгъæлы — сæхи 

200 
Джыккайты Шамил 
удхарæй марынц. Бæлас — рæхснаг, йæ цъар — лæгъз, къухтæ йыл 
нæ хæцынц, цыма хъабахъау сойæсæрст у, афтæ. Уæд сын лæг зæгъы: 
«Ис ма уын иу амал. Æрымысут уæ хæтæнтæ. Ацы хатт алкæмæн 
дæр бæласыл фæзындзæн, цал лæджы бынæй скаст, уал къалиуы». 
Сæ иу бацыд, æмæ бæласыл фæзынд иунæг къалиу. Раздæхт сæргуы- 
бырæй. Дыккаг бацыд, æмæ бæласы зæнгыл разад æртæ-цыппар къа- 
лиуы, чызг æмбисмæ дæр не схæццæ. Æртыккаг бацыд, æмæ рæхс- 
наг бæлас къабузтæ фестад, чызг сыл асинтау сызгъордта, æмæ амонд 
йæ къухы бафтыд. 
Цытæ ма дзырдтой, хæйрæг сæ зоиæг, фæлæ сæ худын уæллаг 
уæладзгуытæм хъуыст. 
* * * 
Срæвдз и чындзæхсæв. 
Ресторан «Императрицæ» байдзаг адæмæй. Иу залы бадынц хуынд 
адæм, иннæйы — чындзхонтæ. Хицæн хатæнты мерс кæнынц магнат- 
тæ, беседкæты фæсивæд сæ ком уадзынц, сæрфынц нард фынгтæ. 
Хъуысы агуывзæты зæлланг, æфсæст ныхас, уæгъдибар кæл-кæл. 
Бирæ нæ ахæссы уыцы хъæлæба — уайтагъд æй оркестры хъæрахст 
йæ быны æрныуæрды. Хистæр уадзы гаджидау, кувы дыууæ кæстæ- 
ры амондæн. Музыканттæм рагацау фæкастысты хъæбæр нозтæй, 
ныр ифтыгъдæй сæ удæй арт цæгъдынц, уромæг сæ нал уромы, гуым- 
сæгты гуымс кæнынц, сæ гыбар-гыбур цæуы арвы нæрдау. Хистæр 
арфæтæ калы бæркады сыкъайæ, фæлæ йæ ныхас йæхимæ дæр нæ 
хъуысы. Бамбæрстон дзы æрмæст иу арфæ: «Сæ цæрæнбон бирæ 
уæд, æртæ чъирийы скувын нæ кæй бауагътой, уый тыххæй». Ахæм 
арфæ фыдæлтæ нæ зыдтой, уый у ног фæзынд ирон чындзæхсæвы. 
Кафынц, музыканттæ кæм сты, уыцы залы. Æндæр зал сын ра- 
сидт ерыс. Стæвдтæ сылгоймаг цæгъды ирон фæндыр, йæ уд ын 
æлвасы. Иу лæппулæг хъазт аразы. Чегърейæн курдиат хъæуы. Рæ- 
сугъд чызджытæ — залы дзаг, æнæхъæн гарем, лæппу-кафæг агур 
боныгон цырагъы рухсмæ. Амонæг, чи федта, ахæм, зарынмæ — 
булæмæргъ. Хонгæ цагъдмæ бæрзонд хъæлæсæй базары: 
Тæрхъустæ — бирæ, тæрхъустæ — бирæ, 
Сурæг сæ иал и. 
Рæсугъдтæ — бирæ, рæсугъдтæ — бирæ, 
Курæг ссе иал и. 
Чидæр æм мæстæймарæгау дзырд æрбаппæрста: «Аццытæ æмæ 
уццытæ, ныры чызджытæ — хъуццытæ». Бæстæ кæл-кæлæй байдзаг. 
Фæсивæд куыд тæвд кодтой тæнгъæд артагæй, афтæ кафæг дæр 
фæзынд. Амонæг дæр зарджытæ цæуылнæ кæна? Хъырнæг ын нæй, 
фæлæ йын фаг сты æмдзæгъд, доли æмæ фæндыр. 

Намыс 
201 
Уаглæ мын рагъыл хъихъыри гакк-гукк... 
Хъихъыри гакк-гукк, 
Уазæг чызджы мын иу къуыри раттуггг, 
Иу къуыри раттут. 
Терчы фале мын Къуыдары бæсгпæ, 
Къуыдары бæсгпæ. 
Сæ кæйдæр рæсугъд, дысон изæр мын 
Куыд аирвæзгпæ. 
— Уанцон нæу! — уайдзæфгæнæгау дзуры Сергей, уæздан, хæ- 
дæфсарм лæг. Цыма йыл ихдон æркалд, уыйау батыхст йæхимидæг. 
— Уый кæдыккон зарæг у! — сабыр æй кæнын æз. — Чындзæхсæ- 
вы ахæм зарæг цины хос у. 
— Уый цавæр цин у?! — нæ гæдзæ кæны мæ хæлар. Уæдмæ 
амонæг йæ кæнон кæны. 
Цæхæрадоны — цæхæра бæлас, 
Сагпыкк æй хæры... 
Чидæр та æваст рахъæр кодта: «Ой, Елхотт, Елхотт!» Уыйадыл 
зарæг фæсыкк, аскъуыд æрдæгыл. 
Уыцы афон уæлбылæй фæцыд æнахуыр цъæхахст. Хъазты адæ- 
мæй иутæ акæсынц уыцырдæм. Иннæтæ сæ нуазæнты кой кæнынц. 
Фæндыр æмæ гуымсæг уæддæр сæ тыбыртæ цæгъдынц. Стыр залмæ 
сармадзаны гуыпп дæр нæ хъуысы. 
Уалынмæ асинтыл æртæхы иу чызг. 
— Фæдис! Чындзы аскъæфтой!.. 
Мæнæ Заремæ, Маринæйы æмхæрæфырт. Йæ дзыккутæ — пых- 
цылтæ, йæ къухы — урс туфли. Чызг номылусау йæ æрмттæй йæ 
рустæ ныдздзæхст ласы, йæ уæрджытæ æрхойы. 
— Кæцæй æрхауд ацы сæнтдзæф? — фæрсынц кæрæдзи мæ сы- 
хæгтæ. 
— Чызг, кæндыс бахордтай, æрра хъæртæ цы систай? — уай- 
дзæф æм æппары иу бæзæрхыг, сырхцæсгом лæг. — Ныххырхынц, 
стæй сæныччы мехъхъытæ кæнынц. 
Заремæ джихæй аззад. Мехъхъ нæ, фæлæ йæ дзыхæй дзырд дæр 
нал хауы. Цыма йыл ризæг бахæцыд, афтæ зыр-зыр кæны. Бирæтæ 
йыл сæ къух ауыгътой, азылдысты æмæ сæ хъазты кой кæнынц. Фæлæ 
чегъре туфлимæ фæкомкоммæ. Йæ цæстæнгас чызгыл æрхаста: хæрз- 
конд, хæрзарæзт чызг, зæрдæ кæмæ бахъазы, ахæм рæсугъд къæхтæ, 
ис сыл ног, зынаргъ дзабыртæ. Æрмæст йæ къаба — рыгамæст. 
— Чызг, дæ къухы уый цы у? 
— Маринæйы дзабыр... 
Рафæрс-бафæрс, æмæ рабæрæг хъуыддаг. Дыууæ лæппуйы ба- 
цыдысты «чындзы уатмæ». Сæхи хуыдтой къухылхæцæг æмæ æмдзу- 

202 
Джыккайты Шамил 
арджын. Чызджыты рарвыстой. Чысыл фæстæдæр Маринæйы арæз- 
тæй ракодтой. Фæлæ сæ ных сарæзтой кæрты дуармæ. Заремæ дисы 
бацыд: афтæ хæсгæ никæд федтон. Йæ зæрдæ фæкъæпп ласта. Аз- 
гъордта йæ фæстæ, хъæр систа, фæлæ устытæ загътой, ауадз æй, 
ЗАГС-мæ цæуынц, зæгъгæ. Заремæ сыл нæ баууæндыд. Йæ хойы 
рацахста. Лæппутæ Маринæйы машинæйы тъыссынц, Заремæ йæ 
æддæмæ ласы. Иу афон ахаудта асфальты хъæбæрыл, йæ къухы ма 
аззад хойы чындздзон дзабыр. 
Æвиппайды рестораны кæрт хъæрахст æмæ змæлд фестади. Æцæг 
къухылхæцæг чи уыд, уый асинтыл сызгъорда, уæллаг кæрты къæсæрыл 
æртæ гæрахы фæласта, трассæйыл акаст дæлæмæ, акаст уæлæмæ, — ма- 
шинæтæ дыууæрдæм сыффытт ласынц, ацу ’мæ ссар фыдгæнæджы. 
Заремæ та йæ уадултæ ныкъкъæрцц ласы: 
— Мæггыры бонтæ! Ныр ма кыд цæрæм? Нæ худинаг Аргыдан- 
мæ дæр хъысдзæн. 
Адæм дзолгъо-молгъо кæнынц. Ксеня йæ уæрджытæ æрхойы. 
Адæмы цæстмæ йæхи хурхбæстытæ кæны. Æваст йæхи ныццавта 
Заремæйыл: 
— Хæлиудзых! Ды та^кæдæм кастæ? Быидзытæ ахстай? 
— Мæггыры бонтæ! Йæ фæдыл ныббындз, æмæ йын цы кæнон? 
— Цы загътай, цы? 
— Афтæ! Кæйдæр фæдыл йæхæдæг ныббызырттæг. 
— Дæ мад дæ быныл аззайæд, кæд цы сæнттæ цæгъдыс, уæд!.. 
Сыхаг ус Еленæ бахудт æмæ, йæ фарсмæ чи лæууыд, уыдонмæ дзуры: 
— Нæ уын дзырдтон, хорз чызгыл хæлæфтæ кæнынц, уый! 
Уыцы афон та райхъуыст чегърейы зарæг «Цæхæрадоны цæхæ- 
ра бæлас». 
Хъуыддаг хистæртæм бахæццæ ис. Уæзбын æмæ æвæндонæй 
сыстадысты сæ бынæттæй. Чындзхæсджытæй чидæртæ сæ къухтæ 
тилынц, æртхъирæнтæ кæнынц, фæлæ кæмæ лæбурынц, уый нæ зо- 
нынц. Аслан æмæ Ксеня фæндаджы был рафт-бафт кæнынц, сæ къух 
сæхимæ исынц, ус йæхи машинæйы бынмæ æппары. Адæм сыл æр- 
тыхсынц, иргъæвынц сæ, сабыр сæ кæнынц. 
Чидæртæ загътой: ам лæджы мæрдтæ уыдзæн. 
Фынджы хистæр ныффæсус, уæддæр дзуры йæ тых, йæ бонæй. 
Фæстагмæ зæгъы: 
— Æрцыд æбуалгъ фыдракæнд. Фыдрæстæг у, æмæ ныл фыдбы- 
лызтæ цæуы. Къæрных Хуыцауы хъуг дæр давы. Мах нæ буц уаз- 
джытæй хатыр курæм. Хорз хылæй æвзæр фидыд хуыздæр у. Загъ- 
дæй сой нæ тæдзы, хъуыддаг дзы нæ рæзы. Ис хицауад, ис закъон, 
æмæ хъуыддаг æвзардзысты уыдон. 
— Сæхи бар сæ уадз, — дзуры, сиахсаг чи уыд, уый æрвад. — 
Хуыцау хорз, æмæ не ’фсымæр нæма ’рбахæццæ, уый сæ ам къуп- 
ритæ скæнид. Мах лæгмартæ не стæм. Фарн хæссынмæ æрбацыдыс- 

Намыс 
203 
тæм, æмæ ам нæ разынд. Цы цæуы, уый хуыздæрæн. Нæ хæдзармæ 
фыдбылыз нæ хæссæм, æмæ табу Хуыцауæн. Хæдзайраг цы нæ у, уый 
хайыр нæ уыдзæн. Цæуæм, æмбæлттæ, нæ хуым хъацæн хъуаг нæу. 
Заремæ рафт-бафт кæны, æмæ хъæрæй йæхицæн дзуры: «Мæг- 
гыры бонтæ! Мæ хо кæй равзæрста, умæ хытæ цымæ цал ис?» 
Чыидзхæсджытæ æрцагътой фæндыр, æмдзæгъд систой, хæдтул- 
гæты бакалдысты, сигналтæ æрæлхъывтой æмæ асхуыстой. Адымд- 
той, Джызæлы фæзилæнæй ма сыхъуыст сигналты цъæхахст. 
2005 азы октябрь 

ЗÆРДÆÆМÆЗОНД 
Æмбисоид у Мæрдты бæстæ. Йæ арв — ныллæг, йæ арæнтæ — 
къуындæг. Фæлæ йæ гæнæнтæ — бирæ. Мæрдтæ удæгæстæй фылдæр 
кæй сты, уый раджы загъта куырыхон уызын. Уæдæй ардæм Тъæпæн 
хъæумæ аивгъуыдтой æрдзæ æрдзæтæ. Уæддæр Зæххы уæлцъар адæ- 
мæн нæ фаг кæны, нæ сыл æххæссы æмпылд пæлæзау, алчидæр æй 
йæхирдæм ивазы æмæ йæ фæйнæрдæм тонынц, кæрæдзи хъуын-хъис 
ыл хæрынц. Зæххæн йæ хуылф та — уæрæх, парахат, таурæгъты 
ахсæнау ницæмæй дзаг кæны, — алкæмæн дæр дзы ис бынат æмæ рад. 
Иу ран дзы цæуы Мæрдырохы дон. Фурд æй ничи схондзæн, 
дæргъмæ дæр -^къада, уæрхмæ дæр — къада. Фæлæ йæ сæрты маргъ 
дæр нæ тæхы. Йæ галиу фарс ис Зындон, йæ рахиз фарс — Дзæнæт. 
Дон арф дæр нæу, фæлæ дзы ахизæн дæр нæй. 
Дзæнæты цъæх нæуу стъалыджын арвау тæмæнтæ калы сæууон 
æртæхæй. Ранæй-рæтты цæхæрау æрттивынц уардитæ — сырхытæ, 
урсытæ, буртæ. Фæлæ æртæхмæ бавнал, уæд — авгæй фæрдгуытæ, 
дойны лæг дзы йæ ком нæ бауымæл кæндзæн. Уардитæй нæ цæуы 
хæрздæф æмæ сыл нæ зары булæмæргъ. 
Цъæх нæууыл бады Темыр-Солтаи. Йæ разы фынг — фæйнæ- 
джы гæбаз. Фынг — афтид æмæ сæрфт. Лæг — хуыздзыд æмæ фæлахс, 
бакæс æм, уæд — мæрдтæйдзæуæг. Бæрæг у, куывды кæй нæ бады, 
уый. Стонг æгъатыр у, йæ мард фесæфа, бон дзы фыд тайы, æхсæв та 
стæг. Мæрдырохы донмæ бавналæн нæй, цы фыдбылыз дзы ис, хæй- 
рæг — йæ зонæг. Уымæ гæсгæ сагъæс адæймаджы Мæрдты дæр цух 
нæ уадзы. Ныр дæр, æнтæф бон лæгыл къæйных бындз куыд сагъуы- 
йы, афтæ Темыр-Солтаныл бафтыди сагъæс. Хъуыдытæ кæны: «Гъай 
цавæр дзæнæт у? Æххормаг кæныс, хæрд нæй; дæ ком ныххус, дон 
нæй. Раст хæсты куыд уыди, афтæ: зынтæ — хæрх, цинтæ — кадавар. 
Мæ хионтæй ферох дæн. Сæ дзул лæвæрд фæци — рухс мын нал 
кæнынц. Мæ ком хæлиуæй дарын, фæлæ мæ ингæны царæй фиу нæ 
хауы. Ам дæр хæддзæргæ цард нæй. Рухс дын цæмæй зæгъынц, уьпд 
— дæ аходæн. Хорз, æмæ ирон хисты фæзынд ног сидт — хæсты чи 
бабын, уыдоны рухсаг. Чи йæ ’рымысыд, уый дзæнæты бадæд. Фæлæ 
ис иу бæллах. Хæсты фæмард и милуантæ. Цыфæнды хорз хæрнæг 
уæд, — æрхауы нæм фæйнæ комдзаджы. Комдзагæй цастæ цæрæн ис, 
уый мæ хуызыл зыны. Уæддæр сын бузныг. 

Намыс 
205 
Лæгæн йæ сæрмæ — стыр фæткъуы бæлас. Пæлæхсар, фыр за- 
дæй æлæмау зæу-зæу кæны. Лæг сыстад, бæласмæ скæсы, йæ комы- 
дæттæ уайынц. Сбырид фæткъуытæм, фæлæ уыцы амал нæй. Бæлас 
кæм фæсаджилтæ ис, уым стымбылтæ ис æбуалгъ калм. Стыр æмæ 
тæссаг. Æвæдза, рæстдзинад нæй калммæ дæр. Уæлион дзæнæты 
фæткъуы Адам æмæ Евæйæн хинæй хъардта, ам та йыл къуырф бадт 
кæны. Фæныхил ма сæлæф дыргъмæ, — дæ дыууæ цæсты дын йæ 
саджил æвзаг фæцæвдзæн. Стонг лæг къæбæрыл йæ цæст дæр дæт- 
ты. Фæлæ ам уыцы базар нæ цæуы. Дæ цæст куы схауа, уæддæр 
калмæй фæткъуы нæ, æнтыды цъар нæ рантысдзæн. 
Нæй бæласмæ слæсæн. Фæлæ Темыр-Солтан амалджын лæг у. 
Зад къалиумæ скæсы, йæхи йæм сивазы, æмырцъæгæй сгæпп ласы, 
— никуы æмæ ницы, йæхи удхарæй мары. Арвæй стъалы æрисæн ис, 
фæткъуы æртонæн нæй. Кæс æм æмæ йæ уындæй дæхи æфсад. 
Уыцы афон Темыр-Солтаны цæстытыл ауад æндæр ныв. Уæртæ 
фаллаг фарс æрбатæхы рог машинæ, æнахуыр рæсугъд машинæ. 
Лæг йæ цæстытæ аууæрды, йæхиуыл гуырысхотæ кæны. Мæнæ мæрд- 
тæн диссаг. Машинæ ацырдæм фæзылд æмæ доны смидæг. Дон нып- 
пæллахъ ласта æмæ йæ былтæй акалд. Лæг ын фæтарст: чи у, цы у — 
сæфы! Фæлæ дзæгъæлы тыхст. Машинæ доны æрбасыффытт ласта 
æмæ йæ разы дзыхълæуд фæкодта. Рахызт дзы лæг. 
Лæг та^ахæм у, ахæм, æмæ раст па^дзахы лымæн. Бæрзонд, 
хæрзконд. Йæ уæлæ — зынаргъ дарæс. Йæ фæтæн риу — хæрзиу- 
джытæй æмæхгæд. Ордентæ, майдантæ — стъалыгуппар, цæхæр æп- 
парынц, цæсты тигътæ сæм нæ лæууынц, тартæ кæнынц. Дзæнæтон 
лæг фæуыргъуыйау, цавд дурау хъенæй лæууы. 
— Байриай, байриай, Темыр-Солтан! — дзуры ног æрбацæуæг. — 
Куыд у, мæ хæлар, и? Бæрзонд у фæткъуы, нæ йæм æххæссыс, и? 
— Хатыр, чи дæ, нæ дæ хъуыды кæнын, — æрæджиау дзурын 
сфæрæзта Темыр-Солтан. 
— Æ, дæ раттæг хæрæг æртæра! Рагæй дæр хуырым уыдтæ. Нал 
мæ базыдтай, и? Дæ рагон сыхаг. Хъырым-Солтан. 
— Æмæ ед у... Ардæм куыд æрбахаудтæ? Ам Дзæнæт у, куыд 
фæрæдыдтæ? 
— Рæдийын дæ хъуыддаг у, мæ лымæн. Æз хорз зонын, кæдæм 
цæуын æмæ кæм дæн, уый. Уæртæ къутæрты бын, суадоны был 
цъæх иæуу — мæ бадæн. 
— Ау, Мæрдты айдæны дæ нæ акæсын кодтой? Æрдуйын хидыл 
цæуын дæ нæ хъуыд? 
— Æмæ цы? Мæ хуызæн лæгæн уыдон цæлхдуртæ ’нхъæлыс? 
Уæд мæ хорз нæ зоныс. Мах Аминон гречъы Харонæй сæрæндæр у. 
Грекъ ын сæ дзыхы хастой æрхуы суари. Æз Аминонмæ бавдыстон 
сызгъæрин туман. Уый цы у, уый зоныс? Нæ зоныс, мæгуырæг. 
Алæмæт! Кæсæны разынд урсбазыр дзуар. Æрдуйын хид фестад пад- 
дзахвæндаг. 

206 
Джыккайты Шамил 
— Ацы доны æрбахизæн нæй. Ды дзы æрбасхуыстай. Цы хин 
дæм разынд уымæн та? 
— Ацы дзаума уыныс? Цы у, уый зоныс, æнæфенд? Иномаркæ. 
Мерседес-Бенц. 
— Бындзау тæхы, æцæг. Нырмæ ардæм лæг бæхыл цыд. Дæ бæх 
зыгъар бындз куыд фестад? 
— Дæ хуыздæры фенай, кæд дын цæй къуымых бантыст! Бæх 
дурын æнусы транспорт у. Ныр хайуаныл фаджыс дæр нал ласынц. 
Мæ цæуæт — мæхицæй сæрæндæр, дурæй дон уадзынц, зæххæй сой 
лæмарынц. Сæ бон у, сæ бон, æмбарыс? Æмæ мын ныффæлдыстой 
ацы хæдтулгæ. Дæ танк йæ цуры — багалæг. 
— Мæрддзаг та дын музейæ райстой, æвæццæгæн. Дæ уæлæ кæй 
мундир хæссыс? 
— Мæнæ адæм цы гæды сты! Дзурынц: Мæрдтæм алцыдæр хъуы- 
сы, уым алцыдæр уынынц. Хæрæджы дымæг! Ацы хорзæхтæ уыныс? 
Æрбакæс, кæд сæ уындæй нæ бакуырм уай, уæд. Уыдон сты мæ 
зонд, мæ лæгдзинады æвдисæнтæ. 
— Уый гæнæн куыд ис! Дæ риуыл — советон ордентæ. Ды та нæ 
Цæдисы знаг уыдтæ. Дезертир, полицай... 
— Æмæ цы? Ды та патриот. Æмæ цы сойтæ смарзтай, и? Сой 
нæ, фæлæ дын дардтой хыцъыдон. Мæнæ дын дыууæ къамы. Мæнæ 
уый — дæ уæлмæрд. Мæлдзыджы губакк, хæмпæлы бын фæци. Уый 
дын дæ кад, дæ хæрзиуæг. Мæнæ уый та — мæ уæлмæрд. 
— Аргъæуттæ ма кæн! Уый мавзолей у. 
— Лæгау лæгæн мавзолей вæййы. Уый мын скодта ног хицауад. 
Ды цардтæ зæрдæйæ, æз та зондæй. Цы у зæрдæ? Фыды мур. Мы- 
сан. Милмæ йæ сисынц адæм. Æдзух — цæф, рæхуыст, стæй — зынг-. 
хуыст. Зонд зынгæ нæ кæны. Нæй йын æхсæн, уый зæды базыртау . 
мах хæссы амонды дыргъдонмæ, кады бæрзондмæ. Сымах немыцы 
куы ныддымдтат, уæд æз фестадтæн сырх партизан. Мæнæ дын æв- 
дисæн — Сырх Стъалыйы орден. Хæсты фæстæ куыстон къæбицгæ- 
сæй. Æз рæдау лæг дæн. Раттаджы къух райсаг у. Мæнæ мæ хæрзи- 
уæг — Сырх Тырысайы орден. Советон цард нал и, уый зоныс, къуыр- 
ма? Цæуыл хордтай дæ уд, цæуыл калдтай дæ туг, и? Сæр хъæуы, 
сæр! Цард фæфæлдæхт. Уæ Цæдис ныррыг. Сау лæппутæ йæ сæхи- 
цæн æркъаддæртæ кодтой, йæ бынæй йын рухс суагътой. Æз пъали- 
цай нал дæн, æз дæн Залымы амæттаг, æз дæн ахæстон халæг, æз — 
демократ!.. Ды та знаг! Немыц нын сæрибар хастой, ды та сæ ных- 
мæ хæцыдтæ. Исчи ма хур фæстæмæ здахы, и? Танчы сыгъдтæ, 
цæфтæй æрцыдтæ. Кæм ма уыд дæуæй лæгдæр! Рейхстагыл, дам, мæ 
ном ныффыстон. Уæд Европæ халын дæумæ каст, и, æдылы? Цы 
рамбылдтай? Фучъи! Уым дæр дæ хъиутæ хордтай, ам дæр дæ гуы- 
бынæй стонг куыдз ниуы. 
— Æз рæстæй цардтæн... 

Намыс 
207 
— Рæстæй цардтæ, мæстæй мардтæ, хæрзтæй дард дæ. ...Акæс, 
уæртæ Дзæнæты астæу — мæ бынат. Фынгтæ — дзаг, сæ алыварс — 
хъазт. Кæддæр, немыцмæ куы лыгъдтæн фронты, уæд мæ æхстай. 
Хуыцау мæ бахызта дæ нæмыгæй. Æз уæздан лæг дæн, хæрам нæ 
хæссын. Хонын дæ мæ фынгмæ. Цом, ме ’рцыд æрæхсæм. Дæ ком 
суадз. Гуыбын ривад куы уа, уæд сæр дæр дзæгъæл зылд кæны. Цом. 
2004 аз 

ИРОН ЧЫЗДЖЫ МÆЛÆТ 
Уырыссаг афицеры фыстæг 
Мæ уарзон æмгар. Арфæ дын Кавказы хæхтæй. 
Ныббар мын, мæ ныхас дардыл хæссын. Хабар сæрæй куы нæ 
ракæнай, уæд нывыл нæ цæуы. 
Чеселты куыд басастам, уый дæм фыстон. Нæ хъуыддаг зынтæй, 
фæлæ уæлахизмæ цæуы Чысаны дæр. 
Ирон адæм цы сты, уый æрмæст Хуыцау зоны. Сæ цард — æм- 
бисæндты дзуринаг. Зæхх — кадавар. Мулкæй — мæгуыр, таурæгъ- 
тæй — хъæздыг. Æз дын æрхæсдзынæн иу таурæгъ. 
Кæддæр Урстуалтæм æрбафтыд иу лæг æд бинонтæ. Ам уазæг — 
Хуыцауы уазæг. Нæй йын фæрсæн йæ хабæрттæй. Буц æй кæнынц, 
цыма сæм зæд æртахт, афтæ. Иæ цард, йæ намыс ын хъахъхъæнынц 
цæсты гагуыйау. Æрцæрын сæ кодтой Едысы фарсмæ, радтой сын 
зæхх. Уыдонмæ разынд æмбæхст хæзнатæ. Æлхæдтой фос æмæ ног 
зæххытæ. Лæджы ном хуынди Бибыл. Йæ фырттæ слæгтæ сты. Са- 
рæзтой чъырын гæнах, йæ астæу ын самадтой мæсыг, йæ алыварс — 
дурæмбонд. Хъæздыг кæнынц, фæзынд сæм æххуырстытæ. Урстуал- 
тæ — сæрибар, æмсæр адæм. Кæсынц æмæ катай кæнынц: мæнæ нæ 
астæу фыдбылыз рæзы, Бибылтæ сæхицæй æлдар кæнынц, æмæ сæ- 
фæм, хæлдзæн нæ иудзинад. Гæнæн нал уыд, æмæ æрфарстой æр- 
лидзджыты: чи стут, ардæм уæ цы ’рхаста? Бибыл сын зæгъы: 
— Чи стæм? Цардагурæг. Сымахимæ иу дзыхæй дзурæм. Нæхи 
уе уазæг бакодтам, нæ сæртæ уыл бафæдзæхстам. Сымахмæ разынд 
æгъдау, буц нæ кæнут æмæ буцæй цæрут. Уæ уæзæгыл æрæнцадыс- 
тæм, уæ зæххæй нын хай бакодтат, æмæ йæ сойæ цæрæм. Ныр мах 
сымахæн стæм хион æмæ бындар. 
Хохæгтæн æгъдау — закъон, уазæг — æлдар. Æгъдау сæ æрцахста, 
æмæ быхсынц, æндæр гæнæн нæй. Бибылы фырттæй иутæ ацыдысты 
æмæ гуырдзыйы æлдæрттæн ныллæууыдысты комгæс. Сæ тыхтыл сæ 
зæрдæ фæдардтой æмæ райдыдтой æлдариуæг кæнын. Зоныс æй, хæрз- 
гæнæг хорз нæ ары. Фæлæ сæрибар лæг къæлæт нæ быхсы. Урстуалтæ 
схæцыдысты æмæ фæтардтой^ хæддзу уазæджы. Бибыл æд бинонтæ 
æрбынæттон Гуырдзыстоны. Йæ байзæддаг уымыты скодтой хъæздыг 
бынтæ, æрæвæрдтой фидар бындуртæ. Хастой æлдæртты чызджыты 
æмæ ауагътой арф уидæгтæ. Фæстагмæ сæхæдæг систы æлдæрттæ Араг- 
вийы комæн æмæ Чысангомæн, хонынц сæ Ерыстаутæ. 

Намыс 
209 
Мæ хæлар, æз гыццылгай зонын байдыдтон, ацы гуырдзы цы 
адæм сты, уый. Ис сæм Хуыцауы комы тæф. Зарынмæ, кафынмæ — 
дисæн хæссинаг. Дзурынмæ — пехуымпартæ. Зонынц зæрдæ ’лхæ- 
нын, тыхы раз сты уæздан æмæ рæдау, æдыхы раз — хъал, къæйных 
æмæ æгъатыр. Уыдонмæ ис ахæм ныхас: «Иронæй чи сгуырдзиаг 
уа, уый куыдзæй куыдздæр у». Зоныс, хъæддаг помещик цы у, уый? 
Вампир, кæфхъуындар! Ахæмтæ сты Ерыстаутæ. Уыдоны фыдракæнд- 
тæ нæ равдисдзæн Данте дæр. Ирон адæмæн дарынц хыцъыдон æмæ 
сын цъирынц сæ туг. Мадæлты риутыл бафтауынц сæ хъæвдынты, 
сывæллæтты най кæнынц бæхты къæхтæй... Дæ зæрдæ дын агайын, 
фæлæ ныббар, дæ хорзæхæй. 
Ныр Ерыстаутæн фæзынд тыхджын сæрхъызой — нæ паддзах, 
нæ домбай æфсад. Æлдæрттæ дзурынц æмдзыхæй: «Чысаны ир сты 
хъæддаг, нæй сын закъон, нæ фидынц хъалон; абырджытæ сты æмæ 
фæндæгтыл цæуæг нæ уадзынц, стигъынц æмæ марынц; хъæуы сæ 
басæттын, хъæуы сын æгъдау æвæрын». 
Калакæй рацыд наместникы бардзырд. Хъуамæ басæттæм Чы- 
сангом, Чеселт куыд басастам, афтæ. Сыстад йæ рæсæнтæй нæ ном- 
дзыд æфсад. Немæ æлдæрттæ æд чапартæ, гуырдзиаг милицæ. Сæ 
нымæц дзуринаг нæу, фæлæ дын зæгъын: зæхх сæ быны рызти. 
Иутæ цæуынц комы, тулынц сармадзантæ, иннæтæ Арагвийы комæй 
æрхызтысты Ломисы æфцæгыл. Дыууæрдыгæй ныццавтам Чысаны 
хъæуты. Хæцыдысты хъазуатонæй, фæлæ цы тых лæууы уырысы 
æфсадæн! Ныррыг кодтам сæ цæрæнтæ, нæргæ хъæутæй баззад 
фæнык æмæ æртхутæг. Адæм хуыдуг кодтой фæздæг æмæ туджы 
лæсæнты. Удæгас цæфæй хауди мардыл, мæрдтæй байдзаг сты уынг- 
тæ æмæ кæртытæ. 
Æризæр. Хъæуы змæлæг нал зынд. Бæстæ æрсабыр. Хур аны- 
гъуылд тарбын зæрæхсиды, цыма тугцады ныххауд, уый хуызæн. 
Милтæ æрæмбæрзтой зæххы хъæдгæмттæ. 
Ерыстау Мухран дзуры инæларæн: 
— Ацы хъæддæгтæн нæ хъæуы сæ мæрдтæ дæттын. Уæд иннæ 
хъæутæ басæтдзысты сæхæдæг. 
Мах нæ мæрдты æвæрдтам уæрдæтты æмæ сæ æрвыстам дæлæ- 
мæ, гуырдзы дæр ластой сæхионты. 
Уалынмæ кæсæм, æмæ æрбацæуы авд ироны. Цæуынц гуыбы- 
рæй, сæ иуы къухы — урс хæцъил. Æхсæзæй — бынтон зæрæдтæ, сæг 
æмæ фæздæгæй — сау, фæлæ сæ боцъотæ — урс æмæ лæгъзфаст. 
Æвдæм уыд сылгоймаг, æрыгон æмæ сæрæн. Уый цыди фидар къах- 
дзæфтæй. Мах дис кæнæм: кæцæй фæзынд ацы чызг? Хæсты размæ 
сылгоймæгтæ æмæ сывæллæттæ аивгъуыдтой хъæдтæм, алыгъдысты 
рæбинаг хъæутæм. Зыдтой æлдæртты уаг æмæ æфснайдтой сæ цард 
нæ, фæлæ сæ сæр æмæ сæ намыс. 
Инæлар хæстæг æрбауагъта минæвæртты. Уыдон сæ зонгуытыл 
14Джыккайты Шамил 

210 
Джыккайты Шамил 
æрлæууыдысты. Дис кæнын: сæ фæсивæд сæ цард æнæвгъауæй рад- 
той, уæд ацы мæлæтдзæгтæн сæ цард зынаргъ цæмæн у, зонгуытыл 
æй цæмæн курынц?.. Тырыса кæмæ уыд, уый йæ уæрджытыл цæуы 
инæлармæ, иннæтæ лæууынц сæ бынаты. Уый уыди тæригъæддаг 
ныв. Æрбахæццæ мæгуыр лæг инæлармæ. Хæрдмæ йæм скаст, мун- 
диры фæдджи йæ сæрыл æрытыдта æмæ загъта: 
— Æз мæ сæр дæ фæдджийы батыхтон. Хуыцауы раз нæхи дæ 
бæрны дæттæм. Дæ Хуыцаумæ скæс æмæ нын ратт нæ мæрдты. Ба- 
уадз сæ ныгæнын, стæй дæ дзых — дæ тæрхон. 
Инæлар разы кæны. Уæд æм Ерыстау дзуры: 
— Ацы адæмæн сæ мард сæ цардæй зынаргъдæр у. Фæлæ сыл 
æууæнк нæй. Райс сæ амынæттæ. Мæнæ саг фæрæтмæ æрцыд. 
Сразы нæ фæтæг. Æмгъуыд сын скодта, куы сбон уа, уæдмæ. 
Зæрæдтæй иуы ауагъта хабар хæссынмæ, иннæты æрурæдта, ныу- 
уагъта сæ амынæты. Бардзырдтæ радта æмæ аздæхт Ахалгурмæ. Æз 
баззадтæн хистæрæн. Балджыны иу хъæздыг хæдзар аирвæзт æнæ 
хæлдæй. Æхсæвиуаты æрынцадыстæм уым. Мухран, куыдзæн йæ 
къæдзил йæ фæдыл куыд цæуы, афтæ уæгъд нæ уадзы инæлары фæд- 
джи. Фæлæ ахсæв фæхицæн ис. Баззад ам. Загътон, фæнды йæ 
уæлахиздзаутæн лæггад кæнын æмæ лæууæд. 
Мæ хæлар! Дæу кæддæр дисы бафтыдтой кæсгон рæсугъдтæ. Мæн 
дæр мæ хуыздæр бонты æрвон арты сыгътой черкесаг æхсинтæ. Æз 
Парис нæ дæн, нæ зонын, фыдæхы фæткъуы кæмæн раттон, уый. Фæлæ 
фидарæй зæгъын: фидыцæй ничи амбулдзæн иры чызджыты. Фæлæ 
уæддæр ацы амынæт. Уындæй нæ разындзæн дыккаг ахæм. Цæуы са- 
гау сæрыстырæй. Асæй — рæстæмбисæй бæрзонддæр. Йæ кондмæ ба- 
хæлæг кæндзæн Боттичеллийы Венерæ. Йæ цæсгом — ирд æмæ рухс, 
цæстытæ — æрвыг æмæ цæхæр, сæрыхил — индиаг цыллæ, дыууæ бы- 
дæй хуры тынтау тыбар-тыбур кæнынц йæ аив фæсонтыл, дзыккуты 
кæрæттæ — йæ роны тьыст. Кæцæй фæзынд ацы зæд? Цы йæ æрхаста 
ацы фыдæбоны коммæ? Цæмæн фидауы, ссæст розæйыл сæууон æртæх 
куыд æрттивы, афтæ?.. Цæмæн бахауд ацы зындоны?.. 
Амынæтты бакодтам агъуысты фæсагæны. Хъахъхъæдтой сæ 
дыууæ салдаты. Бадæм хæдзары. Ерыстау — рæдау фысым, рæузæр- 
дæ лæг. Чапартæн амонын нæ хъæуы. Цæгъдынц иры фосо. Лалымты 
хæссынц сæн. Æлдар зоны цæрын, зоны уазæг хынцын. Йемæ бирæ 
уæчелтæ, фæсдзæуинтæ, музыканттæ. Ды дæр ма немæ куы уыдаис! 
Сæн æмæ хъазт сæ куыст кæнынц. Хæстонæн цæрын цы хъæуы. 
Фæуæлахиз, æмæ табу Хуыцауæн. Знæгты мæрдтыл æрæвæры фынг, 
кафы сæ сыгъдæтты фæныкыл, зары туджы цады. Æлдар бахъæл- 
дзæг, йæ нарст цæсгом арт уадзы, йæ хъоппæг цæстыты æхсиды сау 
туг. Æвзаг йæ бæттæнтæ суагъта, æмæ дзуры: 
— Ацы бон мæ хъул сах бады. Мæ къухы бафтыд дыууæ уæлахи- 
зы. Абырджыты ахстон — дæрæн. Уый цин у. Фæлæ мæм кæсы 
хуыздæр амонд. 

Намыс 
211 
— Хуыздæр амонд? — бадис кодтон æз. 
— О, дæ рынтæ бахæрон, о! Зоныс, ацы чызджы фæдыл кæдæй 
нырмæ зилын, уый? Рагæй! Ком нæ радта. Къухы нæ бафтыд, на- 
лат! Ныр æрцыд йæ фыды мардмæ. Хуымæтæджы хъал уыд йæ фыд! 
Йæ сидзæр чызг æм Бонвæрнон каст. Табу топпы нæмыгæн, уый 
тыхджыны дæр фæлдахы. Емылыкк! Æмгæрон никæй уагътай, ныр 
мæ быны скафдзынæ. 
— Дæ зæрды цы ис? — æдылы фарст кæнын æз дæр. 
— Цы? Чызджы мæм æрбакæнæд. Хицæн уатмæ! 
Нозт мæ сæры бацыд, фæлæ ма цыдæртæ æмбæрстон. 
— Уымæн уæвæн нæй. Амынæтæн нæй тыхми кæнæн. 
— Æз æлдар дæн. Мæ адæмыл мæ бар цæуы... 
— Уыдон сæхи радтой, ныр паддзахы бæрны сты. 
— Æлдары фæндон Хуыцауæй цæуы. 
— Афицеры ныхас намысæй цæуы, нæй йын сæттæн. 
Кæм сæтты, йæ фæнд тæры. Фæстагмæ æрымысыд æбуалгъ 
хъуыддаг. 
— Йæхи мын фенын кæнæд бæгънæгæй æмæ йæ фыды мард 
ахæссæд. 
— Мард бавæрыны бар радта инæлар. 
— Хорз. Йæ хъæу уæгъд уыдзæн хъалонæй. 
Мæ хæлар, бамбар мæ уавæр. Кавказ æхсины салон нæу. Хæст 
хъаймæт у, нæй дзы цин, нæй дзы, хи цæуыл ирхæфсай, уый. Лæг 
фæлмæцы иугъæдон цардæй. Æрвылбон мæлæт, туг æмæ цæссыг куы 
уынай, уæд зæрдæ къуырма кæны. Хæлы цадæг. Æвæры хъуына. 
Ам уæздан гуымиры кæны. Нозт мæ сæры бацыд, хæйрæг — мæ 
зæрдæйы. Бафтыд мыл æнæфсарм цымыдис. Æрфæндыд мæ, зæр- 
дæцъæх цы цаутæй уыдтæн, уыдон æхцон нывæй ивын. Æрфæндыд 
мæ фидауцмæ кæсын. Ноджы ма ис иу хин: алы фыдгæнæг дæр йæ 
митæн ары æфсон. Æз дæр мæхинымæр загътон: цы уыдзæн амынæ- 
тæн йæхи равдисынæй? Ницы. Уыйхыгъд йæхицæн æмæ йæ хъæу- 
æн æрхæсдзæн бирæ хæрзтæ. Уыцы хъуыдытæ мæ басастой. Сразы 
дæн æлгъаг фæндоныл...Æлдар æм арвыста дыууæ гетерæйы. 
Æнхъæлмæ кæсæм. Рæстæг ныллæууыд йæ цæуынæй. Æнхъæл- 
мæ кæсæм, лæгæты дуар кæмæн байгом æмæ хуры скастмæ æрхъæц- 
мæ чи нæ хъæцы, уый хуызæн. Æмæ байгом арвы дуар. Æмæ рацыд 
уый. Рацыд тæнæг хæдоны. Агъуысты сыгъди нæзы цырæгътæ, — 
фæпæртт-фæмынæг кæнынц. Бурбын хуыздзыд тынтæ гæзæмæ ны- 
дзæвынц урс дарæсыл. Нæ разы — сыгъдæг дзуар. Абон курæг цыди 
сæрыстырæй. Ныр цыди сæргуыбырæй, — нæ йын уыдтон йæ цæсты- 
тæ. Зынди, цыма йæ къах йæ цæссыгтыл æвæрдта æмæ сын фæрдгу- 
ытау сæттынæй тарст, афтæ. Æрбакодта цалдæр къахдзæфы. Стæй 
æрхауди урс хæдон. Чызг йæ сæр æваст размæ фæкъул кодта æмæ 
йæ гуырыл æркалд дзыккуты æхсæрдзæн. Сызгъæрин хил суанг уæр- 

212 
Джыккайты Шамил 
джытæм æрæмбæрзта чызгон буар. Ракодта ноджы æртæ къахдзæ- 
фы. О ме скæнæг! Фидыдта, арвыл хур куыд фидауы, афтæ. Нæ 
бафиппайдтон, аивæй куыд фæзылд, уый. Сæр фæстæмæ фесхуыста, 
æмæ дзыккуты пырхæндæг фæсонтыл абадт, æмæ фæцæуы...Æлдар 
каст хæлиудзыхæй, фæлæ ныр сонтæй фæхъæр ласта: 
— Æрлæуу, налат! Хæцут ыл тагъд! 
— Æнцад! — æваст æрæвронг дæн æз. — Ауадзут чызджы, уый 
сæрибар у ныр. 
Мухран ма цыдæртæ дзырдта, æвæццæгæн, æлгъыста гуырдзиа- 
гау. Æз ыл фæхъæр ластон, уый тæрхъусау æрныгъуылд йæ бынаты, 
æрымпылд æмæ ныхъхъус. 
Мæ удæн тæссаг уыд мæ бардзырд. Хатыр нæ зоны æфсæддон 
трибунал. Фæлæ мæм ныфс разынд, равдыстон гыццыл лæгдзинад 
æмæ фæбуц дæн мæхицæй, цæттæ уыдтæн цыфæнды æфхæрдмæ. 
Уæззау фæллад мыл æртæфст æмæ æхсæв-бонмæ кодтон мæрдон 
фынæй. 
Боныцъæхтыл мæ денщик фæдисонау æрбалæууыд мæ уæлхъус. 
Райхъал дæн. Æрцыд, цæмæй тарстæн, уымæй фыддæр хъуыддаг. 
Амынæттæ амардтой дыууæ салдаты æмæ алыгъдысты. Уый дын, цы 
никуы ’рцыд, ахæм диссаг. Куыд расастой мæлдзой зæрæдтæ тулдз 
дуар? Куыд аргæвстой цардбарæг хæстонты? Гуырысхойæ æвзæры 
гуырысхотæ. Алырдæм арвыстон сгарджытæ æмæ сурджытæ. 
Рабадт æмæ мæ разы æрлæууыд Мухран дæр. Мæстæй арт уадзы. 
— Æз дын дзырдтон, адон цæгъдын хъæуы. Æууæнк сыл нæй. 
Сæ мард дæр фыдбылыз у, йе стæг къахы ныхсы. 
Уыцы сахат уæлбæхæй æрбаскъæрдта æмæ нæ разы æрфистæг, 
сгарæг кæй арвыстон, уыдонæй иу. Загъта: фондз лæджы мардæй 
хуыссынц хъæугæрон æрхы. 
Цæфæй нæ мæлыс, уый та дын — рæхуыст. Ацы фыдæхсæв æр- 
цыд æнаккаг фыдракæндтæ. Уыдзæн сын æвирхъау фæстиуджытæ. 
Ныр хæстæн нал ис уромæн. Ир ныл нал æууæнддзысты. Сæ минæ- 
вæртты мард нæ ныббардзысты. Мах хæстæй нæ тæрсæм, фæлæ хуы- 
мæтæг адæмы цæгъд, уый цины хос нæу. Уæддæр мæ иу сагъæс 
æнцой нæ уадзы: цы ’рцыд, амынæтæй чи алыгъд, уыдоныл? Цы 
хуыцау сæ æрцавта? Мæ сагъæс мын райхæлдта Ерыстау, хохæгты 
хорз чи зоны, уый. 
— Ам гуырысхойаг ницы ис. Цагъд æрцыдысты сæхионты къу- 
хæй. Талынджы сæ нæ базыдтой æмæ сæ амардтой хъазахъхъы ’фсон. 
Абырджытæ сты æмæ дуры бынæй дæр февзæрынц. 
Дыккаг бон æрбахæццæ майор Чиляев, йемæ карабинерты полкъ, 
æрбафтыд ныл егерты дыууæ ротæйы; гуырдзыйы милицæйы уыд 
æртæ сæдæ хæстоны, æвзыгъд хевсуртæ. Инæлар радта бардзырд 
æмæ æнæхъæн армадæ араст Дзимырмæ. Сгарджытæ куыд амыдтой, 
афтæмæй уым æрæмбырд сты комы хæстхъом адæм. 

Намыс 
213 
Æртыхстыстæм хъæуыл. Ам алы хæдзар дæр уыд фидар, хæстон 
редут. Мах сæм сарæзтам сармадзантæ, — гуыпп кæнынц, хохаг къæсты 
рæмудзынц æмæ сæ фæйнæрдæм хæссынц. Хæдзæрттæ басæттын 
хабар дæр нæу. Фæлæ хъæуы ис Тогойты мæсыг. Уый Хъолайы 
мæсыгау разынд æнæсæттон, йæ байсынæн та бахъуыд фылдæр тых- 
тæ, фылдæр туг. Номдзыд мæсыг амад æрцыд дойнаг, хæдхонгæ 
дурæй. Фæлæ^афтæ зыны, цыма дуртæ бадон кодтой æмæ сæ рауагъ- 
той джиппы. Йæ уæлкъæсæр ис рагон фыст: «Ацы мæсыджы хуыл- 
фæй тæссæй чи рахиза, уымæн куыдзы бæлæгъы дон ныччындæуæд. 
Кæд мæсыг ракæла знаджы къухæй, уæд йæ амайæг Мæрдты авд 
дæлдæр ныххауæд». Нæ фæрæдыд аразæг. 
Мæсыджы æрбадт сæруæлдай адæм. Æхсæм æй сармадзантæй. 
Цæнгæт къори сæгъы багайæу схъиуы йæ къултæй. Йæхицæй дур 
нæ, фæлæ хъуын-æрду нæ хауы. Бырсынц æм нæ сахъ æфсад. Ден- 
джызы уылæнтæ кæд басастой айнæг? Нæхи æнæхъуаджы хойæм 
фидары къултыл. Дуры гуыбынмæ нæмыг ницы тых кæны. Ир æх- 
сынц сисдзæфтæй. Алы бырстæн сисрæбынты рæдзæгъдтæ уадзæм 
нæ мæрдтæй. 
Фæссихор мæсыгæй æхст цæуы стæмæй стæмдæр. Бæрæг уыд — 
нæмыгцух кæнынц. Уæд нын амал фæци хæстæгдæр цæуынæн. Ссард- 
там ног фæрæз: мæсыгмæ æвæрæм асинтæ. Уыдон дæр амал кæ- 
нынц: сисдзæфтæй радарынц сагой кæнæ саджилæг, рацæвынц асин, 
рафæлдахынц æй æд хъазахъхъ. Æхст куы фæсабыр вæййы, уæд 
сæм хъæр кæнæм: «Уæхи раттут, ирвæзæн уын нæй!» Дзуаппæн 
хъусæм зарæг. Ацу, ды сæ бамбар! Æнахуыр адæм. Уæлахизæн æр- 
хъуыды — йæ хуыздæр хос. Ирон адæммæ ис æлгъыст: «Райсомæй 
сихормæ дыл фæуарæд хъæмп, уырдыгæй изæрмæ — зынг». Ныр 
уыцы ’лгъыст æрцыд сæхиуыл. Мæсыджы алыварс ныккалдтам пыхс 
æмæ хъæмп. Арт ыл бандзæрстам. Хъуыды ма кæныс, рувæстыл 
куыд цуан кæнынц, уый? Хуыггоммæ фæздæг бауадз. Рувæстæ æд- 
дæмæ гæпп кæндзысты, ды сæ ахс кæнæ цæгъд... 
Мæсыгыл зынг сирвæзти. Фæздæгæй дзаг кæны. Дуртæ тæвдæй 
зынг кæнынц, сæ тъæнг-тъæнг цæуы. Дурмæсыг фестад чъырæхси- 
дæн. Ирæн æхсар фыдæлтæй баззад, фæлæ цæргæстæ не сты — нæй 
сын арвмæ стæхæн. Лæг феникс нæу, — арты ногæй нæ гуыры. Нал 
сын уыд гæнæн. Иу афон байтыгътой гæнахы дуар. Кардæлвæстæй 
сæхи æппарынц æддæмæ, цыма арты цæхæрæй æхсидæвтæ схъи- 
уынц, афтæ — пиллон калы сæ дарæс. Сæхицæн гæрдынц фæндаг. 
Фæлæ хъазахъхъы джебогътæ пирæны дæндæгтау æнгом лæууынц 
сæ разы. Цы тых лæууы уырыссаг хотыхæн! Æфсæддонтæ рæхо- 
йынц хохæгты, сисынц сæ джебогътыл. Иу афон мæсыджы фæстаг 
тигъыл йæхи бæндæныл æруагъта иу хохаг. Уым салдæтты рæнхъ 
уыдис тæнæгдæр. Æрирвæзт зæхмæ. Æвзиды æхсаргардæй. Дзæхст 
иуæрдæм, цъыкк иннæрдæм. Æрхауд цалдæр салдаты. Уыди изæр- 

214 
Джыккайты Шамил 
милтæ. Бæрæгæй зынди хохаг — судзы, цæхæр калы мæлæты демон. 
Исдуг кæсгæйæ баззадтæн, лæг фыдфынты дæр кæй нæ фендзæн, 
ахæм нывмæ. Уый атыдта хæстонты рæнхъ. Æрæджиау базыдтон: 
ирвæздзæн æрхъулайæ. Азгъордтон йæ фæдыл, мæ фæстæ — мæ 
хъахъхъæнæг. «Æрлæуу, марын дæ! Æрлæуу!» — хъæр кæнын йæ 
фæдыл. Нæ сæтты. Уæд æй æмæхст фæкодтам. Æрхауд хъæбатыр 
ирон. Хæстæг æм бацыдтæн. Нæ разы, мард цы вæййы, уый. Йæ 
уæхск æмæ йæ фæсонтæй лæдæрсы туг. Цымыдис лæг йæхицæн фыд- 
былыз агуры. Æркастæн мардмæ лæмбынæг... 
О ме скæнæг! Уый разынд сылгоймаг. Амынæты чи уыд, уыцы 
ирон рæсугъд. Хуыцау мæ федта, æндæр ницы. Цæмæн дæн æл- 
гъыст? Хæст хæст у, уым кæнæ ды марыс, кæнæ дæу марынц. Уæдæ 
цæмæй дæн тæригъæдджын? Цæмæн мыл æрцыд ацы фыдазар! Рæ- 
дыд мыл æрцыд æнæбары. Афтæ фæуæд — ныббарæд мын адæм, 
ныххатыр кæнæд æрвон тæрхонгæнæг. Фæлæ мын цы зæгъдзæн мæ 
намыс? Мæхи куыд бахизон æфсармы тæрхонæй, йæ удхарæй?.. 
Хæст нæма фæци. Раздæхтæн мæсыджы размæ. Бирæ нал ахас- 
та фыдæвзарæн. Мæсыг чи хъахъхъæдта, уыдон цагъд æрцыдысты, — 
иу дæр дзы йæхи нæ радта уацары. 
Изæрмилтæ сæхи æруагътой Дзимырыл. Кæмдæрты ма сыгъдысты 
хæдзæрттæ æмæ ком мынæг рухс кодтой. Равзæрстон цыппар æф- 
сæддоны, ацыдтæн чызджы мардмæ. Загътон, йæ мард ын сырд- 
тæй уæддæр бахизон. Ссардтон, чызг кæм æрхауд, уыцы бынат. Уыдис 
нæм цырæгътæ, ссыгътам уыдон дæр. Кæсæм, агурæм. Цæст ницæ- 
уыл хæцы. Мардæн йæ кой дæр нæй, зæххы скъуыды аирвæзт. Æвæц- 
цæгæн, бынат раст нæ амонын. Кæсын лыстæгдæр. Уынын фæнда- 
джы хъæбæрыл туджы æрхæмтæ, дуртæ — тугахуырст. Джихæй баз- 
задтæн. Адæм нæ, фæлæ дæлимонтæ! Æввæхсты змæлæг нал уыд. 
Кæцæй фæзындысты? Куыд ахастой марды нæ фындзы бынæй? Уый 
дын таурæгъты бæстæ. Лæг дзы уыны æмæ хъусы бонæн диссаг. 
Хуыцауæн табу! Æгайтма афтæ рауад йæ хъуыддаг. 
Арвыстон æнæнцой æхсæв. Мæ хуыссæг фæлыгъд. Куыддæр 
æрцъынд кæнын, афтæ уынын фыдфынтæ. Хъусты зæлы арты гуыр- 
гуыр, дурты хъæрзын, хохæгты зарын. Цæстытыл æндæдзынц хæс- 
ты нывтæ. Мæ хъуыдытæй нæ хицæн кæны уыцы чызг. Æрдз ын 
радта зæды фидауц. Уæд ын Хуыцау цæмæн ныффыста æнамонд 
хъысмæт? Цæмæн у адæмы хæрзтæн сæ нывыконд трагикон? Дзуапп 
нæ арын. Тыхсын, рафт-бафт кæнын мæ хуыссæны, цыма сындзы- 
тыл хуыссын, афтæ. 
Дыккаг бон та сыстадыстæм нæ рæсæнæй. Хъуамæ басæттæм 
Чысангом, ныссабыр кæнæм знæт адæмы, æрæвæрæм сын æгъдау 
æмæ закъон. Сурæм лидзæг адæмы. Сгарæм лæгæттæ æмæ хохы 
æххæлтæ, фасæм хъæдтæ. Кæуыл хæст кæнæм, уый нал бахъæуы 
дард цæуын. Лигъдæттæ сæ ных сарæзтой æфцæгмæ. Сæ зæрды ис 
Хъелы æфцæгыл Урстуалтæм ахизын. Сæ разæй тæрынц сæ фос, 

Намыс 
215 
бæхтыл æмæ хæрджытыл хæссынц уæззау уæргътæ. Лидзынц, сæ 
хордзентæ тыххæй фæразынц, афтæмæй. 
Æфцæгрæбын фæзылдтæн иу къæсмæ. Бакæс æм, уæд халоны 
ахстон, нынныхæст къуылдымы фахсыл. Кæрты — ус æмæ лæг. Зæ- 
ронд æмæ хуыздзыд. Æркъæдзтæ сты фыдцард æмæ азтæй. Бæрæг 
уыд, нæ сæ фæндыд, агъуыстмæ бакæсон, уый. Ницæмæ æрдардтон 
сæ тыхст. Басхуыстон æдзæллаг дуар æмæ февзæрдтæн, рухс гæзæ- 
мæ кæдæм кæлы, ахæм гыццыл хатæны. Кæсын æмæ тæрхæгыл бады 
сылгоймаг. Мæн куы федта, уæд сыстынмæ хъавыд, фæлæ йæ фæу- 
рæдтон къухы змæлдæй. Рухсдзаст уыдтæн, фæлæ йæм ныккастæн 
бæстондæр... 
Мæ хæлар! Сомы дын нæ кæнын, сомытæ мæнгард фæкæны. 
Аргъау дын нæ кæнын, аргъæутты рæстæг раджы фæци. Фæлæ мæнæ 
мæрдтæн диссаг! 
Мæ разы уыцы чызг. Хорз, афтæ фæуæд. Æрчъицыдта æмæ 
сыстад. Фæлæ куыд фæцыд ахæм цæфтæй дыууадæс версты? Цы тых 
ис йæ уæнгты, цы йæ хæссы ацы фыдæвзарæнты? Цавæр рухс и йæ 
зæрдæйы, цы йын дæтты ахæм ныфс? 
Арвыстон нæ медикмæ. Фæзынд уайтагъд. Чызгæн нæ бахъуыд 
лæгъстæ кæнын, лечыры æруагъта йæхимæ æвналын. Иу нæмыг ахызт 
йæ риуы. Иннæ ныссагъд галиу уæхсчы бын. Цæфты йæ дзаумайы 
скъуыдтæй уыди комрæзтæ. Сæрыстыр чызг нæ бауагъта йæ къухтыл 
хæцын. Мæ тæлмацимæ азылдтæн иннæрдæм. Лечыр архайы, æф- 
тауы нæмыг. Ахæм æвнæлдæн нæ фæразы фæлтæрд хæстон дæр. Ацы 
чызг быхсы æвирхъау рыст. Йæ хъæлæсæй нæ сирвæзт хъæр, нæ 
райхъуыст йæ хъæрзын. Рæстæг цæуы сындæг æмæ æрхæндæгæй. 
Хосгæнæг фæци йæ куыст. Разылдтæн чызгмæ. Уый уыди фæл- 
лад, хуыздзыд æмæ æрхуым. Баруад, цалдæр боны размæ цы фида- 
уц федтон, уый. Æрмæст нæ бамынæг йæ цæстыты цæхæр, нæ асаст 
сæрыстыр каст. 
Лечыр мын аивæй æмбарын кæны: 
— Мæкъуыстæг саст у. Йæ удæн тас нæу, фæлæ цæнкуылæй 
баззайдзæн. Æвгъауаг бæргæ уыд ахæм фидауц... 
Мæнмæ гæсгæ, чызг йæхæдæг дæр зыдта йæ хъысмæт. Мæ зæр- 
дæ йыл рыст. Бæгуыдæр, æвгъау у ахæм фидауц сахъатæн. Фæлæ 
чызг тæригъæддагæй нæ зынд. Иæ уд æмæ йæ хуызы цы тых уыд, 
уый æрмæст Хуыцау зоны. Æз мæ аххос зыдтон, фæлæ йæ хос мæ 
къухы нæ уыд. Хатыр дзы ракуырдтон æмæ хъавыдтæн цæуынмæ. 
Уый мæ æрурæдта йæ цæстæнгасæй. Æрлæууыдтæн. 
— Бузныг дæ уæздандзинадæй, — загъта чызг. 
— Æз арфæйы аккаг нæ дæн! — диссаг мæм куыд нæ фæкаст 
æлгъысты бæсты арфæ хъусын. 
— Уыцы изæр ды мæн бахызтай худинагæй. 
— Уый мæ хæс уыд, — фæныфсджын дæн æз. — Дæу хъахъхъæ- 
нынц æфсарм æмæ намыс. 

216 
Джыккайты Шамил 
— Мæныл ма тыхс. Фæлæ зон рæстдзинад. Хъахъхъæнджыты 
фæсагæны амардтой Ерыстау æмæ йæ чапартæ. Уыйфæстæ зæрæдты 
акодтой æмæ сæ ныргæвстой æрхы. 
— Куыд ис уый гæнæн! Цæмæн? Цæй тыххæй? — дисы бацыд- 
тæн æз^ 
— Йæхи йын бафæрс уымæй. 
Хæрзбон загътон чызгæн. Рацыдтæн мæгуыр къæсæй. Сагъæстæ 
мыл тыхсынц сахсæнтау, нæ фæразын мæ къах айсын. Цæуын уæз- 
бын æмæ сæргуыбырæй. Агурын Ерыстау-æлдары, фæлæ уый нал 
æфты къухы, — аивгъуыдта æфцæгмæ. Ау, сусæг знаг у? Ау, иу 
чызджы тыххæй ахæм фыдракæндтæ кæны?.. 
Хæст тагъд кæны, нæ уадзы бæстон хъуыды кæнын. Райстам 
бардзырд: лидзæг адæм нæ сæттынц, æмбæхсынц хæхты, лæбурынц 
уырдыгæй, æмæ сæ хъæуы пырх кæнын. 
Нæ ных сарæзтам хохмæ, æфцæгмæ. Мæ хæлар, ды зоныс Суво- 
ров Альпы хæхтыл куыд хызти, уый. Бауырнæд дæ, Зинты хид ацы 
æфцæджы цур зыны уæрдонвæндаг. Дзæбидыртæ йыл тыххæйты 
цæуынц. Къахвæндаг — нарæг, æрдуйы хуызæн, калмау къæдз-мæ- 
дзытæй хилы къæдзæхтыл. Цæуы цъитирæбынты. Хæхты цыргъытæ 
ныхсынц арвы цъæхы. Сæ сæртыл фылдæр хатт вæййы сарыхътæ 
мигъы бындзыгтæй. Сæ бæрзонддæрыл æваст фæзынд мигъы къуым- 
бил. Йæ къуыбылой райхæлд, ахæлиу æмæ кæмттыл рахаста саува- 
дыг, уылæнтæй рацыди, тулгæ-уыраугæ. Мах уæддæр цæуæм размæ, 
хилæм хæрдмæ, бырæм сæрсæфæн къулты. Иуафон хохы сæр цæ- 
хæр акалдта, зынг æрцытæ сæхи фехстой мигъы тарæй, сыххуытт 
ластой мылазон уæлдæфы. Арвы нæрынæй ризынц къæдзæхтæ, æмуы- 
нæр кæнынц. Иу дзырдæй, сыстад Зевс, мæстæй арт уадзы, йæ цæ- 
хæр калы фыдохы зæххыл. Фæлæ цы тых уромы уырысы æфсады! 
Махæн нæ паддзах — нæ фыд, нæ хуыцау. Уый нын нæ къухы радта 
зæххон перунтæ, сæ цæф карздæр у арвы цæфæй, нæ хотыхты гуыпп 
тыхджындæр у æрдзон тымыгътæй. Æхсæм сармадзантæй, арвы нæрд 
мынæг кæнæм хотыхты хъæрæй, нæ развæд рухс кæнæм топпы цæ- 
хæрæй. Цъити фæзгъæргай хауы, къæдзæхтæ хуыр æмæ фæныкæй 
згъæлынц. Нæ сæттынц ир дæр. Æхсынц тарæй, æххæлтæй, цъи- 
тийы скъуыдтæй. Тулæм дуртау æрхытæм. Уæддæр бырсæм размæ, 
æфцæгмæ. Агурæм къахвæндаг. Уый фæзыны, ныфс нын авæры, 
стæй æрбайсæфы. 
Иу лæнкауы æрлæууыдтæн. Загътон, чысыл æрулæфон. Кæсын, 
æмæ сау къæйыл тæмæнтæ калы дидинæг. Æрзади къæйы скъуыды. 
Йæ сыфтæ — сырхбын æмæ фæлурс. Фыдраны æнафоны дидинарг. 
Æвæццæгæн, дзыхъхъы зæй бадт, æрæгмæ стад, æмæ дзы дидинæг 
æрæджиау уымæн фæзынд. Фæлæ цæмæн æрзад ахæм тæссаг ран? 
Чи зоны, йæхæдæг аскъуыдта къæй æмæ стыдта талынгæй рухсмæ. 
Чи зоны, æхсæв худти стъалымæ. Чи зоны, йæ къуырфы цы ’ртæх 
бады, уый у стъалыйы цæссыг. Знон дæр ма ам хибар уыд. Цæмæй 

Намыс 
217 
зыдта дидинæг, абон æдзæрæг хох къæхты бын уыдзæн, уый. Абон 
тæссаг у ам. Æвгъау у, æвгъау... 
Нæ къухы бафтыд лæг æмæ ус — зæронд, мæлæтдзаг. Базыдтон 
сæ — къæсы хицæуттæ. Фæрсæм сæ фæндагæй. Нæй, дзуапп нæ 
дæттынц. Æвзидæм, тæрсын сæ кæнæм, — уæлдай фыдæбон. Кæд 
дурæй дзырд схауын кæнай, уæд уыдонæй дæр. Æдзард къæдзæхтау 
лæууынц æгомыгæй. Фæлæ цæмæн æмæ кæдæм цæуынц ацы фыд- 
вæндагыл? Цæмæн ныууагътой сæ къæс? Махæй сæ хъыгдарæг нæ 
уыд. Зоныс, мæ хæлар, мах зондджын вæййæм æрæджиау зондæй. 
Æмбарын райдыдтон цыдæртæ. Адон махæй нæ лидзынц. Ацы мæ- 
гуыр адæмæн æлдар уæнгæл у, сæхи уымæй хизынц, мах та сæ 
цæсты вæййæм æлдары хотых. 
Арв æрттивы. Тары исдуг фæзынынц хъаймæты нывтæ. Мæ цæст 
дзы ацахста иу. Арв куыд æрттивы, афтæ фæзын-фæзын кæны. Ерыс- 
тау æрхы фаллаг фарс агуры фæндаг, талынг цыма уырзæй сгары, 
афтæ. Разæй — карст къæдзæх, фæсте — хауæн 6ыл6 Æваст дуры 
аууонæй фæранкау расæррæтт ласта æндæр адæймаг. Йæхи ныццав- 
та æлдарыл. Ерыстауæн æлвæст æхсаргард — йæ къухы, фæлæ нæ 
фæцарæхст, нæ йын бантыст знаджы цæвын. Хохаг рацахста æлда- 
ры, уымæн йæ хотых æрхауд. Хъæбысæй-хъæбысмæ фесты, хъуыр- 
духæн кæнынц. Нæй бахизæн æрхыл. Нæй æхсæн. Хуыцау сын ты- 
хæвзарæн кæны. 
Хатгай арвæрттывдæй ныв фæирддæр вæййы. Иу афон ахауд 
хохаджы басылыхъ. О ме скæнæг! Уынын зонгæ сызгъæрин дзыкку. 
Уынын зонгæ чызгон цæсгом. Фыны нæ дæн. Тæвдæй сæнттæ нæ 
цæгъдын. Фæлæ мæ куыд бауырна, цы уынын, уый дæр? Дыууæ 
знаджы кæрæдзи ратон-батон кæнынц. Чызг нæ комы бырсын, ныз- 
зæгæл дынджыр лæгыл, ласы йæ былмæ. Хæст цæуы тæккæ тигъыл. 
Кæрæдзи æууæрдынц. Чызг архайы иу къухæй. О, куыд разынд 
уыйбæрц хъару фæстинон чызгмæ! Фæлæ æнкъарын: йæ тых сæтты. 
Кæс, йæ къах фæхицæн и зæххæй, ныртæккæ фæиртæсдзæн былæй, 
æмæ дæ балгъитæг афтæ. Æлдарæн фадат фæци фервæзынæн, уæла- 
хизæн. Æрцахста чызджы къухтæ, йæхицæй йæ схойы, æппары йæ 
рындзæй. Фæлæ йæ фæнд мæнг кæны. Чызг ын дæндагæй рацахста 
йæ тæрттæ. Уæд бынтондæр фæиппæрд и зæххæй, — ныртæккæ фе- 
уæгъд уыдзæн æмæ атæхдзæн коммæ, æнæбын къардиумæ. Æлдар 
къухтæ суагъта æмæ лæбуры хурхмæ. Уæд чызг фæцарæхст, рацахс- 
та лæджы къубал æмæ йыл æрцауындзæг. Иу уысмы бæрц аззадысты 
уыцы уавæры, стæй фæцыд æлдары æнуд хъæр. Дыууæйæ дæр ас- 
хъиудтой былæй. Чи зоны, цас фæтылдысты къæдзæхтыл. Арв æрт- 
тывта, фæлæ махмæ нæ зынд сæрсæфæн тар. Сæ мард сын агурын 
нæ хъуыд: зыдтам, уыдонæй коммæ нæ ныххæццæ стæг дæр. 
Æваст ферттывта æмæ ныннæрыд арв. Йæ дзæхст фæцыд мæ 
фарсмæ. Гыццыл раздæр дидинæг кæм федтон, уыцы къæй цæхæртæ 
акалдта, къæртгай фæхауд, цыма тарст сынтытæ стахтысты, афтæ. 

218 
Джыккайты Шамил 
Дуры схъистæ мыл сæмбæлд, фæлæ сæ тæвдæй ницæмæ ’рдардтон. 
Минуты фæстæ мæхи æрæмбæрстон æмæ дуртыл уыдтон мæ туджы 
æртæхтæ. Уым зындзысты сырхæй, кæд сæ къæвда нæ ныхсадта, уæд. 
Уыцы афон ныл сæмбæлд æбуалгъ фыдуац. Хъазахъхъæй иу 
къорд сирвæзт æфцæгмæ. Уым ис Хъелы цад, уæлхох, æнæбын цад. 
Йæ кæрæттæ сæрдыгон дæр вæййынц их. Уым сыл ныббадт бæз- 
джын мигъ — арв уæйлаг нымæтæй æрæмбæрзта хæхтæ. Разамонæг 
уыдысты Мухраны фырт æмæ йæ чапартæ. Уыдон зыдтой фæндаг. 
Фæлæ Хуыцауы фæндæгтæ ничи зоны. Æрдз йæ кæнон кæны. Бæс- 
тæ уыд хуыдалынг. Æфсад цыдысты куырмæджы, цыдысты цады 
былты, их æнхъæлдтой цъити. Их сæ фæсайдта, сæ уæзæй ныссаст, 
æмæ æнæбын цад аныхъуырдта æнæхъæн ротæ. 
Сæйраг æфсад Урстуалтæм нал ахызт. Æрвгæлæн скодта, арв 
фæкъæртт, калдта ныл дон æмæ цæхæр, æмæ алыг нæ фæндаг. Ныу- 
уагътам нæ бырст. 
Дысон-бонмæ фæуарыд. Мæ хуыссæг фæлыгъд æмæ хъуыстон 
къæвдайы сæх-сæх. Уазал мæ бацыд, рог цæфтæ дæн æмæ хуыссыд- 
тæн зонгæ мæгуыр къæсы. Ма тыхс, — мæ удæн тас нæу. Æниу раст 
нæ зæгъын. Тас нæу мæ цардæн. Мæ удмæ цы кæсы, уый нæ зонын, 
цы хъыг дзы сæвзæрд, уый мæ удхарæй мары. Нæ медик кæмдæр 
былæй ахауд. Æз ам дæн хохæгты æвджид. Дыууæ зæронды мæм 
зилынц уазæгау. Дарынц мын тæвд æхсыр сæгъы сойимæ, мæ хъæд- 
гæмттæ мын сæрдынц арсы фиуæй. Сæумæцъæхæй рабадтæн æмæ 
фыссын мæ хабæрттæ. 
Табу Хуыцауæн, ныр мын рæстæг ис хъуыды кæнынæн. Æз дæм 
фыстон, Чеселтгом куы байстам, уæд. Фыстон, зæгъгæ, уырыссаг хо- 
тых кæрон кæны хъæддаг сæрибар æмæ тыхмитæн, æвæры æмæ фи- 
дар кæны паддзахы закъон. Сæттын ыл ныр: рæдыдтæн. Мах туг 
калæм æлдæртты сæраппонд. Уыдон нын куывдтæ кæнынц, фæлæ 
нын дæттынц хъæстæ нуазæнтæ. Цæмæн бакодта Ерыстау Балджыны 
æвирхъау фыдракæнд? Фæтарст фидыдæй. Хæст къахта, цæмæй йын 
цагъартæ скæнæм Чысаны ирæй, йæ арм ын æрæвæрæм Урстуалты 
зæххыл. Цы агуырдта, уый ссардта. Йæ уд дæлимонты амæттаг уæд!.. 
Æз тæнзæрдæ нæ дæн. Фæлæ мæ нæ рох кæны уыцы чызг. Мæ 
цæстытыл уайы йæ сурæт, æнцой мæ нæ уадзы йæ хъысмæт. Ныр 
æмбисбон у. Банцад тæдзынæг. Фæлæ мæ зæрдæйы тугтæ мæ хуылф- 
мæ тæдзынц. Къæйыл цы дидинæг ныппырх, уый сырх зынгæй судзы 
мæ риуы. Хуыссын нæ комы нæдæр цæссыгæй, нæдæр фæсмонæй. 
Рацыдтæн агъуыстæй. Иу дæлбазыр лæууынц мæ фысымтæ. Ха- 
тæны мæ уæлхъус лæууыдысты рухсцæсгомæй, ныр сæм бакæс — 
хæкъуырццæй кæуынц. 
Арв гæзæмæ расыгъдæг. Хæрзæввахс къуылдымтыл æркъæлæт 
арвæрдын. 
Хæрзбон, мæ зынаргъ æмгар. 1830 аз, август. 
2006 азы январь 

БИРÆГЪ ÆМÆ ДЗÆГЪÆЛКОМЫ ФОС 
Ирон аргъау 
Раджы заманы арвы бын уыдис рæсугъд дзæнæтон бæстæ. Хуыд- 
той йæ Арвыком. Ком дын зæгъон, æмæ мæцæлæджы цад, йæ цад — 
уидыгæй хæргæ. Нæ дзы уыд æхсыры цад, нæ дзы цыд мардæгасгæ- 
нæн суадон, фæлæ йæ дон — мады æхсыр, йæ халсар — æвдадзы хос. 
Йæ хор тугыл скъуыд, йæ бæркад — æлутон. Астымгæрдæгыл фос 
зымæг дæр калдтой сæ фист, нард æмæ хъалæй кодтой дæлгæмттæ- 
уæлгæмттæ. 
Комы царди нæргæ хъæутæ — Хурыхъæу, Фарныхъæу, Нар- 
тыхъæу. Сæ кад рухс тынтæ нывæста Бонвæрнонау, сæ ном цæхæртæ 
калдта худгæ хурау, сæ карды дзæхстæй арвæрттывдау сыгъдис æхсæ- 
вы тар, йæ карз æхситт уадтымыгъау фæйнæрдæм хаста знаджы фи- 
дар. Уæд кадыл адæм кодтой кадджытæ, æхсарыл — зарджытæ. 
Фæлæ цард иугъæдон нæ хæссы, фæкъул вæййы тæбæгъы до- 
нау. Хъæздыг хъал кæны. Æртæ хъæуы уарзтой сæ фыдæлты ста- 
уын. Уырдыгон лæгæн йæ фыдæлтæй раппæл æмæ йын йæ сæрыл 
мих дæр цыргъ кæн. Сæ иутæ сæхи хуыдтой Хуры хъæбултæ, дуне 
рухсгæнæг тынтæ. Иннæтæ сæхимæ кастысты Фарны фæдонтæ — 
куырыхонтæ æмæ пехуымпартæ. Уыдон сæхи куы фестауынц, уæд 
сын æртыккæгтæ сæ хъулмæ бауилынц тохси: «Мах Нартæ стæм! 
Ахъ-денджызæй Хъара-денджызмæ — нæ фыдæлты хæтæн, нæ фы- 
дæлтæ састой Гуры фидар, тæлæт кодтой Терк-Турчы рæгъау». 
Фæлæ уæддæр æппæтæй фылдæр уарзтой куывды бадын æмæ 
цæлминас кæнын. Сæ хъару æвзæрстой базыг сæттынæй нæ, фæлæ 
дзæбидыры сыкъатæй. Сæ зонд, сæ курдиат фæлвæрдтой кувынæй. 
Афтæ æнæмæт æмæ хъæлдзæгæй æрвыстой сæ царды бонтæ. 
Хур æмæ мæйæн дæр нæй æвæлмон цард — сæ дзыхтæ сæм 
хæлиуæй дарынц хурхортæ æмæ мæйхортæ. Знаг фынæй нæ кæны, 
кæцæй цы ратона, уый — йæ мæт. Сыхаг кæмттæ базыдтой æнæхæрд 
бæстæ. Ссардтой фæндаг фос кæнынмæ. Фыццаг уал давтой фос, 
стæй сæ скъæрын райдыдтой тыхæй. Топп сæм ничи райста, лæдзæ- 
гæй сæм ничи бавзыста, æмæ бæстæ сæфтой, былар ыл æфтыдтой. 
Комбæстæ бадтысты дзаг фынгтыл. Æгъдау æлдар у, гаджидæуттæ — 
авд авды, сидтытæн нæй цыбыр кæнæн. Цалынмæ бæркад зæгъай, 
уæдмæ нæй сыстæн æмæ фæдисы цæуæн. Уæдмæ кæсыс, æмæ та дзуг 
дзæбæх фæкъахыртæ. 

220 
Джыккайты Шамил 
Æртæ хъæуы ерыс кодтой канд дзæбидыртæй нæ, фæлæ æгъда- 
уæй дæр. Алчидæр æцæг æгъдауыл нымадта, йæ хæдзар æмæ йæ 
сыхы цы уыдта, уый. Алчидæр худт æндæр æгъдауыл æмæ уымæй 
йæхион иста уæлдæр. Алы хъæу дæр йæхи хуыдта уæздандæр æмæ 
номдзыддæр. Уæздан истæмæйты вæййы. Фыццаджыдæр, уый хъуа- 
мæ дзура рæсугъд æмæ хицæн æвзагæй. Адон дæр сæ ныхас къæбæл- 
дзыг кодтой æмæ фæстагмæ кæрæдзи нал æмбæрстой. Æрцыд сыл 
Вавилоны мæсыгамайджыты æмбисонд. Сæ цард сси загъд æмæ хъау- 
гъа, сæ куыст — быцæу æмæ хыл. 
Знаг дын уый базона! Бынтондæр фæкъæйных ис, суагъта йæ 
ныфсы рохтæ. Ныр сæ хаста уацайрæгтæ. Ныхкъуырд нæ зыдта 
æмæ сæ фæстагмæ байдыдта хъæухаст кæнын. Афтæмæй уыцы уавæ- 
ры скуынæг сты комбæстæ, раууатмæ æрцыдысты нæргæ хъæутæ. 
Æмæ уæд бæстæйыл сбадти ног ном — Дзæгъæлком. 
Фыдбылыз иунæгæй нæ цæуы, мæ хуртæ. Хъæуты ма цы фосы 
муртæ баззад, уыдоныл сагъуыд бал-бирæгъ. Цæгъды æмæ хæры, йæ 
уæлдæйттæ — сынтытæн минас. Комы нал баззад зараг цъиу, ком 
фестад сынтбадæн. 
Æвзæр быныл зайы. Хъæуты ма царди æрмæст бынхортæ æмæ 
фæныкгуызтæ. 
Фос хъаст кæнынц сæ хицæуттæм: 
— Сæфæм! Æркæсут, науæд мыггагыскъуыд кæнæм. 
Хицæуттæ сæм æркастысты, бæгуыдæр. Изæры фосы минæвæрт- 
тæн сæ сæртæ фынгтыл лæууыдысты цъынддзаст æмæ хæлиудзыхæй. 
Сæ дæндæгтæ цæуыл ныззыхъыр ластой, ацу ’мæ сæ бафæрс. 
Дыккаг хатт дæр сæ хъаст рауади афтæ. Æртыккаг хатт минæвар 
ничиуал цыдис. Зæххыл, иу сенæй сен кæмæн нæй, ахæм фос нæй. 
Куырд куырдыл ахуыр кæны. Фос фæзмын райдыдтой сæ хицæ- 
утты. Цард — цæрынæн, цæрын дзы зон. Дæ дзых хæлиуæй ма дар, 
кæрдæг дын ис, уæд хиз æмæ цинтæ ис. 
Фæлæ цард адджын у, мæлын никæй фæнды. Хатгай-иу æнæ- 
фенд уæрыкк бауасыд: 
— О гыцци, бе-гъе-е, тæрсын, мамм мæм æрбахъуызы... 
— Банцай, æдыло, ма бæгъ-бæгъ кæн! Бирæгъ дæ хъусы! — йæ 
хъусы йын бадзуры мад. — Мæнæ дын къуынадза, дæй æмæ кæн 
фынæй. 
Хатгай-иу суасыдысты далыстæ дæр тæрсгæ-ризгæйæ. Фосæн сæ хис- 
тæр уыд сæрджын Фыр, æмæ сын уый уæздан хъæлæсæй амыдта зонд: 
— Ыс-сут, бирæгъ уæ хъусы. Бæстæ уæ сæрыл цы систат? Уæ 
хъæр фæсхохмæ хъуысы, уым уæ сырдтæ хъусынц, æмæ худинаг у. 
Мах уæздан æмæ зондджын фос стæм. Сабыр — нæ хос. Быхсын — 
нæ амонд. Хъуамæ фæразæм хиуыл хæцын. Афтæ, гъе, мæ хуртæ. 
— Табу дæ зондæн! Ды махæн — нæ Хурты Хур, нæ ирвæзынгæ- 
нæг! — æмбуйæ суасыдысты тæрæнгæнæг фырытæ æмæ мадæл фыс- 
тæ. Сыл далыстæ æмæ куистытæ сусæгæй пыррыччытæ кæнынц. 

Намыс 
221 
— Кæдмæ быхсæм, кæдмæ? — хъуыддаг змæнты иу гæмæл цæу. 
— Бирæгъты амæттаг кæнæм æмæ «уæуу» зæгъын дæр нæ уæндæм. 
Уый цы цард у, уый?! 
— Фæразын хъæуы, — уæзбын ныхас кæны сæрджын Фыр. — 
Мах фосмыггаг бирæ зынтæ бавзæрста, æмæ цы? Цæрæм. Цæмæй? 
Нæ зонды фæрцы. Бирæгъ раздæр кæй хæссы? Чи уасы, уый. 
— Худинаджы дипломати! — йæ маст фыцы гæмæл Цæуæн. — 
Хорз хъомыл кæнут уæ кæстæрты! У, гормон, фырытæ! Фыс дæр ма 
сырды раз йæ къахæй зæхх æрхойы, кæд мæ фæтæрсид, зæгъгæ. 
Уæд сымах цы стут? Æмæ уæхæдæг цыфæнды кæнут, фæлæ уæ цо- 
тæй цæмæн аразут нывонд уæркотæ? 
— Фæлвæра — нæ хуыцау, — дарддæр йæ ныхас нывæнды сæр- 
джын Фыр. — Цард дæр хуыцау дæтты, исгæ дæр æй хуыцау кæны. 
Нæ хæс — кувын, нæ амонд — табу кæнын. 
— Хорз, — фæмехъ та кодта Цæу. — Мах кувдзыстæм Фæлвæ- 
райæн. Фæлæ бирæгъы хуыцау та Тутыр у, цъæх та уымæ кувы. 
Мах нæ бардуагæн кувæм дзыккайæ, цъæх та йæ хуыцауы номыл туг 
уадзы. Тутыр налат æмæ æбуалгъ у, мæнгардæй скъахта Фæлвæ- 
райы галиу цæст, ныр нæм уыцырдыгæй хъуызынц æмæ лæбурынц 
тугдзыхтæ. Фæлвæрайæ махæн сæрхъызой нæй, нæхи хъæуы змæ- 
лын æмæ хъуыды кæнын. 
— Æнæуаг ныхас! Ардауæн ныхас! — хъуыддаджы йæхи фæтъыста 
иу гуымыдза нæлфыс. — Хъоды бакæнæм змæнтæгыл! 
— Банцай, дæу та чи фæрсы, æрдызт гуымыдза! — фидис ыл 
басхуыста Цæу. — Ды дæ премудрый пескарь, дæ зонд — сыдывд, дæ 
уонг — лæхфыд, дæ уд — æмбыд. Æз цæуын уæ дзугæй, цæуын 
барвæндæй. 
— Ацу, бирæгъы амæттаг фæу! — рахъæр кодта йæ фæдыл куы- 
рыхон Фыр. Иннæтæ йын æмбуйæ бахъырнынц. 
— Мах хъæуы кæрæдзи уарзын, — зæлдаг хъæлæсæй, худгæ- 
худын, фæлæ æфсæрмдзæстыгæй дзуры урс хæрзхаст куист. — Мах 
ацы зын рæстæджы хъæуы кæрæдзимæ æнгом æрбалæууын. 
Йæ ныхас æм хорз фæкаст, йæхицæй фæбуц æмæ йæ дзæбæх 
къæдзил батылдта. Иу урс фыркъа куистыл йæхи асæрфта æмæ йæ 
фæрсы: 
— Гъа, æнгом дæм æрбалæууыдтæн, æмæ цы? 
— Куыд цы? Æхсызгон дын нæу? — бадис кодта куист æмæ кар- 
каситыл схæцыди. 
Ныхас айста иу мадæл фыс, æрæджы бирæгъ йæ дыууæ фаззоны 
кæмæн ахаста, уый. 
— Раст кæны нæ куырыхон хистæр. Зæрдæмæ арф хъары нæ 
рæсугъды ныхас. Кæрæдзи бауарзæм. Уарзт — царды цин, зæххы 
сой, — дзуры мадæл фыс æмæ та Фырмæ бакæсы. — Сабыр уæрыкк 
дыууæ мады дæйы, фыдуаг — иу дæр нæ. Кæрдæг дын ис, уæд хæр 

222 
Джыккайты Шамил 
æмæ цæр. Бирæгъ дæр Хуыцауы сконд у, тæригъæд æмæ йын хатыр 
хъæуы. Уæдæ цы кæна, уый дæр уд у, уый дæр цæрын хъæуы. Уый 
мæгуыр æмæ æфхæрд у. Уæтæр ын нæй, цуанонтæ йæ æхсынц. Нæ 
поэт раст загъта: «Сæныкк ахордта, йе та цæу, уый тæригъæд хъуыд- 
даг нæу». О, мæ хуртæ, о! Туг тугæй ничи æхсы. Кæрæдзимæ æнгом- 
дæр æрбалæууæм, нæ астæуты дымгæ дæр куыд нæ ахиза, афтæ. 
— Дымгæ цы у, дымгæ! — йæ ныхас æрбаппæрста иу мытыхъ сау 
фыркъа. — Æнгом лæууын хъæуы, не ’хсæнты дымгæ нæ, фæлæ 
топпы нæмыг дæр куыд нæ атæха, афтæ. Нæмыг æвгъау у дзæгъæлы 
æхстæн. Нæ мады хай, ды зондамонæг дæ æмæ зондзынæ, æндæр 
поэт цы загъта, уый дæр: «Гадза бирæгъ æнгом дзуджы быдыры дæр 
ныппырх кæны». Æнгом лæууæм, науæд бирæгъ тæригъæд у — иугæйт- 
тæй йын цы фаг ыстæм, кæд нæ фæуыдзæн цагъд. 
— Ацу, Гандзайы хай бау! — фæтъæлланг ыл ласта хистæр Фыр. 
— Афтæ, афтæ! — æмдзыхæй суасыд дзуг æмæ кувынтæ систа 
Найфаты цъæх нæууыл, стыр пæлæхсар бæласы бын, — ныр уым 
уыд сæ ривæддон сæрды æнтæфты. 
Урс фыркъа æмæ сау фыркъа сæхи айстой дзугæй, афардæг сты 
доны былтыл хъæдрæбынмæ. 
Фысты æмбырдмæ Бегъуырыхъо хъуыста хæмпæлæй, цин кодта 
сæ зонды ныхæстыл, фæстæмæ рацыд йæ рæсæнæй æмæ къуыппыл 
кафынтæ систа. Фос кувынц, бирæгъы нæ уынынц. 
Уыцы афон цъæх бирæгъ йæхи рауагъта дзугыл. Кувгæ-кувын 
æй афоныл нæ базыдтой, æмæ сæ тымбылæй æрбаййæфта. Цæгъ- 
дынтæ сæ систа, цæгъдынтæ. Сынæгæй кæй цæвы, уый дзыхъмард 
фæвæййы. Нард фысæн йæ хъуыры йæ дæндæгтæ фæсадзы, йæ туг 
ын ацъиры æмæ йæ иуварс аппары. Куистæн йæ дзаг фæхсын рато- 
ны, æмæ нард чъапæ йæ дзыхы царвау атайы. Фыры йæ бæрзæйæ 
рацахсы æмæ йæ хурхæргæвст акæны. Дзуг ныппырх æмæ ныффал- 
гæрон. Бирæгъ дæр адымдта, йемæ хæрзхаст куисты атеу-теу кодта, 
афтæмæй. Йæ фæстæ ныууагъта туджы пырхæнтæ, цармы скъуыдтæ 
æмæ цагъды мæрдтæ. 
Бонтæ цыдысты. Бирæгъ йæ кæнон зæнгыл нæ уадзы. Цагъды 
уæлдæйттæм лæбурдта рæстæгæй рæстæгмæ, кодта сын сугъты цагъд 
æмæ царциаты диссæгтæ. 
Хъоды цæу хæтыд æмæ хызти къæдзæхтыл. Сау фыркъа æмæ 
урс фыркъа хызтысты хъæды иу тымбыл æрдузы. Ныр уыдон уыды- 
сты хъомыл фырытæ. Цард — уæгъдибар, хизæнтæ — æгæндæг, æмæ 
бæрзæйтæ сæвæрдтой. 
Иу афон куы уыд, уæд та цъæх Бирæгъ рараст и цуаны. Йæ 
фæндаг ракодта къæдзæхрæбынты. Цæу уæлбыл лæууы. Бирæгъ æм 
бахъавыд æмæ йæм фæцæуы. Бынæй йæм скаст æмæ фæуыргъуы- 
йау. Æрæджиау æм дзуры: 
— Гъей, Бодзо, уый дæ сагæхты цы ис? 

Намыс 223 
— Бирæгъмарæн тымбыл дур, — æрдзуры йæм цæу. 
— Дæ сæрыл та цытæ хæссыс? 
— Бирæгъмарæн цъæх æрцытæ! 
Бирæгъ фæтарст, йæ уд ауад, дзагъырæй аззад, йæ дымæг йæ 
сагæхты амбæхста æмæ лидзынмæ фæци. Иу каст ма фæкодта фæс- 
тæмæ. Цæу йæ сыкъатæ батылдта, стæй йæм фездæхта йæ фæстаг. 
Бирæгъ тымбыл дур куы ауыдта, уæд къутæрты бынты ныййарц и 
бынмæ, пыхсыты — быргæ, лæзгъæрты — сæпп-сæпп, афтæмæй сы- 
ленк-сыленкгæнгæ æрхæццæ æрдузмæ. Уым йæ фæстагыл æрбадт, лæф- 
лæф кæны, йæ фæллад уадзы. Иу афон куы уыд, уæд йæ зæрдæ йе ’муд 
æрцыд, кæсы, æмæ дыууæ фыры цъæх æрдузы гæлæмытæй хъазынц, 
сыкъайæ хæцынц, сæ дзæхст дардмæ хъуысы. «Мæнæ мын Хуыцау 
радта!» — загъта йæхицæн æмæ сæ уæлхъус алæууыд. Дзуры сæм: 
— Уæ рад æрцыд, хæргæ уæ кæнын. 
— Цы нæ бон у, разы стæм, фæлæ нæ раздæр кæй хæрыс? — 
фæрсынц дыууæ фыры. — Удæн зынаргъ у сахаты цард дæр. 
— Бар — уæхи. Равзарут уæхæдæг. 
— Ам лæуу, мах дыууæрдыгæй разгъордзыстæм, фæсте чи баз- 
зайа, уый — дæ аходæн, иннæ — дæ сихор. 
Бирæгъ сразы ис. Дыууæ фыры сыдзмыдзы фæцыдысты фæй- 
нæрдæм. Къутæррæбынтæй сæхи раскъæрдтой æрдузы астæумæ. 
Бирæгъ уым лæууы, йæ комы дæттæ уайынц, куы сæ иумæ кæсы, 
куы иннæмæ. Афтæмæй сдзæгъæлгаст и. Дыууæ фыры йын йæ фæрстæ 
уыцыиу фæртт фæластой. Фырыты цæфæн Мукара дæр нæ фæрæз- 
та. Бирæгъы фæрсчытæн сæ дзæхст фæцыд, хус къæцæлтау ныкъ- 
къæрцц ластой, æмæ йæ туг йæ хъæлæсæй акалд, асæххæтт ласта. 
Дæ фыдгул афтæ, — тугдзых бирæгъ скъуыд лалымау тæбæккæй æр- 
хауд, зæххыл йæ тъæпп фæцыд æмæ ныххæдмæл ис. 
Дзæгъæлкомыл хур скаст. Фос та бонрæфты бæласы аууон хуыс- 
сынц æмæ сынæр цæгъдынц. Сау фыр æмæ урс фыр сыкъайæ хъа- 
зынц, сæ гуыпп арвы нæрынау хъуысы дардмæ, хæхты æмæ кæмтты 
арауы. Бон цæуы æмæ фарн хæссы. Чи зоны, Дзæгъæлкомы хъæу- 
тæм дæр æрыздæхой фарн, цард æмæ амонд. 
2004 азы 31 октябръ 

ЧЫНДЗÆМБÆХСЫНÆЙ ХЪАЗТ 
Чыидзæхсæв уыд йæ тæккæ гуыппыл. Сæйраг бадт райхæлд. 
Хистæртæ уынгты ахæлиу сты. Сæрæнтæ сæ къонатæм адымдтой. 
Чидæртæ уынджы астæу цух-мухтæ кæиынц, чидæртæ кауы михтыл 
хæцгæ стъалытæ нымайынц. 
Кæрты — хъазт. Фæсус фæндыр йæ фæрстæ тоны, хъилтæ фæй- 
нæджы фастаг дзæхст-дзæхст кæнынц. Чызг цицырау йæхи ауадзы, 
зилæнтæ, каркаситæ сисы, лæппуйы разæнгард кæны, фæлæ йын 
ницы æнтысы: лæппу хуылыдз уасæгау йæ базыртæ тилы, фæлæ 
къæхтæ коммæ нæ кæсынц. Хъуысынц сонт хъæртæ: «Гъæтт, Ел- 
хотт, Елхотт! Хæрдмæ хау!». Фæлæ дзы хæрдмæ хауд нæй, уæддæр 
хъазт гуыпп кæны. 
Адæм къордтæй-къордтæй бадынц хицæн фынгтыл кæрты, цæ- 
хæрадоны, бæлæсты бын. Æфсинтæ сæр æмæ бæрзæй ахастой, бафс- 
найдтой сæ дыккаг бонмæ — райсом та сæ хъæудзæн сæ фæллад 
суадзын. Æнæ уый дæр фынгтæ — дзаг, зæхмæ тасынц, хæрд — 
хæрх, нозт Теркау цæуы. Иу къорд гыццыл фынг авæрдтой фæс- 
къул, лæугæйæ агуывзæтæ дзæхст кæнынц, комдзаг исынц, сæ ахуыр 
нæ халынц — бадгæйæ сын ад нæ кæны, сæ фарсыл нæ хæцы. 
Сылгоймæгтæ хæдзары бадынц. Иутæ сæ чызгон æви сæ чын- 
дзон бонтæ мысынц, иннæтæ сæ лæвæрттæн базайрагау аргъ кæ- 
нынц, æртыккæгтæ дам-думтæ нывæндынц, кæрæдзиуыл худынц. Иу 
дзырдæй, ам иу дæр æвдæлон нæу. 
Уыцы афон чындзы уатæй цалдæр чызджы рапæр-пæр кодтой 
гæлæбутау. Цæхæрадонмæ акæсын æфсон чындзыл атыгуыр сты, 
афтæмæй куыд федде сты, уый ничи ауыдта, æмæ фæсхæдзар тары 
аныгъуылдысты. Кæд сæ исчи бафиппайдта, уæддæр хъуамæ цы загъ- 
таид: чындзы скъæфын æмæ æмбæхсын фыдæлтæй баззад, уый ирон 
æгъдау у, æгъдау та фарн у æмæ йæ кæнын хъæуы. 
Чызджытæ нартхоры астæуты ног чындзы сыхæгты хæдзармæ 
бачындз кодтой. Иу хæрзæфснайд уаты фæмидæг сты. Уыдис дзы 
сынтæг, къултыл — гауызтæ, сæ уæлæ — къамтæ. Уат, чындздзон 
чызджы уат цы вæййы, уый. Æрмæст дзы астæуæй гыццыл фынг, 
фынгыл — рæсугъд æвгтæ — конъяк, сæн, лимонад æмæ адджинæг- 
тæ. Бæрæг дарынц, уат рагацау цæттæгонд кæй уыд æмæ чындзмæ 
кæй æнхъæлмæ каст, уыцы æууæлтæ. 

Намыс 
225 
Чызджыты хистæр, чи федта, ахæм. Кæд дæ амазонкæ фенын 
фæнды, уæд æм бакæс мæнæ, фæсте дзы ницы ныууагъта, цæрмыс- 
тыгъд æй бакодта; фат æмæ йæм æрдын ратт, æмæ йæ уындæй агуы- 
ры ’фсæдтæ арвы талынгты сæ сæр æфснайдзысты. Æрмæст ыл ис 
нырыккон къаба, фæлæ йын уый йæ аивтæй ницы æмбæхсы, фидауц 
зæлдаджы бын нæ сусæг кæны, монц та — уæлдайдæр. 
Æмæ, ацы амазонкæ чи у, уый иннæтæн ацамыдта, ныр уæ ам 
ницыуал хъуыддаг ис, чындзы мæ бар уадзут, сымах хъазт бахуызæн 
кæнут, туг дзы бауадзут, науæд æртæбæкк æмæ хæдмæл кæны. Сахат 
сын æмгъуыд скодта, æмæ чызджытæ мусы бæлæттау сæ базыртæ 
бацагътой, афтæмæй апæррæстытæ кодтой, сæ худын æмæ сæ ду- 
хийы тæф семæ ахастой. 
Дзæбæх æрталынгтæ. Сиахс дæр, — ус чи æрхаста, уый, — сиах- 
сы цыдæй æрбаздæхт йæ каистæй йæ хæлæрттимæ. Æгъдау лæгæн 
йæ рохтыл фидар хæцы, фæлæ зæрдæ æрра у, цы йæ уромы емы- 
лыкк бæхау. Лæппу йæхи аивæй байста хæдзармæ, йæ цæст ахаста 
сæрзæдыл, бакаст уаты къуыммæ. Æрхъæцмæ нал хъæцыд, фæндыд 
æй, йæ хуры тын уаты къуымы куыд фидауы, уый фенын. Чызджы- 
тæ йæ æрфиппайдтой, сæ базыртæ йыл батылдтой, дæ цæсгом бахæр 
æмæ йын æндæр цыдæртæ адзырдтой æмæ иæ кæртмæ сæ разæй 
радавтой. Лæппу хъуыддаг бамбæрста æви йæ бон базыдта, уый зын 
зæгъæн у. Æниу æй хъуыды кæнын чи уагъта. Фæсивæд ыл атымбыл 
сты, сæ уæлныхты йæ айстой, æмæ уайтагъд сыхæгты хæдзары йæ 
бынат ссардта. Уым уыди сиахсы бадт. Къухылхæцæг, æмдзуарджын, 
иу цалдæр æмгары бадынц, цæл-минас кæнынц, сиахсыл узæлынц. 
Чи йæм хæлæг кæны, чи йын тæригъæд кæны, дæ сæрибар цардæй 
сæрибар дæ, зæгъгæ. Фæрсынц æй, йæ каистæ йæ куыд федтой, 
уыдæттæй. 
Иннæ сыхаг хæдзары чызг æмæ чындз, куыд загътон, афтæ, 
дыууæйæ аззадысты. Чызг чындзы æрбадын кæны, аулæф, зæгъгæ. 
Стæй йын зæгъы: 
— Ныртæккæ дын æз ракæндзынæн зынаргъ лæвар. Дæ фыны 
дæр æнхъæл цы нæ уыдтæ, ахæм лæвар. 
Чындз æм фæрсæджы каст бакодта, йæ къухы цы къафетт уыд, 
уый æрдæгыстыгъдæй аззади. 
Чызг фестад, дуарæй æддæмæ рахызт. Чындз йæ фæдыл кæсы дис 
æмæ цымыдисæй. Уалынмæ чызджы бæсты дуарæй фæзынд хæрза- 
рæзт лæппу. Чындз исдуг фæгуырысхо: фын у æви хъалæй йæ цæсты- 
тыл уайы? Стæй йæ цæсгомыл цины рухс хуры тынау ахъазыд. Хуры 
тын фæзынд къулы зыхъхъырæй фæзынæгау, цæсгомыл аныдзæвд, 
йæхи йыл адаудта, былтыл йæ пакъуы асæрфта æмæ атахт. Æмæ уæд 
чындз банкъардта, йæ цæсгомæй туг куыд алыгъд æмæ куыд афæлурс, 
уый. Сыстынмæ хъавыд, фæлæ нæ фæцарæхст. Лæппу йын фæфип- 
пайдта йæ тыхст æмæ фæрæвдз и ныфсытæ æвæрынмæ: 
15Джыккайты Шамил 

226 
Джыккайты Шамил 
— Ма тыхс, ныры хуызæн хибар æмæ æдас никуы уыдыстæм. 
— Хорз нæ кæныс, — загъта къæзгæ хъæлæсæй чындз. — Æз ныр 
сæрзæды бын дæн. Ам дæ чи фена, уый цы зæгъдзæн? 
— Ам цы чызг уыд, уый мæ хæрзгæнæг у. Ис ыл æууæндæн. Йæ 
зæрдæ мын афтæ æлхæд у, æмæ дзы ныхас æнгуырæй дæр ничи 
сласдзæн. Æндæр ам змæлæг нæй. Змæлы æмæ судзы æрмæст мæ 
зæрдæ. 
— Мæ цард мын ма хал, — хъæрзæгау загъта чындз. — Худина- 
гыл дæр нæ баззайдзынæн. Ацу. Цард нырма разæй ис. 
— Разæй цы ис, уый ничи зоны, суанг Хуыцау дæр. Мæнæн ма 
ис æрмæст ацы æхсæв, ацы сахат. 
— Фыдбылыз цæмæн æнтауыс? Ацу, афтæ нын хуыздæр уыдзæн. 
— Фыдбылыз та циу! Ды мæн нал уыдзынæ, уый дын — цыфыд- 
дæр фыдбылыз. Цы мын уыдзæн хуыздæр? Æрмæст дæ иунæг узæлд. 
Уарзтон дæ — зыдтай йæ дæхæдæг. Бæллыдтæн дæ рæвдыдмæ, тыр- 
ныдтон дæ хъæбысмæ — нæ дзы бафсæстæн. Нæ бафсæстæн дæ рухс 
буары хъармæй, мæ дойны никуы басастон йæ хиды цæппузыртæй, 
мæ риу нæ байдзаг дæ адджын улæфтæй. 
Лæппу йæ арм фæлмæн æруагъта чындзы русыл. Худы бынæй 
къæбутыл зынд дзыккуты хъæддых тыхтон. Фæсхъусты лæппынхъуы- 
нæй цы чысыл здыхт дадалитæ ис, уыдоныл лæппуйы æнгуылдзтæ 
ныдзæвынц, бумбулийыл рог уддзæф имонау куыд узæла, афтæ. Чындз 
йæ æрмттæй йæ цæсгом амбæрзта, гæдыхъæдау йæ буар базыр-зыр 
кодта, лæппуйы асхойынмæ хъавыд, фæлæ алæмæты хъарм æхцо- 
нæй ацыд уæхсчытæй къæхтæм. 
— Ныууадз мæ, — зæгъы чындз. — Курын дæ, сæфын мæ ма 
бауадз... Арты мæ ма баппар... Æндæр хатт... 
— Ма тæрс, — тæвд улæфтæй дзуры лæппу. — Цард иу цины аргъ 
нæу. Нырæй фæстæмæ дæ цинтæ уыдзысты тыхбыны куыст, иугъæ- 
дон, æрхуым, æнад... Ацы сахат нын уыдзæн уарзты тæмæн, æнус- 
мæ мысинаг. — Дзуры кæлæн ныхæстæ, фæлтæрд къухтæ узæлынц 
сылгоймаджы аивтыл, йæ уырзтæ сгарынц судзаг бынæттæ, йæ улæфт 
тæвд уддзæфау ныдзæвы цæсгомыл æмæ хъарм донау бынмæ лæдæр- 
сы æрыгон буарыл. 
Чындз сыстад æмæ, цы у, уымæй иууылдæр февзæрд лæппуйы 
хъæбысы. Хъавыд йæхи фæиуварс кæнын, афæлвæрдта тæссаг, фæлæ 
æхсызгон уацарæй йæхи атонын, фæлæ йæ фæлварæн уыд æнæба- 
ры, уыдис гæзæмæ ныхмæлæуд, æмæ йыл æртæфсти æндæр тых. 
Лæппуйы зынг былтæ чындзы уадултыл æрсæрфтой сæхи судзгæ фæд 
уадзгæ. Сылгоймаг та иуварс фæзилæгау кодта йæ цæсгом, фæлæ 
дыууæ зынджы кæрæдзи ссардтой. Ногахст кæсаг армы куыд фæтæл- 
фы, афтæ стæлфыд чызгон буар. Лæппу йын систа йæ худ æд хыз. 
Зыдта дарæс æрласын, фæлæ риуыгънæджытæ уæгъд кæны фыццаг 
хатт æмæ æвналы æнарæхстæй, кæны тыхæвнæлд, æмæ уымæй тынг- 

Намыс 227 
дæр æхсиды йæ монц. Камари куы фелвæста, уæд разгæмттæ фегом 
сты — Амур сыхæлдта Венерæйы зæлдаг рон. Дæрзæг æвзаг сырх 
фæрдгуытыл йæхи асæрфта, уыдон ссыгъдысты, арт ацыд гуыбыны 
урс хъæпæнтыл æмæ пиллон суагъта зæнгты дадзинты. 
Цъырцъыраг уардийæ цъиры адджын дон, булæмæргъ къалиуыл 
бады, уардийæн уарзон зарæг кæны. 
Стъалытæ худгæ тыбар-тыбур кæнынц, уддзæф æрбаулæфы, æмæ 
нартхор сисы сыбар-сыбур. 
Сахаты фæстæ, ацы лæппу чи у, уый йæ хæрзгæнæг чызгæн йæ 
хъуырыл бафтыдта сызгъæрин рæхыс, йæхæдæг уынгмæ рацыд æмæ 
быруйы аууæтты бараст, сиахс кæм бадт, уырдæм. Цин ыл кæнынц, 
æмбæлæггаг æм дæттынц, домынц дзы сидтытыл аммен зæгъын. Ха- 
тынц æм нуазæнæй, уæдæ куыд вæййы. Уый сын зæгъы: 
— Кæд гæнæн ис, уæд мын æй сыкъайæ раттут, æз афтæ ахуыр 
дæн. Нуазæн сыкъайæ хуыздæр цæуы. 
Лæппу арфæтæ кæны æмæ сиахсмæ дзуры: «Уæллæй, мæ хæ- 
лар, ды тæхудиаг дæ. Чи нæ бæллы ахæм æхсæвмæ? Дæ раны чи- 
фæндыдæр сагау сызгъæрин сыкъатæ суадзид. Уæллæй, мæ фыдыс- 
тæн. Цин кæн, цæр æмæ хæр...» Схæцыд дынджыр сыкъайыл. Нуа- 
зы сабыргай, цыма фæрныджы кæртæй æмдзæгъд уымæн гъæйтт- 
гъæйтт кæны, афтæ. 
Уыцы афон чындзæхсæвгæнджытæй райхъуыст цины хъæр. 
Сæрзæды бын чындзæн исынц йæ хыз. Хызисæг хъамайы фындзæй 
хъавгæ схæцыди хызыл æмæ хъæр кæны: «Фарн! Фарн! Фарн æр- 
цыди ацы хæдзармæ. Фарн, фарн, фараст лæппуйы æмæ иу цъæх- 
дзаст чызг!» Устытæ чындзы цæсгоммæ къæйныхæй гудзиццытæ кæ- 
нынц æмæ алы хъæлæстæй дзурынц: «Зæд нæм æртахти, Косер, 
зæд! Мыдау дын адджын уæд, адæмæн та Сатанайау — уарзон уæд». 

БЕСЛÆЙНАГÆХСИНТÆ 
Æз уый зонын, æмæ аргъауæй хуыздæр ницы ис зæххыл. Уый 
зонды суадон у — цæуы æмæ цæуы хохы дæр æмæ быдыры дæр, 
æдзухдæр сатæг, æлутонау нын дæтты бирæ тых æмæ царды хос, 
фæлæ дзы лæг æфсис нæ зоны. 
Бынтон диссаг мæм кæсы рувас æмæ уæрццы аргъау. Цы сæ балы- 
мæн кодта, Хуыцау йæ зонæг. Рувас — хин æмæ кæлæн, уæрцц та — 
уымæй дæсныдæр. Ацы бур хæйрæг йæхи хуызæн скодта йæ лымæны 
дæр. Йæ циган митæ йын фаг нал уыдысты, æмæ æрымысыд Чабæмæ 
хадзы цæуын. Пысылмæттæ уыдысты, æндæр сæ цы бафтыдта зындоны 
фæндагыл. Уым лæгты дæр минтæй ныссæндынц къæхты бын, уæд 
сымах кæдæм цæут — исчи уыл ныллæудзæн, ныцъцъист уæ кæндзæн. 
Кæм хъусынц зонды хъæлæсмæ. Цæуынц, уæдæ цы кæнынц. Стонг 
удгоймагæн йæ гуыбыны куыдз хуыссы, уды мидæг хæйрæг бады. 
Рувасы йæ гуыбын схæры, æмæ уæрццæй куры: бафсад мæ. Уæрцц 
ын ахæм цæл фæкодта, æмæ хуыздæр зæгъæн нæй. Куыд, уый уæхæ- 
дæг дæр зонут. Æфсæсты хъуыддаг афтæ у, æмæ йæ зæрдæ æрцагуры 
цин æмæ хъазын. Æмæ та цæллаг рувас лæгъз ныхæстæй куры: уæрцц, 
хорз мæ бафсæстай, ныр мæ фæхудын кæн. Уæрцц та фадат æмæ 
равг сарæзта йæ лымæнæн. Цин дын дæ удæн фенон, рувас йæ тып- 
пыртæ куыд суагъта худынæй, фæрстæхæлд кодта йæ кæл-кæлæй. 
Цæуынц дарддæр, уæдæ цы. Хæрдæфсæст æмæ цинæфсæст хъал 
вæййы. Хъалы зæрдæ, цы нæ ’рцыд, ахæм диссæгтæ агуры. Ахæм 
диссæгтæ фыдбылызмæ кæнынц. Фыдбылызы фæндагыл мыд конд 
ис. Æмæ гæмми рувас йæ лымæнæй домы: тагъд, фæтæрсын мæ кæн, 
науæд дæ хъуыддаг хорз нæу. Цы гæнæн уыд уæрццæн. Тыхджын 
æдыхæн æлдар у, цыфæнды лымæн куы уой, уæддæр. Уæрцц рувасы 
асайдта йæ фæдыл цуанонтæм. Егартæ йæ куы ауыдтой, уæд æй сæ 
разæй ахастой æмæ, дæ балгъитæг афтæ, йæ дымæг ын атыдтой. 
Амонд — йæ хъахъхъæнæг, къудайæ баззад, фæлæ иу хуыккоммæ 
баирвæзт. Фервæзт гæдыла рувас, фæлæ йæ фидауц йæ дымæг уыд, 
æмæ дзы æнæхай фæци. Къуда рувас та гуымыдза сагæй æгаддæр у. 
Æмæ рувас йæ маст исы йæ лымæнæй. Хъуамæ йæ бахæра. Фæлæ 
уын куы загътон: хинæй хиндæртæ ис. Аирвæзт уæрцц. 
Нæ арæнтæй ахызтысты, æмæ дарддæр цы уыд, уый сæ хуыцау 
зоны, æз ын дæсны нæ дæн, мæ уæны нæ кæсын. 

Намыс 
229 
* * * 
Аргъау цы у! Сабитæн ирхæфсæн. Диссæгтæ нæ рæстæджы цæуы. 
Уыдон пехуымпар дæр нæ бамбардзæн, йæ бон нæ бауыдзæн сæ 
радзурын. 
Уæд дын Беслæны хъæуы фæзынд иу къорд. Къорд дын зæ- 
гъон, æмæ æнæхъæн бал. Сызгъæрин фæсивæд. Ног ирæтты цот. 
Лæппутæ æмæ чызджытæ. Хæрзхаст æмæ хæрзарæзт. Лæппутæ — 
гуыппырсартæ, чызджытæ — зæххон зæдтæ, сæ къахы бын сæгъы 
бага нæ сæтты. Еугæф æмæ хъаймагъ хордтой, æмæ сæм бакæс, 
уæд уыртт-уыртт кодтой. Сæ туг хъазыд, фыруадзæн рæстæг сын 
æрцыд, уæгъдибар уыдысты æмæ цардæй къæртт æппæрстой. Æв- 
вонг цард кæмæн ис, уымæн йæ хуыздæр куыст — хæрын, нуазын 
æмæ хæтын. Фадат дын ис, уæд дуне — дæ хæтæн, амонд — дæ 
амæттаг. Иу ран ресторан «Къуыввитт», иннæ ран цады был цæл- 
гæнæн «Тъыллупп», дарддæр — фылдæр æмæ хуыздæр. Хæдтулгæ 
дæ быны, дæ фæндаг — уæрæх. 
Нæ фыдæлтæ дзырдтой: лæг дзул æмæ мыдæй дæр фæлмæцы. 
Мæгуырæг, хуыздæр цы зыдтой. Ныры цард уыдон фыны дæр нæ 
уыдтой. Федтой йæ, зæгъгæ, — нæ сæ бауырнид. Зæгъиккой — мæнæ 
дзæнæт, мæнæ хæйрæджыты дуне! Æмæ уын уый дзырдтон. Беслæ- 
ны хъал фæсивæд ресторанты хæрд æмæ нозтæй фæсæлæт сты, кæ- 
рæдзийæ дæр æлгъæд кæнын райдыдтой. Фæлæ æрыгон буар нæрæ- 
мон у, хъæлдзæг зæрдæ агуры ног тæлмæнтæ, ног цинтæ. Цард аргъа- 
уæй алæмæтдæр у, зоны сайын æмæ кæлæнтæ кæнын, алы къахдзæ- 
фыл — хин, алы фæзилæны фæстæ — ног дуне, æнæхæрд бæстæ. 
Уыдон сæхимæ сайынц æрыгон удты, æхсæвыгон арт гæлæбуты куыд 
сайы, афтæ. Æвæлмон цард кæмæн ис, уый æнæмæт у, мæлæт дæр 
æм нымады нæу. Афтæ йын куы зæгъай, цом уæларвмæ зæдты куывд1 
мæ, уæд дæ фæдыл фæраст уыдзæн, нæ дæ бафæрсдзæн: фæндаг та 
йæм кæуылты у, фæстæмæ дзы æрцæуæн ис æви нæй? 
Беслæны фæсивæды æрхъуыд экзотикæ. Цыппар къайы бабад-: 
тысты дыууæ машинæйы. Араст сты скæсæнмæ, Арыхъы рæгътæм. 
Цæуынц æмæ та гыццылгай базарынц: 
Ацылыхъы фыййау — Кантысы хъсеуы, 
Ацы хъуыддаг нын бантысын хъæуы. 
Лæг сæрæн куы уа, уæд ын алцыдæр бантысдзæн. Æмæ сын 
бантысти. 
Арыхъы рæгътыл сæ фос дарынц хъулгъайы фыййæуттæ. Дыууæ 
лæджы. Гъæйтт мардзæ лæгтæ. Хъаймагъ хæрынц, турæджынбас 
цымынц, сыгъдæг уæлдæф цъирынц, æмæ сæм бакæс, уæд Мукара 
æмæ Бибыц. Иппæрд цардæй фыййау дæр тыхсы. Æмæ сын æхсыз- 
гон куыннæ уыдаид уазджыты фæзынд. Уазæг — Хуыцауы уазæг, 
фæлæ зонæм, цы рæстæджы цæрæм, уый. Лæвар ницы ис. Æмæ нæ 

230 
Джыккайты Шамил 
бæлццæтты хистæр фысымтæн зæгъы: «Сызгъæрин изæр. Æвгъау у 
дзæгъæлы сæфтæн. Дзæбæх æй арвитæм. Кусарт — сымахæй, нозт 
æмæ сылтæ — махæй». 
Фыййæуттæ — хæтæг барджытæ. Фæлæ ныр цы базары бахауд- 
той, ахæм дзы нæма уыд. Фыццаг фæгуызавæ сты, — бæгуыдæр, 
гуырысхо кодтой, фæлæ сæм лыстæг æркæстытæ кодтой æмæ бам- 
бæрстой: адон хъазгæ нæ кæнынц; кусарт дымды фæуæд, мæнæ нын 
Хуыцау æрхаста. Кæрæдзи бамбæрстой, дызæрдыг фæдæлдзæх ис, 
æмæ ног цард йæ тыхы бацыд. 
Кусарт уайтагъд ацæттæ. Уæтæры лæгуаты арæвдз фынг æмæ 
стынг и цины куывд. Анызтой, ахордтой. Фæсивæд музыкæ сиф- 
тыгътой. Куы атæвд сты, уæд балхон лæппу фыййæуттæн ацамыдта, 
уæ хъуыддаг кæнут, зæгъгæ. Уыдон зыдтой цард. Сæ хистæр сыстад 
æмæ, чызджытæй нарстдæр чи зынд, уый акодта йæ лыстæнмæ. Иннæ 
бады, хæры, нуазы, йæ цæст дары нæртон уазджытæм. Уалынмæ 
æрбаздæхтысты чызг æмæ фыййау. Уæд сыстад дыккаг æмæ акодта, 
йæ цæст кæуыл æрæвæрдта, уый. 
Иу афон лæппутæй дыууæ сæхи расайдтой æддæмæ. Фæйнæ фысы 
рацахстой æмæ сæ багажникты баппæрстой. Сæхи æрцагътой æмæ, цыма 
никуы ницы ’рцыд, афтæ æрбадтысты фынгыл. Сæхи хорз федтой фы- 
сымтæ дæр æмæ уазджытæ дæр. Алкæмæн йæхион йæхи куы фæци, уæд 
сыстадысты нæ цинагур фæсивæд æмæ расхуыстой аланты бæстæм. 
Сæ зæрдæмæ фæцыди сæ балц. Æнæхъæн къуыри Бруты цады был 
куывдты фæбадтысты. Кæсагæй зæрдæ фæцъæх, фыстæ хæрд фесты, 
æмæ та бæрæг афон сахъ фæсивæд ныццавтой Арыхъы рæгътæм. Фын- 
гыл та уæрыччы фыд æхсыры фыхæй. Цы ис уымæй хуыздæр! Еугæ- 
фау тайы Истокы арахъхъимæ. Фыййæуттæ ивынц чызджыты. Æрыу- 
уæндыдысты сæ хæрзгæнджытыл æмæ радæй нал цæуынц лыстæнтæм. 
Цалынмæ уыдон тæрæн фæкæнынц, уæдмæ та лæппутæ дыууæ фысы 
сæ багажникты афсæрынц. Афтæмæй рацыд дзæвгар рæстæг. 
Уалдзыгон ихæн йæ кæрæттæ тайынц. Куыд къаддæр кæны, уый 
алчидæр хаты. Фыййæуттæ иу афон сæ цинæй æрæвронг сты, сæ 
зæрдæ сæ фосмæ фехсайдта æмæ сæ нымайынц. Дзуг фæкъахыртæ, 
дзæвгар дзы фæхъуыд. Дзæгъæл нæ фесты, æддæ нæ баззадысты. 
Уæдæ сыл цы ’рцыд? Зæхх сæ нæ аныхъуырдта, арв сæ йæхимæ нæ 
систа. Уазджытыл гуырысхо кæнын байдыдтой, æндæр æфсон нæ уыд. 
Ацы хатт хъуамæ уой цырддзаст æмæ къæрцхъус. Куыддæр хæ- 
тойты бодз æддæмæ рауад лæгуатæй, куыддæр фысы машинæйы куы- 
фы атъыста, афтæ кæстæр фыййау йæ уæлхъус алæууыд. Автомат 
æм ныддардта æмæ йыл фæхъæр ласта: 
— Цы кусыс, гæбæр ирон! Ныртæккæ дæ марын. 
— Цæй, иу фысы тыххæй кæрæдзи марæм? — худгæ хъæлæсæй 
зæгъы Ирбег. — Хохæгтæ не стæм æви цы! — ныхас хъазынмæ здахы. 
— Ды къæрных дæ, хуыснæг! 

Намыс 
231 
— Цытæ дзурыс! Æз дæ уазæг дæн. Уазæджы зæрдæмæ цы фæ- 
цæуы, уый йын фысым лæвар кæны. 
— Ды уазæг? Ды бирæгъ дæ! Дæ мæлæт æрцыд, уый зон, — æмæ 
автомат сæргъæвта. 
Лæппу базыдта йæ хуыцауы цæф. Бахауд фидар къæппæджы, 
нал ис ирвæзæн, автоматы сау дзыхæй йæм кæсы сау мæлæт. Фæн- 
дыд æй мыст фестын, зæххы абырын; фæндыд æй уыг фестын æмæ 
тары аныгъуылын. Фæлæ уыцы бæллицтæй йæхи дзæгъæлы рæв- 
дауы. Кæй дзы сайы? Уыдон ницы ахъаз сты, йæ рæстæг цы сафы, 
æндæр. Мæлæты тас адæймаджы æндзыг дæр кæны, тых дæр ын 
дæтты. Зонд бацырын вæййы, æмæ дзы февзæры æваст æвирхъау 
хъуыды. Цæмæн, уый ничи зоны — нæдæр Хуыцау, нæдæр хæйрæг. 
Ирбег лæгъстæмæ фæци. 
— Иса, ма бакæн афтæ. Мæ мардæй дыл цы бахæцдзæн? Ницы. 
Мур дæр ницы. Мæ хъонахъ нал дæ æви7 Чысыл хæрзтæ дын нæ 
фæдæн. Мæ бон дын у хуыздæр фæуын. Ацы хатт мæ ауадз. Ме 
’мбæлттæ дæр гæрзифтонг сты. Куыд дæм фæцарæхсдзысты, уый нæ 
зоныс. Цæмæн дæ хъæуы фыдбылызТ^Нищемæн. Иннæ хатт уæм 
æрбацæудзыстæм къаддæрæй. Мæнмæ — товар, дæумæ — æлхæнæг. 
Дæ фысы ныхмæ дын — дыууæ сæры. Æмбарыс мæ? Зæгъ уæ сæ- 
рæнтæн. Мæ лæвар уын уыдзæн Хуыцауы хорзæх, æхцайы дзæкъул. 
Иуварс азил дæ сау хæтæл, æри дæ къух. 
Фыййау дистæ кæны лæппуйы фæндоныл. Хъуыста ахæм ха- 
бæрттæ, федта уацайрæгтæ æмæ амь1щеттæ_Куыд сæ ахсынц, кæцæй 
сæ ласынц, уый тыххæй цыдис алы ныНйстæ. Хъуыддаджы фæдыл 
удæн ныхас куы кæной адæм, уæд ацу ’мæ базон æцæг æмæ мæнг. 
Нæ зыдта Иса дæр рæстдзинад. Ныр æй хъусы мæнæ йæхи хъустæй. 
Æлгъаг у Ирбег, уæдæ цы у, Хуыцау ма раттæд дыккаг ахæм. Ныр- 
тæккæ йæ афæлдахид ацы ран, фæлæ æцæг исты бæллах куы ’рцæуа, 
уæд сæфт æмæ стъæлд. Иннæрдыгæй йæ сæры смидæг хины цымы- 
дис — фæндыд æй æбуалгъ хъуыддаг йæхи цæстæй фенын. Цымыди- 
сыл бафтыд зыд. Зыдта, йæ хъæуккæгтæй бирæтæ ахæм куыстæй 
исынц æфтиæгтæ, бынтæ кæнынц æмæ фæрныгæй цæрынц. Цæй, 
бафæлварон æз дæр — иуæй пайда, иннæмæй кад æмæ ном. Мæнæ 
заманайы фадат. Бафæлварон... 
Аргъæуттæ дзурынц: хъуыдыйæ тагъддæр ницы ис. Ацы хъуы- 
дытæ фыййауы сæры февзæрдысты, тæдзынæджы æртах уæлувадæй 
зæхмæ цалынмæ фæхауы, уæдмæ. 
— Цæмæй дыл баууæндон? — фæрсы Иса. 
— Ард дын хæрын, — зæгъы Ирбег. 
— Дæ ардæн йæ аргъ — сæгъы бага. 
— Мæ паспорт дæм уадзын. 
— Уый хуыздæр цъынды у. Фæлæ дæ уырнæд: мæнæн ис фондз 
фырты æмæ авд сиахсы. Уыдон æфсад сты. Зæххы бынæй дæ 

232 
Джыккайты Шамил 
скъахдзысты, арвæй дæ æрласдзысты. Дæ уд мæ къухы ис, уый зон. 
Рох дæ ма уæд ацы сахат. 
Сæ ныхас алыг. Бацыдысты лæгуатмæ. Цыма ницы ’рцыд, афтæ 
дарынц сæхи. Фæци та сæ ирхæфсæн изæр, æмæ сахъ фæсивæд 
радымдтой сæ фыццаг хæтæнтæм. 
Ирбег æрхъуыдымæ хæйрæг уыди. Стæй уæздан та куыннæ у! 
Анымадта йæ хæлæртты гæнæнтæ. Бонджындæр разындысты лæп- 
путæй Алан, чызджытæй Аланæ. Арæхстджынæй, аивæй йæ къорды 
фæдих кодта, кæй равзæрста, уыдонимæ фæхицæн ис æмæ ацы хатт 
Арыхъмæ дыууæ машинæйыл адзæхст ластой цыппарæй. 
Сæ хъуыддæгтæ ахицæн сты, раздæр-иу куыд уыдис, афтæ. Ра- 
цыдысты нæ тæхгæ мæргътæ уæтæрæй, ратахтысты, уæдæ цы уыда- 
ид. Сæ цардæй — буц æмæ рæвдыд, цинтæй æфсæст, æмæ хæкъуырцц 
кæнынц. Цæуынц, Ирбег — разæй, Алан æмæ Аланæ — сæ фæстæ. 
Фæстæгтæ цы зарыдысты, уымæн ницы зонын, фæлæ-иу Ирбег йæхи- 
нымæр базарыд Хуыцаумæ кувæгау: 
Ацылыхьы фыййау мын — Кантысы хъæуы, 
Ацы хъуыддаг мын бантысын хъæуы. 
Уæтæрæй дзæвгар куы рауадысты, уæд сæ фæндагыл уыд иу 
æрхгонд. Фыццаг машинæ сабыргай, хъавгæ рахызт æрхæй. Дык- 
каг куыддæр фæхæрд ласта, афтæ йæ разы цæхгæрмæ æрхауд ставд 
æндзалм. Цæлхытæ йыл сæхи скъуырдтой, æмæ хæдтулгæ фæкъуы- 
лымпы. Алан, цы ’рцыд, уый нæма бамбæрста, афтæ дыууæрдыгæй 
дуæрттæ фегом сты, æмæ йæм лæгахсджытæ автоматтæ ныддардтой. 
Уайтагъд базыдта йæ хуыцауы цæф, сонт хъæр фæласта йæ хæлар- 
мæ, фæлæ йын йæ дзых ахгæдтой. Аланæ дæр иу цъæхахст фæкодта, 
стæй йæ дзых æмырæхгæд æрцыд. 
Ирбег фæурæдта исдуг. Чи стут, джауыртæ, цы уæ хъæуы, зæгъ- 
гæ, хъæр кæны. Дамбацайæ дыууæ-æртæ гæрахы фæкодта. Дзуапп 
ын радта автоматы къæр-къæр. Æхсæв — хуыдалынг. Знаг нæ зыны. 
Кæм æй агурыс? Быдыр æдзæрæг. Дæ алыварс хъамыл æмæ хæм- 
пæл. Тары гуыппытæ кæн, уымæй пайда нæй. Дыууæйæ сæфынц, сæ 
фæдыл дæхи былæй æппар, уый дæр зонды нысан нæу. Дæ фарсмæ 
кæйдæр чызг, уый уæддæр фервæзын кæн. Бузныг дæ уыдзæн. Уыцы 
хъуыдытимæ лæппу фæцагайдта æмæ Беслæны балæууыд. 
Ам Ирбег æмæ йæ хæзгул Анжелæ тауыс ауагътой. Уæлгинскæйы 
фæндагыл фыдгæнджытæ сæ разы бабадтысты. Сæ ныхмæ нæ бæгъатыр 
хъазуатон хæст самадта, цалдæр дзы фæцæфтæ ис, фæлæ йæм нæмыг 
нал уыд, æмæ абырджытæ Алан æмæ йе ’мбалы æд машинæ атардтой. 
Дарддæр хъуыддæгтæ цыдысты бæлвырд сценаримæ гæсгæ. Лæг- 
давджытæ сæ амæттæгты фæластой хъулгъайы зындонмæ, ныппæр- 
стой сæ ныггæндты æмæ сæ хицæуттæй æрдомдтой милуантæ. Кæй 
зæгъын æй хъæуы, цъæхтæй. Æртæ мæйы фæстæ чызджы балхæд- 
той йæ хионтæ. Афæдзы фæстæ æхцайы фæрцы суæгъд ис Алан 

Намыс 
233 
дæр. Баззад ма дзы царм æмæ стджытæ, фæлæ уæддæр гас хæдзар 
ссардта, — кæйдæртау хæсгæ мард нæ фæци. 
Ныр ын куывд кæнынц. Кæддæр-иу стыр бæрæгбонты кæнæ стыр 
хъуыддæгты фæдыл уыдис хъæугуывд. Кæд-иу æгæрон ахадгæ цау- 
тæ æрцыд, уæд сын арæзтой комгуывд. Абоны куывд у æнæхъæн 
бæстæйы куывд. Иры бæстæ сызмæлыд, зæххыл фæсте змæлæг нал 
баззад. Чыртæй-чыртæй цæуынц æмæ цæуынц. Зæхх сæ нæ уромы, 
цæст сыл не ’ххæссы. Æз дæр дзы бахаудтæн. Куыннæ дзы бахауон? 
Хонæг дæ ис, уæд дæ сæр сæрмæ хæсс, науæд дын цæйдæр сæрау 
кады фынгæй йæ бынмæ тулы. Афтæ у ирон царды фæтк. Иуæй мæ 
æфсарм хæссы йæ разæй, иннæмæй мæ цымыдис хæссы йæ уæлных- 
ты. Æмæ бадын цыты куывды. Фынгтæ зæхмæ тасынц хæрд æмæ 
нозты уæзæй. Лæг дзы цæмæ бавнала, уый нæ зоны, æмæ, дзæнæты 
бадæгау, сæ уындæй æфсæдын. 
Мæ фарсмæ бады Беслæны тæрхондоны кусæг, мæ рагон хæлар. 
Ацы хабæрттæ мын радзырдта уый. Иу лæмæгъдзинад мæ уды бады, 
уæгъд мæ нæ уадзы, æнцой мын нæ дæтты. Æмбæхсæн дæр ын нæй 
æмæ йыл сæттын. Сылгоймаджы фидауцмæ æнцад кæсын мæ бон нæу. 
Ныр дæр та дзы мæ цæст кæуылдæрты æрхæцыд. Сæ иу нæ рæзты 
фæцæуы. Бакæс æм, уæд Клеопатрæ. Æрттиваг æхсин. Йæ къахы 
айст — зæды къахдзæф, йе змæлд — уæздан, йæ каст — хирвæсон æмæ 
сæрыстыр. Мæ сыхаджы фæрсын, уыцы ус-хуыцау чи у, зæгъгæ. 
— Уый у нæ аргъауы рæсугъдтæй иу, — дзуапп мын радта мæ 
хæлар. — Æрæджы ацыд чындзы. Уæртæ уый та — йæ сæры хицау. — 
Ацамыдта иу хæрзхаст æмæ цардхуыз лæгмæ. Амынд лæг сыхаг 
фынгыл бадт дыккаг хистæрæн æмæ уыцы сахат уагъта цыдæр ахъаззаг 
гаджидау. Куывддонтæ йæм куыд зæрдиагæй хъуыстой, уымæй бæ- 
рæг уыд, ацы лæгæн кад æмæ ном кæй ис, уый. 
Уалынмæ æрбацæуы æрыгон къай. Ног уазджытæ. Ус дын зæ- 
гъон, æмæ — æвзонг чызг. Кæд кинойы принцессæ федтай, уæд æм 
ныр мæнæ хæстæгмæ кæс. Базмæлыдысты фысымтæ, сыстадысты 
куывды бадджытæ. Салæмттæ, цинтæ, арфæтæ — кæрон сын нал 
уыд, цыма сæм уæларвæй Уастырджи æртахт, уый хуызæн. 
— Уый та дын дыккаг рæсугъд, — амоны мын æхсинмæ суды кусæг. — 
Йæ мой — районы бодзтæй иу, стыр бизнесмен. Цы дын æй амонын, 
дæхæдæг дæр æй зондзынæ. Йæ чындзæхсæв ам æмбисондæн хæссынц. 
— Уæд иннæ дыууæ рæсугъды та цы баисты? — цымыдис æмæ 
рæузондæй афарстон æваст. 
— Аланæ йæ хъæдгæмттæм зилы, дзæбæх сæ кæны. Анжелæйыл иу 
сæрæн лæппу дзуры. Æнхъæлдæн, ахсæв сæм минæвæрттæ уыдзæн. 
Уыцы афон рацыд сæрмагонд сидт Аланы цæрæнбоны тыххæй. 
Не ’ппæт дæр сыстадыстæм, аммен кæнæм. Нæ фынгыл уацамонгæ- 
тæ нæй — агуывзæ нуазын лæгæн зын нæу. 
Аргъауæн хорз кæрон вæййы. 
2003 азы 27 октябрь 

ФЫДÆВЗАРÆН ХИД 
Лæгмæ цы кæсы, уый ничи зоны. Цард хивæнд æмæ æгæнон у, 
уыйбæрц хинтæ дзы ис, æмæ дæ куыд ахъаздзæн, уый дæ фæсонæр- 
хæджы дæр нæй. Хъазгæ та афтæ кæны, афтæ, æмæ паддзахы фес- 
тын кæндзæн быдзæу, быдзæуы та — паддзах. Тары дæм æрттивы 
сырх къори, ды йæ æнхъæлыс цыкурайы фæрдыг, цæуыс æм, цæ- 
уыс, бахæццæ йæм дæ, февнæлдтай йæм æмæ — дзыззы, дæ къух 
асыгъди — æрттиваг тыччы разынди зынг. Афтæ дæр вæййы, æмæ 
уæрмы ныххаудтæ, дæ хъысмæт æлгъитыс, хъæрзыс, уалынмæ кæ- 
сыс, æмæ дæ разы — хæзнаты чыргъæд. Кæмæндæр йæ сины саст 
фæрæстмæ. Кæйдæр йæ фын фæсайдта. Чидæр та конд хуымы ссардта 
сыппа æмæ йæ æнхъæлдта Ацæмæзы уадындз. 
Хъазаг у цард. Фыдбылыз къахы бынæй кæм февзæрдзæн, уый 
хæйрæг йæхæдæг дæр нæ зоны. 
Мæ зонгæ Ауызби кусы стыр бынаты. Кæй зæгъын æй хъæуы, 
районы нымадæй. Ис ын кад æмæ ном, ис ын хæдзар æмæ цæрæн 
фæрæзтæ. Йæ цалх тылди, йæ хъул сах бадти, кæдæм-иу бафтыд, 
уым ын — цыт æмæ цин. Æрдз ын радта конд æмæ уынд, ахуырад æй 
скодта дзырдарæхст, йæ бынат æмæ йæ мыздæй уыди ныфсхаст æмæ 
цардæй къæртт æппæрста. Фадат ын уыд хи ирхæфсынæн, æмæ дзы 
зыдта сойтæ мæрзын. Фадат кæмæн ис, уарзт дæр уый хай у æмæ 
амонд дæр. Бæстæ — чызгарæх, цард — æвæлмон, авналæнтæ — сæ- 
рибар. Лæджы ма хуызæр цы хъæуы? Дзæнæты дыргъдонмæ дæр ма 
бабæлл. 
Уыйадыл Ауызби ус курыныл нæ тыхст. Гæнæнтæ йын уыд, йæ 
къух амыдта æмæ æвзæрста. Уæд ын иу райсом йæ мад сфыхта авд 
айчы. Сахуырста сæ алыхуызон æмæ сæ æрæвæрдта фынгыл. 
— Мæ хъæбул, абон нæм æндæр аходæн нæй, фæлæ куыстмæ 
æххормагæй ма ацу. 
— Уый хорз, фæлæ куадзæн куы нæ у, цæмæн сæ сахуырстай? 
— Ахуырст цы уа, уый цæсты хуыздæр ахады, æмæ дын, чи 
зоны, хæрзаддæр уой. 
Лæппуйы зæрдыл æрлæууыд рагон æмбисонд. Иу фермæйы хи- 
цау, дам, йе стуртыл дардта кæрдæгхуыз кæсæнцæстытæ, æмæ сæм 
хъæмп зынди хос. 
Ауызби æйчытæй тыхамæлттæй бахордта æртæ. Уæд ын мад сырх 

Намыс 
235 
айк йæ къухы фæсагъта, уый дæр ахæр, зæгъгæ. Лæппуйы бахъуыд 
фыдæбон кæнын, фæлæ йæ мады зæрдæхудты нæ бацыд. Фæсæлæт 
и, фæлæ та йæм мад хъулон айкæй бахатыд. 
— Бафсæстæн, нана, мауал мæм хат, — лæгъстæгæнæгау дзуры 
лæппу. 
— Нæ, дæ нывонд фæуон, хъулон айк нæма бахордтай, бавзар 
æй, уый æндæр ад кæны. 
— Цы уæлдай сæ ис! Сæ хуыз у хицæн, æндæр сæ апп иу ад 
кæны. Фаг мын у, мæхи сæ цæмæн æлгъæд кæнын? 
— Гъе, мæ зæрдиаг, уæдæ чызджытæ дæр афтæ сты: сæ уынд — 
хицæн, сæ хъæд — иу. Æмæ равзар-бавзар ныууадз, фæлтау сæ иуыл 
æрхæц æмæ дæ цард араз. 
Ауызби йæ мадæй хуыздæр зыдта сылгоймæгты, раджы раиртæс- 
та, сæ хъæд иу кæй нæ у, уый дæр. Раст æм нæ каст, сылæй цъæмæл 
нæй, зæгъгæ, уыцы æмбисонд дæр. Фæлæ мадæн зонд амонын хорз 
нæу, багæды йæ кæн, уый та бынтон аипп у, æмæ йæм фæстæмæ 
ницы сдзырдта, бахудт æмæ йæ куыстмæ ацыди. 
Уæдæй фæстæмæ бирæ рæстæг нæ рацыд, афтæ Ауызби хъуыд- 
даг бакодта, йæ мады зæрдæмæ рухс бауагъта, йæ чындзæхсæв та 
рауад адæмæн æмбисонд. 
Æхсæны куыст дæр иудадзыг бæрæгбон нæу. Хицау дæр æдзух 
мыдтæ не сдæры. Иу æхсæв æй йæ куысты хъуыди дежурство хæс- 
сын. Бады йæ кабинеты, фыдæхсæв æрвиты. Газеттæ рафæлдах-ба- 
фæлдахæй бафæллад, цы анекдоттæ дзы уыд, уыдон ын каст фесты, 
æмæ йыл æрхæндæг бафтыди. Уæд секретары стъолæй дзырдбыдты 
журнал æрбахаста æмæ йæхи ирхæфсы, рæстæг цыбыр кæны, фæлæ 
ахæм уавæры рæстæг дæр йæ цыдæй ныллæууы. 
Фæззыгон æхсæв уыд хъарм, фæлмæн æмæ сабыр. Гыццыл го- 
рæт дзæбæх æрфынæй ис. Рудзынджы раз урс бæрзытæ зына-нæзы- 
на фæбур сты, рæхснæгæй лæууынц бурдзалыг чызджытау, хатгай 
сæ лыстæг цæнгтæ гæзæмæ батилынц, сæ дзыккутæ базмæлынц, æмæ 
ирд уæлдæфы азæлынц дзæнæтон зæлдаг зæлтæ. Рухсы стъæлфæнтæ 
хъазынц сæ сыфтæртыл, налхъуыт фæрдгуытау фæмынæг-ферттив 
кæнынц, цыма Ауызбийы мæстæй марынц æмæ йын хинтæ-кæлæнтæ 
кæнынц, афтæ. 
Ауызби фæлмæцы. Сахатмæ æркæсы, — размæ нæ цæуы, фæлæ 
амоны фæсæмбисæхсæв. Акæсы рудзынгæй, уынгтæ — сабыр, змæ- 
лæг дзы нæй. Рацæуы æддæмæ, гом дуарæй алырдæм хъахъхъæны. 
Бæстæ — æнцад æмæ æдзæм, горæтыл æнцойы зæд атахт. Уæд фæ- 
зæгъы йæхицæн: «Ныр мыл цы тыхбегара ис? Цы хъахъхъæнын 
ам? Цæуон, мæ дзæбæх усы фарсмæ хъарм уаты фæхуыссон бо- 
ныцъæхтæм, стæй сæударæй фæстæмæ ам æрбамидæг уыдзынæн. Чи 
мæ бæрæг кæны? Ахæм æдылы кæм и! Куыдз дæр мыл не срæйдзæн, 
куыдз». Уыйадыл ныууагъта йæ рындз æмæ хъавгæ-хъавгæ араст йæ 

236 
Джыккайты Шамил 
хæдзармæ. Къæнцыларæй куы адард, уæд цæуынтæ систа ныфсджын 
къахдзæфтæй. 
Сæ уынджы астæуты цæуы чысыл къанау. Къанауы сæрты — 
хид. Ауызби фæхæццæ кæны хидмæ. Сабыр уынджы хъæбæрыл 
дзæбæх хъуысы йæ къахуынæр, фæлæ уый дæр нæ халы æхсæвы 
æнцой. 
Бахæццæ и хидыхъусмæ. Æваст, сæ рудзгуыты бын цы мырт- 
кæйы къутæртæ ис, уырдыгæй йæ размæ рацыд æвирхъау стыр уæ- 
йыг. Рацыд нæ, фæлæ рагæпп ласта. Йæ уæлæ — урс пæлæз. Фестад 
хиды фаллаг кæрон. Дæ фыдгул афтæ, — фæтарсти Ауызби. Æмæ чи 
нæ фæтæрсдзæн? Сонтæй фæстæмæ фæзылди, фездæхт æмæ, сæ ныхмæ 
цы сыхæгтæ ис, уыдоны раз сирены къудзиты амбæхсти. Уыцы хъуыд- 
даг æрцыд тагъд, зæгъæн ис, æмæ цæстфæныкъуылдмæ. Тас адæй- 
маджы кæнæ æндзыг кæны, кæнæ йыл базыртæ садзы. 
Кæсы, æмæ уæйыг æрбадæлдзæх. Ауызби бады пыхсы. Йæ сæры 
февзæрд мин хъуыдыйы. Уыдонæй иу уыд мысинаг — аргъау. Йæ 
зæрдыл æрлæууыд тæссаг ныв — хид. Уый у фыдбылызы ран, фы- 
дæвзарæн. Уым æхсæвыгон лæгыл æрбамбæлы фыццаг урс уæйыг, 
стæй сырх уæйыг, фæстагмæ та — сау. Сæ иуыл куы фæтых уай, 
уæддæр дын фæстагæй ирвæзæн нæй. Фæлæ ацы урс уæйыг æвип- 
пайды фæтар и. Æндæрг уыд, æндæр ницы. Уыцы хъуыды йын 
ныфсы хос фæци, сыстад æмæ рахызт йæ æмбæхсæнæй. Фæцæуы 
йæ хæдзармæ. Куыддæр та хидыхъусмæ бахæццæ, афтæ та йæ фал- 
лаг фарс февзæрд урс æндæрг. 
Ауызби та фæстæмæ ныццавта, уæдæ цы кодтаид. Амбæхст къу- 
тæрты. Æндæрг та айсæфти мыртгæты аууон. Иу афон лæгæн йæ 
зæрдæ йе ’муд æрцыди чысыл. Фæлæ йæ нал бафæндыд йæ хъысмæт 
фæлварын, нал ауæндыд фыдбылызы хидыл цæуын. Фæсвæдты дзæв- 
гар ахъуызыд, стæй аздæхт æмæ фæстæмæ хъавгæ-хъавгæ бахæццæ 
йæ куыстуатмæ. 
Бонвæрнон арвы астæумæ сфардæг, æмæ æрбабон и. Фæци Ауыз- 
бийы фыдæхсæв, æмæ æрцыд йæ хæдзармæ. Уыди хуыздзыд, фæл- 
лад æмæ тарстхуыз. 
Афтæ кæмæй фæзæгъынц, дысон-бонмæ йæ хæйрæджытæ дугъы 
скъæрдтой, зæгъгæ, уый хуызæн. Иу цъус рæстæг æдзæмæй абадт, 
стæй хабар кæрæй-кæронмæ радзырдта йæ усæн. Сылгоймаг афæ- 
лурс, ацъæх и, стæй йæ цæсгом асау изæрмилтау. 
— Мæггуыры бонтæ! Цы фыдбылыз нæм каст, цы азар ныл баф- 
тыд? — ныддодой кодта нанайы буц чындз. 
Исдуг сæркъул æмæ æрхуымæй алæууыд, стæй йæ сæр батылдта 
æмæ загъта: 
— Ам цыдæр аххос и. Бæлвырд, цыдæр æнæзæгъинаг нæм хъы- 
зы, æмæ мыл сау бон бакодта, исты фыдбылыз дын араздзæн. Ны- 
вонд нæ домы, æндæр нæ цы агурдзæн, нæ зонын. 

Намыс 
237 
Лæгæн æхсызгон уыд, йæ цардæмбал æй афтæ хорз кæй æмба- 
ры, уыцы æнкъарæн. Ныртæккæ адæмы ницы уырны, æмæ йæхими- 
дæг тарст, йæ сылгоймаг æй тæппуд куы фенхъæла, уымæй. Фæлæ, 
табу Хуыцауæн, æмбары лæджы рыст, зоны уавæр иртасын. 
Чындз ацыд æмæ æфсинæн рафæзмыдта хабар,^хуызджын ны- 
хæстæй йæ тæссагæй-тæссагдæр кодта, афтæмæй. Йæ хъусты йын 
бацагъта, нывонд кæй хъæуы, уыцы фæндон дæр. Тарст зæронд ус 
йæ сæрæн хуыздæр ницы зыдта, æмæ йæм чындзы уынаффæ хъуыст 
арвы хъæлæсау. 
Ауызби фæсидт сыхæгты лæппутæм, йæ хæстæджыты фæсивæд- 
мæ. Кæцæйдæр уæныг æрбадавтой, хæрд æмæ нозт æрбакалдтой, 
æмæ фæссихормæ куывд ацæттæ ис. 
Бадæм нæртон куывды. Фынгтæ сæ былтæй кæлынц, гаджидау 
сидты æййафы. Кувгæ дæр кæнæм, нуæзтыл дæр ком нæ дарæм. 
Нуæзт кæм ис, уым ныхас дæр æнхъизы. Мæ дæллаг фарс бады мæ 
хæлар Арсæмæг. Сидт рацыд Тыбауы Уациллайы номыл: «Нæ фыд- 
былыз сæфт уæд, нæ амонд — уæлахиз, хæдзар дæлимонтæй хызт 
уæд, сæ азар бинонтæм бар ма дарæд, цыдæриддæр уыди, дæлдзæх 
фæуæд!» — кувынц хистæртæ. 
Арсæмæг мæм æрбакъул æмæ мын мæ хъусы дзуры: «Тобæ зæгъ. 
Нæ зонын, ам ныр мæхи куыд дарон, уый». 
— Уый та дын цы ныхас у? — бадис кодтон æз. — Аммен кæн, 
нуаз æмæ хæр, мæнæ хæлары минас. 
— Уый æз уыдтæн... 
— Уанцон нæу! — загътон æз, фæлæ мыл уайтагъд бафтыд æгъа- 
тыр цымыдис. 
— Ауызби бынаты нæ уыд. Æз ын йæ хæстæ мæхимæ райстон. Цы 
йæ ’рсырдта, ацу ’мæ йæ бафæрс. Йæ къæхты хъæр куы ссыди, уæд 
нæ хъазт æрбайхæлд. Тагъд-тагъдæй мæ дзаумæттæ мæ дæларм акод- 
тон, мæхи простыняйы атыхтон æмæ рудзынгыл расæррæтт ластон. 
Хидыл мæ размæ фæци. Фæстæмæ фездæхтæн æмæ бæлæсты бын 
æрныгъуылдтæн. Уый та хæйрæг фæхаста. Загътон, ам нал и, æмæ та 
рауадтæн мæ рæсæнæй. Уый дæр та мæ размæ фæци, мачи дзы уа!.. 
Хъыг дæр мын куыннæ уыд, фæлæ мыл худæг бахæцыд. Æрæ- 
джиау æфсон æрымысыдтæн æмæ бадтæй мæхи расайдтон. Замма- 
найы минасæй æнæхай фæдæн. 
Уыйхыгъд ирон таурæгътыл бафтыд ног æмбисонд. 
2003 азы 22 ноябрь 

ЗЫНУЦÆРЫН 
Бады Мæхæмæт, хъуыдытæ кæны. Кæм бады, уыцы зал — уæрæх, 
ис дзы нæртон симд саразæн, дугъ рауадзæн. Залæй къам^исы каби- 
нетмæ цæуы нарæг къæлидор. Ам адæм лæууынц рады. Йæ радмæ 
æнхъæлмæ кæсы Мæхæмæт дæр. Зын у æнхъæлмæ кæсын, рады 
лæууын — хъизæмар. Зæхх арвы дзыхъхъы ныххауд, бон ыл изæр 
нал кæны. Адæм мидæмæ цæуынц, фæлæ рады рæхысæй цæг нæ 
хауы, цыма даргъæй даргъдæр кæны, афтæ йæм зыны. Уый иуæй 
хорз у, иннæмæй — æвзæр. Фæнды йæ къамисмæ бахауын, фæлæ 
йæм йæ быцъынæг нæ тоны, тырны, фæлæ нæ тындзы. Тæрсы æмæ 
тыхсы. Ныртæккæ ис, прививкæтæй цы бегемот тарсти, уый раны. 
Нæ, фæлæ фыддæр уавæры. Размæ цæуа, æмæ — утæхсæн, фæстæ- 
мæ здæха, æмæ — сæфт. Быхсы, уæдæ цы кæна. 
Лæмбынæг кæсы, къамисæй чи рацæуы, уыдонмæ. Фæнды йæ, цы 
равджы сты, уый зонын^ Бафæрсын йæ цæсгом нæ хъæцы, — лæг у, 
æмæ йыл исчи худдзæн. Йæхи та барвæндæй дзырддаг чи кæны? Худи- 
наджы гакк хæссын фæндон никæмæн у. Фæлæ фæлвары сæ цæсгæмт- 
тыл иу хъуыды кæсын: зын у æви æнцон? Дæсны у Мæхæмæт хъуы- 
дытæ фæлгъауынмæ — уыны рыст æмæ цин, æвзары ныфс æмæ тыхст. 
Цæстытæ — айдæн, уым алцыдæр зыны. Фæлæ йын ам цæстытæм æдзы- 
нæг кæсынæн фадат нæй. Дуарæй чи рахизы, уый æнæ дзургæйæ, 
къæдз-къæдзы цæугæйæ, афардæг вæййы. Чидæртæ сæ хъузæтты астæ- 
уæй зынгæ дæр нæ ракæнынц. Зоны Мæхæмæт зæрдæмæ ныккæсын 
дæр, фæлæ ам нæй ахæм гæнæн дæр. Æмæ кæсы цæсгæмттæм. Уыдо- 
ныл цы фыст и, уый та хæйрæг дæр нæ равзардзæн. 
Бады Мæхæмæт. Фæлмæн къæлæтджын — дур бадæн. Йæ быны — 
бæмбæг, бæмбæджы — сындзытæ. Уæддæр бадын лæууынæй æнцон- 
дæр у. Бады, хъуыдытæ кæны. Гъай цавæр бынат у! — нæй дзы 
тамако дымæн, нæй дзы чъиу æууилæн. Анекдотты чиныг куы уаид, 
уæд бæргæ. Æниу уый дæр тæссаг æмæ фыдбылыз у. Æмæ мысы йæ 
цард, агуры дзы æхцон цаутæ. Ахæмтæ дзы куыннæ уыд. Фæлæ 
диссаг! Хъуыдæджы нæ лæууынц, нæ фæстиат кæнынц. Æрттиваг 
хъæндилтау ферттивынц æмæ уайтагъд æрбатар вæййынц. Уый- 
хыгъд æндæр нывтæ йæ разы къæдзæхау лæууынц. Нæй ахизæн 
нæдæр сæ фæрсты, нæдæр сæ сæрты. Кæддæр, абоны хуызæн, бадт 
æнхъæлмæгæсæн залы. Уæд ацы кабинеты уыдис партком. Мæхæ- 
мæт цыди партимæ. Хъуыдис æй сырх билет — цыкурайы фæрдыг. 

Намыс 239 
Уый алæмæт уыд. Æрттиваг, Сосланы карды фистоныл цы хъуым- 
былæг уыд, уыйау æмæ æхсæв дæр рухс кодта лæджы фæндаг. Иугæр 
ыл фæхæст дæ, уæд дæ хъуыддаг — раст, дæ рæдыд — барст, цæр 
æмæ хæр. Дæ къæбиц — Сатанайы къæбиц, цасфæнды дзы хъау, æфт- 
дзæн ыл æвæлмон бæркад. Цыкурайы фæрдыг лæгæн арвмæ æвæрдта 
сызгъæрин асин. Хæрдмæ цу, схиз Æрфæны фæдмæ, ахс дæхицæн 
стъалытæ, æруидз сæ налхъуыт фæрдгуытау, æрхæсс сæ дæ хæдзармæ. 
Æвæдза, цард уæд дæр мæцæлæджы цад нæ уыд. Адæмыл хур 
дæр не ’ххæссы. Стъалытæ дæр не сты алкæй фаг. Адæм — хуырæй 
фылдæр, бындзау арæх. Зыд. Æнæфсис. Цы ис уыдоны фаг! Ницы. 
Хæхтæ хæрынæн куы бæззиккой — иу бонмæ сæ аууиликкой, сæ 
дуртæ сын æвзагæй асдæриккой. Фурд нуазынæн бæззы — йæ бынæй 
йын рухс суадзиккой. Коммунисттæ зыдтой цæрын, зыдтой фæста- 
уæрц кæнын. Алкæмæ цыкурайы фæрдыг куы уа, уæд бæсты сæфт у. 
Лæвæрдтой йæ, кæмæн æмбæлд, уымæн. Цæрын чи зыдта, уыдонæн. 
Æниу æй лæвар нæ лæвæрдтой. Æз дæр æй калмы дзыхæй байстон. 
Архайдтон — кæм лæгдыхæй, кæм мæ дзыхæй. Сæрæн у æмæ амал 
кæн. Дзыхджын — бæхджын, æнæдзых — уæргъджын. Æфсарм уæл- 
дай уæз у. Иугæр асинтыл хæрдмæ цæуыс, уæд æй бынæй аппар, 
уаргъимæ хæрдмæ хилæн нæй. 
Цардæй чи хъаст кæны? Къуырматæ. Æдылы æмæ æгуыдзæг. 
Æз зыдтон мæхи дарын. Зыдтон уæлдæрты стауын, тыхджынæн лæг- 
гад кæнын, мæ бон уыд лæмæгъты фауын — уымæй æхсæстон бон- 
джынты фæндаг, мæхицæн арæзтон быцæутæ, аразæнтæ. Æдзух уыд- 
тæн куыстхуыз æмæ хъуыддагхуыз. Уый æнцон нæу. Мæнæн æн- 
тыст. Хъуыдис мæ сырх билет. Агуырдтон æмæ ссардтон. Лæгъстæ 
æмæ гæртамæй. Ме ’взагæн тæригъæд нæ кодтон, цыты ныхасыл нæ 
ауæрстон. Цуаны цæуыс — нæмыг æвгъау ма кæн. Уыцы нымæр^ар, 
уый! Цъаммар! Йæхи дардта, цыма Марксы фырт уыд, афтæ. Йæ- 
хæдæг та — кæфхъуындар. Æртæ мины йын йæ хъуыры ауагътон. 
Мæ тугвæллой. Уый йын фаг нæ уыд. Фæлæ ам дæр лæппу ис — 
цъæмæлтæй нæ дæн. Ды — рувас, æз — дæ къæ,дзил. Æппæлынтæ дзы 
систон. Уый рувас нæ, фæлæ разынд халон. Иæ бумбули — сау, æз 
æй хуыдтон сырх, æмæ йæ уырныдта. Уæд д^æхимæ кæсæны бакæс. 
Фæлæ уæддæр дæсны уыд, хуыцауы налат. Иæ цыхт дардта йæ дæ- 
ларм, уæгъд æй нæ уагъта. Къозыртæ мæ къухы, уæддæр мыл фарс- 
тытæ згъалы. Æз дæр сæ æхсынæнтау къæрцц ласын. Уæддæр мæ 
къахы. Фæрсы мæ райкомы секретары куыстæй. Ничи йæм кæсы, 
йæхицæй мæ æдылыдæр æнхъæлы. Æз æппæлын хицауы куыстæй. 
Уый мыл фæтъæлланг ласта: «Так он же развалил работу!» — Пра- 
вильно, гнать его надо! — фæцарæхстæн æз дæр. Къæппæджы чи 
бахауа, æз уыдонæй нæ дæн. Базыдтон æй — йæхи барæй дардта 
тызмæг, æндæр йæ былтæ — мæ сойæ сæрст. Афтæ. Байсæрд, æмæ 
дæ уæрдон размæ дæр тулдзæн, хъинц дæр нæ кæндзæн. 

240 
Джыккайты Шамил 
Æвæдза, хорз у цард. Фæлæ тæбæгъы донæй уæлдай нæу. Лæг 
арвæн æрхауынæй тарст, нæ Цæдис хæлдзæн, уый æнхъæл знаг дæр 
нæ уыд. Уый цæугæ мæсыг уыд. Фидар, æндыгъд. Знаджы нæмыг 
ын бæмбæджы цъупп уыд, бомбæ — мигъы стыг. Уæддæр æй æрбай- 
хæлдтой гарвардаг лæппутæ, сæ мард фесæфа! Куидзыхтæ, хурхор- 
тæ! Ныссаст хи дурæй æмбисонды мæсыг. Йæ сæрæй хуртæ каст, йæ 
фисынтæй — мæйтæ. Уæддæр ныппырх æмæ нызгъæлæнтæ. Цæмæн? 
Адæймаг зыд æмæ кæрæф у. Мыстау алцы йæхимæ ласы, æвæрæнтæ 
кæны. Мæсыг дæсны амад у, нæй дзы дур рафтауæн. Фæлæ иугæр 
фехæлд æмæ ракалд, уæд дзы хæсс, дæ зæрдæ цас зæгъы, уыйас. 
Æмæ ныппаплой ис адæмы фæллой. Æз дæр хуыртæ не ’хсæстон, 
ратыдтон дзы хай. Мæ сырх билет мæ зынгау сыгъта, цыдис мыл 
комдзог. Æз та сарæхстæн. Адæмы раз ыл хъоды бакодтон. Дзырд- 
тон: басыгътон æй, хæйрæджыты дзаума уыд, æмæ йæ кой — дæл- 
дзæх! Мæнг нæ загътон: згъæр къоппы йæ цæвæрдтон æмæ йæ бæла- 
сы бын арф бафснайдтон. Царды уылæнтæ дыууæрдæм кæнынц. 
Чидæртæ мыл худт. Дзырдтой: иу уæрдоны бадт, уый зарæг код- 
та, ныр ног уæрдонмæ багæпп ласта æмæ та уый зарæгæн дæр хъыр- 
ны. Æмæ цы? Худæнт. Æнæбон йæхи худынæй рæвдауы, æдых йæхи 
фаутæй хæссы. Хæлддзаг уæрдонæй ногмæ бахиз, уымæн дæр зонд 
хъæуы. Æгуыдзæг йæ митæ æфсармæй æмбæрзы. Дзуары бынæй 
мысайнаг рахæссид, марды æрчъитæ раласид, фæлæ нæ уæнды. Ныфс 
æм нæй, æмæ, дам, нæ фæччы. Гæды æмæ фиуы æмбисонд! Мæ фыд 
раст дзырдта: «Еугæф хæрын дæ фæнды, уæд уал раздæр дæ цæсгом 
бахæр». Рухсаг у, дæ амынд мын хосæн бæззы. 
Æз уагътон газет — сой дзы нæ тагъд. Иу журнал мæхицæн 
æркъаддæртæ кодтон — æфтиаг нæй. Мæ фæллой — дон дæлих. Уæд 
сарæзтон хъазæндон. Æвæдза, æнæсæрфат уыдысты ацы коммунист- 
тæ. Адæмæн арæзтой скъолатæ æмæ библиотекæтæ, заводтæ æмæ 
колхозтæ. Уымыты фыдæбон хъæуы, уым цард æнкъард æмæ удхар 
у. Хуыцау адæймаджы скодта цин æмæ амондæн. Радта дын уд, æмæ 
йæ буцæй дар, науæд æй фæстæмæ исы. Æз кæсæндонæй скодтон 
хæтæндон. Адæмæн хастон цин. Уыдон æм хастой сæ бынтæ. Цар- 
дысты бæллицты æрвхуыз дунейы. Фæсивæдæн — хъазт æмæ уарзт, 
ам уыдтой рæсугъд фынтæ. Е-ехх, уый цард уыди, цард!.. Фæлæ 
бирæ нæ ахаста. Раст дзырдтой фыдæлтæ: мæсыджы дуртæй хъæу 
саразæн ис, хъæууатæй мæсыг нæ цæуы. Галуантæ фæцамадтам мæ- 
сыджы дуртæй, фæлæ нал уыд иумæйаг мæсыг. Нал нын уыд фидар 
гæнах, æмæ адæм сырдтау кæрæдзимæ лæбурдтой, кæрæдзи æргæвс- 
той, туг дойныйæн нозтой... Галуантыл мæсыг йæхимæ нал хæцыд, 
æмæ фæйнæрдæм фæлдæхтысты, сæ рыг калд, сыгъдысты æмæ сæ 
фæздæджы нал уыдтам хур, нал нæм каст Бонвæрнон... 
Бады Мæхæмæт, хъуыдытæ кæны. Рох дзы нæу дуар, йæ хъус 
æм дары. Иуахæмы йæм фæзынд æнахуыр хъуыды: «Тæхуды, ныр 

Намыс 
241 
сылгоймаг фест!» Фæлæ æваст йæхиуыл æрхудт. Уæд йæ зæрдыл 
æрлæууыд йæ ус. Цымæ йæм куыд фæкæсдзæн мæ хъуыддаг? Иæхи 
мыл нæ атигъ кæндзæн? Æниу ын æхца гуцъулатæй хæсс, æндæр æй 
цы хъæуы. Фæлæ куыд уыдзæн мæ хабар мæ хæзгултимæ? Гъе, уый 
проблемæ у. Фæлæ фæстæмæ здæхæн нæй... 
Кæсы Мæхæмæт, йæ цæст дары рахизæнмæ. Уæртæ иу кæйдæр 
рахæссынц. Æвæццæгæн, йæ зæрдæ бахъарм ис. Кæсы, æмæ та ин- 
нæйы раласынц. Бæлвырд, фæсур ис. Гъе, ам хъуыддаг, куыд дзу- 
рынц, афтæ æнцонтæй нæу. Йæ зæрдæ баризы, йæ туг ауазал вæййы. 
Фæлæ та йæхицæн ныфсытæ авæры: цæй, æз дæр лæг дæн, иу лæг 
цы фæразы, уый мæ бон дæр уыдзæн... 
Бады Мæхæмæт, æнхъæлмæ кæсы йæ размæ. Бæллицтæй ир- 
хæфсы йæхи. Æрымысыд йæ фæстаг хæзгулы. Йæ аивтæ йæ цæсты- 
тыл уайын кæны, йæ арм æруадзы риуы къуыбыртыл, тымбыл лæгъз 
гуыбыныл, иннæ арм сындæг быры уæрагæй уæлдæр-уæлдæр. Фæлæ 
æхцон ныв æваст æрбайсæфы сагъæсты бын. Катай сау мигъæй æрæм- 
бæрзы æхсызгон тæлмæнтæ. Зæгъы: тæссаг у, уыцы рæсугъд мыл йæ 
къух куы сиса, уымæй. Фæлæ гæнæн нæй. Варянт джы нæй, — 
афæзмы анекдоты геройы. Сылгоймагæн фæнды дзæдæл у, фæнды 
гæвзыкк. Уый уарзы тыхджын лæгты. Тыхджын та хъæздыг вæййы... 
Æваст аскъуыд уыцы хъуыдыты хал дæр. Дымгæ мигъты куыд 
ахæссы, афтæ сæ æндæр цаутæ айстой сæ разæй. Дугæн кæндыс 
бадард — сæрра и. Адæм — знæт æмæ сæрзилæччын. Зыдæй æви 
гæны рыгæй? Уымæн дзуапп нæй. Ныгуылæны фашизм рацыд ног 
хуызы. Цæй хуызы! Гамхуды. Уынæг æй нæ уыд, æмæ рынау бæс- 
тыл ахæлиу. Сæвзæрд дзы ног инквизици. Гаагæйы трибунал туг 
калдта æмæ йыл зынг æфтыдта. Æфсæйнаг дзуарыл тыгътой Рæст- 
дзинад, Сæрибар æмæ Намыс. Вулканы кратерау пæлхъ-пæлхъ код- 
той Скæсæн æмæ Хуссар дæр. Уæрæсе — дыууæ арты астæу, уын- 
гæджы бахауд. Дыууæрдыгæй йæ гуымс кæнынц уæйыг фырытæ. 
Цъулбер олигархтæ зæххы туг сцъырдтой йæ тугдадзинтæй, йæ фу 
йын суагътой, йæ хуылф афтидæй аззад æмæ æртæбæкк и. Къæхты 
бын лæпп-лæпп кодта — нал ыл уыд хъæддых лæууæн. Мард буарыл 
сыст дæр мæлгæ кæны. Уæд Хуссар-Скæсæнæй сыстад саубын цъæх 
тымыгъ. Æфсæрста тулгæ-нæргæ. Цы уыди уый? Цунами? Тайфун? 
Æви мæтыхты ныббырст? Иу дæр, иннæ дæр. Уый тæссагдæр уыд 
гуынты æфсадæй, Чингизы тументæй. Диссаг уыд бонджынтæм кæ- 
сын. Тугæй джыбытау ныддымстысты, сырх афæлдæхтой, уæддæр 
сæхи хуыдтой урс. Кæрдæгхуыз тымыгъ сыл уылæнтæ куы систа, 
уæд урс нæ, фæлæ фæлурсæй лыгъдысты арæнтæм. Ферох сæ ис 
кæддæры сырх æфсад. Тымыгъ сæ кæм æййæфта, уым сæ йæ быны 
æфсæрста, арф сæ норста фæнык æмæ быроны... 
Уыцы афон йæ рад æрзылд. Байгом ын ног хицауады офисы 
дуар. Сыстад рæвдз, фæлæ цæуы зынтæй. Фæндон æй размæ хæссы, 
16 Джыккайты Шамил 

242 
Джыккайты Шамил 
тас ыл фæстæмæ хæцы. Астæрдыл цыма бурæмæдз конд ис — уæфс- 
тыл æндæдзы. Къæхтæ размæ исы, фæлæ йын цæуын не ’нтысы. 
Фæлæ цæуы. Бахызт къæсæрæй. Дзыхълæуд фæкодта. Хатæн — 
къуындæг, таргомау. Къултæ цъæх хъæдабæйæ бæзджын фæлыст. 
Астæрдыл — хъулон гауызтæ. Зыны сыл туджы пырхæнтæ. Ай офис 
нæу. Стъолтæ дзы нæй. Нæй дзы сæрдар æмæ нымæрдар, даргъ 
тæрхæджы раз лæууынц моллотæ, сæ уæлæ кæрдæгхуыз пæлæзтæ, 
сæ боцъотæ — хъолойы сыфтæ, æцæг сырх, фæззыгон куыд вæййы, 
афтæ. Сæ фæйнæфарс — тызмæг лæгтæ, сæ уæлæ — дæргъытæ халат- 
тæ. Æвæццæгæн, адон дохтыртæ сты — ныр медиктæ дæр урс халат- 
тæ нал дарынц. Урс сыгъдæджы нысан у... Моллоты фæстæ — цъæх 
хъуымац, йæ уæлæ — сызгъæрин æрдæгмæй. Лæг æндзыгæй лæууы, 
йæхимидæг ризы. 
— Хæстæгдæр æрбалæуу! — тызмæгæй зæгъы молло. 
Дыууæ къахдзæфы бакодта размæ. Уыдон уыдысты йæ царды 
зындæр къахдзæфтæ. Æрхауд йæ зонгуытыл, йæ ныхæй æртæ хатты 
аныдзæвд пъолыл. 
— Æгъгъæд! Уæлæмæ сыст! Дæ ном — чи дæ, цы дæ? — фæрсы 
та хистæр дингæнæг. 
— Мæ ном?.. Нырмæ уыдтæн Михал — дæлдзæх фæуæд шайта- 
ны ном! Ныр та мæ ном у сыгъдæг æмæ уаз — Мæхæмæт. 
— Кæй ном хæссынмæ хъавыс, уый ахуырад зоныс? 
— Зонын. Æз Хъуыран рагæй кæсын. Физикæ æмæ историйы 
урокты дæр сусæгæй Хъуыран кастæн... 
— Дæ цард ратдзынæ исламы сæраппонд? 
— Ратдзынæн мæ сæр, мæ зæрдæ, мæ исбон. 
— Ныр сунæт барвæндæй кæныс? 
— Æхсызгонæй! Æз рагæй бæллын уымæ. Цæмæн хъæуы уæлдай 
дзаума... 
— Уæлдай ныхас! — тызмæг уайдзæф ыл ныххуырста молло æмæ 
йæм фæхъулон кодта мæтыхы цæстытæ. — Бавналут! 
Мæхæмæт дохтыртæ кæй æнхъæлдта, уыдон æм арæхстджынæй 
февнæлдтой рæвдз æмæ йæ къуыммæ бадавтой. Æмбæрзæны фæстæ 
йын йæ къабæзтæ синагæй æрбатыхтой, æмæ йæ цæджындзмæ алвæс- 
той. Йæ дзыхыл ын скотч андæгътой... Æваст туркаг йатаган ферттыв- 
та йæ цæстыты, ног мæй арвæй сырх зынгæй цæхæр калгæ æрхауд... 
Хуыссы Мæхæмæт йæ уаты. Йæ гобаны — сындзытæ æмæ къæнд- 
зыгтæ, йæ хъæццул — хъисын, йæ баз — дур, ерджены тыхтæй. Хуыс- 
сы, йæ сурхид кæлы. Риссы фæхты хостау. Иæ зæрдæ тæпп-тæпп 
кæны, къултыл йæхи хойы, нæй йын уромæн, нæй йын иргъæвæн. 
Сæрымагъз судзы, ных — уазал. Лæг нæ зоны, хъал у æви фыдфынтæ 
уыны, уый. Фæнды йæ хъуыды кæнын, фæлвары хъуыддаг æвзарын, 
фæлæ иыл йæ бон нæ цæуы. Æмæ тыхсы, утæхсæн кæны. 
Тар æхсæв зæххыл пъæззыйау ныббадт, æмæ бон нал кæны. 
2006 азы 1 апрель 

ЦАРДФÆЛВАРÆН 

ТÆРХОНЫЛÆГ 
Очерк 
Дзурынц, æвзæр, дам, æппæлы йæхгщæй, 
Хорзæй фæзæгъынц, æппæлы йаз туджджыназй, 
Чи та — йæ фыдæлтæй... 
Къоста, «Хетæг». 
Арæх мæм хатынц хæстæджытæ æмæ зонгæтæ: ныффысс дæ 
фыдыфыд Дауиты хабæрттæ. Æмæ дзы цы зонын? Цы ныффыс- 
сон? Дзурынц: хорз лæг уыд, куырыхон, тæрхоны лæг, мæлгъæв- 
заг. Цæмæй бæрæг у? Цы хъуыддæгты равдыста йæ зонд, йæ арæхст- 
дзинад? 
1974 азы 13 июлы газет «Рæстдзинад»-ы фыст уыди: «Æмбисон- 
дæн баззад Хуссар Ирыстоны Дзауы районы Дзомагъы хъæуккаг 
Джыккайты Дауиты цыргъзонддзинад. Тынг нымад, тынг кадджын 
лæг уыдис. Туджджынты фидауын кæнынмæ, комы хъуыддæгтæн 
уынаффæмæ, кæстæртæн зонд бацамонынмæ, — æмæ цы ахсджиаг 
хъуыддагмæ нæ уыд агуырд!» Ацы ныхæстæ, æвæццæгæн, поэт Дзу- 
гаты Хаджумар загъта: сæ фæстæ Дауиты æмбисоид «Зонд æмæ Нозт» 
уый рафæзмыдта. Æрæджы та зындгонд фыссæг Гаглойты Владимир 
фыста: «...ацы комбæсты (Дзомагъгомы. — Дж. Ш.) кæддæр цард 
цæджджинагау æхсыст сæ зондджын хистæрты руаджы, сæ фарн, се 
’гъдауæй Иры дзыхъхъы нымад уыдысты. Сæрбахъуыды, фæдисы — 
фыццаг, æхсар, лæгдзинадæй — æххæст. Сæ сæры кад сæм уыдис 
бæрзонд. Цæсты гагуыйау хъахъхъæдтой сæ намыс, цæстæвæрæн — 
зарынмæ, кафынмæ, цæстæвæрæн — сæ дзырдарæхст... Уыцы куы- 
рыхон зонды къæбиц зæрæдтæй Джыккайты Дауиты, Плиты Бе- 
дзейы, Губаты Дзаккойы æмæ Дзугаты Хасæхъойы нæмттæ дардыл 
хъуыст уыдысты» («Фидиуæг», 1989, № 7, 54 ф). Раст сты ацы ны- 
хæстæ. Уыдон мæ разæнгард кæнынц. Фæлæ сæ бафидар кæнынæн 
хъæуы цæвиттонтæ. Хъыгагæн, уыцы хъуыддæгтæй бирæ ничиуал 
хъуыды кæны. Уæдæ куыд кæнон? Бавналон, — æмæ мæ фаг нæ 
аразы мæ къух. Ма бавналон, — æмæ ма, мæ зæрдыл цы дарын, 
уыдон дæр рохуаты баззайдзысты. Уыцы хъуыды мæ бафтыдта ацы 
куыстыл. 

246 
Джыккайты Шамил 
Дауит райгуырд æмæ базæронд Дзомагъы. Нæ комы ссæдзæм 
æнусы фыццаг æмбисы уыд æхсæз хъæуы: Фæзы Дзомагъ, Магъ, 
Уæллагхъæу, Къæззатыхъæу, Саджджынкъуырф æмæ Губатæ. Уæл- 
лагхъæуы цардысты Дзугатæ, Къæззатыхъæу æмæ Саджджынкъуыр- 
фы — Плитæ, Дзомагъ æмæ Магъы — Джыккайтæ, æцæг ма Дæллаг 
Магъы цалдæр хæдзары уыд Касатæй, иу хæдзар та Уалытæй. 
Дауит куыд дзырдта, афтæмæй Джыккайтæ Дзомагъмæ афтыдыс- 
ты Уæлладжыры комæй. Уым Цъамады абон дæр адæм зонынц Джык- 
кайты Цæнд. Мыггагæй иу номдзыд цуанон Тоти хуынд. Уый сырд- 
ты фæдыл адзæгъæл фæсæфцæгмæ. Уым тархъæды саг амардта. Ба- 
талынг ыл. Лæг дон агуры æмæ цъыфдзастмæ бафтыд. Размæста йæ, 
æмæ дзы — суадон. Расыгъдæг æй кодта. Йæ цуры физонджытæ 
скодта. Уалынмæ кæсы, æмæ рагъæй рухс кæлы. Агъæц, ам цæрæг 
ис, — загъта йæхицæн. Райсом куы сбон, уæд ссыд, рухс кæцæй 
калд, уырдæм. Уым цардысты Медойты бинонтæ. Хорз æй суазæг 
кодтой. Уæд Тоти хæдзары хицаумæ дзуры: 
— Ацы комы мæ дæ фарсмæ цæрын куы ’руадзис, уæд дæ цæ- 
рæнбонты бузныг уаин. 
— Дæ хорзæхæй, — загъта рæдау фысым, — æз ма мæ цуры 
змæлæг куы уынин. 
— Уæдæ ам нæ, фæлæ далæ къуылдымрæбын, хъæдмæ ’ввахс, — 
бахатыд Тоти. 
Уыйадыл кæрæдзийæн дзырд радтой. Тоти раздæхт Цъамадмæ. 
Бирæ рæстæг нæ рацыд, афтæ Медойтæ кæсынц, æмæ къуылдымрæ- 
бын фæсхъæдæй мæсыг сзынди. Уый куы базыдтой Медойтæ, ай 
комы чидæр мæсыг сарæзта, уæд сыстадысты æмæ Дзауыкоммæ алыгъ- 
дысты. Афтæмæй ком Джыккайтæн баззад. 
Уæдæй фæстæмæ цас рæстæг рацыд, уый чи зоны. Комы æрцар- 
дысты æндæр мыггæгтæ. Джыккайтæ сæхæдæг дæр сбирæ сты. Тау- 
рæгъ «Томайты хæст»-ы ис ахæм хабар: «Бæрзонд къуылдымæй ныхъ- 
хъæр кодта Джыккайты Тамсыр: «Ларсантæ æмæ Борсæтæ (афтæ 
хуындысты Джыккайтæ фыды номæй) æхсæзыссæдз топпæхсæджы куы 
сты, уæд куыд æдылы у Уырысы паддзах, уыдонмæ йæ ныфс чи æрхас- 
та!» (Ирон таурæгътæ. — Орджоникидзе: Ир, 1989, 186 ф.). 
Уыцы хъуыддаг уыд 1850 азы, паддзахы æфсад Цъалагом куы 
истой, уæд. Лæсæнтæ æмæ зæйтæ дæр сæ куыст кодтой — зæхх лæ- 
бырд, уыгæрдæнтæ æмæ хуымтæ æрбакъуындæг сты. Тоти саг кæм 
амардта, уый абон дæр Тæрхъæдтæ хонæм, фæлæ дзы хъæд нæ — 
къудзи дæр нал и. Хъугæмттæ цæндты бын фесты (хуыр æхсæСтой 
æмæ йæ ауæдзтыл калдтой). Зындгонд адæмон зарæг «Сагъæса»-йы 
нæ кой дæр ис: 
Лцы Дзомагъы кусджыпгæ 
Цæндты сæрыл дæр хуым кæнынц... 

Цардфæлварæн 
247 
Ахæм уавæрты цард уыди уæззау, тызмæг, адæмæй домдта 
стыр хъару. Æмæ нæ хъæу уыдысты куыстуарзаг, сæрæн, амал- 
джын. Æмбисондæн сæ хæссынц Урстуалтæ: «Джыккайтæ дурæй 
гæрз уадзынц». Сыхаг хъæутæ нын мæстæй марынæн дзырдтой: 
«Джыккайтæ тулгæ дурыл кард цыргъ кæнынц», «Джыккайтæ зокъо- 
йы сæр кафынц». Мæнмæ гæсгæ та уыцы æууæлтæ æвдисынц сæ- 
рæндзинад. 
Ком зынвадат уыд, фæлæ дзы адæм цæрын фæрæзтой. Дзу- 
рынц, Санаты Сем, дам, Урстуалты хъæутыл куы зылд, уæд дзы 
алкæмæн дæр йæ уавæртæ æвзæрста æмæ Дзомагъæй афтæ загъта: 
«Ацы комы ис фарн. Ам алы къуыпп дæр у дзуарбадæн. Рæстæй 
дзы чи фæцæра, уый уыдзæн амоидджын, уымæн йæ фæстагæн 
сæфынæй тас нæу». Кæй зæгъын æй хъæуы, цард дзуарбадæнтæй 
нæ рæзт. Куыстой, æгъдауыл хæцыдысты, æмæ сæм уыдис фарн. 
Æниу дзурынц, зæгъгæ, Рагъыдзуар æмæ Бурсамдзелийы бын сыз- 
гъæрины кæри ныууадз — ничи йæм фæныхылдтаид. Фæлæ уыцы 
хæрзæгъдау дæр дзуары тæссæй нæ, фæлæ адæмы æфсармæй æв- 
зæрд. Бирæ дзырддзæугæ лæгтæ уыд комбæсты, адæмы фарн чи 
хаста, фæтк чи æвæрдта, ахæмтæ. Бирæтæ тæхуды кодтой Дзо- 
магъы æгъдаумæ. Куывды уа, зианы фынг уа, — хистæрæй-кæстæ- 
рæй алчи уыд йæ раны æмæ йæ кадыл. 
Уыцы дзырддзæугæ лæгтæй иу уыд Дауит. Мыггаг æй Бурсам- 
дзелийы æфсымæр хуыдтой, — уыйбæрц æфсарм дзы уыд. 
Фæцард сæдæ азы бæрц. Дзæвгар рæстæджы дæргъы уыд ком- 
бæсты хистæр. Уыдис ныллæггомау, къæсхуыр, фæлæ сæрæнарæзт. 
Йæ зæлдаг урс боцъо — нывыл æлвыд. Йæ’ цæстытæ зæрондæи дæр 
уыдысты æрвхуыз æмæ сыгъдæг. Æрдзæй уыд бурдзалыг, уымæ 
гæсгæ хæстæг æрвадæлтæ йæ цоты хъазæн ныхасæй хуыдтой Буры 
фырттæ. Уыди æнæниз, цæрдæг æмæ куыстхъом йæ фæстаг бон- 
тæм. Уыцы зæрондæй дæр нæ уагъта колхозы куыст — уыд хуымтæ 
хъахъхъæнæг. Сæрды хъæдæй хаста бæрзы цъæрттæ, нæзы цы- 
рæгътæ, быдта уисæйттæ, цæттæ кодта уæрдæхтæ, здыхта фæсал- 
бæндæнтæ. Зымæгон фыййагæй марзта уæлхæдзæртты мит, зылди 
фосмæ. 
Куыд ын бантыст уыйбæрц фæцæрын æнæнизæй? Уый зын ра- 
хатæн у. Ис æмбисонд. Скæсæйнаг философ æви куырыхон, дам, 
загъта: «Дæ аходæн дæхæдæг бахæр, дæ сихор де ’мбалимæ адих 
кæн, де ’хсæвæр та де знагæн ратт». Ацы æмбисонд арæх æрхæс- 
сынц дохтыртæ. Дауит та афтæ дзырдта: «Æхсæв æххормаг стæг 
тайын кæны». Нæ зонын, чи уыд скæсæйнаг куырыхон, цас æмæ 
куыд фæцард, уый, фæлæ Дауит йæ сæдæ азы дзæбæхæй батыдта. 
Бæгуыдæр, махоны зонд йæ уавæртæй равзæрд. Лæг хорз куы баф- 
сæда, уæд хъæд нал цæгъддзæн, хос нал æркæрддзæн æфцæгыл. 

248 
Джыккайты Шамил 
Райсомы хæрдæн йæ ном йæ уæлæ — аходæн. Фæлæ изæр фæскуыст 
йæ бон уыд нывыл бахæрын. 
Уæздан уыд гуыбыныл. Хæринаг не ’взæрста. Искæмæ бауад, — 
иу сыкъайæ уæлдай йæ дзыхмæ никуы схаста. Мæ фыд æй афтæ 
фæфæзмы: «Арахъхъæн йæ иу мины аргъ, йæ мин — иуы аргъ». 
Фынгыл та уыд имгъуыд фидар. Фæбадтаид цыты уазæгæй суткæ 
дæр, афтæмæй йæ нозтджынæй никуы ничи федта. Куы-иу ыл дис 
кодтой, уæд йæ дзуапп уыди: «Афтæ ’нхъæлут, æмæ нозтæн фидар 
дæн? Абабау. Фæлæ æз иу куы баназын, уæд йæ фæдыл уыйбæрц 
æмбисæндтæ фæхæссын, уыйбæрц фæзарын, æмæ иннæ гаджидаумæ 
æрæвронг вæййын». Нæ уарзта дзаг нуазæн исын. Арæх-иу уырдыг- 
лæууæгæн бауайдзæф кодта: «Гормон, куыд дзагæй йæ дæттыс? Зæ- 
рондæн йæ къухтæ дæр фæризынц, æмæ мыл куы кæла, уæд мæ 
худинаг кæныс». 
Ирон фынг — æгъдауы айдæн, намысы фæлварæн. Гуыбындзæл 
фынгыл уыны хæрд æмæ нуæзт, уæздан лæг та — æгъдау æмæ фарн. 
Хистæртæ хастой ахæм хабар. Дауит Салыгæрдæны уыд мæрддзы- 
гой. Сыхæгтæ сын æгъдау кæнынц. Иу фысым хатыртæ куры, йæ 
фынг кадавар кæй у, уый тыххæй. Дауит ын арфæтæ кæны æмæ 
зæгъы: 
— Уæдæ ма цы вæййы. Зæххыл хорзæй цы ис, уый нæ разы. 
Фынгæй куы сыстадысты, уæд ын иу алагираг уайдзæф кæны: 
— Уæллæй, хорз лæг дæ, фæлæ мæнгтæ дæр дзурыс. Фынгыл 
ницы уыд, ды та дзы диссæгтæ дзырдтай. 
Дауит ын дзуапп радта: 
— Фынгыл уыд цæхх æмæ кæрдзын, æгъдау æмæ рæдау цæстæн- 
гас — уыдон стыр хæрзтæ сты. Хорз цæст гыццылы дæр уыны бирæ 
бæркад. 
Дæсны уыд кафын æмæ зарынмæ. Лæппуйæ кафыд къахфындз- 
тыл хъаматимæ. Йæ хъæлæс зæронды бонмæ æндæрхуызон нæ фæци — 
уыдис ын сыгъдæг тенор. «Абон дæр ма мæ хъустыл ауайы куыры- 
хон зæронд лæт Джыккайты Дауиты цъæхснаг хъæлæс», — фыссы 
доцент Цхуырбаты Валодя («Мах дуг», 1990, № 3, 106 ф.). Хæс- 
сынц дзы ахæм æмбисонд. Дзугатæ дæр зарынмæ — номхæссæн, 
æмæ сыл исчи уæлахиз кæна, уый сæ кæм фæндыд. Комбæстæ æм- 
вынг уыдысты, фæлæ Дауитæн йæ чызджытæй иу Дзугаты чындз 
уыд, æмæ сæм арæх æфтыд. Уыдон-иу ын барæй нывыл нæ хъыр- 
ныдтой. Ирон зарæг та хъырнæгæй фидауы. Иуахæмы та сæм уазæг- 
уаты уыд æмæ сын афтæ зæгъы: «Цæй, Дзугатæ, хъырнат, нæ хъыр- 
нат, уæддæр мæнæн æнæ ныззаргæ нæй». Хæсты размæ йын Плиты 
(Хъониаты) Никъаимæ сæ хъæлæстæ дæр ныффыстой, фæлæ 37-æм 
азы Никъайы куы ’рцахстой, уæд зарджыты дæр, æвæццæгæн, скуы- 
нæг кодтой. 

Цардфæлварæн 
249 
Кусын, ахуыр кæнын, æгъдау — уыдон нымадта царды хуыз- 
дæр фæрæзтыл. Иæ удхæссæг уы^та магусатæй. «Бакус, æмæ дын 
уа», — уый уыд йæ фæдзæхст. Йæхи бинонтæ куыстой стырæй, 
чысылæй. Уыдис ын фондз чызджы æмæ дыууæ фырты. Кæстæр 
уыд æфсæддон инженер æмæ 30-æм азтæй фæстæмæ царди Уæрæ- 
сейы. Хæдзар лæууыд хистæр фыртыл, мæ фыдыл. Уый хæстмæ 
куы ацыд, уæд хæдзар баззад гыццыл лæппуты ^евджид. Ныр мæ 
хистæр æфсымæртæ Дауиты афтæ фæзмынц. «Йæ бон æфцæгмæ 
уыгæрдæнтæм цæуын нал уыд. Мах-иу Фæсрагъы хос куы карстам, 
уæд-иу Цадыфæзмæ ацыд æмæ нæм уырдыгæй каст. Изæры-иу нын 
нæ куыстæн аргъ кодта. Иу хатт рагъмæ иу хæс схастам æмæ Ручъы 
’рдæм фахс бакарстам. Уый нæм изæры загъд кæны: «Абонсарæй 
уым фынæй кæнут, нæ?» Мах ын хабар куы радзырдтам, уæд ба- 
худт. Фæлæ цинæй бахудт æви йæхиуыл æрхудт, уый абон дæр нæ 
зонæм». Зыдта рæвдауын, хъус дарын, разæнгард кæнын. Лæппу- 
тæ куыстыл фæцайдагъ сты, æмæ хæдзар сæ фыды æрцыдмæ цудын 
нæ бауагътой. 
Стыр аргъ кодта ахуырæн. Йæхæдæг нæ зыдта нæдæр кæсын, 
нæдæр фыссын, нæ зыдта æвзæгтæ дæр. Æрцыд ыл иу ахæм хабар. 
Паддзахы заман комбæстæ æмæ гуырдзиаг æлдары ’хсæн цыдæр бы- 
цæу рауад зæххы тыххæй. Уый фæдыл Дауит уыд Калачы. Тæрхоны 
хъуыддаг рамбылдта. Уæд ын уым хæрзгæнæг фæци æмæ йын афтæ 
зæгъы: «Суагъæ раст нæ ныффыстой, хъуыддаг дзы зыгъуыммæ æв- 
дыст æрцыд æлдары пайдайæн». Уыйадыл Дауит суагъæ æрдомдта, 
лæг баххуырста æмæ йæ уый цур ног ныффыссын кодта. Уæдæй 
фæстæмæ ахуыр йæ цæсты бынтон скадджын ис. Йæ кæстæр фырты 
бафтыдта ахуырыл — уый фæци педтехникум, 30-æм азты та Дзер- 
жинскийы номыл æфсæддон академи. Зæрондæй дæр йæ хистæр 
фырты цоты æрвылбон бæрæг кодта скъолайы. Ахуыргæнджыты-иу 
æрцæрын кодта нæ хæдзары, æмæ дзы æдзухдæр уыд чиныг æмæ 
ахуырады уаг. 
Хæдзар сæйраг скъола у. Саби дзы цы уыны, уый фæзмы. Уымæ 
гæсгæ хистæр кæстæрты ахуыр кæны йæ зондамонæнтæй нæ, фæлæ 
йæ царды уагæй. Афтæ уыд Дауиты хъомылад дæр. Дзырдта-иу: 
«Бæлццон лæг фæндагыл стонг дæр куыннæ зоны. Фæлæ^Гуырдзыс- 
тоны дыргъæй уæлбæхæй дæр гага никуы ратыдтон». Йæ сæйраг 
ныстуан уыд: «Мæ бинонтæ, уæхи къухты фæллой уын цы фаг кæна, 
уымæй цæрут. Искæй фæллоймæ макуы бабæллут». Йæ удхæссæг 
уыд бынхор. Фæдзæхста-иу: «Дæ бон зон, æмæ дын цард уыдзæн 
æхцон». Уыдис ахæм хабар. Йæ фырты фырт Солтан æрбацæйцыд 
Дзауæй. Цъыфджыны фæсвæндаг ссардта рæхыс æмæ йæ æрбахас- 
та. Дауит хъуыддаг базыдта æмæ лæппуйæн зæгъы: «Дæ дзаумæттæ 
ма раив. Кæйдæр кусæнгарз, кæцæй йæ рахастай, уым сæмбæлын 

250 
Джыккайты Шамил 
кæн. Йæ хицау æй афонмæ агуры». Лæппу ссæдз версты фæстæмæ 
фезгъордта. 
Йæ ныхасы сæйраг тых уыд адæмон сфæлдыстад. Æмбисонд 
цы хъуыддаджы фæдыл не ’рхастаид, æвæццæгæн, ахæм нæ уыд. 
Уыимæ дардыл таурæгътæ нæ нывæста, фæлæ хаста цыбыр, рæст- 
дзæвин æмбисæндтæ (притчи). Дзырдта: тæрхоны дæ ныхмæлæу- 
уæгæн йæ ныхасмæ æмбисонд куы нæ арай, уæд ыл нæ фæуæла- 
хиз уыдзынæ. 
Дауиты æмбисæндтæй, хъыгагæн, мыхуыры фæзынд æрмæст 
чысыл цыдæртæ, иннæтæ баисты рохуаты амæттаг. Плиты Харитоны 
хо Дауитæн йæ чындз уыд. Дзурынц, поэт ын йæ таурæгътæ фыста, 
фæлæ, кæм сты, уый бæрæг нæй. Чингуытæм йæ ныхæстæй бахауд 
мифон таурæгъ «Бурсамдзели» («Ирон таурæгътæ», 1989, 32 ф.) æмæ 
кадæг «Нарты Батрадзæн авдæнбæттæн куыд кодтой» («Нарты кад- 
джытæ», 3 чиныг). 
Дауит зыдта царды уаг, йæ фæзилæнтæ, йæ гæнæнтæ. Хъæубæс- 
тæн амыдта: «Æцæгæлон адæмы астæу куы бахауат, уæд-иу хатгай 
фæкъорд ут. Уадз æмæ хъуыды кæной: адон кæрæдзи æмбарынц, 
адонмæ ис сæхи уынаффæтæ. Уæд уын уыдзæн аргъ æмæ кад». 
Дзырдта: «Мидкомы хæстæг æвæрд хæзна у». Бæгуыдæр. Дæ 
цины дæр æмæ дæ зыны дæр лæудзæн дæ уæлхъус. Фæлæ амыдта 
æндæр хæрзиуæг дæр: «Хуыцау зæгъæд, æмæ нын тæтæры зæххыл 
дæр хион æмæ зонгæ уæд». 
Зыдта уæны кæсын. Дзурынц ахæм хабар. Стыр хæсты размæ нæ 
хæдзары уыд куывд. Зæронд лæг уæны акаст, æнæ дзургæйæ сыстад, 
рацыд æмæ стæг балкъонæй аппæрста. Фæрсынц æй: цы ’рцыд, цы 
хабар у? — «Бæстæ туджы зилы», — загъта куырыхон лæг. 
* * * 
Дауит уыд дзуапджын лæг. Куыд дзырдта, афтæмæй æвддæс æмæ 
дыууиссæдз хатты уыд ирæдисæг, æртындæс æмæ ссæдз хатты та 
туджы тæрхоны. Хæдæфсарм, хуымæтæг уыд, фæлæ-иу сæрысты- 
рæй йæхи стауыныл дæр зивæг нæ кодта. Дзырдта-иу: «Ахæм ран- 
мæ-иу бахаудтæн, æмæ-иу дзы лæгтæ уыди, лæгтæ, æмæ-иу мæхи- 
цæн загътон: уал дæ баззайæд, адоны цур æз дзурын дæр цы нæ 
суæндон. Фæлæ-иу сæм сабыргай байхъуыстон, сæ дæргъ, сæ уæрх- 
иу сын базыдтон æмæ-иу сæ фæстагмæ фыры сыкъайы баздыхтон». 
Ирæд исын цы уæззау хæс уыд, уый фæдыл мæ фыд дзырдта иу 
хабар. Джыккайтæ фыды номæй уыдысты Ларсантæ æмæ Борсæтæ. 
Фæстæдæр сæ хуыдтой цалдæр номæй. Æз дзы нæ хъæуы æрæййæф- 
тон цыппар къалиуы: Куыдзантæ, Дзанотæ, Радзамтæ, Хосиатæ. Мах 
стæм Хосиатæй, Ларсаны байзæддаг. 

Цардфæлварæн 
251 
Куыдзантæ Дзестæн чызг радтой. Йæ ном Даро, фыссæг Куы- 
дзæджы мад. Бафидыдтой, уæдæ цы уыдаид, ирæдыл дæр. Уыцы 
заман чызг радтой Саулохтæ дæр. Уæд дын махонтæн сæ хъустыл 
æрцыд, Саулохтæ сæ чызгæн фылдæр ирæд райстой, зæгъгæ. Куы- 
дзантæм уый хардзау æркаст. Сæ иу Уасил хуынд æмæ уый фидарæй 
скарста: кæд Дзестæ ирæд фæфылдæр кæной, уæд хорз, кæннод сын 
махмæ чызг нæй. Лæг скатай, рафт-бафт байдыдта. Цы сын æрымы- 
са, уый агуры. Уæд Дауитмæ æрцыд æмæ йын йæ фæндон бамбарын 
кодта. Уый йын кæм сразы. Загъта йын: «А уалдзæджы фидауæггаг 
гал, хъуг æмæ фыр æркодтат, ирæдыл ныхасгонд уыдыстут, ныр ма 
уын æз цы бакæнон? Хъуыддаг халын бæстæ халын у». 
Уасил йæ фæнд нæ ивы. Хæдзарæй нал цæуы, къуымы сбадт, 
дзыхмæ хæрд, нозт нал исы. Афтæмæй бонтæ рацыд. Уæд Дауитæн 
йæ хистæр æфсымæр Цоца афтæ зæгъы: «Ацу, мæ хур, исты æрхъуы- 
ды кæн, лæг нæ фæсдуар мæлы, æмæ йын йæ туг цæмæй фидæм». 
Араст Дауит, уæдæ цы кодтаид. Ссыдысты Едысмæ не ’рвад Уан- 
къа æмæ Уасилимæ. Дзестæ сыл хорз баузæлыдысты, кусарт сын 
акодтой. Физонæг скуывтой. Стæй сыхæгтæ уазджыты ахуыдтой. 
Уасил хуынды нæ ацыд: мæт, катай кæны. Æхсæвы Уанкъа Дауит- 
мæ фæфæдис: Уасил фæтæргай, мах, зæгъы, хъуыддаджы фæдыл 
стæм, адон та куывдты бадынц, уыйадыл афардæг, далæ Згъуыбиры 
балæууыд. Дауит Куыдзантæн «дзæбæхтæ» загъта, йæхæдæг фæстæ- 
мæ сфынæй. 
Сыхæгтæ сæ радыгай куы фæхыгътой цыты уазджытау, уæд Да- 
уит Уанкъайæн афтæ: «Гъе ныр, гъе, нæ ирæды кой кæнæм, нырмæ 
уазæг уыдыстæм». 
Æрдомдта фылдæр, уæдæ цы. Дауит Уанкъайы сусæгæй сар- 
дыдта, æмæ уый фидарæй ныллæууыд: «Æртæ роды тыххæй хъуыд- 
даг чи халы, мах ахæм хæстæг нæ хъæуы». Дзестæ дæр — уæздан 
адæм, фылдæр радтой, уый дæр сæ нæ фæндыд, сæ чындзаджы 
ирæды тыххæй куырдуаты ныууадзой, уый дæр сæ сæрмæ нæ хæс- 
сынц. Иу дзырдæй, ахæм ныхæстæ сын хаста, æмæ сæ ныхмæ зæгъын 
Дзесты бон ницы уыд. Куы сæ басаста, уæд сын афтæ: «Кæрты цы 
ис, уыдонæй райсоммæ иу хъус дæр фæхъуыд, уæд хъуыддаг хæлд 
æрцæудзæн». Иу афон та Уанкъа Дауитмæ фæфæдис, галты хуыз- 
дæр уым нал и, зæгъгæ. Уый йын афтæ: «Цæуыл фæдис кæныс, 
кæд ма сæм уыцы гал баззад, уæд цас диссаг у. Уæ хо ардæм куы 
ссæуа, уæд афтид къуымты æмбæхстытæй хъаздзæн?» Уыйадыл та 
бафынæй. 
Райсом сæ фæллой хицæн кæнынц. Галы дæр æрцагуырдта. 
Фысым, Куыдзæджы фыд Габрелы фыд, уый куы базыдта, уæд фар- 
сылдаргæ фæтæн кард фелвæста æмæ дзы йæхи мары. Адæм æй 
тыххæйты баиргъæвтой. Уæд баздæхт, рæхысмæ фæлæбурдта, ра- 

252 
Джыккайты Шамил 
тыдта йæ æмæ йæ дуарæй раппæрста: «Гъа, Джыккайтæ, æххæст 
уый дæр ахæссут!» 
Дауит къæрттæй цъула не ’ппары, хъуыды дæр æй нæ кæны. 
Фос раскъæрыны размæ, хуынды кæмæ уыдысты, уыдон сын 
æгъдаумæ гæсгæ кусæртты хæйттæ æрхастой, суæргътæ сын кодтой. 
Адæм ирæдыл сæ цæст æрæвæрдтой. Фысымты хистæр ракуывта, 
уæдæ цы кодтаид, — æгъдау тыхджын у. Стæй сыкъа Дауитмæ рад- 
той. Уый ракуывта. Загъта, уыйбæрц æмæ нын уыйбæрц дæттут 
ирæдæн, æмæ хайыры фос фæуæнт. Дыккаг нуазæн райста, хистæр- 
мæ йæ радта æмæ загъта: «Мæнæ нæ ирæд. Бацу, бар дын дæттæм, 
æмæ дæ кæцы гал хъæуы, уый равзар». Лæг джихауæй баззад, стæй 
баздæхт æмæ галты хуыздæр рахицæн кодта. 
Дауит ноджы нуазæн райста æмæ йæ æфсинтæм радта. Загъта: 
«Равзарут сымах та хъуг». Равзæрстой, уæдæ нæ. Афтæ бинонтæй 
цалдæрæн бар радта. 
Уæд дын, йæхи чи мардта, уый бауад, уырдыглæууæджы къу- 
хæй дурын раскъæфта æмæ ныззарыд: 
О, дсе рын бахсерон, сызгъæрин Уаæгырджи, 
Гъай нæ бирæгъ Фæлвæра куы разынд... 
Афтæ Дауит йæ мыггаджы (ирæдисджыты) кад бахъахъхъæдта, 
хæстæджыты хæдзар дæр афтидæй нæ ныууагъта. Физонæг дæр 
сфыхт, уæхст дæр нæ басыгъд. 
* * * 
Ноджы фылдæр арæхстдзинад хъуыди туджы тæрхоны. Стыр 
быцæуты хъуыдис куырыхон зонд æмæ дæсны дипломати. Уыдонæй, 
куыд дзурынц, афтæмæй Дауит уыд æххæст æмæ ифтонг. 
Дзурынц дзы ахæм хабæрттæ. 
Нары фæтуджджын сты дыууæ мыггаджы. Куы нæ фидыдтой, 
уæд ма фæстаг хатт фидауæгæн æрцагуырдтой Джыккайты Го- 
джиайы. 
Уæд-иу тæрхоны лæг кæстæримæ цыд: иуæй йын кæстæриуæг 
кодтаид, иннæмæй адæмыл ахуыр кодтаид. Уый уыд уæздан, куыры- 
хон æгъдау. Годжиа æмбалæн равзæрста Дауиты, афтæмæй зæронд* 
лæг æмæ лæппу кæрæдзимæ зулдзых уыдысты. Хохы цард къуындæг 
уыд, къуындæджы та быцæутæй фылдæр цы вæййы, иу иннæйы ма 
фелхъива, уый гæнæн дзы нæй. 
Адæм дис кæнынц зæронд лæгыл: «Ай кæрæдзимæ рæстмæ куы 
нæ дзурут, уæд цы кæндзыстут балцы, куыд уыдзыстут тæрхоны?» 
Годжиа сын дзуапп лæвæрдта: «Цыфæнды уа, уæддæр мын ацы лæп- 
пуимæ æнæ цæугæ нæй. Стæй хъуыддаг йæхи амондзæн». 
Араст сты. Æфцæгмæ куы схæццæ сты, уæд Сæрдыбаздæхæны 

Цардфæлварæн 
253 
Дауит йæхи аразæй кодта. Джинаты ’рдыгæй фæндаггæрон ис суа- 
дон, æнæбары дон дзы хъары. Лæппу йæ расыгъдæг кодта. Йæ фæн- 
даггæгтæ систа. Лæг æм куы бахæццæ, уæд æм дзаг нуазæн авæрдта 
æнæ дзургæйæ. 
— Гъе, уый æнхъæл дæ уыдтæн — фæцарæхсдзынæ, æмæ дæ 
уымæн равзæрстон мыггаджы ’хсæн, — загъта куырыхон зæронд. 
Ныццыдысты Нармæ. Бадынц тæрхоны, уæдæ цы. Бафидауын 
кодта Годжиа туджджынты. Уæд хистæртæ дзурынц: «Уыцы бур 
лæппумæ-ма нуазæн авæрут, — æфцæгыл рахызт æмæ уый та цы 
зæгъдзæн». 
Дауит сыстад æмæ загъта: «Бафидыдтат, уый хорз хъуыддаг у. 
Фæлæ фидыд фарны хъуыддаг цæмæй уа, уый тыххæй йæ тугæй 
сфидар хъæуы. Дыууæ мыггагæй чызг æмæ лæппу хъуыддаг арæз- 
той, фидыд уыдысты, æмæ сын фехæлд фыдбылызы азарæй. Ныр 
уыдонæн бар куы раттиккат, уæд уæ фыдæх хæлар суаид, уæ фидыд 
— фарны хъуыддаг». 
Хистæртæй иутæ загътой: «Фарн дæ дзыхæй дзуры, лæппу, 
фарн». Иннæтæ сдзырдтой: «Амбылдта нæ уыцы бургъуын». 
Тызмæг æмæ фидар уыдысты хæхбæсты æгъдæуттæ. Нæ барстой 
сæ халæгæн. Фæлæ сæ рæстмæ арæзтой зонд æмæ уæздандзинад. 
Уæд дзырдæн сызгъæринæй фылдæр аргъ уыд. 
Дзурынц ахæм хабар. 
Тырсыйы уыд^иу фыййау. Кæйдæр чызгæн тыхми бакодта, йæ- 
хæдæг фæлыгъд. Йæ мыггаг дæр ын ничи зыдта, æмæ йæ кæм агу- 
рой? Уæд дын адæм йæ фысымыл æмдзырд æмæ æвдисæн бакодтой, 
хъæуæй йæ фæсырдтой. 
Мæгуыр лæг æд бинонтæ ацыд æмæ хъæдысæр иу къуылдымыл 
æрцард. 
Архайдта, мæгуыр, фæлæ ницы амал ардта фидауынæн. Уæд 
Дзомагъмæ æрцыд. Уыдис найгæнæнтæ, æмæ бæлццон мусмæ ба- 
цыд. Фæрсы найгæнджыты, ам Дауит чи у, зæгъгæ. Дауит ын йæхи 
куы бацамыдта, уæд лæг йæ зонгуытыл æрлæууыд æмæ дзуры: «Æз 
де уазæг! Æз де уазæг!» 
Уæд Цоца афтæ зæгъы: «Ацы лæг ныл йæхи бафæдзæхста, æмæ 
йын æгъдау хъæуы». 
Дауит йæ куыст ныууагъта æмæ бæлццоны хæдзармæ ахуыдта. 
Дыккаг бон араст йемæ Тырсымæ. Фæндагыл æй бæстон фæфарста 
йæ уавæртæй. 
Ныццыд Тырсымæ. Хъæуы æрфысым кодта. Æнæвдæлон рæс- 
тæг уыд, фæлæ йæ хынцынц радыгай. Уый таурæгътæ кæны — хъахъ- 
хъæны, цæмæдæр æнхъæлмæ кæсы. 
Иу райсом кæсы, æмæ халас аппæрста. Уый хъæубæсты фæрсы: 
— Уæлæ цымæ къуылдымыл уый та цæй фæздæг у? 

254 
Джыккайты Шамил 
— Уый, хъоды кæуыл бакодтам, уый фæздæг у. 
— Уæ, хуыздæр фæуат. Гъай уæ фыдгулмæ дзуарау хæрдмæ куы 
кæсут. Æгъдау ын кæнут, æгъдау. 
Адæм хорзау нал фесты. 
Дауит та иннæрдæм акаст æмæ афтæ: 
— Хуыцауы тыххæй, дæлæ уыцы хуым куы сæфы, уæд æнæкарст 
цæмæн у, хицау ын нæй? 
— Хъодыгонд чи у, уый хуым у, — дзуапп та йын радтой уыдон дæр. 
— Гъæ, уæдæ, мæ хуртæ, алчидæр уæ афтæ фæрсдзæн, æмæ йæ 
сабитæ сыдæй куы мæлой, уæд уын уæ худинаг алырдæм хæсдзысты. 
Хъæубæстæ ныхъхъуыды кодтой æмæ фидауыныл сразы сты. 
* * * 
Бæгуыдæр, Дауит канд зондæй нæ архайдта тæрхоны. Уый хорз 
зыдта адæмы психологи, сæ зондахаст, се ’гъдæуттæ æмæ уыдонмæ 
гæсгæ арæхстджынæй пайда кодта адæмон дипломатийы æууæлтæй. 
Пайда кодта уавæртæй — ситуацийæ. Зыдта, кæд æмæ кæм цы зæ- 
гъын хъæуы, уый. Йæ кæстæртæн-иу амыдта: «Уынаффæйы дæ, 
уæд дæ сæйраг ныхæстæ рагацау макуы зæгъ. Иннæтæм хъус, сæ 
фæндтæ сын базон, дæхæдæг уал æмбисæндтæ хæсс». Цæмæй афтæ 
уа, уый тыххæй та бирæ зонын хъæуы. Дзырдмæ дзырд арын дæсны 
лæг фæразы. 
Быцæутæ æмæ хъаугъатæ арæх цыд зæххы фæдыл. 
Æрцыд ахæм хабар. 
Солатæ (Саджджынкъуырфы Плитæ) Фæсрагъыл æрдау кодтой 
— Рукъæй Дзомагъы ’хсæн егъау уыгæрдæнтыл. Хицæуттæн гæртам 
бафыстой æмæ зæхх сæхирдыгæй фæкæнынмæ хъавыдысты. Джык- 
кайты зæхх уыдис, æмæ йæ кæм радтаиккой. Сæ хъаст гуырдзыйы 
æлдæрттæм бацыд. 
Уæд Сураммæ ацыдысты минæвæрттæ — Солатæ æртæ лæгæй, 
Джыккайтæй дыууæ; хистæрæн Мæцыхъо, кæстæрæн Дауит. Ныц- 
цыдысты. Тæрхоны бадынц, æмæ Солатæ алы хæрæмттæ мысынц. 
Мæцыхъо — уынаффæйы лæг — сæ ныхмæ æвдисæнтæ хæссы, ныха- 
сæй сæ æмбулы, фæлæ гæртам дæр йæ куыст кæны. 
Уæд ныхас Дауитмæ æрхауд, æмæ уый афтæ зæгъы: «Уæдæ уын 
дыууæ ныхасы зæгъдзынæн, æмæ кæд Плитæ уыдонæн дзуапп рат- 
той, уæд уыдон — раст, науæд — мæнгард». 
Сразы сты, уæдæ сын цы гæнæн уыд. 
Æмæ сын Дауит зæгъы: «Уæдæ афтæ фæуæд: мæнæ нæм уæздан 
æлдар æмæ йе ’фсармджын æфсин хъусынц æмæ нын уыдон — æвди- 
сæн. Ныр у, æмæ мын Плиты мыггаг зæгъæнт: цавæр зæхх у Фæс- 
рагъ, цы у йæ пайда?». 

Цардфæлварæн 
255 
— Уыгæрдæн у Фæсрагъ, — æхсызгонæй дзуапп радтой Солатæ. 
— Хорз. Уæдæ дзы хос куыд амайынц, уый дæр зондзыстут? — 
фæрсы та сæ Дауит. 
— Хос дзы мæкъуыл амайынц, æндæр куыд, — разæнгардæй 
сдзырдтой Солатæ. 
Дауит тæрхоны лæгтыл йæ цæст ахаста: уыдон дæр æмæ Солатæ 
дæр æнхъæл уыдысты — рамбылдтам. Фæлæ сæм уый дзуры: 
— Раст зæгъут, иттæг раст. Фæлæ уын ныр æз дæр зæгъон ме 
’цæг ныхæстæ. Кæд Фæсрагъ Солаты зæхх у, уæд уыдон зондзысты 
мæкъуыл амайын æмæ йæ ласын. Уæдæ уын гъай мæ дыууæ ныха- 
сы. Мæкъуыл æрмæст мæхъийыл амайынц, æмæ Плитæ мæхъи сби- 
йæнт. Иннæ ныхас та у уый, æмæ кæд Фæсрагъæй Саджджынкъуырф- 
мæ фæндаг ис, мæкъуылласæн фæндаг, уæд уыдон — раст æмæ зæхх 
амбылдтой. 
Солатæ кæрæдзимæ бакастысты. Уыдон цъери амадтой æмæ сæ 
мæхъи бийын ничи зыдта. Фæлæ Сурамæй Дзомагъмæ фæндаджы 
хабар чи зондзæн, зæгъгæ, æмæ ма хъавыдысты исты хæрæмттæ 
æрхъуыды кæнын. Фæлæ сын æлдар загъта: 
— Æз æвдисæн бацыдтæн, æмæ истæмæй фæгæды стут, уæд ба- 
цæудзынæн æмæ уыл арт бандзардзынæн. 
Уыйадыл Солатæ сæ бон базыдтой æмæ хъыпп-сыпп нал сфæ- 
рæзтой. 
Афтæмæй та нæ мыггаг иу хæрамæй фервæзти. 
Зæхх — адæмы дарæг, хæзнаты хæзна. Уыцы куырыхон хъуы- 
ды царди Дауитæн йæ зонды æмæ йæ зæрдæйы. Зæхх ын уыд ад- 
джын. Куыста йыл æнувыдæй. Куыстæй фæллад нæ зыдта. Дзомагъ- 
гомы бирæ уæйыг лæгтæ уыд. Джыккайты Гыби галдзармы султъы 
скъуыдта, Плиты Бедзеимæ къæбæлæй хæсты æфсæн зазн (лом) та- 
сын кодтой. Фæлæ дзурынц, иу бон фондз æмæ ссæдз мæкъуылы 
самайын Дзомагъы зæххыл Дауит йеддæмæ никæмæн æнтыст. Нæ 
комы кадавар уыд зæхх. Уырдыгæй адæм иугай æмæ къордтæй лыгъ- 
дысты Гуырдзыстонмæ. Сæ зæххы гæппæлтæ уæй кодтой. Уыдис-иу 
сæм бирæ хъавджытæ. Арæх-иу хъаугъайаг дæр систы. Лидзæгмæ 
тугæй хæстæгдæр чи уыд, уый бартæ зæхх балхæнынæн фылдæр 
уыдысты. Ахæм уавæрты зæхх амал кæнынæн хъуыд куырыхон зонд, 
æвидигæ хъару, æгъдæуттæ зонын. Дауит Гуырдзыстоны къуымты 
къахихсыд баци, зынаргъæй æлхæдта уыцы зæххы гæппæлтæ. Иу 
хуымы къахц ын кæимæдæр сдзырддаг. Зæхмæ чи хъавыд, уыдон 
æрымысыдысты иу хин — зæххы хицауы сардыдтой: «Дауитмæ зам- 
манайы хъама æмæ æвзист рон ис, стыр хæзна сты, зынаргъ дзау- 
майæн та йæ аргъ никуы сæфы, æмæ дзы уыдон æрдомут». Сæ фæнд 
афтæ уыд, æмæ лæг йæ фыдæлты хæзна нæ рауæлдай кæндзæн, 
ронбæгъдæй ацæуын йæ сæрмæ нæ бахæсдзæн, æмæ хъуыддаг фе- 

256 
Джыккайты Шамил 
хæлдзæн. Зæххы хицау, æцæгдæр, уæлæмхасæн бацагуырдта хъама 
æмæ рон. Дауит сæ бамбæрста. Райхæлдта рон æмæ йæ æд хъама 
фынгыл æрæвæрдта. Цы ма загътаиккой? Бафидыдтой, уæдæ куыд. 
Зæхмæ хъавджытæн сæ фæнд фæмæнг ис. 
Дауиты хæдзар цæрын фæрæзта. Уыди сын 18 хуымы æмæ 17 
уыгæрдæны. Уæлхох Фæтæнты, Фæлмæнрагъы бын рæсугъд тъæ- 
пæн мæ рæстæджы дæр хуыдтой Дауитты Дарæн (фосдарæн). Фæлæ 
цард фæкъул тæбæгъы донау. Арæзтой колхозтæ. Айстой фос æмæ 
зæххытæ. Дауит дзырдта: «Æнамонд лæджы къухы бахаудтам, æмæ 
алчи йæхи хъахъхъæнæд». Бæхвæндаджы йын цы стыр уыгæрдæн- 
тæ уыд, уырдæм куы ссыд йæ фыртимæ, уæд ын загътой: «Бирæ сæ 
фæкарстай, Зауырбеджы фырт, ныр та сæ мах кæрдæм». Уый сын 
дзуапп радта сабырæй: «Кæрдут, мæ хуртæ, кæрдут, æгайтма уæм 
кусын цæуы. Мах фаг дæр дзы искуы разындзæн». Раздæхт. Уыдон 
епп-опп кæнынц æмæ зарынц: «Мæгуырты колхозмæ бакæнæм, ку- 
лæкты колхозæй ратæрæм». Афтæ уыд, фæлæ, кусын чи зоны, уымæн 
сæфæн нæй. 
Бирæ кæмттæ æмæ хъæутæ сæ хуыздæрты сæфтой. Нæ комы нæ 
уыд нымудзæг æмæ дзырдхæссæг. Уыйадыл советон заманы Дзо- 
магъгомы иу лæг дæр хъыгдард не ’рцыд. 
Лæджы фарн куыд тыхджын уыд, дзырды цы фарн уыд, уымæн 
ма æрхæсдзынæн иу æвдисæн. 
Куырттаты комы иу мæгуыр лæг хъæздыгæй хæс иста. Хъæздыг 
ын афтæ: «Раттин дын, æмæ мын æй цæмæй бафиддзынæ? Дæумæ 
исты куы уаид, уæд хæс нæ агурис». Мæгуыр лæг йæ сæрæн хуыз- 
дæр ницы зыдта æмæ йын загъта: «Мæ бон хæс бафидын куы нæ 
суа, уæд дын æй Дзомагъы Джыккайты Дауит бафиддзæн». Фæрныг 
ын хæс радта. Рæстæг рацыд, æмгъуыды рæстæг. Мæгуырмæ цы 
уыд, æмæ цы бафыстаид. Уæд хъæздыг лæг Дзомагъмæ ацыд æмæ 
Дауитæн хабар ракодта. Бæрнон лæгыл хæс и, æмæ Дауит фæрны- 
гæн хæс бафыста. 
Дауит куырыхон лæг уыд, фæлæ йæ сæйраг тых уыд рæстдзи- 
над. Йæ дыууæ фырты уыдысты хæсты, кæстæр Гадзыбе бахауд 
Ленинграды блокадæйы. Уæддæр-иу зæронд лæг загъта: «Æз мæ 
бинонтæн нæ тæрсын. Рæстæй фæцардтæн, æмæ сæ бæсты фарн 
хъахъхъæндзæн». Кæй зæгъын æй хъæуы, уымæй йæхицæн дæр 
æмæ бинонтæн дæр ныфсытæ æвæрдта. Стæй адæмæн дæр. Немыц 
Дзæуджыхъæумæ схæццæ сты, зæгъгæ, Дзомагъмæ хабар куы ныхъ- 
хъуыст, уæд адæм Ныхасы бадынц æмæ тыхсынц, катай кæнынц. 
Уæд сын Дауит зæгъы: «Ма тыхсут, Уырысы зæххыл ма иу сывæл- 
лон куы баззайа, уæд дæр ын басæттынæй тас нæу. Санаты Семы 

Цардфæлварæн 
257 
ныхас арвы цæфау цæуы, æмæ уый афтæ дзырдта: бæсты фæстаг — 
уырысмæ». 
Дауитмæ ма уыд иу миниуæг. Дзырдта адæмон æмдзæвгæтæ. 
Уазæг-иу нæм куы ’рбацыд, йæ зонгæ лæг, уæд-иу ын сыстад, йæ 
размæ-иу рацыд æмæ йын дзырдта арфæты бæсты æмдзæвгæтæ. Сæ 
ныхæстæ — æнахуыр, махæй сæ ничи æмбæрста, хатиагау сты, зæгъ- 
гæ, дзырдтой хистæртæ. Хъыгагæн, ферох сты. Ничи сæ ныффыста. 
Æнæуи кæй дзырдта, уыцы æмдзæвгæтæй мæ зæрдыл лæууы иу 
скъуыддзаг. Уацмыс даргъ уыд, йæ райдайæны уымæн дæр уыд æна- 
хуыр ныхæстæ, стæй уæд афтæ: 
Уæлæ хур — мигъмæ, 
Мигъ — зæхмæ, 
Зæхх — ызгæмсе, 
Ызгæ — топмæ, 
Топп — бирæгъмæ, 
Бирæгъ — сæгъмæ, 
Сæгъ цæхæрадон бахордта. 
Уый фæстæ ахæм хуызы нымад цыдысты, Тамси (æвæццæгæн, 
цæхæрадоны хицау) судмæ куыд хъаст кодта, уыцы хабæрттæ. 
Æвæццæгæн, æнахуыр æвзагыл дзурын нæ фыдæлтæм фæтк уыд. 
Дауит фæстаг хатт туджы тæрхоны уыд 30-æм азты. Ногир æмæ 
Дзуарыхъæуæй дыууæ мыггаджы фæтуджджын сты. Цалдæр азы ба- 
фидауынæн ницы мадзал ардтой. Чидæр сын Дауитмæ бацамыдта, 
æмæ йæ æрхуыдтой. Дзуарыхъæу къаннæггомау нымæтхудджын лæг 
куы федтой, уæд загътой: «Дæс азы æнхъæлмæ амæ кастыстæм?» 
Фæлæ зонд бакастæй нæу. Цы сын дзырдта, уый ничиуал зоны. Рас- 
светаг Хаситы Мысост дзуры, дыгоппоны тыххæй сын цыдæр æмби- 
сонд æрхаста, фæлæ йæ бæлвырд нæ хъуыды кæны. Бафидауын сæ 
кодта. Фæлæ мæ ныхасы сæр ам æндæр у. Куы аздæхт, уæд Алагиры 
æрфысым кодта. Йæ зонгæтæ йæ рахон-бахон кæнынц. Уым ыл сæм- 
бæлд номдзыд дзырддзæугæ лæг Хестанты Тæтæри. Æмæ йын уый 
афтæ зæгъы: «Дзырдарæхст лæг дæ хонынц, Джыккайы-фырт. Цæй 
æмæ кæрæдзи бавзарæм, аныхас кæнæм, æмæ чи фембылды уа, уый 
дыууадæс лæджы фæхынцæд». Уæд æм Дауит дзуры: «Уæ дæ бон 
ныккалай, Хестаны-фырт, ды фендджын лæг, æз — æнæфенд мæ- 
гуыр хохаг æмæ демæ кæм ахæцдзынæн. Цæмæн мæ худинаг кæ- 
ныс? Æз фæхæрд уыдзынæн æмæ дæ кæдæм фæхонон, ам мæнæн 
куынæ хæдзар ис, куынæ амал». Уæд Хетæгкатæй (Асатæй) иу лæг — 
йæ ном мæ ферох ис — сыстад æмæ афтæ зæгъы: «Тæрсгæ ма кæн, 
Джыккайы-фырт, æз дын мæнæ дæн. Нар æмæ Дзомагъ æмвынг 
адæм уыдысты. Æцæг афтæ: уазæг барджын у, æмæ уымæн фыццаг 
ныхас». 
17 Джыккайты Шамил 

258 
Джыккайты Шамил 
Дауит дзы куыд нæ фæбузныг. Ныфс дзы бацыд, æмæ бавдæлд 
ныхасмæ. Дзырдта æмдзæвгæ — кæм иронау уыд, кæм æнахуыр æв- 
загыл. Мæ хистæртæ йæ куыд фæзмынц, афтæмæй йæ мидис уыд 
цыдæр нæртон чызджы таурæгъ. Уый арвыл тахти мигъы бындзы- 
гыл, дæлдзæх бадти Дзæнæты дыргъдоны, йæхи надта Донбеттырты 
суадоны. Уæд æм уæларвæй курæг цæуы Уастырджийы фырт. Æмæ 
йын чызг афтæ зæгъы: «Мæнæн мæ ном чи ссара (базона), уый 
йеддæмæ йæхицæн сæрниз мачи кæнæд». Уæд æм Уастырджийы 
фырт афтæ дзуры: «А-гъа, уæдæ Артын — Дычын, æмæ Дычын — 
Гуассæ, æмæ Гуассæ та — Сæгъуацъæ». 
Тæтæри, зæгъы, йæ къухтæ ныццагъта — æмæ афтæ зæгъы: «Ацу, 
мæйдар æхсæв дыл хæйрæг амбæлæд. Æз ахæм диссæгтæ мæ фыны 
дæр не ’рхъуыды кæндзынæн». 
Уæд æм дзуры Хетæджы-фырт: «Афтæ, гъе, номдзыд Хестаны- 
фырт. Дзæгъæлы нæ баззад фыдæлты æмбисонд: хор куы фесæфа, 
уæд æй агур быдыры, зонд куы фесæфа, уæд та хохы». 
Фыццаг бакаст ницы зоны. Арæх хъæздыг фæлыст хъæздыг 
зондæн нæ вæййы. Мæ фыдæй хъуыстон, Дауит ын кæй дзырдта, 
ахæм хабар. Джыккайтæй иу хуынди Пырна, иннæ — Пина. (Ху- 
дæджы нæмттæ!) Фыццаг — бонджындæр, дыккаг — мæгуырдæр, 
фæлæ Пина уыд разагъды лæг, Пырна — мæгуырау. Уæд-иу æвæ- 
рæз лæг балцы цыди искæй дарæсы дæр. Дыууæ лæджы стыр хъуыд- 
даджы сæмбæлдысты Нары. Стыр куывды бадынц, æмæ та Пырна 
аивæй, фæлæ йæ адæм куыд хъусой, афтæ бадзуры: «Пина, мæ 
цухъхъа мын ма счъизи кæн!», «Пина, мæ цухъхъайыл сой ма ’ркал!» 
Уæд Пина фестад æмæ хъæрæй дзуры: «Ой, Нары фæрныг адæм! 
Æрыхъусут, уæ хорзæхæй: мæнæ Джыккайты Пинайыл — Джык- 
кайты Пырнайы цухъхъа!» 
* * * 
Дауит уыд рæдау адæймаг, кæрдзындæттон. Цæхджын хойра- 
гæн цы аргъ ис, уый фæдыл хаста ахæм æмбисонд. 
Уæртæ Магъы цур фæндаджы был ис хæдзаруат. Уым цардысты 
Къаблитæ. Уæлæ Уæллагхъæуы акомкоммæ, Иунæг хæдзаруат кæй 
хонæм, уым та æндæр мыггаг цард. Уыдон цыдæр хæрам дардтой 
Къаблитæм, фæлæ сæм сæ ныфс нæ хастой. Уæд-иу, мæ хуртæ, афтæ 
уыд, æмæ-иу цæгъдджытæ дæр æххуырстой. Афтæмæй Куырттаты 
цыдæр фыдбылызы адæмимæ бадзырдтой. Куырттатæгтæ Стыр æф- 
цæгыл рахызтысты, Магъыл æрцыдысты, уæдæ цы. Фæндагыл сыс- 
тонг сты æмæ Къаблитæм баздæхтысты, уыдон сæ хорз суазæг код- 
той. Уый фæстæ сæ фысымтæм ссыдысты æмæ сæ фæрсынц: «Гъы, 
кæмæй исæм уæ маст, бацамонут сæ». Уыдон сæ тигъмæ ракодтой 

Цардфæлварæн 
259 
æмæ сын Къаблитæм амоиынц. Уæд уазджытæ зæгъынц: «Уыдонæн 
мах сæ цæхджын хойрагæй фæхъæстæ стæм æмæ сын нæ бон тых 
бакæнын нал у». 
Афтæ уыд цæхх æмæ кæрдзыны фарн: хæстæгдзинад дæр уыдо- 
нæй фидаргонд цыд, туджджынты дæр уыдонæй фидауын кодтой. 
Уаз æмæ табуйаг уыд уазæджы фарн. Уый тыххæй (стæй канд 
уый тыххæй нæ!) Дауит кодта æмбисонды таурæгъ. 
Уæд, зæгъы, Алыккаты Хазби балцæй æрбацæуы. Æрджына- 
рæджы йыл бахсæв. Кæсы, æмæ йæ разы хæйрæджытæ хъазт са- 
рæзтой. Хазби хъуыды кæны: «Размæ цæуон, æмæ мæ ацы дæли- 
монтæ нæ ауадздзысты; фæстæмæ здæхон, æмæ ацы хъуыддаг ис- 
куы Хъобаны куы дзурон, уæд мын мæ къухмæ нуазæн ничиуал 
ратдзæн». Уыйадыл йæ бæхы æрбамбырдтæ кодта, ехсæй йæ æр- 
къæрцц ласта, фесхуыста æмæ хъазты смидæг. Хæйрæджытæ исдуг 
фергъуыйау сты. Хазби сæм дзуры: «Фарн уæ хъазты. Æз астæуæй 
уæлæмæ — уæ хистæрты уазæг, астæуæй дæлæмæ — уæ кæстæрты 
уазæг!» Æнæзæгъинæгтæн сæ зæрдæ се ’муд куы ’рцыд, уæд сæ 
хистæртæ фæхъæр кодтой: «Гъæтт, кæстæртæ, фæрæвдз ут, астæ- 
уæй дæлæмæ йæ хорз цæвут!» Кæстæртæ загътой: «Астæуæй дæлæ- 
мæ йæхи махыл бафæдзæхста, æмæ йын нæ бон ницы у, фæлæ 
астæуæй уæлæмæ уæ бар фæуæд». Хистæртæ джихæй кæсынц æмæ 
дзурынц: «Уæдæ астæуæй уæлæмæ та нæ уазæг у, æмæ йыл нæ 
бархъомыс нæ цæуы, æмæ цы кæнæм — ирвæзы нын». Уæд се 
’хсæн иу къуыпрагъ æмæ къуылых зæронд уыд æмæ уый афтæ 
зæгъы: «Цæуæд, йæ хъысмæт уæддæр нывгонд у. Абон майрæмбон, 
иннæ майрæмбоны паддзах æмæ Биаслантæ Хъобанмæ бырсдзыс- 
ты, æмæ уыдонæн нывонд у». 
Куыд загътон, афтæмæй Дауит стыр аргъ кодта куыст æмæ фæл- 
лойæн. Царды сæр æвæрдта куыст. Уымæ гæсгæ йын æнæуынон 
уыдысты магусатæ æмæ бынхортæ. 
Иу зымæг не ’рвадæлтæй иу хæдзармæ суг нал уыд. Уыдон сæ 
мус сындæггай хæлдтой æмæ йæ сыгътой. Куы сæ базыдта, уæд сæм 
балæбурдта, сæ фæрæт сын сæ къухæй байста, куыдзы къахæй сæ 
фæнадта, стæй сын зиу ракодта. Уыйадыл сæ агъуыст аирвæзт. 
Зæхкусæг æмæ æрдз æмуд сты. Куыстæн йæ сæр — сындз, йæ 
бын — сой. Чи кусы, уымæн æрдз рæдау у. Боныхъæдмæ чи кæсы, 
æгуыстæй бадынæн æфсæнттæ чи агуры, уыдонæн Дауит хаста æм- 
бисонд. 
Куырыхон Соломан уыди Хуыцауы уарзон лæг, уыдис ын йæ 
размæ цæуыны бар. Иу хатт йæ разы лæууы æмæ йæ фæрсы: «Уæдæ 
ацы аз рæстæг куыд уыдзæн?» — «Зæххыл хур атулдзæн», — загъта 
йын Бæрзондылбадæг. 
Лæг æрыздæхт зæхмæ, æрæмбырд кодта йæ хæстæджытæ, йæ 

260 
Джыккайты Шамил 
зонгæты æмæ сын загъта: «Ацы аз зæххыл хур атулдзæн, фæлæ 
уæ хуым мачи бакæнæд, йæ куыст, йæ тауинаг дзæгъæлы мачи 
фесафæд». 
Байхъуыстой йæм, уæдæ куыд. Уæд дын уыцы аз иннæ адæмæн 
сæ хортæ тугыл аскъуыдысты. Соломанмæ йæ хæстæджытæ лæбу- 
рынц, цæуыл нæ фесæфтай, зæгъынц. Уый дæр уæд Хуыцаумæ ссыд 
æмæ йæ хъаст ракодта. 
— Æмæ хур, æз куыд загътон, афтæ сыгъта? — фæрсы йæ Хуыцау. 
— Сыгъта, уæдæ цы кодта, — дзуапп радта лæг. 
Уæд Хуыцау йæ комы тæфæй кæфой сзынг кодта, лæгмæ йæ 
радта æмæ йын загъта: «Ныр ма йыл хоры нæмгуытæ æркал æмæ 
сæм кæс, кæддæра куыд кæнынц». 
Соломан нæмгуытæ зынг æфсæйнагыл æркалдта. Уыдон æвзар 
суагътой æмæ æфсир афтыдтой. 
— Цæй, куыд у сæ хабар? — фæрсы йæ Хуыцау. 
— Стыр диссæгтæ! Æвзар суагътой æмæ æфсир аппæрстой. 
Уæд ын Хуыцау зæгъы: «Кæсыс, æз афтæ дæр зонын. Куыд 
æнхъæл уыдтæ ды — æз мæ адæмы сафын уадзын!» 
* * * 
Зæхкусæг реалист у. Йæ таурæгъты фантазиты ис зæххон фило- 
софи. Дауит бæстон зыдта æрдзы æууæлтæ, царды быцæутæ, æхсæ- 
нады хæрамтæ. Ис æмбисонд: расты цæв, æмæ зылын бæрæг кæна. 
Уый æбуалгъ хъуыддаг у, фæлæ æцæгдзинад арæх афтæ вæййы. 
Зыдта: иутæн æвæлмон цард ис, иннæты цард фыдæбон у. Арæх 
кодта дыууæ цуаноны таурæгъ. 
Уæлладжыры комы уыд цуанон лæг Сохитæй Сохъ, иннæ та уыд 
Дзанчыстæй Пæх. Бызыбыны мидæгæй ис Сыфтæрджын лæгæт. Уым 
комы дыууæ фарсы сырдты цагътой æмæ кæрæдзи базыдтой сæ топ- 
пыты хъæртæй. Æмæ кæрæдзимæ хъæр кæнынц иу фарсæй иннæ- 
мæ: уæй, гъе уый ды нæ дæ, зæгъгæ. Бадзырдтой æмæ Сыфтæрджын 
лæгæты æхсæвиуат бакодтой. 
Ныхас сын бацайдагъ, æмæ кæрæдзи фæрсынц: цуанонæй чи цы 
хорз ссардта? 
Пæх, дам, Стыр Мызурæй уыд, æмæ уый афтæ зæгъы: «Æз 
дзы уыцы хорз ссардтон. Иу фæлтæр Сау хъæды цуаны уыдтæн. 
Сау хъæды астæу — æрдуз. Æрдузмæ бафтыдтæн, кæсын, æмæ дзы 
авд арсы хизы. Сæ иу чи у, уый сæ мад уыди. Уый дын йæ дзы- 
хæй авд хынцъыйы сæппæрста. Уыдонæй иу ме ’рдæм ратылд. Æз 
æмбæхст уыдтæн æмæ йæ фелвæстон. Æхсæз арсæй алчи йæ хын- 
цъы систа. Иннæ чи уыд, уый бон-изæрмæ йæ хынцъы агурын 
байдыдта æмæ-иу куы ныббогъ-богъ кодта, уæд диссаг уыд уымæ 

Цардфæлварæн 
261 
кæсын. Рахастон æй. Авд азы Мызуры зæххыл хор не ’рзад. Стонг 
азты-иу мæ бинонтæ уыцы къæлуайы хынцъы асдæрдтой æмæ 
уымæй аирвæзтысты. Æз уыцы хорздзинад ссардтон ацы цуаны 
цæуынæй, æндæр ницы». 
Сохъ чи уыд, уый та афтæ: «Уæдæ дзы æз та ахæм хорздзинад 
ссардтон. Дыгуры хохы цуаны уыдтæн æмæ иу суангыл сфардæг 
дæн. Кæсын, æмæ, пыранг (фæранк, стай) чи у, уый богътæ кæны, 
æрдиаг кæны. Æз æм кæсын. Йæ богътæм хъусын мæ бон куы нал 
уыд, уæд мæ хъыримаг лæдзæгыл æрсагътон, мæ дзаумæттæ дæр 
раластон æмæ сæ лæдзæгыл æрцауыгътон. Мидæггаг дзаумæтты скод- 
тон мæхи æмæ загътон: цыдæриддæр уа, ссæуон æм, кæддæра цы 
кæны. Мæ гæрзтæ куыд акалдтон, уый пыранг уыдта. Фæцæуын 
æм. Куы йæм сæввахс дæн, уæд æм дзурын: «Ницы мæм ис хоты- 
хæй, уыныс мæ, æрмæст дæ тæригъæдмæ кæсын нал фæразын, æмæ 
цы хабар у?» Кæсын, æмæ йæ къах дурæфхæрд. Схæф. Раздæхтæн 
мæ дзаумæттæм, кард æмæ сæрдæн айстон, фæкъæртт ын æй код- 
тон, хæф рацыд, æмæ йын йæ хъæдгом сæрдæнимæ бабастон. Пы- 
ранг слæууыд йæ къахыл æмæ мын йæ къудийæ амоны, мæ фæстæ 
рацу, зæгъгæ. Тарстæн, уæдæ цы, фæлæ араст дæн йæ фæдыл. Уый 
мæ лæгæтмæ бакодта. Уым дын алы хæцæнгæрзтæ — ерæдзыпп, 
зæгъай, хъыримаг, зæгъай, кард æмæ арцæй йедзаг, цуанонтæй 
кæй байста, ахæмтæ. Ерæдзыпмæ мын бацамыдта, æмæ уый рахас- 
тон. Æмбисонды хæцæнгарз разынд — уымæй мæ бинонты дарын. 
Гъе уыцы хорздзинад дзы ссардтон цуаны цæуынæй, æндæр ницы, 
фыдæбонæй дарддæр». 
Арф мидис и ацы таурæгъы. 
Таурæгъ зонды чыргъæд у. Таурæгъ адæмæн скъола дæр уыд 
æмæ чиныг дæр. Уый руаджы хистæртæ кæстæртæн лæвæрдтой æнусты 
фæлтæрддзинад. Фыды зæхх, фыды уæзæгæй зынаргъдæр ницы ис. 
Уый тыххæй Дауит хаста ахæм æмбисонд. 
«Уæд, зæгъы, æргъæу галуаны иу уызын хъанæй цард. Йæ хуыс- 
сæн — базтыл, йæ хæрд — дзул æмæ мыд. Уæддæр æм фысымтæ 
хъусынц, æмæ æрвылбон «Мæхи хæдзар! Мæхи хæдзар!» кæны. 
Сфæлмæцыдысты дзы фысымтæ æмæ загътой: «Ауадзут æй, уæ хор- 
зæхæй, æндæр амал ын нал и». Ауагътой йæ, уæдæ, цы. Йæ фæдыл 
цæуынц гурæй-гурмæ, хъахъхъæнынц, уæдæ, махмæ чи стыхст, 
уымæн уагæры йæхи хæдзар цавæр диссаг уыдзæн, зæгъгæ. Уызын 
быдырты араст æмæ цæуы, цæуы. Уалынмæ кæсынц, æмæ иу сындз 
къутæры бын бабырыд. Бабырыд æмæ хъæр кæны: «Мæхи хæдзар! 
Мæх^ хæдзар! Цæй адджын дæ!» 
Йæхи чи нæ уарзы, уый искæй уарзын дæр нæ базондзæн. Ны- 
выл æвæрд хъуамæ уа фыццаджыдæр бинонты цард. Æнгом цуанон- 
тæ саг марынц, æнгом бинонтæ цард арынц. Фыццаг уал дæ бинон- 

262 
Джыккайты Шамил 
тимæ цæрын зон, стæй сыхбæстимæ, стæй хъæубæстимæ. Афтæ домдта 
мыггагон царды уаг. Мыггаг иудзинадæй тыхджын уыд, æфсымæр 
æфсымæры уарзондзинадæй, сыхаг сыхаджы аргъуцæй. Дзæгъæлы 
нæ баззад æмбисондæн: дыууæ æмхæрæфыртæй арс дæр тæрсы. 
Дауит хаста ахæм æмбисонд: 
Царди дыууæ ’фсымæры. Хыл уыдысты æмæ кæрæдзи хæдзæрт- 
тæм нæ цыдысты, кæрæдзимæ нæ дзырдтой. Кæстæр æфсымæрæн 
уыд æрдхорд, иу хæдон дæр сын уæрæх уыд, ахæм. Иу заман куы 
уыд, уæд кæстæр æфсымæр æнафоны бацыд йе ’рдхордмæ. Æддæмæ 
йæм фæсидт, хибар ранмæ, æмæ йын афтæ зæгъы: «Дæ сæр мæ 
бахъуыд, лæг амардтон, æмæ мын исты æрхъуыды кæн, бафснайын 
æй хъæуы». Уæд ын, йе ’рдхорд чи у, уый афтæ зæгъы: «Йæ бæх чи 
скъæры, уый йе ’мбалы нæ фæрсы. Дæхи сафыс, фæлæ ма мæн та 
фыдбылызы цæмæн æппарыс? Дæ хуыцаумæ скæс æмæ йæ кой дæр 
мауал скæн». Лæг смæсты, фæлæ йын цы гæнæн уыд. Раздæхт. Ка- 
тай кæны, катай, афтæмæй бацыд йе ’фсымæрмæ. Уымæн дæр хабар 
ракодта: афтæ æмæ афтæ, лæг амардтон, æмæ йын цы амал ис. 
Хистæр ын йæ дзыхыл фæхæцыд æмæ йæм дзуры: «Цом тагъддæр, 
кæм и, уырдæм æмæ йын исты æрымысæм». Йæ дзаумæттæ акодта, 
бел райста, æмæ æхсæвы тары араст сты. Цæуынц хæхты, хъæдты 
æмæ иу æрдузмæ бахæццæ сты. Уым æрлæууыдысты, æмæ кæстæр 
æфсымæр дзуры: «Мæнæ гъе мæ амæттаг». Пыхсытæ иуварс акалд- 
та, æмæ дзы разынд саджы мард. Хистæр исдуг джихæй баззад, 
стæй дыууæ æфсымæры кæрæдзиуыл ныттыхстысты. 
Адæмы царды ахсджиаг фæтк уыд уарын. Бинонты байуарын, 
бынтæ адих кæнын — уый зын æмæ вазыгджын хъуыддаг уыд. Тæр- 
хоны лæджы хъуыд бирæ зонын æмæ раст уæвын. Арæх-иу афтæ нæ 
рауад. Къостайы «Уæлмæрдты» уымæн бадынц тæрхоны лæгтæй иутæ 
их бадæнтыл, иннæтæ сызгъæрин къæлæтджынты. Фылдæр хатт-иу 
æфсымæртæй алчи дæр йæхирдæм ласта. Кæм-иу зæрдæхудт фесты, 
кæм-иу сæм стыр хъаугъатæ рауад. Æрмæст дæсны уарæгæн уыд йæ 
бон хъуыддаг нывыл ахицæн кæнын. Ахæм хъуыддагæн Дауиты дард- 
мæ агуырдтой. Зыдта уарыны фæтк, зыдта алкæй бартæ дæр, уыдон 
хынцгæйæ зыдта бынтæн аргъ кæнын дæр. Нæ йын уыд асайæн, нæ 
йын уыд балхæнæн, хæстæг æмæ тыхджынæн фарсласæн никуы код- 
та. Бинонтæ-иу куы байуæрстой, уæд-иу баззадысты разы æмæ хæ- 
ларæй. Уæлдæр дыууæ æфсымæры тыххæй цы хабар æрхастон, уый 
дæр Дауит фылдæр, æвæццæгæн, ахæм хъуыддæгты дзырдта. Бæгуы- 
дæр, арæх-иу къахыргонд цыдысты кæстæрты бартæ, науæд исты 
хуызы бинонтæй дæрддагдæр æмæ цауддæрыл нымад чи уыд, уый 
бартæ. Ахæм уавæрты дæр Дауит арæхст хъуыддаг сраст кæнынмæ. 
Ахъаззаг мадзал ын уыдысты æмбисæндтæ. Æрхæссæм дзы иу. 
Уызын æмæ, дам, Уастырджи æфсымæртæ уыдысты. Уарын- 

Цардфæлварæн 
263 
вæнд скодтой, æмæ Уастырджи уызынæн хай нæ кæны, уызын у, 
æндæр ницы, æмæ уæддæр бынтæ фесафдзæн, зæгъгæ. Уæд та уызын 
иу заман уарджытæ æркодта. Уастырджийæн гæнæн нал уыд æмæ 
сын афтæ: «Ацæут уæдæ, зæгъут ын, æмæ адæмы банымайа. Кæд, 
мæрдтæй æмæ удæгæстæй чи фылдæр у, уый базона, уæд ын хай 
уыдзæн, кæннод нæ». 
Уарджытæ уызынæн рафæзмыдтой Уастырджийы ныхæстæ. 
Уызын, зæгъы, йе рагъы нуæрттыл ратул-батул кæнын байдыдта, 
цин кæны, уый та мын, зæгъы, цы базонын хъæуы. Ауад, сындзы 
къутæры фæмидæг, уайтагъд фæстæмæ фездæхт æмæ афтæ зæгъы: 
«Анымадтон сæ. Сæрд нымæт кæмæн нæй, зымæг кæрц, уый дæр 
мард у, уæдæ цы у, æмæ афтæмæй мæрдтæ фылдæр разындысты». 
Уарджытæ уыцы дзуапп бахастой Уастырджимæ. Уæд сын уый 
афтæ: «Ацæут, йæ хай йын ахицæн кæнут. Уыдæттæ чи базыдта, 
уый йæ бынтæ нæ фесафдзæн». 
Уызыныл ахæм æмбисонд баззад. 
Царды хорзыл æрмæст рæстдзинадæй ис хæцæн. Иу заманы Бе- 
джызатæ æмæ Дзукъаты ’хсæн æрцыд æвирхъау фыдбылызтæ. Адæм 
сын фæрæз нал ардтой фидауынæн, æмæ туг тугæй æхсадтой. Бе- 
джызатæ зындзырд мыггаг уыдысты, тæрхоны лæгтыл нал æууæнды- 
дысты æмæ сæ æввахс нал уагътой. Иу бон куы уыд, уæд сæ дуармæ 
æрфистæг сты Дауит æмæ Мæхъиты Муссæ. Беджызатæ сæ куы фед- 
той, уæд сын тынг маст уыди: Дауит уыд Дзукъаты сиахс. Беджыза- 
тæ зæгъынц: «Цытджын лæг дæ, нæ дуармæ уазæджы номыл æрхыз- 
тæ, æмæ дæ куыд аздахæм. Фæлæ Муссæ дæр кæд демæ ис, уæд, дæ 
Хуыцаумæ скæс, æфхæрд адæм стæм, æмæ нæ ма стыхсын кæн». 
Дауит сын арфæ ракодта æмæ загъта: «Хуыцауæй курæгау уæ ку- 
рын, уæздан адæм стут, Мæхъийы-фырт мемæ æмбæлццон у, æмæ 
йæ ма аздахут. Ныхасы бар æм нæ уыдзæн, æрмæст нын æвдисæн 
уæд». Æфсарм тыхджын уыд. Сразы сты, уæдæ цы. Æрбадтысты, 
æмæ Беджызатæн сæ фыццаг фарст уыд: «Уæдæ Дзукъатæ æмæ Бе- 
джызатæ кæрæдзийæ цы дарынц?» Дауит загъта: «Ау, æмæ уый 
сывæллæттæ дæр куы зонынц. Дзукъатæ мыггаджы аргъ лæг амард- 
той, æмæ тугмæ туг фæкалди». Йæхæдæг, дыууæрдыгæй цы зиантæ 
æрцыд, уыдон ранымадта. Беджызатæ бамбæрстой, уæдæ ацы лæг 
йæ каистæн фарсласæн нæ кæндзæн, æмæ загътой: «Уæдæ кæд уыцы 
зæрдæимæ æрбацыдтæ, уæд бафидаудзыстæм». Афтæ у расты тых, 
йæ тæрхоны фарн. 
* * * 
Дауиты ног заман æрæййæфта зæрондæй — цыдаид ыл 70 азы 
бæрц. Фæлæ уыд йæ тыхыл. Йæ хъус лæмбынæг дардта ног цардмæ. 
Колхозтæ куы арæзтой, уæд йæ зæххы гæппæлтæ æмæ йæ фосы 

264 
Джыккайты Шамил 
муртæ радта иумæйаг хæдзарадмæ. Бæстон каст хъуыддæгтæм. Æм- 
бырды уа, Ныхасы æви фынджы уæлхъус, — хицæуттæн арæх хаста 
зæдтæ æмæ Уастырджийы æмбисонд. 
Уæд, зæгъы, зæдтæ æмæ дауджытæ æрæмбырд сты. Тæрхоны 
бадынц æмæ афтæ зæгъынц: «Гъай нын цы фыдбылыз у — адæм нын 
нæ ном нал арынц, нал нын кувæг ис, нал табугæнæг. Æрмæст Уас- 
тырджийæн кувынц, уый сæм у нымад æмæ кадджын». 
Уыйадыл сæ хъаст Хуыцаумæ бахастой. Бадынц тæрхоны, уæдæ 
куыд. Уалынмæ фæзынд Уастырджи дæр — фæлладхуызæй, рыгæй- 
дзæгтæй. Уæд æм Хуыцау загъд кæны: «Кæм уыдтæ, афоныл тæр- 
хонмæ цæуылнæ цæуыс?» 
Уастырджи йын дзуаппæн афтæ зæгъы: «Ардæм тындзыдтон 
æз дæр. Фæлæ кæсын, æмæ иувæрсоны иу мæгуыр лæг æд галтæ, 
æд уæрдон фæцæйхауд. Æз йæ уæрдоны æнцой балæууыдтæн æмæ 
йæ тыхтæй-амæлттæй лæгъзмæ æрбахизын кодтон. Уыйадыл афæс- 
тиат дæн». 
Уæд Хуыцау бахудт æмæ зæдты фæрсы: «Сымахæй дæр исчи 
балæууыдаид уæрдоны æнцой?» 
Уыдон кæрæдзимæ бакастысты æмæ загътой:.«Нæ, махæй афтæ 
ничи бакодтаид». 
Уæд сæм Хуыцау дзуры: «Уынут, уæдæ адæм зонынц, кæмæн 
кувын хъæуы, уый». 
Дзурынц хистæртæ. Колхозты заманы нæ хæдзары уыд æмбырд. 
Уыдысты дзы районы хицæуттæ. Ныхас цыд фиддонтыл. Хъæу дзырд- 
той, æгæр уæззау сты, нæ къух уый бæрц нæ амоны, сымах сæ 
фылдæрæй-фылдæр кæнут, афтæмæй нæ къух нæ дзыхмæ схæссын- 
хъом нал уыдзыстæм æмæ ма кусын дæр кæй бон уыдзæн. Уæды 
хицауад къæйных æмæ æгъатыр уыд. Сæ иу афтæ зæгъы: «Адæм 
æфсæстæй чъыллипп кæнынц. Сæ хурхыл сын куы нæ хæцай, уæд 
кусын нæ уарзынц». Дауитæн иттæг хъыг уыд ахæм æнæфсарм ны- 
хас, фæлæ йæхиуыл хæцын зыдта æмæ загъта: «Уæ, хуыздæр фæ- 
уай, ахæм зонд кæмæ ис. Фæлæ уæ рох ма уæд фыдæлты æмбисонд: 
дæ бæхы ехсæй ма скъæр, фæлæ хорæй. Æххормаг æмæ цола бæх 
дугъы нæ фæразы. Куы бастайа, уæд сæфы дæ кад дæр æмæ дæ 
хæснаг дæр». 
Ахæм æмбисæндты тыххæй уæд сафгæ кодтой, фæлæ Дауиты, 
æвæццæгæн, фысымы бар æмæ йæ урс боцъо хызтой уыцы азарæй. 
Æнæуи йæ фæдзæхст уыд: «Хæринагыл дуар æхгæдæй макуы дар, 
æмæ бинонтæ зыд ма кæной». 
Дауитæн, куыд загътон, афтæмæй йæ уæнгæл уыдысты бынхор- 
тæ, магусатæ. Æппæты стырдæр аргъ кодта кусæг лæгæн, аразæгæн. 
Загъдкъахæг, дывзагон, хылгæнаг — ахæмты хуыдта бæстæсафæг. 
Зыдта иу рæстдзинад: халæгæй аразæг тыхджындæр у, хыл рын у, 

Цардфæлварæн 
265 
фидыд — æвдадз. Æрхаста-иу ахæм æмбисонд. 
Уæд, зæгъы, дыууæ мæличчы фæбыцæу сты. Загъд-замана сис- 
той, кæрæдзимæ æвзидынц. Уæд сæ иу афтæ дзуры: «Ды мæнмæ 
куыд уæндыс? Æз чи дæн, уый зоныс? Æз, хъæу хъæууат чи фæкод- 
та, уый дæн, уый!» Уæд æм иннæ лæг дзуры: «Уæдæ æз та, хъæууа- 
тæй хъæу чи скодта, уый дæн, æмæ дæ бæхджынтæ — дæле, дæ 
фистæджытæ — уæле». Адæм, бæгуыдæр, уый фарс фесты, æмæ уый 
амбылдта. Арф хъуыды ис ацы æмбисонды. Афтæ бæрзонд æмæ тых- 
джын у адæмы гуманизм, адæмы философон хъуыды. Адæм бæл- 
вырд зонынц царды æнусон уаг: хæстæй сой нæй, сындзы бынæй 
сындз æвзæры. 
Æгæргæнæг æгæр кæны. Зыд рынæй фыддæр у. Æгæр ницæмæй 
бæззы. Ис ахæм æмбисонд дæр. 
Зораты Дзоццæ уыд номдзыд цуанон. Уый цы ком нæ басгæрс- 
та, уый цы хохæй нæ ракаст, ахæм нал баззад. Базæронд, фæлæ 
æнцой нæ зыдта. Цы сырдтæ фæцагъта, уыдон уыдысты мины бæрц 
иу цухæй. Уыйадыл зæронд цуанон сфæнд кодта йæ амæттæгты ны- 
мæц мин бакæнын. Ацыд кæмтты, азылд хæхтыл — никуы æмæ ницы, 
сырдыл нæ хæст кæны. Куыд уыд, цы уыд, чи йæ зоны, фæлæ иу 
комы бафтыд сырды фæдыл. Уый хины сыцд разынд, цуаноны йæ 
фæдыл асайдта, æмæ лæг кæмдæр фесæфти. Йæ мард Мæрдтæм дæр 
нал фæхæццæ ис. Уый дын йæ хабар. Ие ’мбисонд йæхи уæд. 
* * * 
Дауит æгъдау æмæ æфсарм куыд домдта, афтæ аивдзинад æмæ 
сыгъдæгдзинад дæр. Адæймагæн йе ’гъдау йæ гакк у, фæзæгъынц. 
Лæгæн йæ цыд дæр æмæ йæ хæрд дæр нывыл куы нæ уой, уæд æгад 
у. Ронбæгъд, дзæппæлгъ адæймагæн йæ зæрдæ рохст у, йæ хъуыды 
æнæхсæст, æнæууылд. Лæгæн сыгъдæг фыццаг хъуамæ йæ уд уа, 
стæй йæ бакаст, уый фæстæ йæ митæ. Кæдæм куыд бацæуын хъæуы, 
куыд æрлæууын хъæуы, — æппæт уыдæттæ Дауит амыдта ахуыргæ- 
нæгау, æмбисæндтæ сыл хаста, афтæмæй. 
Ахæм у Томайты Созырыхъойы таурæгъ дæр. 
Уæд, зæгъы, Бадилатæм уыд æмбисонды рæсугъд чызг. Æмæ 
рæсугъд куыд уыди, афтæ уæздан дæр уыди. Курджытæ йæм цæ- 
уынц бæсты алы кæрæттæй, фæлæ ком никæмæн дæтты, алкæуыл 
фаутæ æвæры. Уæд та иу заман æрæмбырд сты усгуртæ Бадилатæм. 
Рукъæй араст уырдæм Созырыхъо дæр. Созырыхъо та уыд зылын- 
фындз. Йæ фындз та афтæ зылын уыд, æмæ фындзæй уадулы ’хсæн 
бæмбæг дардта, цæмæй йын ма хом кæна, уый тыххæй. 
Усгуртæй алчи æвдисы йæ ис, йæ бон. Чи йæ рæгъæуттæй буц 
у, чи йæ зæххытæй. Цæмæй æрхæца йæ синысæртыл Созырыхъо, 
мæгуыр хæххон лæг? Дзыхыдзуаппæй сæ æмбулы, фынгыл уæздан 

266 
Джыккайты Шамил 
бадт кæны, æндæр цы. Уæд æрхæссын кодта дыууæ фæндыры. Йе 
’рчъитæ раласта, хатыр ракуырдта, афтæмæй, къæхтæ ныхсадта. 
Цæгъдын райдыдта дыууæ фæндырæй — къухтæй хъисфæндыр цæгъ- 
ды, къахы æнгуылдзтæй дыууадæстæнон. Фæндыртимæ ныззары, 
æмæ йæм адæм æрыхъуыстой. Чызг ын аивæй каст йе ’ууæлтæм, 
хъуыста йын йæ цагъдмæ æмæ загъта: «Æвæццæгæн, ацы хохаг 
лæг мæ амонд уыдзæн». Загъта, фæлæ ма йæ уæддæр йæ зæрды 
бафæлварын уыд. 
Æхсæвы уазджытæ куы схуыссыдысты, уæд чызг йæ лæггадгæн- 
джытæн бафæдзæхста: «Ацæут, фенут æмæ базонут, чи куыд хуыс- 
сы, уый». Куыд сын загъта, афтæ бакодтой. Чызг сæ фæрсы, æмæ 
йын уыдон дзурынц: «Æлдæрттæ хуыссынц тымбылтæй, сæ къухтæ — 
сæ сагæхты. Уыцы хохаг хуыссы йæ иу фарсыл, йæ армытъæпæн — 
йæ нывæрзæн». Чызг бацин кодта æмæ загъта: «Уый у мæ амонд, 
уый æцæг уæздан у». 
Ирон æгъдау фидар æмæ карз уыд, нæ барста фыдуынд ми. 
Хæхбæсты хастой æмбисонд: «Тамасты Хъазыбегау æнæ усæй баз- 
зад». Цæмæн? Йæ къайаг куырдуаты уыд. Уый йæ, — табу уæ фар- 
нæн, — хæлиуæй фыдуынд бадгæ федта æмæ йæ нал æрхаста. Карз 
æгъдау адæймаджы кодта аив, уæздан, зæрдæмæдзæугæ. 
Æгъдау фарн у. Уæздан лæг æгъдауæй уæздан у. Чындзмæ 
куыд уайсадай, афтæ дæм уайсаддзæн. Хистæры фарн бирæ у. Да- 
уит хъæуы хистæр куы уыд, уæд хъæуæй хъæр ныхас нæ хъуыст, 
æнæгъдау ми йæ сæрмæ ничи хаста. Уаг уыд мыггагæн сæ куысты 
дæр, сæ ныхасы дæр. 
Уыди хæдæфсарм адæймаг. Нæ уарзта цæстмæхъус ныхас. Исчи 
æргом йæ хорзы кой ракодта, зæгъгæ, уæд ын хъазгæйæ не ’рва- 
дæлтæй иу лæджы хабар рафæзмыдтаид. Уыцы лæг, зæгъы, афтæ 
дзырдта: «Æхсæв ме ’взæрдзинæдтыл куы ахъуыды кæнын, уæд 
фæзæгъын: мæхи амарон, æндæр хос мын нæй. Рараст вæййын 
куыдзæппарæнмæ. Уынджы дæлæмæ акæсын, æмæ, мæнæй æвзæр- 
дæр чи у, уый сæрыстырæй фæцæуы. Уæлæмæ акæсын, уым дæр 
афтæ. Æз дæр та фæзæгъын мæхицæн: гъай адон куы цæрынц, уæд 
мæн цы ’рсырдта, мæхи цæуыл марын?» Гъе, уыйау æз дæр, — 
йæхи раст кодта Дауит. 
Дзурынц, Дауитæн уыд хорз къах. Балцы-иу чи цыд, уый-иу нæ 
хъæууынгыл ракодта йæ фæндаг. Кæй зæгъын æй хъæуы, къах ницы 
зоны. Фæлæ зæрдæхæлар лæг йæ дзыхы ныхасæй æмбæлæгæн лæ- 
вæрдта ныфс. Раст загъта Марк Твен: «Хæстæг ма цу, дæ ныфс дын 
чи сæтта, уыдонмæ. Афтæ кæнынц ницæйæгтæ. Хорз адæймаг та 
лæгæн дæтты ныфс, разæнгард æй кæны стыр хъуыддæгтæм». 
Бæгуыдæр, Дауитмæ уыд æрдзон зонд. Фæлæ куы ницы федта- 
ид, куы ницы фехъуыстаид, уæд йæ зонд дæр ницы ахадыдтаид. Ис 

Цардфæлварæн 
267 
æмбисонд. Æнахъом сабийы хатæны бакодтой, уырдæм ын хæринаг 
лæвæрдтой. Сывæллон слæг æмæ зыдта иунæг дзырд — «хъинц», 
уымæн æмæ хъуыста æрмæст дуары хъинц. Дауитæн уыд скъола — 
Ныхас, афтæ ирон фынг, ирон бадт дæр. Уыдис ын куырыхон хис- 
тæртæ, уыдон æй кодтой семæ балцы, тæрхоны хъуыддæгты. Афтæ- 
мæй зæрдæргъæвд лæппу йæхи ифтонг кодта адæмы зондæй, хис- 
тæрты фæлтæрддзинадæй, фыдæлты æмбисæндтæй. 
Ахæм лæг уыд Дауит. Хуымæтæг зæхкусæг, куырыхон, тæрхо- 
ны лæг. 
1987-1989 азтæ 

ГУЫТТЫ ХЪÆУ 
Памфлет 
Уыдис Гуытты хъæу. Гуыттæ нæ уыдысты нæдæр нартæй, нæ- 
дæр чынтæй. Нартау нæ цыдысты балц æмæ стæры, чынтау нæ фыс- 
той чингуытæ. 
Уæддæр раст зæгъын хъæуы. Гуытты хъæу иу хъуыддагæй уыд 
Нарты хъæуы халдих: уыдис дзы æртæ сыхы — Уæлæсых, Астæу- 
сых, Дæлæсых. 
Цардысты гуыттæ, уæдæ цы уыдаид. Хуымгæнæнты хъазыдысты 
гудайæ, хуымгæрдæнты — хъулæй, хосгæрдæнты бадтысты Ныхасы 
æмæ кæрæдзийæн æмбисæндтæ хастой — рæувæззæг кодтой. 
Диссаг уыдысты гуытты æмбисæндтæ. Байхъус сæм, уæд сæхи 
хуыдтой Хуры хъæбултæ, Донбеттыры хæрæфырттæ, Куырдалæго- 
ны хæлæрттæ. Сæхицæй кадджындæр, уæздандæр æмæ æхсарджын- 
дæр зæххыл адæм нæй. Таурæгътæ кæнынц, уæд лæг зæгъдзæн, адон 
уæйгуытæй нæ, фæлæ Алардыйæ дæр нæ тæрсынц. 
Æмæ афтæ уыд. Суанг Хуыцауæн дæр нæ куывтой. Æниу æм, 
æвæдза, кувгæ та куыннæ кодтой. Фæлæ йын ромæгтау табу нæ код- 
той. Гуыттæ сахъ адæм уыдысты, сæрыстыр адæм, стæй ноджы — 
куырыхон. Æмæ сæм Бардуæгтæ нымады дæр нæ уыдысты, фæлæ 
Хуыцауы хуыдтой се ’мсæр лæг. Ром æмæ франк цы сты? Хуыцауы 
номыл аразынц æргъæу аргъуантæ, уым цæрæнбонты сæ зонгуытыл 
кувынц Хуыцаумæ, цæмæй сын фæстаг бон ныххатыр кæна сæ тæ- 
ригъæдтæ. Æдзæллаг адæм! Уый æмæ дын гуыттæ! Уыдон зонынц 
сæхицæн аргъ кæнын. Сæ куывд вæййы афтæ: «Хуыцау, иу бон дын 
дæ ном куы арæм, сæдæ боны нын æххуысгæнæг у!» Уыцы æвзыгъд 
сидты фæстæ гуытты цæхæрцæст фæсивæд «оммен» афтæ ныхъхъæр 
кæнынц, æмæ, нарты хъæрæй цары сæгтæ згъæлдысты, адоны хъæ- 
рæй та арв æнкъуысы æмæ згъæлынц стъалытæ. Куыд нæ фехъуыс- 
дзæн ахæм хъæр Бæрзондылбадæгмæ, куыд нæ нырриздзæн йæ зæ- 
рин къæлæтджыны? Цы бон ыл ис, кæд Хуыцау у, уæддæр, — сæдæ 
боны йæ бахъæудзæн гуыттæн æххуыс кæнын, æгайтма йыл æрвæс- 
сынц, æгайтма йын рæстæгæй-рæстæгмæ арынц йæ ном. Мæнæ бар- 
дуæгтæ не сты? Уыдон лыстæджытæй сты, уыдоны асайын дæр æмбæ- 
лы. Гуыттæ сæ куывды фæзæгъынц: «Уæдæ афтæ цы зæд зæгъа, мæ 
ном мын куы ссардтаиккой, æз сын хуыздæр æххуыс бакодтаин, уымæн 
дæр барст уæд нæ кувинаг». Æмæ цы? Фаг нæ, æгæр дæр ын у ахæм 

Цардфæлварæн 
269 
æрхъуыды цавæрдæр Фæлвæрайæн кæнæ Тутырæн. Гуыттæ зонынц, 
чи цы аккаг у æмæ кæмæн цы хъæуы, уый. Зонынц, бæгуыдæр. 
Гуыттæй алчидæр у зонды къуыбылой. Уыдон сты уæгъдибар 
æмæ сæрыстыр; иу дзы иннæмæн дæлбар нæу, æмæ дзы алчидæр 
йæхимæ кæсы лæугæ хох æмæ цæугæ мæсыг. 
Ис ма сæм нарты æгъдæуттæй иу: арæх бадынц Ныхасы æмæ 
быцæу кæнынц, æвзарынц, лæг хуыздæр æмæ сæм ус хуыздæр чи у, 
уый. Алчидæр йæхи хуыздæр æнхъæлы, æмæ нæ фидауынц, загъд- 
замана сисынц, фæлæ хылы фæстæ бадт куы райхæлы, уæд фæкъорд- 
тæ вæййынц æмæ дзæбæх баназынц. Æвдадзы хос та куыннæ у ацы 
чермены цсессыг\ Зæрдæ æрфæлмæн кæны, хæрам ферох вæййы, æмæ 
куырыхон гуыттæ фыдæх фаутæй рахизынц уарзон ныхæстæм, Уæлæ- 
сых кувынц Дæлæсыхы цæрæнбонæн, Астæусых — хъæуы фарнæн. 
Гуыттæн фæтæг нæ уыд. Хицау сын нæ рæстмæ кодта. Алчидæр 
дзы æндзæрста йæхи гуылы бын. Нымадта гæртам æмæ давæггаг 
æхцатæ, æмæ йæ не ’вдæлд æхсæны хъуыддæгтæм. Уæлдæр бынат- 
мæ хъавы, кæйдæр къæлæтджынмæ йæ цæстытæ ныццæвы æмæ нæ 
уыны, йæ фындзы бын цы цæуы, уый. Гуыттæ уыдысты æнæ хицау 
адæм. 
Афтæ сæхицæн фæрнæй цардысты гуыттæ. Фæлæ цард тæбæгъы 
донау у. Растдæр зæгъгæйæ та фурдау. Дымгæ сыстын кæны знæт 
уылæнтæ, уыдон бырсынц былгæрæттæм, хойынц сæ, æвдæрзынц сæ. 
Хæлди гуытты сабыр цард. Иу бон иу лæппуйы сынтыл æрбахастой 
хъæугæрон быдырæй. Устытæ хъарæг кæнынц, чызджытæ сæ цæс- 
сыг сусæгæй калынц. Лæгтæ сусу-бусу кæнынц. 
Мардмæ цæуынæй гуытты ничи æмбылдта. Ацы хатт дæр æрæм- 
бырд сты цъалхæй-малхæй. Уыцы æгъдауæй уыдысты иттæг сæрыс- 
тыр. Хист кодтой стыр, хуыдтой йæ хæрнæг. Хорз ыл бадт уыцы 
ном. Фынгыл-иу сæ гаджидæуттæн кæрон нал уыд, хъарм фыдыз- 
гъæл — хæрх, нуры — алкæмæн йæ дзыппы. Хæрнæджы размæ — 
мæрдæхсæвæр, хæрнæджы фæстæ — сæр æмæ бæрзæй, æртыккаг 
бон — фынгисæггæгтæ, стæй — сабатизæртæ. Иудзырдæй — хæрнæг. 
Лæууынц зианджыпы дуармæ адæм. Уалынмæ уæлæ æрцæуы иу 
лæг, схъæлбоцъо зæронд лæг. Йæ сæрыл — бухархуд, йæ уæлæ — 
сырх хъæдабæ цухъхъа (гуыттæ йæ цы хуыдтой, уый мæ ферох ис — 
хатыр бакæнут), æвзист хъама æмæ зæрин бæрцытæ тæмæнтæ ка- 
лынц, йæ къухы цым лæдзæг. Бакæс æм, уæд зæгъдзынæ: кæмдæр 
ма лæг ис! Адæм уæздаи лæуд æркодтой. 
— Марадзут, йæ лæдзæг ын исчи райсæд, — загътой хистæртæ. 
Иу ас лæт йæ размæ рахызт. 
— Хорз лæг, зианджыны кæрт мæнæ ам и, хистæртæ ам лæууынц. 
— Ацу, мæн уæ зианы мæт нæй, дæлæ мын хуытæ мæ хуым 
фесæфтой, — сдзырдта мæстджын лæг æмæ дарддæр йæ цыды кой 
кæны. 

270 
Джыккайты Шамил 
Адæмæн дзуринаг фæци. Иу æй æлгъитгæ кодта, иннæтæ сусæг- 
æргом худынæй фæрстæхæлд кодтой. Зианы бавæрдтой. Хæрнæг 
сцæттæ. 
Дыккаг бон фехъуыст ног хабар: аскъæфтæуыд гуытты хуыздæр 
чызджы. Йæ фыд йæхи ныхъхъуынтъыз кодта, йæ мад тарæрфыг 
æмæ рухсзæрдæйæ уынгты сцоппай ис. Фæд цыдис Фалдонмæ, ал- 
гъухъы адæммæ, фæлæ йæ æргом ничи дзырдта. 
Афтæмæй цыдысты бонтæ — æмхуызон фæлурс бонтæ. Иу бон 
гуыттæн сæ бæхтæ сæфтысты, иннæ бон сын алгъухъы бæхтæ сæ 
хуымтæ сæфтой. Уæддæр куывдтæ кæнынц — нуазынц æмæ хæрынц. 
Уыди Лæгтыдзуары бон. Йæ куывдтæ ахæссынц иу абонæй иннæ 
абонмæ. Сæ хъæугæрон урс фосы дзугтæ зæхх бамбæрзтой. Лæг 
загътаид: адон Стыр Нартæн афæдзваг уаиккой. Фæлæ дзугтæ тадысты 
уалдзыгон митау, æмæ дзы къуыримæ уæрыччы хъус дæр нал аззад. 
Цæмæй ахæм хæрд лæгæн батайа, уый тыххæй йыл хъуыд йе ’мбæрц 
арахъхъ ныккалын дæр. Стыр диссаг у, куыд ма куыстой гуыттæн сæ 
сæртæ æмæ сæ зæрдæтæ!.. 
Бадынц гуыттæ хъæугуывды, уæдæ куыд вæййы. Ис сæм уаз- 
джытæ Фалдонæй. Уадзынц гаджидæуттæ. Ерыс кæнынц: уæдæ æз 
хуыздæр ракувон, уæдæ æз аивдæр зæгъон — уый уыд сæ нысан. 
Æмæ сын æнтыст. Уæд сæм иу æгæнон лæг уыд æмæ сын уый иу 
афон афтæ зæгъы: 
— Цæй æмæ ныккæнæм нæ фыдæлты зарæг, æрымысæм сын се 
сгуыхт хъуыддæгтæ. 
— Уанцон нæу! — ныддис кодтой хистæртæ. — Хъайтары мар- 
джытæй худинаг у. 
Хъайтар та, айразмæ доны был алгъухъ кæй амардтой, уый ном уыд. 
Уазджытæ сæхимидæг бахудтысты, сæхи хорз федтой, стæй фæ- 
цыдысты сæ фæрныг хæдзæрттæм. Гуыттæ уæддæр сæ куывды кой 
кæнынц. Кæрæдзи хонынц сæртæ æмæ бæрзæйтæм. Цас фылдæр 
хæрынц, уыйас сæ сæртæ уæззаудæр кæнынц, сæ зæрдæтæ — рог- 
дæр, сæ бæрзæйтæ фиу æвæрынц. 
Уалынмæ æрбайхъуыст ног хабар: гуытты рæгъау атардтой Фал- 
донмæ, рæгъаугæсты акодтой уацары. 
Бахъынцъым кодтой гуыттæ, уæдæ цы уыдаид. Фæлæ нырма 
бæркады рæгъ дард уыд, æмæ сæ бадт нæ фехæлдтой. Кувынц, нуа- 
зынц, комдзаг дæр кæнынц. 
Уæд та, ацы æгæнон чи у, уый дзуры: 
— Сыстæм æмæ фæдисы ацæуæм, кæдæппын нæ рæгъау разда- 
хын нæ къухы бафтид, науæд нæ хъомгæсты уæддæр ссарæм. ,, 
— Æгъдау, æгъдау, нæ Мысæг! — дзурынц æм коса зæрæдтæ. — 
Æгъдауæй хистæр ницы ис. 
Мысæг — афтæ гуыттæ хуыдтой поэты — уæддæр кæм лæууы: 
змæнты, арт æндзары. 

Цардфæлварæн 
271 
— Уæртæ доны фале алгъухъ æмбырдтæ кæнынц, нæ дон нын 
змæнтынц, йæ кæсаг ын куынæг кæнынц, æмæ сæ бафæрсæм: цы сæ 
хъæуы. 
— Уый хылкъахæн фæнд у. Доны фале уыдон бæстæ у, æмæ сæ цы 
фæнды, уый кæнæнт, — зæгъы схъæлбоцъо, цухъаджын зæронд лæг. 
— Ис æмбисонд: донæн йæ дыууæ былы дæр дæхи куы нæ хонай, 
уæд дзы иу дæр дæу нæ уыдзæн. 
— Гъай та æдзух æмбисæндтæ хæссы! — фæхъæр ласта коса зæ- 
ронд лæг. — Æмбисæндтæ базæронд сты. 
— Дæу цы фæнды? — фæрсы йæ фыдцъылыс къæсхуыртæ лæп- 
пулæг. 
— Мæн фæнды гуытты хъæу знагæй бахизын. 
— Кæм нын и знаг? 
— Доны фале. 
— Уыдон нæ сыхæгтæ сты, сыхаг та уарзинаг у. 
— Уыдон не знæгтæ сты. Тæрынц нын нæ рæгъæуттæ, цæгъдынц 
нын нæ хуыздæрты, гæппæлгай нын исынц нæ зæхх. Сæ ныхмæ 
æрлæууын хъæуы. 
— Куыд? Тыхæй? 
— Тыхæй, уæдæ дзыхæй! 
— Уый тыххæй ис Ныхас, Тæрхондон. 
— Ис, куыннæ! Ныхас дæр бæхджыны фарс у. Уыдон — бæх- 
джын, мах — фистæг. Уыдонмæ конниктæ, махмæ законниктæ! 
— Ды аразыс знаджы фæлгонц нæ сыхæгты хуызы. Уый хорз 
нæу. Иу лæгæн йæ бæхуæрдон цъыфы ныссагъд. Лæг Хуыцаумæ 
кувы: баххуыс мын кæн. Хуыцау йæ разы февзæрд æмæ йын афтæ 
зæгъы: «Дæ сыхаджы бауарз, æмæ дæ хайуан хъаймæтæй рацæу- 
дзæн». Лæг йæ сыхаджы бауарзын нæ бафæрæзта æмæ абон дæр 
цъыфы хъизæмар кæны. Ды дæр нæ уый ранмæ тæрыс?! 
— Сыхаг дæр знаг куы уа, уæд ын йæ хъулмæ тохси уил, æмæ дæ 
уæд кæнæ æфсæрмы кæндзæн, кæнæ тæрсгæ. Иу зондджын загъта: 
«Знаг куы нæ сæтта, уæд æй цæгъдын хъæуы». 
— Тобæ, тобæ! Афтæ æрра загъта. Ды уый ма фæзм. Ды Мысæг 
дæ. Мысæг та гуманист вæййы. (Гуытты фыдæлтæ раджы кæддæр 
ромæгтимæ арæх æмбæлдысты, æмæ уырдыгон дзырдтæй бирæ баз- 
зад сæ дзырдуаты.) Хуыцау цы скодта, уый Хуыцауы бар у. Суанг, 
къогъо куы уа, уæддæр. 
— Ау, къогъо дæр, калм дæр? 
— Æмæ цы? Хуыцау æй сфæлдыста, уæд ын ды тæрхонгæнæг ма 
у, — фыдцъылыс къæсхуыр æрхæцыд йæ синысæртыл, афтæ хорз æм 
фæкасти йæ дзуапп. 
Уыцы сахат лæгæн раст йæхицæй тæнтъихæгдæр дзынга йæ 
ныхыл абадт. Лæг ын йе ’лхыскъ куы бамбæрста, уæд къух дард 

272 
Джыккайты Шамил 
фæхаста æмæ — дзæхст. Лæджы ныхыл дæнгæл дзынгайы туг ныпъ- 
пъæгъгъæтт ласта. 
— Æнæхайыр фæу! — загъта лæг. 
— Уыныс, дзынга æмæ адæймагæн фидауæн нæй, — зæгъы поэт. 
— Цæрæгойтæ иууыл Хуыцауы сконд сты, уый дæр мæнг ныхас у — 
уый тугцъиртæ æмæ хилæгойтæ сæхæдæг æрымысыдысты. Æз фе- 
хъуыстон Нарты адæмæй ахæм æмбисонд. Хуыцау сфæлдыста адæ- 
мы, уæздан цæрæгойты. Цъаммæртты та уыдоны фыдæнæн сфæлды- 
ста Артъауыз. Хуыцау йемæ схæцыд, фæлæ Артъауыз разынд æвду- 
дон, æнæмæлæт. Уæддæр ыл Хуыцау фæуæлахиз æмæ йæ мæйыл 
бабаста æндон рæхыстæй. Уый куы раирвæза, уæд æрцæудзæн адæ- 
мы сæфт. Уый та уыдзæн, зыгъар лæг бæсты сæр куы суа, уæд. 
— Уымæй ма тæрс. Хъаймæт мах заманы нæ уыдзæн. Фæлæ 
зон: гуыттæн знаг нæй. Æрмæст нæм культурæ фаг нæй, æмæ уый у 
нæ сафæг. Культурæ нæм куы уаид, уæд знагимæ дæр фидауиккам, 
нæхицæн дзы лымæн кæниккам. 
— Ау, дæумæ гæсгæ, Ромы культурæ нæ уыд? Æмæ йын цы 
ахъаз фæци варварты раз? Ницы! Хъæддаг тыхгæнджытæ йæ ба- 
сыгътой, дымгæмæ йæ ныддардтой, стæй йæ хæлддзæгтыл куывд скод- 
той. Науæд, кæд знаг уарзинаг у, уæд æнусты дæргъы поэттæ цы 
дзæнгæда цæгъдынц? 
— Гъе-гъе, поэтты кой ма кæн, поэт гуманизм æмæ уарзты хъузон у. 
— Уæ хорзæхæй, цæуыл дзурут, махæн дæр ма йæ зæгъут, — 
радзырдта хистæр. 
— Хæдæгай, гуымæниз та цы у? — джихтæ кæнгæйæ фæрсы, 
нырмæ рæдзæ-мæдзæ чи кодта æмæ ныхæстæ йæ мидфынæйæ чи 
хъуыста, уыцы дыккаг хистæр, цухъаджын, зæринбæрцджын. — 
Хæцгæ низ та ма уæд. 
— Гомерæй абонмæ цыдæриддæр стыр поэттæ уыд, уыдон кад 
кодтой, знæгты ныхмæ чи хæцыд, уыцы хъæбатырты сгуыхтытæн, — 
дзуры æгæнон Мысæг уæлмонцæй. 
— Гомыр та чи уыд? — фæрсы хистæр. 
— Дунейы стырдæр поэт, бердзенаг кадæггæнæг. 
— Гъы, æмæ цы дзырдта йæ кадджыты? 
-Йæ номдзыддæр кадæджы мидис у ахæм. Бердзенты рæсугъд 
чындзы аскъæфтой илионæгтæ. Уæд бердзены паддзæхтæ æрæмбырд 
сты æмæ илионæгтæн хæст расидтысты. 
— Гъы, дæ хорзæхæй, æмæ куыд рауад сæ хæст? 
— Æрхъула кодтой Илионыл æмæ йыл дæс азы фæхæцыдысты. 
Бирæ мæрдтæ æрцыд дыууæрдыгæй дæр. 
— Сæрхъæнтæ! Сылгоймаджы тыххæй дæс азы фæхæц! Туг фæ- 
кал. Варвартæ! 
— Хуымæтæг сылгоймаг нæ уыд — æмбисонды рæсугъд, стæй сæ 
чындз. 

Цардфæлварæн 
273 
— Зæд дæр фестæд! Сылгоймаг йеддæмæ исты у? Ницы. Туг та 
зынаргъ у. 
— Сæ хæст канд сылыстæджы номыл нæ уыд. Бердзен адæм 
уыдысты æмæ сæ кад, сæ намыс хъахъхъæдтой. 
— Демагоги! Тугæн аргъ нæй. Лæг йæ цард цæуыл радта, нæй 
ахæм идейæ. 
— Ис! — фæхъæр кодта Мысæг. — Фыдыбæстæ, сæрибар, намыс. 
Уыдон сæраппонд æмбæлы цæрын дæр, мæлын дæр. Гомер ахæм 
лæгтыл кодта кадджытæ. 
— Æрра уыд дæ Гомыр. Гуымиры! Хорз у, æмæ йæ нæ сых нæ 
зонынц. Æрра ныхæстæ марг сты, уыдонæй сæр зилгæ кæны. Га- 
джидау — уый дын æцæг кадæг. Уый у арфæ æмæ зонды суадон... 
— Сидт уæ ферох, сидт? — бахъæр кодта кæстæртæй иу. — Ам 
ривадæй кæдмæ мамазила кæндзыстæм? 
— Мæ ком ныххус, мæ ком, хистæртæ! — бадзырдта иннæ кæс- 
тæр фынджы кæронæй. 
Хистæр йæхи бауыгъта, цыма йыл хуыссæг хъæмпы хæлттау 
ныххæцыд æмæ уыдон цагъта, афтæ. Дзагдар ын дынджыр сыкъа 
байдзаг кодта, æмæ йæ райста. 
Уыцы афон, бæлæсты бын цы бадт уыд, уым ныхас цæуылдæр 
стынг, æмæ нæ поэт йæхи уырдæм байста. Фыццаг хатт сыстади 
фынгæй. Цæмæн афтæ бакодта, Хуыцау йæ зонæг. 
Фæсивæд къухæй-къухмæ исынц ныв, æркæстытæ йæм кæнынц 
æмæ сисынц дистæ-тæмæстæ. Æппæлынц нывæй. Иу фæзæгъы: ис 
дзы æрдхæрæны колорит. Иннæ сдзуры: диссаг у йæ ахорæнты ра- 
вæрд. Æртыккаг сцин кæны: уый дын аивады ног æнтыст! 
— Равдисут-ма йæ, æз дæр æй фенон, цæуыл дис кæнут, — дзуры 
сæм Мысæг. 
— Мæнæ æмбисонды натюрморт, Сахълæуы ног æнтыст. 
Мысæг æм æркаст. Æнхъæлмæ кæсынц, цы зæгъдзæн, уымæ. 
— Æцæг зæгъут, хорз ахорæнтæ сты, сæ рауадзæг сызгъæрин 
фестæд. Фæлæ бафæрсын аипп ма уæд: хæринæгтæ сивыры куыд 
лæууынц, уый æвдисын у абон нæ аивады хæс? 
— Æрдзы цыдæриддæр ис, уый у аивады аккаг, — зæгъы лæппу- 
тæй иу рихиджын. 
— Нæу! 
Лæппутæ фæкъуытты сты. Ай æрра фæци æви нæ хъазгæ кæны? 
Æви аивадæн уымæй уæлдай ницы æмбары? 
— Мах уавæрты нæ хъæуынц мард нывтæ... 
— Кæм ис мард ныв?! — рамæсты нывгæнæг. — Бакæс-ма, физо- 
нæджы сой куыд тæдзы, уый зыны. Уый цард у! 
— Ау, физонæгæй дарддæр ницы ис? Нæ цард бамбыд. Сæфтмæ 
цæуы нæ адæм. Йæ зонд — фынæй, йæ буар — æндзыг. Ферох нæ 
сты нæ фыдæлты кад, нæ таурæгътæ, не ’взаг. Нал ис æгъдау, нал ис 
18 Джыккайты Шамил 

274 
Джыккайты Шамил 
лæгдзинад. Знаг нæ былмæ тæры; нæ зæхх нын гæппæлгай ахсы, 
лæггай нæ цыбыртæ кæны. Мах та уæлгоммæ хуыссæм. Чи ныхъ- 
хъæр кæндзæн фæдис? Чи сыстын кæндзæн уæнгмард адæмы? Чи 
сын бауадздзæн сæ хуыскъ зæрдæты сæрибары монц? Чи сын баца- 
мондзæн фыдыуæзæг хъахъхъæнын? Чи сæ сахуыр кæндзæн кадыл 
мæлын? 
— Уыдон кæдыккон хъуыдытæ сты! — йæ сæр бæрзонд систа 
цытджын нывгæнæг. Къæрттæй цъула не ’ппары. 
Поэт йæ ронæй систа чиныг. Рафæлдæхта йын йæ сыфтæ. 
— Мæнæ, æркæсут, уый уын аивад! — æвдисы бæгънæг лæппуйы ныв. 
— Цы хæрзконд у! — загъта фæсивæдæй чидæр. 
— Цы гуыры конд ын ис! — бадис кодта æндæр лæппу. 
— Рæсугъд ныв у, цы дзы загъдæуа, — басаст нывгæнæг дæр. 
— Уый ныв нæу, уый дурвæлгонц у, — зæгъы Мысæг.о— Рæсугъд 
та канд йæ кондæй нæу. Уый рæсугъд у йæ хъуыдыйæ. Йæ буарæн 
фидауц радта стыр фæндон, рухс дзы бауагъта бæрзонд нысан, суæл- 
монц æй кодта уæздан бæллиц. 
— Æз æй хорз зонын, хæрзхаст лæппумæ бæгънæгæй цы бæллиц 
вæййы, уый! — бачыр-чыр кодта иу дæлæмæдзыд лæппу. Æхсызгон 
уыд йæ цыргъ ныхас иннæтæн дæр — худынц. 
— Уый хæрзхаст лæппу нæу, уый у паддзахы фырт Давид. Уый 
рацыд тохмæ, знаджы марынмæ, йæ къухы — дурæхсæн, йæ цæсты- 
ты — маст, йæ зæрдæйы — ныфс. 
— Гъери-гъа! — нал баурæдта йæ цины хъæр нывгæнæг. — Лæг- 
мары сурæт чи скодта, уæлдайдæр дурæй, уый цавæр æнæфенд лæг 
уыд! Ныв хъуамæ адæймаджы знæт ма кæна, фæлæ сабыр, фæлмæн, 
уарзæгой. 
— Мондаг, мондаг! — йæ ныхас баппæрста иу тымбылтæ лæппу. 
— Ныр ма ахæм хæрд æмæ нозты фарсмæ бæгънæг сыл куы уаид, 
уæд дзы ацы нывæн æмбал нæ уаид. 
Фынджы фаллаг фарс бадт иу сылкъи, сыла-нæла нывгæнæг, 
Давидмæ кæсы æмæ йæхимидæг каркаситæ кæны. Йæ цуры зæронд 
дзæдæл йæхи иннæрдæм азылдта. 
Мысæг чиныджы сыфтæ рафæлдæхта. 
— Мæнæ уын уый та сылгоймаджы фæлгонц. 
— О-гъо! — фæтъæлланг ласта тымбылтæ лæппу. — Уый дзы сыл 
у, гъе! Ехх, ууыл дæ къухтæ æрсæрфтытæ кæн! — Лæппу уыд сыкъа- 
дзæф æмæ йæ къухтæ, цыма сылгоймаджы æцæг æууæрды, афтæ 
æркъæлæсытæ кодта æмæ уалдзыгон уырсау бамыр-мыр кодта æнæф- 
сармæй. 
— У-ух, джауыр, уыдон дзы къæхтæ сты, къæхтæ! — цудтытæ 
кæнгæйæ дзуры расыг, низæфхæрд лæппулæг. 
— Æндæр ницы уынут, уымæн æмæ стут æрдон æнкъарæнты 
цагъартæ. Æркæсут ын йæ къæхты бынмæ — чызг лæууы знаджы 

Цардфæлварæн 
275 
сæрыл, йæ къухы — тугæйдзаг кард. Уый у Юдиф. Амардта йæ 
адæмы фыдгулы, æмæ йæ ном баззад таурæгъты. Фæзминаг у йе 
стыр сгуыхт, æмæ йæ нывгæнæг æвдисы рæсугъд æмæ уæлмонцæй. 
— Гъæй, уый усбирæгъ куы у! — къæзгæйæ сдзырдта тымбылтæ 
лæппу. — Хуыцау нæ бахизæд ахæм хæйрæгæй. 
— Æнæмæт у, сымахæн дзы тас нæу: зæд хæтæндонмæ нæ тæхы. 
Хистæртæй иу хус лæг йæхи хъуыдыйы рацыд, исдуг хæмпæлты 
аныгъуылд, стæй фæстæмæ раздæхт æмæ лæппутæм базылд. 
— Бæсты фыдбылыз, цæуыл та змæнтыс кæстæрты, и? — лæг 
схæкъуырцц кодта. — Ды æрра дæ, фæлæ фæсивæды æрра ма кæн. 
Уадз сæ! Уыдон цардагурæг сты. 
— Кадагурæг цæуылнæ сты? Кад кæм нæй, уым цард дæр нæй. 
— Дæхицæн зон! Мæ фырттæ кад хъуаг не сты. Ды — мæгуыр. 
Æз мæ фырттæн сарæзтон хæдзæрттæ, скодтон сын бынтæ, æмæ цæ- 
рынц, хæрынц. Бакæс-ма кæстæр фыртмæ, раст фæззыгон дзæби- 
дыр! — амоны тымбылтæ лæппумæ. — Ды та сæ цæуыл ардауыс, и? 
— Нæ бæстæйæн кад кæныныл. 
— Кад чи кæны, уый лæггад кæны уæртæ фынджы уæлхъус. 
— Мæнæ ма ацы нывмæ æркæсут. 
— Цæй, æркæсын мæ кæн, гъа. 
— Фыд йæ фырттæн дæтты фæйнæ карды. Фырттæ ард хæрынц 
сæ зæронд фыдæн: цалынмæ удæгас уæм, уæдмæ знаг нæ цæудзæн 
нæ зæххыл. 
— Сæрхъæнтæ! — зæрдиагæй загъта хус лæг. — Йæ фыртты 
мæлæтмæ чи ’рвиты, уый адæймаг нæу. 
— Знаг дын дæ зæхх куы иса, уæд та? 
— Зæхх удыхай нæу. Ды знаг кæй хоныс, уый дæр адæймаг у. 
Байхъус æм, бамбар æй; уый дæр, æвæццæгæн, йæ хъалæй нæ лæ- 
буры, æмæ йын базон йæ тыхст. Бауынаффæ кæн йемæ, æппынфæс- 
таг, гæнæн нал ис, уæд ын йæ зæрдæ истæмæй балхæн. Афтæ, уæдæ 
куыд вæййы. 
Лæг йæ ныхас нæма фæци, афтæ фæдисон сæ разы æрбалæууыд 
æмæ æрфистæг. 
— Фæдис, Уæлæсых! Фæсхох Дæлæсыхмæ æрбабырстой. Ма- 
рынц, цæгъдынц, хæдзæрттæ судзынц. 
— Нæ уын дзырдтон, мæ цины æрфыг мæ хæры, — йæ мидбына- 
ты сгæпп-гæпп кодта низæфхæрд лæппулæг. — Лæппутæ, цомут мæ 
фæдыл Фæлгæсæн къуылдыммæ, уырдыгæй кæсæм сыгъдмæ. Цы хорз 
у, æз артмæ кæсынæй фылдæр ницы уарзын. 
Адæм сцымыдис сты. Сусу-бусу кæнынц, ныхас ыстынг и. Фыд- 
цъылыс къæсхуыртæ лæппулæг æмæ тымбылтæ лæппу баиу сты, — 
куыд рабæрæг, афтæмæй æфсымæртæ разындысты, — æмæ агурынц 
се ’ртыккаг æфсымæры. Сæ цæст ыл не ’рхæцыд, æмæ сæ фыды раз 

276 
Джыккайты Шамил 
балæууыдысты. Æртæйæ дæр Джызæлы хъомгæсы катай систы. Уалын- 
мæ кæстæр æфсымæр дæр фæзынд — хæрзконд цъæхдзаст лæппу. 
— Æнцад цы лæуут, Дæлæсых сæфы, æххуыс сын хъæуы, — 
уайдзæф сын кæны кæстæр æфсымæр. 
— Æнцад дæ бынаты лæуу! — фидарæй зæгъы хус лæг. — Хæст 
Дæлæсыхы ис, мах дзы ницы хъуыддаг ис. Кæд знаг ардæм схæццæ 
уа, уæд мах дæр мæнæ стæм* . 
— Бæрæг у, ды зæронд Гораци нæ дæ! — мæстыйæ дзуры Мы- 
сæг. — Ды нæ зоныс Нарты кадджытæ. Нартæм кадджын уыд, йæ 
адæмы тыххæй мæлын чи зыдта, уый. Ды дæхæдæг сæфт дæ, фæлæ 
цæмæн сафыс лæппуйы? 
— Дæ дзыхыл хæц, æнæуаг! Науæд дын дæ игæр арцыл фелвас- 
дзынæн! — бартхъирæн кодта фыдцъылыс фырт. Йæхæдæг цæукъа- 
йы лæуд скодта, — йæхицæй иттæг бузныг уыд, йæ фыды сæрыл кæй 
рахæцыд, уымæй. 
Сæ разы февзæрд йæ фондзаздзыд лæппу. Фыдыфыд сабийы 
систа йæ хъæбысмæ, цин ыл кæны. 
— У, бабайы хур, акæс-ма амæ: раст фыры хъулы хуызæн! — лæг 
сывæллоны хæрдмæ сæппары. — Титыччы фæрдыг нæу, зæгъыс, и? 
— Гыццылæй хъыбыл дæр дзæбæх у, — зæгъы Мысæг, — фæлæ 
дзы рауайы хуы. 
Цы уыдаид дарддæр — хуыцау йæ зонæг, фæлæ уæдмæ хистæр- 
тæй иу къорд сæ цуры æрлæууыд. 
— Куырис сыгъд, æмæ йыл бæттæн худт, — æмбарын кæны Мы- 
сæг гуытты уавæр. — Цæуын хъæуы знаджы ныхмæ! 
— Сабыр, сабыр, цæуыл сафыс æнæхъæн сыхы! — дзуры хъа- 
маджын схъæлбоцъо зæронд лæг. — Ма фæрæдийæм, хорз адæм. 
Мах Дæлæсыхы фарс куы рахæцæм, уæд знаджы нæ ныхмæ скæн- 
дзыстæм. Фæлтау фенæм, банхъæлмæ кæсæм. 
— Афтæ, афтæ, мæ хуртæ, — йæ хъуыдытæ йын бафидар кодта 
коса зæронд. 
Поэт йæ армытъæпæнтæй йæ сæры фæхстæ балвæста. Фæсивæд 
фæкъордтæ сты. Тымбылтæ лæппу дзуры йе ’мбалмæ: 
— Цом, фæйнæ дзæбидыры сыкъайы ма ныххырхæм æмæ хъазт- 
мæ бакæсæм. 
— Фæлæуу, ацы куырыхон уынаффæтæм байхъусæм, хъазт нын 
кæдæм ирвæзы. 
— Ард дæ хæдзары, хъазты мæт мæ нæй, фæлæ нын чызджытæ 
ирвæзынц, афонмæ сын сæрæнтæ сæ дзæбæхты хæмпæлты бамидæг 
кодтой. Цом. Дзæнгæдамæ æдылытæ хъусæнт. 
Арссн фыссы, цыма ацы ныхæстæ ирон адæм дзырдтой. Раст нæу 
Арссн. 

Цардфæлварæн 
277 
Хистæртæ цæуынц сæ хæдзæрттæм цух-мухтæ кæнгæ, кæстæртæ 
аивылдысты хæмпæлтæ æмæ къудзитæм. 
Уыцы афон Дæлæсых уынаффæ рахастой æмæ знагæн сæ зæххы 
æмбис радтой, уацайрæгтæ æмæ сын амынæттæ сæ фыццаг скодтой, 
æмæ сæ хæст ууыл ахицæн. 
Фалдоны алгъухъ уый куы базыдтой, уæд доны сæрты æрбаф- 
сæрстой æмæ доны был Уæлæсыхы зæххыл æрбадтысты. Сæ хуымты 
сын хизынц сæ бæхтæ, сæ Зилахар сын бæхлийæндон кæнынц, бы- 
дыры кæй ссарынц, уый марынц. 
Гуыттæ скатай сты, сæ быны дон бацыд, рафт-бафт кæнынц, 
хабæрттæй кæрæдзи фæрсынц. 
Уынджы баиу сты æртæ лæджы — коса, хус æмæ схъæлбоцъо. 
— Хуыцауы тыххæй, доныл куыд æрбаирвæзтысты? — фæрсы 
коса лæг. — Уым нын æртæ лæджы хъахъхъæнæг куы уыд. 
— Æнæрай сæ скæн, — зæгъы схъæлбоцъо лæг, — сæ иу алгъу- 
хъæн сæхицæй уыд. 
— Ау, æмæ йæ арæнгæс чи скодта? — афæрсы хус лæг. 
— Чи куы зæгъай, уæд дæ уыргæфтыд фырт! — дзуапп ын дæтты 
коса. 
— Даутæ ма кæн! — хъæбæр æм фæлæууыд хус лæг. — Доны был 
нын мæсыг куы уыд, уый та цы фæци уæд, и? 
— Ныр дæхи æнæзонæг цы скодтай? — йæхи нæ уромы коса дæр. — 
Хæдзæрттæ дардыл цæмæй ныззылдтай, уый нæ зоныс? 
— Гъы, дæ хорзæхæй, цæмæй? 
— Цæмæй куы зæгъай, уæд мæсыджы аргъæй. Дæ суфа фырт 
дзы фыццаг алгъухъимæ сæ давæггæгтæн æмбæхсæн сарæзта, стæй 
сын æй бынтондæр ныууæй кодта. 
— Банцай, уæййагæй чи райгуырд, уый! — йæ хъамайы сæрмæ 
фæлæбурдта хус лæг. 
Уыцы уысм тигъæй æрбазындысты цалдæр лæджы. Хылгæн- 
джытæ æнцад алæууыдысты, цыма ницы уыдысты, афтæ æмæ сæхи 
уарзон ныхасгæнæг скодтой. 
Æрæмбырд сты Уæлæсых сæ Ныхасмæ. Бадынц, уынаффæ кæ- 
нынц. Алчидæр дзы кæны зондджын ныхас. Сæ иу фæзæгъы: «Сæв- 
зарæм куырыхон лæгтæ. Арвитæм сæ минæвæрттæ. Зæгъæнт алгъу- 
хъæн: ницы уæ дарæм, сыхæгтæ стæм, æмæ нæ ныууадзут. Уыдон 
дæр адæм сты, бамбардзысты нæ æмæ аздæхдзысты». Адæм ын ным- 
дзæгъд кæнынц. Уæд иннæ сысты æмæ фæзæгъы: «Хорз уынаффæ у 
уый, Хуыцауыстæн. Æниу цæмæй тæрсæм? Арв куыд нæры, афтæ 
нæ цæвы. Алгъухъ тыфтырыкъотæ сты, æндæр ницы. Мæлдзыгæн йе 
сæфт куы ’рцæуы, уæд ыл базыртæ базайы. Хуыцау сæ уыны — 
дзæгъæлы йæм нæ кувæм». Уый дын пехуымпар! — загътой адæм. 
Æртыккаг дзуры: «Хуыцау бахизæд, фæлæ нæ хæцын бахъуыд, зæгъ- 
гæ, уæд цæмæй хæцдзыстæм — кардæй æви арцæй? Уый ахсджиаг 

278 
Джыккайты Шамил 
фарст у, æмæ йæ равзарын хъæуы». Уымæн дæр — æмдзæгъд. Дзырд 
сын бацайдагъ. Быцæу кæнынц. Иу фæзæгъы — кардæй, иннæ — 
арцæй. Афтæмæй сæ быцæу ахаста дыууадæс боны. Нæй, нæ фидау- 
ынц. Кæддæр Нарты Сырдон быцæуыл бафтыдта уæйгуыты, куырды 
кусæнгæрзтæй кæцы сæйрагдæр у, зæгъгæ, æмæ уыдон кæрæдзи 
фæцагътой. Гуыттыл дæр хъуамæ æрцыдаид уыцы æмбисонд, фæлæ 
сæм иу миниуæг уы^ æмæ сæ уый фервæзын кодта. Уыцы миниуæг 
уыд тæргай кæнын. Йæ дзырд-иу кæмæн нæ ацыд, уый-иу фæтæргай 
æмæ-иу йæ хæдзармæ адзæхст ласта æмæ йæ усы фарсмæ æлутон 
æнцъыхта. Афтæмæй сæ фылдæр адымдтой. Ныр диссаг та уый у, 
æмæ сæм нæдæр кард уыд, нæдæр арц. 
Иу изæр фæтæргай Коса дæр. Араст сæхимæ, цæуы талынг уынг- 
ты. Йæ разы бабадтысты Хусы хистæр фырттæ. Сæ быны йæ рако^- 
той, æмæ йын Къæсхуыртæ йæ бæрзæй кардæй ахауын ласта. Йе 
’взаг ын слыг кодта æмæ йæ хæмпæлтæм фехста. «Гъеныр-иу хъæр 
кæн: мæсыг ауæй кодтой, хид нæ бахъахъхъæдтой!» — загътой æмæ 
тары аныгъуылдысты. 
Хус лæгæн æртæ фыртæй уæлдай уыд æртæ сиахсы. Сæ хæдзæрт- 
тæ уыдысты хицæн уынгты. Лæг алы ’хсæв дæр сусæгæй уæй кодта 
алгъухъæн иу хæдзар æмæ бинонты æрвыста Астæусыхмæ йæ каис- 
тæм, цыма сын уым Хызы фидар у, афтæ. Йæхимæ стыр зондджын 
куыннæ каст: ахæм æрхъуыдыджын гуыттæм нæ, фæлæ чынтæм дæр 
нæй. Æртындæсæм бон куы уыд, уæд йæхи бустæгæнæг скодта æм- 
бырды адæмыл, фæтæргай, йæ къух сыл ауыгъта æмæ афардæг. Цæуы 
æмæ йæхицæн хъуыдытæ кæны: «Цыфæнды кæнут, æдылытæ, мæ- 
нæн мæ бынат — цæттæ. Ахсæв мæ каистæм æз хъайла æмæ хæбиз- 
джынæй мæхи хорз фендзынæн». 
Цæуы уынгты. Кæсы, æмæ дзы змæлæг нæй. «Хуыцауы тых- 
хæй, хасты фесты æви сыл рын сыстад?» — хъуыдытæ кæны. Афтæ- 
мæй бахæццæ Астæусыхмæ. Кæсы, хъусы, æмæ алы хæдзары — цин, 
зард. Дардмæ хъуысынц гаджидæуттæ: кувынц сæ хæстæджытæн, 
уæлæсыхаг уазджытæн. Ныккæрзыдта Уæлæсыхы хистæр. Бамбæрс- 
та: бирæтæ йæ разæй фесты. Смæсты йæхимæ: цæй дардыл уынаф- 
фæтæ хаста, æрæгмæ цæмæн фæтæргай — ныр дыууæ къуырийы ам 
цæл-минас чи кæны, уыдон ыл хæрзаг сæхимидæг худынц, — уæд 
бабын, фæфидиссаг. Уыцы сагъæстыл куыд уыди, афтæ иу кæртæй 
райхъуысти зарын: 
Фалдонæй сызгъæрин хур ыскаст, 
Зæрдæйы зынгау ыссыгъди уарзт, 
Фалдон — мæ цин æмæ мæ цард... 
— Æндæр цин ма фенут! — йæ маст рахсыст зæронд лæгæн. 
Кæддæр-иу ацы ныхæстæ уымæн ронгау æхцон уыдысты, фæлæ ныр 
сæ алы дзырдæй цæххы мæрт калди йæ судзгæ мастыл. — Нæ дон 
тугхъулон у, йæ былгæрон нæ кувæндон знагæн хынджылæгдон сси, 

Цардфæлварæн 
279 
нæ зæхх кæйдæр къæхты бын хъæрзы, адон та йыл цин кæнынц. 
Пуй, хæрджытæ фестут! 
Нозт — æвдадзы хос, маст дзы сысы, цин дзы суарау абузы. 
Фæсхæрд уазæгæй-фысымæй сæхи райстой изæры сатæгмæ. Ба- 
дынц уынджы даргъ хъæдтыл. Хъазынц, худынц, æмбисæндтæ дзу- 
рынц. Чи бухъ кæны, чи та хæкъуырцц. Æруарзтой та кæрæдзи. 
Фынг уарзæндон у, сызгъæрин феста! 
Æфсæст гуыбынæн худынæй хуыздæр хос нæй. Хæрд батайы, 
æмæ йæ тыппыр æрыхæлы. Фæсивæд кæрцытæ зыгъуыммæ рафæл- 
дæхтой, сæхи маймулиты арæзт скодтой æмæ хъыллиппытæ кæнынц, 
сæ худинаг бынæттæ фегом ласынц, æнæфсарм цыргъ ныхæстæ лæ- 
хурынц — иу дзырдæй, ирхæфсынц уазджыты дæр æмæ фысымты 
дæр. Бæстæ кæл-кæл æмæ чыр-чырæй байдзаг. Фæлæ та сæ фыдбы- 
лызы Сырдон уым дæр фæзынд. Мысæгæй зæгъын. Цыдæр хин та 
æрымысыд æмæ дзуры: 
— Маймулиты рæстæг æрцыд, æмæ цæуылнæ цин кæнат! Иутæ 
маймулиты хъазт кæнынц, иннæтæ сæ фæзмынц. 
— Ма нæ хъыгдар, æнцойхалæг! — зæгъы хус зæронд лæг. 
— Хъазтхалæг — гæбæр къуди! — рамæсты фысым дæр. — Цы нæ 
домыс, уый-ма нын зæгъ? 
— Хуызыцæуджытæ хъæбатырты хъуыддæгтæ равдисæнт, æмæ 
сымахæй мæ бон базыдтон, фæлæ сæ кæд сабитæ уæддæр фæзмиккой. 
Адæм схор-хор кодтой. 
Уæд дын ацы змæнтæг ныццæлхъ ласта хъобайнаг Хазбийы за- 
рæг. Цæмæй йæ зыдта, кæм æй фехъуыста, иунæг Хуыцау йæ зонæг. 
Ноджы йыл йæхицæй ныхæстæ бафтыдта: 
Ой, Хазби, 
Уартсе Хæрисы дон знагæн — нæ дзугтæ ыскъæрæн, 
Мах та фæдисы бон фынгæй нæ тугтæ ысдæрæм. 
Хус лæг ыл уыциу хъæр фæласта: 
— Банцай, æнаккаг! Уыцы зарæгыл ир сæхæдæг хъоды бакодтой. 
— Хорз, — загъта поэт, — æз уын æндæр зарæг дæр акæндзынæн. 
— Æмæ куыд æцхъæл стут? Систа Таймуразы зарæг. Фыццаг сæм 
хорз фæкаст, фæлæ куыддæр «сæрджын саг рамардтон» загъта, афтæ 
сæхи фæгæмæл кодтой. «Ой, Кодзыртæ, уæ хъулон гал-иу мæ хис- 
тæн аргæвдут, мæнæн дзы топп ивын нæ бауагътат, æз уымæй ацы 
фыдгулты хуыты цагъд ныккæнин», — уыцы ныхæстыл зарæг ас- 
къуыд: къæсхуыртæ лæппулæг поэты сæр дзомсæй ныххафта. 
— Афтæ йын хъуыд! — йæ фыртæй фæбузныг и Хус лæг. — Раст 
бакодтой Кодзыртæ, бирæ цæрæнт. Гал топпыл чи ивы, уый æнæсæр 
у. Уæд ма йын хæрнæг та сæныккæй скодтаиккой? — зæрдæбынæй 
схæкъуырцц кодта лæг. 
— Марын æй хъæуы! — загъта далабыра Тæнтъихæг. 
— Афтæ, фæлæ куыд? 

280 
Джыккайты Шамил 
— Куыдзæппарæнæй йæ авзилæм. 
— Афтæ! — алыг кодтой хистæртæ. 
Лæппутæ февнæлдтой, рацахстой Мысæджы, гуыппытæ йæ кæ- 
нынц, мыхъхъытæ йæ сисынц. Сæ разæй йæ ахæссынц былмæ. Æр- 
лæууынц рындзы сæр. Тæнтъихæг сын чегъре фæлæууыд. 
— Цыппарæй йæ сисут йæ къухтæ ’мæ йæ къæхтæй. 
Сисынц æй. 
— Гъе ныр æй ахъеллау кæнут. 
Хъеллау æй кæнынц. Уый сын амоны: 
— Гъоппæй!.. Гъоппæй!.. Гъоппæй!.. 
Ныззыввытт æй ласынц. 
— Цы дзæбæх хауы! — йæ фæстæ кæсы Тæнтъихæг. 
— Йæ фæдыл хауыс, кæдæм асхъæл дæ рындзæй! — февнæлдта 
йæм лæппуты сæрæндæр. 
— Æ-гъгъа! Ныххæррæгъ! — арф æрхы азæлы чегърейы цины 
хъæр. 
Уыцы афон Уæлæсых сæуæхсидау тæмæнтæ скалы. Йæ фæйла- 
уæнтæ хъазынц лæппуты цæсгæмттыл — дунетæн æвдисы сæ дисса- 
джы цин. 
Фæлæ сæуæхсидæй не скаст сызгъæрин хур. Сыгъди Гуытты 
хъæу, сыгъди сæ туг, се стæг. 
Уæдæй фæстæмæ баззад ныхас — хъæу æнæсæрфат куы вæййы, 
уæд дзы фæзæгъынц: «Мæнæ Гуытты хъæу». 
1990 азы сентябрь 

ИРЫ КДДВÆНДАГ 
Иу фембæлды тæлмæнтæ 
Ам фарны кой цæуæд. Фæлæ æрцыд судзаджы зиан. Лæууæм, 
уæдæ цы кæнæм. Зианы мачи бахуда, цины цæссыг макæмæй æр- 
хауа, уымæн уæвæн нæй. Дзыллæтæ сызмæлыдысты, фæсте цъиуыз- 
мæлæг нал баззад. Кæрт — уæрæх, дугъуат, — мæрддзыгой адæмæй 
дзы къух бакæнæн нал и, сæ ныхасæй бындзыты чыргъæдау гуыз- 
гуыз кæны. 
Лæууæм, ныхас кæнæм, уæдæ куыд вæййы. Мах — ахуыр адæм, 
дзуринæгтæ — хæрх æмæ æрдæг. Цæвæг кæрдынæй къуымых кæны, 
æвзаг та дзурынæй — цыргъ. Æмæ йæ хъæуы дауын. Зæхмæ нæ 
кæсæм, цæссыг нæ калæм, æнцад бадынæй стæг æхсынын — хуыз- 
дæр. Æмæ дæ ныхасæн йæ рохтæ суадз. Мæнæ дын замманайы фа- 
дат: хъусджытæ — бирæ, кæфойæ кал, цы зоныс, уыдон, дисы баф- 
тау адæмы дæ мæлгъæвзагæй. Уæдæ ма ахуыргонд цæмæн дæ! 
Æз æнæфенд дæн. Нæ мæ фæнды диссæгтæм хъусын, зонд рай- 
сын. Калм битъынайæ куыд тæрса, афтæ тæрсын ахуыртæй, мæхи 
сæ иуварс ласын, æмбæхсын. Æмæ баззадтæн царды фæсдуар. 
Мæ дзых — мæ сафæг. Кæй кой кæнай — къæсæрмæ. Хуыцау мæ 
федта, лæдзæг нæ дарын. Мæнæ, гъе, æрбацæуы иу куырыхон. Æр- 
бафсæры. Мысты хуынкъ туманæй агурын. Дзæгъæлы. Æрбахæццæ. 
Мæ хæлар! Фыссæг! Дыккаджы Гоголь. Цæрмыстыгъд æй бакодта. 
Баздæхы, æрфæрсы мæ: 
— Мæрддзыгой раст цæуынц? Нæ цæуынц! Æгъдау нал и, нал. 
Хауын хæлуарæджы тыны. Нæ йæ къахын, ныхъхъус дæн, лæу- 
уын къуыттыйæ. Фæлæ уый, сырд кæмæй ирвæзы, ахæм цуанон нæу. 
— Тæфæрфæс раздæр хъуамæ чи кæна, и? 
— Цы йын æмбарын, чингуыты фыст нæу. 
— Æмæ дзы чиныг цæмæн хъæуы! — масты цæхæр мыл æрбакалдта 
нæ пехуымпар. — Фыдæлтæй нын цы баззад, уый дын — нæ чиныг. 
Æз цы ’рыййæфтон, уымæй зонын ирон æгъдау. 
— Раст цыма Нарт æмæ Чынтимæ æмвынг уыдтæ, уый ныхæстæ 
кæныс, — загътон æз. Мæ дзых мæ цы хордта, нæ зонын. Мæ ныхас 
рауад къахæн æмæ дзырдсайæн. 
— Æз хистæртæн уырдыг бирæ фæлæууыдтæн! — уæлмонцæй 
дзуры мæ хæлар, йæ цæстытæй зынджытæ æппары. — Ныр, гаджи- 
дау, сидт æмæ рæгъæй цы хъауджыдæр ис, уый нал зонут. 

282 
Джыккайты Шамил 
— Хуыцауы тыххæй, чи уыдысты, фынгыл дзырдты мидис чи 
æвзæрста, уыцы куырыхонтæ? — сирвæзт та мæ дзыхæй дзырдсайæн 
ныхас. 
— Мæнæн мæ фыд зæронд лæг уыд, æмæ федтон æгъдау. 
— Уæллæй, дæ фыд Санаты Сем уыди! — мæхи нал баурæдтон 
æз дæр. Уæд, æдылы, цæуыл мæсты кæныс? Цы дæ хъæуы, ныхас 
хъазынмæ аздах, æндæр. Фæлæ сæм баст хæрæг дæр нæ фæлæу- 
дзæн. Йæ фыд сæнары аууон кæмæн базæронд, уый дæр æй ныр 
пехуымпар хоны. Мæнæ царциатæ! 
Нæ зонын, нæ ныхас цы расайдтаид, уый. Ахæм ирон лæг 
дзынгайæ тæссагдæр у — дæхи дзы хиз. Мæ амонд уыд, æмæ нæм 
йæхи æрбайста æндæр зонгæ. Ахæм ныхасмæ адæм, æхсæв гæлæ- 
бутæ рухсмæ куыд тæхынц, афтæ тырнынц. Æрбалæууыд нæ цуры 
зындгонд нывгæнæг. Философ Ницшемæ дæр бакæс æмæ уымæ дæр. 
Дзыккутæ — лирикон пыхцыл. Фындзы бын — путрихитæ, зæбул- 
тæ. Уадултæ æмæ фындз сырхбын дарынц: ацы лæг кæмдæр зын- 
гыл фæлæууыд. 
— Ды нæ ныфс дæ. Дæуæй уæлдæр Ирыстоны æз никæй æвæ- 
рын, — æппæлы мæ ацы дæсны, цыма адæмы кады къæпхæнтыл 
æвæрын уымæ кæсы, уыйау. Гъей, мæнæй уый, дæхи дзы хъахъ- 
хъæн, дæ цыхт дын сайдзæн. 
— Æгъдау нал ис, сæфы не ’взаг. Ды ма сыл тох кæныс, фæлæ 
иуы бон цы у! 
— Хохы — хылычъы, арсы хъуыны — мæлдзыг, — хъазынмæ 
здахын ныхас. 
— Къостайы фарн нæм Мæрдтæй додой кæны, лæппутæ. 
Сæфын! Тæдзынæгæй цыхцырмæ бахаудтæн. Иугæр лæт æгъдау 
æмæ æвзаджы кой систа, уæд сæфт æмæ стъæлд. Уæлдайдæр та мар- 
ды уæлхъус кæнæ фынгыл. Дæ зæрдыл бадар иу хъуыддаг: лæт фын- 
гыл æгъдауы кой ныхасмæ æрхаста, уæд дзы æфсарм ма агур. Зон, 
ацы лæгмæ æгъдау нæй, фынгыл æй кæронмæ нæ ахæсдзæн, куыд- 
дæр афсæда, афтæ — сыффытт æмæ фæдæлдзæх ис. 
— Ирон æвзаг зонæм? Хæррæджы дымæг зонæм! — мæ хъуыды- 
тæ мын адзæнгæл ласта ацы философ. 
— Цæй, — зæгъын. — Уастырджийы хорзæх дæ уæд, æз уæртæ, 
дардмæ кæй агуырдтон, уый хæстæгмæ фенон. — Мæхи сайын, фæлæ 
калмы дзыхмæ фæцæуын. 
— Цытæ дзурыс? — сонт хъæр фæласта лæг. — Уастырджимæ 
цæй хорзæх и? Хор æмæ зæхх æрмæст Хуыцауы бар сты. Акæс-ма 
ацы рæсугъд дунемæ, уый хуы не скодта, уый скодта бæсты Хицау, 
æмæ дзурын хъæуы: Хицау. Хуы дæлдзæх фод! Йæ кой дæр — нал! 
— Тобæ, æлло, йæ кой дæр — нал! — загътон æз дæр. 
— Уæдæ Уастырджийы бæхæн цал къахы ис, й? 
— Æртæ! — фæрæвдз æм ис фыссæг. 

Цардфæлварæн 
283 
— Æрра фæдæ? — йæхи фæгæмæл кодта нывгæнæг. — Бæх æртæ 
къахыл нæ лæууы. Уый æртæкъахыг æдылытæ хонынц, æнæфенд 
адæм. Уастырджийы æфсургъ уыд æрты — къахыг, йæ къæхтыл уыд 
арт базыртæ. Æмбарут? 
— Мæнæ арвы дуар байгом! — разæнгард æй кæнын мæхи фы- 
дæнæн. 
— Уæдæ Тæтæртупп ахæм ном цæмæн хæссы? Зæгъ мын æй, 
зæгъ! 
— Нæ зонын, йæ номæвæрæг æз нæ уыдтæн. 
— Ма кæн, сайыс! Ды йæ ма зонай, уымæн уæвæн нæй. — Æдзы- 
нæг мæм ныккаст. — Уæдæ хъус. Уым алантæ тæтæры дзæбæх æр- 
даудтой, сæ тъупп фæцыд æмæ дзы уæлахизы номыл скодтой кувæн- 
дон — Тæтæртъупп. Афтæ тъуппытæ ластой алантæ нæ фыдгулты. 
Зондджын лæг цинæй мæлид йæ фыдæлты кадыл, æз та æрхæн- 
дæг кæнын. Ацы дæсны мыл къæмдзыгау ныйичъи — нæй дзы ир- 
вæзæн. 
— Уырыссагау паддзах куыд у? Царь! — хинæйдзаг худт бакæны 
философ. — Æмæ куыд равзæрд царъ? 
— Бæлвырд ын ницы зонын. Кæмдæр кастæн, цыма «царь» рав- 
зæрд «цезарæй», Карлы номæй «король» куыд рауад, афтæ. 
— Хынджылæг ма кæн! Уый ирон дзырд у — цар, крышæ. Ма- 
фийы чи хъахъхъæны? Крышæ! Æмбарыс? Æлдæрттæн та сæ цар 
уыди паддзах. 
Хуыцауыстæн, мæнæ пехуымпар! Цымыдис кæнын. 
— Уæдæ хъусгæ кæн. Церковь та цы у? Аргъуаны кæдæм кувæм? 
Цармæ. Цар кув — уый дын церковь. Уырыс дин махæй райстой. 
Æхсызгон хорз мыл æрцыд, мæ синысæртыл æрхæцыдтæн. 
— Уырысмæ цы уыд? Мæцъ æмæ къогъодзитæ. Культурæ дæр 
мах ныхас у — кул æмæ турæ. Сымах, турæбас цы у, уый зонут? 
Уæдæ зонды турæтæй æнæхъæн кул куы уа, уæд уый у «культурæ». 
Уæдæ «наукæ» дæр мах дзырд у. «Уаг» у зонынад. Дыгуронау — 
уагæ. Нæ уагæ — наукæ, нæ зонынад. 
Мæ зæрдæ барухс. Мах уыдыстæм, мах, тъупгæнаг, наукæ æмæ 
культурæ сфæлдисæг. Мах стæм Хуры цот, арийаг уæздан адæм. 
Нæ къорды лæууыд иу лæппу, беслæныхъæуккаг. Уый дæр хуыр- 
хы бынтæ нæу. Йæ хай æрбаппæрста нæ иры кадмæ. 
— Арфæгонд у, — загъта философæн. — Ирон æвзаг цæры æппæт 
æвзæгты дæр. Цы сты дзырдтæ «восток» кæнæ «запад»? Восток не- 
мыцагау у «вест». Уый цы амоны? Фест! Уырдыгæй фесты бон, 
скæсы хур. Хур у фестæг — восток. Цы у «запад»? Зæппадз, хур кæм 
амæлы, уыцы бынат. Йæ «3» ахауд. 
— Дæ дзыхы мын — сæкæр! — арфæ кæны нывгæнæг. 
Æниу стыр фысджытæ кæмæй уыдысты? Махæй, ирæй! Гомеры 
ном раздæр раст фыстой: Гомир. Бынтон растдæр та у Комир. Уый 

284 
Джыккайты Шамил 
амоны иры ком, иры дзых. Чи уыд стыр поэт Шекспир? Ирон. Йæ 
номы кæрон — ир, йæ гакк. 
— Гъай гени цыдæр у! — дис кæнынц хъусджытæ. 
Лæппу фæныфсджын, фæразæнгард и. 
— Бирæтæ сты æнæфенд. Æнæфенды ницы уырны, алцæуыл гуы- 
рысхо кæны. Æртæ чъирийы кувы æмæ хæры, фæлæ, цы сты, уый 
нæ зоны. Рухсаг уæд Иры стыр хъæбул, уый фидарæй зæгъы: Анг- 
лисы ис ирон топонимтæ: Лондон — Лæууæндон, Куыройдон... 
Чидæр арф ныуулæфыд æмæ загъта: 
— Уæдæ та нæ футболисттæ «Уралан»-æн дæр фæхæрд сты! — 
газетæй æрцавта йæ уæрджытæ. 
— Æмæ, Уралан цы у, уый зонут? — афарста философ. — Уыр 
Алан. Уыцы змис æмæ уырджын быдыртæ нæ фыдæлты уыдысты. 
Нæ цуры иу цъæхдзаст гæмæхсæр лæууыд. Æдзынæгæй хъуыс- 
та, ницы дзырдта æрдæбонсарæй, ныр бацин кодта æмæ фæкъæртт и 
дзурынмæ. 
— Раст зæгъыс, æфсымæр! Уыраланы дон нæй. Нæ фыдæлтæ 
Дæйыхъæу нæ уыдысты, хохы сæр куырой нæ арæзтой. Хæтой алан 
Британийы иу дзæбæх доныл сæ цæст æрæвæрдтой. Уайтæккæ дзы 
куырой авæрдтой. Афтæмæй Уыраланæй Куыройдонмæ хæрæгуæр- 
дæттæй ластой ссинæгтæ. Бирæ уæрдæттæ рады кæм лæууыдысты, 
уыцы бынат схуыдтой Лæууæндон. Франкты сахары æцæг ном у 
Парис. Цы амоны уыцы ном? Уым алантæн уыди таможня. Куы- 
ройдзаутæй пропуск кæмæн лæвæрдтой Лæууæндонмæ, уымæн-иу 
загътой: «Бар ис». Æмæ йæ фæндаг дардта куырæйттæм. 
Цъæхдзаст гæмæхсæр уыд дæргъындзæг. Сæрыстырæй йæ къу- 
бал хърихъуппау сивæзта, къух пинджакы дзыппы фæцавта æмæ 
дзы гæххæтты тыхтон сдавта. Райхæлдта йæ, æмæ дын — сæвджын 
картæ. 
— Æркæсут-ма ацы сырх хахмæ! — амоны картæмæ. — Уый у 
аланты тугвæндаг. Хæтой æмæ стæрон адæмæн Францы горæтты 
къуындæг æмæ æнуд уыд. Æмæ-иу ныццавтой хуссармæ. Пиринейы 
хæхты сын уыд бонасадæн. Уым сын-иу фæзынд фæндагамонджы- 
тæ. Махонтæ сæ фарстой: «Африкæмæ цæуын бирæ хъæуы?» Уыдон 
иронау рæвдз нæ уыдысты æмæ дзырдтой: «Бирæ нæй». Уыйадыл 
хæхтыл баззад ном Пириней. 
Дæргъындзæг уæлмонцæй уæлмонцдæр кæны. 
— Алан ахызтысты Африкæмæ. Бафтыдысты змисджын быдыр- 
мæ. Ам сыл скодта æрвгæлæн. Дымгæ уаддзалхау сисы хус змис, 
мигъау æй зилгæ-тухгæ арвыл хæссы, æмæ сæ сæртыл згъæлы æбу- 
алгъ къæвда. Бæлццæттæ дистæ-тæмæстæ кæнынц æмæ дзурынц: «Сах 
уары!», «Сах уары!» Æмæ уыцы бæстыл сбадти ирон ном Сахарæ. 
Бæзнаг зæхх дзы кæм уыд, æрдз цъæх кæм дардта, уый та схуыд- 
той Æлзир. Æлз рагон ирон æвзагыл амоны æрдз. Фыццаг æм ба- 

Цардфæлварæн 
285 
хæццæ сты къуыдар æмæ дзырдтой: æлж ир. Зонут æй ныр: Алжир у 
мах дзырд. Æркæсут-ма картæмæ, æркæсут. Ацы фæндаг Париж-Да- 
кар нæу, цæуы Хуссар-Скæсæнмæ. Мæнæ уын надвæдыл горæт Лаг- 
уат. Алантæ йæ байстой мавртæй, æрæнцад дзы фидаргæстæ æмæ йæ 
схуыдтой Лæгуат. Уымæй фæзилæм скæсæны ’рдæм. Мæнæ та горæт — 
Туггурт. Ам нæхионтæн рауад стыр тугкалæн хæст бербертимæ. Ту- 
джы аргъæй бафтыд сæ къухы, æмæ йæ схуыдтой Туггуырд. 
Мæ зæрдæ фыр цинæй фестад оазис, ныккаст æм африкæйаг 
хур, зарынц пальмæтæй дзæнæтон цъиутæ, бæлæсты бын сыр-сыр 
кæнынц цины суадæттæ. 
Гæмæхсæр йæ ныхас кæны. 
— Мæнæ сæ тугвæд, сæ кадвæндаг, — æвдисы картæ, йæ амонæн 
æнгуылдз хæссы сырх хаххыл. — Цæуынц дарддæр сахъ алан. Иу 
ран та æрæнцадысты, бонасадæн кæнынц. Сæ зæрды æрæфтыд ку- 
вын. Ронг фæци, æлутон нæй. Афтæмæй дын æрымысыдысты арахъ 
уадзын. Раскъæрдтой карз арахъ, уæдæ цы кæной. Уыцы афон сыл 
æрбамбæлд бедуинты чырæ. Уазæг — Хуыцауы уазæг, хорз сæм æр- 
кастысты цъæхæй. Чырæдзаутæ сау расыг баисты æвæлтæрдæй. Аз- 
гъæлдысты цагъды мæрдтау. Махонтæ сын сæ уæргътæ айстой æмæ 
адымдтой дарддæр. Мæгуыр бедуинтæ куы ’рчъицыдтой, уæд сæ сæртæ 
хостой æмæ дзырдтой: «Арахъ! Арахъ!» Абон дæр стыр фæндагыл 
ис горæт Арак. 
Ир уым æрынцадысты. Дыгур æмæ къуыдар дарддæр цæуынц. 
Бахæццæ сты Нигермæ. Уым сын иу хæсты сау адæм батыхтæ код- 
той. Дыгур хъæрзгæйæ дзырдтой: «Æгад ес! Æгад ес!» Ныр дзы 
æцæгдæр ис горæт Агадес. Мæнæ гъе! Цæуынц дарддæр. Фæндаг 
фæуæззаудæр. Æмæ та дыгур хъаст кæнынц: «Над зиндæр æй, зин- 
дæр». Уым æрцардысты æмæ сæ цæрæнуатыл баззад ном Зиндер. 
Мæнæ, уынут æй уæхи цæстæй. 
Мæ дисæн кæрон нал уыд. Мæнæ зонды къуыбылой, мæнæ Иры 
Колумб! Йæ къухы — арвайдæн. 
Дæргъындзæг бахудт æмæ дзуры. 
— Къуыдарæн æнцой кæм и. Сæ бадæн нæ хъарм кæнынц. Ан- 
цадысты дарддæр æмæ бахæццæ сты иу донуатмæ. Дойныйæ баста- 
дысты æмæ мал куы ауыдтой, уæд фыр цинæй хъæр систой: «Чад! 
Чад!» Бушментæ сæ хъуыстой æмæ уæдæй ардæм сæ дынджыр мал 
хонынц Чад. 
Сонт фæрсаг у. Иу дзырд ме ’взагыл абадт æмæ уайтагъд гæлæ- 
буйау стахт. 
— Уæдæ кенгуру дæр ирон дзырд у? 
— Гæр, уый дæр нæ зоныс? — бадис кодта лæг. — Хъен гуыр у! 
Мæ сæр аныхтон. Мæ дзых хæлиуæй аззад. Æрæджиау та 
афарстон: 
— Грекъ æмæ ром хъæддаг адæмы варвартæ цæмæн хуыдтой? 

286 Джыккайты Шамил 
— Уыцы дзырдæн йе ’цæг хуыз у «барбар». Уый у скифаг дзырд. 
Скифтæ хъæддаг адæмты ныхас хуыдтой бæр-бæр, æмæ сыл сбадти 
уыцы фидис... 
Дæргъындзæг гæмæхсæр, цыма æваст йе ’взагыл фæхæцыд, афтæ 
фæсæццæ ис, фæуыргъуыйау, йæ цъæх цæстыты мигъ абадт. 
Уæд, газет кæмæ уыд, уый æваст фæхъæр ласта: 
— Мæнæ фыссынц: цæрæгойтæй æппæты зондджындæр у май- 
мули орангутанг. 
— Æмæ йæ ном цы амоны, уый зонут? — фæрæвдз та ис картæ- 
джын. — Ирон Гуытанг! 
— Абсурд! — загъта путрихи. 
— Уый дæр мах дзырд у: «апп сырд», апп кæмæй асурынц, 
уыцы хъуыддаг. 
Уыцы сахат байгом саударæн æмбырд. Суасыдысты уадындзтæ, 
барабантæ ныггуымсытæ ластой. Æрбайхæлд замманайы наукон сим- 
позиум. Чи зоны ма исты диссæгтæ базыдтаин. Ноджы мæлдзгуытæ 
мæ сæры алыварс тæхынтæ систой æмæ сырдтой мæ хъуыдытæ. 
2003 аз 

ХÆРНÆГ 
Æрхæндæг фелъетон 
Фæззыгон хъуынтъыз бон. Рæстæг мылазон хæссы. Судзынц 
Чермен æмæ Куырттат, Карца æмæ Хуссар. Хотыхтæ нæрынц. Дым- 
гæ горæтыл сау фæздæг æмбæрзы. Хур фесæфт. Сау бон... 
Амард хорз лæг, Мæхæмæты фыд. Мæхæмæт сæрæнтæй у, кусы 
Уырысы. Сау хабар ыл куы сæмбæлди, уæд схæццæ æвæстиатæй. 
Уырдыг лæууы, адæм цæуынц, тæфæрфæс кæнынц. Рæстæгæй-рæс- 
тæгмæ дыдынбындз фесты, зилæнтæ кæны. 
Иуафон кæсы, æмæ сарайы фæстæ фæсивæд тæлфынц, арт æн- 
дзарынц. Йæ фарсмæ фынг æрæвæрдтой — фынг хæрд æмæ нозтæй 
зæу-зæу кæны, зæхмæ тасы. 
— Уыдон та цы кусынц? — фæрсы зианджын. 
— Уæртæ лæггадгæнджытæ сæхицæн физонæг кæнынц, — дзуапп 
ын дæтты фыдцъылыс, буррихи цъæхдзаст лæг. 
— Уый та куыд? — дис кæны Мæхæмæт. 
— Дысон мæрдæхсæвæры сæхи хорз федтой æмæ сæ ныр пъах- 
мел нæ хъæуы? 
Мæхæмæт айтæ-уйтæ нал акодта, машинæйы ауад æмæ фыс æр- 
бадавта. Лæппутæм дзуры: 
— Лæппутæ, фыс аргæвдут æмæ йæ хæрут. Марды номыл цы ис, 
уымæй йын рухс зæгъын бауадзут. 
Фæсивæд — артæй рæвдздæр. Кусарты фæлмæнтæн уайтагъд 
уæхстытыл сæ цъыс-цъыс ссыди. 
Мæрддзыгой адæм къутæртæй-къутæртæй кæрты лæууынц æмæ 
ныхас кæнынц. Бирæ хистæртæ бадынц, фынгтæм сæ чъылдымтæ 
сарæзтой, афтæмæй. Æвæццæгæн, адæм кæрæдзи рагæй нæ федтой 
æмæ ныр хъæбыстæ кæнынц, сæ ауазæнтæ фæкъæртт кодтой æмæ 
дзурынæй сæ тыппыртæ уадзынц. Кæрт мыды чыргъæдау гуыв-гуыв 
кæны. 
Æгъдауæвæрæг тыхсы, иуæрдæм цæуы, иннæрдæм фæзилы, 
уынаффæтæ кæны, бардзырд дæтты. Митингæн афон у. Уæдæ каст 
цæмæ у? Мæхæмæты æфсымæр хъæуы цæры æмæ нæма зыны. Тых- 
сы Мæхæмæт дæр. Къордæй лæууынц къепкæджын фæсивæд — сæ- 
рæнтæ. Сæ рæттыл дамбацаты хуызæн — мобильниктæ. Мæхæмæты 
зæрдыл æрлæууыд тилифон. Дзуры хъæумæ: 
— Тасолтан дæ? Æмæ цы фестут, зиан æвæринаг у. 

288 
Джыккайты Шамил 
— Мемæ мæрддзыгой цæуы, мæрддзыгой, мæ сых. Уыдонæн æгъ- 
дау хъæуы. Дыууæ сидты ма фæкæндзыстæм æмæ фæцæуæм. 
Уалынмæ фæцыд барабанты гыбар-гыбур. Митинг байгом. Ахæм 
митингы цур рыг дæр нæ калынц, æвзæрстыты заман цы митингтæ 
вæййы, уыдон. 
Уыцы рæстæгæй пайда кæны Исмалыхъты Афæхъо. Аивæй ба- 
цыд æмæ, фынджы хистæрæн цы бандон æрæвæрдтой, ууыл йæ пин- 
джак æрытыдта, — ныр бынат ахст у, ныхилæн æм нал и. 
Докладгæнæг мугæйы цъар нæу. Фадат ын ис, æмæ йæ зонд 
мæлгъæвзагæй æвдисы. Зоны ораторы дæсныйад, ис æм хуыцауы 
комы тæф æмæ йæ зæрин дзыхæй калы налхъуыт-налмастæ. Иæ 
хъæлæсы уаг æрхæндæгæй ныллæг æруадзы куыройы гæркъæрагау 
æмæ лыстæг ссы, стæй йæ уæлæмæ сисы æмæ лæхуры. Мардæн ирон 
адæм стыр кад кæнынц, æмæ сын одæ дзуры, сыхæгты лæггæдтыл 
кадæг нывæнды, æрцæуæг адæмыл арфæтæ згъалы æнæвгъау. Сыл- 
гоймæгты хæрзтæ нымайын куы байдыдта, уæд, æвæццæгæн, мæрд- 
тæ сæ рæмбынтыл рабадтысты æмæ хъуыстой сызгъæрин ныхасмæ. 
Мæрддзыгой дæр хуырхы бынтæ не сты, — уæлмонц ныхасæн гуыв- 
гуывæй хъырнынц. Уалынмæ лæгæн йæ найзуст фæци, æмæ гуым- 
сæгтæ гуыпп кæнынц «Додой». 
Митинг... Хатыр! Мæрддзыгой исдуг фæсабыр — музыкæ сын сæ 
ныхас æрныуæрста арф. Уæд Æгъдауамонæг Тепсарыхъо рахъæр 
кæны: 
— Кæстæртæ, æрбахизут, зиан æфснайын хъæуы. 
Адæмыл зæд атахт. Змæлæг нæй. Раст, лекцийы куыд вæййы, 
афтæ. Студенттæ нæ хъусынц, ныхас кæнынц, тæлфынц, уæд сæм 
фарстытæ авæр. Гъæйда-гъа! Сæ дзыхты — дон, сæ былтæ — хуыд. 
Æрæджиау хионтæй чидæр базмæлыд. Чырын систой. Мард йе 
’нусон фæндагыл араст. 
Æртæ гуыппырсары, къепкæджын крутойтæ, хибарæй уæзгæ цыд 
кæнынц. Алкæмæнчдзы йæ фарсыл — хуымпъыр. Сæ иу иннæты 
фæрсы цымыдисæй: 
— Ныр, уæртæ хæсджыты чи ивы, уыдон раст цæуынц? Хъуамæ 
чырынæн йæ кæцы фæрсты цæуой? 
Исдуг сагъæсты аныгъуылдысты. Бæрæг у, алчидæр агуры, цы 
зæгъа, уый, фæлæ дзуапп нæй. Уæд сæм бурхил Цъæхдзаст йæ ны- 
хас баппæрста: 
— Чырыиы ма у, æндæр кæуылтыфæнды цу. 
Чидæртæ пыррыччытæ кæнынц. 
Мард кæртæй ахызт. Уынджы катафалк гомдзыхæй лæууы. Чы- 
рын дзы басхуыстой, æмæ фæмидæг. 
— Чырыны сæр иннæрдыгæй бавæрут, — амоны иу сæгъбоцъо лæг. 
— Ирон лæг нæ дæ? — уайдзæф ын кæны схъæлрихи лæг. — Кæд 
федтай æмбæрзæн уыцырдыгæй? 

Цардфæлварæн 
289 
Быцæу ныхас цыди хъаугъамæ. Фæлæ уавæртæ кæрæдзи тагъд 
ивынц. Катафалк йæ бынатæй фенкъуыст æмæ асхуыста. Быцæуæн 
фадат нал уыд. Денджызы уылæн къæдзæхæй фæстæмæ куыд ас- 
хъиуа, афтæ фæстæмæ фæзылд æмæ фесчъил и мæрддзыгой. Адæм 
ныххæррæтт ластой кæртмæ. Æгъдаугæнæг хæлиудзыхæй аззад. Ацы 
бон йæ хъул сах нæ бады. Дзурынмæ йæ амбылдта Докладгæнæг. Ам 
хъавыд реваншмæ. Æрдæбонсарæй йæхинымæр мысыд рæсугъд ны- 
хæстæ, лыстæггай сын æвзæрста сæ дзæбæхтæ. Ныртæккæ бæгуылæ- 
гау æрлæудзæн дзыллæты раз, лæгъстæгæнæгау сын дзурдзæн: «Хъыг- 
гæнæг адæм! Уæздан мæрддзыгой! Уæ хорзæхæй, уæ рæсугъд æгъ- 
дау кæронмæ бакæнут. Раздæхут кæртмæ, зианæн рухс зæгъут». Нæй, 
мæгуыр лæджы амонд нæ фæци. Нæй йын фадат йæхи равдисынæн. 
Адæм сæхæдæг гуылф кæнынц агъуыстмæ, ахсынц бынæттæ. Бын- 
тон хорз рауад, фынгты уæлхъус фæхсбандæттыл рагацау чи бадт, 
уыдоны хъуыддаг. Сæ рахиз къæхтæ бадæны сæрты баппæрстой, 
æмæ се ’ргом фынгмæ фæзылдтой. Джиппау сæ бынаты абадтысты. 
Уый дын, чи федта, ахæмтæ! 
Уайтагъд хъуыдыджын Хистæр ссардта йæ бынат. Айразмæ сы- 
хæгтæй кæйдæр нæ фæндыд, Афæхъо хистæрæн бада, уый. Сусæгæй 
йын йæ пинджак райстой бандонæй æмæ йæ бамбæхстой. Ныр ыл 
ахæм сайд нал æрцæудзæн — иудадзыг йæ цæст дары бынатмæ, уымæн 
ауадзæн нæй. Ныр къуырф бадт æркодта. Дыккаг æмæ æртыккаг 
хистæртæн сæ хъуыддаг афтæ æнцон нæ рауад. 
— Хион хъуамæ бада дыккаг хистæрæн! — зæгъы сæ иу. 
— Цытæ мын дзурыс, цы! Дыккаг хистæр хъуамæ уа æрцæуæг 
адæмæй. 
— Уотæ не ’нгъезуй! — дзуры иу тæнтъихæг. — Зианы фынгыл 
сæрæй бадын нæ фидауы, æртæ хистæры нæ вæййы. Дыууæ, дыууæ. 
Æдде чи ’рбакæса, уый цæмæй зондзæн, ам цины бадт ис æви марды 
кæнд? 
— Уый хъæбæр хорз æгъдау у! — йæ ныхас та баппæрста Цъæх- 
дзаст. — Куывд æмæ хист æмхуызон хъæлдзæг куы уой, уæд сын 
хъæуы бæрæг нысан, кæннод сæ хæйрæг дæр нæ равзардзæн. 
Цалынмæ уыдон сæр æмæ бæрзæйы алыварс бынæттæ уæрстой, 
уæдмæ сæрæнтæ дзæбæх бынæттæ æрцахстой. Айдзаг сты бадæнтæ. 
Æрмæст ма згъуыдтæй аззад хистæрты дæллагфарс. Сæйраг Лæггад- 
гæнæг фынгдзауты уæлдæр бадын кæны. Архайы кæм дзыхæй, кæм 
тыхæй. Хæрæджы дымæг! Читт нæ кæнынц. Терк фæстæмæ аздæх- 
дзæн, уыдон уæлдæр нæ бабаддзысты. 
— Уæлдæр æрбабадут, дуст ныл нæй, цæмæй нæ тæрсут? — дзуры 
сæм Хистæр, сæр æмæ бæрзæйы фæстæ йæ къубал сивазы, афтæмæй. 
— Тæрсынц, тæрсынц! Уым æфсарм и, ам дæлæмæ та уæгъди- 
бæр вæййынц, — дзуры Лæггадгæнæг. 
19 Джыккайты Шамил 

290 
Джыккайты Шамил 
— Уæгъдибарæй ныззæронд вæййынц æмæ æгъдау дæр уымæн 
нæ зонынц, æгъдау, — дзуры астæуæй чидæр. 
Сæ тыхст дзæгъæлы уыд. Хорз бынатæн афтидæй ма тæрс. Хъæуы 
мæрддзыгой æрбахæццæ, сæ астæу — Тасолтан. Сæ цæсгæмттæ сырх 
афæлдæхтой, сæ фæздæг кæлы. Тасолтанæн æгъдау кæнынц æмæ йæ 
хæдзары дзаджджын фынгыл афæстиат сты — аст рæгъæн рæстæг 
хъæуы. Зиан нал æрбаййæфтой. Уыйхыгъд фынджы къахыртæ æм- 
пъузæнтау бамбæрзтой. 
Хистæр агуывзæ сисы, фæлæ та хъуыддаг размæ нæ цæуы. Дык- 
каг хистæр катайы бахауд æмæ уайдзæфау зæгъы: 
— Гъай цы хабар у? Фынгыл æртæ кæрдзыны цæуылнæ ис? 
Хуыцауы ном æртæ кæрдзынæй арынц. 
— Цин дæр æмæ зиан дæр Хуыцауæй ратгæ сты, рæгъ рауадзут, 
— уынаффæ сын кæны æртыккаг хистæр. 
Сæ хъæлæба сын бамбæрста Фынгæвæрæг. Уайтагъд дыууæ кæр- 
дзыныл абадт æртыккаг чъири. 
Хистæр Хуыцауы ном æрымысыд æмæ агуывзæ сындæггай ан- 
цъыхта. Уæд та дыккаг хистæр рафт-бафт кæны. Йæхи нæ баурæдта 
æмæ домы: 
— Æртыккаг чъири дæлæмæ адæттут! 
Фынгæвæрæг чъири систа æмæ йæ «дыккаг фынгыл» авæрдта. 
Уæд сусу-бусу стынг и. Иу зæгъы — дæлдæр, иннæ амоны — 
уæлдæр. Чъири схауæггаг. Уæд сæм Цъæхдзаст тызмæгæй дзуры: 
— Цы йæ раппар-баппар кæнут, хойраг у, æмæ дзы хынджылæг ма 
кæнут. Дæлдæр уыдзæн æви уæлдæр, уымæй дуне нæ рафæлдæхдзæн. 
Чъири æрæнцад, мæгуыр. Æмæ райдыдта хæрнæг. 
Фæлæ та иу ран — сусу-бусу, быцæу. 
— Фыццаг сидты фæстæ аходын æмбæлы? — фæрсы иу. 
— Гъæйттæй. Ацы хойраг хæларгонд у. Фынгмæ æвнал, æфсæр- 
мы ма кæн. 
Уæдмæ Хистæр рауагъта дыккаг сидт. Рæгъ ацыд иу къæрццæй. 
Рæдийын. Рæгъ хохаг донæй уæлдай нæу — йæ разы бирæ цæлхдур- 
тæ ис, бирæ къæсæртæ. Кæмдæрты малтæ кæны. Иу зæгъы: 
— Рухсагæй тадзын хъæуы фынгыл кæнæ хойрагыл. 
— Нæ, æркалын дзы хъæуы зæхмæ, науæд мардмæ нæ хæццæ 
кæны. 
— Æмæ нæ быны бетон куы ис. Науæд, уалæ фарæстæм уæла- 
дзыджы сæр куы рухс кæнæм, уæд та? 
Уæдмæ Хистæр фæрæвдз æмæ рауагъта ног сидт — бинонты цæ- 
рæнбон. 
Иу тыппыр лæг тынг батыхст, йæ мидбынаты стæлфыд æмæ 
дзуры уæлæмæ: 
— Раст нæ кæнут. Фыццаг уал рухс зæгъын хъуыди зæронд 
мæрдтæн. 

Цардфæлварæн 
291 
— Дæ дзыхы — сæкæр, — ныхас айста йæ ныхмæбадæг. — Æгъ- 
дау мах хъæуæй рацыд, æмæ уым афтæ у: фыццаг уал рухсæгтæ 
ахицæн кæн, стæй цæрæнбоны рæгъытæ уадз. 
— Тынг раст! — фæцырд æм Цъæхдзаст. — Æгъдау уæ хъæуæй 
рацыд, фæлæ йæм фæстæмæ нал баздæхт. Æнкъард сидтытæ ачъепп 
лас, уæдмæ арахъ дæр йæ куыст кæндзæн, æмæ уæд цины гаджи- 
дæуттæ уадз æмæ скъæр. 
Хæрнæг йæ тæмæны бацыд. Пылау тæвдæй æрбахæццæ. Иу 
зæгъы: 
— Мард удæгæстæн — хæринаг. 
— Афтæ нал у, — уарт æм фæдардта Цъæхдзаст. — Ныр мæрдтæ 
хæрынц удæгæсты. Ирон адæмы хæрнæгæй цæрынмæ нал æвдæлы. 
Хистæр хъуыдыты ныгъуылы. Сидт дзы рох кæны. Сæр æмæ 
бæрзæйы фæстæ нал зыны, йæ ныхас нæ хъуысы. Фынг сыхтæ- 
сыхтæ æмæ цæгтæ-цæгтæ фæци. Алы «сыхæн» йæхи кувæг. Уынæр 
йæ тыхы бацыд. Ранæй-рæтты къуыбылæйттæ кæны тамакойы фæз- 
дæг. Иу ран дзы фæзынд «паддзахадон уынаффæдон», Думæ, иннæ 
ран театр «Амыран», пæрпæр кæнынц ирон хъæлдзæг ныхæстæ. Хис- 
тæртæ иумæйаг тыхтæй уагътой рæгъ рæгъы фæдыл. Алы сидт дæр 
уыд дæуццаг. Иу афон æрцыдысты иу уынаффæмæ: рухс зæгъæм, 
хæсты чи фесæфт, уыдонæн. Рацыд рæгъ. 
— Ацы хойраг мæгуыр лæджы номыл у æмæ йæ дунетæн цæмæн 
хæлар кæнæм? — ныхмæ лæууы Цæхдзаст налат. — Нæ мæрдтæм сæ 
рухсаг нал хæццæ кæны, æмæ ныл фыдаудæн кæнынц. 
— Хорз лæг, æгъдау ма хал! — фæхъæр ласта хæрзхаст Тыппыр. — 
Мæнæн мæ фыд уартæ Берлинæй нал раздæхт, æмæ йын ацы хæрд 
æмæ нозт хæлар уæнт. 
— Дæ хæдзары йын рухс кæн. Ме стыр мады ’фсымæр фæмард 
Карпаты хæсты, иннæ фæмард Японы хæсты, æмæ уыдонæн дæр 
рауадзæм хицæн рæгъ. 
— Уæллæгъи, дæ хъуыды мæ зæрдæмæ цæуы, — бацин кодта 
чидæр. 
— Цæй, мæрдтæн уæрст ницы ис, — фидауын сæ кæнынц æм- 
вынг адæм. 
Цыппæрæм бынат чи ахсы, уый бавдæлд æмæ хистæртæн зонд 
амоны, лекци кæсы: 
— Мах ирон адæм стæм, махæй æгъдауджындæр, махæй хъару- 
джындæр адæм нæй. Мах йеддæмæ æртæ æртæдзыхоны ничи кæны — 
уый нæртон зонд æрымысыд. Сæр æмæ бæрзæй цы сты, уый чи 
зоны? Æрмæст ирон адæм. Фæлæ æз цы зæгъын? Чырын кæм ис, 
уым авдæн дæр вæййы. Хæсты чи бабын, уыдонæн рухс загътам. Чи 
сыздæхт, уыдонæн та сæ цæрæнбон ракувæм. Нæ хъæу афтæ кæ- 
нынц. Хорз æгъдау фæзмын хъæуы. 

292 
Джыккайты Шамил 
Хистæртæ, хæстæй чи аирвæзт, ахæм лæгтæ. Сæ зæрдæмæ фæ- 
цыд ацы ног æгъдау æмæ йæ фæткыл банымадтой. Уыйадыл рацыд 
цæрæнбоны гаджидау. 
Иу ран та ныхас бацайдагъ гуыппырсар лæгтæн. Джис-къус кæ- 
нынц: цины фынгыл æртæ чъирийы цæмæн вæййы, зианы фынгыл 
— дыууæ? Уыдон куыд хонæм æмæ сæ куыд хъæуы лыг кæнын? 
— Æгъдау нæ ферох, фæлæ æвзаг дæр нал зонæм, — йæ мæстытæ 
калы иу булкъдаст артист. — Уый мард у, зиан нæу. Зиан, лæгæй 
исты куы фесæфы, уæд уый у. 
— Уæ дæ хуыздæры фенай, — йæ хъулмæ йын тохси бауилы 
бурхил. — Бинонтæн сæ дарæг фесæфт, уый зиан дæр у æмæ мар- 
дæрцыд дæр. 
— Æртæ чъирийы вæййы цины фынгыл, зианы фынгыл та — 
дыууæ кæрдзыны. Гукк! — йæ трактат дарддæр кæсы булкъдаст. — 
Æртæ чъирийы амонынц хур, зæхх æмæ дон. Мардыл хур нал фæ- 
кæсы, æмæ йын дыууæ кæрдзыны уымæн фæлдисæм. 
— Кæцæй зоныс уыцы диссæгтæ? — фæрсы бурхил. 
— Куыд кæцæй? Мæ фыд чъирикувæг уыд. Сымах æгъдау нал 
зонут. Чъиритæ аст дихы кæнут. Рæдийут! Къай Хуыцауæн æхцон 
нæу. Иу карст дзы хъæуы фæдыууæ кæнын. Уæд уыдзысты фараст. 
— Уыцы æгъдау та кæм федтай? 
— Нæ хæдзары! 
— Гæды ныхæстæ! — Цъæхдзасты хъусы дзуры йæ сыхаг. — Сæ 
къæйыл æртæ чъирийы никуы сфыхт. Йæ фыдыл ахæм зарæг уыд: 
Чъебо чъири нæ хсеры, 
Уазал кæрдзын ныфтъæры. 
— Мæгуыр та куыннæ стæм. Алы лæг дæр, æрмæст йæ хæдзары 
цы федта, уый хоны раст, хорз æмæ ирон æгъдау. Хæрæгыл зы- 
гъуыммæ чи фæбады, уыцы зæрæдтæ се ’ппæт Уырызмæгтæ нæ вæй- 
йынц. 
Уæдмæ сæ ног сидт æрæййæфта. Сæ быцæу исдуг фæмынæг. 
Чидæр хъæр кæны хистæртæм: 
— Афон у, зианджынтæм фæдзурут, арфæ сын ракæнут. 
Ам хъуыддаг тынг сдзырддаг ис. Фыццаг уал æвзарынц: цалæй 
рацæуой хъуамæ? Дарддæр быцæу бацайдагъ: нуазæнтæ хъуамæ раз- 
дæр чи райса — зианджынтæ æви хистæртæ? 
Уыцы афон кæрты фæцыд зæрдæхалæн цъæхахст. Иу сылгой- 
маг лæбурæгау бырсы бадтмæ. Чидæр æй иргъæвы. 
— Æгъдау нал ис, æгъдау! — уайдзæф кæнынц хистæртæ. — Ис- 
куы ма сылгоймаг йæ цæсгом афтæ суагъта...Пуй! 
Уæдмæ сылгоймаг æрбаирвæзт бадтмæ. 
— Уæ, Мæхæмæт, нæ фыд æнæныгæд баззад, сау бон ныл нык- 
кæна Хъазийы мæрдæй! — дзыназы марды чызг. 

Цардфæлварæн 293 
Фарст фарсты фæдыл ныййарц и: «Циу? Цы ’рцыд? Цы бæллах у?» 
— Чырыныл схæцæг нæй æмæ уæлмæрдты кæрон лæууы, — ты- 
хулæфгæ дзуры Хадизæт. — Нæхи лæппутæ — æртæ, табæтыл цып- 
пæрæм схæцæг нæй. 
— Чызг, худинаг у афтæ хъæр кæнын, — æфхæры йæ Хистæр. — 
Æрцæуæгæй, сыхагæй сымахæн лæггад кæнынц, уæ мардæн кад кæ- 
нынц, ды та бæстæ дæ сæрыл систай. — Лæгыл хæкъуырцц бахæцыд. 
Мæхæмæт хорзау нал фæци, стæй фæзылд æмæ цæуынмæ хъавы. 
— Æгъдау нал ис æви! — архъан ыл баппæрста дыккаг хистæр. — 
Адæмæн уал арфæ ракæн. Æгъдауæй хистæр ницы ис. 
— Ирон æгъдау кæнын хъæуы! — фæтъæлланг ласта цыппæрæм 
бадæг, бæрæг уыд, сыкъадзæф у, уый. — Мард уым уыдзæн, бирæгъ 
нæу — хъæдмæ нæ лидзы. 
Мæхæмæт йе ’гъдау бакодта, стæй араст лæгагурæг. 
Фæцыд сармадзаны гуыппытæ. Скæсæн цæхæртæ калы. 
— Æгъдау халæм, æмæ арв дæр æнафон нæры, — куырыхон 
хатдзæг кæны дыккаг хистæр. 
Бадт йæ фæткыл цæуы. Фынгæй ничи сыстад. Джис-къус кæ- 
нынц. Иу ран раиртæстой, алантæ кады фæдтæ кæм ныууагътой, 
уыцы бынæттæ. Равзæрстой, дунейы картæйыл цы ирон нæмттæ ис, 
уыдон. Рахызтысты номдзыд лæгтæм. Иу хуыфындз лæг дзуры: 
— Чи уыд Шопенгауэр? Ирон лæг. Йæ ном — йе ’вдисæн: Шау 
быны гауыр. 
— Науæд Низами ирон нæ уыд? Бæгуыдæр уыд. Йæ ном — 
Илас. Цард Гандзайы. Уым уыд цагъарты базар. Поэт мæстæй сыгъд 
æмæ дзырдта: «Низ ам и! Низ ам и!» Уыцы ныхасæй рауад йæ 
фæсномыг. 
— Мæнæ наукæты академи! — дис кæны Цъæхдзаст. 
Æрхæццæ кæстæрты рæгъ. Иу кувы: 
— Нæ фæсивæд домбай сты, æмæ сæ Уастырджийы хорзæх уæд. 
Иннæ йæм фæкъæпп ласта: 
— Хорз лæг, цæмæн рæдийыс? Хор æмæ зæхх æрмæст Хуыцау- 
мæ сты. Уый дын зонын хъæуы! 
— Мæнæ дзыхы къæбæл, мæнæ зонды къуыбылой! — йæ къухтæ 
æрцагъта бурхил. — Мæнæ ирон хæрнæг — дискусриты клуб. 
— Гъей, æфсинтæ, ацы стуртæн хуылфыдзаумæ нæ уыд æви? — 
тыхсы Тыппыр. — Кæд ма сæ хæсдзыстут! 
Уайтагъд, сæ тæф кæлы, афтæмæй сæ тъæпп фæцыд фынгтыл. 
— Ахæр, адонæй хуыздæр лæгæн еугæф дæр нæ тайы, — хаты 
Тыппыр Цъæхдзастмæ. 
— Мæ разы сæ ма ’вæр, — зæгъы уый. — Махмæ «тъангхор» 
карз фидис уыд. 
Тыппыр тъангимæ маст аныхъуырдта. 
— Мæлдзыгæн йе сæфт куы ’рцæуы, уæд ыл базыртæ базайы. 

294 
Джыккайты Шамил 
Мах дæр афтæ, — хъуыр-хъуыр кæны буррихи. — Хъудыком æмæ 
Тырсыгом арæнæн кæцырдыгæй аззадысты, уый нæ зонæм, фæлæ 
рæгъыты рад нымайæм. Дыууæрдыгæй нæ цæгъдынц, уый нæ не 
’ндавы, фæлæ, бæрзæй кæцырдыгæй æрæвæрæм, уый сси нæ катай. 
Уалæ уыцы стыр сæры аууон нал уынæм, нæхиуыл сæртæ нал ис, 
уый. Æз дын зæгъон, уыдонæй рæздзæн нæ цард, нæ фидæн. Уыдон 
ныууадз. Дæ уыргæфтыд фырт наркошæ у, æмæ фæлтау уымæ æр- 
кæс. Дæ чызг Эмиратты гаремы хæты, æмæ уый кой бакæн. Дæ ус 
Турчы йæ буарæй цы дзаумæттæ кусы, уыдоны цæуыс, уæддæр мын 
ам æгъдæуттыл дзурыс. Бирæ цы хъуыддагыл дзурай, уымæн æнæ 
бабын хос нæй. Æгъдау, æгъдау кæнæм, æмæ йæ кой ис, йæхæдæг 
нал. Йæ фындз мæрзын чи нæ зоны, уый дæр — зондамонæг. Ирон 
фынг сси хъаймæт. Фæлтау æккойæ дуртæ хæсс. 
— Уæдæ дарддæр куыд кæнæм? 
— Æз уын иу фæнд амонын. Газы пецы сæрмæ вæййы инструк- 
ци. Уый хорз у. Мах дæр алы сарайы къулыл, хистæры комкоммæ, 
ставд дамгъæтæй ныффыссæм, Стыр Ныхас кæй сфидар кæна, уыцы 
сидтыты рад æмæ номхыгъд. Хистæр сæ уырдыгæй кæсдзæн, æмæ 
фынгыл загъта-багъта нал уыдзæн. Уæд ын уыдзæн æнцон, хъуыды 
кæнын æй нал хъæудзæн. Иугæр гаджидæуттæ джиппыуагъд сты, 
ивæн сын нæй, сфæлдыстадон хъуыды дзы нæ хъæуы, уæд хистæры 
нысан цы у? Цæттæ текст кæсын. Уымæ гæсгæ хуыздæр уаид гаджи- 
дæуттæ магнитофоныл ныффыссын. Артист сæ дзæбæх бакæсæд. 
Хистæры раз аппарат сæвæр, кънопкæ æрæлхъив, æмæ та гаджидау 
зæлланг кæны... 
О, гъо, — чидсер загъта, — 
Ма рох кæн дæ дзырд... 
Хистæр ног сидт уагъта, 
Лнызтам æй цырд... 
Скæсæнырдыгæй гуыппытæ цæуы. Хъæутæ судзынц, сæ фæздæг 
арв æхгæны. Арв æрныллæг. Лыстæг сæлфынæг рацыд: Хур кæуы. 
2001 азы 7 февралъ 

ÆФСИРТÆ 

НЫСТУАН 
Лвторæй 
Боныг никуы фыстон. Мæ цард афтæ æгъуыз у, афтæ иугъæ- 
донæй цæуы, æмæ дзы, рæгъмæ цы рахæссон, ахæмæй нииы ис. 
Фæлæ мæ дзыппы æдзухоæр вæййы фыссæн чиныг. Уым цыоырæй 
афыссын мæ хъуыдытæ, мæ зæгъинæгтæ, мæ сагъæстæ. Фæнысан 
дзы кæнын мæ цæстæнгас, мæ алыварс цы цаутæ цæуы, уыдоны 
тыххæй. Уым фæзынынц æмдзæвгæты темæтæ, хицæн рæнхъы- 
тæ, гыццыл нывтæ. Мæ бон нæу стыр уацмыстæ нывæндын, мæ 
зæрдæ мын цы цаушæ агайынц, уыдон æвдисын æмбисæндшæй, 
фæсномыг ныхасæй кæнæ аллегорион нывтæй. Фыссын мæ чины- 
ожы, адæмæй цы хъусын, уый дæр — цыргъзонд ныхæсшæ. 
Мах цæрæм вазыгджын дунейы. Царды ис бирæ быцæутæ, ных- 
мæвæрд шыхтæ, хъæуы дзы тох кæнын рæстдзинад, намыс æмæ 
идеалты сæраппонд. Тохæн хъæуы фæрæзтæ. Æз рафыссын стыр 
лæгты куырыхон ныхæстæ, тæлмац кæнын æмбисæнотæ æмæ бас- 
нятæ, цыбыр радзырдтæ æмæ историон хабæрттæ. Æвзарын дзы, 
нæ судзаг фарстышæн дзуапп чи дæшты, мæ сагъæстæ кæм уынын, 
ахæмтæ. Зонды ныхæстæ адæмæн иумæйаг сты хуры тынтау, 
рæдауæй нын рухс кæнынц нæ хъуыды æмæ нæ развæндаг. Хохы 
мæ рæстæджы хортæ карстой цæвæгæй. Зæххы-иу баззад бирæ 
æфсиртæ. Мах уыдыстæм сабитæ æмæ сæ уыгътам хистæрты 
амындæй. Арæх-иу цæндты ссардшам мыстæвæрæн — кæрвæдзы 
æфсиртæ бæстон æфснайдæй, — уый махмæ каст хæзнаты кæри. 
Ныр чингуыты æмæ адæмы ныхæсты уидзын зонды æфсиртæ. 
Мæ фыссæн чингуытæй бирæтæн лæвæрдтон хуымæтæг нæмт- 
тæ: «Æхсæдæнтæ», «Луарæнтæ», «Цъæмæлшæ». Иу къорд дзы мы- 
хуыры рацыд, уыди сын иумæйаг сæргонд — «Æхсныфтæ». Уыцы 
нæмттæ бадынц мæхи фыстытыл. Фæлæ иугæр ацы хайы кæй- 
дæр æмбисæндтæ ис, уæд ыл фидауы хорз ном «Æфсиртæ» дæр. 
Пайда сæ нæ агурын, кад мын æрхæссой, уый мæ зынтæй уырны. 
Фæлæ зын у, мæ зæрдæйы сæ æмбæхстæй дарон, уый дæр. Суг 
нæй, æмæ арт æндзарын æхсныфшæй. 

УÆЛХОХ КУВÆНДОН 
Æз федтон зæд... 
Уыди сæумæрайсом. Скæсæн адардта сырх. Кæмттæ уыдысты 
сатæг. Уæлдæфы зæлыд алæмæты музыкæ. Дуне мæм каст кувæндон. 
Зæд цыди хуыртыл. Бæстæ ныррухс и. Йæ къаба уыд æрвхуыз, 
фæлæ бызгъуыртæ, йе скъуыдтæй зынди урс буар æмæ рухс калдта, 
рухсы зæрин тынтæ ныдзæвдысты мæ зæрдæйы дзæнгæрæгыл, æмæ 
дзы æвзæрди зæлдаг зæлтæ. 
Зæд уыди бæгъæввад, фæлæ хуыртыл цыди рог æмæ æдæрсгæ. 
Йæ къах-иу цы дурыл аныдзæвд, уый-иу суагъта сырх дидинæг. Æз 
æм кастæн цымыдисæй. Фæндыд мæ уымæн сæуæхсиды сырх зæлда- 
гæй къаба скæнын, фæндыд мæ уымæн арвы цъæхæй йæ фæндагыл 
гауыз байтауын. 
Бæстæ байдзаг рухс æмæ цинæй. Мæ цæстытæ æнæбары сæх- 
гæдтон. Уыдтон æрвон фæлгонц мæ зæрдæйы цæстытæй, хъуыстон 
æрвон зæлтæ мæ зæрдæйы хъустæй. Бафтыдтæн алæмæты дунемæ. 
Хур æркаст. Æз ракастæн мæ цæстæй. Зæд нал зынд. Æрмæст 
хохы тигътыл хъазыд сызгъæрин рухс. 
Æз цыдтæн уыцы рухсы фæдыл. Хылдтæн къæдзæхтыл, хаудтæн 
рындз æмæ къæмбыртæй, уæддæр цыдтæн. Хызтæн стыр æрра дæт- 
ты сæрты. Тугдзых сырдтæ мæм сæ ком схæлиу кæнынц, цæуы сæ 
дæндæгты къæс-къæс, æз сæ ницæмæ дарын — цæуын зæды фæстæ. 
Иу хохы сæр суыдтон галуан. Зынтæй йæм схæццæ дæн. Уый 
разынд кувæндон. Загътон: ам уыдзæн зæдбадæн, ам уыдзæн æрвон 
рæсугъд — фарн, рæстдзинад æмæ уарзты зæд. 
Галуаны алыварс зилын, нæй йæм бацæуæн. Йæ иунæг дуар — 
æфсæн æмæ æхгæд. Хойын æфсæн дуар. Тыхсын, фæлæ мæ зæр- 
дæйы хуры тын хъазы. 
Æрæджиау байгом и дуар. Рухсмæ дзы рацыд æртæ зæронд лæ- 
джы. 
Сæ боцьотæ — урс, сæ уæлæ пæлæзтæ сырх дарийæ, сæ бакастæй — 
пехуымпартæ. Загътон: адон сты дзуары лæгтæ. 
Дзурынц мæм: 
— Чи дæ, цы дæ хъæуы, мæлинаг? Цæмæн нын халыс нæ фæтк 
æмæ не ’нцой? 
Дзурын сæм: 

Æфсиртæ 
299 
— Куырыхон сыгъдæг лæгтæ, табу уæхицæн. Æз агурын зæд. 
Уый рацыд нæ бæстыл. Ам зæдбадæн ис, æмæ ам уыдзæн арвы чызг. 
— Æлгъыстаг! Цы сфæндыди дæу? Æнамонд мæлинаг куыд агу- 
ры зæд!.. 
Æрцахстой мæ. Уыдысты уæйгуытау тыхджын, æфсæддонтау — 
рæвдз æмæ арæхстджын. Систой мæ сæ уæлныхты, байтыгътой мæ 
сæ къулыл, мæ къухты мын ныкъкъуырдтой зæгæлтæ. 
Лæууын ауыгъдæй къулыл. Дымгæмæ хус кæнын. Мысын æрвон 
фæлгонц, фæлæ зæд йæхæдæг нæ зыны, нæ цæуы дурын галуанмæ. 
Æз уæддæр æнхъæлмæ кæсын. 
Мæ хъæдгæмттæй тæдзы туджы æртæхтæ. Уыдонæй сæумæрай- 
сом дуртыл æвзæры сырх дидинджытæ. Æхсæв уыцы дидинджытæ 
фестынц сырх зынджытæ. 
1973 азы 12 июнь 
ФÆЛИТОЙÆМÆ ФИЛОСОФ 
Мæрдты бæстæ. Сыфтæрджын къудзитæ, сæ быны сыгъдæг суа- 
дон, сæ алыварс цъæх нæуу. 
Цъæх нæууыл чъерами бæласы бын сатæджы бады хытъынджын 
Али, йæ къухы журнал «Зынг». Лæг, журналы цъарыл цы ныв ис, 
уымæ æркæсы, фырцинæй бахуды, дзых фæсхъустæм афæды, лæг 
уæлгоммæ йæхи аппары æмæ йæ гæлдæр хъыдзы кæны. 
— Мæнæ диссаг! — хъæр кæны æхсызгонæй æмæ йе ’рагъы 
нуæрттыл ратул-батул сисы. 
Иу афон фестад. Суадоны былтыл дæлæмæ азгъоры. Æрлæууы, 
сурæтмæ æркæсы æмæ та цинæй схъылдымтæ кæны. 
Иу ран фæндаджы был ихсыд дурыл бады иу фæлахс лæг. Бады 
æрхуымæй, хъуыдыты аныгъуылд. Али йæм æдзынæг ныккæсы æмæ 
та фæстæмæ алæууы. Æрæджиау æм дзуры: 
— Хорз лæг, ды номдзыд ахуыргонд нæ дæ? 
Лæг æм ницы дзуры, йæ хъуыдытæй нæ хицæн кæны. 
— Ды Ибн-Сина нæ дæ? — фæрсы йæ дыккаг хатт ныфсджын- 
дæрæй. 
— Уый дæн, — лæгмæ скæсгæйæ сдзырдта хъуыдыгæнæг, — фæлæ, 
дæ хорзæхæй, ды та чи дæ? 
— Æз дæн, ды æдылы кæй хуыдтай, уыцы Али, базаргæнæг. 
Хъуыды-ма кæныс, цалдæр хатты дæ куы афæлывтон? Æз уыцы Али 
дæн, уыцы! — загъта лæг æмæ худæгæй бакъæцæл. 
— Рæстæг — тæрхонгæнæг. Ныр сбæрæг сты раст æмæ зылын. 
— Рæдийыс та! — цин кæны Али. — Æркæс-ма ацы сурæтмæ: чи 
у, кæй ныв у? Базыдтай йæ, и-и? 

300 
Джыккайты Шамил 
— Цы базонын æй хъæуы, дæ хуыз у. 
— Уæдæ-ма, йæ быны цы фыст и, уый бакæс. 
Æркаст философ æмæ дзы бакаст: «Абу-Али Ибн-Сина (Авицен- 
нæ)». 
— Уый та цы хабар у? — джихæй баззад Авиценнæ. 
— Зоныс, фæстаг сайд дын куыд акодтон, уый? Тæвд сайд, тæвд 
сайд! — фырхудæгæй фæцæймард Али æмæ йæ гуыбыныл ныххæ- 
цыд. — Хъусгæ кæн. Ды раздæр амардтæ, нæ? Æз куы мардтæн, уæд 
дæу ме ’ххуырстытæн скъахын кодтон, æмæ мæн дæ бынаты бавæрд- 
той, дæу та мæ ингæны ныппæрстой. Уымæй цы рауад, уый æмба- 
рыс? Диссаг, диссаг, философ! Дæ ингæныл, ома мæ уæлмæрдыл, 
сарæзтой мавзолей, де стджыты та къæвдатæ æхсадтой. Ныр мин азы 
фæстæ дæхи хуызæн ахуыргæндтæ скъахтой де стæгдар, ома ме стæг- 
дар, мæ сæргæхцмæ гæсгæ сарæзтой дæ ныв, — бахатыр кæн, — мæ 
сурæт. Мæ фæлгонц мын аразынц мрамæрæй. Мыхуыр æй кæнынц 
чингуыты, адæм сæм диссагау кæсынц, мæ цыртдзæвæнмæ табу кæ- 
нынмæ цæуынц. — Лæг та ныххуды. — Цæй, куыд дæм кæсынц нæ 
митæ, мæ лымæн? Чи нæ уыд философ, чи нæ уыд æдылы, и-и? 
Авиценнæ арф ныуулæфыд. Йæ сæр йæ къухтыл æруагъта, йæ 
сагъæсты арфдæр аныгъуылд. 
1981 аз 
АМОНДГУР 
Зæххыл царди æмæ фæллой кодта уæздан, куырыхон лæг — Ца- 
иты Бетъре. Йæ хистæр æфсымæртæ — разагъды лæгтæ. Гæггуыр — 
таурæгъгæнæг. Нарты кадджытæй дзæвгар æрцыд фыст уый ныхæс- 
тæй. Бетъре — хæдзардарæг, куыст æй уæлæмæ скæсын никуы суагъ- 
та, никуы йæ равдæлд йæ курдиат равдисынмæ. Афтæмæй йæ зонд 
æмæ йæ зæрдæ норст цæхæрау уыдысты арф æмæ хъæздыг æвæ- 
рæнтæ. Уый уыди таурæгътæ æмæ æмбисæндты хæзнадон. Мадзура, 
хиуылхæцгæ лæг, фæлæ иугæр дзурынмæ фæгæрз и, уæд йæ ныхас 
цыди сабыр, аив æмæ нывыл. Дзомагъæй ралыгъд æмæ æрцард Ми- 
чурины. Арæх мын дзырдта фæлмæн хъæлæсæй: «Лæппу, æрцу нæм, 
æмæ дын таурыхътæ фæкæнон». Кæй зæгъын æй хъæуы, рæдау лæг 
мæ таурæгъты æфсонæй хуыдта йæ фæрныг хæдзармæ, хæлары фынг- 
мæ. Фæлæ мах талф-тулфæй кæм æвдæлы хуыздæр хъуыддагмæ. 
Æдзух æмгъуыдтæ кæнæм. Рæстæг та махмæ нæ кæсы, цæуы, бонты 
мыстытæ хæрынц, фыдæлты хæзнатæ рохуатмæ кæлынц; æрæджи^у 
нæм цыдæр зонд фæзыны, фæсмонæй нæхи фæхæрæм, фæлæ, цы 
аивгъуыдта, уымæн раздахæн нæй. Афтæмæй нæ къухæй аирвæ- 
зынц агургæ æмæ æнæссаргæ хæзнатæ. Бын кæмæн нæ баззайы, 
уый та хъæздыг нæ кæны. 

Æфсиртæ 
301 
Зæронд лæгыл æртæфст йæ фæллад, сæ уæз ыл æруагътой азтæ 
æмæ низтæ. Лæг æруатон. Йæ разы бадын, ныфсытæ йын æвæрын. 
Уый аивæй бахудт æмæ зæгъы: 
— Арфæ æвдадзы хос у. Ныр мын тас нал у. Афæдз иу минут 
вæййы, æмæ, уæд цы зæгъай, уымæн æнæ ’рцæугæ нæй. Иу мæгуыр 
лæг хъуыста уыцы хабар. Уыйадыл стыр дуры цур слæууыд æмæ 
æнæхъæн афæдз фæдзырдта: «Сызгъæрин фест! Сызгъæрин фест!» 
Никуы æмæ ницы — дур дурæй лæууы. Лæг рамæсты æмæ афтæ: 
«Уыцы хъуыддаг чи ’рымысыд, уыцы хабар чи загъта, уый цъæх 
хæрæгфестæд!» 
Дурæн йæ фæздæг акалд æмæ хæрæг фестад. 
Бадæм, ныхас кæнæм. Æмæ лæг дзуры: 
— Дæ хабæрттæ дын хъусын. Маст дын кæнынц, фæлæ фидар 
лæуу. Маст удхор у, дæхи дзы хъаггæн. Иугæр æрцыд, уæд æй 
мацæмæ дар. 
Æмæ та æрхаста æмбисонд. 
— Калакæн, зæгъы, аргъ кодтой. Æрæмбырд сты ахуыргонд 
адæм. Нымайынц, фæлæ йын аргъ кæнын нæ фæразынц. Уæд иу 
хохаг сæ рæзты æрцæуы. Загътой: «Цæй, æххæст ацы мæгуыры 
дæр бафæрсæм». Лæг сæм байхъуыста æмæ сын афтæ: «Калак иу 
масты аргъ нæу». 
Ныхас ныхасы æййафы. Нæхи ирхæфсæм, царды хабæрттæ кæ- 
нæм. Æрæфтыд нæм йæ фырты кой. Зæгъын, йæхицæй сæрæндæр, 
ахуырдæр æмæ æвзагджындæр нæй, йæ удæй арт цæгъды, фæлæ йæ 
хъуыддаг нæ цæуы. Цы йын мæ бон у, зæгъгæ, зæрдæрыстæй загъта 
лæг æмæ та радзырдта таурæгъ. 
Иу мæгуыр лæг йæ цардæй сфæлмæцыд. Нал фæрæзта, стыхст 
æмæ суынгæг и. Уæд ацыд, иу къуылдымыл сбадт æмæ кæуы. Лæг 
кæуы, афтæмæй хъæр кæны: «О Хуыцау, ратт мын! О Хуыцау, ратт 
мын!» 
Хуыцау æй хъусы. Йæ кæуын æмæ йæ дзыназынæй фæлмæцы. 
Уæд Уастырджимæ фæсидт æмæ йын афтæ: 
— Уыцы лæджы хъæрæй нал фæразын. Фæцу æмæ йын исты 
хос скæн. 
Уастырджи æрцыд лæгмæ æмæ йæ фæрсы: 
— Чи дæ, цы дæ? Хуыцауæй цы курыс, цæуыл æй тыхсын кæ- 
ныс? 
Мæг ’^ лæ "гæхи бакъултæ кодта, йæ царды хъæстытæ ра- 
кодта æма. загъха; 
— Мæгуырæй сæфын, арвмæ хъарын мæ тæригъæд, кæд мын 
Хуыцау исты хорз раттид. 
Уæд ын Уастырджи зæгъы: 
— Афтæ бакæн. Ацу Арф коммæ. Уым æртæ фæндаджы астæу иу 
хид ис. Æртæ ’хсæвы хидыл фæбад. Стæй мын радзур, цы фенай, 
цы фехъусай, уыдон. 

302 
Джыккайты Шамил 
Мæгуыр лæг араст Арф коммæ, æндæр ын цы гæнæн уыд. Хи- 
дыхъус дуры аууон сбадт æмæ æнхъæлмæ кæсы. Æмбисæхсæв уыда- 
ид, афтæ ком ныррухс. Лæг кæсы æмæ уыны: урс бæхыл рацæуы урс 
барæг æмæ рухс кæны. Хиды астæумæ æрбахæццæ, исдуг фæурæдта 
йæ бæх æмæ дзуры: «Ацы сахат чи райгуыра адæмæй, уымæн хай 
уыдзæн мæ амондæй, йæ цард уыдзæн мæ царды хуызæн». Уыйадыл 
урс барæг йæ бæхы фесхуыста æмæ афардæг. 
Дыккаг æхсæв та мæгуыр лæг бады хидыхъус, æнхъæлмæ кæсы. 
Фæсæмбисæхсæв бæстæ ныттар. Арф комы нæргæ рацæуы сау бæ- 
хыл сау барæг. Хиды астæу æрлæууыд æмæ зæгъы: «Ацы сахат адæ- 
мæй чи райгуыра, уый хайджын уыдзæн мæ хъару æмæ мæ амон- 
дæй, йæ цард цæудзæн мæ царды хуызæн». Загъта æмæ нæргæ ас- 
къæрдта дарддæр. 
Æртыккаг æхсæв ралæууыд. Бады та амондгур, æнхъæлмæ кæсы. 
Иу афон хидыл къæдз-къæдзы æрбацæуы гæвзыкк æнæбон лæг. 
Фырфæллад æмæ фыртыхстæй æрлæууыд хиды астæу, хъæрзæгау 
ныуулæфыд æмæ афтæ: «Ацы сахат чи райгуыра, уый цард уыдзæн 
мæ царды хуызæн». 
Хуыцаумæкувæг æрбацыд æмæ та къуылдымыл бады. Уастыр- 
джи йæ разы æрбалæууыд æмæ йæ фæрсы йæ хабæрттæй. Лæг ын 
рафæзмыдта, цы федта, цы фехъуыста, уыдон. Уастырджи бахудт 
æмæ йын афтæ зæгъы: 
— Уыныс, гæвзыкк цы сахаты рацыд, ды райгуырдтæ ахæм са- 
хаты, æмæ дын Хуыцауы бон дæр ницы у. 
Загъта йæ ныхас Уастырджи æмæ уæларвмæ сфардæг и. 
1981 аз 
ХУЫÆМÆХАЛОН 
Сæрдыгон æнтæф бон. Хъæддаг хуы тулдзы бын аууоны хуыс- 
сы. Æфсæст у, зæхх — уымæл, æмæ æхсызгонæй рæдзæ-мæдзæ кæны. 
Йæ сæрмæ къалиуыл абадт Халон æмæ йæм дзуры: 
— Уæлæмæ сыст, æмæ лидзæм. Хæхты раивылд дон, лæсæн ра- 
цæуы æмæ дæ ласы. 
— Ды та дæ уæны кæсыс? — сбустæ йыл кодта Хуы, иннæ фар- 
сыл æрзылд æмæ та æнæмæтæй рæдзæ-мæдзæ кæны, уæдæ цы кæны. 
Халон æм тынгдæр ныууасы: 
— Тагъд фæгæпп лас, æмæ лидзæм, лæсæн тулгæ-нæргæ æр- 
цæуы, ардæм æррæввахс. 
— Цъиувæдис ма у! — уайдзæф ын кæны Хуы. — Арв мæ сæрмæ 
— сыгъдæг, хур кæсы, бæласы бын — аууон. Цæй лæсæн цæуы ахæм 
бон? Ацу, мæ фынтæ мын ма хал. 

Æфсиртæ 
303 
Хуы йæ фæстаг къахæй йæ гуыбын аныхта, йæ хъусы змæлдæй 
бындз асырдта, хуыссы, рæдзæ-мæдзæ кæны, уæдæ цы кæны. 
Иу афон æй доны уылæн йæ сæрыл систа æмæ йæ сабыр фæхæс- 
сы. Нард буарæн æхсызгон уыд доны уазал, цыма цъыфдзасты ра- 
тул-батул кæны, афтæ каст Хуымæ. Дон æй узгæ хæссы, Хуы æхцо- 
нæй лæф-лæф кæны. Мæстæймарæгау халонмæ дзуры: 
— Цъиувæдис!.. 
Уыцы уысм æй уылæн уæлбылæй æрхмæ нывзылдта, уым æй 
дурыл ныххуырста, хуыдымæй ма йæ хъыллист фæцыд, донæй йæ 
дзых айдзаг æмæ фæхуыдуг. Гуылфæны ма стæлфынмæ хъавыд, фæлæ 
нал сызмæлыд, лæсæн ыл ракалд, æмæ йыл бон баци хуыдалынг. 
Халон тулдзы сæр бады æмæ хъуахъ кæны. 
1982 азы октябрь 
ÆНÆ АХХОСÆЙ АХХОСДЖЫНТÆ 
Ног хабар Иры историйæ 
Нал фæрæзтой бирæгъты фыдмитæй сау хъæды сагтæ, сæ уды 
бон нал уыд хохы дзæбидыртæн тугдзыхты лæбурдæй. Куынæгæй 
куынæгмæ цыди сæ уæздан мыггаг. 
Иу бон та доны был бирæгътæ аргæвстой иу уæныг-саджы. Ба- 
хордтой йæ, йæ туг ын басдæрдтой, баззад ма дзы сæфтджытæ æмæ 
сыкъатæ. 
Сагтæ æмæ дзæбидыртæ рамбырд сты. Систой марды сыкъатæ æмæ 
хъæстмæ цæуынц фæранкмæ. Фæранк фæсхæрд уæлгоммæ хуыссы йæ 
лæгæты раз, хурмæ тавы йæ гуыбын, рæдзæ-мæдзæ кæны. Райхъал и 
сагтæ æмæ дзæбидырты хъæлæбайæ. Смæсты и æмæ сæ фæрсы: 
— Чи стут, цы стут? Цы уæ хъæуы, цæуыл змæнтут бæстæ? 
Сагты ныфсджындæртæ размæ ралæууыдысты æмæ загътой: 
— Ракæс, нæ фæтæг, мæнæ та нын нæ хуыздæртæй иуы бирæгъ- 
тæ асæрфтой. Цæрын нæ нал уадзынц ацы тугдзыхтæ, сусæгæй 
нæм лæбурынц, марынц нæ, хæрынц нæ, фæлæ сын исты хос скæн, 
дæ хуыцаумæ скæс. Кæд уый дæ бон нæу, кæнæ дын кæд фæндон 
нæу, уæд нын æй зæгъ. Уæд нæ бон зондзыстæм æмæ нæхæдæг 
æвæрдзыстæм æгъдау. 
Фæранк дын ахæм ныхæстæ фехъуса! Иуæй йе ’нцойы фехæл- 
дыл маст кодта, иннæмæй, хъуыддаг Домбай-паддзахмæ куы байхъуы- 
: са, уымæй тарст æмæ тызмæгæй загъта: 
— Ныхъхъус ут тагъд æмæ цæут уæ хизæнтæм. 
— Нæй нын фæцæуæн афтæмæй, — загътой сионтæ. 
— Æгъ-гъа, уæдæ! — фæхъæр ласта фæранк æмæ сыл рауагъта 
тугдзыхты æрдонг. 

304 
Джыккайты Шамил 
Сагтæ æмæ дзæбидыртæ лидзынмæ нæ фесты, æрлæууыдысты 
фидарæй сæ ныхмæ, равдыстой нæртон æхсар, бирæ сырдты систой 
сæ сыкъатыл, фастой сын сæ тæнтæ, фæлæ кæм сыкъа æмæ кæм 
цыргъ дæндаг. Саст æрцыдысты уæздан мыггаг. 
Хæст ахæм хæст уыд, æмæ йæ хъæр арвыл дæр æмбæлд. Нæ 
басусæг Домбай-паддзахæй дæр. Сагтæ сæ зæрдæ дардтой сæ пад- 
дзахыл — уый уыд сабыр, хæларзæрдæ, зондджын. Фæлæ паддзах 
смæсты æгæр. Загъта: «Чи нæу разы дзæнæты цардæй? Чи сты уыцы 
змæнтджытæ, цæмæн халынц æнусон æнцой?» 
Фæранк йæ разы бамидæг æмæ загъта: 
— Уыдон сты сионтæ. Уыдон сæхи хонынц уæздан æмæ цæуынц 
сæрыстырæй. Нæ уарзынц бирæгъты. Афтæмæй мæгуыр бирæгътæ 
сты æфхæрд, хъæуы сæ рæвдауын æмæ сбуц кæнын, хъæуы сын сæ 
кад бæрзонддæр сисын, уыдон сты нæ цæдисонтæ, нæ хъузæттæ. 
— Хорз, — загъта Домбай æмæ рахаста куырыхон уынаффæ: — 
Бирæгъты æрцæрын кæнут сагтæ æмæ дзæбидыртимæ, скæнут сæ цæ- 
стдарджытæ æмæ фæткæвæрджытæ. Уæд тагъддæр бамбардзысты знæт 
сыкъаджынтæ, бирæгъæй, сагæй Хуыцауы сконд кæй сты, уый. 
Куыд загъта, афтæ бакодтой, бæгуыдæр. 
Ехх, мæгуыр æмæ уæздан сионтæ! Ныр ма цы кæндзыстут ацы 
уавæры? Хур уæ нал тавдзæн, цард уын царды ад нал кæндзæн, уæ 
зарæг — хъоды, уæ зæхх — æхсæны хуым. 
1981-1982 
ÆНАХУЫР БÆЛЛИЦ 
Проспекты хъæлдзæгæй æрцæуын. Хъайттаты Сергей æдзухдæр 
уым тезгъо фæкæны, æмæ йыл хæрхæмбæлд фæдæн. Кæрæдзийæн 
салам радтам. 
— Кæцæй цæуыс, цъамадаг? — фæрсы мæ. Афтæ мæ буцæн хоны, 
нæ фыдæлтæ иу хъæуæй рацыдысты — Цъамадæй. 
— Уæллæй, кинойы уыдтæн. Иунæгæй æнкъард кодтон æмæ, 
зæгъын, мæхи аирхæфсон. 
— Æмæ куыд, аирхæфстай? 
— Афтæ хорз, æмæ йын зæгъæн дæр нæй. 
— Уагæры цы федтай? 
— «Капитан». Жан Маре дзы хъазы. Уый иу гуыппытæ кæны, 
иу гуыппытæ, æмæ диссаг. Цъаммæртты цæгъды æмæ лæгæн æхсыз- 
гон цин хæссы. 
— Цæгъды, зæгъыс? Æмæ йын уæд ардæм æрбакæнæн нæй? 
1982 азы июнь 

Æфсиртæ 
305 
БÆСТЫ СÆФТ 
«Диссæгтæ Талхъы быдыры ис», — дзырдтой Нартæ æмæ Чын- 
тæ. Фæлæ ис иу бæстæ, Царциаты бæстæ, æмæ уым цытæ цæуы, 
ахæм диссæгтæн Талхъы быдыры сæ кой дæр нæ уыд. 
Ацы бæстæйы, хорз æмæ æвзæр цы сты, уый нæ иртасынц. Æп- 
пæты стырдæр аргъ кæнынц бæрцæн. «Йæ бирæ — нæ уавæр», — 
дзырдта Бæстыхицау алцæмæй дæр. 
Æппæты фылдæр цот кæнынц дзæргъ æмæ тæрхъус. Уыдонæн — 
кад æмæ цыт. Дзæбидыр æмæ сагæн гуыры фæйнæ лæппыны. Уыдон 
нымады нæ цæуынц. Бæстыхицау тæрхъус æмæ дзæргъмæ зилы дзæ- 
бæх, хорзæхтæ сыл калы, рæвдыдæй сæ буц кæны. Уыдон нард кæ- 
нынц æмæ зæйц уадзынц. Бырау бирæ кæнынц, Бæстыхицау сæм 
кæсы æмæ йæ зæрдæ цинæй райы. 
Бирæйы бирæ хъæуы. Хуыты æрдонгтæ зæххы царм стигъынц, 
нæуу фæлдахынц, уидæгтæ къахынц. Сæрвæттæ æмæ уыгæрдæнтæ 
ныссæрфтой æмæ бавнæлдтой хуымтæм. Тæрхъустæ бæлæсты цъар 
дæндагæй æхсынынц, дыргъдæттыл бафтыдысты æмæ сæ лæгуын 
кæнынц, халсар быныл дасынц. Зæххæй зайæг хал уæлæмæ нал 
æнтысы, хъæдтæ хуыскъ кæнынц. 
Сагтæ, дзæбидыртæ, сæгуыттæ æхсыд гæмæхты дзой-дзой кæ- 
нынц, сæ фæрсты рухс кæлы, сæ мыггаг цыбырæй цыбырмæ цæуы. 
Зæхх ихсийы, бæстæ руайы. Бæстыхицау йæ къæлæтджыны бады 
æмæ рæдзæ-мæдзæ кæны. 
1982 азы 22 октябрь 
СТАЙЫ ЦАРМДАРÆГ 
Советон аргъау 
Тар хъæды Стыр лæгæты сади Стай. Марди сырдты паддзах. 
Стайы сырдтæ хуыдтой Хуыцауы фырт, Арвы хæрæфырт. Тыз- 
I мæг æмæ æгъатыр уыд тар хъæды паддзах. Йæ хæтæнтæм æмгæрон 
нæ уагъта æддагон сырдты. Йæ тæссæй кæфхъуындар æмбæхсти цады 
хъуынаты, цæргæс ныгъуылди æврагъы аууон, фæранк лыгъди змис- 
тæрфытæм. 
Æгъатыр уыд Арвы хæрæфырт. Бирæгътæ уыдысты йæ хъузæт- 
тæ, цуаны цыдысты йæ фæстæ, хъæдбынты зылдысты йæ уæлдæйт- 
тыл. Уыдон ниудтой æфсæстæй. Хъырныдтой сын сырдтæ. Кад код- 
той сæ паддзахæн. Хуыцауы цæф рисгæ нæ кæны. 
Фæлæ цард хъысмæты бар у, суанг Хуыцауы цард дæр. Æруа- 
тон тызмæг цуанон, басаст æндон хъару. 
20Джыккайты Шамил 

306 
Джыккайты Шамил 
Йæ хъузæттæ ниуынц. Судзынц буд, æмæ фæздæгæй нал зыны 
Лæгæт. 
Иу афон фæхъус сты къуыбырхъус бирæгътæ. Атад будсудзæн 
фæздæг. Æмæ дын Лæгæтæй рацыди æндæр стай. Акаст иуæрдæм, 
акаст иннæрдæм, æмæ сырдтæ исдуг джихæй аззадысты, стæй сæ 
зонгуытыл æрхаудтой. Уæд стай зæгъы: 
— Стай амард. Æгас цæуæд Стай! 
— О, табу дæуæн, табу дæуæн! Ды нæ хурты хур, ды нæ хæрзгæ- 
нæг! — загътой хъæды цæрджытæ. 
Ног паддзах нæ уыди нæдæр тызмæг, нæдæр æгъатыр. Йæ ас 
дæр, йæ къахы айст дæр нæ уыд фыццаджы хуызæн. Уый йæ хъу- 
зæттæ скодта уыгты æмæ мæрдты бирæгъты. Цуаны цыд æхсæвыгон. 
Йæ фæстæ йын туджы фæд ничи федта, стæгдарыл ничи сæмбæлд. 
Æмæ загътой амондджын сырдтæ: 
— Ай тугдзых нæу, табу Хуыцауæн. 
Фæлæ фыццаджы хъузæттæй чидæртæ гуырысхотæ систой: 
— Уæллæгъи, нæ паддзахмæ стайы æууæлтæ гæзæмæ зынынц. 
Чидæртæ сыл баууæндыд æмæ æнцонæй сулæфыдысты. Уалын- 
мæ кæсынц, æмæ зæронд фæсдзæуинтæй Лæгæтæй куы иу нал раз- 
дæхы, куы иннæ. Æмæ уæд загътой куырыхон сырдтæ: 
— Хъæлæкк, нæ паддзахæй стайы тæф цæуы. 
Буд судзын райдыдтой хæрзгæнæг Стайæн, цыт ын кæнынц, 
æмдзæгъд кæнынц. Фæлæ диссаг! Сагты хизæн æрдузтæ хъæддаг 
хуытæ сфæйлауынц. Хуытыл æрсытæ сагъуыдысты. Æрсыты бал- 
бирæгътæ куынæг кæнынц. Хъæд æвзийы, сæфтмæ цæуы. Сырдтæ 
тыхсынц, фæлæ тæрсынц æмæ быхсынц, æрмæст сæхимидæг хъуыр- 
хъуыр кæнынц. Стай æддæмæ нæ кæсы боныгон. Рацæуы æрмæст 
бæрæгбонты, ракалы сын рæвдауæнтæ. Уыдон ныххæлæф кæнынц, 
кæрæдзи æууæрдынтæ байдайынц, стæй, гъæйдæ-гъа, кафынтæм баз- 
дæхынц, зарынтæм бавналынц, хъыллист æмæ хъихъритæ сисынц. 
Дыккаг бон кæсынц, æмæ сæ хизæнтæ — гæныстон, сæ хæтæнтæ 
— раууат. Хъаст хæссынц Стаймæ. Уый уæлгоммæ хуыссы æмæ фæх- 
сынтæ хæры, еугæф къæфы. Афтæмæй азтæ цæуынц, цардивæн кæны. 
Рæстæг æгъатыр у — йæ кæнон кæны, хъысмæты ныхмæ цытагурæг 
дæр æмæ табугæнæг дæр мадзал нæ арынц. 
Иу бон сырдтæ Стыр лæгæтмæ фæфæдис кодтой. 
— Сæфæм! Сæфæм! — хъæр-хъæлæба кæнынц æмдзыхæй. 
Æрæджиау байгом Лæгæты дуар. Рацæуы Стай, йæ фæйнæфарс 
мæрдты бирæгътæ. Стайы дзых — хæлиу, дæндæгтæ — зыхъхъыр, 
цæхæр калынц. Сырдтæ сæ зонгуытыл æрхауынц. Афтæмæй æнхъæл- 
мæ кæсынц: ныртæккæ сын паддзах зæгъдзæни ныфсы ныхæстæ, 
рацæудзæн æмæ знæгты фæсурдзæн сæ арæнтæй, сæвæрдзæн фæтк, 
æмæ цард йæ гаччы сбаддзæн. Мæрдты бирæгътæ буд судзынмæ фев- 
нæлдтой. Сырд-адæм кæсынц, Стайы дæндæгты хъыс-хъыс цæуы. 

Æфсиртæ 
307 
Уалынмæ дымгæ æрбаулæфыд. Æнахуыр смаг фындзтæ ныццав- 
та. Кæсынц, æмæ диссæгтæ! Стайы царм бамбыд, æрлæбыры. Дым- 
гæ та ногæй æрбадымдта. Царм гæбазгай зæххы хай баци. Йæ бы- 
нæй разынд гыццыл сырды стæгдар. Чидæр йæхи нал баурæдта: 
— Нæ паддзах разынди зыгъарæг! Зыгъарæг — Стайы цармда- 
рæг! 
Джис-къус кæнын байдыдтой. 
Уызын дзырдта: 
— Мæ зæрдæ йæ зыдта: ам цыдæр хин ис — цалдæр хатты йæ 
федтон зæхх къахгæ. Фæлæ йын царм кæм уыди, царм? 
— Æмæ уый нæ зоныс, æдылы? — бауырдыг æм рувас. — Стыр 
паддзах куы амард, уæд æй зыгъарæг сусæгæй бастыгъта æмæ стайы 
цармдарæгæй агæпп ласта. 
— Дистæ æмæ тæмæстæ! — сæ сæртæ тилгæйæ уынæргъыдтой 
сырдтæ. 
1985 азы 2 мартъи 
. ¦ ¦ ¦ . ¦ 
ЦЫРАГЬÆМÆ ГÆЛÆБУТÆ 
Васо Мæскуыйæ ссæуы. 
Базмæлынц гæлæбутæ, рухс цырагъыл æмбырдтæ кæнынц. Та- 
лынджы нæ зынынц, рухсы пæр-пæр кæнынц, æмæ сæ адæм уынынц. 
Цырагъ нал и, уæд абадынц зæххыл, ссарынц бырондон æмæ 
дарддæр сæ хъуыддаг кæнынц. Абухынц, сисынц талф-тулф, сæ хæл- 
цыл кæрæдзи тонынц, кæй фæвæйййы, уый кайф кæны. 
Бадæм рестораны. Немæ Абайтæй иу лæг. Нæ ныхмæ æндæр 
фынгыл бадынц æртæ гуыппырсары. Иу дзы разынд Абайты хæс- 
тæг. Замманайы æгъдауджын лæппу — уайтагъд нуазæн æрбахæссын 
кодта нæ фынгмæ. 
Фæрсы Абайы-фырты: 
— Уæдæ ды Васойы дæр зондзынæ, и? 
Йг’-, — Зонын æй, Васойы чи нæ зоны. 
— Нæн-нæ, хорз зонгæ стут? 
— Æрвылбон иумæ нæ бадæм, фæлæ хаттæй-хатт кæрæдзи фе- 
, нæм. 
— Гъемæ дæ цæрæнбон бирæ уæд! — бацин кодта лæппу. — Ва- 
сойæ мах нæ сæртæ бæрзонд хæссæм. Уый нæ кад у, æгас ирон 
адæмæн дæр. Уый нæ ныфс у. 
Лæппу нын йæ авгæй фæйнæ рауагъта. Анызтам. 
— Уæдæ мемæ Мæскуымæ нæ ныууаис? — афарста лæппу. 
Абайы-фырт фæкуыддæр ис. Цæхæрцæст лæппу йæ уайтагъд 
фæфиппайдта æмæ тагъд-тагъд сдзырдта: 

308 
Джыккайты Шамил 
— Нæн-нæ, тыхсгæ ма кæн, хæрдзтæ иууылдæр мæнæй. 
— Цæмæн нæ бахъуыд уырдæм цæуын, рæхджы ссæуинаг у, 
æмæ йын дæ зæрды цы ис, уый ам дæр бакæн, — бахатæгау кодта 
Абайы-фырт. 
— Уырдæм, уырдæм! — зæгъы цардхуыз гуыппырсар лæппу. — 
Зоныс Хазбийы зарæг? Барæг, дам, цæмæй фидауы, æмæ, дам, хорз 
бæх æмæ ливорæй. Æрбакæс-ма дæ туг, де стæгмæ: æз, Жигулийыл 
чи цæуа, ахæм лæппу дæн? Бæгуыдæр, нæ дæн. Мæн хъæуы Волгæ. 
Зоныс, базары туджы аргъ у, æниу туг цы у, туг, раст йе ’муæз 
сызгъæрины аргъ. Ам мын зонгæтæ — хæрх, фæлæ уыдон мелочь 
сты, сæ бон ницы у. Васо мын куы нæ самал кæна уыцы хайыры 
фос, уæд ничи. 
— Æмæ уый ахæм хъуыддæгтæм кæм æвдæлы, — æнæбары 
дзуапп ын радта Абайы-фырт. 
— Ау, хæстæгæн нæ баххуыс кæндзæн, уæд йæ хуыздæр куыст 
цы у? — бадис кодта лæппу. 
— Уый наукон куыст кæны, æнæвдæлон у. Стæй йæ бон дæр нæу 
— ахæм бастдзинæдтæ йын нæй. 
— Уæдæ мæн ахæм хæстæг ницæмæн хъæуы. Æз та йæ лæг 
æнхъæлдтон. 
Лæппуйы цæсгом фæтар. Æрдæг авгмæ зул цæстæй бакаст æмæ 
йæхи фынгмæ азылд. 
1990 аз 
ЦЪАРÆМÆДАРÆС 
Лæгыл æмбисæндтæй фылдæр цы цæуы. 
Бадын фæндзæм къласы. Ахуыргæнæг — дзырддзæугæ лæг. Æл- 
хæнын кæны цыдæр чиныг, йæ аргъ, дам, тæнæг цъары — 2 сомы, 
хъæбæр цъары — 3 сомы. Æз æй цымыдисæй афарстон: 
— Хъæбæр цъары зынаргъдæр цæмæн у — уыцы иу чиныг нæу? 
— Æмæ дæуæн иу аргъ уыдзæн бызгъуырты æмæ зынаргъ дарæ- 
сы?! — дзуапп мын радта куырыхон зондамонæг. 
Уыцы ныхас мæ зæрдæйы æрхъисау баззад. Фæстæдæр базыд- 
тон, цъар æмæ дарæсæн цы аргъ ис, уый. 
Фæлæ хохаг дæн æмæ æнæфендæй баззадтæн. Исчи мын мæ 
дарæсæй куы раппæлы, уæд мæ зæрдæ ныккæрзы: «Кæс-ма, раздæр- 
иу, мæ уæлæ цы ис, уый ничи фиппайдта, ныр сæм мæхæдæг цал 
зынын, уынынц мын æрмæст мæ фæлыст. Уый зæронд æмæ сæфты 
нысан у». 
Ис мын иу хæлар. Поэт. Зонды къуыбылой. Ис æм цыкурайы 
фæрдыг — курдиат. Фæлæ асæй — мæнæй ныллæгдæр, æмæ уый дæр 

Æфсиртæ 
309 
нæ быхсы, хардзау æм кæсы. Агуры мæм аиппытæ. Фæзæгъы: «Да- 
рæс æгæр хорз дарыс, иугæр афтæ у, уæд дæм курдиат нæй». Æмæ 
йын цы мæ бон у? Курдиат Æрдз дæтты. Нæй — дурæй хъæбæрдæр. 
Фæцæуын та проспекты. Мæ разы — цыппар фыссæджы, семæ — 
мæ хæлар. Кæстытæ мæм кæны æмæ зæгъы: 
— Зынаргъ костюм та ныццавтай, нæ! 
— Хорз мыл фидауы? — фæрсын æй æз дæр. 
Уæдйæ разы æрзылдтытæ кодтон, цæмæй мæм æрбакæса алыр- 
дыгæй. Йæ цæстытæй цæхæртæ калд. 
— Уæдæ кæс дзæбæх! — æмæ сфæлдæхтон мæ фæдджитæ. Мæ 
дзаумайы мидæггаг — лæзæрд, æмпъызтытæ. Æдде — сыгъдæг, иту- 
вæрд. — Цæй, куыд у мæ ног дзаума, и? 
Мæ хæлар хорзау нал фæци. 
Хъазæн ныхасæй хуыздæр хотых нæй: бæззы кардæн дæр æмæ 
уартæн дæр. Дзурын сын худæгæн: 
— Уынут, дарæс лæгæй фидауы. Хæрæгыл сызгъæрин саргъ сæ- 
вæр, уæддæр цæсты нæ ахады. Æфсургъыл нымæт дæр фидауы. 
Æниу, æвæдза, алæмæт сты, цъар æмæ дзаума. 
1984 азы сентябрь 
ДОМБАЙÆМÆ ЙÆ ХÆРÆГ 
Бирæтæ дис кæнынц: «Нæ сæрдар уыцы сæрхъæнты йæ фарсмæ 
цы дары?!» 
Цы сын зæгъон? Мæнæ сын Лессингы æмбисонд «Домбай æмæ 
йæ хæрæг». 
Домбай цыди хъæдмæ, йемæ кæны хæрæг. Кæны йæ, цæмæй 
йын йæ нæргæ хъæрæй сырдты тæрсын кæна, йæ размæ сæ тæра, 
æмæ йын æнцон уа цуан кæнын. 
Уæд æм иу къæйных халон дзуры бæласæй: 
— Худинаг дæм нæ кæсы хæрæгимæ цæуын? Кæимæ кæныс æм- 
дзæхдон? Кæмæн кæныс æмбалы кад! 
— Чи мæ хъæуы, пайда мын чи у, уымæн! — дзуапп радта домбай. 
Афтæ у, гъе, се ’гъдау бæсты хицæуттæн. 
ЭЗОПЫДЗУАПП 
Фыссæгæн цæрын цы хъæуы. Дæ бар — дæхи, фысс, цы дæ 
фæнды, уый. Æз та, мæгуыр мæ бон, фыссын критикæ æмæ истори- 
тæ, аразын программæтæ. Е, мæ лымæнтæ, уый зын æмæ тæссаг 
куыст у. Разысгæрсты цы хæстон цæуы, уый дæр мæ уавæры нæй. 

310 
Джыккайты Шамил 
Иу поэтæй уынгæджы фæдæн. Бафтыд мыл дыдынбындзау, йæ 
гуыз-гуызæй тыхсын, кæм мæ æййафы, уым мæ æлхыскъ кæны. Уæд 
зæгъдзæн: «Мæ философон æмдзæвгæтæ программæтæм бахæсс». Уæд 
курдзæн: «Монографи мыл ныффысс». Уæд мæ æрдомдзæн: «Мæ 
чиныгæй раппæл». 
Æз дæр ын æрхастон Лессингы æмбисонд «Эзоп æмæ Хæрæг». 
Хæрæг баздæхт Эзопмæ æмæ йын дзуры: 
— Ацы хатт ма мæныл ног æмбисонд куы мысай, уæд-иу мын 
исты куырыхон кæнæ цыргъзонд ныхас зæгъын кæн. 
— Дæуæн зæгъын кæнон цыргъзонд ныхас? — бадис кодта Эзоп. — 
Æмæ уæд адæм цы зæгъдзысты? Хуыцауыстæн, уæд дæу схондзысты 
куырыхон, мæн та — хæрæг. 
1990 аз 
ÆФСАРМ 
Дзиццойтæй иу лæг Зураб хуынди, нæхи Дауиты æмхæрæфырт. 
Урсдзуарæй балцы рараст и, æфцæгыл Джинатмæ æрхызт. Уым, 
Камахы бын, фæндаггæрон нæууыл æрулæфыд. Рифтæгтæй йæ фæн- 
даггаг систа æмæ хæрыныл æрбадт. Сихор ахицæн, æмæ анцад йæ 
фæндагыл. Цъыпы дзуарæй ахызт, Сауыбынмæ йæ бирæ нал хъуыд, 
афтæ æрлæууыд æмæ ныккатай кодта: «Гъæй, мæ мæлæт куыд уыди, 
гъе! Мæ хæрынкъа уым байрох ис. Æнæуый дæр æвзæр уыд, къухы 
дарынмæ нæ бæззыд, ныр мын ноджы æнæсæрфтæй баззад. Исчи йæ 
куы ссара, уæд мын мæ мады фелгъитдзæн, дæу йæ дзыппы чи хаста, 
уымæн афтæ-уфтæ, зæгъгæ». 
Бæлццон фæстæмæ раздæхт, ссардта хæрынкъа æмæ йæ донмæ 
фехста. 
Хорз лæг йæ фæстæ æвзæр фæд нæ уадзы. 
1980 аз 
РÆСУГЪДТИТА 
Сырхаутæй иу лæг Григол хуындис. Лæг кæм федтат, ахæм — 
уæздан, куырыхон. Хуыцау ын радта æмбисонды чызг, йæ ном — 
Тита. Дыккаг ахæм рæсугъд нæ уыд нæдæр арвыл, нæдæр зæххыл, 
хуртæ æмæ дзы мæйтæ каст. Ныр чызг, æдылы цы вæййы, уый. 
Æрдзæй афтæ рахаста, хæйрæг æй фæсайдта, хинтæ йын счынди, 
уый ничи зыдта, дис ыл цы кодтой, æндæр. Фыд тыхсти, йæ зæрдæ- 
мæ ныхъхъуыста, фæлæ зæнæг адджын у, — йæ хъæбулы дардта буц 
æмæ рæвдыдæй. 

Æфсиртæ 311 
Чызджы хъæубæстæ зыдтой, фæлæ æддаг кæмттæй курджытæ арæ- 
хæй-арæхдæр кæнынц. Григол фæндаг никæмæн дæтты, хæстæг никæй 
уадзы, йæ дзуапп — цæхгæр æмæ фидар: махмæ чызг дæттинаг нæй. 
Уæд иуахæмы хъæуы уыдис бæрæгбон — Атынæг. Хисты дзуары 
бын куывды сæмбæлд дæлæрдыгон лæппу. Йæ фыдбылызæн федта 
нæртон рæсугъды, — йæ уд дзы баззад. Фидауц алæмæт у. Чызг 
бахауд лæппуйы цæстыты, ныххауд йæ зæрдæйы. Уарзондзинад куырм 
кæны, фæлæ æнæ уый дæр хурыл сау тæппытæ ничи уыны. 
Лæппу — цæрæг хæдзарæй, йæ фыд — номдзыд лæг. Фыд дыууæ 
лæгимæ æрбацыд Сырхаутæм æмæ Григолæн æрхабар кодта, куы 
бахæстæг кæниккам, уый мæ фæнды, зæгъгæ. Уæздан лæг зын уавæ- 
ры бахауд, цы кæна, уый нæ зоны æмæ тыхсы. Йæ хъæбулы фауын 
йæ зæрдæ нæ комы, минæвæрттæн та дзуапп дæттын хъæуы. Уыйа- 
дыл сын æфсæнттæ мысы, æмгъуыдтæ кæны. 
Дыккаг хатт дæр афтæ. Уæддæр чызгагурджытæ сæ хъуыддаг 
нæ уадзынц. Усгур къæйных вæййы, йæ ных тæры æмæ æхгæд дуæрт- 
тæ гом кæны. 
Минæвæрттæ фæзындысты æртыккаг хатт дæр. Григол загъта: 
нал мæ ныууадздзысты, фæлæ сын исты æрхъуыды хъæуы. Рацыд 
йæ чызгмæ æмæ йын зæгъы: 
— Дæ бонæй у, Уанелы дукани фæдавд, æмæ йæ дæуыл æвæрынц. 
Минæвæрттæ хъуыддаг цырын кæнынц. Уæд фыд зæгъы: 
— Чызгмæ фæдзурæм, бафæрсæм æй. Цы зæгъа, уый уыдзæн. 
Тита æрбацыд. Фыд æм дзуры: 
— Чызг, мæнæ дæ ацы уæздан адæм агурынц, æмæ сын дзуапп 
ратт: разы дæ æви нæ. 
Уæд Тита зæрдæсастæй зæгъы: 
— Цы уын зæгъон...Уанелы дуканийы давд мæныл æвæрынц. Дау 
мыл кæнынц, мелицæ мæ фæдыл зилынц, æмæ цы зæгъон, нæ зонын. 
Усгуры фыд хорзау нал фæци. Йæхинымæр загъта: «Гъай фыд- 
былыз куы агурын, фыдбылыз. Алчи фыдбылызæй дардмæ лидзы, 
уæд мæн цы ’рсырдта, боны рухсæй йæ цæмæн агурын?» 
Уæлæнгай ныхæстæ ма акодтой, бæркад загътой æмæ цæуыны къа- 
хыл ныллæууыдысты. Кæрты рахизæны сæ бæхты ныкъкъæрццытæ 
ластой æмæ Дзуары бынты адымдтой, сæ кой, сæ хъæр нал фæзынд. 
1985 азы август 
ХÆДЗАР - ХОРЗГÆНÆГ 
ь 
Иу æвзæр чызг хорз хæдзармæ бахауд. Иæ сæрыхицау — хъа- 
руджын, сæрæн, дзуапджын адæймаг, тиутæ — уымæй лæгдæртæ. 
Куыстой, дурæй дон уагътой, зæххæй сой лæмæрстой. 

312 
Джыккайты Шамил 
Чызджы цæгатмæ хъуыст æфсымæрты кой, фæлæ сын дардмæ 
цæмæй зыдтой се ’гъдау, сæ цард. Дæ чызджы агурæг ис, уæд æй 
хуры чызг хон, æмæ, цы уа, уый уæд, амонд — йæ хай. 
Ахицæн каисты хуынд. Чызджы цæгат бæстон æркастысты сиахс 
æмæ йæ хæдзары уагмæ. Сæхиуыл æрхудтысты, æфсарм сæ бацыд 
æмæ катай кæнынц. Гæнæн нал уыд æмæ скарстой: «Нæхи азимаг 
фæкодтам, фæлæ уыцы лæппуйы тæригъæды ма бацæуæм, нæ цæс- 
гом йæ разы ныхсæм». 
Æрцыдысты сæ ног хæстæджытæм æмæ къæмдзæстыгæй зæгъынц: 
— Уæздан адæм стут æмæ Хуыцауы хатыр бакæнут. Æнæ зон- 
гæйæ рæдыд æруагътам, фенамонд кодтам фæрныг хæдзар, æмæ нæ 
уæ хорзæх уæд. Нæ чызг уæ аккаг нæу, уый нæхимæ кæнæм, уæ 
ирæд уыл æххæстæй æмбæлдзæн. 
Тиутæ зæхмæ ныккастысты. Уæд сиахс размæ рахызт, æфсы- 
мæртæй хатыр ракуырдта æмæ зæгъы: 
— Уый та куыд? Ау, цæмæй хорз стæм мах, кæд иу æвзæры 
схорз кæнын нæ бон нæу, уæд? 
Уыйадыл чындз баззад... 
Мæ мад-иу дзырдта: «Фæрныджы хæдзармæ сæхъхъисы къуы- 
былой батул, æмæ йæ сылгоймаг фестын кæндзæн». 
1985 азы август. Дзомагъ 
ХÆДЗАРЫ ФАРН 
Раджы кæддæр Згъуыбиры Саулохтæй уыди хъæздыг хæдзар. 
Цард лæгæй цæуы. Хæдзары хицау — хæтæг барæг, йæ фырттæ — 
бирæ æмæ сæрæн. Амалхъом чи вæййы, цардхъом дæр уый у. 
Уæды рæстæджы фос фæкæнын худинаг нæ уыд. Фыд æмæ 
фырттæ цыдысты дард балцы, хастой фæллой. Нæ ауæрстой давы- 
ныл дæр. Тыхджынæн йæ хæдзар — гæнах, йемæ хъæбысæй хæцæн 
нæй. Йæ дзырд цæуы, йæ хъул сах бады. 
Фæлæ змæлд кæм ис, уым быцæу дæр вæййы. Фырттæй иу йæ 
усы арвыста. Фæрныг хæдзарæй æддæмæ ныхас нæ хъуысы. Фæлæ 
адæм дзырдтой: чындз æрвыст æрцыд æфсины ардыдæй. 
Хæдзары исбонæй зынаргъдæр хæзна уыд фыдæлты кард, æмби- 
сонды æхсаргард. Йæ фистон — сызгъæрин, йæ кæрддзæм — æвзист. 
Æмæ фесæфт уыцы хæзна. Бинонтæ сызмæлыдысты, агурынц кард, — 
хæйрæг æй фæхаста. 
Фыд катай кæны. Фæстагмæ æрымысыд чындзы бафæрсьШ. 
Фæлæ цы амалæй? Йæхæдæг æм фæцæуа, уый йæ сæрмæ нæ хæссы. 
Лæппутæй искæй арвитид, æмæ йын тæссаг у: чындзы хионтæ — 
сæртæг адæм, маст исыныл ныллæудзысты, æмæ фыдбылызы хауæм. 

Æфсиртæ 
313 
Æрæджиау æрвадæлтæй дыууæ лæппумæ фæдзырдта æмæ сын бафæ- 
дзæхста: 
— Цæут Тырсымæ, чындзы цæгатмæ. Аивæй бафæрсут чындзы, 
кæд ма уый исты зоны кардæн, æндæр æз мæ сæрон ницыуал зонын. 
Араст сты лæппутæ, æфцæгыл ахызтысты, ныццыдысты Тырсы- 
мæ, æрфысым кодтой чындзы цæгаты. Уазæг — Хуыцауы уазæг. 
Фысымтæ хынцынц æнæуынон уазджыты. Лæппутæ кæсынц уавæр- 
тæм. Фадат сын куы фæци, уæд иуварс асидтысты чындзмæ æмæ йæ 
хибарæй æрфарстой. Уый сын загъта цыбырæй: 
— Æз-иу бырæттæ кæдæм калдтон, уым æй фенæд. 
Бæлццæттæ æрыздæхтысты. Чындзы дзуапп сæм æдылы ныхас 
фæкаст, уæддæр бырондоны бирæ фæцагуырдтой кард. Сæ къух ни- 
цæуыл фæхæст, æмæ уæд сылгоймаджы æнæсæрфат дзуапп загътой 
йæ мойæн. Уый дæр дисы бацыд, фæлæ ныхас рафæзмыдта фыдæн. 
Лæг, чи федта, ахæм. Хъуыддаг бамбæрста. 
Хæдзары фæсагæны сын уыди уæрм. Уырдæм сусæгæй калдтой 
давæггаг фосы стджытæ. Лæг аивæй бацыд æмæ арф уæрмæй систа 
кард. 
— Гъæй, мæ уд дæ рынтæ бахæра, хорз сылыстæг! — ныццин 
кодта лæг. — Æфхæрдæй хургомыл æнувыд чи у, йæ ныхас зонды 
къуыбылой кæмæн у! 
Хицау фæдзырдта йæ фырттæм, арвыста æртæ дзырддзæугæ лæг- 
мæ æмæ сын загъта: 
— Урс галыл сæрбос бакæнут, ацæут æмæ мын мæ чындзы æркæ- 
нут, уый æрвитинаг нæу, уый хæдзары фарн у. 
1985 азы август. Дзомагъ 
ÆВЗАЛЫ ÆМÆ ЗЫНГ 
Иу æнтæф бон бæлæсты бын бадæм, ныхас кæнæм. Кæйдæр 
зæрдыл æрæфтыд Сергейы хабар. 
Ацы Сергей чи у, уый Мæскуымæ афтыд. Йæ гуыбын æй схорд- 
та, æмæ хæрæндонмæ бацыд. Хъæуккагæй цы домыс. Бæгæныйы 
кърушкæ райста æмæ йæ фынгыл фæуагъта, йæхæдæг баздæхт æмæ 
хæринаг исы. Райста котлеттæ, кæсы, æмæ кърушкæ — афтид, кæм- 
дæр ма йæ быны иу цæппузыр аззад урс фынкæй. 
Æндæр чидæр нын æрымысыд Таймуразы хабар. 
Таймураз — Пæхъæч дæр æй хонынц — уыдис денджызы был. 
Лæг сыстонг, бацыд хæ^æндонмæ. Райста къæбæр, цай æмæ æртæ 
айчы. Æрбадт фынгыл. Йæ фарсмæ бады цæгатаг лæг, уазал бæгæ- 
ны хуыппытæ кæны. Пæхъæч, цыма ницы уыны, йæхи афтæ дары. 
Йæ удыдзæбæхæн сындæггай æмæ хъавгæ стигъы айк, йæхи дзы 

314 
Джыккайты Шамил 
рæвдауы. Йæ фынгæмбал иннæ æйчыты йæ цæстытæ ныццавта, мондаг 
ыл бахæцыд, бахъав-бахъав сæм кæны. Пæхъæч ницы уыны, ницы 
йæ æндавы. Иу афон лæг йæхи нал баурæдта, аивæй бавнæлдта æмæ 
айк фелвæста. Пæхъæч хæлиудзых нæу. Æнæ дзургæйæ цонджы- 
хъул рацахста æмæ къух дзæбæх бауыгъта. Арм фегом ис, æмæ айк 
тæбæгъмæ æрхауд. Пæхъæчæй уæддæр сыбыртт нæ ирвæзы. Æнæ- 
сæрфат хуыснæг йæ бон базыдта, фæтарст, æваст фестади æмæ дæлæ 
фæцæуы. Къæсæргæрон ма иу каст фæкодта фæстæмæ. Уæд Тайму- 
раз йæ хъæлæсæй суагъта æнахъинон мыртæ: «Йæ-гъа-гъа, йæ-ху- 
ху!» Гъæйда-гъа, лæг фесхъиудта, дуар йæ сæрыл ахаста, кæс, æмæ 
ныббындз, ныббызырттæг. 
Ныхас айста Багаты Шурик. Уæздан ирон лæг, инженер. Мæ 
хистæр æфсымæртимæ ахуыр кодта Цветметы, æмæ йæ рагæй зо- 
нын. Махонты кусынмæ арвыстой Казахстанмæ, Шурикы — Запоро- 
жьемæ. Куыста стыр заводы. Уый нын æрхаста æмбисонды хабар. 
— Æнцойбонты арæх цыдыстæм æрдзы хъæбысмæ. Уым урс хæхтæ 
æмæ æхсæрдзæнтæ нæй. Фæлæ æрдз кæмдæриддæр алæмæт у. Дзырд 
уын дæттын, Днепр, Гоголь æй куыд æвдисы, уымæй ноджы рæсугъд- 
дæр у. Горæт — хъæздыг, мæцæлæджы цад; хæрд, нозт — парахат, 
ноджы аслам. Цæр æмæ хæр, цы ма дæ хъæуы. Фыдæлтæ-иу дзырд- 
той: йæ мады сæндæг чи хæры, уый уидыг йемæ хæссæд. Нæ кус- 
джытæй ахæмтæ бирæ уыд. Нæ бадт-иу фылдæр хатт расайдта загъд 
æмæ хыл. Хыл та дын ахæм зæгъон, æмæ запорожьейаг хæст. Фын- 
дзы пырх, сæры скъуыд, коцорайы ратынд уым хыл дæр ничи хоны, 
нымады нæ цæуынц. Ныр-иу цæуыл рацыд загъд? Авгæй арахъхъ 
чи уадзы, уымæ-иу иннæтæ сæ цæстытæ ныдздзагъыр кодтой, гогыз 
бындзмæ куыд ныккæсы, афтæ. Цæстæй барстой, агуывзæты нозт 
цас и, уый. Æмæ-иу загътой уадзæгæн: «Цъаммар, дæхицæн фыл- 
дæр кæныс!» Уый-иу фестад туркаг, адон — хъазахъ. Рохтæ — уæгъд, 
къухтæ ирвæзтытæ кæнынц. Мæгуыр лæгæн иуæрдæм — къæрцц, 
иннæрдæм — дзæхст. Хыл раст æмæ зылын нæ иртасы, цæф иргъæ- 
вæгыл дæр хауы. Хылæй рауайы хæст, иуы ныххойынц, иннæйы 
уырды над кæнынц, æртыккаджы ныссæпъæн ласынц. Хорз, хъуыд- 
даджы тыххæй хыл ракъах, сылгоймаджы сæрыл хæст самай, цæв, 
гуымс кæн, фæлæ арахъхъы фæдыл цавæр хыл у, водкæ — донæй 
арæхдæр, ласгæ нæ кæны. Уæд сын иу хатт загътон: «Абонæй фæс- 
тæмæ ацы хъуыддаг исын мæхимæ». Бадæм, мæхицæн къаддæр æр- 
кæнын. Царциатæ! Уыдоны дисмæ бакæсын хъуыд. Дзырдтой: «Æды- 
лы дæ?! Дæхи цæмæн сайыс?» Æз дæр сын сæ цæст къахтон æмæ 
дзырдтон: «Æз хъуамæ сымахæй скæнон адæймæгтæ. Кæсут гемæ 
ахуыр кæнут!..» 
Мæнæн дæр мæ зæрдыл æрлæууыд иу хабар, рохуат кæмæн нæй, 
ахæм цау. 
Хъуыддаг æрцыд 1966 азы. Афæдзы размæ мæ уыргтæ срыстыс- 

Æфсиртæ 
315 
ты. Змис сæ æвзæрд, æмæ рæхуыстой, мæ фæрстæ мын тыдтой, къул- 
тыл хылдтæн, фервæздзынæн ма, уый æнхъæл иу дæр нал уыд. Дыууæ 
мæйы рынчындоны æрдаудтон хуыцауы дзæгъæлы, — хос нæй. 
Мæ мадæн адæм хостæ амыдтой кæрдæджытæй, æмæ уыдоны 
æрцы мæ къахыл слæууыдтæн. Амыдтой мын Бæгъиаты суар. 
æрды ацыдтæн Хуссармæ. Суары цур — иу хæдзар Бæгъиатæй. 
Хæстæг нын æййæфтой, фæлæ мæ нæ фæндыд искæй хъыгдарын. 
Æрцардтæн Дзауы, уазæгуаты. Уæд сызгъæрин дуг уыд. Фæлæ гуыр- 
дзы суар транзитæй ластой Калакмæ, уыйадыл æвдадзы хос уыди 
дефицит. Дзауы ларекы куыста иу нæртон сылгоймаг. Кæд ма æгас 
у, уæд йæ кæстæрты хурæй бафсæдæд, кæд уæлæуыл нал и, уæд та 
рухсаг æмæ дзæнæтон уæд. Алы бон дæр мын дæс авджы лæвæрд- 
та. Æз-иу Леуахийы был æрæнцадтæн, мæхи хурмæ тавтон, æвг- 
тæн-иу изæрмæ сæ бынæй рухс суагътон. 
Дзау уыди дзæнæты дыргъдон, дидинæг калдта, бæстæйы кæ- 
рæттæй йæм æхсыры цадау адæм сæхи калдтой. Дзауæгтæ сæхæдæг 
— цардхуыз, сæрыстыр æмæ сæрибар адæм. Сæ цыд — ныфсджын 
æмæ барджын, цыма ромæгтæ Марсы фæзы тезгъо кæнынц, афтæ. 
Фæлæ цард хъулæттæ у, адæм се ’ппæт гуыппырсартæ нæ вæй- 
йынц. Мæ цæст дзы æрхæгдад иу лæгыл. Фиумæвналæн хъилау — 
даргъ, æнахъинон даргъ. Йæ уæлæ — пыскъуылтæ уæлæфтау, лæ- 
зæрд хæлаф, дыдæгътæ нымæтхуд. Уыдтон æй бонрæфты, уыдтон 
æй изæрыгон. Зынди мæгуыргуры хуызæн, æдзухдæр æвдæлон. 
Лæгты къорд кæм уыдта, уырдæм-иу йæхи байста, цыма сын йæ 
тæригъæд хъары, уый хуызæн. Мæ фыдгул мæнг зæгъæд, хъыг 
мын уыд ирон адæмæй ахæм æдзæллаг уынын. 
Уазæгуат уыди дыууæ уæладзыгон агъуыст. (Ныр йæ ныв нæ, йæ 
рыг дæр нал и.) Фыццаг уæладзыджы — хæрæндон. Иу бон та сихо- 
рыл æрбадтæн уым. Буфеты раз дыууæ лæппуйы лæууынц, цыдæртæ 
æлхæнынц. Уалынмæ фæзынд уыцы дæргъындзæг. Æз сæм мæ хъус 
дарын. Лæппутæ лæгæн салам радтой — зæрдиагæй, æхсызгонæй. Сæны 
авг æмæ йын къæбæр райстой, нæ нуазæн дын, зæгъгæ, хатыр дзы 
ракуырдтой æмæ ацыдысты. Лæг залыл йæ цæст ахаста, нæлгоймагæй 
дзы мæнæй уæлдай — ничи. Уæд мæм æрбараст æмæ фæрсы: 
— Лæппу, ирон дæ? 
— Ирон. 
— Бахатыр кæн, мæнæ кæстæртæ сæн райстой, æмæ иумæ абадæм. 
Æз дæр дзы хатыртæ ракуырдтон. Загътон, рынчын дæн, ам 
мæхи дзæбæх кæнын, нуазæн мын нæй. 
Лæг ахызт уынгмæ, ссардта кæйдæр, æрбахуыдта йæ, æмæ уæд 
æрбадт фынгыл. 
Бауырнæд уæ, хур мыл скаст, мæ зæрдæ арвы цъæхыл абадт. 
Мæхинымæр арфæтæ фæкодтон уæздан дæргъындзæгæн, ирон лæ- 
гæн. Раст зæгъынц адæм: æвзалы ссудз æмæ фендзынæ зынг. 
8 
2005 азы 20 декабрь 

316 
Джыккайты Шамил 
СИАХСЫЛÆГГДД 
Иу заманы хохаг хъæуы лæууын лæгты къордимæ. Къорд кæм 
уа, уым ныхас дæр уыдзæн. Ныхас та хъазынæн у, æфхæрынæн æви 
тæригъдæн, уый арæх æнцон рахатæн нæу. Иу дзы иннæмæ дзуры: 
— Хуыцауы тыххæй, дæ сиæхстæн цавæр кад кæныс, далæ доны 
былмæ сæ фæдыл куы фæцыдтæ? 
— Е-е, мæ хур, сиахс бынхор у, — дзуапп ын дæтты иннæ лæг. — 
Донæй сæ ахизын кодтон æмæ хид фехæлдтон, науæд фæстæмæ раз- 
дæхын дæр зонынц. 
Бирæ фæхудтыстæм. Уæд мæ зæрдыл æрлæууыд æндæр хабар. 
Кæддæр мын Цæрукъаты Валодя дзырдта: «Габоты хидæй кастæн 
Дзомагъгоммæ. Зын бауырнæн у, уым мидæгæй цæрæн бæстæ ис, уый». 
Æцæгдæр, хидæй кæсыс, уæд уыныс хæхты астæу егъау зыхъхъыр. 
Цæст хæцы æрмæст Сагтырындз æмæ Къутыхы бæрзæндтыл. Фæлæ 
кæмттæм ис иу миниуæг: сæ бацæуæн — уынгæг, мидæгæй — уæрæх. 
Афтæ у йæ конд Дзомагъгомæн дæр. Йæ бацæуæн — фыдæвзарæн, зæй- 
уат æмæ дурхауæн, фæлæ йæ къæсæрæй бахиз, æмæ дын арвы дуар 
байгом уыдзæн. Ком ахæлиу, фæдихтæ фæрссаг кæмтгыл, уым ис уæрæх 
хъугæмттæ, райдзаст сæрвæттæ, фæтæн уыгæрдæнтæ. Уым ис фарны 
дуне, уым адæм æмæ стъалытæ сыхæгтæ уыдысты хъаймæтæй ардæм. 
Комы уыдис цалдæр гыццыл хъæуы. Фæзы Дзомагъ — Джыккайты 
уæзæг, Уæллагхъæу — Дзугаты къуылдым, рагъы фале комы фæйнæ- 
фарс — Къæззатыхъæу æмæ Саджджынкъуырф — Плиты цæрæнтæ. 
Мидхæст фæци, фæлæ бæстыл сыстад æмæ схæцыд æвирхъау 
низ. Рын уыд æви емына, хæйрæг йæ зонæг, фæлæ уыди хæцгæ низ. 
Цыма йæ дымгæ хаста, афтæ тахти комæй коммæ, хъæуæй хъæумæ, 
цагъта, кæуыл ныдзæвд, уыдон. Хосгæнæг ын хос нæ ардта, мæлæт 
йæ рохтæ суагъта, æмæ йæ цæвæг быныл даста мæлдзой адæмы. 
Мардыл кæуæг нал уыд, уæлмæрдтæ уæрæх кодтой сæ арæнтæ, ахс- 
той хуымтæ æмæ астымтæ. 
Дзомагъгом рахастой уынаффæ: бæстæ куы рафæлдæха, уæддæр 
балцы мачи цæуæд, хъæуæй хъæумæ зианмæ дæр куыд ничи цæуа, 
афтæ. Уæд Ныхасы уынаффæ Хуыцауы тæрхонау уаз æмæ табуйаг 
уыди, лæджы фырт йæ сæрты нæ ахызтаид, бæстыхицау дæр нæ 
атардтаид йæхи фæндон. Науæддæр уæздан лæг нæ сафы йæ хъæу, 
йæ мыггаг. Барвæндæй йæхи æгад æмæ æлгъыстаг ничи кæны. 
Уыцы рæстæджы Фæзы Дзомагъы фæзиан ацæргæ ус Фаризет. 
Йæ мæлæт рынæй æрцыд æви æндæр низæй, уый ничи зыдта Хуы- 
цауæй дарддæр. Хъæуæй хъæумæ хъæр хъуысти. Фаризеты сиахс 
Плиты Цецо царди Къæззатыхъæуы. Сæмбæлд ыл сау хабар. Каи- 
сæн балæггад кæнын сиахсæн хæс у. Æгъдау æлдар у. Фæлæ йын 
нæй мæрддзыгой цæуæн. Ныхасы тæрхон æхгæны лæгæн йæ раз- 
вæндаг. Уыйадыл Цецо бахауд дывыдон арты, утæхсæн кæны. 

Æфсиртæ 
317 
Уæд рараст и лæг йæ хъæуæй. Ссыди рагъмæ. Дзомагъы ныхмæ 
— Цæгат, йæ сæр — карст къæдзæх, Дурæфтуан. Цъæх айнæгыл 
роны хуызæн иу Хъæдысæрæй иннæ Хъæдысæрмæ цæуы нарæг къах- 
вæндаг. Райсомæй хур хæхтыл куы сныдзæвди, уæд Цецо уырдыг 
слæууыд къахвæндагæн йæ бæстастæу. Дзомагъ марды æгъдæуттæ 
кæнынц, фæлæ сæ цæст дарынц лæгмæ дæр. Бавæрдтой зиан, ахи- 
цæн хист. Бадт райхæлд, алчи цæуы йæ фæрныг хæдзармæ. Цецо 
лæууы. Цалынмæ зианджынты кæрты змæлд уыди, уæдмæ нæ фен- 
къуыст йæ бынатæй. 
Хур бахæццæ Уачъейы къахырмæ, фæстаг хъæбыстæ кæны Дзо- 
магъæн, рæвдауы комбæстæ. Уæд Цецо дæр сындæггай араст йæ 
хæдзармæ. 
2005 азы 23 декабрь 
КУЫД ФЕСÆФТÆМБИСОВДЫÆГЬДАУ 
Лабæйы иу сых ис. Сыхмæ уыд æмбисонды æгъдау — сиахсы 
нæмын. Ног сиахс фыццаг хатт каистæм æрцыд, — надæй йын ирвæ- 
зæн ницы хуызы уыд. Ацы æгъдау сын фыдæлтæй баззад æви йæ 
сæхæдæг сæ хъалæй æрымысыдысты, уый Хуыцау зоны æрмæст. 
Сиахсы нæмынæй æфхæргæ кодтой æви рæвдаугæ, уый та сæхæдæг 
дæр нæ зыдтой. Æрчъиаг нæрвы нæмынц æмæ фидар кæны, адон та 
сиахсы æууæрдынц, — уадз æмæ йæ нуар хъæддых кæна. Æхсызгон 
сын уыд нæмын æви зын, уый дæр хæйрæг зæгъæд, æз ын дæсны нæ 
дæн. Æгъдау æгъдау у, æмæ йæ кæнын хъæуы. 
Иуахæмы сæм фæзынд ног сиахс — Фæрсæгаты Афæхъо. Фы- 
сымтæ дзаг фынгыл бадынц, минас кæнынц, сиахс уырдыг лæууы. 
Иу-æртæ рæгъы рауагътой, афтæ хистæр кæстæртæн цæстæй амоны, 
нæмын афон у, зæгъгæ. Кæстæртæ æнæзивæг фæгæппытæ ластой. 
Сиахс хъуыддаг бамбæрста, дзаг дурын йæ къухы, афтæмæй къуы- 
мы алæууыд. Гуыппырсартæ сæ дыстæ батылдтой, сæ рихитæ аздых- 
той æмæ фæцсс^хиц нæмынмæ. Баввахс вæййынц сæ амæттагмæ, 
хæстмондагæй пиллон калынц. Уæд сæм сиахс дзуры: 
— Æрлæуут, Хуыцауы тыххæй! Æз дæр сымахæй зондджындæр 
нæ дæн æмæ уæ искæй марын. 
Гуыппырсартæ, нæмынæввонг куыд уыдысты, афтæ сагъдæй аз- 
задысты. Æрæджиау хистæр сыстад æмæ зæгъы: 
— Мæнæ хæйрæг æрцахстам æмæ фыдбылызы хауæм. Ныууа- 
дзæм ацы ’гъдау — хуыздæр хос нал и. 
Уыйадыл æмбисонды æгъдауыл сæ къух систой. Ныр иуы фæр- 
цы бирæ сиæхстæ фæрныг сыхмæ цæуынц æдасæй. 
1983 аз 

318 Джыккайты Шамил 
ФЫЙЙАУ ÆМÆ МАРТЬИ 
— Лæппу, нæ хицауад тæрхоны куы бадынц ныр цалдæр азы, 
уæд уый цы хабар у, цæмæн афтæ кæнынц? Йе сын куыст нæй, йе 
сын хæдзæрттæ нæй? 
— Фæкæсыс сæм? 
— Уæллæй, æхсæвæй-бонæй. 
— Хорз дæм кæсы, кæрæдзи хъуын-хъис куыд хæрынц, уый? 
— Искуы дæр ма нæ. Кино дын зæгъон, æмæ цирк. 
— Дæ зынтæ дæ ферох вæййынц? 
— Бæгуыдæр мæ ферох вæййынц. 
— Уæдæ уыдонæн дæр уый у сæ нысан, æмæ сæм кæс æмæ сын 
арфæтæ кæн. 
— Гъай диссæгтæ куы дзурыс. Уæллæй, цыдæриддæр сты, уæд- 
дæр адон рагон фыййауæй хиндæр сты. 
— Æмæ рагон фыййаумæ цы хин уыд? 
— Гъей, лæппу, уымæй мæн фæрс. Фыййау æмæ Мартъи фæбы- 
цæу сты. Мартъи сфæнд кодта фыййауы фос фесафын. Йæхи бонтæ 
фесты, æмæ дзы фосы хицау нæ тарст. Уæд Мартъи дæр хин кæм нæ 
уыд æмæ Февралæй æртæ боны æфстау райста. Схъызыд, уæдæ цы 
уыдаид. Æддæмæ ракæсæн нал уыд, зæххæй хæтæл нæ, обау дæр 
нал зынд. Уæдæ фос сæфдзысты. Фæлæ фыййау дæр æгуыдзæгтæй 
нæ уыд. Æрхъуыды кодта. Мыст æрцахста, мыст, æмæ йæ хъæбæр 
хус къæссайы ныппæрста. Къæссайы ком бабаста æмæ йæ фосдоны 
цары сауыгъта. Мыст къæссайæ раирвæзыныл фæлвары, хыртт-хыртт 
кæны. Фос дзы тæрсынц æмæ йæм æрыхъуыстой. Сынæр цæгъдын 
ныууагътой. Сæ гуыбынты цы уыд, уый нæ тади, æмæ æфсæстæй 
лæууыдысты. Аивгъуыдтой æртæ боны, хур ракаст, уалдзыгон хур, 
æмæ мит атад. Фыййау йæ фос хизынмæ ауагъта, сæныччы хъус дзы 
нæ фæхъуыд. Дæ ныхасмæ гæсгæ раст афтæ кæнынц ацы уанелы 
бадджытæ дæр. 
— О, фæлæ ма ам иу хъуыддаг ис. Адæймаг сынæрцæгъдæг фыс 
нæу. Мæнæ нæхи Къостайы «Сидзæргæс» никуы фехъуыстай? 
— Гъы, дæ хорзæхæй, цы та загъта Къоста дæр? 
— Мæгуыр ус йæ сабитæн хъæдурты æфсон дуртæ фыхта, кæд, 
дам, сæ æнхъæлмæ кæсгæйæ хæрд айрох уаид. 
— Гъы, æмæ дзы цы рауад? 
— «Стонг æмгъуыд нæ зоны, иу сайд ын — æгъгъæд». 
— Гъе, уымæн дын мæ бон зæгъын ницы у... Уыдон, æвæццæгæн, 
Къостайы нæ кæсынц. 
1990 азы декабрь 

Æфсиртæ 
319 
МАД 
Рафт-бафт кæнын. Мæ зæрдæ — зындон, мæ сæрымагъз — судз- 
гæ къодах. 
Телевизор бакæнын. Æрыгон сылгоймаг йæ сывæллоны Мæс- 
куы-доны нывзылдта хидæй æмæ афардæг йæ хæзгулимæ. Мæ цæс- 
тытыл уайы Арсены Саломи. Æрзылдтон иннæ программæ. Зары 
сылгоймаг. Тилы йæ гом æгъдтæ. Йæ хъæлæс фæсус. Арахъ æмæ 
тамакойæ. Йæ сæр — пичъи. Афтæ мæм кæсы, дысон-бонмæ расы- 
гæй хуыссыд каурæбын. Ныр æнæхсадæй рацыд адæмы размæ. Æр- 
бакалд мыл æнхъызт сæн, хид æмæ кæсаджы консервы тæф. 
Райстон чиныг. Нæу мæ бон йæ кæсын. Райстон æндæр. Нæй, 
нæ мæм хъары. Уæдæ цы кæнон? Кæсын иу газет. Адæм кæрæдзи 
цæгъдынц. Бæстæ судзы. Артæндзарæг хъæр кæны: «Уый Ногбоны 
арт у, уый цард ног кæны!..» 
Цæй, гъа, Феникс фестæд нæ бæстæ! 
Рудзынгæй кæсын. Митхæццæ уары. Мигъ æмæ мылазон æх- 
сæв. Ихæн. 
Цымæ куыд ысты фæсхохы нæ адæм? 
Цард зындон у. Цард — фæлварæн. 
Мæ цæстыл уайы сау ныв. Уый цаджы уыд. Мамысонгомы. Къу- 
ыдарæй рацыди иу ус. Сидзæргæс. Йæ хъæбысы — саби. Цыди цар- 
дагур. Фæндаг ныддаргъ. Сæлфынæг кæны, фæззыгон уазал сæлфы- 
нæг. Ус тындзы, фæлæ хъæумæ нал хæццæ кæны. Сæлфынæг дым- 
гæйæ сæлы. Фæндаг бырынцъаг кæны. Баталынг. Тары рухсы стъæлф 
нæй. Фæндаг баиу ис тар æмæ арвимæ. Уæлдæф — пъæззы. Тæссаг у 
талынг: тæлфынц, змæлынц æндæргтæ. Дуртæ — бирæгътæ, къæ- 
дзæхтæ — нымæтджын уæйгуытæ. Фæлæ ис ныфсы хос. Саби — рухс 
дзуар. 
Бастади ус. Пъæззы уæззауæй уæззаудæр кæны, егъау хæлуарæ- 
гау къæхтыл тыхсы, дур сæ кæны. Асаст мадæн йæ тых, фæлæ нæ 
сæтты йæ ныфс. 
Фæндагæн нал ис кæрон, уый, æвæццæгæн, хъæумæ нæ цæуы. 
Хъæутæ бамбæхсынц талынджы. Цымæ цæмæн? Иу ран йæ разы 
февзæрди сау уæйыг. Йæ сау нымæт сау къæйæ. Ус æй æрысгæрста 
къухæй — уазал, хуылыдз, хъæбæр. Цыфæнды уæд — йæ быны лæ- 
гæт, уым сæлфынæг нæ кæны. Табу Хуыцауæн... 
Уазал у, ихæн... 
Райсомæй рацæуынц бæлццæттæ. Мит хъыс-хъыс кæны. Иу ран 
æрлæууынц. Хъуысы кæуын, сывæллоны фæллад кæуын. Рухс у. 
Ацафон хæйрæг нæ цæуы. 
Баздæхынц къæдзæхы бынмæ. Байбын — лæгæтау. Сагъдауæй 
баззайынц. Зæххыл сылгоймаг бæгънæгæй хуыссы. Лæгтæ сæ цеес- 

320 
Джыккайты Шамил 
тытыл ныххæцынц исдуг. Мады хъæбысы — сывæллон. Бызгъуырты 
бæзджын тыхт. Усыл æрмæст — уæрагæмбæрзæн. 
Систой сабийы. Усыл æрымбæрзтой сау нымæт. Тызмæг лæгтæ 
слæууыдысты уырдыг, æруагътой сæ къухтæ, сæ сæртæ. Тæфæрфæс 
кæнынц. Кæмæн? Æгъдау æмæ Фарнæн. Хæхтæн. 
Чи зоны, уыдон табу кæнынц — Мадæн. 
Систой сæ басылыхътæ. Райхæлдтой сабийæ усы уæлæдарæс 
иугай. Скодтой йæ усыл мæрддзагæн. Сабийы стыхтой басылыхъты. 
Райхæлдтой лæгтæ сæ кæрдтæ. Кæрдтыл æрæвæрдтой сау ны- 
мæт. Сау сынтыл систой Мады. Хæссынц æй Хохы бæлццæттæ. 
Ком ныррухс, цыма зæд ратахт, афтæ... 
* * * 
О, Хуыцау! Адæмы иууыл ды сфæлдыстай. Ир дын цæрæнбонты 
кувынц. Бафæзм Ирон мады. Дæу нæ хъæуы дæ цард дæттын, тас 
дын нæу уазалæй. Бамбæрз дæ хорзæхæй æнахъом гыццыл Иры. 
Бахиз нæ адæмы знæгтæй... 
1989 азы ноябрь 
САДУЛЛÆЙЫ ХАБАР 
Нæ мыггагæй уыди хорз лæг. Йæ ном Садуллæ. Бæрзонд, хæрз- 
конд, раст дзылаты мæсыг. Аив цагъта хъисфæндырæй, дæсны уыд 
кафынмæ. Зæххъуаг æййæфтой æмæ белæй къахта къæдзæхты лæн- 
чытæ, хъæды æрдузтæ. 
Цыппæрдæсæм азы йæм фæсидтысты æфсадмæ. Цæвæг æмæ йын 
фæрæты бæсты йæ къухы радтой джебогъджын берданкæ. Хæцыд 
Карпаты хæхты. Йæхи загъдау, йæ туг, йæ хид калд, æмæ дзы зыл- 
ди кæйдæр куырой. 
Хæсты цаутæ таурæгътæ сты. Садуллæ та дзырдта худæджы хабар. 
Цæвиттон, зæгъы, стройæ цæуæм иу уæрæх комы. Æз — цъе- 
рихъилау даргъ, цæуын разæй. Иу фæтæны нæ ных сарæзтам рагъ- 
мæ, знаджы фидæрттæм. Немыц нæ æхсынц. Уæддæр къамандир 
скъаманды ласы: «Размæ! Размæ!» Хæрды мын цæуын амонын нæ 
хъуыд. Джебогъджын берданкæ размæ ныхъхъыримаг ластон, мæ^хи 
Уастырджийыл бафæдзæхстон æмæ гæрах кæнын. Биббайды ныл 
пулемет раскъæрдтой, нæмыг ныл ихуарæгау нызгъæлд. Гуыпп кæ- 
нынц, æз размæ ссæндын. Хуыцау хорз, æмæ иу афон фæстæмæ 
фæкастæн. Мæнæ мæрдтæн диссаг! Не ’фсад фæстæмæ ныццавта. 

Æфсиртæ 
321 
Гъæй, мæ сæр мын куыд рачынди, гъе! Адоны нæ хъæуы сæ зæхх, 
æз та Æрхы хуыртæ хъаггæнын? Ам рихи, ам писи! Æхсæнгарз ме 
’фцæджы баппæрстон æмæ сæ фæдыл лыгъд радтон. Немыц, куыдзы 
сæр фæхæрой, милмæ нæ систой. Сæфын, — загътон, — чъылдымæй 
æгады мард кæнын. Нæхионты куыд æййæфтон, афтæ сæ дыгæйттæй 
ахстон æмæ сæ фæстæмæ схуыстон. Цыма доны ленк кодтон, афтæ. 
Уыйадыл сæ разæй æрбахæццæ дæн рæсæнуатмæ. Уырдæм дæр ра- 
зæй, ардæм дæр разæй... 
Ацы хабар арæх æрымысын. Бирæтæ советон дуджы ерысæй 
бырстой партимæ, цард куы фæфæлдæхт, уæд та дзы фæстæмæ лыгъ- 
дысты. Сæрæнтæ афтæ кæнынц: кæмдæриддæр — разæй. 
1991 аз 
ИЛОЙЫАРГЬАУ 
Уыдис мын иу æрвад — Ило. Хæтæнты чи ахæтыд, ахæм лæг. 
Хæсты фæстæ Ило уыд лæппу-лæг, мах та — сывæллæттæ, æз æмæ 
Великъи. Куыстыл никуы батыхст, æдзух — æвдæлон æмæ цардхуыз. 
Мæ хæларæн Ило уыд йæ фыды æфсымæр. Йæ фындзы фарсыл 
зад цъæхбын бызычъи. Махмæ диссаг каст æмæ йæ фарстам, уыцы 
къуызыр дын цы у, зæгъгæ. 
— Гъей, лæппызтæ, уый хуымæтæг къуызыр нæу! — дзырдта 
Ило. — Ацы бызычъи рæздзæн, рæздзæн æмæ дзы рауайдзæн къала 
бæлас. 
Лæг-иу балцы афардæг. Мах æм æнхъæлмæ кæсæм. Цин кæ- 
нæм: Ило куы ’рбаздæха, уæдмæ йæ бæлас сдынджыр уыдзæн. Фæлæ- 
иу нæ цин фæмæнг — бызычъи бæлас нæ кæны. 
Ило абырджытимæ дæр хæтыд, йæ хабæрттæ йын диссагæн хас- 
той. Мах-иу æй баййардтам: 
— Ило, аргъау нын ракæн! Аргъау нын радзур. 
Иуахæмы сфæлмæцыд нæ хъæлæбайæ, басаст æмæ дурасинтыл 
æрбадт нæ астæу. Йæ домбай цæнгтæй нæ йæхимæ æрбалвæста æмæ 
бавдæлд аргъау кæнынмæ. 
— Хъусут дзæбæх æмæ лæмбынæг. Цард иу лæг. Уыдис ын æртæ 
фырты. Лæг базæронд æмæ амард. Рухсаг уæд. Йæ фырттæн ныу- 
уагъта иу æфсæн. Æфсымæртæ сфæнд кодтой уарын. Хъуамæ æф- 
сæн акæной æртæ дихы, фæйнæ хайы сæ куыд фæуа, афтæ. Фæлæ 
куыд? Кард æй нæ кæрды, хырх æй нæ лыг кæны. Уæд æрымысы- 
дысты хорз фæрæз: хъуамæ йæ доны баудайой. Къæртайы доны йæ 
нывæрдтой æмæ æнхъæлмæ кæсынц. Куы баудæса æфсæн, уæд æй 
21 Джыккайты Шамил 

322 
Джыккайты Шамил 
лыгтæ кæндзысты. Дарддæр цы ’рцæудзæн, уый нæм хъуысдзæн, 
æмæ уын æй уæд дзурдзынæн. 
Абон дæр нæма баудæст уыцы æфсæн. Æмæ аргъауæн кæрон нæй. 
Хицауад нын хорз цардæй ныфсытæ куы февæры, уæд та мæ 
зæрдыл æрлæууы Илойы аргъау. 
2001 аз 
ЗÆХХÆМÆ СЫЗГЬÆРИН 
Саксты историйы ис, мах æхсызгон чи хъæуы, ахæм хабар. 
Сакстæ наутыл цыдысты Эльбæйы былтæм. Ам цардысты туринг- 
тæ. Уыдон саксты нæ уагътой сæ зæххытæм. Кæрæдзи цагътой дыууæ 
адæмы, стæй бафидыдтой. Бадзырдмæ гæсгæ сакстæн бар уыд, сæ 
бон цы у, уый æлхæнын æмæ уæй кæнын. Афтæмæй фæлвæрдтой 
цæрын. Фæлæ æхца бирæ нæ лæууы. Бахардз и саксты æхца, æмæ 
сæфтмæ цæуынц. 
Уæд сакстæй иу дæргъæлвæст лæппу æрымбырд кодта, йæ хион- 
тæм сызгъæринæй цы дзаумæттæ баззад, уыдон, йæ уæлæ сæ æрца- 
уыгъта æмæ рахызти сурмæ. Йæ размæ фæци иу туринг æмæ йæ 
фæрсы: 
— Гъей, дæргъындзæг, дæ лыстæг къубалыл уыйбæрц сызгъæрин 
цы монцæн хъæуы? 
— Агурын сын æлхæнæг, — зæгъы сакс, — æндæр, сыдæй куы 
мæлин, уæд зæринфæлыстæй нæ цæуин. 
Туринг æй бафарста аргъæй. 
— Аргъыл нæ дзурдзынæн, — зæгъы сакс. — Цы мын раттай, уый 
райсдзынæн æхсызгонæй. 
Туринг уыны: мæнæ æдылы, мæнæ æвæлмон фæллой. Йæхины- 
мæр лæппуйыл худы, сыджыты обаумæ амоны æмæ йæ фæрсы: 
— Куыд дæм фæкæсдзæн, ацы быронæй дын дæ дзыпп куы бай- 
дзаг кæнон, уæд? 
Сакс айтæ-уйтæ нæ акодта, фæлæ йæ дзыпп бадардта æлхæнæг- 
мæ. Райста сыджыт, радта сызгъæрин. Дыууæ дæр разы уыдысты сæ 
базарæй æмæ атындзыдтой сæхионтæм. 
Турингтæ цин кæнынц: сæ лæг æдылы саксы асайдта! Лæг дæр 
йæхицæй ныббуц и; йæ къухы бафтыд бирæ хæзнатæ хуыцауы лæвар. 
Уыйхыгъд сакстæ хъыг кæнынц æмæ сæ сæртæ хойынц: æнæ- 
сæрфат сын сæ сызгъæрин доны бакалдта. Иутæ йыл худынц, иннæ- 
тæ йын уайдзæф кæнынц, се ’ппæт дæр æй хонынц æрра æмæ сæр- 
хъæн. Уый сæ дзурын нал суагъта æмæ зæгъы: 
— Йæхи лæг чи хоны, æхсар кæмæ ис, уыдон мæ фæдыл рацæ- 
уæнт. Уæд фендзыстут, æрра ми пайда куыд хæссы, уый. 

Æфсиртæ 
323 
Æррайы фæдыл чи цæуы! Сакстæ гуырысхо кæнынц, фæлæ уæд- 
дæр, бафæлварæм æй, зæгъгæ, йæ фæстæ араст вæййынц. Уый цæуы 
турингты быдыры, йæ дзыппæй уырзгай исы сыджыт æмæ йæ зæры 
зæххыл, афтæмæй дæрдтыл æрзылд æмæ æрцахста уæрæх тъæпæн- 
тæ. Сакстæ дзы скодтой рæсæнуат æмæ дзы æрæвæрдтой цатыртæ. 
Турингтæ уый куы федтой, уæд сæ стыр маст бацыди. Минæвæр- 
ттæ сæм рарвыстой, бадзырд цæмæн халут, зæгъгæ. Сакстæ сын сæ 
зæрдыл æрлæууын кодтой сæ лæппуйы хъуыддаг æмæ загътой: 
— Мах фидар хæцæм бадзырдыл, фидыд нæ халæм. Фæлæ, сыз- 
гъæринæй цы зæхх балхæдтам, уый нæ исбон у æмæ йæ раттинаг 
никæмæн стæм. Фидыд чи хала, уымæй та нæ зæхх хъахъхъæндзыс- 
тæм æхсар æмæ хотыхтæй. 
Турингтæ базыдтой сæ уавæр. Æлгъысты хай фæкодтой æнæхай- 
ыр саксойнаг сызгъæрин. Нырмæ сæрыстыр кæмæй уыдысты, пай- 
дайы ’фсон зынаргъ зæхх знаджы хай чи бакодта, уый та æмдзыхæй 
схуыдтой сæ сафæг. 
|( Уыйадыл зæхх сакстæн баззади. 
\Л •¦¦ ¦....’.,. 
* * * 
Зæхх — царды гуырæн, бæркад дæттæг, æвдадзы суадон. Га- 
луантæ æмæ хæзнатæ сахатмæ сау фæнык фестынц, æхцатæ фæззы- 
гон сыфтæрау дымгæ фæхæссы. Зæхх арты нæ судзы, дон æй нæ 
ласы. Зæхх зæронд нæ кæны, йæ фарн нæ сæфы. Зæхх кæмæн ис, 
уый цæры, уыцы адæмæн уыдзæн истори æмæ фидæн. Арвы бын 
тæрсын хъæуы æрмæст зæххы фыдæхæй. Зæхх у нæ Мад, хъæуы 
йæ рæвдауын, хъæуы йæ буц дарын æмæ хъахъхъæнын. Зæххы 
хорзæх уæд ирон адæмы. 
1991 аз 
ГУЫТГЫУÆРДОН 
Æмбисонды адæм сты гуыттæ. Фæрныг адæмтæ дзурынц: «Гуыт- 
тæ барæй сæ разы цæлхдуртæ сæвæрынц, цæмæй уый фæстæ сæ 
сæрты хизой æмæ зындзинæдтæ сæттой». Афтæ у, æцæгдæр афтæ. 
1 Сæ хуыздæр ныхас вæййы: «Гуыттæ цы зынтæ нæ басæттой, ахæм 
нæй æмæ нæ уыдзæн». Зынтыл уæлахиз кæнын у сæ амонд, сæ уд-сæ 
дзæцц. 
Ныр дæр та цæуынц балцы. Цыппардзæлхыг бæхуæрдон бай- 
дзаг кодтой алы бызгъуыртæй æмæ араст сты. Сæ бæхтæ скъæтты 
фаджысы сæ фæсхъустæм аныгъуылдысты, куыстмондагæй зæгæлтæ 
æууилынц, адон та сæ уæрдон лæгдыхæй тулынц. Тулынц æй, уæдæ 

324 
Джыккайты Шамил 
цы. Ныр фæндаг — сæ разы, комы лæгъз дæлвæзты. Адон бавдæлдысты 
æмæ æфцæгыл ахæрд кодтой. Тулынц сæ уæрдон хæрдмæ. Фыдыс- 
къуыдтæ кæнынц, фæлæ сæ рыст ницæмæ дарынц, хъæр сисынц — 
уымæй кæрæдзийæн ныфс дæттынц, æмæ сæ хъæрзын нæ хъуысы. 
Уæрдон — Сизифы дурау — фæстæмæ уæз кæны, размæ йын не 
’нтысы. Рагъмæ сæввахс сты гуыттæ, афтæ сæ фæстæмæ рахаста 
цыппæрдзæлхыг уæрдон. Ратылд, уыдон дзы абадтысты æмæ цин 
кæнынц: «Мæнæ цы дзæбæх тулы, мæнæ!» 
Уæрдон тулы — цас дарддæр, уыйас тагъддæр. Цины хъæрæй 
бæстæ байдзаг. Сабитæ зымæг къуыбырæй куы фæбырынц, уæд куыд 
вæййы, афтæ. Цæлхытæ дуртыл сæхи скъуырынц, уæрдон фесхъиуы, 
гуыттæ хæрдмæ фæхауынц, сæ ныхтæ кæрæдзийыл скъуырынц, хæ- 
цаг фырытау. Сæ цæстытæ цæхæртæ акалынц, сæ ныхты туг æркæ- 
лы. Уæд сæм дзуры сæ сæрдар: «Тыхсгæ ма кæнут, æмбæлттæ, раст 
фæндагыл цæуæм». 
Уæрдон тулы. Чидæртæ старстысты сæфынæй: разæй был куы 
разына, уæд хауынц. Æмæ дзы иу иуæрдæм агæпп кодта, иннæ — 
иннæрдæм. Æцæг уæрдоны уæлдуæттæ сæ къухтæй нæ уæгъд кæ- 
нынц, афтæмæй згъорынц, гæппытæ кæнынц уæрдонимæ. Нæй сын 
сæ къухтæ феуæгъд кæнæн — уæд кæнæ цæлхыты бын фæуыдзысты, 
кæнæ сæ тахтæй сæрбихъуырæйттæ кæндзысты æмæ къæйтыл нып- 
пырх уыдзысты. Сæ бон фæстæмæ гуыффæмæ сгæпп кæнын дæр нал 
у. Сæфт — дыууæ сæфты. 
Тулы уæрдон. Разæй сæрсæфæн. Адæм æрдиаг кæнынц, бæстæ 
сæ сæрыл систой. Стыртæ гыццылты уæрдонæй калынц — йæ размæ 
цæлхдуртæн. Фæлæ сæ уæззау уæрдон аууæрды йæ быны æмæ сæ 
сæрты тынгдæр асхъиуы. Сæ сæрдар сын ныфсытæ æвæры: «Нæ 
фæндаг раст у, бирæ нæ нал хъæуы!» Кæдæм — уый фæрсæг нал и. 
Сæ сæр сæ кой сси. 
Разæй — куыдзæппарæн къæдзæх, йæ быны — сæрсæфæн. Гуыттæн 
сæ уд сæ хъуырмæ схæццæ. Уæрдон тулы. Тулы къулы. Разæй — был. 
1991 азы январъ 
ДЗУРЫ ФÆТÆГ ЦÆРГÆСЫ БАЗЫР 
Америкаг фольклорæй 
Æфсымæртæ! Нæ адæмы кой, уырны мæ, цæудзæни æнустæм 
ацы бæстæйы. Мах рæсугъд нæмттæ сæвæрдтам бирæ хæзнатыл, æмæ 
уыдон кæддæриддæр дзурдзысты не ’взагыл. Мах мысдзæн йæ х’уды- 
нæй хъæлдзæг Миннехахи, æрттивдзæн нæ фæлгонцау арф дон Се- 
нека, Миссисипи йæ хъарджыты хъардзæн нæ хъыгтæ. Фæтæн дон 
Айова, гуылфгæнаг Дакота, бæзнаг Мичиган имонау зæгъдзысты ху- 

Æфсиртæ 
325 
рæн нæ нæмттæ, фæлмæн сыл куы узæла, уæд. Нæргæ Ниагарæ, 
тæлфаг Иллинойс, зæлгæ Делавэр кæндзысты æдзухдæр нæ Сæфты 
Зарæг. Æви сымахæн æмæ уæ цотæн уæ бон уыдзæн уымæ рохст 
зæрдæйæ хъусын? Нæ адæм тæригъæдджын сты æрмæст иу хъуыд- 
дагæй — уыдис нæм, урсытæ сæхи цæуыл марынц, уый. Мах ныу- 
уагътам нæ уæзæг, цыдыстæм хуры фæстæ ныгуылæнмæ; мах рад- 
там нæ къона урс адæймагæн. 
Æфсымæртæ! Мæ адæмы таурæгътæ дзурынц: иу адæмæй баззад 
цагъды уæлдæйттæ; сæ фæтæг сæ кодта царды фæндагыл; ахызтысты 
иу стыр доны; уым æрсагъта цатырæн хъил, æмæ зæрдæбынæй сир- 
вæзт йæ ныхас: «А-ла-ба-ма!» Не ’взагыл амоны уый: «Ам æрулæф- 
дзыстæм мах!» Фæлæ уый нæ зыдта йæ фидæн. Æрцыдысты урсытæ: 
фæтæг æмæ йæ адæм сæ фæллад не суагътой уым. Урсытæ сæ ассыв- 
той уырдыгæй, ныссæстой сæ æрхуым цъымарайы, ныммардтой сæ 
цъыфты. Фæлмастæй цы дзырд схауди йæ дзыхæй, уый урсыты штат- 
тæй иуæн баззади номæн. Ныр махмæ стъалытæ худынц, фæлæ сæ 
быны нæ адæмæн нæй, нæ къах кæм æрæвæрæм æмæ афтæ кæм 
зæгъæм: «А-ла-ба-ма!» 
...Фæтæг Цæргæсы Базыр! Æз Иры дзыхъхъы хъусын дæ тау- 
рæгъ. Кæуын æмырæй. Сау цæссыг мæ зæрдæмæ тæдзынæг ныллæу- 
уыд... 
1993 азы 19 февраль 
ЦЪИУТЫСÆФТ 
Рæсугъд уæлвæзы дардыл ныззылд пыхцыл тæрсбæлас. Бæласы 
æртæ саггомы ахстæттæ скодтой чъырттым цъиутæ, лæппынтæ ра- 
уагътой æмæ сæ цинæй цъыбар-цъыбур систой. Бæзджын сыфтæр — 
цъæх уæлхæдзар — йæ дæлбазыр æртæ ахстоны хъахъхъæны;<хуры 
зынгæй æмæ арвы сыгæй. Цæрынц цъиутæ æнæмæт, æнæмайг&й^ 
хурмæ кафгæ кæнынц, мæймæ — заргæ. шкæн 
Иу афон бæласы бынмæ æрбакалд хуыты æрдонг. Тæрсытæ;ауыгъ- 
той, стæй баздæхтысты æмæ нæудзар фæлдахынц, змæнтыйгсЙУ1 
мæр, къахынц æмæ æхсынынц уидæгтæ. Цъиутæ сæ ахстæтты Цт>йщ^ 
цъипп кæнынц. 
Халон дуры сæр бады, кæсы æмæ дзуры: 
— Фæдис, цъиутæ, сæфут! 
— Ацы бæлас æнусон у, тас нын нæу, — загътой чъырттым\ц$$т№: 
— Уæхи сыл цæвут, атæрут хуыты! — фæдзæхсы халойД1’*^ Ф 
— Банцай, змæнтæг! — фæтъæлланг ласта иу чъырттый!(^ Кæд 
дæ уæны мигъ бацыд æмæ дзы рæстмæ ницы зыны, уæ^^æкщ 
^ *? ’ УПА 9ГЖ*Б ,НОТ 

326 
Джыккайты Шамил 
Уæд дын йæ хуыты фæдыл æрбафтыд хуыгæс. Кæсы, æмæ йæ 
фосæн бæзнаг хизæн. Хуысчъытæ рауыгъта æмæ арт бандзæрста. 
Фæстагмæ бавнæлдта бæласы цæнгтæм, сæтты сæ æмæ сæ арты калы. 
Халон та фæдис систа: 
— Сæфут, уæхи хъахъхъæнут! 
— Æрра дæ æви сонт? — дзуапп ын дæтты цъиу. — Ацы пæлæх- 
сар бæлас арв куы ’мбæрзы, уæд дзы мах фаг нал уыдзæн? Нæ 
къалиутæм ма ’вналæд, иннæтæн цыфæнды кæнæд. 
Хуыгæс йæ хуыты атардта æндæр хизæнтæм. Тæрс хус кæны, 
йæ сыфтæр æмпылы æмæ згъæлы. 
Халон та йæхи æрбауагъта хæстæджыты æмæ хъуахъ кæны: 
— Сæфут, фæлæ уæ сæр, уæ лæппынтæн амал кæнут! 
— Цъиувæдис ма кæн! Къабузтæ фидар лæууынц хусæй дæр, тас 
нын нæу, — бустæ кæнынц цъиутæ. 
Уыцы бон хур ныззылди зæхмæ, тæппал сыгъд кæны. Бæгънæг 
къалиуыл гом ахстон дзæгæрæг кæны. Цъиу ахстоны сæрмæ йæхи ныт- 
тындзы, пæр-пæр кæны, фæлæ лæппынтæн ахъаз нал и, æнуд æнтæфы 
удисæн кæнынц. Хуыцау хорз, æмæ æрбадымдта. Цъиутæн æхсызгон 
куыннæ уыдаид — рæстæг ивы, бон цæуы æмæ фарн хæссы. Уæдмæ 
арв æрбахгæдта мигъæй, ныннæрыд æмæ нызгъæлдта æвирхъау их. 
Иу афон æхсæст бæласы бын æрчъицыдта зæронд чъырттым. 
Йæ зæрдæ йе ’муд æрцыд, хæрдмæ скаст æмæ федта: бæгънæг къа- 
лиутæн сæ саджилты налдæр ахстон ис, налдæр сæ лæппынтæ. Чъырт- 
тым æнæбонæй ныхъхъæрзыдта æмæ та ногæй бауадзыг. 
1993 азы 5 февраль 
МÆСЫГАРАЗÆГ 
Рындзы сæр лæууы рагон мæсыг. Бæрзонд фæцыд, цыма арв йæ 
сæрыл систа, афтæ. Лæууы фидар æмæ сырыстырæй. Йæ дуртæ — 
нæмыгдзæфтæ, йæ сау нуæстыл схæцыд бур хъуына. 
Кæсын фыдæлты фидармæ, кæсын æмæ дис кæнын: «Цы тых, 
цы зондæй сæнтыст ацы алæмæт? Ам, карст цъæх айнæгыл аразæн 
дур нæй. Уæдæ цавæр уæйыг фæхаста арф комæй ацы фæзгъæртæ? 
Чи самадта аххæрæджыйас дуртæ æндыгъд систы? Уыдис, æнæмæнг 
уыдис нæртон лæгтæ, гуыппырсартæ!..» 
Кæсын æгомыг дуртæм. Кæсын æмæ бæллын: «Тæхуды, куы уаид 
мæнмæ дæр нæртон курдиат, куы цæуид мæ дзырд, уæд Хуыцауы 
фæндæй райгас уаид домбай аразæг, иу фендмæ сыстид мæ разы...» 
Æрбадтæн иу къæйыл, хъуыдыты ныгъуылын. Уалынмæ иу стæ- 
гыл андæгъд мæ цæст. Стуры мæкъуыстæг. Рагон, мæстæг. Систон 
æй хæмпæлæй. Мæ армы, стæг цы вæййы, уый. Иу афон æй асхуыс- 
тон, æмæ кæрдæджы стæлфыд... 

Æфсиртæ 
327 
Æрцыд æнахуыр диссаг. Хæмпæлæй сыстад сау æндæрг. Сырд, 
минотавр. Дæ фыдгул мæ раны фæуæд. Тарстæй мæхи аппæрстон 
иуварс. Сырд уынæргъы, богътæ кæны. Лидзынмæ хъавын — ли- 
дзæн дæр нæй. Фæстæмæ фæкастæн: мæнæ дын гал! Дынджыр, куы- 
рæфцæг, сау къобор. 
— Æрлæуу, дзигло! — дзуры мæм гал. — Дæу фæндыд, мæсыг чи 
сарæзта, уый фенын? 
Æз тæрсын, мæхи иуварс ласын. 
— Æрлæуу, æдылы, галæй чи тæрсы? — уайдзæф мын кæны. — 
Дæхи фæндыд афтæ. 
— Æцæг, фæлæ мæн фæндыд лæг фенын, — тæрсгæ-ризгæ дзурын æз. 
— Дæ дзыхæй дзуры лæджы æрдз. Лæг та къуырма æмæ куырм у. 
— Цæмæн зæгъыс уый? — ныхмæ йæм æрлæууыдтæн æз. — Лæ- 
гæн йæ цæст — уынаг, йæ зонд — кæрдаг. 
— Уæдæ мæм хъус! — дзуры та гал. — Зæгъыс, чи фæхаста ацы 
дуртæ комæй? Уыдон фæластон æз — гал. Ацы гæмæх фæхсты нæ 
уыд галвæндаг. Мæныл мæ хицау æвæрдта æфсондз — дыхъусыг 
къæлæт. Рæтæнтыл баста ацы дуртæ, скъæрдта мæ ацы хæрды, рын- 
дзы сæр æфтауц кодтам дурты цæнд. 
— Хæрзаг буц дæ дардтой! 
— Уæдæ куыд! Мæ тых сысти, фæлæ мын бæрз уисæй мæ уæнгты 
уагътой ног тыхтæ. Фæстагмæ ластон, уалæ сæрæвæрæн цы дæргъæц- 
цон дур ис, уый. Æз размæ хæцын, дур æнцайы фæстæмæ. Схæццæ 
дæн ацы сапмæ. Уисы бын удхар кæнын, мæ тых лæмарын, фæлæ 
нæй — ныффæрск и дур, нал æпуырсы размæ... Цæстыты туг ныббадт, 
тартæ кæнынц, донзоныг бадæн, хъуыстон ма æрмæст уисы æхситт. 
Кæсын, æмæ галæн йæ цæссыг кæлы, тæдзы æгомыг дуртыл. 
— Цы уыди уый фæстæ? — хынцфарст æй кæнын æз дæр. 
— Æмæ цы уыд! Саст фесты галдæрæн уистæ. Ацы хатт сæ бон 
нал баци мæ рыст уæнгты ног тых бауадзын. Нæ удхармæ рацыд сæ 
зæронд лæг, рухсаг уæд, æмæ загъта: «Уæ зонд фæцыд? Цы хæдмæл 
кæнут уæхи аргъ гал!» 
— Æз дын цы дзырдтон! — фæуæлмонц дæн æз. — Лæг зондæй 
цæры. 
— Хины зондæй! — бахудти гал. — Мæсыг сцæттæ ис. Æз уыр- 
гæфтыд фæдæн. Куыстæн нал бæззыдтæн. Уæддæр ма сын фæстаг 
хорзы бацыдтæн. Аргæвстой мæ сæ куывдæн. Мæн хæрынц, мæсы- 
;. гамайæгæн нуазæнтæ æмæ нард хæйттæ дæттынц. 
Уыцы сахат кæцæйдæр æрбайхъуыст адæмы хъæлæба. Гал ныб- 
богътæ кодта, йæхи хæмпæлмæ баппæрста, — æндæрг фестад, стæй 
æрбадæлдзæх. Пысыратæй ма зынди æрмæст зæронд мæкъуыстæг. 
Бадын рындзыл. Мæ сæр æруагътон мæ уæрджытыл. Мæ разы — 
галы стæг, мæ сæрмæ — дурмæсыг, æнæхицау гæнах, æнæном цырт- 
& дзæвæн. 
1993 азы 23 ноябрь 

328 
Джыккайты Шамил 
УÆГЪУЫР БÆСТÆ 
Мæныл æрцыд æнахуыр æмбисонд. Науæй рахаудтæн фурдмæ. 
Нау афардæг. 
Уылæнтæ мæ раппæрстой сурмæ. Æрчъицыдтон хуылыдз зми- 
сыл. Цæуын, цæуын æмæ бафтыдтæн иу сахармæ. Сахар — æгъуыз, 
æдзæллаг. Адæм — тыхст, тызмæг æмæ æрхæндæг. Рафт-бафт кæ- 
нынц, кæрæдзи æууæрдынц, сæ хъуын-хъис хæрынц. 
Цæуын. Адæм иу ранмæ агуылф кæнынц. Кæсын, æмæ стыр 
фæзы — уæлмæрдтæ. Уым ерысæй къахынц иу уæлмæрд. Иу афон 
ингæнæй сæппæрстой стæгдар. Цин кæнынц. Стæгдар рахæссынц, 
галуаны раз æй цæджындзмæ бабæттынц. Нæ зонын, лидзынæй йын 
тæрсынц, æви сæ куы ныццæгъда, уымæй. Рацыд галуанæй коса 
лæг, бирæ фæаргъауы, бирæ, стæй стæгдарыл сой бакалы, æмæ йыл 
уæд йæ фæсдзæуинтæ бандзарынц арт. Судзы, пиллон калы стæгдар 
Ног боны артау. Арт гуыр-гуыр кæны, гуымсæг — гыбар-гыбур. Адæ- 
мæй иутæ кæуынц, сæ цæссыг фæныкмæ згъæлы къуыбарæй, иннæ- 
тæ кафынц арты алыварс, йæ сæрты гæппытæ кæнынц. Коса лæг 
дзуры: 
— Табу хуыцауæн, басыгъд нæ фыдбылыз. Ныр нæ цард цæу- 
дзæн нывыл. Нæ хуымы æфсир уыдзæн æрмæрин, нæ дуг — сызгъæ- 
рин. 
Фæздæгæй мæ сæр зилы, рæдзæ-мæдзæ кæнын. Стонгæй мыл 
хуыссæг фæтых. 
Иу афон райхъал дæн. Мæхимæ айдæны кæсын. Мæхи нал зо- 
нын: мæ рихитæ — халасдзæф, мæ боцъо — ронбастмæ. Уый дзы 
фынæй уыди, гъе! 
Алырдæм фæлгæсын. Сахар, цы уыди, уымæй гæвзыкдæр, адæм — 
ноджы æрхуымдæр. Цæуын, агурын наулæууæн. Нал ис йæ кой дæр. 
Баззадтæн сахары, сæфын мæгуырæй. 
Иу бон та адæм фæзмæ уылæнтæ кæнынц. Кæсын, æмæ уым — 
гæнах, йæ астæу — мæсыг. Халынц фидар, хи дурæй сæттынц мæ- 
сыг. 
— Уæ хорзæхæй, ай цы кусут, уæ мæсыг цы халут? 
— Фарны куыст! Алкæйдæр хъæуы хæдзар, хи хæдзар. Мæсы- 
гæй дур рафтауæн нæй, хæлддзагæй уыйбæрц дæр хæсс, дæ хъару 
’мæ дæхæдæг. 
Æцæгдæр, чи куыд сæрæндæр у, афтæ хæссы дуртæ, скъæфы, 
давы, мырхы. Бæстæйæ атоны хай, дуртæй йыл æвæры гæрæнтæ, 
æмбонды мидæгæй амайы къæс. Уырдæм сахарæй æмпъухы фæл- 
лой, мыстау æвæрæнтæ кæны. 
Сахар аззад гаффуттæй. Хæлофы кæй цы фæци, уымæй цæры. 

Æфсиртæ 
329 
Домбайæн — домбайы хай, фыстæн — хъæмпытæ. Бонджынтæ хæ- 
рынц, цъæл адæм фæззыгон бындзытау мæлынц. Тыхджынтæ ка- 
фынц, гуымсæг гуымс кæнынц, зыдæй зæххы цъар дæндагæй æхсы- 
нынц, мæй æмæ хур арвæй æрисынмæ хъавынц. Фæзы кафынц хæлд- 
дзæгтыл, сæ рыг мигъау сыстад. Гуымсæг тынгдæр гуыпп кæнынц. 
Фæскъуымты, рыджы бын марынц кæрæдзи, æргæвдынц, фистæг 
кæнынц. Хъазт, æмдзæгъд æмæ гуымсæгæй мынæг кæнынц адæмы 
хъæрзын, топпы хъæр, цæфты цъæхахст. Уалынмæ чидæр фæдисы 
хъæр систа: 
— Фæдис! Уæлæ нæм не знаг кæсы, тæрхон нын кæны... 
Балæбурдтой дурын цыртмæ. Рæхыстæ йыл æрбастой æмæ йæ 
фæлдахынц. Фæрсæг сонт у. Фæрсын иу куырыхоны: 
— Кæй цырт у, цæмæн æй фæлдахут? 
— Залымы хъузон! Залымы басыгътам, ай ныл дары йæ аууон, 
бады ныл пъæззыйау. Уый уыди æфсæнриу, дардта кард æмæ уарт, 
æлхъывта нæ рохтæ. Кардæй цагъта сæрæнты, уартæй хъахъхъæдта 
кусджыты. 
— Уæдæ уый хæрзгæнæг уыд. 
— Фыдгæнæг! Адæймаг хъуамæ уæгъдибар уа. Науæд цард нæ 
цæуы. Сæрæн у æмæ цæр æмæ хæр. Искæй куынæ стигъай, уæд дын 
сæрд нæ уыдзæн пæлæз, зымæг та кæрц. 
Уыцы сахат рафæлдæхт цырт. Йæ гуыпп фæцыд æмæ нызгъæ- 
лæнтæ. Бирæты ныссæста йæ быны. 
Хур аныгуылд. Сахар туджы мæцы. Æфсæстытæ кафынц, бара- 
бантæ цæгъдынц. Æххормæгтæ фæскъулты кæуынц æмæ къордгай 
мæлынц. Мылазон арвыл мæйхортæ мæй хæрынц. Æз айчы хъуз- 
джы бадын. 
1989-1999 
ЦЫУИВИНАГ? 
Китайаг æмбисонд 
Иу æхсинæг хъæды къохы фембæлд уыгыл æмæ йæ фæрсы: 
— Цы хур, цы къæвда дæ æрхаста ардæм? 
— Нырмæ цардтæн скæсæны, ныр тæхын ныгуылæнмæ, — загъта 
уыг æмæ райдыдта æрхуымæй хъуыр-хъуыр æмæ чыр-чыр кæнын. 
Æхсинæг æй фæрсы ногæй: 
— Цæмæн ныууагътай дæхи хæдзар æмæ цæмæн тæхыс æцæгæ- 
лон бæстæм? 

330 
Джыккайты Шамил 
— Цæмæн куы зæгъай, уæд скæсæны нæ уарзынц мæн, дзурынц, 
дæ хъæлæс, дам, æлгъаг у, — дзуапп радта уыг æмæ та бачыр-чыр 
кодта. 
— Дзæгъæлы ныууагътай дæ райгуырæн бæстæ, — зæгъы йын 
æхсинæг. 
— Куыд дзæгъæлы?! — рамæсты уыг. — Æз дын куы бамбарын код- 
тон: скæсæны мæн ничи уарзы. Уæдæ дзы хъуамæ цæмæн цæрон, и-и? 
Уæд ын æхсинæг бафиппайдта: 
— О, мæ хур акæнай, уыг, дæу ивын хъæуы дæ бæстæ нæ, фæлæ 
дæ хъæлæс. Зон, ныгуылæны дæр скæсæнау ничи быхсы æрхуым 
хъуыр-хъуыр æмæ хъæддаг чыр-чыр. Кæд дæхи аивын дæ бон нæу, 
уæд фæлтау дæхи бæстæйы батон дæ бонтæ. 
* * * 
Лæг æфсон арынмæ дæсны у. Бирæ фысджытæ хъаст кæнынц: 
«Советон заманы нæ уыди сæрибар æмæ дзырды бар. Уый азарæй 
нын нæ бантыст хорз уацмыстæ фыссын». 
Рацарæзт нын суагъта нæ рохтæ. Нæ разы — уæгъд скъæрæнтæ. 
Рацыд 25 азы, фæлæ курдиат нæй, шедевртæ нæ уынæм. Уый нæ, 
фæлæ аивад бабын, сæфтмæ æрцыди бынтондæр. Хорз у Крыловы 
«Квартет», бынтон хорз та — китайаг æмбисонд. 
2005 аз 
КÆЙ НЫВ У ЗЫН СКÆНÆН 
ё Нывгæнджытæ мæ æрбахуыдтой сæ равдыстмæ. Сæ нывты нæй 
Адæймаг, нæй дзы сурæт æмæ фæлгонц. Мæ разы зынаргъ кæттагыл 
зынаргъ ахорæнтæ. Æндæр ницы. Нæй дзы конд æмæ хуыз раха- 
тæн. Фæнды сæ мæ хъуыды базонын. Æмæ сын радзырдтон китайаг 
æмбисонд, 
* * * 
Иу нывгæнæджы фæрсынц: 
— Кæй ныв у зындæр скæнæн? 
Нывгæнæг зæгъы: 
— Æппæтæй зындæр у уасæджы ныв скæнын. * 
— Уæд æппæтæй æнцондæр скæнæн та кæй ныв у? 
— Æппæтæй æнцондæр у хуыцау кæнæ æндæрг сныв кæнын, — 
дзуапп радта нывгæнæг. 

Æфсиртæ 
331 
Адæм дисы бахаудтой: 
— Уый та цы хабар у, уасæджы ныв скæнын зын у, хуыцау æмæ 
æндæрджы ныв — æнцон?! 
Уæд нывгæнæг афтæ зæгъы: 
— Хъуыддаг уый мидæг ис, æмæ уасæджы алчидæр уыны. Ба- 
фæлвар-ма æмæ йын ма сныв кæн кæнæ къоппа, кæнæ дымæг, на- 
уæд æй равдис кæнæ сыкъаджынæй, кæнæ æртыкъахыгæй, — уай- 
тагъд иууылдæр зæгъдзысты: ацы нывгæнæг хуырым у. Хуыцау æмæ 
æндæрг та ничи федта æмæ нæ фендзæн. Уымæ гæсгæ æнцон у сæ 
нывтæ кæнын. Иу дæр нæ зæгъдзæн, афтæ сæ нæ равдыста, зæгъгæ. 
1992 аз 
ЗАРÆДЖЫ МÆЛÆТ 
Рæсугъд тæгæр сырх цупæлттæй къуыпа æфтауы. Бады йыл бу- 
’ лæмæргъ, зары. Зæлдаг зæлтæ хуры тынтыл дзинг-дзинг кæнынц. 
Йæ хынцмæ зарынц суадæттæ, хъырны бæлæсты сыфтæр. Цæрæгой- 
тæ цъалхæй-малхæй дистæ-тæмæстæ кæнынц. Бæстæ райы. 
Пыхсгæрон, къудзиты цæрынц сырддонцъиутæ. Хъазынц, рыг- 
ты бæгъдулæг кæнынц. 
— Тæхуды уыцы мæлгъы æрбамар! — зæгъы тымбылтæ мадæл 
цъиу. 
— Цæмæн, цæ? — сдиссаг ис гуырвидауц бæдул. 
— Куыд цæмæн? Афтæ хорз цæмæн зары! 
— Циу, цы, циу? Уадз æмæ зара! — цъипп-цъипп систой лæп- 
пынтæ. 
— Уый нæ фыдгул у! — цъæхахст систа мадæл цъиу. — Уый нæ 
сафæг у, уый нæ кадæн йæ давæг у. Уый нын нæ рæсугъд æвзаг 
рæгъы нæ уадзы, нæ рагон зарæг нын тухы мæрдадзы, нæхи нын 
æппары зæппадзы. Ма йæм хъусут, ма йæ суадзут уæлæмæ! Мах — 
хъуытазхъæлæстæ, мах у ацы бæстæ. Зарут, мæ хъæбултæ! Кафут, 
мæ бæдултæ! 
Булæмæргъ зарæг систа бæрзонддæр. Зары хурмæ. Ницы уыны, 
баци фынæйау. Бæстæ дидинæг калы. 
Сырддонцъиутæ кафынц. Пæррæстытæ, цъипп-цъипп, цъыбар- 
цъыбур. Сæ быны рыг сыстад. Уæлмонцæй стæхынц тæгæрмæ, къа- 
лиуæй къалиумæ, уæлдæр. Сиды сæм сæ гыцци. Бæстæ байдзаг сæ 
хъæрæй, рыгæй, пакъуыйæ. 
Аскъуыд булæмæргъы зарæг, аскъуыд йæ зæрдæ. Хур æрмынæг 
и, уалдзæг баруади, дидинæг азгъæлд. 
Сырддонцъиутæ рыгты бæгъдулæг кæнынц. 
1996 азы 25 январь 

332 Джыккайты Шамил 
ЦЫ ЙÆ СХУЫНДÆУА? 
Китайаг æмбисонд 
Цардис иу моладзан. Фехъуыста, зæгъгæ, дард хъæуы цæры, 
мæлæтæн хос чи зоны, ахæм ахуыр лæг. Моладзан æвæстиатæй араст 
уыцы хъæумæ. Тындзы, тагъд кæны, цæмæй æппæтæй раздæр базо- 
на æнусон царды мадзал. Æрхæццæ хъæумæ, бацыд дæсныйы хæ- 
дзармæ, фæлæ йыл сæмбæлд æнамонд хабар: уыцы дæсны базæронд 
æмæ амард фондз минуты размæ. 
Лæг фæхъыг кодта æмæ раздæхт йæ моладзандонмæ. Алкæмæн 
дæр кæны йæ хъæстытæ, мæ хъуыддаг нæ фæрæстмæ, зæгъгæ. 
— Гъай мардæрцыд нæу! — еу додой кæны моладзан. — Фондз 
минуты раздæр цæуылнæ араст дæн балцы? Уæд удæгасæй баййæф- 
таин дæсныйы. Базыдтаин адзалы мадзал æмæ цардаин æнусты! 
Иу зæхкусæг сæ рæзты фæцæйцыд æмæ фехъуыста моладзаны 
еу-додой. Баздæхт æм æмæ йæ фæрсы: 
— Лæг сыдæй куы амæла, уæд бауырнинаг у, йæ хæдзары пы- 
рындзы голджытæ дзагæй лæууынц, уый? 
— Æрмæст сæрхъæны бауырндзæн ахæм хабар, — дзуапп радта 
моладзан. 
— Лæг дойныйæ куы амæла, уæд бауырнинаг у, йæ хæдзары дзаг 
дурын ис, уый? 
— Æрмæст æррайы бауырндзæн уый! — зæгъы та моладзан. 
— Уæдæ цы схонæн ис, зæрондæй чи амард, уымæ æнусон цар- 
ды хос уыди, зæгъгæ, ахæм хабарыл чи ’ууæнды, уыцы лæгæн та? 
Ацы фарстæн моладзан дзуапп нал радта. 
ЛÆППУ ÆМÆ КАЛМ 
Китайаг æмбисонд 
Иу лæппу хъæдæй æрцыд æмæ хæдзары дзуры: 
— Æз хъæды федтон дысæрон калм. 
— Мæ арт бауазал! — нырдиаг кодта мад. — Бабын дæ, бабын! 
Дысæрон калм чи фены, уый æнамонд вæййы цæрæнбонты! 
Уыцы ныхæстæм лæппу кæуын райдыдта. 
Фыд сæм хъуыста, уæззау ныуулæфыд æмæ загъта: 
— Ацу, æрзил хæстæг хъæутыл æмæ сын зæгъ, цæмæй уыцы 
хъæдмæ ма цæуой. Науæд уыдон дæр фендзысты дысæрон калмы 
æмæ сæхи æнамонд кæнынц. 
— Дысæрон калмы ничиуал фендзæн, — кæуынхъæлæсæй дзуры 
лæппу. — Æз æй амардтон. 

Æфсиртæ 
333 
Мад та ногæй ныккæуы: 
— Адæмы фыдбылызæй бахызтай, мæ хъæбул, дæхи та кæуинаг 
фæкодтай, мæ бон бакæла!.. 
— Нæ лæппуйæн тæрсгæ ма кæн, — æваст хъæлдзæгæй сдзырдта 
фыд. — Уый амардта дысæрон цъаммары, афтæмæй фыдбылызæй 
фервæзын кодта бирæ адæмы. Зынты куы уа, уæд-иу йæ зæрдыл 
æрлæудзæн адæмы хорзæх. Æмæ йæм йæхи зын уæд зын нал кæс- 
дзæн. Фыдæлтæй баззад æмбисонд: адæмæн амонд чи хæссы, уый 
амондджын у йæхæдæг дæр. 
1992 аз 
КЬОГЬОТÆ 
Лирикон комеди 
Æмбисæхсæв. Мæ уат — æнуд æмæ талынг. Хуыссын. Хъуыды- 
тæ кæнын. Хæйрæг ис æви нæй? Кæддæр-иу дзырдтон: Нæй! Ныр 
йæхæдæг фæзынд. Бур хæйрæг. Зыд, кæрæф, фæлитой. Бæстæ ба- 
цахста. Цагъартæ нæ скодта. Хæры нæ бур хæйрæг кæфхъуында- 
рау, нæ сæры магъз нын цъиры калмау. 
Афтæ хъуыдытæ кæнын мæхицæн. Дзæбæх, æхсызгон хъуыдытæ. 
Фæллайын. Фæлмæцын. Мæ хъуыдытыл хуыссæг пъæззыйау 
æрбадынмæ хъавы. Уалынмæ — диссаг! Зæлы Ацæмæзы уадындз. 
Моцарты флейтæ. Зарынц къогъотæ. Сæ цъæхснаг зæлланг — дзæ- 
нæтон мелоди. 
Адард вæййы рог дыз-дыз. Мæ хъуыдытыл хуыссæг фæхæцы. 
Фæлæ — табу дæуæн, Хуыцау! — ногæй æрбазилы зарæг, зæлы мæ 
хъусты. 
Сæ иу — иннæтæй дары бæрæгдæр. Йæхи æрбауадзы ныфсхас- 
тæй, мæ цæстыхаутыл йæ базыртæ хафы. 
Æгæр :! Сыстадтæн. Цырагъ ссыгътон. 
Атахти. Амбæхсти тар къуымы. Нал ис йæ кой дæр. 
Æркъæпп кодтон цырагъ. Æрхуыссыдтæн. Уайтагъд фæзынди 
мæ лымæн, хъавы мæ фындзмæ, фæнды йæ æрбадын. Æз хъæццу- 
лæй амбæрзын мæ сæр. Къогъо атæхы. Æз та йæм æвдисын мæ 
къахыфындз. Куыддæр ыл æрбады, афтæ та амбæрзын къах дæр. 
Афтæ, мæхицæн дзы хъазын. 
Къогъо дыууæрдæм кæны. Бастад. Уæддæр нæ кæны тæргай. 
Адæймаг хин у, æгъатыр. Иу афон байгом мæ риувæйнæг. Ба- 
рæй. Къогъо сындæггай æруагъта йæхи, заргæ мæ зæрдæсæр абадт. 
Гъей, джауыр! — загътон. Систон æм къух... 

334 
Джыккайты Шамил 
Уыцы уысм арвы æрттывдау мæ сæры ферттывта рухс хъуыды. 
Арухс и талынг зонд. Арвæй мæм фехъуыст æрвон хъæлæс — «Ма 
амар!..» 
Галиу къухæй фæхæцыдтæн рахизыл... 
Табу дæуæн, Хуыцау! Не ’рцыд фыдракæнд. Уымæн дæр уд ис. 
Уый дæр цæрын хъæуы. Де сконд у алцыдæр, алчидæр. 
Хилæг у, тæхæг у, цæуæг у — мах не ’ппæт дæр — де сконд, дæ 
хъæбултæ. Радтай нын цард æмæ уаг, æмæ алчи йæ кæнон кæны. 
Уымæй дунейы рæзы гармони, ис дзы æгъдау æмæ фидауц. Иууыл 
æмсæртæ стæм, æмхуызон нæ уарзыс — уый у дæ Зондæн, дæ Хор- 
зæн æвдисæн. 
Къогъо, мæ гыццыл æфсымæр! Цъир мын мæ хъарм туг. Цъир 
æй æнæмæтæй — ма тæрс. Махæн ис иу фыд — не Скæнæг. Ныр 
мæхи туг дæр ацыд дæ къабæзты, — дыууæ скифау баиу нæ туг, ныр 
уыдзыстæм æрдхæрдтæ. Æфсымæртæн ницы ис уæрст. Зар æмæ каф, 
цъир мын æхцонæй мæ туг. 
Уаты æнуд æмæ тар у, нæй дзы дымгæ, æмæ ма тæрс. Æвдис 
мын æфсымæры уарзт, — æз æдылы Амранау нæ хъæрзын æфсымæ- 
ры цинтæй. 
Афтæ цæрын. Æхсызгон хъуыдытæй рæвдауын мæхи. 
Æрбабон. Уатмæ æрбакалди Рухс. Атахти къогъо. Тар къуымы 
искуы изæрмæ уадздзæн йæ фæллад мæ хæлар æфсымæр. 
1997 азы июль 
ЗÆРВАТЬГЧЧЫТÆ 
Кæртæй цыдæр уынæр хъуысы. Хъæлæба, цъæхснаг æхситт, 
базырты сыффытт. 
Мæ куыст ныууагътон. Балкъонмæ рацыдтæн. Кæсын. Зæрва- 
тыччытæ бæстæ сæ сæрыл систой. 
Дыууæ хæдзары астæу зилахар кæнынц. Бæстыл зæрватыккæй 
цы ис — иууылдæр ам сты. 
Саувадыг иуæрдæм асыффытт ласы, æваст фæзилы, фаллаг хæ- 
дзарыл йæхи расæрфы. Цъелф æмæ та — иннæрдæм. 
Мæнæ дугъы диссаг! Иу рудзынгыл сæхи цæвынц, цæвынц. 
Цы ’рцыд, цы хъазтæй хъазынц? Кæсын. А-гъа. Рудзынджы 
гом цæсты бады бур гæды. Уæлрудзынг — ахстон. Хъуырна гæды 
ахстонмæ сæвнал-сæвнал кæны йæ дзæмбыйæ. 
Зæрватыччытæ — цъыввытт, сæхи йыл баскъæрынц, сæрфгæ 
дзæхст, цъыллинг æмæ — дарддæр. Иннæрдыгæй йæхи рауадзы æн- 
дæр стыг. Гæды йæхи амбæхсы, фæлæ йæ кæнон нæ уадзы. 

Æфсиртæ 335 
Гъæцитт, бындар фæуай! — хъæр кæнын. Мæ хъæр мæхимæ 
дæр нæ хъуысы. Гæды ныхилы. Йæ саувæнд йæ къухы æфтдзæн!.. 
Уæд иу бал ныцъцъæхахст кодта, уады хъисау йæхи гæдыйыл 
ныффæртт ласта. Тугдзых фыдгæнæг уатмæ уæлгоммæ асхъиудта. 
Зæрватыччытæ дыууæрдæм сенчытæ кæнынц рудзынджы раз... 
Гæды нал фæзынд. Дыууæ зæрватыччы фæд-фæдыл ахстоны 
фæмидæг сты. Ссыд сæ цъыбар-цъыбур. Иннæтæ афардæг сты. Бæ- 
стæ æрсабыр и. 
Фæрнæй цæрут, Хуыцауы минæвæрттæ!.. 
Тæхуды, ирон адæм дæр сымах куы фæзмиккой! Тæхуды!.. 
1997 аз 
ÆВИРХЪАУЦУАН 
Тугдзых сырдтæ бадынц къуыппыл, тæрхон кæнынц. Лыстæг 
фос хæрд фесты — ныр ма цы кæнæм? 
Лæнчы лæууынц галтæ. Фæскуыст фæлладæй дзой-дзой кæнынц, 
сынæр нæ цæгъдынц. 
Дзуры бирæгъты раздзог: 
— Афон у! Галты бастигъæм, апирæм сæ! 
— Цин æрцыди, цæл æрцыди! — баниудтой тугдзыхтæ. 
— С-с-сабыр! — дзуры лачъидзых цæнкуылтæ Домбай. — Кæсут-ма 
сын сæ сыкъатæм! Ныр ма сæм цыдæр тых ис, тæссаг сты, гъым-гъым... 
— Ницы сты! — зæгъы зæронд бирæгъ. — Къамбецтæ хуыссынц, 
зæгъгæ, уæд сæ фæстæгтæ кæрæдзимæ саразынц, сæ сыкъатæ æрцы- 
тау æддæмæ радарынц, æмæ сæм, марадз, ды бауæнд. Адон та хъом 
сты æмæ хъомпалæй лæууынц. 
— Нæхъ, нæхъ! — дзуры фыдхъуын Домбай. — Уадз æмæ сæ тых 
бынтондæр басæтта, уæд нын æнцон уыдзæн сæ хæрын. 
— Стонгæй хæдмæл кæнынц, хæдмæл! — хъæр кæны тыппыр Стай. 
— Февналæм, цалынмæ ма се стджытыл, цы ратонæм, уый ис, 
уæдмæ. 
— Стигъгæ! Хæргæ! — уынæргъы Домбай. 
— Хæлоф! — хуыр-хуыр кæны Стай. 
— Цин æрцыди, цæл æрцыди! — ниуынц бирæгътæ. 
Æмæ стынг ис æвирхъау цуан. 
Тугдзыхтæ сухты цагъд кæнынц куыствæллад галты, æргæвдынц, 
хæрынц... 
Оу, мæнæ Царциаты диссæгтæ! Мæнæ Уæрæсæ! 
1998 азы 3 сентябрь 

336 
Джыккайты Шамил 
ФЫДВÆНД 
Фыдыус фыдрын у, — зæгъы ирон æмбисонд. Адæм цы зæгъой, 
уый раст æмæ æнусон у, ног æмæ бæззон у алы дугæн дæр. 
Уыди ахæм фыдыус. Йæ мойæн — авд фырты. Ус сæм хæрам 
хаста æмæ сфæнд кодта лæппуты сафын. Кæны сын фыдæвзарæнтæ, 
фæлæ сæрæн гуырдтæ нæ цудынц, сæ тых нæ сæтты. Уæд æбуалгъ 
фыдсыл æрымысыд ног фæрæз: лæппутæ сæ бынтæ куы бахæрой, 
уæд сæ бахъæудзæн хызын æмæ лæдзæг райсын æмæ ныллæудзысты 
сæфты къахыл. 
Налат ус, хæдзары цы ары, уый лæппутæн æнæвгъауæй хæрын 
кæны, сæ фæлыст сын ногæй ногмæ ивы. Лæппутæн сæ туг хъазы, 
сæ тыхыл тых æфты, сæ зæрдæ райы, зæрдиагæй кусынц, æмæ хæ- 
дзар дзагæй дзагдæр кæны. Ус мæстæй судзы, ахсæны къæбæртæ 
хæры, тайы æмæ руайы. «Ай хорз нæу», — загъта йæхицæн æмæ 
араст къулыбадæг усмæ, фæрсы йæ зондæй. Къулыбадæг уыди бæс- 
тæсафæг, зыдта хинтæ æмæ кæлæнтæ æмæ йын зæгъы: 
— Гал хос хæрдæй нæ мæлы, æдылы. Сæ хъуырмæ сын мацы 
уадз, æмæ сын уæд сæ митæ уындзынæ. 
Фыдыус, дæсны йын куыд бацамыдта, афтæ кæны. Ныххæцыд 
лæппуты хурхыл. Сæ рагъмæ дарæс нал хауы, сæ хъуырмæ — хойраг. 
Асаст сæ зæрдæ, амард сæ уæнг, — нал цæрынæн уыдысты, нал куыс- 
тæн. Лæппуты сæфт куы базыдта сау налат, уæд сын сæ зæхх æрба- 
уæй кодта, хæдзары бынтæ асæрфта æмæ кæйдæр фæдыл адымдта. 
Лæппутæ хаст уæзæгыл хурмæ баззадысты тыхст æмæ уырыдæй. 
Ахæм æмбисонд æрцыд нæ адæмыл дæр. Нæ фыдыус — гацца 
Демократия. Фыдгуыст æмæ фыдцардæй нæ тых байсыст, нæ зæрдæ 
амард. Нæ бон тох кæнын нал у, æмæ нын цъулбертæ нæ туг цъи- 
рынц, нæ уд æмæ не стæг æхсынынц. 
1999 аз 
ТЫМБЫЛФЫНГ 
Фæззæг бæркад æмæ куывдты рæстæг у. Дзæуджыхъæуы алы- 
варс зæхх фосæй нал фæзыны. Фыстæ — сабыр æмæ уæздан, сагтау 
хъæдмæ нæ лидзынц, дзæбидыртау къæдзæхтыл нæ хæтынц. Хъу- 
сынц фыййæуттæм, исынц зонд æмæ зонынц æгъдау. 
Гъа ныр Джиуæргуыба ралæудзæн, афтæ фыстæ адæмæн дзу- 
рынц: 

Æфсиртæ 
337 
— Нæ ахастытæ нывыл не сты æмæ сæм æркæсæм, хъæуы сæ 
банывыл кæнын. 
— Уæ хорзæхæй, цы фæнд уæм ис? — фæрсынц сæ адæм. 
— Цард уынаффæйæ цæуы, цард фидыдæй фидауы. Тымбыл 
фынджы алыварс æрбадæм æмæ нæ быцæу ныллыг кæнæм. 
— Хорз, ныллыг æй кæнæм, — загътой адæм. 
Изæрæй фысты сæртæ лæууыдысты тымбыл фынгтыл. 
1999 аз 
ДАМОКЛЫ КАРД 
Мæ иу зонгæ ныхъхъæздыг. Ныууагъта ахуыргæнæджы куыст, 
бафтыд сæудæджеры митыл. Базыдта базар кæнын, æмæ йыл мулк 
нызгъæлди. 
Йæ фыд къуда хъугыл хъæдæй цъыхыры ласта, йæ мад, йæ 
сасир йæ дымæгыл хойгæ, ссадгур зылди. Амæ хуыцау æркаст, рувас 
ыл амбæлд, æмæ æмбойны сбонджын ис, фестади Крез-паддзах. 
Лæг йæ дымæгыл хæрдмæ схæцыд, йæхицæй йæ нал хоны. Кæрты 
— æртæ иномаркæйы. Æртæ раны — æртæ æддæгуæлæйы, хæхты — 
æргъæу халагъуд. Кæс, æмæ Канартæй æрбахæццæ — йемæ йæ тæ- 
лæт, Балийы балæууыд — уæлæуыл дзæнæты... 
Уалынмæ арв æрцавта. — Цы фæци дæ мерседес? — Рэкетиртæн 
æй балæвар кодтон... Цы фæци дæ уæллаг хæдзар? — Мæ лымæнтæ 
йæ сæ амæттаг бакодтой. 
Кæс, æмæ йæ чызг скъоламæ^фæцæуы: йæ фæйнæфарс дыууæ гуып- 
пырсары. Фæстæмæ дæр афтæ. Йæ хæрзхаст æхсин æддæмæ нал кæсы. 
Йæхæдæг кæдæмдæр йæ сæр фесæфта — æмбæхсы йæ «хæлæрттæй». 
Æмæ уæд мæ зæрдыл æрлæууыди рагон таурæгъ. Уыд иу зыд 
лæг — Дамокл. Уый бахæлæг кодта залым Дионисийы хъæздыг цард- 
мæ. Уæд æй залым сбадын кодта сызгъæрины кæрийыл, йæ алыварс 
налхъуыт-налмас цæхæртæ калы, хæринаджы дзæбæх — йæ разы. 
Фæлæ йæ сæрмæ — кард, æрдуйыл ауыгъд. «Гъе уый дын цард æмæ 
амонд!» — загъта Диониси æмæ ныууагъта Дамоклы уыцы зындоны. 
Не знаг уый раны уæд... 
Кæм ис банкир æмæ вампир, гъе уым уыдзæни рэкетир. 
Цæрын ма кæй фæнды, уый цæрæд мæгуыр æмæ уæзданæй... 
Цæрæд куыстæй æмæ рæстæй. 
1998 аз 
22 Джыккайты Шамил 

338 Джыккайты Шамил 
ДЫУУÆ ФÆНДДДЖЫ 
Эзопы цардæй 
Æмбисондæн баззад Лидийы паддзах Крезы хъæзн. Фæрныг æмæ 
хъал уыди Крез. Хъæзн кæмæ ис, уымæ ис тых дæр. Æмæ бонджын 
йæ дæлбар кодта æнæбонты. 
Уæд Крез минæвар барвыста Самосмæ. Минæвар йæ паддзахы 
номæй зæгъы: «Крез, Лидийы паддзах, сымахæн дæтты бардзырд: 
абонæй фæстæмæ сымах мæнæн фиддзыстут хъалон, науæд уый нæй, 
уæд уыл мæ тых æвзардзæн йæ азар». 
Самосы хицæуттæ загътой: «Тæссаг у Крезы фыдæх, фæлтау 
фиддзыстæм хъалон». 
Уæд адæм фæрсынц Эзопы: «Цы кæнæм, куырыхон, сразы уæм 
æви нæ? » 
Эзоп сæм дзуры: «Хорз адæм, нæ уæздан хицæуттæ загътой сæ 
фæндон. Æз ма уын уынаффæ цы кæнон? Фæлæ уын æрхæсдзынæн 
æмбисонд. Кæддæр Прометей адæмæн бацамыдта дыууæ фæндаджы 
— иу дзы уыд сæрибары фæндаг, иннæ та цагъарады фæндаг. Титан 
дзырдта адæмæн: кæсут, сæрибары фæндагæн йæ сæр у гуыргъахъ, 
дарддæр у нарæг, цæуы хæрдты æмæ уырдгуыты, æнæдон бæсты, 
уый у сындзæхгæд æмæ тæссаг, йæ кæрон та у раст æмæ лæгъз, йæ 
былтыл суадæттæ æмæ дыргъбæлæстæ, уый у райдзаст æмæ æнцон- 
цæуæн. Цагъарады фæндагæн та йæ райдайæн у лæгъз æмæ фæз, 
дидинæгджын æмæ æнцон, фæлæ йæ кæрон — нарæг æмæ дурджын, 
цæуы сæрсæфæны сæрты. Уый уын рагон æмбисонд». 
Самос бамбæрстой Эзопы ныхас æмæ æмдзыхæй загътой: 
— Мах цæуæм сæрибары фæндагыл! 
1999 аз 
НÆ ФЕХЬУЫСТОН МАЧИ ЗÆГЬÆД 
Хъысмæтæн цы загъдæуа! Къуырма æмæ куырм у — хорзæн нæ 
хатыр кæны. Хуыцау дæр нал зоны, кæмæн цы хъæуы, уый... 
Уæ, нæ адæмон газет! Ды — нæ фидиуæг, ды — нæ хъæргæнæг. 
Фæхæсс мæ хъарæг арвы кæрæттæм, ныххой иры дуæрттæ. Кæуæнт 
Иры дзыллæ: «Уæ, нæ хурты хур, ды кæмæн уыдтæ, ды кæмæн нал 
дæ, — уым ма цæй бæстæ и, уым ма цæй фарн уыдзæн...» 
Ма мыл фæхудут, хорз адæм. Арв мæ æрцавта, æнæмигъ арв. 
Мæ цар æртыдта, мæ артдзæст бамынæг мæ судзгæ цæссыгæй. Уæ, 
цы бон мыл ис, мæ сæрыхил тонын æмæ йæ тухын мæ фæллад цæнг- 
тыл, уæ, мæ Хуры тын, дæ мæрдæй дæ мад йæхи хурхбæстытæ 

Æфсиртæ 
339 
кæны, йæ уд рагъæнмæ æргъæвы. Уæ, мæ цæугæ мæсыг, дургай 
ныппырх дæ! Уæ, мæ лæугæ хох, сыггай нызгъæлдтæ... 
Уæ, мæгуыр нæ Ир, Хуыцау дыл рахатти. Дæ астæуккаг цæ- 
джындз астæудих фæци, дæ арв дыл царау æркалди, дæ къонайы 
фæнык дын дымгæ ныддымдта. Уæ, мæгуыр нæ Ир, дæуыл цы 
фæрсты фидар ис! Арвæрдынæй дæуыл мæскуы рон и, Амраны рæ- 
хыстæй дæуыл тæлытæ ис, æндæр дæ фæрстæ куыннæ атонынц? Дæ 
хæхтæ хъæрзынæй сæ цæссыг лæмарынц, дæ быдыртæ кæуынæй 
сæхи куы марынц, уæд цы кæндзынæ, бецау, цы бон дыл уыдзæн? 
Хур дæ нал тавдзæн, Бонвæрнон дыл нал ыскæсдзæн. Ды кæй цæ- 
райæ цардтæ, ды кæй рухсæй рухс уыдтæ, уый дын фыдбоны фыд- 
вæндаг æрбаци, сау бон ныл æркæна... 
Уæ, мæ нæртон бæгъатыр, арв нæрын кæмæй нæ уæндыд, 
зæхх æмризæджы кæмæй рызт, мæлæты раз куыд æдых разынд- 
тæ, уый дæм куыд бауæндыд?.. Æхсæв бонау чи цыди, бон гамхуд 
чи дардта, æфсæн дуæрттæ æнцонæй чи саста, арвы дуармæ дæ- 
гъæл чи ардта, уый мын хæсгæ мард фæци. Уæ, мæ хæдзардзин, 
мæ сæрæн хъæбул! Мады гуыбынæй дыккаг ахæм никуыма ран- 
тыст. Уый мын Назранмæ уацайрæгтæ ласта, тар æхсæв мæм æхца 
дзæкъулты хаста, чи йæ хъыгдардта, уымæн йæ тых саста, чи йæ 
нымыгъта, уымæн йæ дзых баста. Уæ, мæ сахъ лæппу, уæ, мæ 
цæхæрцæст! Дæу нæ урæдтой ахæстоны дурæндыгъд къултæ, ныр 
дæ куыд уромдзысты ингæны къæйтæ? Уæ, мæ фæлмæнтæ тырын, 
уæ, мæ дзæбæх рæкæтир!.. 
Уæ, нæ иры чызджытæ! Уæ хур уыл аныгуылд. Сымах ыл 
хæлæфтæ кодтат, уый та уæ йæ сæрыл хаста. Уый уæ нæ уагъта 
фыды уæларт бадын, ныр уæ авдæй æд сабитæ кæмдæрты идæдзæй 
ныууагъта. Ныр ын, мæ хуртæ, уæ цæссыгæй ныхсут йæ мæрдтæм- 
вæндаг, абырут, мæ хуртæ, йæ табæты бынты, нывæрут йæ риуыл 
бындзыгтæ уæ зæрин дзыккутæй... 
Уæ, мæ фæрныг сых! Цæмæй йын фиддзыстут йæ бирæ дзæбæх- 
тæ? Æхсæв уыл нæ уагъта сау пъæззы бадын, йæ хъæрæй сырдта 
фыдбылызы пъæззы, дардмæ лыгъдысты уæ тарф фыдфынтæ... 
Сау æхсæв мæ дарæг ацыд нæртон балцы. Ацыди, хорз адæм, 
фос фæкæнынмæ. Уый нæ фæзмыдта лодырты, уымæн-иу хъæды 
цъæх сыфтæр фестад цъæх доллыртæ. Терчы хуыртæй хаста нал- 
хъуыт-налмастæ. Уыцы сау райсом æртардта сау иннæмыркъа. 
Хъæугæрон алхæдта иу бурæ фыркъа. Мæ уæздан тыр æмгар- 
джын æмæ кадджын уыди! Йæ хæлæрттимæ балæууыд Тымбыл 
хъæды — фæндыд сæ бакувын, ног æфсургъ æрæхсын. Арыхъ са- 
пон нал и, арахъхъ Иры дзыхъхъы — хæрх. Уæ, Къохы Бардуаг, 
бирæ дын фæкуывтой, сæхи дыл фæдзæхстой, сæ амал цæхсадтой. 
Уæ, туг ныууара дæ сау хъæды къохыл, дæ базыры бын сæ цæ- 
уылнæ бакодтай?.. 

340 
Джыккайты Шамил 
Рацæуынц уырдыгæй цæхæрцæст фæсивæд. Мæнмæ тындзыдта, 
мæнмæ, бабуйы къона. Йæ къона байхæла уыцы гæвзыккæн, кæдæм 
амæрдтаг æд бинонтæ хæдтулгæ уæрдоны! Гъай лæгты фæндаг у, ды 
иуварс ахиз дæ зæронд хæррæгъы. Дæлдæр ныххауат, дæлдæр, мæ 
тæригъæдæй, кæд куыд байсæфтат цæрæццаг гуырдты... Сымах — 
фондз цъиуы, махæй — фондз тыры!.. 
Мæ Иры дзыллæ, рыст у уæ зæрдæ. Стыр кад скодтат мæ ном- 
дзыд фыртæн. Хæлар ын уæд уæ къахы фæллой, уæ дзыппы бæркад. 
Рæдау хуын уыди бæзнаг сабæттаг. Йæ уæлмæрдыл дзы урс мрамæ- 
рæй сарæзтон цыты цыртдзæвæн, ыстыр мавзолей. Хъæуы ма йыл 
æрмæст зынаргъ ызгъæрæй фидыцы гæрæн. Бузныг уын зæгъын 
газеты фæрцы. Хъусын кæнын, зианы бон æгъдау раттын кæмæн нæ 
бантыст, уыдонæн: мæ зынаргъ хъæбулы дыууиссæдзæм бон уыдзæн 
сабаты. Мах ирон æгъдауæй цæрæм. Уæ хорзæхæй, ма фæзивæг 
кæнут мæ мæгуыр кæртмæ, ма бавгъау кæнут уæ къухты фæллой 
æдзард хъайтарæн. Нæ фехъуыстон мачи зæгъæд. 
Хуыснæгаты Къæрныхы мад Цъулберон. 
2000 аз 
СУДЗЫ БАГДДД 
Арв — мылазон. Стъалытæ — мынæг, æнкъард æмæ æндзыг. 
Судзы Багдад. Пиллон калынц туг æмæ зæхх. Истори фæдисы 
хъæр кæны Вавилонæй. Бомбæтæ рæмудзынц хуыцæутты галуантæ, 
схъистæ ’мæ пыскъуылтæ кæнынц базырджын бардуæгты. Æлыг чин- 
гуытæ фестынц фæнык, уыцы фæнычы хъæрзынц хуыцау Мардук 
æмæ герой Гильгамеш. Бырæтты мæлынц сæ удтæ, сæфы сæ намыс. 
Тæхгæ Пакъуындзæ арвæй калы мæлæты цæхæр, марг æмæ хъыг. 
Цæуы уæзбынæй Евфрат. Тугтæ ласыо— нæ сæ фæразы. Байдзаг 
хъыг æмæ цæссыгтæй, йæ былтæй кæлы. Йæ арфы ныгъуылынц кад, 
æфсарм æмæ тæригъæд. 
Куырыхон лæг загъта: «Тыхджынæн æдых æдзухдæр — аххос- 
джын». Абырæг зоны давын æмæ фæд сафын, зоны марын æмæ æф- 
сон арын. Пират æмæ корсар сæ кæнон нæ уадзынц. Ис сæм тых æмæ 
сты къæйных. Бафтыд сыл зыд æмæ кæрæф, хæрынц зæхх, æхсы- 
нынц арв. Ис сын дыууæ хуыцауы — Бар æмæ Пайда. Уыдон Моло- 
хæй сты фыддæр — карз, тугмондаг, æнæфсис. Табу сын кæнынц, 
хæссынц сын нывæндтæ: Рæстдзинад, Фидауц æмæ Удтæ. Бар сын 
аразы фадат стигъынæн æмæ марынæн, Пайда сæ хоны хæстмæ. Сæ 
дин у фыдракæнд сæрибар хонын, бæстæ сафын — фæтк æвæрын. 
Кæсын Багдады сæфтмæ. Хъæрзын, дзыназын. Фæлæ дис дæр 
куыннæ кæнон! Дунеты кæмæй тæрсын кодтой, залым кæй хуыдтой, 
уымæ нæ разынд æфсад, нæй йæм бомбæ нæ, фæлæ топп дæр. Тых- 

Æфсиртæ 
341 
сын, удхар кæнын. Мæ зæрдыл æрлæууыд иу таурæгъ Марко По- 
лойы чиныгæй. Венециаг къупец дзуры йæ балцы хабæрттæ, æвдисы 
Багдады диссæгтæ. 
Багдад у стыр, хъæздыг æмæ номдзыд сахар. Æцæгты æцæгæй, 
сызгъæрин, æвзист æмæ налхъуыт-налмастæ Багдады халифмæ цас 
и, уыйас никæмæ ис. 
Амондыл æууæнк нæй. Чингисханы фырты фырт Алæу (Хулагу- 
хан) æмбырд кодта æфсæддон тыхтæ. Æфсад йæ тыхы куы бацыд, уæд 
Алæу сыстад æмæ æрбабырста Багдадмæ. Тыхы дон хæрдмæ ласы. Бай- 
ста тæтæры хан хъæздыг сахар, кæд дзы бирæ æфсад уыди, уæддæр. 
Алæу сахар бацахста, бакодта халифы галуаны дуæрттæ. Кæсы, 
æмæ галуаны къух бакæнæн нæй сызгъæрин, æвзист æмæ æндæр 
хæзнатæй. Иу ран никуы фендæуыд уыйас хъæзн, уыйбæрц исбон. 
Кæсы Алæу æгæрон мулкмæ, кæсы æмæ дисы бахауы. Уæд æрбасидт 
саст халифмæ æмæ йæ фæрсы: 
— Халиф, цæмæн тымбыл кодтай атæппæт хæзнатæ? Цы сæ хъа- 
выдтæ, цæмæн дæ хъæуынц? Æви нæ зыдтай, æз де знаг дæн, уый? 
Кæд уыдæттæ æмбæрстай, уæд ацы фæллой цæуылнæ байуæрстой дæ 
бирæ æфсадæн? Афтæ куы бакодтаис, уæд уыдон хъахъхъæдтаиккой 
дæу дæр æмæ дæ сахар дæр. 
Лæууы халиф æгомыг æмæ сæргуыбырæй. Нæ зоны, цы зæгъа, 
уый. Уæд та дзуры Алæу: 
— Куыд кæсын, афтæмæй дæуæн ницы ис дæ хъæзнæй зынаргъ- 
дæр — нæдæр кад, нæдæр сæрибар. Æз дын æй фæстæмæ дæттын — 
хæр æмæ цæр. 
Хан йæ дæлдæртæн радта бардзырд: «Батæрут халифы, йæ хæз- 
на кæм ис, уыцы гæнахы. Æмгæрон æм ма уадзут хæрд æмæ нозт». 
Халифæн та загъта: 
— Халиф, хæр дæ исбон, дæ зæрдæ цас зæгъы, уыйас. Дæ уд ыл 
хъардтай æмæ дзы бафсæд. 
Руади æмæ лæзæрди халиф йæ хæзнатыл, тади стонг æмæ дуа- 
рæхгæдæй. Цалдæр бонмæ систа йæ уд, аскъуыд йæ цард. Уæдæй 
фæстæмæ Багдады нал уыд халифтæ. 
Афтæ фæци йæ таурæгъ рагон куырыхон. 
Афтæ рауад йæ хъысмæт ныры «халифæн» дæр. Истори фæл- 
хатт кæны йæ диссаджы цаутæ. Фæлæ дзы бирæтæ нæ кæнынц хат- 
дзæгтæ, нæу сын зонд зонæн. 
Кæсын Багдады сæфтмæ. Судзынц галуантæ æмæ туджы пыр- 
хæнтæ. Хъæрзын, дзыназын. Мысын æндæр цау. Кæддæр ардæм 
ныббырста Марк Красс, Ромы олигарх, Спартакы марæг. Евфраты 
былтыл ын парфтæ ныссæрфтой йæ легионты, уацары райстой туг- 
дзых хæстоны. Сахъ адæм загътой: «Сызгъæринмæ æрцыдтæ, уый 
дын — нæ лæвар!» Кæрæф лæгæн ауагътой йæ хъуыры æхсидгæ 
сызгъæрин. 

342 
Джыккайты Шамил 
Уынын æвирхъау фыдракæнд. Хъæрзын æмæ дзурын: «Пират- 
тыл æрцæуæд Крассы æмбисонд! Бæстысæрытых! Сæ хъуырты сын 
ауадз фыцгæ нефт. Æрцæуæд рæстдзинад!» Уæвгæ та рæстдзинад 
нæу нæдæр кард, нæдæр уарт. 
Арв — мылазон. Стъалытæ — мынæг, æнкъард æмæ æндзыг. 
Судзы Багдад. Фæздæджы фæстæ нæ зыны сæуæхсид. 
2003 азы 10 апрель 
БИРÆГЬТÆ ÆМÆ САГТÆ 
Нырыккон истори 
Дон цæуы. Йæ иу фарс цæрынц бирæгътæ, иннæ фарс — сагтæ. 
Бирæгъты бæстæ у хъæд æмæ æрхытæ, сагты зæхх — æрнæджытæ 
æмæ гæмæхтæ. 
Бирæгътæ сты зыд æмæ кæрæф. Стонг уой æви æфсæст, уæлдай 
сын нæу — æфсис нæ зонынц. Бал-бирæгътæ цуан кæнынц æрдонг- 
тæй. Æрбахъуызынц æрхыты, хъамылæй фæлæбурынц сагтæм, цæгъ- 
дынц æмæ хæрынц, кæуыл хæст кæнынц, уыдон. 
Иу афон сæ зæрды æрæфтыд донæн йæ фаллаг фарс æрцахсын, — 
уæд сын хуыздæр æнтысдзæн сагты цæгъдын. Сдаудтой сæ дæндæг- 
тæ тулгæ дуртыл. Æрдонгтæй æрбафсæрстой доны, фæлæбурдтой сагты 
рæгъаумæ — цæгъдынц, æргæвдынц, нуазынц туг. Арт уадзынц саг- 
ты сæрвæттæ туджы пырхæнтæй. Богъ-богъ кæнынц сагтæ, арвмæ 
сæ тæригъæд хъарынц. Арв бæрзонд æмæ дард у, уырдæм галы богъ 
дæр нæ хъуысы. Сагтæ уынынц сæ сæфт æмæ сæм хорз зонд фæзын- 
ди. Сæ сыкъатæ — цъæх æрцытæ, æнгом æмæ цыргъ. Тугдзыхтæ сыл 
сæхи цæвынц, сагтыл сæхи ныххуырсынц, фæлæ сыкъатыл сæдзынц, 
æрцытыл ауыгъдæй аззайынц. 
Уæд ныххуыррытт ласынц сæрджын сагтæ, фенкъуысынц сæ 
бынатæй, фæцагайынц размæ æмвæтæнæгæй, бырсынц æрцджын 
æфсадау, сæ разæй айсынц бирæгъты балты, кæй æййафынц, уый 
фелвасынц сыкъайы сиукъыл, зæххыл æй нытътъæпп ласынц. Би- 
рæгътæ тугомæнтæ кæнынц. Чи дзы ирвæзы, уый йæ дымæг йæ 
сагæхты бацæвы æмæ йæ сæр æфснайы — размæ лидзы, фæстæмæ 
кæсы. Сагтæ сæ сурынц, ссæндынц сæ къæхты бын. Цы фæци туг- 
дзыхты саувадыг? Сагты дымгæ йæ фæхаста. 
Бирæгътæй чи фервæзт, уыдон доны фале æрныгъуылдысты хъæз 
æмæ хъамылы, нымбæхстысты æрхыты æмæ лæгæтты. Сæ х^æдгæмт- 
тæ æвзагæй сдæрынц æмæ сæ Тутырмæ кувынц. 
Бирæгъ йæ кæнон зæнгыл нæ уадзы. Тæрхъустау зæйц уадзынц, 
ног хæстмæ сæхи рæвдзытæ кæнынц. Æргомæй нал уæндынц лæбу- 
рын æмæ ивынц сæ хъавд. 

Æфсиртæ 
343 
Уыди рæсугъд райсом. Рагвæззæджы райдзаст, фæлмæн æмæ 
хъарм райсом. Сагтæн иу сенæй сен нæй. Æрдзы фидауцмæ куы 
акæсынц, уæд сæ ферох вæййынц сæ рыст æмæ сæ хъыгтæ. Сионтæ 
æнæмæтæй хизынц лæнчыты. Доны был Цъæх Фæзы хъæлдзæгæй 
хъазынц, хъылдымтæ кæнынц æнахъом родтæ. Уæд сæм фæсвæдты 
æрбахъуызыд балбирæгъ. Хъыхъхъаг тугдзыхтæ сæхи ныццавтой лæп- 
пынтыл. Æрхъула кодтой къордыл, суагътой æфсæн дзыхтæ. Дæ фыд- 
гул афтæ. Ныццагътой æнæбон родты, ныссæрфтой сагты мыггаг. 
Сырх сæуæхсид сау афæлдæхта æмæ скæсæн ныттар. Уыцы рай- 
сом не скасти хур. Дымгæ зæххы хъæрзын хаста арвы кæрæттæм. 
Куыдтой мæргътæ æмæ сырдтæ, сыггай згъæлди саугъæды сыфтæр, 
тъæппытæ хаудтой айнæг æмæ дуртæ. 
Бирæгътæ тугæй уыдысты уæлмонц æмæ расыг, — кæсынц хъай- 
мæты нывмæ, цин кæнынц, кафынц æмæ зарынц, кад кæнынц туг- 
дзых æрдонгтæн. 
Ныр бадынц къуыппытыл, ниуынц мигъмæ, хъæр кæнынц сырд- 
ты хæтæнтыл. Зæхх æмæ арвы тыгъдады хæты дзæгъæлдзу дымгæ, 
фæйнæрдæм хæссы бирæгъты ниуын: 
— Уæй, мах! Уæй, мах! Хъусут, уæлимонтæ! Хъусут, дæлимон- 
тæ! Бæсты фыдбылыз чи у? Сагтæ! Кæрдæг бæрзонд рæзын нæ уа- 
дзынц, уый фыдракæнд у, — нæй нын сæ сæрвæтты æдасæй цæуæн. 
Сæ сыкъатæ — цыргъ, сæ бæрзæйтæ — хъæддых. Цы сты сæ сыкъа- 
тæ? Бирæгъмарæн цъæх æрцытæ. Кæдæм кæсы Хуыцау? Цæуылнæ 
сын сæтты сæ хотыхтæ?.. Нæй сæм уæздандзинад, — сæ астæу цæ- 
рын нæ уадзынц мах, уæздан бирæгъты. Нæй сæм æгъдау, — нæ 
уазæг кæнынц мах, æгъдауджын сыхæгты. Нæй сын дин æмæ хуы- 
цау, — нæ хæцынц нæ фæндоныл. Нæй сын зæхх, — арвы бын цы 
ис, уый бирæгъты хай у. Нæй сын таурæгъ, — нæ сæ уырны, Хуыцау 
сæ махæн амæттагæн сфæлдыста, уый... 
Æхсызгонæй сæм хъусынц сынтытæ æмæ халæттæ. Уыдонæн 
æхцон у бирæгъты уаг: æрхауы сæм тугдзыхты уæлдæйттæ. Хъу- 
сынц æмæ сæхицæн зарынц зæрдæхъæлдзæгæй: «Цин æрцыди, 
цæл æрцыди». Сæ базыртæ тилынц æмæ æмдзæгъд кæнынц сæ 
хæрзгæнджытæн. Уыдон дæр разæнгард кæнынц æмæ тынгдæр 
нынниуынц: 
— Уой, мах! Уой, мах! Чи у бæсты сæр? Уой, мах! Ацы зæхх 
равзæрд нæ туг, не стæгæй. Мигъ сæнтыст нæ комы тæфæй, арв 
нæры æмæ æрттивы нæ дæндæгты æрдзæхстæй. Ацы дон гуыры нæ 
цæссыгтæй. Стъалытæ сты нæ фыдæлты удтæ. Хур — бирæгъы цæст, 
мæй — бирæгъы зонд. Хъаймæты размæ мах арæзтам æргъæу га- 
луантæ. Уыди сызгъæрин æнус. Уæд фæзындысты хъæддаг сагтæ, 
уыдон ныххæлдтой сызгъæрин гæнæхтæ, ныр дæр халынц сырдты 
æгъдау. Фæлæ цы рухс кæны дуне? Бирæгъы цæст. Сырдтæн чи 
кæны кад æмæ ном? Уæй, мах! Уæй, мах!.. 

344 
Джыккайты Шамил 
Халæттæ æмæ сынтытæ стилынц сæ базыртæ, æмдзæгъд кæнынц, 
зарæгæн хъырнынц. 
Сæ сæрмæ арвы цъæхы зилахар кæны цæргæс, фæлмæцы сæ 
хъæрахстæй æмæ сæм дзуры бæрзондæй: 
— Гъей, фыдгуыбынтæ! Кæсын, æмæ уæ хъуын — цъæх, уæ зæр- 
дæ — сау. Сымах бахордтат уæ цæсгом. Уæ рихи — даст, уæ хотых — 
хъаст. Фыдæй фыртмæ уыдыстут къæйных, лæгмар æмæ къæрных. 
Уый уын фаг нæу. Уæхицæй кæнут тыхлæг æмæ хиппæлой. Уæ 
дæндæгтæ къуымых кæнынц, æмæ ссардтат ног хотыхтæ — хахуыр, 
фау æмæ дау. Фæзмут, уæ мыггагæй цагъартæ чи сси, уыдон æмæ 
ниут мигъмæ. Сæлхæртæ! Сымах ниут, чырæ цæуы. 
Цæргæс атахт йæ хæтæнты. Бирæгъ йæ кæнон зæнгыл нæ уа- 
дзы. Ниуынц Арыхъы рæгътæй, ниуынц хъамылæй. Дон цæуы. 
2006 азы 29 январь 
БЫРОН 
Зæххыл ис иу уæвæгой. Уый у хъæддых æмæ къæйных. Йæ ном 
— Бырон. Йæ цæсгом алцыдæр хъæцы, кæдæм æй нæ батæрдзæн, 
ахæм бынат нæй. Уæвгæ йын цæсгом æппындæр нæй. Иугæр афтæ 
у, уæд ын сурæт дæр нæй. Зæххыл алцæмæн дæр ис хуыз æмæ конд. 
Бырон сæрибар у уыцы æууæлтæй. Гамхуд нæ дары, йæхи чи ’мбæх- 
сы, уыдонæй нæу, фæлæ йæ конд раив-баив кæны, алы хуызты цæуы, 
æмæ йын тыхгæнæг тых нæ ары. Уый у хъайтар æмæ йæхимæ кæсы 
æлдар. Дзуры æргом: 
— Æз дæн Бырон, æз дæн уæндон, мæ хæтæнтæн нæй кæрон. Æз 
дæн хъочах, мæн нæ уромынц нæдæр закъон, нæдæр гæнах. Адæм 
агурынц сызгъæрин, æз та — æмдзæрин. Æз æрцæрын мæгуыр къæ- 
сы, æрфысым кæнын паддзахы галуаны, æрбынат кæнын аргъуан 
æмæ мæзджыты. Мæнæн рад æмæ бынат ис чиныгдоны, зонады æд- 
дæгуæлæты, уынг æмæ аивады хæдзары. Мæхи иттæг хорз æнкъа- 
рын къуымы дæр æмæ хуымы дæр. Барастырæн басæттæн ис, мæ- 
нæн басæттæн нæй. 
Бæгуыдæр, хъайтар у Бырон. Кæдæм бафты, уым къуырфбадт 
æркæны — фидар, бæстон. Йæ бон у йæ бартæ хъахъхъæнын, йæхи 
хъыгдарын нæ уадзы, ис æм ахъаззаг хотыхтæ — тæф, рыг æмæ 
рын. Фæлæ цард хæст у. Бырон дæр æнцад-æнцойæ нæ цæры, арв 
ыл ныннæры, уад æй йæ разæй фæтæры. Ис ын знæгтæ, — уисой, 
цъылын. Арæх æй рамæрзынц йæ бынатæй, раппарынц æй къæсæ- 
рæй, асхойынц æй былæй. Фæлæ Бырон æвдудон у — нæ сæтты. Йæ 
хуыз аивы æмæ ссары ног бынат. 

Æфсиртæ 
345 
Нæ, мæ хуртæ, нæ, æнцон нæу Быронæн дæр. Раппар-баппар 
æй кæнынц, дымгæмæ йæ дарынц, æхсæрдзæны бын æй æвæрынц. 
Уæддæр нæ мæлы, нæ сæфы. Арт ыл æндзар куырдадзы, уæддæр нæ 
судзы, йæ кæнон нæ уадзы. Уый хъайтар у, уый æнусон у. 
2002 аз 
КАДМОНДАГ ХÆРÆГ 
Лафонтены æмбисонд 
Иу хæрæг уаргъæн хаста табуйаг дзаумæттæ: зæдты нывтæ æмæ 
кувæн дзуæрттæ. Чи йæ фены, уый æрлæууы, йæхиуыл дзуæрттæ 
бафтауы, сæрæй йын ныллæг æркувы. Хæрæг æнхъæлы, адæм уымæн 
кæнынц цыт, æмæ йæхицæй тынг ныббуц и. 
Чидæр хъал хæрæджы æууæлтæ æрфиппайдта æмæ йын афтæ: 
— Цæй сæлхæр дын бантыст! Адæм дæ уаргъæн кад кæнынц, ды 
та дæхицæй ныссих дæ. 
2003 аз 
САГÆМÆ СÆНÆФСИР 
Лафонтены æмбисонд 
Саг лыгъди цуанонтæй. Тыхамæлттæй баирвæзт сæндонмæ. Сыф- 
тæры аууон æрæмбæхст, цуанонтæ йæ иувæрсты аивгъуыдтой. Уæд 
саг бавдæлд æмæ сæнæфсиры къалиутæ æд сыфтæр æхсыны. Цуа- 
нонты хъустыл ауад сыфтæры змæлд æмæ сыбар-сыбур. Фæстæмæ 
фæзылдысты æмæ — дæ балгъитæг афтæ! — саджы багæрах ластой. 
Саг æрфæлдæхт, йæ туджы мæцы æмæ мæлгæ-мæлын дзуры 
йæхицæн: «Афтæ мын хъæуы! Нæ мæ хъуыд, кæй фæрцы ирвæз- 
тæн, уыдон æбузнæй хæрын». 
2003 аз 
РУВАС ÆМÆ УАСÆГ 
Персайнаг æмбисонд 
Афтæ уыд æви нæ уыд, уæддæр царди æмæ уыди зæронд уасæг. 
Иу æмæ дыууæ хатты нæ бахауд рувасы дзæмбыты, фæлæ-иу аир- 
вæзт йæ зонды фæрцы. Иуахæмы та хъæугæронмæ афтыд æмæ уым 
нæмыг уидзы. Уалынмæ кæсы æмæ уыны: рувас æм æрбахъуызы. 

346 
Джыккайты Шамил 
Хъæу дард у, фæнды лидз, фæнды ма — ирвæзæн нæй. Йæ 
фарсмæ — зæронд хъарман бæлас, æмæ уасæг къалиумæ стахт. Рувас 
æм бынæй уæлæмæ дзуры: 
— Гъей, уасæг! Куы мæ федтай, уæд бæласмæ цæмæн стахтæ? 
Уасæг ын зæгъы: 
— Дæу та куыд фæнды, хъæбыстæ дын кæнон? 
— Бæгуыдæр. Ницыма фехъуыстай? Уæдæ зон. Фидиуæгтæ уынгты 
æмæ базарты хъæр кæнынц паддзахы бардзырд: «Мæ паддзахады адæм 
æмæ сырдтæ лæмæгъты куыд нал æфхæрой, афтæ. Нырæй фæстæмæ 
бирæгътæ æмæ фыстæ нуазæнт иу донæй, хъæрццыгъатæ æмæ бæлæттæ 
цæрæнт иу ахстоны». Афтæ гъе! Æрхиз, æмæ иумæ тезгъо кæнæм. 
— Тезгъо кæнын хорз у дыууæйæ нæ, фæлæ къордæй, — æрдзырдта 
йæм уасæг. — Гыццыл фæгæдзæ кæн, уæртæ ардæм цы сырдтæ згъо- 
рынц, æххæст уыдон æрбахæццæ уой. Уæд иумæ ирхæфсдзыстæм нæхи. 
Уæд æй афæрсы рувас: 
— Цæй сырдтæ сты? Цы сты, цавæр? 
— Мæгъа, бирæгъты хуызæн мæм зынынц, æцæг сæ хъустæ æмæ 
сæ дымджытæ — даргъдæр. 
— Кæд фыййауы куыйтæ сты, мыййаг? 
— Бæлвырддæр афтæ. 
Рувас айтæ-уыйтæ нал акодтæ, фæцагайдта æмæ ныббындз и. 
Уасæг йæ фæдыл хъи-хъри кæны: 
— Гъей, кæдæм лидзыс, уый-ма зæгъ? 
— Мæнæн куыйтимæ фембæлын æхсызгон нæу. 
— Цæмæй сæ тæрсыс? Нæ зоныс, паддзах сырдтæн лæмæгъты 
æфхæрын нал уадзы, уый? 
— Æмæ цы! Куыйтæ уæтæры уыдысты æмæ паддзахы указ кæм 
фехъуыстой? Ныттоной мæ, уый мæ цæмæн хъæуы! 
Загъта рувас æмæ кæмдæр æрбадæлдзæх. 
2004 азы 11 сентябрь 
ХОРЗÆМÆÆВЗÆР 
Ирон зарæджы ис худæджы ныхæстæ: 
Дари быдæн кæй уафынц, 
Уый мæ ронæн куы уаид. 
Лдæм се уппæт кæй уарзынц, 
Уый мæ мойæн куы уаид. 
Мæ къона, дæхи сарæзтай уæд. Æз дын фенин дæ митæ. 
Иу поэты адæм нæ уарзынц. Уый хъаст кæны: «Адæм бардз 
(толпа) сты. Бардз хуырым вæййы». Æз ын зæгъын: «Иугæр дæ 

Æфсиртæ 
347 
æппæт адæм сæ удхæссæг уынынц, уæд сæ азымы ма дар. Аххос 
дæхимæ агур. Дæхимæ ’ркæс æмæ дæ зæрдæ бафæрс: цымæ нывыл 
цы нæ кæнын, адæмæн æнæуынон цæмæн дæн?» Æмæ йын æрхастон 
Конфуцийы æмбисонд. 
Конфуцийы фæрсынц: 
— Цы зæгъæн ис, хъæу се ’ппæт кæй уарзынц, уыцы лæгæй? 
— Ницæййаг, — загъта Ахуыргæнæг. 
— Уæд, æгас хъæу йæ удхæссæг кæмæй уыны, уымæй та цы 
зæгъдзынæ? 
— Ницæййаг! — дзуапп радта Конфуци. — Хорз адæймаг хæрз- 
тæн зынаргъ вæййы, æвзæртæн — цæстысындз. 
1993 аз 
ЦÆРГÆСТÆ ÆМÆ ХАЛÆТТÆ 
Ирон æмбисонд 
Цæргæстæ цæрынц къæдзæхы, халæтгæ — хъæды. Цæргæсы ахстон — 
гæнах, халоны ахстон — быдыргъ. Цæргæс — кадджын, халон — æгад. 
Халон дæр йæхи маргъыл нымайы. Раст æм нæ кæсы цардæ- 
вæрд, хæлæг кæны цæргæстæм, маст хæссы йæ зæрдæйы æмæ æры- 
мысыд хæрам кæнын. Сыстад халон-бардз æмæ рахаста уынаффæ: 
сыскъуынын хъæуы цæргæсты мыггаг, æндæр хос нæй. 
Цæргæстæ атæхынц цуаны, хæтынц арвы тыгъды. Халон бахъа- 
вы уыцы афонмæ, хъуызгæ батæхы æмæ ахстонæй радавы цæргæсы 
айк. Халонæн — сихор, цæргæстæн — зиан. Цæргæс халонимæ хæ- 
цын йæ сæрмæ нæ хæссы, æмæ халон къæйных кæны. Скъæфын 
райдыдтой цæргæсты лæппынты, сæ бон хæссын кæй нæ уыд, уыдон 
калдтой къæдзæхæй æмæ сæфтмæ тардтой цæргæсты мыггаг. 
Иуахæмы та сæрон цæргæстæ атахтысты хæтæны. Уыцы афон 
уыд стыр бæрæгбон. Зæронд цæргæстæ, бæдултæ æмæ лæппынтæ 
бадынц къæдзæхы сæр Нафы куывды. Халон-æфсад сыл сæхи ра- 
уагътой, зæрæдты схуыстой былæй, лæппынты æппæрстой сæрсæ- 
фæнмæ, бæдултæн тыдтой сæ пакъуы: тынд цæргæс æнæбазыр у, 
æнæбазыр мардæй уæлдай нæу. 
Сæ балцæй æрыздæхтысты цæргæсты гуыппырсартæ. Уынынц 
сæ сæфт æмæ хойынц сæ сæртæ. Нымайынц сæ зиантæ, мысынц сæ 
мæрдты, сæ зæрдæтæм ныхъхъуыстой, зæхмæ ныккастысты æмæ до- 
дой кæнынц. Цуаны нал цæуынц æмæ сыдæй дыдæгътæ кæнынц. 
Иу бон тæрхоны æрбадтысты, уынаффæ кæнынц. Халон йæ уæны 
кæсы. Уынынц халæттæ тæрхондон ныхас æмæ тæрсынц: цæргæстæ 
маст исыныл куы схæцой, уæд нæ уавæр хорз нæу! Уæд сæм дзуры 
сæ хистæр: 

348 
Джыккайты Шамил 
— Ма тыхсут, мæ хуртæ, æз уын амонын хос. Терчы был — бæхы 
мард. Стонут дзы фæйнæ кæрдихы æмæ сæ æрæппарут сæ разы. 
Уæд бæрæг уыдзæн сæ хъуыддаг. 
Куыд загътой, афтæ бакодтой. Гъæйдæ-гъа, диссаг æрцыди. Стонг 
цæргæстæ ауыдтой æвæлмон фæллой. Кæрдихтыл сæхи ныццавтой зы- 
дæй, кæрæдзи тонынц, кæрæдзи схуыстытæ кæнынц, бæстæ сæ хъæрæй 
ризы. Сæ пакъуы сын дымгæ хæссы мигъы бындзыгтау, сæ туджы пыр- 
хæнтæ сæлфынæг кæнынц къæдзæхæй хъæдмæ. Уæздан цæргæстæ фес- 
тадысты хæдмæлхортæ. Ферох сæ и хъæбулты сæфт, ферох сæ и знаг. 
Халæттæ кæсынц хьæдæй æмæ цинæй мæлынц. Цæмæ бæллынц, уый 
сыл æрцыд. Хъæдбынты, æрхыты хæдбарæй хæтынц æмæ холы хæрынц. 
2004 азы сау фæззæг 
УАСÆГÆМÆ ХУРЫ СКАСТ 
Æмбисонд 
Тар æхсæв ахицæн. Хур цæхæркалгæ скаст æмæ дунетыл тауы 
фарны рухс. 
Адæм цин кæнынц сызгъæрин хурыл, йæ хъарм тынтæй рæвда- 
уынц сæхи, райынц сæ зæрдæтæ. 
Уæд иу лæг йæ синысæртыл æрхæцыд æмæ зæгъы: 
— Цин кæнут, фæлæ бузныг кæмæй стут, кæмæй? Мæ уасæгæн 
кувут. Ныууасыд, æмæ хур уый фæрцы скасти. 
2005 азы 28 ноябрь 
ХАЛОНЫ КУЫСТ 
Æмбисонд 
Халон фаджысы рагъыл æрбадт. Йæ базыртæ хæрдмæ сисы, йæ 
дымæг ныхъхъил кæны, афтæмæй бацæуы стыр куысты — абухы, змæн- 
ты. Хатгай акæсы алырдæм, иу хъуахъ размæ фæкæны, иннæ фæстæмæ. 
Сырддонцъиутæ рыгты ныууагътой сæ бæгъдулæг æмæ халоны 
куыстмæ цымыдисæй кæсынц. Чъырттымтæ хус бæласыл тыгуыртæй 
бадынц, сæ цæстытæ Халонмæ ныццавтой æмæ цъипп-цъипп кæ- 
нынц: «Мæнæдиссаг! Мæнæдиссаг!» 
Халон йæхицæй ныббуц æмæ йæ куыст цырындæр кæны. 
Уæд сæ сæрты æрбатæхы Зæрватыкк æмæ дзуры бынмæ: 
— Цы змæнтыс, Халон, уыцы куыстхуызæй? Бæстæ цæуыл фæл- 
дахыс, дунеты дæхимæ цы ’ркæсын кодтай? 
— Куырм дæ æви æнæфенд! — хъуыддагхуызæй дзуапп дæтты 
Халон. — Мæнæ налхъуыт-налмастæ къахын. 

Æфсиртæ 
349 
— Бын бауай, Халон! Налхъуыт-налмас хъацæнтæм кæцæй æр- 
хауд? Нæмыг кæнæ æмбыд стæг агурыс æмæ уый зæгъ. Хæдмæлхор 
дæ, чъизитæ змæнтыс æмæ бæстæ смагæй сафыс! — æрдзырдта йæм 
бæрзондæй Хуыцауы минæвар æмæ атахти дарддæр. 
2006 азы 28 январь 
МÆЛХЪ - МÆРГЪТЫ ПАДЦЗАХ 
Рагон сомихаг æмбисонд 
Хъæды къохы стыр уанелы бадынц мæргътæ цæлхæмбырдæй. 
Иутæ сæхи æруагътой бæлæстыл, иннæтæ — кæлдымтыл, тæхынмæ 
зивæг чи кæны, уыдон та — цъæх нæууыл. Уынаффæтæ хæссынц, 
сæхицæн æвзарынц паддзах. 
Мæлхъ йæ дымæг ныттыгъта, ныппакатæ ис хъулон-мулон къæ- 
дзил, æмæ йыл мæргътæ дистæ кæнынц. Хъуыддаг хъæлæсмæ æр- 
цыд, æмæ амбылдта дымæг: Мæлхъ ысси паддзах. 
Бæлæттæ гуырысхо кæнынц, тæрсынц цæмæйдæр, ризынц, тыхсынц. 
Урс æхсинæг йæ базыртæ бацагъта æмæ къуызгæ хъæлæсæй фæрсы: 
— Нæ паддзах, табу дæ бæрзонддзинадæн, фæлæ ныл тых куы 
цæуа, цæргæстæ нæ куы хъыгдарой, уæд нæ цæмæй хъахъхъæндзы- 
нæ, цы ныфс нын æвæрыс? 
Мæлхъ иу хъихъ фæласта, æмæ йæ дымæг тынгдæр айтынг ис. 
Уыцы афон Цæргæс арвыл зилахар кодта, мæргътыл йæ цæст 
хаста æмæ бæлæттыл йæхи раскъæрдта. Æхсинæг амбæхст Мæлхъы 
фæсдымæг, æрныгъуылд. Цæргæс пæлæхсар дымæг ныффæртт лас- 
та, рæсугъд систæ фæйнæрдæм фæтахтысты. Тугдзых маргъ æхси- 
нæджы фелвæста æмæ æд амæттаг хъæды сæрты асхуыста. 
Тарст мæргътæн сæ зæрдæ се ’муд куы ’рцыди, уæд февнæлдтой 
Мæлхъмæ: скъæфынц ын йæ хъулон систæ, тонынц ын йæ фæлмæн 
пакъуы — сæхи дзы фæ^ындынц. Уайтагъд абæгънæг æмæ гомгæрц- 
цæй аззад дзæнæтон рæсугъд цъиу. 
Афтæ æмбисонды маргъ паддзах дæр не сси, йæ фидауцæй дæр 
фæци æнæхап. 
2004 азы сау фæззæг 
ÆЛДАРÆМÆ СИДЗÆРГÆС 
Уый дæр сомихаг æмбисонд" 
Иу сахары царди фыдуаг, æгæнон æлдар. Уым мæгуыры бонтæ 
æрвыста иу идæдз ус. Æлдар уыдис зыд æмæ фыд-зæрдæ, нæ зыдта 
æфсис æмæ хатыр. Хъалон иста мæгуыр сидзæргæсæй, нæ йыл ауæр- 
ста стигъын æмæ æфхæрынæй. Уæддæр идæдз ус арæх куывта: «О 
Хуыцау, не ’лдар æнæниз, æнæмаст уæд æмæ бирæ цæрæд». 

350 
Джыккайты Шамил 
Ныхас бахастой æлдармæ: 
— Нæ буц æлдар, ды æфхæрыс уыцы идæдзы, уый та иудадзыг 
кувы дæ цæрæнбонæн. 
Æлдармæ хъуыддаг дисау фæкаст, идæдз усмæ æрцыд æмæ йæ 
фæрсы: 
— Хорзæй дын куы ницы фæдæн, уæд мын цæмæн кувыс, мæ 
цæрæнбонмæ цæмæн бæллыс? 
— Æндæр бон мыл нæй, — загъта сидзæргæс. — Дæ фыд уыдис тынг 
æнаккаг, æз æй æлгъыстон, æмæ йæ арв æрцавта. Ды йын йæ бынат 
æрцахстай æмæ разындтæ дæ фыдæй бирæ фыддæр. Ныр тæрсын, ды 
куы амæлай, уæд дæ фырт дæуæй цъаммардæр куы разына, уымæй. 
Уый хъуыдыйаг у æцæг. 
2004 азы фыдвæззæг 
АРГЬУАНÆМÆ КУЫРОЙ 
Уый дæр сомихаг æмбисонд 
Иу бæстæйы уыд Аргъуан æмæ Куырой. Аргъуан йæхицæй ныб- 
буц и æмæ хъал ныхæстæ кæны. 
— Æз дæн сыгъдæг галуан æмæ Хуыцауы хæдзар. Ардæм цæ- 
уынц сауджынтæ æмæ кувæг адæм, кувынц, æмæ сын Хуыцау хæссы 
фарн, сæ тæригъæдтæ сын хатыр кæны. 
Куырой хъуыста хистауæн ныхæстæм æмæ загъта Аргъуанæн: 
— Цы дзурыс,. уый æцæг у, фæлæ дæ рох ма уæд мæ хæрзтæ 
дæр. Æз зилын æхсæвæй-бонæй, мæ уд хъарын хæрзиуæгыл, мæ 
куыст мын хæрынц сауджынтæ æмæ адæм; хæрынц æмæ цæрынц, 
стæй цæуынц кувынмæ. Æз нал кусын, зæгъгæ, уæд дæ быны нал 
уыдзæн иу кувæг дæр. 
2005 аз 
ФÆЗДÆГÆМÆ СУАДОН 
Æмбисонд 
Хæхты хъæбысы, бæлæсты бын бадынц тæрхоны лæгтæ. Ба- 
дынц арты фарсмæ, куырыхон ныхæстæ кæнынц. Сæ фарсмæ къæ- 
дзæхбынæй хъары хæххон суадон, тæдзы дуры скъуыдæй. Кæрдæ- 
джы астæу цæуы сабыр, æнæ уынæрæй, дуртыл сæр-сæр кæны, къæй- 
тыл пырхæндæг калы, афтæмæй тындзы размæ. 
Лæгтæ дзурынц: 
— Цард змæлдæй рæзы. 

Æфсиртæ 
351 
— Æнæмæнг, цæуын у царды хос. 
— Чи цæуы, зынтæ уый сæтты, амонд уый ары. 
Арт мынæг кæны, фæстаг æндзарæнтæ сæ фæздæг калынц. Фæз- 
дæг зилгæ-зилгæ тырны арвмæ. 
Уæд Фæздæг уæлейæ Суадонмæ дзуры: 
— Бæгуыдæр, цæуын хорз у. Чи цæуы, кад æмæ рад уымæн ис. 
Æз дæр цæуын, ды дæр цæуыс. Фæлæ æз цæуын хæрдмæ, арвмæ, 
ды та цæуыс бынмæ, дæлæмæ. Æз зынын дардмæ, ды та ныгъуылыс 
хæмпæлы кæнæ æрхыты. 
— Раст зæгъыс, — дзуапп ын дæтты Суадон. — Ды фæздæг дæ, 
æнæуд æмæ рог, уæлæмæ цæуыс æмæ фæздæгæй марыс Хуыцауы. 
Æз цæуын дæлæмæ, цин хæссын дæлвæзтæн, цард дæттын цæрæгой- 
тæн æмæ зайæгойтæн. 
Арт ахуыссыд. Æхсидæвтæй ма аззад æвзалытæ, æртхутæг сыл 
æрбадт, фæнык æруазал. Фæздæгæн нал ис йæ кой, йæ хъæр. Суа- 
дон цæуы ’мæ цæуы. 
2005 азы 29 ноябрь 
ХУРÆМÆАДÆМ 
Æмбисонд 
Хур рухсцæсгомæй скасти Фæсрагъæй. Дуне райхъал ис, бæстæ 
ныррухс æмæ райы. Уагъылы дидинæг калы, мæргътæ зарынц, суа- 
дæттæ сæхи найынц Хуры тынты. Бæстæ байдзаг и цин æмае рухсæй. 
Æгуыдзæг Хуыснæг хъæугæрон хъæзы æрныгъуылд æмæ æрхуы- 
мæй зæгъы: «Бон мæ æрæййæфта. Мæ амæттаг къухы нæ бафтыд. 
Дæлæмæ ’рхау, цы Хур дæ, кæд фынафон цы скастæ!» 
Уынджы уынæрмæ йæ хуыссæны базмæлыд Магуса æмæ дзуры: 
«Цæй раджы скаст Хур! Нырма кæркуасæн куы нæ уыд». 
Хъæздыг Хицау мæстæй цъæх æйчытæ æфтауы æмæ загъд кæны: 
«Хур дæр афоныл нал кæсы! Ныр ма цы бантысдзæн мæ кусджытæн 
амæй изæрмæ». 
Хосдзау хъаст кæны: «Цы ма ис ныры бонæй! Хур арвастæумæ 
сгæпп ласта, æртæх систа, æмæ цæвæг хус кæрдæгыл нал хæцы». 
Фæндагыл цæуы Бæлццон æмæ тыхсы: «Хур зæххыл атылд. 
Артау арауы, мачи дзы уа! Йæ тынтæ мæнмæ цы ныццавта, уый 
бæрæг нæй». 
Фыййау бæласы бын бады йæ нымæтыл æмæ сагъæс кæны: «Хур 
дæр нал тавы, Хур! Цæгаты нæма стади мит, æмæ дзы^фос хизæн нæй». 
Уыцы ныхæстæм хъуыста Бæрзондылбадæг. Йæхи æрбатыхта 
æврагъы, йæ сæр ныллæг æруагъта æмæ æрхæндæгæй загъта: «Кæс- 
ма, Хур дæр алкæй зæрдæмæ нæ цæуы. Æз та ма цы зæгъон уæд!» 
2006 азы 31 январь 

352 
Джыккайты Шамил 
АРГЪГÆНÆГ 
Чиныг «Хæрзты айдæн»-æй 
Иу лæппу æрбацыд мысыраг пехуымпармæ æмæ йын уайдзæф 
кæны: 
— Суфийтæ, сымах раст зондыл нæ хæцут, уæ амынд цардæн 
хорз ахъаз нæу. 
Куырыхон лæг лæппуимæ быцæуыл не схæцыд, фæлæ йæм рад- 
та къухдарæн æмæ загъта: 
— Ахæсс æй базармæ, кæд ыл исчи иу зæрин радта, уæд æй 
уындзынæ. 
Лæппу уæй кæны къухдарæн, фæлæ йын иу æвзистæй фылдæр 
нæ исы. Фæстæмæ йæ æрбахæссы. 
— Ныр та йæ ахæсс зæрингуырдмæ, — зæгъы зонды лæг, — фе- 
нæм, уый та йын цы аргъ кæны. 
Ахаста лæппу дзаума. Зæрингуырд къухдарæн балхæдта мин 
сызгъæринæй. Лæппу дистæ кæны. Уæд ын куырыхон зæгъы. 
— Уыныс, æцæг хæзнайæн аргъ кæнын зонынц базаргæнджытæ 
нæ, фæлæ зæрингуырд. 
2003 аз 
БУЛÆМÆРГЬÆМÆ ТУТИ 
Тути царди хъæздыг хæдзары. Йæ хицау ын къалати сарæзта 
сызгъæринæй. Хорз æм зылд æвзаргæ нæмыгæй. Тутийæн уыд хъа- 
ны цард, рæзыд буц æмæ рæвдыдæй. Йæ бумбули — кæркæ-мæркæ, 
хъулон, æмæ бæгуы хъал нæ уыд йæ пакъуыйæ. Йæ хицау æй са- 
хуыр кодта æвзæртæ дзурын. Фыццаг уал дзырдта: «Бруно — сæр- 
хъæн», «Дон Кихот — сæрхъæн», «Уари — сæрхъæн». Йæ хицау дзы 
уыди сæрыстыр. Ласта йæ сахарæй сахармæ. Тути архайдта равдыс- 
тыты æмæ ерысты, иста хæрзиуджытæ æмæ йæхицæй бынтондæр 
ныббуц. Иу райсом раджы райхъал Булæмæргъы зардæй. Рудзынг 
гом разынд, æмæ Тути хырхыраг хъæлæсæй хъæр кæны: 
— Булæмæргъ — сæлхæр! Булæмæргъ — сæрхъæн! 
— Цæмæн зæгъыс уый? — фæрсы йæ Булæмæргъ. 
— Куыннæ дæ сæрхъæн? Бæласыл бадыс. Тъæлланг кæныс. Хъу- 
сæг дæм нæй. Хорзæх дын нæй. 
— Ды та цæмæй дæ хъал æмæ сæрыстыр? » 
— Æз дунетыл хæтын, диссæгтæ дзурын, мæ курдиатæн аргъ 
кæнынц, буцæй мæ дарынц, хорзæхтæ мын дæттынц. Ды — фыд- 
хъуын, дæ зарæг — хыр-хыр, дæ хæтæн — цыбыр, дæхæдæг — мæ- 
гуыр, уæгъуыр дæ, уæгъуыр... 

Æфсиртæ 
353 
— Дæ дзырдты æвæрæн равдæлон ныр? Ды цæрыс къалатийы. 
Нæрсыс æппарæггаг къæбæрæй. Фæзмыс дæ хицауы ныхæстæ. Хор- 
зæхтæ исыс, гуылæвзаг дыууæ дзырды кæй базыдта, уый тыххæй. 
Ды нæ зоныс сæрибар, дæумæ æмгæрон нæ цæуы уæлмонц, ды нæ 
уыныс æрдзы фидауц æмæ дæм дæ хъулон пакъуы кæсы рæсугъд. 
Фæсдзæуин нæ зоны æцæг амонд, æмæ цæр æмæ хæр. 
Булæмæргъ ныззарыд талынг сæудары. Скæсæны ссыгъди сæ- 
уæхсид. Кæрдæгыл æрбадт стъалыты цæссыг — сатæг сæууон æртæх. 
Уарди райхæлдта йæ хъуымбыл цупæлттæ. Хур скаст, æмæ æмзæлд 
кæнынц зæрин тынтæ æмæ зæрин зæлтæ. 
2006 азы 23 февраль 
\ 
.¦¦ 
23 Джыккайты Шамил 

354 
Джыккайты Шамил 
ЗОНДЫЧЫРГЬÆД 
Дзурынц: «Чиныг фыссын». Æз та зæгъын: «Чиныг æмбырд кæ- 
нын». Мыдыбындз зилы дидинджытыл, агуры нектар, кæм æй æййа- 
фы, уырдыгæй йæ хæссы йæ чыргъæдмæ, аразы дзы мыд. Æз дæр 
афтæ. Зонд æмæ хъуыды адæмæн иумæйаг вæййынц. Зонды хуымы 
адæмæн уæрст ницы ис. 
Фæстаг рæстæджы фæзынд чингуытæ — «Остроумие мира», «Все- 
мирное остроумие». Уым ис бирæ цыргъ ныхæстæ, фæлæ æз уыдон 
нæ исын. Мæн æндавынц, цардæн ахъаз чи у, æрмæст ахæм куы- 
рыхон ныхæстæ æмæ рæстдзæвин дзуаппытæ. Мæн хъæуынц, ма- 
хæн намысджын æмæ уæзданæй цæрын чи амоны, ахæм цыргъ 
ныхæстæ. Уыдонæн афоризмтæ схонæн нæй. Афоризмы хъуыды 
æмбисондау вæййы универсалон; кæд æмæ кæм загъд æрцыд, уый 
хъауджыдæр нæу. Ацы ныхæстæ та загъд æрцыдысты бæлвырд ран 
æмæ бæрæг уавæрты; уыдон арвæрттывдау вæййынц æнæнхъæлæ- 
джы æмæ æвдисынц сæ зæгъæджы зондахаст, йæ удыхъæд, йæ цар- 
ды нысан. Арæх дæргъвæтин биографийæ цыбыр дзуапп арфдæр 
æргом кæны авторы характер, йæ идеал. Ацы дзуаппытæ карды 
дзæхстау сты карз æмæ раст, цымыдисаг кæй сты, уый дæр гуырыс- 
хойаг нæу. 
* * * 
Иуахæмы фæрсынц спартæйаг лæджы: 
— Цы зоныс хорзæй? 
— Сæрибарæй цæрын! — дзуапп радта уый. 
* * * 
Иу заман куы уыди, уæд фивæгтæ фæбыцæу сты Спартæимæ. 
Уæд сын спартæйæгтæ афтæ зæгъынц: 
— Цы уе сæф*г æрцыд? Кæнæ дæм хъуамæ уа фылдæр тых, кæнæ 
къаддæр домæнтæ. 

Æфсиртæ 355 
Спартæйаджы фæрсынц: 
— Хæсты цыбыр кардæй цæмæн хæцут? 
— Цæмæй знагмæ хæстæгдæр лæууæм, уый тыххæй, — уыдис йæ 
цыбыр дзуапп. 
" 
Спартæйаг лæджы фæрсынц: 
— Цæмæн дарыс ахæм даргъ боцъо? 
— Цæмæй йæм кæсон æмæ хъахъхъæнон мæхи, урс хилтæ æгад 
чи кæны, ахæм хъуыддæгтæй, — дзуапп радта спартæйаг. 
Сах бабырста Элладæмæ. Сахы æфсад уыдысты æнæнымæц, спар- 
тæйæгтæ — армыдзаг. 
— Цы ныфсæй хæцут мæ ныхмæ! — æртхъирæн кæны Ксеркс. — 
Мах æмæхст куы фæкæнæм, уæд нæ фаттæй хур зæхмæ нал зындзæн. 
— Иттæг хорз! — загъта спартæйаг бæгъатыр. — Хæцдзыстæм 
аууоны. 
* * * 
№. 
1! 
- 
Хазбийы зарæджы уыд ахæм куырыхон ныхæстæ дæр: 
Дзындзалæгæй кæрдæджы хус хуыздæр у, 
Тæрсаг лæгæй зæрдæджын ус хуыздæр у. 
Гыццыл лæппуйæ Дзомагъы фехъуыстон иу зарæг, мæ зæрдыл 
дзы бадардтон æрмæст иу къуплет: 
Ой, уæдæ, тар хъæдæй суг ласын 
Цæй зын у, æмгæрттæ, 
Ой, уæдæ, сау лæгæй туг райсын 
Цæй зын у, æмгæрттæ. 
I 
Цзыгун фæрсы: 
— Паддзахадæн разамынд дæттынæн цы хъæуы сæйраджыдæр? 
Ахуыргæнæг загъта: 
— Адæмы хойрагæй æфсадын, адæмы хотыхтæй ифтонг дарын, 
адæмæн зæрдæдарæн уæвын. 

356 
Джыккайты Шамил 
— Зæгъæм, гæнæн нал ис, уæд уыдонæй фыццаджыдæр къух 
сисын цæуыл хъæуы? — фæрсы та Цзыгун. 
— Хæцæнгарзыл, — загъта Ахуыргæнæг. 
— Гæнæн нал ис, æмæ уæ ноджыдæр исты ныууадзын бахъуыд, 
уæд та раздæр цы хъæуы ныууадзын? 
— Хæринаг, — дзуапп радта Зондамонæг. — Цард афтæ у, æмæ 
дзы мæлæтæй ирвæзæн нæй. Фæлæ дыл иугæр адæм сæ зæрдæ нал 
дарынц, уæд паддзахад æнæмæнг бабын уыдзæн. 
* * * 
Къарджиаты фаззæттæ уыдысты хъæды. Хъæддзаутæн мæхъæл 
истой сæ бæхтæ. Æфсымæртæ семæ схæцыдысты æмæ сæ ныццагъ- 
той. Сæ иу фæмард, иннæ цæфтæй æруыгъта абырджыты хæцæн- 
гæрзтæ æмæ сæ мардимæ уæрдоны æрласта хъæумæ. 
Сæ мад сæ размæ рацыд æмæ сæ фæрсы: 
— Мæ хъæбултæ, ницы худинаг мæм æрхастат? 
* * * 
Нарт хуыцауимæ быцæуыл куы ныллæууыдысты, уæд сæ Уæллаг 
фæрсы: 
— Цы уæ хъæуы, Нарт, æнусон цард æви æнусон кад. 
Нарт загътой: 
— Нæ нæ хъæуы æнусты цард, ратт нын æнусты кад! 
* * * 
Скифты паддзах Стыр Атеймæ уацары бахауд зындгонд флей- 
тист Исмени. Паддзах æй уадындзæй цæгъдын кæны, æмæ йыл йæ 
адæм дистæ-тæмæстæ кæнынц. Уæд Атей афтæ зæгъы: 
— Хорз цæгъды, фæлæ, хуыцауыстæн, мæнæн йæ уадындзæй 
бæхы мыр-мыр æхсызгондæр у. 
* * * 
Скифты паддзах Скилурæн уыд бирæ фырттæ. Йæ мæлæн бон 
куы ’рхæстæг ис, уæд сæм фæдзырдта, фатты баст сæм радта æмæ сæ 
домы, цæмæй йæ асæттой. Фырттæ радæй фæфæлвæрдтой, фæлæ сæ 
бон нæ баци фатты баст асæттын. Уæд паддзах баст райхæлдта æмæ 
фатты иугай къæрццытæ кæны. 
— Уынут, æнгомæй сæттын нæ комынц гуыппырсартæн, иугæйт- 
тæй сæ æнцонæй цъæлтæ кæны мæлдзой зæронд лæг. Ацы хъуыддаг 
уын уæд зонды хос æмæ царды фæтк. 

Æфсиртæ . 357 
* * * 
Иу визир дзуапп раттын нæ базыдта йæ усы фарстæн. Уæд ын 
ус уайдзæф кæны: 
— Кæд уый нæ зоныс, уæд дын паддзах мызд дзæгъæлы фиды. 
Лæг загъта: 
— Мæнæн паддзах мызд фиды, цы зонын уый тыххæй; цы нæ 
зонын, уый тыххæй мын куы фидид, уæд йæ къазна мæ мызды фаг 
нæ уаид. 
* * * 
Америкæйы цæры иу адæмыхатт — сæрыстыр, æнæрцæф адæм. 
Худинаг сæм кæсы æхца курын, сæ сæрмæ нæ хæссынц æфстау исын. 
Гæнæн нал ис, æмæ райста, зæгъгæ, уæд цъынды ныууадзы йæ ном. 
Цалынмæ йæ хæс бафиды, уæдмæ фæцæры æнæ номæй. 
Уый дын уæздан æгъдау! 
* * * 
Фæцæуынц уæздан сырдтæ. Кæсынц, æмæ къутæры бын — би- 
рæгъы лæппын. Хуыссы, сыдæй мæлы. Сырдтæ дарддæр сæ фæндаг 
дарынц. Мадæл саг æм баздæхт, йæ разы æрхуыссыд æмæ йын дзи- 
дзи бадардта. Лæппын фервæзт. 
Уæд сырдтæ саджы фæрсынц: 
— Цæмæн ирвæзын кæныс уый? Куы сыстыр уа, уæд дæ бахæр- 
дзæн. 
— Æз мад дæн, — загъта саг, — мæ хæс сæххæст кодтон абон. 
Искæд цы уыдзæн, уый та æндæр хъуыддаг у. 
* * * 
Мæ фыд арæх дзырдта иу æмбисонд. 
Фæбыцæу сты дыууæ лæджы. Уæд сæ иу афтæ зæгъы: 
— Æз чи дæн, уый зоныс? Æз, хъæуæй хъæууат чи скодта, уый 
дæн. 
— Æз та, хъæууатæй хъæу чи скодта, уый дæн! — дзуапп ын 
радта дыккаг лæг. 
* * * 
Иу хъæууон лæджы фæрсын: 
— Æппæты стырдæр курдиат цæмæн хъæуы? 
— Адæмимæ цæрын зонынæн, — загъта уый. 

358 
Джыккайты Шамил 
* * * 
Философ Диогенмæ исбонæй уыдис æрмæст зонд. Цæрæнуатæн 
ын фаг уыд хуыскъаг гарз. 
Иуахæмы йæ сахармæ æрбабырстой знæгтæ. Адæм лидзынц, 
хæссынц сæ мулк æмæ сæ уæргъты бын нæтынц. Диоген цæуы афтид 
æмæ рогæй. Уæд æй фæрсынц: 
— Ды дæ мулкæй демæ исты цæуылнæ райстай? 
— Мæнæн мæ исбон æппæтæй дæр мемæ ис, — дзуапп радта 
куырыхон лæг. 
* * * 
Сократы фæрсынц: 
— Кæй хонынц адæм, йæ сæры зонд кæмæн нæ цæуы, ахæм 
æнæсæрфат? 
— Иу ран дыууæ хатты чи фæкæлы, уый, — загъта куырыхон лæг. 
* * * 
Галина Старовойтовайы куы амардтой, уæд мæ фæрсынц: 
— Цы цæстæй кæсыс ацы хъуыддагмæ? 
— Сократы цæстæй. 
— Уый та куыд у? 
— Сократ кæсы, æмæ иу гетерæ бæласыл йæхи æрцауыгъта. Уæд 
уый афтæ зæгъы: «Тæхуды, алы бæласыл дæр ахæм дыргътæ куы 
заид!» 
* * * 
Мæлæты къахыл ныллæууыд Афинты фæтæг номдзыд Перикл. 
Нал дзурынæн у, нал хъусынæн. Йæ хæлæрттæ бадынц йæ разы 
æмæ мысынц фæтæджы хæрзтæ: йæ зонд, йæ хæстон сгуыхтытæ, йæ 
арæзт галуантæ, йæ мæлгъæвзаг, йæ рæстдзинад. 
Уæд сæм уый дзуры мæрдон хъæлæсæй: «Ахæм хъуыддæгтæ 
бантыст æндæр фæтæгтæн дæр амонды фæрцы. Сымах та нæ иртасут 
мæ сæйрагдæр, мæ кадджындæр æнтыст: иунæг афинаг дæр мæ аза- 
рæй не скодта саутæ». 
* * * 
Пифагоры ус Феанойы фæрсынц: 
— Сылгоймаг кæцы бон ссыгъдæг вæййы лæджы фæстæ? 
— Йæхи лæджы фæстæ — йæ хæдуæлвæд, искæй лæджы фæстæ — 
никæд, — загъта Феано. 

Æфсиртæ 
359 
* * * 
Ромы тæрхоны лæгтæ Сципионы зылынджын кæнынц цыдæр 
фыдракæндæй. Уæд сын йæхи раст кæныны бæсты афтæ зæгъы: 
— Тынг уыл фидауы, æгас дунейы хъысмæт лыг кæныны бар 
сымахæн кæй фæрцы ис, уымæн тæрхон кæнын æмæ йæ мæлæт 
домын. 
* * * 
Иуахæмы дын иу адæмон трибун цыдæр хъуыддагæй зылын кæны 
Сципионы. Уый та йæхи нæ раст кæны, фæлæ дзуры адæммæ: 
— Цомут æмæ скувæм хуыцæуттæм, абоны хуызæн бон сæ фæр- 
цы Карфаген кæй басастон, уый кадæн. 
Адæм йæ фæдыл ныххæррæтт кодтой кувæндонмæ, уыдонимæ 
йæ зылынгæнæг дæр. 
* * * 
Маршал Черняховский уыд æрыгон æмæ хæрзконд, уыд сылгой- 
мæгты кумир. Иннæтæм хардзау каст æмæ йæ ардауынц Сталиныл, 
æддæхъус у, зæгъгæ. Уый сæ фæрсы: 
-Йæ ус ыл хъаст кæны? 
— Нæ кæны, — зæгъынц маршалтæ. 
Сталин сыстад, бацыд рудзынджы размæ, архайы йæ лулæимæ. 
Дæргъвæтин паузæ. Æрæджиау суæндынц æмæ фæрсынц: 
— Уæдæ Черняховскийæн цы кæнæм? 
— Хæлæг æм кæндзыстæм, хæлæг! — нæ сæм разылд, афтæмæй 
загъта Сталин. 
* * * 
Арагоны цытджын къарол Альфонс æрбацыд Сицилимæ. Уым 
ын стауынц Ромы тых, Венецийы стырдзинад, Миланы фидауц. Уый 
сæм дзæбæх фæхъуыста, стæй загъта: 
— Тынг мæ уырнынц уæ ныхæстæ, фæлæ мæн уæддæр цæрын 
фæнды Карионциллæйы. 
Карионциллæ уыд, Альфонс кæм райгуырд æмæ схъомыл ис, 
уыцы гыццыл хъæу. 
* * * 
Спартæйаг мад фæрсы, хæсты быдырæй цы илот æрхæццæ, уый, 
хæст цæуыл ахицæн, уымæй. Хабархæссæг ын зæгъы, дæ фырттæ 

360 
Джыккайты Шамил 
фондзæй дæр фæмард сты, зæгъгæ. Уæд ыл ус фæхъæр ласы: «Æл- 
гъаг цагъар! Æз дæ мæ фырттæй нæ фæрсын, фæлæ, чи фæуæлахиз, 
уымæй». 
* * * 
Спартæйы хæцын бахъуыд тыхгæнджыты ныхмæ. Иу лæджы 
æфсадмæ нæ истой, къуылых дæ, зæгъгæ. Уæд сын уый афтæ: «Гæр, 
æмæ нæ æфсæддонтæ хæцынæн хъæуы æви знагæн йæ разæй лидзы- 
нæн?» 
* * * 
Иуахæмы бердзентæ джис-къус кæнынц, адæм кæд мæгуыргур- 
тæн æхсызгонæй æххуысы хай дæттынц, уæд философтыл цæуылнæ 
аудынц, уый тыххæй. Уæд сын Диоген зæгъы: «Уымæн æмæ алкæ- 
мæн дæр тæссаг у мæгуыргур суæвынæй, фæлæ философ суæвын 
алкæй бон нæу». 
* * * 
Иу къæрныхы æрцахстой æмæ йæ фæкæнынц ахæстонмæ. Уæд 
æм Диоген дзуры: «Гъей, мæгуырæг, ды гыццыл хуыснæг нæ, фæлæ 
стыр давæг куы уаис, уæд дæхæдæг ахсис æндæрты æмæ сæ æппарис 
ныггæнды». 
* * * 
Тыхджын æфсад æрхъула кодтой иу фидарыл æмæ домынц дуæрт- 
тæ бакæнын. Фидар чи хъахъхъæдта, уыдоны сæрдар уыд иудзонгон 
æмæ сын дзуапп рарвыста: «Куыд уын бакæнон дуæрттæ — иу къух 
мын ис, æмæ уымæй та кардыл хæцын». 
* * * 
Мачъидон Алыксанимæ кельттæ цæдисы бацыдысты, паддзах сын 
кады куывд кæны, хорз сæ хынцы æмæ сæ фæрсы сæрыстырæй: 
— Æппæты тынгдæр цæмæй тæрсут? 
— Зæххыл, мах цæмæй тæрсæм, ахæмæй ницы ис, арв ныл ма 
’рхауæд, æндæр, — загътой уыдон, æмæ тæссаг паддзах фыдæнхъæл 
фæци. 

Æфсиртæ 
361 
* * * 
Рагон ромаг фæтæг Курий зæрондæй цардис мæгуыр уавæрты. 
Иу хатт ын самнитæгтæ æрбахастой бирæ сызгъæрин. Уый сæ нæ 
райста æмæ загъта: «Кадджын æмæ фæрныг уыдзынæ, сызгъæрин 
дæм куы уа, уæд нæ, фæлæ, сызгъæрин кæмæ ис, уыдоныл дæ бар 
куы цæуа, уæд». 
* * * 
Траян Ромы зæрин къæлæтджын куы бацахста, уæд æфсæдты 
фæтæгæн зæгъы: «Гъай дын мæ кард, цалынмæ Ромы сæргъы уон, 
уæдмæ йæ дар: кæд раст кæнон, уæд мæ хъахъхъæнынæн, кæд хæ- 
рам кæнон, уæд та мæ марынæн». 
* * * 
Бион æнаккæгтимæ цыди науы. Денджызы пираттæм бахаудтой 
уацары. 
— Сæфæм, куы нæ базоной, уæд! — еудодой кæнынц цъаммæрттæ. 
— Æз та сæфын, куы нæ мæ базоной, уæд», — загъта номдзыд 
куырыхон. 
* * * 
Дунетæ Хуссар Ир æмæ Абхазы нæ нымайынц хæдбар бæстæ- 
тыл. Кæддæр, Стыр революцийы фæстæ, Европæйы паддзæхтæ нæ 
нымадтой Францы дæр. Наполеон сыл худт æмæ сын дзуапп радта: 
«Нымайут æй æви нæ, уый Францы республикæйы нæ хъæуы, хуры 
куыд нæ хъæуы, афтæ». 
* * * 
Ломоносов бахауд стыр галуаны бодзты æхсæнмæ. Иу бонджын 
хицау ын йæ дысы лæзæрдмæ кæсы æмæ йæ фæрсы: 
— Уыцы хуынкъæй æддæмæ дæ мæгуырдзинад кæсы? 
— Нæгъ, — загъта зондджын лæг, — уыцы хуынкъæй мидæмæ 
бакæс-бакæс кæны дæ сæрхъæндзинад. 
* * * 
Колыты Аксо нæ уагъта ирон адæмы дихтæ кæнын æмæ Туркмæ 
лидзын. Куындыхаты инæлар æм балæбурдта æмæ йæм æхсаргар- 

362 Джыккайты Шамил 
дæй æвзиды. Аксо йæ фыссыны куыст кæны, афтæмæй зæгъы: «Ацы 
сис уыныс? Уый дын дæ кард æмæ дæ сæр дыгай дихтæ фæкæн- 
дзæн». 
* * * 
Иу æмбырды цымыдис адæм фæрсынц Сыгъдæг Августины: 
— Кæд Хуыцау æцæг æнусон у, уæд, цалынмæ дуне сфæлдисын- 
мæ бавнæлдта, уæдмæ та цы куыста? 
— Зындон цæттæ кодта, ахæм фарстытæ чи дæтты, уыдонæн! — 
мæстыйæ фæхъæр ласта дингæнæг. 
* * * 
Хафиз фыста, зæгъгæ, мæ уарзоны иу фендыл раттин Самар- 
канд æмæ Бухара, стæй Багдады хæзнатæ дæр. Тимур æм æрбасидт 
æмæ йæ тызмæгæй фæрсы: 
— Æнæсæрфатæй ахæм лæвæрттæ цæмæн кæныс, уый-ма 
зæгъ? 
— Уыныс, дæ бæрзонддзинад, рæдау зæрдæ мæн гæвзыкмæ куыд 
æртардта, уый, — йæ бызгъуыртæм амоны мæлгъæвзаг поэт. 
Иу хатт Самосы адæм цыдæр хæрзиуæг куырдтой Спартæйæ. 
Минæвæрттæн сæ ныхас æгæр ныддаргъ, æмæ сын уæд спартæйæг- 
тæ афтæ зæгъынц: 
— Уæ фыццаг ныхæстæ нæ ферох сты, æмæ уын уæ фæстаг 
ныхæстæ нæ бамбæрстам. 
* * * 
Ромы иу æхсин Гракхты мадæй йæхи уæлдæр кæны æмæ йын 
æвдисы йæ зынаргъ бибитæ — къухдарæнтæ, цонгдарæнтæ, фæрдгуы- 
тæ. Корнелия йæ фырттæ Гай æмæ Тиберимæ амоны æмæ сæрысты- 
рæй зæгъы: 
— Мæнæн та мæнæ адон сты мæ фидауц, мæ хæзнатæ. 
* * * 
Къуыдаргомы царди таурæгъгæнæг Наниты Андо. Фæрсынц æй: 
— Цы у лæджы нысан? 
— Хорз фырт схъомыл кæнын, — загъта куырыхон зæронд. 

Æфсиртæ 
363 
* * * 
Португалийы къарол йæ уæчелæн бахæс кодта дипломатон æрвыс- 
тæг ныффыссын. Ахæм гæххæтт ныффыста йæхæдæг дæр. Абарста 
сæ, æмæ басаст, йæ дæлдæры фыст хуыздæр кæй рауад, ууыл. Уæчел 
ын йæ сæрæй ньылæг æркуывта, стæй азгъордта йæ хæлармæ. 
— Хæрзбон, мæ хæлар, — загъта удаист уæчел. — Мæнæн галуа- 
ны нал ис фæстиат гæнæн. Ме сæфт æрцыди: паддзах базыдта, æз 
уымæй зондджындæр дæн, уый. 

СÆРГÆЦДТÆ 
Намыс 
Цопаны чындз 5 
Залгъæды дидинæг 19 
Мæсгуытыл судзынц æртытæ 31 
Цард æмæ амонд 43 
Зæхх 57 
Хæснаг 66 
Куыдзы цард 70 
Æнусон рухс 74 
Мæрдтæмвæндаг 83 
Мæлæт 90 
Хæрзбоны фынг 98 
Марды уæлхъус 106 
Плионы сæгъ 112 
Ног ирон 118 
Дидинæг æмæ хъусхилæг 125 
Фыдбылызы чындз 133 
Нæртон кафт 141 
Сæфт — дыууæ сæфты 146 
Æнахуыр мастисæг 154 
Чидæр дуар хойы 161 
Фыдлæгыл фыдбон кæны 172 
Цъыпы дзуар 177 
Галдавджытæ 179 
Барæг æмæ хъузон 181 
Хæлæг æмæ хæзна 187 
Æмбисонды чындзæхсæв 195 
Зæрдæ æмæ зонд 204 
Ирон чызджы мæлæт 208 
Бирæгъ æмæ Дзæгъæлкомы фос ? 217 
Чындзæмбæхсынæй хъазт 224 
Бсслæйнаг æхсинтæ 228 
Фыдæвзарæн хид 234 
Зын у цæрын 238 

Сæргæндтæ. 365 
Цардфæлварæн 
Тæрхоны лæг. Очерк 245 
Гуытты хъæу. Памфлет 268 
Ирыкадвæндаг 281 
Хæрнæг 287 
Æфсиртæ 
Ныстуан. Авторæй 296 
Уæлхох кувæндон 298 
Фæлитой æмæ философ 299 
Амондгур 300 
Хуы æмæ Халон 302 
Æнæ аххосæй аххосджынтæ 303 
Æнахуыр бæллиц 304 
Бæсты сæфт 305 
Стайы цармдарæг — 
Цырагъ æмæ гæлæбутæ 307 
Цъар æмæ дарæс 308 
Домбай æмæ йæ хæрæг 309 
Эзопы дзуапп — 
Æфсарм 310 
Рæсугъд Тита — 
Хæдзар — хорзгæнæг 311 
Хæдзары фарн 312 
Æвзалы æмæ зынг 313 
Сиахсы лæггад 316 
Куыд фссæфт æмбисонды æгъдау 317 
Фыййау æмæ Мартъи 318 
Мад 319 
Садуллæйы хабар 320 
Ил^’°"т чпгъау 321 
Зæхх æмæсызгъæрин 322 
Гуытты уæрдон 323 
Дзуры фæтæг Цæргæсы Базыр 324 
Цъиуты сæфт 325 
Мæсыгаразæг 326 
Уæгъуыр бæстæ 328 
Цыу ивинаг? 329 
Кæй ныв у зын скæнæн 330 
Зарæджы мæлæт 331 
Цы йæ схуындæуа? 332 
Лæппу æмæ калм — 

366 Джыккайты Шамил 
Къогъотæ 333 
Зæрватыччытæ 334 
Æвирхъау цуан ь 335 
Фыдвæнд — 
Тымбыл фынг 336 
Дамоклы кард 337 
Дыууæ фæндаджы — 
Нæ фехъуыстон мачи зæгъæд 338 
Судзы Багдад 340 
Бирæгътæ æмæ сагтæ 342 
Бырон 344 
Кадмондаг хæрæг 345 
Саг æмæ сæнæфсир — 
Рувасæмæ Уасæг — 
Хорз æмæ æвзæр 346 
Цæргæстæ æмæ халæттæ 347 
Уасæг æмæ хуры скаст 348 
Халоны куыст ." — 
Мæлхъ — мæргъты паддзах 349 
Æлдар æмæ сидзæргæс — 
Аргъуан æмæ Куырой 350 
Фæздæг æмæ Суадон — 
Хур æмæ адæм 351 
Аргъгæнæг 352 
Булæмæргъ æмæТути — 
Зонды чыргъæд 354 

Литературно-художественное издание 
Джикаев Шамиль Федорович 
ОГОНЬ И ПЕПЕЛ 
Рассказы 
на осетинском языке 
Редактор 
Л.Е. ВАЛИЕВ 
Художник 
М.Ф.ДЖИКАЕВ 
Художественный редактор 
Г.З.ЧЕДЖЕМТЫ 
Технический редактор 
А.В. ЯДЫКИНА 
Корректор 
Т.А. КАЗБЕКОВА 
Компьютерная верстка 
Д.О. АМБАЛОВОЙ 

Сдано в набор 05.11.06. Подписано к печати 01.02.07. Формат бумаги 
60x841/16. Бум. офс. №1. Гарн. шрифта «Кудряшов». Печать офсетная. 
Усл. п.л. 21.39. Учетно-издл. 20.75. Тираж500 экз. Заказ№2546.С 4. 
Комитет РСО - Алания по печати и делам издательств. 
ГУП-А Издательство «Ир», 362040, г. Владикавказ, проспект Мира, 
25. 
Отпечатано с готовых диапозитивов в ОАО «Издательско-полигра- 
фическое предприятие им. В.А. Гассиева», 362011, г.Владикавказ, 
Тельмана, 16. 

