РОМАЫ ПОВЕСТТÆЙ 
ДЗÆУДЖЫХЪÆУ «ИР» 1994 

840сет 
Д II 
Дзасохты М. 
Д II Мысыры сыдж.ыт: Роман повесттæй — Дзæуджы- 
хъæу: Ир, 1994—560 ф. 
Дзасохов М. С. 
Египетская земля 
15ВЫ 5-7534-0579-7 
Многие из героев романа известны читателям по прежним 
книгам писателя. Тяжелые испытания выпали на их долю, но 
они остались верны своим жизненным принципам... 
4702500201-65 
А М131(03)-94 ’16'94 840ССТ 
15ВЫ 5-7534-0579-7 
© Дзасохов М. С, 1994 

Лæгæн йæ цæрæн Мысыры сыджыты ад кæны. 
Ирон æмбисочд 

ФЫЦЦАГ ХАИ 
нырхæкнжйы 

I 
Æяæхъæн сыхæй иу дæр фæсте нал баззад. Зæрон- 
дæй, ногæй — иууылдæр Надыготæм æрæмбырд сты. 
Цæрæнбонты адæмæн цы хæрзты бацыдысты, уыдон 
фæстæмæ сæхимæ ивылын райдыдтой. Раттаджы къух 
райсаг уымæн фæхонынц. Уый сæ чындзæхсæвы бои 
дæр тынг рабæрæг. Надыго йæ лæджы хуызæн адæми- 
мæ цæрæгæй баззад. Йæ сæры хицауы фæтк никуы 
фехæлдта. Йæ уды хъару никуы никæмæн бахæлæг 
кодта. Æрмæст дзыхы ныхасæй дæр йæхицæн лымæн- 
тæ арæзта. Йæ фæдыл афтæ бирæ змæлджытæ уымæн 
ис. Тæрсгæ дзы ничи кæны. Уæдæ йæм исчи истæмæ 
æнхъæлмæ кæсы, зæгъгæ, зæгъæн дæр нæй. Æфсарм 
дзы æрбахуыдта алкæй дæр йæ хæдзармæ. Уый та 
адæймагæн уæлдай æхсызгондæр вæййы. 
Дудуимæ ма мæ аныхæстæ кæнын бæргæ фæндыд, 
фæлæ мæ сыхæгтæ мæ алыварс амбырд сты. Кæмæн 
дзы цы дзуапп лæвæрдтаин, уый нал зыдтон. Иу мæ 
Дунетханæй фарста, иннæ — Бæдийæ, аннæ — мæхи- 
цæй. Дзуапп лæвæрдтон ныхасæй дæр, сæры фæтыл- 
дæй дæр, къухы змæлдæй дæр. Дуду æмæ йе’мбал чызг 
фæсвæдты сæхи айстой æмæ Надыготы астæуккаг уа- 
тьгфæмидæг сты. Дуар куы фегом, уæд дзы фæндыры 
цагъд бæлвырд хъæрдæрæй райхъуыст. Фæсивæд уым 
кæй уыдысты, уый ма мын цы базонын хъуыд. 
Кæрты æгæр кæй фæстиат кодтон, уый æппæты фыц- 
цаг Темырхъан бафиппайдта. Мæнæй дыууæ азы хис- 
тæр йеддæмæ нæу, афтæмæй ирон æгъдæуттæ зæронд 
лæгæй хуыздæр зоны. Ныр дæр та мæ мæ хуыздæр 
æрдхорд фервæзын кодта: 
— Рауадзут-ма йæ, Хуыцауы тыххæй, кæд æй фæ- 
стаг ёон нæ уынут! 
Адæмы æхсæнæй куы фервæзтæн æмæ Темырхъа- 
нимæ иунæгæй куы аззадыстæм, уæд мыл уайдзæфтæй 
ралæууыд: 
~8 — 

— Кæй байрæджы кодтай, уый дæм, æнхъæлдæн, 
æмæ нæма бахъардта: 
— Уый мæм бæргæ бахъардта... 
— Уæдæ дæргъвæтин ныхасыл цы схæцыдтæ? 
— Омæ сæ уæдæ лæугæйæ куыд ныууагътаин? 
— Алмахситтæй дæ къаддæр æфсæрм ис?.. 
— Кæм и Алмахситт? 
— Куыд кæм и?! Хистæрæн бады æмæ дæумæ æн- 
хъæлмæ кæсы!.. 
— Ма дзур! Æмæ йын чи загъта, æрцыдтæн, уый? 
— Хæрзæггурæггаг æм фесты... 
— Цом уæдæ рæвдздæр. Ды хъазын райдыдтай, фæ- 
лæ æцæгæй дæр худинаг у. 
Хистæрты фынджы цурмæ куы бацыдыстæм, уæд нæм 
иууылдæр се’ргом раздæхтой. Æнхъæлмæ нæм кæй кас- 
тысты, уый бамбæрстон æмæ мæм мæ азым ноджы тынг- 
дæр бахъардта. 
Хистæрты къухтæ райстон, иннæтæн мæ сæры фæ- 
тылдæй арфæ ракодтон æмæ Темырхъаны фарсмæ æр~ 
лæууыдтæн. 
Дыккаг хистæрæн чи бадт. уый нæ зыдтон, фæлæ 
мæм, йæ къухы нуазæн, афтæмæй разылд. Уымæй раз- 
дæр та Алмахситт сыкъа Темырхъанмæ авæрдта. 
— Райс æй, йæ къух дæм дары,— дзуры мæм Алма- 
хситт. 
Цы нæ райсгæ ма мын æй уыд. Хуыцау хорз, æмæ 
та Темырхъан мæ фарсмæ фæцис. Арфæ ракæныны хæс 
ууыл æрæнцад, æмæ къуырцдзæвæнæй æнцонæй раир- 
вæзтæн. Æз дæр цалдæр ныхасы загътон, фæлæ сæйраг 
уæз Темырхъаныл æрæнцад. 
Алмахситт æргом кæй ницы загъта, уый афтæ нæ 
амыдта, æмæ мæ разы уыди. Нæ мын æмбæлд байрæджы 
кæнын. Хъуамæ иннæтæй раздæр æрцыдаин, æз та æцæ- 
гæлæтты фæстæ баззадтæн. Ахъбейæн къухылхæцæг куы 
нæма уыдтæн, уæддæр нæ хæлардзинад хъæубæстæ хорз 
зыдтой. Уæдæ мæ уазджытæй дæр чысыл æфсæрм нæ 
уыди. Иутæ мæ, Хъаллæйы куы хастам, уæд базыдтой, 
иннæтæ та — хуындзау куы ссыдысты, уæд. Афтæмæй 
Алмахситты дзыхæй ныхас дæр не ссьвди. Æндæр исчи 
йæхиуыл хæцын нæ бафæрæзтаид. Уый нæ, фæлæ ма 
мæ фарс дæр фæци. Арахъхъ нæ нуазын, зæгъгæ, мæ 
сыкъа фæстæмæ куы здæхтон, уæд уазджыты хистæрмæ 
æрхатыд, æцæгæй нæ фæнуазы æмæ йын æй райс, зæгъгæ. 
— Уæд та бæгæныйæ,—йæ сыкъа йын фæстæмæ куы 
радтон, уæд мæм æрхатыди уазæг. 
Уæдмæ уырдыгыстæг бæгæныйы къусимæ мæ уæл- 
— 9 — 

хъус алæууыд æмæ йын райсынæй хуыздæр хос нал уыд. 
Диссаг куыннæ у Алмахситт, æвæдза! Кæд мæ мады 
растдæр зæгъын уыдзæн: мæнмæ уый хуызæнæй ницы 
æфсымæр у, уæддæр æм мæн хуызæнæй ницы ис. Уæвгæ 
ис. Гадæццийы йын мæн амонын нæ хъæуы, афтæмæй 
фæрсæй-фæрстæм бадынц æмæ гаджидæуттæ уадзынц. 
Æз мæхи афтæ дарын нæ базонин. Алмахситт та, цыма 
йæ хуыздæр хæлар у, уыйау хъуыды дæр ницы кæны. 
Уæвгæ Гадæцци дæр йæхиуыл комдзог ницæмæй цæуы. 
Цыма нæ зæрдæхудты ниукы ницæмæй бацыдис, мæфы- 
димæ йын цы ахастдзинæдтæ уыдис, уыдоны цæсты’ни- 
цæмæй бафтыдта, уыйау дæлæмæ — рæгъ, уæлæмæ 
гаджидæуттæ уадзы. 
Мæ бæгæны куы анызтон, уæд мын арфæтæ кæнын- 
мæ фæци: 
— Хæлар дын уæд, хæлар! Хуыцауыстæн, æнæхъæн 
хъæубæстæ дæр дæ арфæгонд сты. Бузныг, æгайтма Бай- 
майы кад дæлæмæ не’руагътай!.. 
«Баймайы кад!» Кæдæй нырмæ йæм скадджын и цы- 
мæ Байма! Æхсæрдæс азы мыл куы сæххæст, уæд дзы 
паспорт райсыны тыххæй гæххæттытæ куы агуырдтон, 
уæд мæм хъæусоветы хъусгæ дæр нæ бакодта. Афтæмæй 
та мын зæрдæ æвæрдта. Раздæр мæ рафæрс-бафæрсыл 
схæцыд, хъæуы цæрджытæй паспорт куы никæмæ ис, 
уæд дæу цæмæн хъæуы, зæгъгæ. Цыдæр æфсæнттæ æры- 
мысыдтæн, æмæ мын æпиынфæстаг дзырд радта бах- 
хуыс кæнынæй. Фæлæ йæ дзырдæн хицау нæ разынд. Йæ 
ус æмæ йæ чызг колхозы кæй нæ куыстой, уый тыххæй 
сæ газеты куы рауагътон, уæдæй фæстæмæ мæм бын- 
тондæр схæрам. Бæппуйы кой дæр нæм уæд рауад. Бай- 
майы, дам, мæнимæ, ома йæхиимæ, ма бар. 
Мæлæты лæг! Хæсты фыццæг аз къуылыхæй сыздæх- 
ти. Иу цасдæр лæдзæджы æнцæйтты фæцыд. Цæф куы 
байгас, уæддæр къах нал сраст. Фадхъулы нуæрттæ фæ- 
хъыгдард сты, æмæ лæг къуылыхæй баззад. Тæригъæд 
куыннæ уыди! Мæ фыдгул цæрæнбонты чиугæ фæцæуа. 
Фыццаг бонæй фæстæмæ пенси исын райдыдта. Йæ лæг 
хуымæтæджы салдат кæмæи уыд, уыцы сидзæргæстæй 
фылдæр. Гадæцци дæр сержант йеддæмæ ницы уыд, фæ- 
лæ йын районы хицауадæй æххуысгæнджытæ фæци æмæ 
афицеры пенси райста. Кæмæдæрты уый хардзау æркаст, 
фылдæр адæм та йæ фарс уыдысты: хæсты йæ туг чи 
ныккалдта, уымæн сæм æвгъау ницы каст. Фæлæ фæстæ- 
дæры хабæрттæ куы фехъуыстой, уæд хорзау нал уыды- 
сты. 
Цæвиттон, Гадæццийы чызг йæ хистæры разæй кæй- 
— 10 — 

дæр фæдыл алыгъд. Цытуарзаг лæгæн уый, кæй зæгъын 
æй хъæуы, йæ ныхбæтгæн фæрæтдзæгатæй ныццæвæгау 
уыдис æмæ йæхицæн бынат нал ардта. Бирæ фæбогътæ 
кодта, фæлæ ма дзы цы рауадаид! Цалдæр хатты сæм фи- 
дауджытæ æрæрвыстой, фæдæ сæ бæсты æмгæрон не’руа^ 
гъта. Иу цасдæр хъусæй фæлæууыны фæстæ та ногæй 
минæвæрттæ æрвитын райдыдтой. Ноджы ма дзы хæрæ- 
фырт дæр фæзынд, æмæ æнхъæл уыдысты, кайысты зæр- 
дæ фæфæлмæндæр, зæгъгæ, фæлæ Гадæцци къæрттæй 
цъула нæ аппæрста. Уæд æм чызг йæхæдæг æрлæоурд- 
та æмæ йын мард-дзуар нал ныууагъта. Йæ къах йæхæ- 
дæг кæй фехста, уый дæр ын уæд бафидис кодта. Чидæр 
сæ рудзгуыты бынты фæцæйуад, æмæ йæ афтæмæй фе- 
хъуыста. 
Æнæхъæн хъæуы æндæр кой нал уыд, Кæд æй цъиу- 
тау нæ уасыдысты, уæддæр сæ алкæмæ дæр фæхæццæ, 
Алкæй дæр дисы бафтыдта, алкæмæн дæр маст æрхаста. 
Уæлдайдæр, æнæдарæгæй чи баззад, уыцы сылгоймæг- 
тæн. Былысчъилтæ йыл кодтой нæлгоймæгтæ дæр, фæлæ 
цыфæнды диссаг æмæ фидиссаг ^абарæн дæр бæлвырд 
рæстæджы фæстæ йæ тых асæтты. Диссаг дæр нал вæй- 
йы, фидиссаг дæр никæмæуал фæкæсы. 
Æппæт уыцы хъуыдытæ сæры февзæрдысты, цалын- 
нхæ хистæрты раз лæууыдтæн, уæдмæ. Темырхъан ма но- 
джыдæр иу хатт арфæ ракодта æмæ, бадты адæмæй ха- 
тыр ракургæйæ, хистæрты цурæй рацыдыстæм. 
Мæ зæрдæ Дудумæ’хсайдта. Куы мæм фæхæрам уа, 
уымæй та фæтарстæн. Æрдæбон мыл адæм куы амбырд 
сты, уæд æм, куыд æмбæлы, ахæм æргом кæй нæ аздæх- 
тон, уый тыххæй мæхи аххосджын хуыдтон æмæ мæ 
фæндыди, тагъддæр æй куы федтаин æмæ дзы хатыр 
куы ракуырдтаин. Темырхъаны дæларм бацыдтæн, æмæ 
бæрзонд тыргъты асинтæм нæ ных сарæзтам. Куыддæр 
æртыккаг къæпхæныл мæ къах авæрдтон, афтæ Дудуйы 
ауыдтои. Цыма мæ фæзындмæ рагæй æнхъæлмæ каст, 
уый хуызæн куы сдзурид: 
— Ды кæй фыдæй хынджылæг кæныс, уый ма мын 
зæгъ? 
— Кæй фыдæй? — бафарстон æй æз уыцы хъæлдзæг- 
хуызæй. 
— Мæ фыдæй, æндæр кæй фыдæй!.. 
— Æмæ кæм и? 
— Куыд кæм и? Далæ фынджы дыккаг хистæрæн 
бады. Нуазæн дын чи авæрдта, уый мæ фыд у. 
— Æцæг зæгъыс? 
— Æцæг зæгъын, æцæг! Æрдæбонсарæй дæр дæм 
— 11 — 

тыххæй лæууыдтæн. Исчи уазджыты хистæры нуазæн- 
мæ ахæм цæстæй кæсы?! 
— Омæ йæ бæгæныйæ нæ банызтон? 
— Йæ замана дæр уый мидæг ис, æмæ йæ бæгæныйæ 
банызтай. Стæй ма дæм æй мæ фыд дæр куы раттаид! 
* — Уæдæ мæм æй чи радта? 
— Уырдыгыстæг. 
— Æнхъæлдæн æмæ нæ хъахъхъæнгæ кодтай? 
— Уæдæ куыд æнхъæлдтай?! Акæс-ма, ардыгæй хи- 
стæрты фынг куыд хорз зыны, уымæ. 
Æцæгæй дæр, бадты ад&м армытъæпæныл æвæрдау 
зындысты. Æрмæст дзы чи цы дзырдта, уый зын раир- 
тасæн уыд. Иуæй, сæхи уынæр, иннæмæй — тыргъы хъæ- 
лæба, аннæмæй та — кæрты дзолгъо-молгъо. Кæд дзы 
алы змæлдæн дæр йæхи «хъæлæс» уыд, уæддæр сыл иу 
заман машинæйы уынæр фæтых, æмæ адæмы цæстæн- 
гас уынджы ’рдæм азылд. Машинæйæ шофыры бынатæй 
рахызт ныллæджытæ, фæтæнуæхск, фидæрттæарæзт лæп- 
пулæг. Йæ пинджачы тæрттыл дыууæ къухæй дæлæмæ 
æрхæцыд, йæ хæлаф йæ армытъæпæнтæй æрсæрфта. 
Куыддæр машинæйæ рахызт, афтæ дæр мæм цыдæр зон- 
гæ фæкаст, фæлæйын цалынмæ йæ цæсгом федтон, уæдмæ, 
нæ сиахс кæй у, уый нæ раиртæстон. Уалынмæ Бæди æмæ 
Дунетханы дæр ауыдтон. Дунетханыл ныхасмæ нæ фæ- 
хæст дæн, фæлæ Бæди Калакæй къуырисæры æрбаздæ- 
хинаг куы уыди. Æртæ боны æмгъуыдмæ балцы ацыды- 
сты... 
Дунетханиты Дуду мæнæй раздæр ауыдта. Æз цалын- 
мæ мæ хъуыдыты Мухарбегимæ архайдтон, уæдмæ мæ 
дыууæ хойы фæстаг бадæнæй рахызтысты, æмæ сыл адæм 
амбырд сты. Дудуйæн сæ фенд æхсызгон куыннæ уыди, 
фæлæ уыцы иу рæстæг йæхи къæмдзæстыгыл дæр нымад- 
та. Дунетханы æрвитæн бон кæй нæ сæмбæлд, уый йæхи- 
цæн нæ барста æмæ йæ хъæлдзæгдзинад фæцыдæр. Йæ 
хъазæн ныхæстæй фæд дæр нал аззад. Ноджы æз дæр 
хъуыдытыл фæдæн, æмæ нæ иуы дзыхæй дæр ныхас нал 
хауд. 
— Адон та кæцæй фесты? 
ДУДУ мæ кæнæ хъусгæ нæ фæкодта, кæнæ та мæ, 
цыма нæ фехъуыста, йæхи афтæ дардта. 
— Дунетханитæм нæ кæсыс?— сдзырдтон та ногæй 
æмæ Дудумæ фæрсæгау бакастæн.— Æви сæ нæ уыныс? 
Æз сæ, машинæйæ дæр нæма рахызтысты, афтæ 
ауыдтон... 
— Æмæ дын хъыг уыди? 
— Хъыг та мын цæмæн уыди?! 
— 12 — 

— Уæдæ цæуыл æрæнкъард дæ? 
— Ницы æрæнкъард дæн... Дунетханæй æфсæрмы кæ- 
кын... Уæдæй нырмæ йæ нæма федтон... 
Дудуйы уавæры, чи зоны, æндæр адæймаг дæр йæхи 
афтæ æнкъарид. Иуæй, йæ чындзы цæуæн бон нæ сæм- 
бæлд — æфсон ын нæ уыд, афтæмæй, уæвгæ йын æфсон 
уыд, Дунетхан ын ницы зыдта, æндæр, иннæмæй та йæм 
уый фæстæ дæр нæ бацыд æмæ йын ныр ахæм уавæры 
æмбæлын уæлдай зындæр уыд. 
— Ууыл та цы тыхсыс? Ныртæккæ йын хабæрттæ 
радзурдзынæн æмæ, уæ мыды цы къæм ныххауд, уый 
дымгæ ахæсдзæн. 
— Зынæй... 
— Цом-ма уæдæ,— æмæ йын сæрæй уынгмæ аца- 
мыдтон. 
Уæдмæ Темырхъан Надыготы астæуккаг уаты дуа- 
рæй ракаст æмæ мæ фæдыл хъæр кæны: 
— Кæдæм цæуыс? 
Дудуйы цæсгом фæрухсдæр. Лæгъстæгæнæгау мæм 
æрбакаст. Ныллæг хъæлæсæй сдзырдта: 
— Рахон уый дæр... 
— Цом уазджытæм акæсæм,— фæтылдтон æм мæ 
къух. 
— Цавæр уазджытæм? 
— Цом æмæ сæ фендзынæ... 
Дунетхан æмæ Бæди адæмы ’хсæнæй нал зындысты. 
Мухарбег тута бæласы бынмæ бацыд æмæ сидзæрлæуд 
кодта. 
Темырхъанæн амонын ницы хъæуы. Комкоммæ Му- 
харбегмæ бацыд æмæ йын йæ къух райста. 
— Кæрцæй хæдон хæстæгдæр у,— сдзырта Темыр- 
хъан.— Сæхиуæттыл куыд цин кæнынц! Афтæмæй, дам 
сиахс хæдзайраг у... 
Уыцы ныхæстæ сылгоймæгтæй чидæр айхъуыста æмæ 
Темырхъаны цур февзæрд. Йæ фæдыл иннæтæ дæр ных- 
хæррæтт кодтой, Цæсты фæныкъуылдмæ дзы Бæдииты 
цур нйчиуал аззад. Цинтæ æмæ æлхысчъытæ баиу сты. 
Чи йæ фых хуыдта, чи — хом. Кæмæн Иыллæг уыд, кæ- 
мæн бæрзонд... 
— Ныртæккæ-ма иууылдæр мидæмæ цæугæут!— фæ- 
хъæр сыл кодта Темырхъан. 
— Уадз æмæ йыл ацинтæ кæной,— йæ хъуыры абадт 
Мæдинæт.— Нæхи сиахс нæу?! 
— Æмæ йæ уæд ауындзынмæ хъавут? 
— Ницы йын уыдзæн. Нæ чызджыты хуыздæры нын 
— 13 — 

/ 
ахаста, уый йын æгъгъæд нæу æмæ ма йыл иымæтын 
ехсæй дæр ауæрдæм?.. 
— Уый хорз нымæтын ехс нæу! Цы нæ фау ыл 
авæрдтат, ахæм куынæуал аззад... 
— Хæрæджы цин — дæндагæй,— æрбайхъуыст кæй- 
дæр хъæлæс. 
— Уый дзы нал хъуыди,— дзуапп ын авæрдта Мæ- 
динæт. 
Кулдуары фæзынд Надыго. Цæуылдæр тыхсти. Темыр- 
хъан йæ цурмæ бауад æмæ йæ афарста: 
— Кæй агурыс? 
— Нæ фыстæм мæ зæрдæ ’хсайы. Кæд, зæгъын, мый- 
йаг, ссыдысты, уæд кæртмæ не’рбауæнддзысты æмæ куы 
ныдздзæгъæлтæ уой... 
— Нырма сын раджы у... 
— Уæдæ хорз,— сдзырдта Надыго æмæ тута бæласы 
бынмæ йæ къухаууонæй акаст.— Уыдон та æдде цæмæн 
лæууынц? 
— Уазджытæ сты... 
— Уазджытæ? Æмæ мидæмæ цæуыннæ цæуынц? 
— Ныртæккæ ’рхæццæ сты. 
— Стæ-ма, чи сты? 
Надыгойы размæ Бæди æмæ Дунетхан рауадысты. 
Алчидæр æй йæ хъæбысы акодта. 
— Ай æцæг куы сты уазджытæ! Æгайтма æрцыды- 
стут. Æз уæм абондæргъы дæр æнхъæлмæ кастæн. Æмæ 
Хъазыбег цæуыннæ’рцыди? 
— Мæнæ дæн, мæнæ, Надыго,— дзурын æм чъылды- 
мырдыгæй. 
— Æ, мæнæ сау хæрæг! — сдзырдта Надыго. Йæ цур- 
мæ куы ’рбауадтæн, уæд мæн да^р йæ хъæбысы акодта.— 
Нырмæ дæр дын ам уæвын æмбæлди... 
— Ам уыдтæн, ам. 
— Куыд ам уыдтæ? Уæдæ дæ æз цæуыннæ федтон? 
— Хуыцауæй дын ард хæрын! Мæнæ ма Темырхъаны 
дæр бафæрс... 
— Раст зæгъы, Надыго. Мах ма хистæрты нуазæнтæ 
дæр банызтам. 
— Мæлæты нуазæгтæ! 
— Уæллæй, фæйнæ бæгæныйы кæхцы фæдæле код- 
там. 
Мухарбег та иунæгæй баззад. Цалынмæ Надыгоимæ 
ныхæстæ кодтам, уæдмæ сылгоймæгтæй иутæ мидæмæ 
Оацыдысты, кннæтæ мах цур æрлæууыдысты. 
— Уæртæ уый та чи у? — бафарста Надыго, Мухар- 
бегмæ ацамонгæйæ. 
— 14 — 

— Шофыр,— мæ мидбылты бахудгæйæ, дзуапп рад- 
тон æз. 
— Æгонгæй, Надыго, уый Таучелаты сиахс у. 
— Хъуамæ ’цæг!— йæ къухтæ кæрæдзиуыл æрцæв- 
гæйæ, сдзырдта Надыго æмæ йæ пыма æрдæбонсарæи 
кæй не ’рхъуыды кодта, ууыл æм фæсмон æрцыди, уый 
хуызæн йæ размæ атындзыдта.— Мæнæ дисоаджы уазæг! 
Æз та нафы бадæджы ныхæстыл схæцыдтæн. Алы бон 
æгас нæм цу, алы бон!.. Мæнæ мын дæ уынд куыд æх- 
сызгон у!.. Чи дыл бацин кæна, мæ хур!.. Дæ кайыстæ 
ахæм адæм уыдысты, æмæ æгас куы уаиккой, уæд æн- 
дæр хъуыддæгтæн уаис æвдисæн... Фæлæ мах дæр дæ 
зæрдæхудты нæ бацæудзыстæм... 
— Æрдæбонсарæй сæм куы байхъуыстаис! — сдзырд- 
та Темырхъан. 
— Цы кодтой? — разылди йæм Надыго. 
— Уайдзæфтæй йыл ралæууыдысты. 
— Ма йæм хъус, Надыго! — йæ ныхмæ та фæлæу- 
уыд Мæдинæт.— Гæдыныхæстæ кæны! 
— Куыд гæдыныхæстæ кæнын? Цы нæ аипп æм æр- 
хастой, ахæм куынæуал баззад!.. 
— Уый фыр буцæй афтæ кодтой... 
— Уазæджы буц ^заджджын фынджы уæлхъус фæ- 
кæнынц,— загъта Надыго.— Ахонут æй мидæмæ. Уадз 
æмæ йæ иннæтæ дæр базоной. Стæй сæ хъуамæ йæхæ- 
дæг дæр зона. Ардыгæц фæстæмæ йæ ацы хъæубæстæн 
æгъдæуттæ дæттый хъæудзæн. Уæдæ!.. Афтæ вæййы, мæ 
хуртæ... Сиахсы æфсæрм ис... 
Кæртмæ куы бацыдыстæм, уæд мæ размæ фæцйс Ха- 
джумар. Куыддæр æй ауыдтон, афтæ та мæм дзы кæддæ- 
ры хуызæ.н цыдæр хъарм æрбакалд. Авд азы нæхи хъæ- 
уы скъоламæ фæцыдтæн æмæ æппæты æхсызгонæндæр 
кæй æрымысын, уыдон сты мæ фыццаг ахуыргæнæг Фа- 
тимæ æмæ нæ директор Хаджумар. Уæд та сæ иу æфхæрæн 
ныхас искæмæй куы зонин, чысыл истæмæй дæр сыл мæ 
•зæрдæ куы фæхудтаид! Уыцы хъуыды кæнын, æмæ ку 
ахæм хабар æрымысын мæ бон нæу. Фатимæйæ фæлмæн- 
дæрзæрдæ адæймаг зын ссарæн уыд. Цыма хъæрæй дзу- 
рын зонгæ дæр нæ бакодтаид, афтæ мæм каст. Уæдæ 
Хаджумар дæр афтæ. Утæппæт ахуыргæнинæгтæй иумæ 
тызмæг кыхас никуы скодта. Цы-иу загъта, уымæн та-иу 
кæддæриддæр аргъ уыдис. Ноджы дзургæйæ дæр тагъд 
кæныныл никуы архайдта. Йæ алы ныхас дæр :— тæрæз- 
тыл барст. 
Авдазон скъола каст куы фæдæн, уæдæй нырмæ дзæв- 
гар азтæ рацыд, фæлæ Хаджумармæ иу къахдзæф нæма 
— 15 — 

1 - - 
фæхæстæгдæр дæн. Кæддæры хуызæн мæхи нымаиын ие 
скъоладзауыл. Зонд амонын кæмæн хъæуы, æххуыс- 
хъуаг чи у, кæцыфæнды ран дæр фæрæдийынæй тас кæмæн 
у. Мæхæдæг кæй нæ аивтон, уый мæм афтæ диссаг яæ 
кæсы, уымæн æмæ искуы аивдзынæн, уый æнхъæл уæвгæ 
дæр нæ дæн. Диссаг у, Хаджумар кæй нæ ивы. Раст зæ- 
гъын хъæуы, скъоладзауæй дæр мæхи дæлджинæггондыл 
никуы нымадтон. Нæ директор йæ хъомылгæнинæгтæй 
кæйфæнды дæр нымадта йе’мсæрыл. Бæрзондæй дзы ни- 
куы никæмæ ракаст. Хъомыл адæймаджы цæстæнгас æм 
дардта. Æвæццæгæн дзы æфсæрмы дæр уымæн кодтой, 
йæ ныхасы уæз уымæн уыди. Стæй ма мæм афтæ дæр 
кæсы, цыма Хаджумарæн йæ хуыз дæр нæ ивы. Кæд йæ 
кæддæры гуыбыр уæхсчытæ чысыл фæныллæгдæр сты, 
æндæр фыццаджы хуызæн йæ цъæх-цъæхид цæстытг<*( 
уыцы ирдæй æрттивынц. Йæ урс бæзджын сæры хъуын- 
тæ — фæстæмæ аив фаст. Йæ ныхыл дæргъæй-дæргъмæ 
цы дыууæ æнцъылды уыд, уыдон дыууæ ауæдз-хаххау 
æнæвнæлдæй лæууынц. Кæд иу цасдæр арфдæр фесты, 
æндæр сыл æфтгæ нал бакодта. Æнæивдæй баззад йæ 
дарæс дæр. Йæ кæрдæгхуыз цъæх кител æмæ галифе хæ- 
лаф, йæ бæстон сæрст сау цырыхъхъьттæ. Скъолайы кæр- 
ты-иу куыд лæууыди, уыцы æгъдауыл дæр йæ къух нæ 
систа. Нæ сыстырзæрдæ йæ «Беломор»-ыл. Надыготы кæ- 
рты уыцы зонгæ лæуд код,та. Цыма, йæ алыварс чи сдыу- 
уæрдæм, уыдонмæ ницы бар дардта, стæй сæхицæн дæр 
йемæ иумæйагæй ницы уыд, уый хуызæн йæ рахиз къа- 
хы зæвæт йæ галиу къахы фадхъулмæ дæрддзæфгомау 
æрæвæрдта æмæ йæ тамако куыд ссыгъта, афтæмæй, йе 
спичкæтæ йæ къухы даргæйæ, лæууыд. Цæстытæй кæй- 
дæр кæй агуырдта, уый иуварсырдыгæй кæсгæйæ бæрæг 
уыд. 
Нæ цæстæнгастæ куы баиу сты, уæд Хаджумар йæ 
тамако дзыхмæ схаста, спъæртт æй кодта, фæлæ, æвæц- 
цæгæн, ахуыссыд æмæ та йæ ногæй ссыгъта. Цъусдуг 
цæсгом цъæх фæздæджы аууон фæци. Уæдмæ æз дæр йæ 
цурмæ бахæццæ дæн. 
— Æгас цу, уазæг лæппу! — загъта Хаджумар æмæ 
мын мæ къух райста.— Кæм дæ, куы нæ зыныс? 
— Чысыл раздæр æрцыдтæн. 
— Дзырдтой мын æй æмæ дыл мæ цæст куы нæ хæ- 
цы... 
~г Æз дæр дæ нæ федтон... Æрдæбон хистæртæм дæр 
бацыдтæн... 
— Уыдон мын æй загътой... Æз чысыл байрæджы 
кодтон. Нæ бинонтæ ’нæфæразгæ сты æмæ, цалынмæ 
— 16 — 

чызг фæзынд, уæдмæ мæ фадат не сси... 
Иу чысыл рæстæг хъусæй алæууыд. Стæй сдзырдта: 
— Уазджыты размæ нæ æгъдауимæ бацæуын хъæуы... 
Алмахситт мын бафæдзæхста. Иу æмбал ма ссар æмæ 
нуазæн бахæссæм. Æз ацы хæдзарæн сиахс æййафын. 
Ды — къухылхæцæг. Искæмæн-ма зæгъ æмæ æртæйæ ба- 
цæуæм. 
— Кæмæн зæгъон? 
— Де’мгæрттæй чифæнды дæр уæд. 
Ахæм заман Тем^фхъанæй^ хуыздæр ничи сарæхс- 
дзæн. Тыргътæм æй ауыдтон. Йæ къух мæм фæтылдта. 
Æз дæр æм мæхирдæм ацамыдтон. Хаджумар дæр уы- 
цырдæм акаст. Уайтагъд нæ цуры æрбалæууыд. Хъуыд- 
даг куы бамбæрста, уæд ын цы нæ сразы уæвгæ уыдис. 
— Темырхъан, марадз къæбицмæ бауай, æфсинæн 
зæгъ æмæ ныы нæ хардз ацæттæ кæна... 
— Уый дын мæ быгъдуан,— загъта Темырхъан æмæ 
уайтагъд фæцæуæг. 
— Сæрæн лæппу у Темырхъан,— йæ фæдыл кæс- 
гæйæ сдзырдта Хаджумар.— Чысылæй дæр ахæм уыди. 
Фæлæ — хивæнд. Иугæр ныхас сфæрæзта, уæд æй ни- 
чиуал басастаид. Йæ ахуыр дзæгъæлы ныууагъта. Йæ 
(зæрдæргъæвддзинадæй не спайда кодта. Уыцы хивæнд 
æй фесæфта. Стæй йын, æргом дзургæйæ, уавæртæ дæр 
[нæ уыди. Фыд хæстæй нал ссыд, уый иу бæллæх уыд, 
фæлæ мады дæр низтæ скæсын нæ бауагътой. Йæ хис- 
тæр хо æмæ йæ кæстæр æфсымæр дæр йæ мады хуызæн 
йæхимæ кастысты. Хо дзы кæд афæдз хистæр уыд, уæд- 
дæр уый карæн чызг хæдзардарæг кæд уыди! Уæдæ йæ 
кæстæр æфсымæр дæр афтæ. Фынддæсаздзыдæй хъуыд- 
дæгтæ иууылдæрйæхимæ райста. Кæм æххормаг, кæм— 
бæгъæввад. Уæвгæ уыдæттæ дæуæн дзурын хъæуы?! 
Адæм сыдæй рæсыдысты. Дзаумайы кадаварæй афтæ 
нæ тыхстысты, æххормаг сæ куыд мардта. Уæлдай зын- 
дæр уавæры бахаудысты дыууæ хоры æхсæн. Кæрдæджы 
арæхмæ ма дзæвгар бонтæ баззад, афтæ бирæ хæдзæрт- 
ты, цы бахæрой, уый нал уыд. Темырхъан уыцы заман 
дæр йæ ахуырæй никуы фæцух. Æххормаг ын у, уый 
дæр никуы равдыста. Фæлæ йæм иу хатт мæ| зæрдæ фех- 
сайдта. Урочы бадт, афтæмæй. Цыма йæ цæстытæ атар- 
тæ сты, афтæ мæм фæкаст. Куы йæ бамбарон, уымæй 
фæтарст, цы! — йæхи фæхъæддых кодта æмæ дарддæр 
хъуыста. Урочы мæт дæр мæ нал уыд. Иу заман мæ пъарт- 
фел фелвæстон æмæ дзы цыдæр агурыныл фæдæн. Куы 
ницæуыл дзы фæхæст дæн, уæд мæ дзыппæй дæгъæлты 
баст фелвæстон æм^^^мырхъанм^т^зур^н. Уымæн, æвæц- 

щæгæн, йæ хъуыдытæ æндæр кæмдæр уыдысты æмæ, 
йæ ном куы айхъуыста, уæд хæрдмæ фæхауд. 
— Рауай-ма ардæм. 
Уый уæддæр йæ бынаты бады. 
*— Темырхъан, дæумæ дзурын... 
Дыккаг хатт мæ хъæлæс куы райхъуыст, æрмæстдæр 
æм уæд бахъардта, æцæгæй дæр уымæ кæй дзурын æмæ 
уыцы æфсæрмытæгæнгæ фæйнæджы цурмæ рацыд. 
— Мæнæ дын дæгъæлтæ.. Нæхимæ суай, стъолыл мæ 
тетрад ферох æмæ йæ æрдав. 
Хаджумар цæргæ дæр скъолайы кæрты кодта. Скъо- 
лайы кæрты, зæгъгæ, скъолайæн йæхи мидæг. Уый та 
арæзт уыди дыууæ хайæ. Уæлладжы — чысылдæр агъуы- 
сты — ахуыр кодтой кæстæр кълæсты скъоладзаутæ, 
уæлдай ма дзы цы дыууæ уаты уыди, уым та царди 
Хаджумар йæ ус, йæ чызг æмæ йæ лæппуимæ. Темыр- 
хъаны дæр уырдæм арвыста. 
— Æз дарддæр урок амыдтон,— Хаджумар йæ дзу- 
рыны куыст кæны.— Бирæ рæстæг нæма рацыд, афтæ 
фæстæмæ лæфлæфгæнгæ æрбалæууыд. 
— Иу тетрад дæр дзы нæй. 
— Нæи, зæгъыс? — бафарстон æй уыцы куыдфæн- 
дыхуызæй. 
— 0. 
— Омæ хорз... 
Урокты фæстæ нæхимæ куы ссыдтæн æмæ стъолыл 
мæ цæст куы ахастон, уæд хорзау нал фæдæн. Райсомæй 
куы цыдтæн, уæд ма дзы ныууагътон цæхджын кæсаджы 
чысыл карст эёмæ дыууæ къæбæры дзул. Темырхъаны 
дæр тетрады æфсон нæхимæ уый тыххæй сæрвыстон. 
Æнæуи мын нæ бакуымдтаид, уый зыдтон æмæ, зæгъын, 
кæд афтæмæй къæбæры хъæстæ фæуыдаид. Марадз-зæ- 
гъай, кæд истæмæ бавнæлдта. Мæ мастыл ма ноджыдæр 
бафтыди: чи зоны, абон дæр ма уыцы кæсаджы къæ- 
дзил æмæ дзулы къæбæртæ йæ цæстытыл уайынц. Уæвгæ 
ма уыдæттæ йæ зæрдыл лæууынц?.. 
Уæдмæ Темырхъан нуазæнтæ æмæ хаимæ фæзынди. 
— Дæуæн афтæ æрæгмæ кæм арæзтой дæ хъуыддаг, 
уым ма æз та цы зæгъон?! — уайдзæфы бæсты сдзырдтон 
æз. 
— Мæ хуызæттæ дзы цалы баййæфтон, уый зоныс? 
,— Цалы? 
— Æртæйы. 
— Ницы кæны, йæ тæккæ афон у,— загъта Хаджу- 
мар. 
— 18 — 

Хистæртæн нуазæнтæ бахæссыны фæстæ нæ ныхас 
дарддæр кодтам. ^ о - 
— Хъазыбегæн цы радзыдтон, уыи зоныс? — иæ мид- 
былты бахудт Хаджумар æмæ-иу, ахæм заман куыд код- 
та, афтæ сабыргай схуыфыд, Йæ риуы хуыр-хуыр ссыд 
æмæ йыл æцæг хуыфæг бахæцыд, йæ цæстысыг дæр ма 
акалд. Куы ’рсабыр, уæд йæ дынджыр сырх къухмæрзæ- 
нæй йæ цæстытæ асæрфта æмæ дарддæр дзырдта,—Иу 
хатт дæ нæхимæ тетрадмæ куы сæрвыстон æмæ йæ куы 
нæ ссардтай... Æви дæ ферох? 
— Ницы мæ ферох. 
— Уæдæ дæ тетрадмæ кæй нæ арвыстон, уый дæр 
бамбæрстай? 
— Уæдæ мæ цæмæ арвыстай? 
--■ — Цы уавæры уыдтæ, уый ма хъуыды кæныс? 
— Абоны хуызæн. Дыууæ боны хæринаджы хъæстæ 
нæ фæдæн... 
— Мæнмæ дæр афтæ фæкаст æмæ дæ нæхимæ дæр 
уымæн арвыстон, кæд, зæгъын, фынгыл ма цы къæбæр- 
тæ аззад, уыдоныл дæхи аирхæфсис. 
Темырхъан хъуыдыты аныгъуылд. Йæ зæрдыл æр- 
лæууыдысты æххормаг азы цаутæ. Хаджумар йæ цæсты 
ноджы фæкадджындæр. 
— Иу къæбæрмæ дзы бæргæ фæлæбурдтон,— сдзырд- 
та, цъусдуг хъусæй алæугæйæ Темырхъан,—фæлæ йæ фæ- 
стæмæ æрæвæрдтон æмæ тагъд-тагъд дуар æхгæнынмæ 
фæдæн. Æндæр зонд мæм куы ’рцæуа, уымæй тарстæн 
æмæ дæллаг скъоламæ мæ тæхынæй нæ банцадтæн. Кæд 
ма йæ хъуыды кæныс, уæд къласы, тыхулæфтгæнгæ, 
смидæг дæн... 
— Хъуыды йæ кæнын, хъуыды,— сдзырдта Хаджу- 
мар æмæ йæ дзыпмæ тамакомæ нывнæлдта. Куы йæ 
ссыгъта æмæ дзы фыццаг улæфт куы скодта, уæд та йæ 
хуыфæг æрцахста. 
— Ацæут ныр æмæ фæсивæдмæ бакæсут,— йæ хуы- 
фзегæй фервæзыны фæстæ сдзырдта Хаджумар æмæ, фæн^ 
дыры хъæр кæцæй хъуыст, уыцырдæм ацамыдаа. 
Мæнæн мæхи зæрдæ дæр уырдæм æхсайдта. Иуæй мæ 
Дудуйы цурмæ фæндыд, иннæмæй та Мухарбегыл тыхс-» 
тæн, æнæзонгæ адæмы *хсæн куыд уыдзæн, зæгъгæ. Ду- 
ду æмæ Дунетханы дæларм-уæларм хæцгæ баййæфтон. 
Хъæлдзæг ныхæстæ куы кодтой, уæд мын дзæвгар фен- 
цондæр. Мухарбегæн дæр ног зонгæтæ фæзынд. Цыма сы- 
хы лæппутимæ схъомыл, уый хуызæн йæхи дардта. 
Уатæй бахизгæйæ æппæты фыццаг фемдзаст дæн Ду- 
дуимæ. Мæ бацыд ын йæ циндзинадыл кæй бафтыдта, 
— 19— . 

уый йæ цæстæнгасыл фæбæрæг. Дунетханы хъусы цыдæр 
бадзырдта, æмæ мæм уый дæр æрбакаст. Дыууæйæ дæр 
мæ размæ рауадысты. 
— Дæ сиахсæн-ма зæгъ, æмæ мæ нæхимæ ныддава,— 
æрхатыди мæм Дуду. 
— Цавæр сиахсæн? 
— Ацы ран дын бирæ сиæхстæ ис? 
— Къордæй фылдæр сты.-^- Уаты адæмыл мæ цæст 
ахастон æмæ дзы Таучелаты сиæхстæ æртæ разынди.— 
Ног сиахсимæ — цыппар. 
— Æз дын ноджы кой кæнын. 
— Æцæг зæгъыс æви хъазгæ кæныс? 
— Ницы кæнын хъазгæ. Æрмæст ды дæр мемæ цом... 
Ныртæккæ фæстæмæ фæзилдзыстæм... 
Уайтагъд Кæрдзынмæ абæлццон стæм. Раздæр Му- 
харбеджы соса фæндагмæ баздахынмæ хъавыдтæн, фæлæ 
мæм нæхи уынгты цæуын хуыздæр фæкаст. Фæндаг 
къуыппытæ æмæ дзыхъхъытæ кæй уыд, уымæ гæсгæ са- 
быргай цыдыстæм æмæ дæргъæй-дæргъмæ уынджы хæ- 
дзæрттæй иуыл дæр мæ цæст æнæрæвæргæ нæ фæдæн. 
Сæ алкæцыимæ дæр дзы алыхуызон мысинæгтæй баст 
уыдтæн, уымæн æмæ дзы чи цард, уыдонимæ хъомыл 
кодтюн, уыдонимæ æрвыстон мæ цард. 
Уæртæ уыцы самандурæй амад хæдзары къæсæрæй 
бирæ хæттыты бахызтæн, уымæн æмæ сæ кæстæр лæп- 
пуимæ æмгæрттæ уыдыстæм. Не ’хсæн къуыри йеддæмæ 
кæ уыд. Афæдзтæ æмæ ныл æрдджытæ куы цыди, уæд 
нын нæ хуыз иумæ систой, фæлæ иу ран нæ лæууыды- 
стæм. Мæнмæ иу къопп уыди æмæ йыл нæ фидыдтам. 
Уæд æй хуызисæг* дыууæ дихы фæкодта æмæ нын дзы 
фæйнæ хайы нæ къухты фæсагъта. Афтæмæй нын нæ 
къам фелвæста. Уый къухы дæр къоппы æрдæг, мæ къу- 
хы дæр. Нæ дыууæйыл дæр — иухуызон цыбырдыс хæ- 
дæттæ. Гомзæнгæй... 
Дыккаг цæхгæрмæ уынгæй куы кыххызтыстæм, уæд 
рахизæрдыгæй æртыкк&г хæдзары царди нæ хæрæфырт 
— дыууадæс æмæ цыппарыссæдзаздзыд * зæронд ус. Цæ- 
стæй нал уыны. Уæлæмæ нал сты, фæлæ йæ зонд нæ 
фендæрхуызон. Цыдæриддæр федта æмæ фехъуыста, уы- 
донæй дзы ницы ферох. Йæ зæрдыл сæ дары чысыл га 
уы онг. Айфыццаг æм рынчынфæрсæг бауадтæн. Дзыц- 
паимæ лымæнæй цардысты. Иу хатт Дунетханæн карк 
радта. Дзыцца куы амард, уымæй чысыл фæстæдæр. 
Зæронд усимæ ныхæстæгæнгæ уыцы хабар æрымысы- 
дыстæм. 
— 20 — 

— Иу хатт Дунетханæи карк куы радтай, уый нал 
хъуыды кæныс?— фæрсын æй. 
— Карк нæ уыди, урс уасæг уыди,—цыма йæ дзуапп 
рагæй цæттæйæ дардта, уый хуызæн сдзырдта ус. 
Цалынмæ уыцы хабæрттæ мысыдтæн, уæдмæ хъæуæй 
ахызтыстæм, æмæ ^ысыл фæстæдæр быдырон фæндаг со- 
саимæ баиу. Нæ цыд дзæвгар фæтагъддæр. Дудуйы сæ- 
химæ цæуыны сæр цæмæн бахъуыд, ууыл сагъæстыл фæ- 
дæн. Мухарбеджы цур мæм фæрсын аив нæ фæкаст, æмæ 
цалынмæ ныххæццæ стæм, уæдмæ мæхиуыл хæцыдтæн. 
Сæ. хæдзары цур куы ’рлæууыдыстæм, уæд мæ зæр- 
дæйы гуыпп-гуыпп ссыд. Цыма кæдæм не ’мбæлд, 
ахæм ранмæ æнæфæрсгæйæ æрбацыдтæн, афтæ мæм каст. 
М’ амондæн уынджы иу цъиуызмæлæг дæр нæ уыд. Сæ 
ныллæг быруйы сæрты бакастæн, æмæ кæрты ничи ра- 
зынд. Чысыл фæныфсджындæр дæн. 
— Мидæмæ рацæут,— сæ кæрты дуар байтындзгæйæ 
сдзырдта Дуду. 
— Афтæ нæ загътай, фæстæмæ фæзилдзыстæм, 
зæгъгæ? — йæ ныхæстæ йын йæ зæрдыл æрлæууын код- 
тон æз. 
— Нæ бафæстиат уыдзыстут. Кæм цæрæм, уый фе- 
нут. 
— Цом, кæртмæ уæддæр бацæуæм,— дзурын Мухар- 
бегмæ. 
— Ды бауай. Æз ам фенхъæлмæ кæсдзынæн. 
Куыддæр мæм аив нæ фæкаст машинæйæ нæ рахиз- 
гæйæ фæстæмæ раздæхын æмæ кулдуарæй бахызтæн. 
Кæрты рæбинаг къуымы кауы рæбын хуыссыди фы- 
сыйас бур куыдз. Йæ къæдзил æнæбары базмæлыд. 
— Ма тæрс, хæцгæ нæ кæны,— мæ цæстæнгас бафип- 
пайгæйæ сдзырдта Дуду. 
Кæрты астæу уыди дынджыр фæткъуы бæлæс. Нæхи 
кæрт мæ зæрдыл æрбалæууыд. Æрмæст Дудуты фæткъуы 
æмæ мах фæткъуымæ иумæйагæй ницы уыд. Махæн йæ 
къалиутæ фæйнæрдæм фæцыдысты æмæ æнæхъæн кæрт 
бацахстой, йæ иу хай та суанг хæдзары. сæры хуссарварс 
дæр. Задис ыл дынджыр тымбыл сырхварс дыргътæ. Ду- 
дуты бæлас та кæрдойы хуызæн хæрдмæ фæцыд, уыдис 
ыл, армы чи бацыдаид, ахæм дæргъæццон бур фæткъуы- 
тæ. Надыготы гыццыл цæхæрадоны дзы дыууæ бæласы 
уыди æмæ сыл мах, кæд æндæрхуызон хуыйнынц, уæд 
дæр сæвæрдтам нæхи ном — донджын. Сæрдыгæттæй-иу 
фылдæр лæууыдысты. Фæззæджы астæумæ æввахс-иу 
сæ бур-бурид хуыз райстой, сæ ад-иу сæхимæ æрцыди. 
Бæласы бын цы даргъ лæдзæг уыд, уый фелвæстон 
— 21 — 

æмæ дзы стырдæр æмæ бурдæр фæткъуытæй иу æрæп- 
пæрстон. Зæххæй йæ сисынмæ куыд ахъавыдтæн, афтæ 
Дудуйы хъæлæсæй фестъæлфæгау кодтон. 
— Мидæмæ рацу. Нæхимæ ничи ис. Ме ’фсымæр æмæ 
мæ мад Хъахъхъæдурæй нæма ’рцыдысты. Не ’рвадæлты 
лæппу æфсадæй ссыди æмæ йын абон куывд кæнынц... 
— Уæдæ дзы кæмæ цæуын? Дæ мад уæхимæ куы 
уыдаид, уæд ын иу хатты фыдджыны тыххæй арфæ ра- 
кодтаин. Æртæ азы фæстæ уæддæр... 
— Цавæр фыдджыны? 
— Ахъбейæн ус куы хастам, уæд мын мæ тыхст дæ 
мад кæй сарæзта, уый дæ ферох?.. 
— Мæ зæрде ма цæй кой кæныс? Рауай æмæ дын 
цыдæр зæгъон...— æрхатыдта та мæм Дуду. 
Ныллæг асинтыл схызтæн æмæ даргъ тыргъты Ду- 
дуйы фæстæ араст дæн. Мæн уæддæр нæма уырныдта, 
сæхимæ ничи ис, уый. Уæд та дзы исчи раздæр æрбацыд 
кæнæ æрдæгфæндагæй раздæхт, Цæмæдæр гæсгæ мæм 
афтæ каст, цыма ныртæккæ, дæртъæй-дæргъмæ тыргъ- 
ты цы бирæ дуæрттæ уыдис, уыдонæй кæцыдæр æваст 
фегом уыдзæн æмæ дзы исчи ракæсдзæн. Дуду æртык- 
каг дуары цур фæлæууыд. Байгом æй кодта æмæ, ца- 
лынмæ йæ цурмæ бахæццæ дæн, уæдмæ фæлæууыд, стæй 
мын !къухæй ацамыдта, ныр та разæй ды ахиз, зæгъгæ* 
— Фысымæн æмбæлы... 
— Омæ хорз,— æмæ мидæмæ бацыд. Шифанерæй цы- 
дæр тыхтон райста, райхæлдта йæ æмæ йæ стъолыл æрæ- 
вæрдта. 
Æз къæсæргæрон лæугæйæ баззадтæн. Куыд бамбæр- 
стон, афтæмæй мæ’Дуду йæхи уатмæ æрбахуыдта. Цæу- 
ылдæриддæр дзы мæ цæст æрхæцыд, иууылдæр мын ад- 
джын ад кодтой. Сынтæг уыцы аив æфснайд уыд. Стъо- 
лыл — урс æмбæрзæн. Вазæйы — æртæ сырх уардийы. 
Цыма сæ цæхæрадонæй ныртæккæ æрбахастæуыд, уый 
хуызæн æрттывдтытæ калдтой. Рудзынгæй зындысты ал- 
тъами бæласы цъæх-цъæхид дæргъæццон сыфтæ... 
— Базон-базон, ам цы ис? — мæ. хъуыдыты хал ас- 
къуыд Дудуйы ныхæстæй. 
— Уый Хуыцау йеддæмæ ничи зоны. 
— Ницæйы хуызæн дæм кæсы? 
— Хъуымац у, уый уынын. 
1 — Дунетханæн йæ чындзыцæуæн бонмæ цы къаба- 
йаг балхæдтон, уый уæдæй нырмæ æфснайдæй лæууы. 
— Æмæ йын цы дæ зæрды ис? 
— Æппынфæстаг ын æй уæддæр раттон. Заверкæ- 
йæн цы загъдæуа!.. Стæй Дзандзæбæхæн... 
— 22— - 

— Заверкæйæн нæ зонын, фæлæ цыма Дзандзæзæ- 
хы номæй Дзан йеддæмæ ницуал баззад... 
— Мухарбег æдде кæй лæууы, уый мæм аив нæ кæсы, 
— æваст йæ ныхас æндæрырдæм фездæхта Дуду. 
— Мауал фæстиат кæн, кæннод та мæ, чи зоны, афон- 
мæ дæр агурынц. Ноджы зæгъгæ дæр никæмæн ницы 
кодтон. 
— Цæуæм, цæуæм,— сдзырдта Дуду æмæ къабайаг 
тухынмæ фæци. 
Йæ дæларм акæнынæввонг уыди, афтæ йæ фæстæмæ 
райхæлдта, шифанерæй духийы къопп, стæй къаддæр дыу- 
уæ тыхтоны райста æмæ сæ къабайаджы фарсмæ æрæ- 
< вæрдта. Мæнмæ уаты лæууын аив нал каст æмæ тыргъ- 
тæм рахызтæн. Дуду дæр бирæ нал бафæстиат. Куыд 
бамбæрстон, афтæмæй æрмæстдæр уыцы къабайаджы тых- 
хæй æрцыд. Уый куы зыдтаин, уæд ын нæ ракуымдта- 
и н. «Нæ ракуымдтаин» зæгъын, фæлæ йын куыннæ ра- 
куымдтаин?! Йсты йыл мæлæты арæх куы нæ’мбæлын. 
Стæй мæм нæхиуæтты раз цæмæндæр къæйныхдæр кæ- 
сы. Мæ хоты цур дзы ныфо бацæуы. Йæхи сæрибардæ- 
рæй фæдары. Цыма йын фылдæр бартæ ис, афтæ фæзы- 
ны. Ууыл ма Надыготæм ноджыдæр иу хатт баууæндыд- 
тæн. Æндæр искуы куы фембæлдаиккам, уæд мæм хæ- 
стæг æрбацæуын дæр нæ бауæндыдаид, ам та ма мæ 
йемæ сæхимæ дæр рахуыдта. 
— Мухарбег æддæмæ дæр нæ рахызти,— фæсмонгæ- 
нæгау сдзырдта Дуду.— Пысылмон хуынд уæ нæ кодтон... 
— Уый та цавæр хуынд у?—Мухарбеджы фарст æмæ 
худт баиу сты. 
— Афтæ нæ фæзæгъынц, пысылмæттæ мæнгард сты, 
зæгъгæ? 
— Æмæ не сты? — йæхи йын бафарстон æз. 
— Не сты. Æз пысылмон дæн æмæ мæм мæнгард- 
дзинадæй исты ис? 
— Кæд дæм ис, уæддæр Хуыцау йæ зонæг. Цалынмæ 
рабæрæг уа, уæдмæ йæ чи базондзæн?! 
— Куы нæ рабæрæг уа, уæд та? 
— Уæд та æмбæхстæй баззайдзæн. 
— 0, хæдæгай, куыд мæ фæцæйрох кодта,— сдзырд- 
та Мухарбегмæ бакæгтæйæ.— Мæн дæр горæтмæ цæуын 
хъæуы. Кæд мæ аласдзыстут, уæд мæ хæссинæгтæ ра- 
давон? 
— Иунæгæй æрцыдтæ? — мæнырдæм разилгæйæ, ба- 
фарста Мухарбег. 
— 0. 
— Уæдæ ма нæм иу бынат ис. 
— 23 — 

_ Иу минут-ма мæм банхъæлмæ кæсут,— ДУДУ 
тагъд-тагъд машинæйæ рагæпп ласта æмæ хæдзармæ аз- 
гъордта. 
Цалынмæ Дуду фæстæмæ здæхти, уæдмæ Мухарое- 
гæн хабæрттæ цыбырæй радзырдтон. 
— Дзæбæх чызджы хуызæн у,— загъта Мухарбег 
æмæ, Дудуйы рацæйцæугæ куы ауыдта, уæд машинæ 
скусын кодта. 
— Стыр хатыр уæ курын,— сдзырдта Дуду æмæ, 
разæй сбадыны бæсты, мæ фарсмæ фыццаг йæ хызын 
æрæвæрдта, стæй йæхæдæг æрбадт. 
Нæ фæстæмæ ссæуынмæ уазджытæ сыстадысты. Ахъ- 
бе, мæсты кæнын чи зоны, уыдонæй куы уыдаид, уæд 
мын алывыд акалдтаид, стæй уый аккаг уæвгæ дæр 
уыдтæн. Уый та мыл цинтæ систа. Æрæгмæ куы нæ зын- 
дыстæм, уæд катайы бацыд. 
Уазджытæ автобусы сбадтысты. 
— Цом-ма мемæ,— дзуры мæм Темырхъан,— кæннод 
дын абон æгæр рогæй ауайдзæн.— Ацы адæм æнæрæвды- 
дæй куы аирвæзой, уымæй тæссаг у. Семæ сын фæндаг- 
гаг исты авæрын хъæуы... 
— Цавæр фæндаггаг у ардыгæй ардæм? 
— Уый мах хъуыддаг нæу. Хъæубæстæй цæуынц 
æмæ хъуамæ хъаст ма ахæссой... 
Темырхъан къæбицы фæмидæг. Æз æдде лæугæйæ 
баззадтæн. Курынæй зындæр мæм ницы кæсы. Ахæм за- 
ман та æфсинтæ сæ рæдæуттæй нæ вæййынц. Кæд рæдау 
уаиккой, уæддæр дæрдтыл фæхъуыды кæнынц. Хъуамæ 
сæ бæрæчет алцæй æмæ алкæй.фаг дæр суа. Кæннод кæ- 
мæйдæр хъæстагæй куы баззайай, уæд æппæт бæрæгбо- 
ныл дæр фæзындзæн, циндзинад фæкъахыр уыдзæн. Зонд- 
джын æфсин дæр йæ рæбынтæм рагацау уый тыххæй 
никуы бавналы. Хъуамæ æппæты фæстаг уысм дæр æгъ- 
дау раттын бафæраза. Надыготы къæбицгæс дæр йæхи 
бустæгæнæг фыр буцæй скодта. Æндæр, уазджыты хар- 
дзæн æнæ дæтгæ кæй нæй, уый нæ зоны! Зоны, фæлæ. 
ма йæхицæн лæгъстæ агуры. Лæгъстæ кæнын та Темыр- 
хъанæн амонын хъæуы? Æфсикмæ йе’взаг ауагъта æмæ, 
уæззаудæр хæйттæ йæхирдыгæй куы фесты, уæд мæм 
радзырдта. Мæн дæр ма æндæр цы хъуыди! Цæттæ 
хуынмæ фæлæбурдтон æмæ фæцæуæг дæн. - 
| — Фæлæуу,— дзуры мæм фæсте.— Арахъхъ æмæ бæ- 
гæны та? 
— Уыдон та ды рахæсдзынæ... 
— Æртæ чъирийы æмæ карчы мард дæр ма дзы ис... 
— Чысыл фæлæуу. Кыртæккæ мæ ардæм хъæуы... 
— 24 — 

— Æрмæст тагъддæр... 
Дзидзайы хæйттæ ахастон æмæ сæ шофыры фарсмæ 
æрæвæрдтон. Цы ма дзы баззад, уыдон дыууæйæ раха- 
стам. Бирæ ракæ-бакæйы фæстæ æппынфæстаг уазджы- 
тæ æрæмбырд сты, æмæ автобус араст. 
— Хуыцауæн табу! — йæ риуы дзаг сулæфыд Темыр- 
хъан.— Нозтджын адæмимæ дзурын замана у... 
— Æххормаг адæмимæ та?— къахæгау æм бакастæн 
æз. 
— Ам дын хицау уæвын æмбæлы, ды та ма дæхицæн 
лæггадгæнджытæ агурыс... 
— Ницы агурын. Æххормаг кæй дæн, уый дын загъ- 
тон, æндæр мæ исты фехъуыстай? 
— Ныртæккæ дæ бафсаддзынæн, æрмæст уалæ На- 
дыготы фыстæ Боциты каурæбьш бабукъ сты æмæ сæ 
æрыскъæр, кæннод ницы федтай... 
— Лæвар куыд ницыуал и... 
— Уæдæ куыд загътай?! 
— Æххæст мын, сæ хъомгæ кæм сты, уый дæр зæгъ 
æмæ сæ уыциу здæхт æрбакæнон. 
— Уыдон раздæр ссыдысты æмæ сæ мæхæдæг бафс- 
найдтон. 
Æрысяъæрдтон фыстæ, уæдæ цы уыдаид. Æрмæст сæ 
мидæмæ баздахыныл дзæвгар тухи бахъуыд. Кулдуары 
онг-иу бæргæ дзæбæх æрбацыдысты, фæлæ-иу кæрты 
æнæзонгæ адæмы лæугæ куы ауыдтой, уæд-иу фæстæмæ 
ныццавтой æмæ та-иу сæ дардæй здахын бахъуыд. Æп- 
лынфæстаг куыддæртæй фæфале сты. Фыстæ мæ бар кæй 
баззадысты, уый Надыгойы зæрдæмæ нæ фæцыд: 
— Æнæхъæн сыхæй уыдон чи ’рбаздæхтаид, уый кал 
уыд?! 
— Æмæ мæнæн цы уыдзæн? 
— Дæуæн дæр ницы уыдзæн, фæлæ уыдонæн æмбæ- 
лы. Цом-ма мидæмæ, абондæргъы, æнхъæлдæн, дæ дзых- 
мæ иу комдзаг куы нæма систай... 
— Мæныл ма тыхс, æз исты амæлттæ кæндзынæн... 
— Цом, цом, Темырхъанимæ абадут. Уый дæр иу ран 
нæма ’рлæууыд. 
Искуы Хаджумаримæ иу фынджы уæлхъус баддзы- 
нæн, уый æнхъæл та кæд уыдтæн?! Уый æнхъæл, мæн- 
мæ гæсгæ, канд æз нæ, фæлæ уыцы изæр Надыготæм йæ 
дæллаг фарс чи рабадт, уыдокæй иу дæр нæ уыд, уымæн 
æмæ иууылдæр йæ кæддæры ахуыргæнинæгтæ уыдысты. 
Фæлæ цардмæ рæстæгæй стырдæр ивддзинæдт^е ничи хæс- 
сы. Хистæрæй ноджы карджындæр хистæр саразы, кæ- 
саæры та йæ бынатмæ баивы æмæ, се ’хсæн цы азтæ вæййы, 

уыдон кæд æнæивдæй баззайынд, уæддæр сæ цыдæр тых 
кæрæдзимæ фæхæстæгдæр кæны. Афтæ нæ уæвгæйæ æз 
дæр, Темырхъан дæр, Ахъбе дæр Хаджумары фынгмæ 
æввахс цæуын нæ бауæндыдаиккам, мах та йæ дæллаг 
фарс æрбадтыстæм æмæ гаджидæуттæ уадзæм. Æз æмæ 
Темырхъанæй фæстæмæ иннæтæ йе ’мнызт кæнынц. 
Хаджумар кæстæрты тыххæй сидт куы рауагъта, уæд, 
бонсауизæрмæ лæггад чи фæкодта, уыцы фæсивæд иу- 
уылдæр сыстадысты. Хистæр сæ цæсты кадджын кæй у, 
уый ма ноджыдæр иу хатт равдыстой. Æппæты фыццаг 
уымæй Хаджумары ном ссардтой. Сæ кæддæры зондамо- 
нæгæй сæ абон дæр æфсæрм ис. Цыфæндыйæ дæр се’хсæн 
арæн никуы слæгъз уыдзæн. Хистæр хистæрæй баззай- 
дзæн, кæстæр та — кæстæрæй. Уæлдайдæр дын кæсын- 
фыссын чи а^ыдта, дæ къухыл дын чи хæцыд æмæ, ца- 
лыямæ дæ къæхтыл æдæрсгæйæ цæуынхъом фæдæ, уæд- 
мæ дæм йæ цæст чи дардта, уыцы зондамонæг зоидамо- 
нæгæй баззайдзæн. Цыфæнды зондджын куы уай, уæд- 
дæр æй дæхицæй дæлдæр никуы ’рæвæрдзынæ, бæрзон 
дæй йæм никуы ’ркæсдзынæ, æдыхыл æй никуы баны- 
майдзынæ, уымæн æмæ дæ зонд дæр, дæ бæрзæнд дæр, 
дæ тых дæр уый фæрцы сты. Цы хъæздыгдзинæдтæ йæм 
уыди, уыдон дын парахатæй лæвæрдта, никуы дзы ни- 
, цæуыл бацауæрста æмæ дæм кæд исты хорздзинад ис, 
узед æй æрмæст дæхи ма хон — дæ ахуыргæнæгæн дæр 
дзы хай ис. 
Лæууынц Хаджумары ахуыргæнинæгтæ йæ разы æмæ 
йын дзы алчидæр зæгъы арфæйы ныхас. Уый дæр йæ 
сæр ныллæг æруагъта æмæ лæмбынæг хъусы сæ алкæмæ 
дæр. Æхсызгон ын у, йæ фæллæйттæ кæй нæ фæдзæгъæл 
сты, йе ’мхъæуккæгтæ йæ кæй нымайынц, æргомæй 
дзы алчи йæ хъуыды кæй зæгъы. Ахæм фадæттæ сын алы 
хатт нæ вæййы’, Иннæ хистæрты цур, чи зоны, сæ зæр- 
дæйы уаг афтæ æргомæй нæ равдыстаиккой, фæлæ иу 
хистæры цур бирæ кæстæртæ ныфсджындæр сты. Козбау 
ныхас дзы ничи зæгъы. Цы дзурынц, уый — зæрдæйæ. 
Кæд сидт кæстæрты тыххæй уыди, уæддæр нуазгæ хи- 
стæрты цæрæнбоны тыххæй бакодтой. Хаджумарæй фæ- 
стæмæ. Уый йæ сидт нал аивта. Ивгæ йæ кæстæртæ дæр 
нæ акодтой, фæлæ æгъдау афтæ амоны. Ахæм заман хи- 
стæртæ кæстæрты цæрæнбоны тыххæй фæзæгъьшц, кæ- 
стæртæ та — хистæрты. Лæггадгæнджытæй фынджы уæл- 
хъус чи нæма ’рбадт, уыдон иууылдæр Хаджумары кæ- 
стæртæ сты, Хаджумар та — сæ иунæг хистæр. Ахæм 
буц ран дæр æй уымæн сæвæрдтой. Лæугæйæ; йæхи æмæ 
йæ хистæрты цæрæнбоны тыххæй уымæн басидтысты. 
— 26 — 

Æхсызгон мыи уыди, Хаджумармæ иууылдæр мæ 
хуызæн цæстæй кæй кæсынц, уый. Уæлдай ныхас дзы 
никæмæй сирвæзт, къæйных зæгъæн дзы никæмæй ис. 
Ахуыргæнæгæй ахуыргæнинаджы æхсæн цы арæн ис, 
уый сæрты дзы ничи ахызт. Уый та хъæууон уавæрты 
уæлдай зындæр хынцæн у, уымæн æмæ ции æмæ хъыг 
æфсымæртæ кæм сты, уым хъомылгæнинаг æмæ хъомыл- 
гæнæг дæр фæрсæй-фæрстæм фæлæууынц. Се’хсæн цы 
дæрддзæг ис, уый хынцын зындæр у. Æмæ йæ мæ хъæук- 
кæгтæ нымайынц. Æмбарынц, цыфæнды уавæрты дæр 
цы кæнын хъæуы, уый. 
Хаджумар уырзæй сгарæгау сгары. Йæ кæстæрты 
зæрдæмæ цы фæцæудзæн, уый æмбары æмæ дæргъвæ- 
тин сидтытыл не схæцыд. Афоныл бæркад загъта, æмæ 
йæ бадты адæм бамбæрстой. Æнафоны сбадгæйæ дæр 
афоныл сыстын кæй хъæуы, уый хатынц æмæ дæм сæхи 
æгъдауджынæй равдыстой. 
Мухарбег ноджы раздæр сыстад. Йæ машинæмæ йæ 
зæрдæ ’хсайдта æмæ йæ уæлебадджытæй хатыр ра- 
куырдта. Æдде мæм Бæди, Дунетхан æмæ Дуду æнхъæл- 
мæ кастысты. Сæ цæсгæмттæм сын куы бакастæн, уæд 
фенхъæлдтон, рагæй лæууынц, зæгъгæ, æмæ сæ афар- 
стон: 
— Раджы рацыдыстут? 
— Дæ хæд размæ,— дзуапп мын радта Дунетхан. 
.-— Фæлæ уый афтæ нæ амоны, æмæ ма дарддæр фæ- 
стиат кæкæм,— ныхас йæхимæ айста Бæди. 
— Цæуæм, цæуæм... 
Надыго, Ахъбе, Хъаллæ, иннæ сыхæгтæ уайтагъд нæ 
алыфарс амбырд сты. Алырдыгæй нæ машинæйы тъыс- 
сæнтæ кæнынц. Фæстаг рудзынджы бын тыхтонæй бай- 
дзаг. Иунæгæй куы уыдаин, уæд сын æвæрын ницы ба- 
. уагътаин, фæлæ ныр ферæджы. Мæ хæстæджытæм куы 
вæййын, уæд сæ уымæй стыхсын. Зæронд усы хуызæн 
мын дзы чи цыхт фæхæссы, чи — карк, чи — нас... Тых- 
хæй лидзæгау сæ ракæнын. Иу хатт мын мæ мады хо 
та машинæйы æгас карк æвæрдта. Уæхимæ, дам, æй 
алас æмæ йæ аргæвддзыстут. Æз ын æй нæ куымдтон. 
Уый йæ уæддæр рудзынгæй æрбаппæрста. гÆз карчы 
къæхты баст феуæгъд кодтон æмæ йæ суагътон. Гыгы 
мæ загъды бын фæкодта. Уый дæр, дам, тыххæй куы 
’рцахстон, уæд, дам, ма ныр тарст кæрчыты куыд æрба- 
’ сайон. Иннæ хатт æй аласдзынæн, зæгъгæ, «йын зæрдæ 
бавæрдтон æмæ уæд йæ маст чысыл фæсабырдæр... 
Чызджытæ фæстаг бадæны сбадтысты. Æз Мухарбе- 
джы фарсмæ æрцæйбадтæн. Дунетхан мæм дзуры: 
— 27 — 

— Дæ къæхты бынмæ дзæбæх кæс, балон дзы и... 
— Цавæр балон? 
— Арахъхъ. Надыго йæ нывæрдта. 
— Ардæм цæргæ хъæутæ ласынмæ æрцыдыстæм æви 
цы? 
— Мах дæр ын дзырдтам, фæлæ нæм нæ байхъуыста. 
Уæртæ-ма йын йæхи дæр бафæрс... 
Надыго хæдзарæй тагъд-тагъд рацæйуад. Йæ къухы 
ма ноджыдæр цыдæртæ рацæйхаста. Дунетханы цурмæ 
бауад æмæ йæм дзуры: 
— Де’фсин мæ фæцæйрох кодта... 
— Ис дзы ме’фсины фаг дæр... 
— Айс-ма йæ, бирæ.ма дзур! Зæрдæлхæнæн йеддæ- 
мæ ницы у. 
Дунетхан æй кæй нæ ныууадздзæн, уый бамбæрста 
æмæ йæ райста. 
— Скусын-ма кæ дæ машинæ/—дзурын Мухарбегмæ,— 
кæннод ардыгæй тагъд нæ ацæудзыстæм. 
Машинæйы моторы уынæр куы ссыд, уæд мæхины- 
мæр Темырхъаны агурынмæ фæдæн. Æрдæбонсарæй нæ 
цуры лæууыд, ныр æрбадæлдзæх. 
— Цæуæм? — æрбакаст мæм Мухарбег. 
— Чысыл-ма фæлæуу... Темырхъанæй худикаг у... 
— Уæртæ рацæуы... 
— Кæдæм ма ауади? 
— Нæхимæ нæ цæуæм? — дзуры Мухарбегмæ. 
Мухарбег мæнырдæм йæ сæр фенкъуысгæйæ сдзырдта: 
— Уый хицауæй аразгæ у... 
— Зæронд усы фенын дæ нæ фæнды? — машинæйы 
рудзынгæй йæ сæр æрбадардта Темырхъан. 
Зоны йæ, кæуылты мæм æрбацæуын хъæуы, уый. Йæ 
мад мæ фыды æмхæрæфырт у. «Зæронд ус» дæр уый 
хоны. Куы нæ сæм бауайон, уæд ын хъыг уыдзæн. Хъус- 
гæ та йæ æнæмæнг фæкæндзæн. Æмæ мын Темырхъаны 
зæрды дæр фæсномыгæй уый зæгъын ис. 
— Бæргæ мæ фæнды,— мæ сæр ме уæхсчыты атъы- 
сгæйæ сдзырдтон æз,— фæлæ йæ дæхæдæг уыныс...— 
Æмæ фæсте бадджыты ’рдæм азылдтæн. 
— Бирæ нæ бафæстиат уыдзыстут... 
— Иннæ хатт æм æнæмæнг бауайдзынæн. Хатыр-иу 
дзы ракур... 
— Уæдæ Уастырджи уе’мбал! Кæд та æрцæудзынæ— 
Хуыцау йæ зонæг... 
— Иуахæмы та мæ ардæм хъæуы... 
Машинæйы моторы уынæр фæтынгдæр. Адæм фæйнæ- 
рдæм алæууыдысты, æмæ нæ бынатæй фезмæлыдыстæм. 
— 28 — 

Цалынмæ машинæйы фæндагмæ бахæццæ стæм, уæдмæ 
нæ иуы дзыхæй дæр ныхас не ссыди. Ноджы иу афон 
æррæдзæ-мæдзæ кодтон. Фынæйы фæлмæн хъæбысы куыд 
фæцæйныгъуылдтæн, афтæ цыдæр дзыхъхъыл бауад;ыс- 
тæм æмæ фехъал дæн. Цьша мыл уазал дон æрбакалдæ- 
уыд, уыйау фæдæн. Мæ цæстытæ ма бæргæ æрæхгæдтон,. 
фæлæ мæм хуыссæг хæстæг нал æрцыд. Æрæджиау 
æнæбарыгомау ракастæн. Мæ фæстæ чи бадт, уыдон, 
райхъал дæн, уый бамбæрстой, æмæ сæ сусу-бусу хъæр 
ныхасмæ рахызт. 
— Дæ фыны махæй никæй федтай? — ныххудтй Бæ- 
ди. 
— Бæгуыдæр федтон. 
— Кæй? 
— Дæу дæр æмæ Дунетханы дæр, 
— Æмæ нæ чи цы загъта? 
— Сымах уыцы хъусæй лæууыдыстут, фæлæ уæ æз 
фæрстыты бын фæкодтон. 
— Цавæр фæрстыты? 
— Ды Калакæй райсом æрбацæуинаг куы уыдтæ, уæдг 
зæгъын, æмгъуыдæй раздæр куыд æрбаздæхтæ, стæй Бæ- 
рæгъуыны куыд февзæрдтæ? 
— Знон фæссихор суæгъд стæм æмæ æз нæхимæ 
рафардæг дæн,— æцæгхуызæй дзуапп радта Бæди.— Ин- 
нæтæй чи дуканитыл азилыны тыххæй ныллæууыд, чи та 
йæ хæстæджытæм баззад, мæнæн машинæ фæци æмæ 
рафардæг дæн. 
— Ахъбетæм цæуинаг куы нæ уыдтæ... 
— Нæ уыдтæн, фæлæ мæ Мухарбегитæ раластой. 
— Сымах та йæ цæмæй базыдтат? — фæрсын Дунет- 
ханы. 
— Хонæг нæм уыди. Фæлæ нын æй ды цæуыннæ 
загътай? 
— Фадат мын нал фæци, æндæр мæ рох нæ уыды- 
стут. Стæй мын Ахъбе фидарæй загъта, сæхимæ, дам, хо- 
нæг уыдзæн. 
Фæсахсæвæр æрбахæццæ стæм. 
— Нæ хæдзармæ дзæгъæлы нæ фæцæуыс,— загъта 
уыцы æнкъардхуызæй Бæди.— Мах æм абон Дунетхани- 
мæ ныууадыстæм. 
— Æмæ? 
— Йæхи хуызæнæй йæм бирæ нал ис, фæлæ мын 
уæддæр йæ уынд æхсызгон уыд. Боцитæ нæм тынг ззæ- 
бæх цæстæй ракастысты. Йæ ус та дæ кой кодта. 1*æр, 
уырдыгæй ардæм, дам, куыннæ ’руади. 
— Нæ зоиын... Æвæццæгæн, цæуын хуыздæр у. Фæ- 
— 29 — 

лæ мæ нæ хæдзар æндæрхуызæттæй фенын нæ фæфæн- 
ды. Мæ зæрдæмæ куынæуал фæцæуа æмæ мын фыцца- 
джы ад куынæуал кæна, уымæй тæрсын, æндæр, дæумæ 
гæсгæ, мæ зæрды нæ вæййы?.. Фæнды мæ. Тынг мæ фæн- 
ды... Æдзух æй мæ фыны куы уынын... 
— Боцийы ус афтæ зæгъы, нæ мæрдтæн, дам, дыууæ 
кæрдзыны куы фæхæлар кæнæм, уæд, дам, Дзыллæ 
æмæ Баймайы дæр æрымысæм... Иу хатт дæр, дам, нæ 
иикуыма ферох сты... 
Тынг мæм бахъардтой уыцы ныхæстæ. Æргом дзур- 
гæйæ сын уый æнхъæл нæ уыдтæн. Ныр сæм бынтон 
æндæр цæстæй кæсыи райдайдзынæн. Дзæвгар мæм фæ- 
хæстæгдæр сты. Кæд мæм нæ хæдзармæ цæуыны ныфс 
дæр разынид... 
II 
Сæумæцъыккæй редактор мæ кусæн уаты фæмидæг. 
Дæ райсом хорз зæгъынæй йæ кадæн æрхауынæй тæрсы, 
цы! — йæ былтæ цыдæр æнахуыр зылын фæвæййынц, 
салам раттыны бæсты йын ацæуы æмæ æваст хъуыд- 
даджы ныхасмæ рахизы. Уыцы райсом дæр та йæ был- 
тыл змæлды уылæн ахъазыны фæстæ хъæрæй сдзырдта: 
— Райсом партийы обкомы иленум ис, уый зоныс? 
— Зонын. Хуынды гæххæтт дæр мæм æрбарвыстой. 
Дæхæдæг мæм æй куы радтай... 
— Партион ха11ады кусджытæй иу дæр ам нæй æмæ 
я;рмæг уæ дыууæ Бицкойæн фысгæ æрцæудзæн... 
— Омæ йæ ныффысдзыстæм. Бицко йæ зоны? 
— Уымæн дæр загътон. 
— Доклад дзы чи кæндзæн? 
— Борнæф. 
— Æмæ йæ куыдæй райстæуа? 
— Чысыл фæстæдæр æй æрхæсдзыстæм. Дыууæ ди- 
ч,хы йæ фæкæнут æмæ йыл абон кусын райдайут. Райсом 
та раныхасгæнджытæм бавналдзыстут. 
Уыцы бон æнафонмæ докладыл фæбадтыстæм. Рай- 
сомæй та пленуммæ ацыдыстæм. Æппæты разæй сбад- 
тæн. Ныхасгæнджыты дзæбæх куыд хъуыстаиккам, афтæ. 
Рæстæгæй-рæстæгмæ-иу мæ блокноты цыдæртæ афыстон. 
Мæ зæрдæмæ-иу цы хъуыды фæцыд, уый дæр-иу æм^ 
бахастон. Доклад æмæ цалдæр раныхасгæнæджы фæстæ 
фехъусын кодтой, сахаты æрдæг баулæфут, зæгъгæ. Бæ- 
стæ бандоны тъæпп æмæ дзолгъо-молгъойы бын фæци. 
Æз мæ бынаты бадгæйæ баззадтæн. Иу заман хæрдмæ 
скæстæн, æмæ мæ уæлхъус лæууыд республикæйы Ми- 
— 30 — 

нистрты Советы Сæрдар. Цалдæр мæйы размæ йæ сны- 
сан кодтой. Уæрæсейы облæсттæй кæцыдæры партийы 
райкомы фыццаг секретарæй куыста., Æз мæ бынатæёг 
сыстьшыл ацархайдтон, фæлæ мын уый ме уæхскыл æр- 
хæцыд, бад, зæгъгæ, йæхæдæг дæр мæ фарсмæ йæхк 
æруагъта æмæ сыгъдæг иронау сдзырдта; 
— Æрдæбонсарæй дæм кæсын, æмæ дæ фыссынæй 
кæ банцадтæ. Кæм кусыс, уый мæ базонын фæнды. 
Загътон ын æй. 
— Хорз, хорз... Ардыгæй фæстæмæ зонгæ уыдзысгæм. 
— Йæхæдæг сыстад æмæ йе ’мбæлтты фæстæ ацыд. 
Æз иуцасдæр уыргъуыйауæй баззадтæн. Кæй мæм 
æрбацыд, уый мын æхсызгон уыд. Ацал-ауал азы мæ 
хицауады ’рдыгæй иу бафæрсæг никуы фæцис. Ме ’ыкус- 
джытæй искæуыл ахæм хабар æрцыд, уый дæр никуы фе- 
хъуыстон. Уæлдай тынгдæр цин та бакодтон, ирокау 
мæм кæй сдзырдта, ууыл. Борнæфæй райдай, æмæ хайа- 
ды хицæуттæй фæуы — йæ мадæлон æвзагыл дзургæ дзы 
никуы никæй фехъуыстон. Кæд сæ искуы иу иыхас сир- 
вæзы, уæд, уый дæр хъазгæмхасæнты. Республикæйы хи- 
цауады сæрдарæй та иунæг уырыссаг ныхас дæр нæ сир- 
вæзт. Афтæмæй бирæ азты Уæрæсейы фæцис. Уырысрхмæ 
куыста, стæй, дам, йæ бинойнаг дæр уырыссаг у. Гъе 
æрмæст мын йæхи ном æмæ мыггаг кæй нæ загъта, уый 
мæм раст нæ фæкаст. Æвæццæгæн æй, алчидæр мæ зо- 
ны, зæгъгæ, уыцы зонд фæсайдта. Уый та йын, мæнмæ 
гæсгæ, раст нæ уыди. Йæхи мын куы бацамыдтаид^уæд 
йæ кад нæ фæдæлдæр уыдаид. 
Улæфты рæстæг фæци. Дарддæр ныхас кодтой докла- 
ды фæдыл. Иууылдæр уыдысты кæрæдзийы халдих. Сæ 
райдайæнтæ æмæ сæ кæрæттæ та — бынтондæр иу джип- 
пы уагъд. Сæ фылдæр, чи цы сарæзта, уый æвдисæг ны- 
хæстæ. Байхъус сæм, уæд бæстæ сойы æвдылы. Кæд дзьг 
искæмæ исты хъуагдзинад ис, уæд аххос хауы æндæр 
кæмæдæр^ 
Ныхасы бар лæвæрд æрцыд, айфыццаг мæм партийы 
обкомы пропагандæ æмæ агитацийы хайады сæргълæу- 
уæг Сабазджери кæй раныхас æрæрвыста, звенойы уыцы 
сæргълæууæгæн. Цымæ ныр та кæй фыст касти? Чи йын 
бацæттæ кодта раныхас? Кæсык æй*уæд та рæстмæ куы 
базыдтаид! Центнертæ æмæ гектартæ дæр æмхæццæ куы 
кæны, уæд ыл тыхбегара уыдис, æнæдзургæ йæ ничи 
уагъта?! Ноджы уырыссагау æипындæр йæ дзы’хы дзырд 
кæ бадьг. Тыххæй-фыдæй каст фæци йæ фыст. Йæхи дæр 
хурхæй амардта æмæ адæмы дæр. Дæс минутмæ дзы са- 
хаты бæрц сфæлмæцыдысты. Уæддæр ын æмдзæгъд кæ- 
— 31^ 

нынц. Борнæфмæ гæсгæ. Фыццаг уый æмдзæгъд рай- 
хъуыст. Иннæтæ йыл ноджыдæр бафтыдтой æмæ, зве- 
нойы разамонæгæн дзыхæй зæгъын цы нæ бантыст, уый 
ядæмы къухтæ загътой. 
Дыккаг улæфты фæстæ Бицкоимæ фембæлдыстæм. 
— Æз куы ацæуин, уæд куыд уаид? 
— Ацу æмæ фысс,— мæ фæндыл сразы Бицко.— Ин- 
нæ раныхасгæнджыты мæ бар уадз. 
— Уæдæ цæуын. 
Къæсæргæрон дыууæ дуары цур дæр лæууыдысты 
партийы обкомы инструктортæ æмæ æддæмæ никæй 
уагътой. Æз дзы иуæн хъуыддаг бамбарын кодтон. Мæ 
ныхæстæ йæм нæ бахъардтой. Хицауадæй, дам, искæмæй 
бар ракурын хъæуы. Гæнæн нал уыд, æмæ иннæ дуар- 
мæ фæдæн. Мæ зонгæ дзы лæууыд æмæ мæ рауагъта, 
фæлæ мæ фарсæй фæци. Кæд хъуыддаг цыфæнды карз 
æвæрд уыд, уæддæр дзы бирæ адæм ацыд æмæ залыл 
бæлвырд фæбæрæг. Уый Борнæф йæхицæн стыр æфхæр- 
дæн райста æмæ, чи ацыд, уыдоны номхыгъд бацагуырд- 
та. Дыккаг бон сæм йæхимæ фæдзырдта. г 
Редактор мæм уыцы мæстыйæ æрбауад. 
— Знон пленумæй цæмæн ацыдтæ? 
— Æрмæг фыссын мæ нæ хъуыди? 1 
— Гъемæ дæ уæлæ Борнæф агуры! 
Æргом дзургæйæ, мæн фыццаг нæ бауырныдта. Кæд 
мæ, зæгъын, хъазгæ кæны æмæ хицауы ацыды фæстæ 
бадгæйæ баззадтæн. Чысыл фæстæдæр та мæм ногæй и.^ 
бауад. 
— Ам ма куы дæ! 
— Уæдæ кæм уон? 
— Хынджылæг кæнын æнхъæл мын дæ æви цы?! 
Тагъд Борнæфмæ. Йæ секретарь тамæм æрдзырдта. Ацы- 
ди, зæгъгæ, йын загътон. Рæвдздæр!.. 
Цы гæнæн ма мын з^ыд: ссыдтæн. Æнхъæлмæгæсæн 
уаты дыууæйы сæййæфтон. Сырхцъар, сæвджынтæарæзт 
яыллæггомау æфсæддоны инæлар-майоры дарæсы æмæ 
республикæйы базарады министры. Æртыккаг æмбал ма 
сын кæй фæци, уый сын цыма хъыг уыд, афтæ мæм фæ- 
каст. Кæд сын бынтон æнæзонгæ кæй уыдтæн, уый фæ- 
хъыг, уæддæр бæрæг нæ уыд, Цыбыр дзырдæй, æнхъæл- 
мæ кæсын райдыдтам. Рацыд дæс минуты\ ссæдз. Саха- 
ты æрдæг фенхъæлмæ кæсыны фæстæ фæлмæцын рай- 
дь*дтон. Стæй, цы уавæры бахаудтæн, ууыл хъуыды кæ- 
нынæй дæр. Залы адæмæн се’мбисмæ æввахс пленумæй 
ацыд, зæгъгæ, куы загътой, уæд дзы йæ фарс махæй тæ- 
цæгдæр никæмæн разынд? Æви цæмæй се’ппæтмæ дæр 
— 32 — 

бахъара, уый тыххæй æртæйы бафхæрын дæр фаг 
уыд? 
Борнæфимæ мæ фембæлдтытæ мæ зæрдыл æрлæууы- 
дысты. Цас æй хуыздæр зыдтон, уыйас йæ рæстдзинадыл 
къаддæр æууæндыдтæн. Иу хатт обкомы бюромæ бахауд- 
тæн. Бахаудтæн, зæгъгæ, мæ хайады хицауæй куы фи- 
дар кодтой, уыцы боны кой кæнын. Мæ хуызæттæ дзы 
къордæй фылдæр уыд. Уыдонимæ Дæргъæвсы сæрдар 
дæр. 
Хъæууон хæдзарады хайады сæргълæууæг ын йæ ан- 
кетæйы бæрæггæнæнтæ куы бакаст, уæд Борнæф, фар- 
ста уæ кæмæ ис, зæгъгæ, обкомы бюройы уæнгтыл йæ 
цæст ахаста. Иууылдæр сæ сæртæ фæрсырдæм батылд- 
той. Борнæф йæ армытъæпæнæй йæ дзых бамбæрзта æмæ 
Льуыдыты аныгъуылд. Стæй йæ къух æриста, йе ’рфгуы- 
тæ кæрæдзимæ хæстæг æрбацыдысты, йæ цæстытæ 
стъолæй систа, афтæмæй бафарста: 
— Хъæууонхæдзарадон институты фæсаууонмæ кæй 
яхуыр кæны, уый ницы хъыгдары? 
Йæ фарст, фарст кæмæ нæ уыди, бюройы уыцы уæнг- 
\ж хауд æви хайады хицаумæ, уый ничи раиртæста, 
)лæ Сабазджеримæ фылдæр ныфс разынди, цы! — 
хъуыддаг йæхимæ райста: 
— Афæдз йеддæмæ йын нал баззад. Ахуыргæнджы- 
^æ дзы æппæлынц... 
~•; чУуыл ныхас ахицæн. Æрыгон лæппуйы колхозы сæр- 
^афæй сфидар кодтой. Уæвгæ уыцы бынаты цалдæр мæйы 
куыста æмæ адæмы зæрдæмæ цыд. Мах газеты дæр ыл 
æрмæг фæзынд. Ныр æй Борнæфы фарст цæсты бафтыд- 
та. Куыддæр искуы йæ къах скъуыра, афтæ йæм цыма 
къух бадарæг нæ фæуыдзæн, афтæ мæм фæкаст. Ноджы 
куы рацæйцыди, уæд обкомы фыццаг секретарь йæ фæ- 
дыл ахæм тызмæг цæстæй каст, æмæ афоныл нæ фед- 
дæдуар, зæгъгæ, æд тъанг-æд тъунг æй аныхъуырдта- 
ид. 
Уыцы хабарыл бирæ рæстæг нæма рацыд, афтæ та 
æндæр бюромæ бахаудтæн. Иннæ хæттыты хуызæн та 
уый дæр райдыдта кадрты фарстайæ. Æппæты фыццаг 
фæдзырдтой ныллæггомау фыдцъылыз саулагъз лæппу- 
мæ. Горæтгæрон совхозы директоры бынаты йæ фидар 
кодтой. Хайады хицау фæрынчын, æмæ дзырдта йæ хæ- 
дивæг. Куыд рабæрæг, афтæмæй директоры бынат кæ- 
уыл баууæндыдысты, уымæ сæрмагонд астæуккаг ахуыр- 
гонддзинад йеддæмæ нæ уыди. Хъæууонхæдзарадон хай- 
ады кусæг ын йæ цард, ахуыр æмæ куысты хабæрттæ 
кУн радзырдта, уæд Борнæф фарстатæ дæттынмæ дæр 
2 
Дзасохты МузасЬео — 33 — ’ 

никæмæуал æрхатыд, афтæмæй йæхæдæг дзурынмæ 
фæци: 
— Наполеон дæр институттæ каст нæ фæци, фæлæ 
йын æвзæр не ’нтысти... 
Бюройы уæнгтæ сæ мидбылты бахудтысты. 
— Кæмæ цы фæндон ис? — бафарста фыццаг секре- 
тарь. 
— Сфидар æй кæнын хъæуы. 
— Фидар дæ кæнæм,— сдзырдта Борнæф дæр.— Æн- 
тыстдзинæдтæ дын нæ зæрдæ зæгъы! 
Фæстæдæр куыд базыдтон, афтæмæй уыцы лæипу 
Борнæфæн йæ хæстæг уыди. 
...Дзæнгæрæджы уæздан зæланг райхъуыст. Секре- 
тарь фестад æмæ Борнæфы уаты фæмидæг. Кæд цы зæгъ- 
дзынæн, уый рагацау зыдтон, уæддæр цæмæдæр гæс- 
гæ мæ зæрдæйы гуыпп-гуыпп ссыд. Мæхимæ ницы азым 
хастон æмæ мын уый ныфс лæвæрдта. Фæлæ обкомы 
фыццаг секретарь йæхимæ æрмæстдæр рæстдзинад базо- 
ныны тыххæй дзура, уьгй мæ зынæй уырныдта æмæ уы- 
мæй мæ зæрдæйы кæцыдæр къуымы тас æвзæрдд. 
Секретарь фæстæмæ рацыд. Æнхъæлдтон, махмæ фæ- 
сидыны тыххæй йæм фæсидт. Уый йæ бынаты æрбадт. 
Кæмæдæр телефонæй адзырдта. Тагъд Борнæфмæ, зæгъ- 
гæ, йын загъта æмæ хæтæл æрæвæрдта. 
Æнхъæлмæ кæсынæй сфæлмæцыдтæн. Куыдз дæр æн- 
хъæлмæ кæсынæй зæронд кæны, дзæгъæлы нæ фæзæ- 
гъынц. Кæд мын исчи исты раппарид, зæгъгæ, йæ уд æр- 
дуйæ нарæгдæр свæййы. Мæн Борнæфæй къæбæр дæр нæ 
хъæуы æмæ стæг дæр, чи загъта. Тагъддæр нæм фæ- 
дзурæд, йæ зæгъинæгтæ зæгъæд æмæ хъуыддаг ахи- 
цæн уа, æндæр нæ ам кæдмæ дардзæн?! Ныр дыккаг 
сахат уый цавæр æнхъæлмæ каст у? Æви уымæй йæ 
кад уæлдæр сисынмæ хъавы?! Кæнæ йын Хуыцау цы 
/д;æргъ радта, ууыл дзы бафтдзæн?! 
Къæсæрыл фæзынд нывгæнджыты Цæдисы сæрдар. 
— Æмбæлы? 
— Мидæмæ! — дзуапп ын радта секретарь.— Æн- 
хъæлмæ дæм кæсы,— æмæ йын Борнæфы кусæн уатмæ 
ацамыдта. 
Цæугæ-цæуын нын нæ къухтæ райста æмæ фæмидæг. 
Бадын мæ бон нал уыд æмæ тыргътæм рацыдтæн.. 
, — Дард ма ацу,— радзырдта мæ фæдыл секретарь. 
Цымæ нывгæнджыты Цæдисы сæрдаримæ ныхасæн 
аргъæвæн нæ уыд? Кæд Дзæпсы ныхмæ фæдзурæм, уæд- 
дæр æм лæгдзинæдтæ дæр ис. Хицауады хабæрттæ хур- 
мæ кæй хæссы, æрмæст уый дæр бирæйы аргъ у. Асæр- 
— 34 — 

ды, дам, Борнæф йæ отпуск Сау денджызы был æрвыста. 
Уый та хуымæтæджы нæ уыди. Уыцы рæстæджы, дам, 
уым йæ фæллад уагъта Брежнев дæр. Борнæф дæр уыр- 
дæм фæцæуæг. Æд бинонтæ* æд цот. Иннæ хæттыты хуы- 
зæн та йе ’рдхорды цур афтидкъухæй нде балæууыд. 
Балæвар ын кодта сызгъæрин кубок. Цалдæр мины аргъ. 
Йæ фарсыл ын сарæзтой диссаджы нывтæ. Уыцы куыст, 
дам, цы дыууæ лæппуйæн бахæс кодтой, уыдонæн лæ- 
вæрд æрцыд сгуыхт нывгæнджыты кадджын нæмттæ. 
Дзæпсы ныхæстæй бирæ цæуылдæрты æууæндын рай- 
дыдтон. Йæ ацы ныхас дæр куы нæ фæмæнг уа, уымæй 
тгæрсын, уымæн æмæ мæхи цæстæй цытæ федтон, æр- 
мæст уыдон дæр хатдзæгтæ кæныны фаг сты. 
Борнæфыл ма мæ зæрдæ иу хатт фæхудт. Уый дæр 
партийы обкомы пленумы рæстæг уыди. Æрмæг ныф- 
фыссын та мæнæн бахæс кодтой. Æмбырд куы фæци, 
уæд Сабазджеримæ бацыдтæн æмæ йæ бафарстон, пле- 
нумæй цас æрмæг дæттæм, стæй цы хуызы, уымæй. Алы 
хатт дæр-иу нын бæлвырд амынддзинæдтæ радта, фæлæ 
уæд цæмæдæр гæсгæ дзуапп раттынмæ цæттæ нæ уыд. 
Мæ нымадмæ гæсгæ, Борнæфы хъуамæ йæхæдæг бафарс- 
таид, уый та йæм мæн баминæвар кодта. 
Обкомы фыццаг секретарь æмæ газеты хайады хицау, 
кæй зæгъын æй хъæуы, кæрæдзимæ дард лæууыдысты, 
фæлæ гæнæн нал уыд, æмæ Борнæфмæ сдзурыныл цал- 
дæр хатты бафæлвæрдтон. Алы хатт дæр-иу йæхи нæхъу- 
сæг скодта æмæ та-иу æндæр искæимæ ныхасыл фæци, 
æппындæр чи нйцы амыдта, ахæм ныхасыл. Æз æм 
бынтон хæстæг бацыдтæн æмæ йын мæ хъуыды бæлвырд 
бамбарын кодтон. Уый мыл йе ’рфгуыты тар æрбаппар- 
гæйæ, бустæхуызæй афтæ: «Фæлæуу-ма гыццыл, дæумæ 
нæ нæма ’вдæлы!» 
Кæй зæгъын æй хъæуы, мæ тъæнгтæ мыц ацагътой 
йæ ныхæстæ. Мæсты кодтон Борнæфмæ, Сабазджеримæ, 
æппæты фыццаг та — мæхимæ. Хайады хицауы разæй 
мæ Борнæфимæ дзурынмæ цы хъуыддаг уыди?! Сабаз- 
джери Борнæфимæ бирæ цæххы путтæ бахордта. Уæвгæ, 
чи зоны, хæргæ иу цæххæрæны дзаг дæр нæ бакодтой, 
фæлæ иумæ дæс азæй фылдæр фæкуыстой, йæ алы уавæр 
дæр ын æмбæрста æмæ цæхæрмæ мæн уымæн фесхуыста. 
Уæдæй фæстæмæ йæм хæстæг никуыуал бацыдтæн. Фе- 
над мын ис. Йæ зонд дæр мæ цæсты нал ахадыдта æмæ 
йæ дзырдарæхстдзинад дæр. 
...Нывгæнджыты Цæдисы сæрдар дæр рацыди, уæддæр 
махмæ дзурæг нæма уыд. Сихормæ бирæ рæстæг нал баз- 
зад. Куы йæ бафæнда, уæд хæрынмæ ацæудзæн æмæ нæ 
— 35 — 

фæссихормæ æнхъæлмæ кæсыныл дæр бафтаудзæн... 
— Рацу,— тыргътæм мæм фæдзырдта секретарь. 
Ногæй та мæ зæрдæйы гуыпп-гуыпп ссыд. Æппындæр 
ницæмæй тæрсын, афтæмæй мæхиуыл комдзог цæуын. 
Мæ бацыдмæ дыууæ лæджы сыстадысты. Мæнæй хистæр 
уыдысты æмæ хъуамæ Борнæфы уатмæ мæ разæй ба- 
хызтаиккой, фæлæ уыцы бар мæнæн радтой. Æртæйæ дæр 
къæсæргæрон æрлæууыдыстæм æмæ æнхъæлмæ касты- 
стæм, Борнæф йæ фыссын кæд ныууадздзæн æмæ махыр- 
дæм кæд ракæсдзæн, уымæ. Иу цалдæр уысмы нæ хъуы- 
дыгæнæг нæ фæцис. Стæй Борнæф йæ ручкæ иуварс 
æрæвæрдта, йæ кæсæнцæстытæ æриста, салам дæр нын 
нæ радта, афтæмæй сдзырдта: 
— Сбадут. 
Мах дæргъæй-дæргъмæ стъолы цурмæ бацыдыстæм 
æмæ Борнæфæй æппæты дарддæр бандæттыл æрбадтыс- 
тæм. 
— Хъусын уæм,— сдзырдта Борнæф æмæ армытъæ- 
пæнæй йæ цæстытæ фæйнæрдæм цалдæр хатты асæрфта. 
Ничи нæ ницы загъта. 
— Цы загъинаг мын стут? — ногæй та бафарста Бор- 
нæф. 
— Дзырдтай нæм?—æрæджиау тыххæйласæгау загъ- 
та инæлар. 
— Дзырдтон уæм, фæлæ сымах, ныхæстæм чи бай- 
хъуса, ахæм адæмы каст нæ кæнут. 
— Цæуыннæ, хъусæм дæм,— загъта та инæлар. 
— Знон пленумæй цæмæн ацыдтæ? 
— Мæ хæстæг амард æмæ... 
— Мæ хæстæг амард, зæгъыс? Ды та,— къухæй аца- 
мыдта стъолы иннæ фарсмæ, базарады министрмæ. 
— Мæ туджы æлхъывд сгæпп кодта, æмæ дохтырмæ 
ацыдтæн... 
— Туджы æлхъывд... 
— Ды та? 
Мæн æфсон агурын ницæмæн хъуыд. Цы уыди, уый 
йын загътон. 
Нæ иуы ныхас дæр йæ зæрдæмæ нæ фæцыди. Алкæй 
дæр нæ йæ бон цас уыд, уый бæрц фæтæрсын кодта. Мæ- 
нæн та загъта: 
— Партийы обкомы пленуммæ дæ никуыуал æрба- 
хондзыстæм... 
! Не’ппæтмæ дæр байхъуыста, фæлæ нæ уæддæр ауа- 
дзын йæ зæрды нæма уыд. Хуыцау хорз, æмæ секретарь 
æрбакаст. 
— Уæхимæ-ма бадзур. 
— 36 — 

— Цæугæут,— йæ къух ныл дуары ’рдæм ауыгъта 
Борнæф æмæ телефоны хæтæл систа. 
Обкомæй мæ куыстмæ цæугæйæ дис кæныкæй нæ 
банцадтæн. Борнæфы хабæрттæ искæмæн куы дзурон, 
уæд мыл нæ баууæнддзæн. Цалынмæ махыл йæ тых æв- 
зæрста, уæдмæ æцæг хъуыддæгтæ та æнхъæлмæ касты- 
сты, уæдæ цы! Стæй махæй йæ маст райсыныл цы рæс- 
тæг бахардз кодта, уый дæр ахсджиагдæр хабæртты хъуы- 
рæй сластаид, уымæн æмæ уыдон иуфарс æрæвæрын 
хъуыд. Бирæ бартæ, кæй зæгъын æй хъæуы, хорз сты, 
фæлæ сæ пайда кæнын куы нæ зонай, кæнæ сæ галиу 
митæн нывондæн куы хæссай, уæд дын сæ цас тагъддæр 
байсой, уыйас дæхицæн дæр æмæ адæмæн дæр хуыздæр 
уыдзæн. Борнæф йæхицæй зæххы бикъ-комы дæгъæл са- 
рæзта. Йæ дынджыр уаты, уыры хордоны къуымы куы 
бада, уый бадт скодта æмæ, Надыгойы загъдау, йæхицæй 
зазхæссæны бандонау ныббуц. 
Хуымæтæджы секретарь ма куы уыди, уæд йæхи 
æндæрхуызон дардта, фæлæ тæккæ бæрзонддæр бынаты 
куы ’рбадти æмæ дзы иуырдæм дæр нал цуды, уый куы 
бамбæрста, уæд йæхицæй тыхджъищæр æнхъæл никæ- 
мæнуал у. Уымæн фæзæгъынц, ирон лæг куы схъал уа, 
уæд кæнæ Хуыцаумæ асин аразы, кæнæ лæг мары. Бор- 
нæф хуымæтæджы мадзæлттæ æгъгъæдыл кæй нал ны- 
майы, уый арвмæ асин æвæрынæй уæлдай нæу, æндæр 
боны æмбис æртæ адæймаджы æгуыст нæ фæкодтаид. 
Йæ бон куыд бирæ у, æрмæстдæр уый равдисыны тыххæй. 
Инæлар æм салдатæй уæлдæр æвæрд кæй нæу, минист- 
ры кæй ницæуыл нымайы, хуымæтæджы журналист æм 
мелæй фыст дæр кæй нæу, уый фенынæн ын замманай.фа- 
дат фæци æмæ дзы спайда кодта. Йæ иннæ куыстыты мæт 
дæр æй нал и. Цы маст дзы бацыди, уый цинæй аивта. 
Ныр æй кæд иннæ хъуыддæгтæм дæр равдæлид. Уæвгæ 
цæмæй йæ цин фылдæр ахæсса, уый тыххæй сæм рæх- 
джы хъуамæ мауал бавнала. 
Æргом дзургæйæ йын æз зондджындæр æнхъæл уыд- 
тæн. Фæлæ. лыстæг хабæртты иуфæрсты ацæуыны хъару 
кæмæ нæй, маст исынæй йæ дæргъыл дæр кæмæн æфты 
æмæ йæ уæзыл дæр, уый æууæнк къæсæрæй дуармæйы 
фаг нæу. Йæ ницæййаг æнкъарæнтыл кæцыранфæнды 
дæр фæкæлдзæн æмæ дзы фыццаг йæхи бæрзæй асæт- 
дзæн. 
Мæ зæрдыл æндæр хабар æрлæууыд. Фыццаг секре- 
тарæй йæ куы равзæрстой, уымæй чысыл фæстæдæр æр- 
цыд. Хорз æй чи фæзмыдта, иу ахæм лæппу бавдæлд, 
æмæ Борнæфы хъæлæсæй разамонæг партион кусджытæ 
-37- 

æмæ кусæндæтты разамонджытæм фæдзырдта, райсом 
уæм фараст сахатыл мæ кусæн уаты æнхъæлмæ кæс- 
дзынæн, зæгъгæ. Адæмæй алчи йæхинымæр дисы бацыд, 
хуыцаубон куы у, уæд мæ цы кæны, зæгъгæ, фæлæ дзы, 
кæй зæгъын æй хъæуы, уæддæр алчидæр æрбацыд. Æн- 
хъæлмæгæсæи уат се’ппæты фаг нал уыд, æмæ сæ иу 
хай тыргътæм рацыди. Лæууынц, æнхъæлмæ кæсынц, 
фæлæ Борнæф зынæг нæ уыд. Рацыд сахат, сахат 
æмæ ’рдæг. Адæм тыхсын райдыдтой. Сæхимæ йæм ба- 
дзурын кæйдæр зæрды æрæфтыд, фæлæ дзы йæ ныфс ничи 
бахаста æмæ дыууадæс сахатмæ æнæцыллæ сæудæджер- 
гæнæгау рацу-бацу фæкодтой. Æрæджиау фæзынд 
Борнæф дæр. Утæппæт адæмы æмбырдæй куы баййæфта, 
уæд сагъдауæй аззад. 
— Цæмæ ’рæмбырд стут? — фæрсы сæ. 
— Знон нæм дæхæдæг куы дзырдтай...— цалдæрæй 
дзуапп радтой æмхъæлæсæй. 
Борнæфы хъусыл уый размæ йæ фæзмæджы кой иу 
хатт æмæ дыууæ хатты не ’рцыд. Хъуыддаг фембæрста 
æмæ æрбацæуджыты йæ къухæй æрбамбырдгæнæгау 
загъта: 
— Æз уæм нæ дзырдтон, фæлæ цæуыл аныхас кæ- 
нæм, ахæм ахсджиаг хъуыддæгтæ ис... 
Уыцы æнхъæлмæ каст æмæ мах æнхъæлмæ касты 
æхсæн иумæйагæй ницы уыдис, фæлæ хорз æвдисæн уы- 
дысты иу адæймаджы дыууæ цæсгомæн. 
Цалынмæ обкомæй мæ куыстмæ цыдтæн, уæдмæ си- 
хоры улæфты рæстæг ралæууыд. Æндæр мæ бынаты йæ 
хæдзармæ ацыдаид, æз та кæйдæр базайраджы хуызæн 
мæ ных комкоммæ мæ куыстмæ сарæзтон. Газеттæуæй- 
гæнæн киосчы цур æрлæууыдтæн. Уыцы базайраджы 
коймæ мæ мидбылты бахудтæн. Стæй, æвæдза, худæг 
уæвгæ дæр уыди. Айфыццаг мын æй Хъанцау дзырдта. 
Сæ хъæуы иу мæгуыр лæг йæ хъуджы ауæй кæнынвæнд 
скодта. Иу хуыцаубон æй ничи балхæдта. Дыккаг хатт 
дæр та йæ аласта. Никæй цæст та йыл æрхæцыд. Уæд- 
дæр æй ласта æмæ ласта. Ауæйы хъомыс ын нæй, ууыл 
куы б^ууæндыд, уæд æй ныккуыйты уагъта, фæлæ хъуг 
фæндаг базыдта æмæ, дам-иу алы хуыцаубон дæр йæ- 
хæдæг базармæ ссыди. Уьтйау æз дæр кæцæйфæнды дæр 
мæ куыстмæ фæтагъд кæнын. Цыма дзы æнæ мæн исты 
диссæгтæ æрцæудзæн, афтæ мæм фæкæсы. 
Дыккаг уæладзыджы асинтæй хæрдмæ скастæн. Мæ 
нймадмæ гæсгæ, хъуамæ фæзы исчи лæууыдаид. Æмæ 
нæ фæрæдыдтæн. Редактор, цыма йæхи ныхас кæиынмæ 
æрцæттæ кодта, уыйау йæ дыууæ къухæй æрæнцайæныл 
— 38 — 

æрхæцыд æмæ бынмæ касти. Йæ цурмæ нæма схæццæ 
дæн, афтæ мæм дзуры: 
— Абондæргъы кæм уыдтæ? 
— Нæ йæ зоныс, кæм уыдтæн, уый?!. 
— Æмæ дзы уæдæй-уæдмæ цы куыстай? 
Мæ мидбылты бахудтæн. Редактор мæ куыд бамбæр- 
ста, уый нæ зонын, фæлæ æз фыр мæстæй бахудтæн. Мæ 
зæрдыл мысты хабар æрбалæууыд. Цас цæры, зæгъгæ, 
куы бафарстæуыд, уæд ын дзуапп радтой: «Уый гæдыйæ 
аразгæ у». Мæхи мæ къæйныхæй æвдисын нæ фæндыд, 
æндæр ын афтæ зæгъинаг уыдтæн. 
Бæстон ын радзьфдтон хабæрттæ, уæдæ цы уыдаид. 
Дзырд куы фæдæн, уæд мæ ныхæстæй скодта тæккæ ра- 
стдæр хатдзæг: 
— Афæстаг рæстæг цыдæр кæны... Цыма йæхиуыл 
æгæр фервæссыд... 
Редактор халонау йе уæны кæсы. Йæ гуыбыны кæ- 
мæн цал тъанджы и, уый дæр зоны. Уæлдайдæр хицауа- 
дæй. Семæ дзурынмæ дæсны уымæн у. Сæ дзыхæй дзырд 
нæма схауы, афтæ сæ бамбары æмæ рагацау йæ дзуапп 
цæттæйæ фæдары. Быцæу дæр дзы уый тыххæй никуы 
никæимæ ма фæци. Хъанцау æй дуджы аккаг лæг хуы- 
мæтæджы нæ рахуыдта. Йæ хъæрæй ныхас нæ, фæлæ 
йын йæ сабыр ныхас дæр никуы ничи фехъусдзæн. Хи- 
цауадимæ цас къуыттыйæ цæры, уыйас йæ мондæгтæ 
йæ дæлдæртимæ суадзы. Гуырымыхъдæр йæхицæй зын 
ссарæн у. Уыимæ хистæр-кæстæр нæ зоны. Ноджы йын иу- 
дыууæйæ фæстæмæ барын сахуыр сты, æмæ уый дæр нæ 
ауæрды. Æнæкуыдз хъæу ссардта æмæ æнæлæдзæгæй 
рахæт-бахæт кæны. 
Иу хорз миниуæг æм цы раиртæстон: хицауадæй чи 
цы у, уый æргомæй фæзæгъы, никæуыл дзы бацауæрды, 
афтæмæй. Æвæццæгæн, махæй ныхас бахæссынæй тас 
кæй никæмæй у, уый тыххæй. 
Ме ’рцыдмæ сихор хæрынмæ хуымæтæджы æнæацæу- 
гæ нæ фæци. Куыд бамбæрстон, афтæмæй йæ мæ мæт 
йæхи мæтæй тынгдæр уыд, уымæн æмæ, иуæй, плэну- 
мæй мæнæй раздæр рацыд, иннæмæй та обкомы уæнг 
уыд, æз та хуынд адæмæй, афтæмæй хъуыддæгтæ бын- 
тон æндæрхуызон рауадысты. Æмбисонд дзæгъæлы нæ 
баззад, царв Къармæгон бахордта, йæ гуыбын та дзы 
Къуымæллæгонæн фæрысти. Уæвгæ царвæй æз дæр фæ- 
хъæстæ дæн, фæлæ дзы мæнæй фылдæр чи бахордта, уый 
уæлдайхуызондæр нæ фæци, æз та масты хай бадæн. 
Уалынмæ редакцийы цымыдисдæр æмæ цыргъзонддæр 
кусджытæй иу — Габоци — фæзынди. Улæфты рæстæг у, 
— 39 — 

уый зоны, уæддæр дуæрттыл хæцгæ рацæуы. Иууылдæр 
æхгæд разындысты. Мæн ауынгæйæ йæ куыст фæуагъта 
æмæ уайтагъд мæ цуры æрбалæууыд. 
— Цы дын загъта, цы? — афарста мæ уыцы цымы- 
дисæй. 
— Чи? — мæ хъуыдытæ æндæр кæмдæр уыдысты 
æмæ йæ æваст нæ бамбæрстон. 
— Борнæфмæ нæ уыдтæ? 
Уымæн дæр та хабæрттæ радзырдтон. 
— Хъуыды дæр æй ма кæн. Мæнæн фыддæртæ фæ- 
ци,— зæрдæтæ мын авæрдта Габоци. 
— Дæуæй дæр æвыдæй нæ баззади, ма тæрс,— йæ 
мидбылты бахудт редактор. 
Габоцийы æфсæйнаг дæидæгтæ ферттывтой. 
— Иу хатт мæм фæсидти,—дзурын райдта Габоци.— 
Чидæр æм ныхас бахаста, ресторанмæ, дам, арæх цæ- 
уы. Уæд ма хуымæтæджы секретарæй куыста. Йæ ку- 
сæн уатмæ мæм фæдзырдта. Ноджы уый хæдразмæ — 
литойы куыстон уæд—цыдæр рæдыд ауагътам, æмæ мæм 
уый тыххæй дæр мæсты уыд. Уьщы тызмæгæй мæ ба- 
фарста: 
«Ресторанмæ цæмæн цæуыс?» 
Цы дзуапп ын раттаин?!. Йæхæдæг æй нæ зыдта, ре- 
сторанмæ цæмæн фæцæуынц, уый?! Æмæ йын æз дæр 
афтæ: 
«Ресторанмæ мæ хуыз исынмæ цæуын, зæгъгæ, дын 
куы зæгъон, уæддæр мыл нæ баууæнддзынæ, фæлтау мæ 
мауал фæрс». 
« Абон дæ нал фæрсын, фæлæ ма дыл хъаст æрба- 
цыди, зæгъгæ, уæд-иу аххос дæхимæ агур». 
Ууыл бирæ рæстæг нæма рацыд, афтæ мæ йæхæдæг 
къуымæлдзæфæй федта. Ногæй та мæм фæдзырдта. Мæ 
куысты мæ нал ныууадздзысты, уый æмбæрстон æмæ 
йæм мæхи цæттæ дардтон. Ацы хатт æй æвдисæнты æх- 
хуыс дæр бахъуыди. Мæ бацæуынмæ æрбахуыдта про- 
пагандæ æмæ агитацийы хайады хицау æмæ йæ хæдивæ- 
джы æмæ мæ уыдоны цур фæрсы: 
«Цæй ныр дæ кæдæм арвитæм афтæмæй?» 
«Кæдæм куы зæгъай, уæд дæу æмæ партийы обкомы 
бюройы уæетты афæдз дыууæ хатты — 1-æм Май æмæ 
7-æм Ноябры демонстрациты рæстæг йеддæмæ кæм нæ 
уынон, ахæм ранмæ». 
I — Уæдæ-ма æххæст,— æрхатыд æм редактор,— фæ- 
стаг хатт дæ куыстмæ куы бацыдтæ, уыцы хабар дæр 
радзур. 
— Уый æцæг уыди, йæ мады дзыхы... Нал мæ ныу- 
— 40 — 

уагътой литойы хицауы бынаты кусын. Фæстаг хатт ма 
мæ куыстмæ бацыдтæн сæумæрайсом. Æфснайæгæй дæр 
фæраздæр дæн. Мæ гæххæттытæй мæ чи хъуыд, уыдон 
иуфарс æвæрдтон, иннæтæ бырæттæм æппæрстон. Сыл- 
гоймаг дæр мæ афтæмæй æрбаййæфта. Æвæццæгæн мын 
тыхст хуыз уыди æмæ мæ бафарста, цæуыл æнкъард дæ,. 
зæгъгæ. Æз дæр ын зæгътон, мæ куыстæй мæ систой, 
зæгъгæ. 
«Æвзæр хъуыддаг у»,— йæ сæр батилгæйæ загъта 
æфснайæг. 
Иучысыл æнкъардæй алæууыд, стæй мæ бафарста: 
«Дæ бæсты та кæй сæвæрдтой?» 
«Иу сæрхъæны!» 
Сылгоймаг дын уый айхъуыста, цы! — йæ хъæлæсы 
дзаг куы фæхъæр ласид: 
«Ногæй та сæрхъæны?» 
Редакторыл худын бахæцыд. Мæнæн дæр мæ маст фæ- 
цыдæр. Цыфæндыйæ дæр, худын чи зоны, уымæн æнцон- 
дæр цæрæн у. Габоцийæ зæгъын. Тæккæ зындæр ран 
дæр йæ цыргъ ныхасæй йæхи бахъахъхъæны. Æндæр 
адæймаг арвмæ асинтæ амаид, уый та йæ хъазынмæ аз- 
дахы, адæмæн циндзинады хос чи фæвæййы, ахæм уа- 
вæр дзы саразы. Ноджы ма йæм цы раиртæстон: цыма 
хъусæй хорз нæ хъусы, афтæ мæм кæсы. Цыфæнды хъæ- 
рæй йæм куы дзурай, уæддæр дæ хъуамæ дыккаг хатт 
бафæрса. Уæддæр ма искæуыл фæхуды. Хорз чи нæ хъуы- 
ста, иу ахæм лæгæй та афтæ загъта, бедрайау, дам, ыл 
хъус нæй. Афтæмæй, куы зæгъын, кæд редакцийы исчи 
уæзхъус у, уæд — Габоци. Цалынмæ дæ дыууæ-æртæ 
хатты бафæрса, уæдмæ нæ ныууадздзæн. Фæлæ цыма 
барæй афтæ фæкæны, уый хуызæн мæм фæкæсы. Цал- 
дæр хатты цы фарст фехъуса, уый йын адджындæр вæй- 
йы, æхсызгондæрæй йын ратты дзуапп. Айфыццаг нæ 
хуызисæджы агуырдтон æмæ йæ фæрсын: 
«Кæркуысаты Джеуæры нæ федтай?» 
« Кæй?» — мæхи мын фæрсынмæ фæци. 
«Джеоры!» 
«Кæй Джеоры?» 
«Кæркуысаты!» 
«Æмæ кæм и?» 
Æз мæ худын нал баурæдтон. Йæ хъазт, æвæццæгæн 
йæхи зæрдæмæ дæр фæцыд, æмæ уый дæр бахудти. 
— Сихорафонæй дзæвгар кæй аивгъуыдта, уыйдæм 
нæ хъары? — йæ сахатмæ æркæсгæйæ сдзырдта редактор 
æмæ асинтыл бынмæ фæцæуæг. Сихоры коймæ ме’ххор- 
— 41 — 

маг мæ зæрдыл æрбалæууыд æмæ æз дæр нæхимæ фæ- 
цагайдтон. 
III 
Гадæццийæн æртæ æфсымæры уыд. Иу — хистæр, ин- 
нæ дыууæ та — кæстæртæ. Йæхи йеддæмæ дзы хæстæй 
ничиуал сыздæхт. Нæ сыхы сæ кой арæх рауайы. Хорз 
лæппутæ, дам, уыдысты. Кæстæртæй ус никæмæн уыд, 
хистæрæн та цыппар чызджы æмæ иу лæппу баззад. Сæ 
мад сæ тыхамæлттæй хъомыл кодта. Дыууæ хистæр чыз- 
джы чындзы ацыдысты, фырт æмæ кæстæр чызджытæ 
та мадимæ цардысты. Гагистон чысылæй фæстæмæ дæр 
кусаг рахаста. Стæй йын æнæ кусгæ дæр нæ уыди. Фондз 
яъласы дæр æххæст нæ фæци, афтæ йæ ахуыр ныууагъ- 
та. Раздæр галтыл куыста, стæй — бæхтыл. Уый фæстæ 
яэрмгуысты училищемæ ацыд. Цалдæр азы æрзæт- 
къахæны бакусыны фæстæ йæхиуыл фæхæцыд. Нæ 
хъæуы æппæты фыццаг «Победæ» машинæ дæруый бал- 
хæдта. Уæд ма æрзæткъахджытæ бирæ ’хца истой. Дыу- 
уæ мæйы мыздмæ ма премитæ дæр бафтыдта æмæ æхсæр- 
дæс минæй «Победæ» балхæдта. Раст зæгъын хъæуы, 
бирæ йыл нæ фæцыд. Йе ’мбæлттæй йæ кæмæдæр радта, 
æмæ йын былæй ахауд. Лæппуйæн ницы уыд,; фæлæ ма- 
шинæ ныппырх. Мад æй хохмæ нал ауагъта. Шофыры 
курсыты бакаст æмæ сæкæры заводы машинæйыл куы- 
ста. Воронцовæй æртæ нæл рæуæды сласта æмæ сæм зи- 
лын райдыдта. Хæдзар аразынмæ хъавыди æмæ рага- 
цау кæцæй хъæдæрмæг ласта, кæцæй — дур, кæцæй — 
змис. Рæуæдтæ дæр уымæн балхæдта. Дыгай азтæ сыл 
куы рацыд, уæд галы йæстæ уыдысты. ’’ 
— Иннæ ацафон сæ ауæй кæндзынæн,— дзырдта йæ 
мад Дзыгойæн,— æмæ уæд хæдзар аразын райдайдзы- 
нæн. 
— Ды цы бæстыхæйттæ ныззилынмæ хъавыс, уыдон 
иу лæгæн зын кæнæн сты. 
— Цыфæнды зын куы уа, уæддæр мæ фæнд нал аив- 
дзынæн,— ныфсджынæй дзырдта Гагистон.— Уадз æмæ 
Гадæцциты цур нæ хæдзар кæркдоны хуызæн мауал зы- 
на. 
— Гадæцци, мæ хур, цыппар æфсымæры бынтыл 
æрæнцад. Нæ хай дæр уыдонæн баззад, фæлæ дзы лæгъз 
дзыхы ныхас дæр нæ зонын. Уæлæ ма Бимболатмæ кæс. 
Баймайы цот сидзæртæй баззадысты æмæ сыл никуы 
суæлæхох. Афтæмæй ма хæрз æфсымæртæ дæр куы уы- 
даиккой. Гадæцци та?! Уæ къæсæрæй цал хатты æрба- 
— 42 — 

каст? Цы фестут, мæ мады зæнæджы цот, зæгъгæ, уæ 
цал хатты бафарста? 
— Омæ æз дæр уый тыххæй мæхи хæрын. Кæд мæ 
фыды фырт дæн, уæд ын хъуамæ йæ фарн дæлæмæ 
ма ’руадзон. 
— Дæ фыд æгас куы уаид, уæд ын йæ хъаруйы фыл- 
дæр хай Гадæцци æмæ йæ цот хæриккой, ма тæрс. Хæс- 
ты размæ куыд уыд, афтæ. Дæлæ уыцы хæдзар дæр, 
зæгъæн ис, æмæ йæхæдæг сарæзта. Уæлæрдыгæй цы дыу- 
уæ уаты ис, уыдон мах уыдысты, фæлæ уыл Гадæцци 
ацы самандуркъул хъæмпыясæрмæ рахæцыд. 
— Тыхсгæ ма кæн, мах хæдзар æвзæрдæр нæ уы- 
дзæн,— йæ мады уæхск æрхоста Гагистон æмæ уынгмæ 
рахызт. 
Уыцы рæстæг сæ рæзты Темырхъан сцæйцыд. Сæ 
дуармæ сын агуыридурты рæдзæгъд куы федта, уæд сыл 
бацин кодта: 
— Æнхъæлдæн æмæ, Гагистон, хынджылæг нал кæ- 
ныс? 
— Цæй тыххæй зæгъыс? 
— Хæдзар аразынмæ æцæгæй бавналынмæ хъавыс? 
— Афон нæу? 
— Уымæн та афон кæд нæу?! 
— Уымæй дæр раст зæгъыс. 
— Уæвгæ сымах ахæм сагъæс нæй... 
Темырхъан йæ фыды æфсымæры цотимæ иу цары 
бын цæры æмæ йын йæ къуындæгдзинад ныронг никуы- 
ма рахатыдтой. Æфсымæртæ йæ иумæ цæрынæн арæзтой 
æмæ уал сын нырма фаг у. Раст зæгъын хъæуы, Гадæцци- 
ты хæдзар дæр Темырхъанты бæстыхайæ стырдæр йеддæ- 
мæ къаддæр нæу, фæлæ дзы Гагистонтæн бынат нæ ра- 
зынд. Ноджы цæхæрадон дæр æнахуыр дихтæ ныккод- 
той. Дыууæ кæстæр æфсымæры хай дæрГадæцци йæхи 
зæххыл бафтыдта, æмæ Дзыгойы сидзæртæ уырдыгæй 
дæр хъулонæй баззадысты. 
— Ныртæккæ уал фæразæм, фæлæ нын фæстæдæр, 
æвæццæгæн, скъуындæг уыдзæн. 
— Бон цæуы æмæ фарн йемæ хæссы... 
— Раст дын куы зæгъон, уæд мæ мæ фыды хæдза- 
рæй никуыдæм фæнды. 
— Æз дæр ахæм зондыл хæст дæн. Дæлæ мын уыцы 
хæдзары хуызæн адджын ничи уыдзæн. Фæлæ мæ фыды 
’фсымæрæн цы загъдæуа! Афтæ йæм хуыздæр кæсы æмæ 
бар йæхи. Кæд Хуыцауы фæнда, уæд ма ме стуртæм 
афæдз базилдзынæн æмæ, кæд исты капеччытæ райсой, 
уæд иннæ аз бавналын мæ зæрды ис. 
— 43 — 

— Хъæдæрмæгæй дæр цæттæ дæ? 
— Цæттæмæ мæ нырма бирæ хъæуы, фæлæ кæд са- 
быргай истытæ змæликкам... 
— Мах дæр дæм фæкæсдзыстæм. Ахæм заман адæм 
хорз сты. Колхозы аразджытæм зиумæ куы фæдзурай, 
уæд нæ фæрæдидзынæ. 
— Уый мæхи зæрды дæр ис, фæлæ, куы зæгъын, 
нырма уыцы бонмæ ахæцын хъæуы. Йæ заманы мæ а 
кæхион куы нæ бахъыгдардтаид,— Гагистон йæ сæрæй 
Гадæцциты ’рдæм ацамыдта,— уæд, чи зоны, афонмæ 
уыцы сагъæсæй фервæзтаин. 
— Æнæудхъом адæймаг у... 
.,, — Мæнæн йæ фыдгой кæнын не’мбæлы, фæлæ æцæг 
цы у, уый зæгъын хъæуы... Хъæусоветы сæрдарæй кус- 
гæйæ мын паспорт раттынæн куы феххуыс кодтаид, уæд 
мæ зæрды Астæуккаг Азимæ ацæуын уыд. Хорз æхца- 
*тæ дзы куыстой. Мæнæн дæр иу мæгуыр лæджы бæрц 
мæ бон бауыдаид, æмæ ныртæккæ нæ уавæртæ æндæр- 
хуызон уаиккой. Мæ мад цæрæнбонты тыхст æмæ уы- 
рыдæй фæцард. Хæсты размæйы хабæрттæм уыйас дæс- 
ны нæ дæн, фæлæ уый фæстæ цардæй ницы федта. Ныр 
хæдзар аразынмæ куы бавналон, уæд дæр дзы бирæ сой- 
тæ смæрза, уый æнхъæл нæ дæн... Æрмæст мæ тыхстмæ 
кæсын дæр ын фаг мæт уыдзæн. 
Гадæцци сæ сарайы цыдæртæ архайдта, фæлæ йæ лæп- 
путæй ничи федта. Темырхъан куы ацыд, уæд йзехи 
равдыста. ■'■■**"" 
— Уыцы стуртæ бæлæстæ сафынц, уый нæ уыныс? 
Гагистон уайтæккæ дæр бамбæрста, Гадæцци сын сæ 
ныхæстæм кæй фæхъуыста, уый, фæлæ дзургæ ницы скод- 
та. Цæхæрадонмæ ацыд, хъомтæ кæртмæ æрбаскъæрдта 
æмæ дæлæсыхмæ йæхи ныйиста. 
Дуканийы цур та фæсивæд æмбырд кæнын райдыд- 
той. Иннæ хæттыты хуызæн та сæ ныхæстæ æнафонмæ 
ахастой. Гагистон сæхимæ хъалæй никæйуал сæййæфта. 
Райсомæй йæ раджы куыстмæ цæуын хъуыд æмæ æп- 
пæты разæй сыстад. Кæртмæ куы рахызт, уæд йæ зæр- 
дæ бауазал. Æртæ стуры дæр мардæй раййæфта. Дзы- 
гомæ фæфæдис. Расгар-басгар ма сæ бæргæ фæкодтой, 
фæлæ дзы ницыуал рауад. Хъомты дохтырмæ фæдзырд- 
тгой. Цыдæр маргхъæстæ нартхор, дам, бахордтой. Хъæ- 
уыæндæр кой нал уыд, уыдон, дам, Гадæйццийы митæ 
<ст!>1. Æртæ къутуйы йас стуры доны къусы сæфт фæкод- 
той. Гагистоны бæллицтæ фæсыкк сты. Йæ хæдзар ара- 
зыны фæндтæй ницыуал рауад. 
Бонтæ цыдысты. Лæппуйы сæрæй нæ хицæн кодта 
— 44» 

æхца самал кæныны хъуыды. Кæддæры хуызæн та æр- 
зæткъахæнмæ бацæуид? Æмæ уым дæр цастæ бакус- 
дзæн? Ницыуал сын фидынц. Кæддæры бæрц ма куы 
исиккой, уæд бæргæ нæ бафæстиат уаид, фæлæ уым хæ- 
дзар саразыны фаг бакусыны тыххæй къорд азы ахæцын 
хъæуы. Æппынфæстаг сфæнд кодта Дард Скæсæнмæ 
ацæуын. Кæсагахсджытимæ иу сæрд куы бакуса, уæд йæ 
хардз йемæ сласдзæн. Сæкæры заводы йын иу лæппу 
дзырдта. Уый дæр хæдзар аразын хъуыд æмæ афтæ ба- 
кодта. 
— Ацы хæдзары цæрын мæ бон нал у,— загъта иу 
бон йæ хъуыды Дзыгойæн. 
— Уæдæ цы дæ зæрды ис? 
— Рагацау дæ курын: фæдис та ма сис. 
— Цы сфæнд кодтай? — бафарста йæ тарстхуызæй 
Дзыго. 
— Кусынмæ цæуын. 
— Кæдæм? 
— Уæрæсемæ. 
— Ницæмæн дæ хъæуы Уæрæсе! Дæ аккаг куысты- 
тæ ам дæр ис. 
— Хæдзар саразыны фаг дæс азмæ дæр не ’рæмбырд 
кæндзынæн. 
— Гъемæ нæ нæ хъæуы! 
— Сывæллон нал дæн æмæ мын ахæм хæдзары цæ- 
рын худинаг у. 
— Курын дæ, уыцы зонд дæ сæрæй асур... 
— Нæу мæ бон. 
— Де ссыдмæ æз мæтæй батайдзынæн... 
— Бирæ дзы нæ фæуыдзынæн. 
— Æз дæр бирæйы фаг нал дæи. Æхцайы фæдыл чи 
адзæгъæл, уыдонæй хæсгæмард цал фæцис, уый дæхæ- 
дæг нæ зоныс? 
— Рагацау мын мæ фæндæгтæ цæмæн æхсæдыс? 
— Нæ дын сæ ’хсæдын! 
— Уæдæ æрсабыр у. 
— Никуыдæм дæ ауадздзынæн. Иунæг дæ æмæ дын 
тæрсгæ кæнын. 
— Уый бæсты мын æгад уæвынæй тæрс. 
— Ницæмæй æгад дæ... 
— Исчи ма ахæм хæдзары цæры? 
— Сараздзынæ ды дæр! Гæппæй дугъ нæй!.. 
— Кæд ма сараздзынæн? Мæ царды фылдæр æмбис 
кæркдоны арвыстон, уый мын æгъгъæд нæу?!. 
— Байхъус мæм... Æз дæ мад дæн... Дæуæй зынаргъ- 
дæр мын ничи ис. Дæ ныфсæй ма уырдыг лæууын æмæ 
— 45 — 

дыл исты куы ’рцæуа, уæд цы фæуыдзынæн, ууыл 
цæуыннæ хъуыды кæныс?.. 
— Ницы мыл æрцæудзæн. Уалæ мемæ цы лæппу ку- 
сы, уый дæр фарон афтæ бакодта. 
— Адæм амондджын сты, фæлæ мæныл дур хæрдмæ 
тулы. Ды мын куынæуал уай, уæд мæ хæдзар дæр никæ- 
цæйуал рандавдзæн. 
— Уыдзынæн дын, ма тæрс... Стæй дын хъуамæ хæ- 
дзар дæр уа... 
— Нæ хъæуы мæн хæдзар!.. Æз бирæйы фаг нал дæн 
æмæ, цальгамæ мæ цæст æрттивы, уæдмæ мæ уæлхъус 
лæуу, стæй дæ бар дæхи уыдзæн. 
Не ’рцыдысты мад æмæ фырт иу хъуыдымæ. Фырт 
нæ байхъуыюта мадмæ. Йæ ныхас ын ницæмæ ’рдардта 
æмæ араст дард фæндагыл. Хъомтыл уыцы фыдбылыз 
куы нæ ’рцыдаид, уæд Гагистон йæ райгуырæн зæххьпл 
нал сыстырзæрдæ уыдаид. Уымæй размæ цы хæтæнты 
ахатт, уыдон йæхицæн æгъгъæдыл банымадтаид, фæлæ, 
йæ лæджы кармæ бахизгæйæ йæхи лæгыл чи) фæны- 
майы, уый æгæстæй дæр æмæ мæрдтæй дæр уæлдай 
æфсæрм вæййы. Гагистон дæр уьщы кары бацвд, æмæ 
ахæм |уавæры щæрын адæмы æхсæн йæхицæн 1хæсыл 
нал банымадта. Ноджы йæ ус курын афон дæр æрхæццæ 
æмæ йын уый дæр æнцой нæ лæвæрдта. 
Дыууæ мæйы дæр нæ рацыд, Гагистон балцы куы 
араст, уæдæй нырмæ, фæлæ йын Дзыго цæмæй тарст^ 
уый йæ сæр баййæфта: чидæр æй амардта. Йе ’мбæлттæ 
тел ныццавтой, ахæм 1æмæ ахæм æнамонд хабар æр- 
цыд æмæ йæм рацæут, зæгъгæ. 
Бæди мæм телефонæй æрбадзырдта. Нæ сыхы хæс- 
гæмæрдтыл ма иу бафтыд. Цыма зæрдæ аскъуыныны 
фаг нæ уыдысты, уый хуызæн. Гагистоны мард мын мæ 
зæрдæ афтæ сæнкъуысын кодта, æмæ мæ кæуын бау- 
ромын мæ бон нæу. Фæстаг хатт ма йæ Ахъбетæм фед- 
тон. Æхсызгон мын уыди, кæй æрбынæттон, уый. Иæ 
агуыридуры кæритæ, йе змисы обæуттæ, йæ хъæдæрмæ- 
джы амадтытæй мæ зæрдæ барухс. Бирæ цæугæцард фæ- 
кодта. Бирæ хæтæнты фæхатти, фæлæ æппынфæстаг йæ 
райгуырæн зæххыл æрбæстон. Йæ мæгуыр мады цур æр- 
бынæттон. Уый мæн дæр æмæ æппæт хъæубæсты дæр ба- 
уырныдта, хæдзар аразынмæ куы бавнæлдта, уæд. Бан- 
хъ^елæн уыд, ньц> æй йæ бынатæй ничиуал фезмæльта 
кæндзæн, йæ фыдызæххæй никæдæмуал феккуырсдзæн, 
эæгъгæ, фæлæ хъуыддæгтæ бынтон æндæрхуызон рауа-^ 
дысты. Мæлæты фæндагыл, дам, мыд ныччынди. Кæд 
æцæгæйдæр афтæ у, уæд ма уыцы æмбисонды рæстдзинад 
— 46 — 

Гагистон ноджыдæр иу хатт равдыста. Тæригъæддагдæр 
рæстдзинад зын ссарæн у. Мæ цæссыг бауромын мæ бон 
нæу. Гагистон мæлынæн æвгъау уыд. Мæлынæн æвгъау 
бирæ чидæртæ уыд, фæлæ сидзæры мардыл зæрдæ уæл- 
дай тьгагдæр риссы. Адæм сыдæй куы мардысты, уæд 
кæмæн ницы уыд, уый амондджын дуджы тæккæ æна- 
монддæр фæндагыл цæмæн ацыд? Æви Гагистоны фæн- 
даг йæхæдæг равзæрста?! Гагистонæй мæм, йæ фæстæ 
чи баззад, уыдон къаддæр тæригъæд нæ кæсынц. Сæ 
иунæг æфсымæрæй цы цыппар хойы бавдæлон, уыдон, йæ 
иунæг фыртæй йæ къухтæ йæ дæларм кæмæн аззадысты, 
уыцы ныййарæгау кæуинаг æмæ æрдиаггаг сты. Кæд, 
мæгуыр амæлæг у, фæэæгъынц, уæддæр æгасæй чи баз- 
зайы, уыдоны хъæздыгдæр схонæн нæ вæййы, уымæн 
æмæ, арвæй цы дур æрхауы, уьгй фæстæмæ арвмæ ни- 
чиуал фехсы, йæ уæз уромын зæххыл æрæнцайы. 
Зианмæ мын æнæцæугæ нæй. Дзыгойы цот Масойæ 
фæстæмæ иууылдæр мæнæй хистæр уыдысты, фæлæ æм- 
хуызон уавæрты хъомыл кодтам. Нæ бирæ мæгуырдзи- 
нæдтæй кæрæдзимæ хæстæг лæууыдыстæм. Афтæ хæс- 
тæг лæууыдыстæм нæ кадавар цинтæй дæр. Иу хатт 
мын Гагистон цы хæрынкъа радта, уый ма абон дæр мæ 
чумæданы æфснайдæй лæууы. Институтмæ фæлварæнтæ 
дæттынмæ куы цыдтæн, уый хæд размæ мын æй балæвар 
кодта. Фæндагыл, дам, дæ бахъæудзæни. Уымæй размæ 
æз ахæм кард уынгæ дæр никуы фæкодтон. Дыууæ ’вза- 
гæй уæлдай ма дзы уыдис авггомгæнæн, вилкæ, уидыг, 
туас. Адæмы ’хсæн æй сисын никуы бауæндыдтæн. Ис- 
кæй зæрдæмæ куы фæцæуа æмæ йын «нæгъ!» зæгъын 
мæ бон куы нæ бауа, уымæй тарстæн. Мемæ дæр æй ни- 
куы никæдæм ахастон. Куы мын фесæфтаид, уæд æй 
мæхицæн нæ ныббарстаин. 
Диссаг цы у: Гадæццийы цотмæ карæй хæстæгдæр 
уыдыстæм, афтæмæй нæ ницы æввахс кодта. Гыццылæй- 
иу кæрæдзийы мæстæймарынтыл куы фестæм, уæд-иу 
Масо мах фарс хæцыд. Дунетханитимæ-иу йæ хъæлæ- 
сыдзаг хъæр кодта: 
Уæлæ цары фæйнæджытæ! 
Гадæццийы цот хæйрæджытæ! 
Бæди хъæуы иунæгæй афæдзы бæрц фæцарди æмæ 
йæ хуыздæр æмбал Масо уыди. Ахæм рæстæджытæ-иу 
скодта, æмæ-иу нæм æхсæв дæр кæд баззад. Уæлдайдæр 
фыццаг заман. Бæди йæ тасы кой никуы никæмæн схъæр 
кодта. Йæ тæккæ зындæр хъуыддаг уыди хуыссæн соа- 
— 47 — 

рын, æндæр-иу райсоммæ йæ къах дæр нал атылдта. Уæ^ 
дæ-иу, Дзыццайы загъдау, кæрчытймæ схуыссыди. Æр<- 
мæст-иу стгæ дæр раджы скодта. 
Изæрæй нæхимæ куы ’рбацыдтæн, уæд мын Бæди ха- 
бæрттæ ноджы бæстондæр радзырдта. Æртæйæ, дам, æм 
атахтысты. 
Цыппар боны фæстæ зиан сластой, æмæ Бæдиимæ 
хъæумæ ацыдыстæм. Фьгдæлтæй дзæгъæлы нæ баззад: цин 
æмæ зиан æфсымæртæ сты. Ахъбе <йæ Жайысты куы 
схуыдта, ууыл бирæ рæстæг нæма рацыд, афтæ та но- 
гæй нæ сыхы сæмбæлдыстæм. Æрмæст ныр бынтон æн- 
дæр хъуыддаджы фæдыл. Автобусæй дуканийы цур ра- 
хызтыстæм æмæ нæхи оыхмæ азылдыстæм. 
— Нæ куыдзы ма хъуыды кæныс? — фæрсы мæ Бæ- 
ди. 
— Хуыбырсы? 
— О. 
— Уый та дын цавæр ныхас у?! 
— Машинæ йæ амардта, уый дæр ма зоныс? 
— Тынг дзæбæх. 
Бæди иу цасдæр ницыуал сдзырдта. 
— Цæмæн мæ фæрсыс? 
— Мæ сусæгдзинад дын ныронг никуы загътон... 
— Цавæр сусæгдзинад? 
— Хуыбырсимæ баст сусæгдзинад... 
— Зæгъ-ма йæ... 
Бæди та ныхъхъус. Йæ цæсгоммæ йын фæкомкоммæ 
дæн æмæ мæм цыдæрхуызон фæкаст. 
— Цы кæныс? 
— Ницы... 
Нал æм сдзырдтон. Иучысыл куы ауадыстæм, уæд 
йæхæдæг райдыдта: 
— Æз ыл уæдæ цас фæкуыдтон, уый зоныс?.. 
— Хуыбырсыл? 
— О. Сымах Дунетханимæ горæтмæ куы ацыдыстут* 
уæддæр мæхи иунæг нæ хуыдтон. Хуыбырсы фæрцы. 
Цыфæнды мæйдар æхсæв дæр мæ й)æ рæйынæй ныфс 
уагъта. Цыфæнды уарьгаæй дæр нæ тарстæн. Цыфæнды 
къæрныхы дæр ницæмæ дардтон, уымæн æмæ зыдтон^ 
Хуыбырс кæрты кæй ис. Машинæ йæ куы сцавта, уæд 
мæхиуыл дуæрттæ сæхгæдтон æмæ кæуынæй мæ мон- 
дæгтæ суагътон. Надыго мæм рудзьгаг æрбахоста, уæ 
куыдзы уын амардæуыд, зæгъгæ. Уый зæрде йæ æз нæ 
зыдтон. Изæрдалынгтæм банхъæлмæ кастæн, стæй йæ 
нæ гыццыл цæхæрадонмæ сластон æмæ йын уым ингæн 
къахын райдыдто^ Уалынмæ Гагистоны ^хъæлæс ай- 
— 48 — 

хъуыстон. Кæртмæ йæ размæ рауадтæн. Йæ фарст йæхи- 
цæй фæраздæр: 
— Æццæй, Хуыбырсы машинæ амардта? 
— О... 
— Кæй машинæ? 
— Нал æй раййæфтон... Ардыгон машинæ, дам, нæ 
уыди. 
— Йæ мард цы фæци? 
Раздæр æй хъæр кæнынмæ нæ хъавыдтæн, фæлæ 
йын бамбæхсæн нæй, уый куы базыдтон, уæд ын æй 
загътон. Мемæ гыццыл цæхæрадонмæ ссыди, дзыхъхъ 
скъахта æмæ дзы Хуыбырсы баныгæдта. 
Дыккаг бон раджы сыстадтæн æмæ царæй фæйнæджы 
гæбаз æрхастон, цæхгæрмæ йыл ныффыстон: «Таучела- 
ты Хуыбырс» æмæ, ныгæд кæм уыд, уым æй цыртæн 
ныссагътон. 
— Мæнæн та Гагистонæй æппæты тынгдæр мæ зæр- 
д*лл цы лæууы, уый зоныс? 
— Цы? 1 
— Гадæцциты хайы кæрон бал бæлæстæ зади. 
— Ныр дæр ма дзы ис... 
— Уæд дзы ноджы фылдæр уыд. Иу рагуалдзæг Га- 
гистон, бел йе ’ккой, афтæмæй уырдæм ацыд. Цалдæр 
талайы дзы скъахта æмæ сæ сæхи цæхæрадоны садзын- 
мæ бавнæлдта. Æз суадоны был уыдтæн æмæ йæ афтæ- 
мæй федтон. Йе ’намондæн Гадæцци кæцæйдæр фæзынд 
æмæ сæ цæхæрадоны зæхх фæлдæхтæй куы ауыдта, Га- 
гистоны та — бæлæстæ садзгæ, уæд ыл цъиуджын кар- 
кау йæхи андзæрста. Йæ бел ын иуырдæм фехста, йæ- 
хи — иннæрдæм æмæ талатæ рæдувынмæ фæци. Гагис- 
тон æм иу ныхас дæр не скодта. Иуæй, йæ фыды ’фсьи- 
мæр, иннæмæй, йæ хистæр æмæ йæ маст нынныхъуырд- 
та. Сæхимæ бацæуыны бæсты бæрæзеты аууон сбадт 
æмæ кæуын райдыдта. Ахæм тæригъæд ын фæкодтон, 
æмæ мæхи зæрдæ дæр суынгæг. Куы мæ фена, уымæй 
тæрсгæйæ цæхæрадæтты чъылдымты дæлæмæ ацыдтæн 
æмæ абанайы дæллаг фæрсты нæхи уынгмæ бахызтæн... 
Нæхи уынгмæ æцæгæй дæр бахæццæ стæм. Дзыготы 
дуармæ дзæвгар адæм уыд. Мæ сахатмæ ’ркастæн. Дыу- 
уадæсмæ бирæ нал хъуыд. Зиан ахæссынмæ ма дыууæ 
сахатæй фылдæр баззад, афтæмæй дзы бирæ адæм æрæм- 
бырд. Нырма уæддæр хъæутæй цæудзысты æмæ цæу- 
дзысты. Ахæм судзаггаг мард адæмæн иумæйаг вæййы. 
Гадæццийы хистæрты астæу бадгæ куы бауыдтон, уæд 
мын мæ тъæнгтæ ацагъта. Дзыготы стуртæ куы ныммар- 
дысты, уæд адæм хъус-хъус Гадæццийы фыдгой йеддæ- 
— 49 — 

лмæ ницы кодтой. Ныр уыцы хъуыддаг æмæ Гагистоны 
мард кæрæдзиуыл бæтджытæ фæци æмæ сусу-бусу са- 
рæх. Фыдгойæ хъустæ нæ судзынц, æндæр афонмæ Га- 
.дæццийы хъустæ уасæджы къоппайау сырх-сырхид афæл- 
дæхтаиккой. Йæ хъусты хуызæн æнæивдæй баззад йæ 
цæсгомы хуыз дæр. Æрмæст йæ цъæх цæстыты туаг- 
дзинад фæфылдæр, йæ къæсхуыр русты стджытæ тынг- 
дæр разындысты, йæ былты æлхъывдыл бафтыд. Тæфæр- 
фæсгæнджытæ куыд цæуынц, афтæ сын хистæрты хуы- 
зæн уый дæр сысты, йæ къухтæ æруадзы æмæ сæ цуры, 
æгъдау куыд амоны, афтæ алæууы, стæй та дæргъæй- 
дæргъмæ гæдыбæласы лыггагыл йæхи ’руадзы. Хатгай 
йæм кæм сыхаг бауайы, кæм — хион, цæмæйдæрты йæ 
афæрсынц æмæ та кæрты фæмидæг вæййынц. 
Зиан кæртмæ рахастой. Сылгоймæгты куыд фæтынг- 
дæр. Адæймаг, æвæдза, фидар у. Дзыго йæ иунæг фыр- 
ты чырыны уæлхъус æрбадт æмæ уымæ бакæсын йæхæ- 
дæг диссаг у. Йæ ныхæстæ нæ хъуысынц, фæлæ, зæр- 
дæриссæн кæй сты, уый устыты куыдæй бæрæг у. Рæс- 
тæгæй-рæстæгмæ сæ богъ-богъ фæтынгдæр вæййы. 
Уæлмæрдтæй фæстæмæ Темырхъанимæ æрбацæй- 
-здæхтыстæм. Нæ хъæумæ æрцыдтæн, зæгъгæ,— æппæты 
фыццаг Темырхъаны агурынмæ фæвæййын. Хъæубæстæ 
дæр мыл сахуыр сты æмæ сæ фæрсын дæр нал фæ- 
хъæуы: уайтагъд мын æй ацамонынц. Кæд æндæр искуы 
вæййы, уæд дæр мын æй фæзæгъынц. Ингæн къахынмæ 
кæй уыди, уый мын, куыддæр æрцыдтæн, афтæ загътой 
æмæ йæм зиан бавæрыны размæ æрбацæуын æнхъæлмæ 
нал кастæн. Уæлмæрдты йæ уайтæккæ дæр ссардтон. 
Хъæуы цыфæнды хабар фехъусгæйæ дæр йæ рæст- 
дзинадæй Темырхъаны фæфæрсын, уымæн æмæ иутæ 
иухуызон фæдзурынц, иннæтæ — иннæхуызон, рæстдзи- 
над та иу вæййы. Темырхъаны ныхас никуыма фæмæнг- 
Гагистоны стурты хабарæй йæ куы бафарстон, уæд фи- 
дарæй загъта: 
— Гадæцци йеддæмæ ничи уыд. Дардæй сæм ничи 
’рцыди... 
Куыройыдоны хиды сæрты бахызтыстæм. Адæм ком- 
коммæ ацыдысты, мах галиуырдæм азылдыстæм. Фыц- 
цаг суадоны цур æрлæууыдыстæм. 
— Нæ цæстытæ ахсæм,— загъта Темырхъан æмæ суа- 
донмæ ныххызти. 
I Æз Арыхъхъы рæгьтæм кæсыныл фæдæн. Мæлæты 
хæстæг Ьæм ф^æкасй>1сты. Кæддæр та-иу арвгæ^онау’ 
дард зындысты. Кæннод хъæуы бын та! Куыроймæ цæ- 
угæйæ-иу æм адæймаг нал æмæ нал хæццæ кодта. Мæ 
— 50 — 

цæст ноджы æввахсдæр рæттыл æрхæцыд. Сидæны ку- 
вæндон бæлас хиды дæллаг фарс Куыройыдоны галиу 
былгæрон куы зад, уæд цы фæци? Кæд мæ мæ цæстытæ 
сайынц, зæгъгæ ма йæ уæлмæрдты былæй ноджыдæр иу 
хатт сбарстон, фæлæ йæ ссарын мæ бой нæ баци. Æплын- 
фæстаг Темырхъаны бафарстон: 
— Сидæны бæласыл мæ цæст нæ хæцы... 
— Нал ис, æмæ йыл куыд хæца? 
— Куыд нал ис? 
— Бахуыскъ... 
Искуы кувæндон бæлас бахуыскъ уыдзæн æмæ йæ 
фæд фесæфдзæн, уый æнхъæл никуы уыдтæн æмæ йæ 
уыцы дисхуызæй бафарстон: 
— Куыд бахуыскъ? 
— Йæ уидæгтæ йын иуфарсырдыгæй дон бахордта.... 
Мæхи зоиынхъом куы фæдæн, уæдæй фæстæмæ зыд- 
тон Сидæны бæлас. Ноджы цыма йæ уидæгтæ иууыл- 
дæр уæлзæхх уыдысты, афтæ мæм касти. Фыййау уæв- 
гæйæ-иу фылдæр хатт фосы ривæд кæнынмæ уырдæм 
скъæрдтой. Афтæ кодтой иннæтæ дæр. Фыстæ-иу æдæр- 
сгæйæ кæм æрлæууыдаиккой, ахæм лæгъз бынат йæ бы- 
ны нæ уыд. Цонджы стæвдæн уидæгтæй райдай, æмæ 
æнгуылдзы стæвдæнтыл фæуы—иууылдæр тугдадзинтау 
зындысты. Сæ райдайæнтæ æмæ сæ кæрæттæ нæ, фæлæ 
сæ астæуккаг хæйттæ. Доны ’рдыгæй фарс та зындысты 
суанг сæ кæрæттæ дæр. Фæлæ йæ сыфтæр калынæй ни- 
куы банцад. Алы уалдзæг дæр-иу урс-урсид дидинæг фе- 
стад. Лыстæг туаг фæткъуытæй-иу зæу-зæу кодта. Згъæ- 
лын-иу куы райдыдта, уæд-иу, доны сæрмæ цы къалиу- 
тæ уыд, уыдоны дыргътæ чысыл дæлдæр хуыдымы æр- 
æмбырд сты. Цас æмæ-иу цас фæмамазила кодтой, уæд- 
дæр сын-иу зилгæ уылæны ахæстæй фервæзыны хъомыс 
нæ уыд. Ноджы сæ суадоны сатæгдзинад æмбийын нæ 
уагъта æмæ-иу суанг æрæгвæззæгмæ уыцы иухуызонæй 
фæлæууыдыюты. Ныр, дам, ын йæ уидæгтæ дон бахордта. 
— Йæ уидæгтæ йын дон раджы бахордта,— загътон 
æз, Темырхъан суадоны былæй йæ къухты дон фæйнæр- 
дæм цæгъдгæйæ куы схызти, уæд. 
— Фæстагмæ уылæнтæ байбын арф бакъахтой, стæй 
фалæрдьп^æй дæр йæ уидæгтæ сзындысты æмæ раздæр 
йæ иу фарс бахуыскъ, уый фæстæ — иннæ, æмæ цалдæр 
боны размæ афæлдæхт. 
— Кувæндон цæмæн хуынди, уый ды дæр нæ зоныс? 
— Нæгъа! Ацы хатт мын хистæртæй искæй æнæба- 
фæрсгæ нæй... 
— 51 — 

— Æмæ иу бæлас бахуыскъ уæд, фæлæ йæ бæсты æн- 
дæр ныссадзын нæ хъæуы?.. 
— Ууыл мæхæдæг дæр хъуыды кодтон... 
Хъыг мын уыди, зæххыл Сидæны бæлас кæй нал ис, 
уый. Гыццылæй нырмæ йыл ахуыр уыдтæн. Йæ дæллаг 
фарс иннæ рæттæй арфдæр уыди æмæ-иу уырдæм найын- 
мæ цыдыстæм. Бæрзонд — уæд мæм æцæг бæрзонд ка- 
сти — байбынæй-иу нæхи фехстам æмæ-иу сæрбынмæйæ 
доны нæ тъæпп фæцьвди. Ахæм рæстæджытæ-иу скодта, 
æмæ-иу тæрккъæвда кæд ныккалдта. Уæд-иу нæ дзау- 
мæттæ фелвæстам, æмæ та-иу сæ йæ бæгънæг уидæгты 
бын атъыстам. Цыфæнды уарыны дæр-иу нæ дзаумæт- 
тæ хусæй баззадысты. Уæдæ хуры судзгæ тынтæй дæр 
нæхи Сидæны бæласы бын æмбæхстам. Фысы багатæй- 
иу йæ бын нал зынди. Уыцы тæф ма абон дæр мæ фын- 
дзыл уайы. Нæ цæхæрадоны кæронмæ-иу куы рацыдтæн, 
уæд-иу Кæрдзьгаы рæгътæ, Хъæууат æмæ Къобосты 
хъæды фæстæ æппæты фыццаг мæ цæст æрхæцыд нарт- 
хорыссæн куыройы дыууæ гæдыбæлас æмæ Сидæны 
фæткъуыйыл. Ныр уыдон иууылдæр сæ бынæтты базза- 
дысты, фæлæ Сидæны кувæндон кæй нал ис, уый сæ æви- 
дауц кæны. Фыццаджы хуызæн нал сты. Сæ аивдзинад 
кайд цæуы. 
— Ацы аз ницуал, фæлæ уалдзæг куы ралæууа, уæд 
ма дæ ма ферох уæд — æз дæр æй мæ зæрдыл дардзы- 
нæн — æмæ дзы æндæр бæлас ныссадзæм. 
— Тынг хорз хъуыды... 
— Къобосты хъæды ахæм хъæддаг фæткъуы ссарæн 
ис. 
— Кæрдо дæр уæд... 
— Нæгъа! Уадз æмæ фыццаджы хуызæн уа.., 
Цалынмæ уыцы ныхæстæ кодтам, уæдмæ Бæди дæр 
æрбахæццæ. 
— Кæцæй фæдæ, Хуыцауы тыххæй?— бафарста йæ 
Темырхъан. 
— Уæлбылæй уæ ауыдтон æмæ уæ фæдыл рацыдтæн. 
Дзыготæм иу сахаты бæрц афæстиат уыдаиккам, аф- 
тæ Темырхъан къахæгау бафарста: 
— Ныр дæр та нæм нæ цæуыс? 
— Цæуын, æрмæст Бæдийæн дæр зæгъон, кæннод 
мæ кæм агурдзæн?! 
— Ныртæккæ йæ æз ссардзынæн. 
Нæхи хæдзармæ бацæуыны фаг ныфс мæм кæй нæй, 
уый диссаг у. Дардæй та йæм кæсьгаыл фæдæн. Йæ 
къултæ куыд уыдысты, афтæмæй баззадысты, уæддæр мæм 
цыдæрхуызон кæсынц. Нæ фæскъул цы чылауи бæлæс- 
— 52 — 
/ 

тæ зад, уыдоны бæсты уæд та æндæртæ куы ныссагъ- 
таиккой, уæд, чи зоны, афтæ æцæгæлонхуыз нæ зынид. 
Иннæ ахæм уынджью ’рдæм дыууæ рудзынджы. Сæ быны 
зылынсин бал зади, фæлæ уый дæр хорз фидыдта. Ныр 
уыцы бæгънæгæй зынынц. Хæдзары алыварс быру дæр 
мæ цæстытыл уайы. Уæвгæ мæ цæстытыл тынгдæр, цы 
нал ис, уыцы ньивтæ уайынц. Кæд мидæмæ бацæуынæй 
дæр уымæн тæрсын? Кæддæр цы уыдтон æмæ абон цы 
уынынмæ бæллын, уыдоныл мæ цæст куынæуал æрхæ- 
ца æмæ æнусмæ фыдæнхъæл куы фæуон, уымæй кæд 
тæрсын? Чи зоны, искуы мæм æндæр зонд æрцæудзæн, 
фæлæ ныр мæ ныфс нæ хæссын. Тæрсын. Цыдæр æбæ- 
рæг тых мæ мæ хæдзары къæсæрæй бакæсын нæ 
уадзы. 
Цалынмæ уыцы хъуыдытæ кодтон, уæдмæ Темыр- 
хъан Бæдийы мæ цуры æрбалæууын кодта. 
— Цæуæм?— фæрсы мæ Бæди. 
— Цæуæм. Æрмæст — Темырхъанты уылты. 
— Æрæджиау у,— Джермецыччы рæгътæм чи ’рхæ- 
стæг, уыцы хурмæ къухаууонæй акæсгæйæ сдзырдта 
Бæди. 
— Цом, цом, бирæ ма дзур!— схъуыр-хъуыр ыл 
кодта Темырхъан.— Нæ уæ бафæстиат кæндзыстæм,— 
<æмæ Бæдийы къухыл ахæцыд. 
Иннæ хæттыты хуызæн та Темырхъаны мад йæхи 
бустæгæнæг скодта: 
— Нæминаг дæ, нæминаг! 
— Цæмæн? 
— Хæстæг кæй нæ цæуыс, уый тыххæй. 
— Уæдæ ай циу?! 
— Кæдæй-уæдæй... Æвæццæгæн дæ лæппу тыххæй 
æрбаласта. 
— Кæд искæй тыххæй æрбаласта, уæд — Бæдийы... 
— Æгонгæй! 
— Дæумæ дæр мæстæй мæлгæ кæнын, уæртæ чызг! 
Ам вæййыс æмæ не ’мгæрæтты никуы ауадтæ... Æви, хæс- 
тæджытæ кæй стæм, уый нæ зоныс? Хъазыбег, нæ йын æй 
загътай? 
— Мæнмæ гæсгæ йæ зоны... 
— Цы?— æнахуыр каст мæм æрбакодта Бæди. 
— Бæппу æмæ Ханæт æмхæрæфырттæ сты, уый дын 
никуы загътон? 
— Фыццаг хатт æй хъусын! 
— Уæдæ йæ ардыгæй фæстæмæ зон æмæ-иу Ханæты 
рæзты макуыуал ацу. 
Чысыл фæстæдæр ссыди Мæдинæтдæр.Зианыиæ дард- 
— 53 — 

мæ ауыдтон, фæлæ нын аныхас кæныны фадат нæ фæ- 
’ци. 
— Æз та ма сымах агуырдтон,— загъта Мæдинæт. 
— Мæнæ стæм, кæд нын дæ зæрды исты ис, уæд,-** 
дзуапп ын радта Темырхъан. 
— Бæгуыдæр ис, æрмæст дзы ды та дæхи кæцырды- 
гæй тъыссыс? 
— Куыд кæцырдыгæй? Ардæм сæ æз куы ’рбахуыд- 
тон... 
— Æз мæхæдæг æрбацыдтæн... 
— Æз дæр,— цыма фæсте баззайынæй фæтарсти, 
уыйау фæцырд Бæди. 
— Марадз, чындз, кæд æцæгæй дæ зæрды исты ис, 
уæд... 
— Махæн цæуын афон у...—лæгъстæгæнæгау сдзырд- 
тон æз. 
— Ахсæв никуыдæмуал цæут,— йæ къух ауыгъта Ха- 
нæт. 
— Æцæг, æцæг, райсом ацæудзыстут,— сæркъулæй 
мæм æрбакаст Темырхъан. 
Бæдимæ æххуысагур бакастæн: 
— Лæууæм? 
Бæди йæ сæр аивæй «нæгъ!», зæгъгæ, батылдта, фæ- 
лæ Ханæт ноджы ныфсджындæрæй загъта: 
— Æз уæ нал уадзын! Ацы хатт та мæ фæнд ацæ- 
уа... 
Æргом дзургæйæ, мæхи дæр цæуын тынг зæрдиагæй 
нал фæндыд. Иуæй, изæрдалынгтæ ралæууыдысты, ин- 
нæмæй та мыл мæ фæллад æртæфсти æмæ, иу чысыл 
куы абадтæн, уæд бынтондæр æруæззау дæн. Бæдийы 
баззайын нæ фæндыд, уый зыдтон, фæлæ Ханæты ных- 
мæ дзурын мæ бон нал баци. 
Мæдинæт карк æргæвдынмæ сыхы нæлгоймæгтæй 
искæмæ адавта, æвæццæгæн, æндæр Темырхъан йæ бы- 
натæй куы нæ фезмæлыд. Фыцгæ доны йæ атъыста æмæ 
йæ тонынмæ бавнæлдта. 
— Цом уал иннæ уатмæ,— дзуры мæм Темырхъан,— 
уадз æмæ сылгоймæгтæ сæхи ныхæстæ акæной. 
— Цы хабар базьгдтон, уый зоныс?— куыддæр фæ- 
хицæн стæм, афтæ мæ бафарста Темырхъан. 
— Цы? 
I — Дуду нæ хæстæг у! 
— Кæй хæстæг? 
— Нæ дыууæйы хæстæг дæр... 
Иу цасдæр кæлм;дзæфау фæдæн. Зæрдæ уыцы-иу рæ- 
стæг цалдæрырдæм ахсайдта. Æппæты фыццаг мæхи- 
— 54 — 

цæн фæтарстæн худинагæй, фæлæ Дудуимæ нæ ахаст- 
дзинæдты, цæмæй фæсырх уон, ахæмæй куы ницæуыл фæ- 
хæст дæн, уæд мын иу чысыл фенцондæр. Мæ дыккаг 
хъуыды баст уыд фæсмонимæ. Ахæм чызгæй æнæхай 
фæуын æнæмæнг фæсмойнаг хъуыддаг уыд. Тæрхæттæ 
кæнынæн рæстæг нæ уыд æмæ хъуыддаг тагъддæр ба- 
зоныныл бацархайдтон: 
— Чи дын загъта? 
— Зæгъгæ мын æй ничи кодта, фæлæ йæ мамæйæ 
фехъуыстон. Айфыццаг кæмдæр Дудуйы фыдыл амбæлд 
æмæ нæм уыцы кой афтæмæй рауад. 
— Æмæ цы загъта? 
— Дудуйьг мадимæ дæр Баймайы хуызæн æмхæрæ- 
фырттæ сты... 
Ногæй та сагъæсты ацыдтæн. «Дудуйы мадимæ дæр 
Баймайы хуызæн æмхæрæфырттæ сты...» Кæцырдæм 
хæстæг æййафæм, уый æрцахсынмæ нал арæхстæн. Би- 
рæ рабар-бабары фæстæ, æмхæрæфырттæн сæ мадæлтæ 
хотæ кæй вæййынц, уыцы хъуыдыйыл фидар ныххæцы- 
дтæн. 
Хæрз хотæ нæ, фæлæ æввахс хæстæджытæ нæ уы- 
дысты суанг Бæппу æмæ Ханæты ныййарджытæ дæр. 
Кæд Дудуйы фыды мад æцæг мæ фыды мады ’рвадæл- 
тгæй уыд, уæд сæм уый дæр хъуамæ Ханæты мадæй хæ- 
стæгдæр ма уыдаид, уымæн æмæ Дзыццайæ дæр æмæ 
Нанайæ дæр нæ кæрдзинаг хæстæджыты кой никуы фе- 
хъуыстон. Уæвгæ уый та цы уæлдай у! Æрвадæлтæ куы 
разыной, уæд фæнды хæстæг уæнт, фæнды дард: æз цы 
хъуыддæгтыл дзурын, уыдонæн дзы сæ кой дæр нал 
уыдзæн... 
Фыццаг хатт куы фембæлдыстæм, уæдæй фæстæмæ- 
йы цаутæ кинойы лентау мæ сæры атахтысты æмæ дзы, 
мæ къах цæуыл скъуырдтаин, размæ кæм бахаудаин, 
ахæм хабарыл куы нæ сæмбæлдтæн, уæд æхсызгонæн 
сулæфыдтæн. Дудумæ цы цæстæй кастæн, уый сындæг- 
гай, чи зоны, йæхæдæг дæр ыл нæ фæдызæрдыг уы- 
дзæн, афтæмæй аивæн ис. Стæй хъуыддаг йæхæдæг куы 
базона, уæд мын уый дæр æххуыс кæндзæн æмæ æп- 
пынфæстаг алцыдæр йæ гаччы сбаддзæн. 
Нæ, уыцы хъуыдытæй мæхи сабыр кæнын. Дуду мæ 
зæрдæмæ афтæ арф ныххызт, æмæ уырдыгæй схизын 
куы бафæраза, уæддæр йæ бьгаат афтидæй баззайдзæн. 
Мæ сæнтты цы фæндагыл нæ ауадтæн, ахæм нал баззад. 
Фылдæр хæттыты-иу мæм арвæй цъæх гæппæл нал зынд. 
Мæ риумæ-иу кæд рухсы цъыртт ныккаст, уæд æрмæст- 
дæр, кæд хабар мæнг у, .зæгъгæ, уый ныфсæй. Фæлæ 
— 55 — 

мæнг дæр куыд хъуамæ уыдаид, Темырхъан Ханæты 
ныхæстæ куы фæзмыдта, уæд! 
—Æцæг зæгъыс æви? 
— Хетæджыстæн! 
— Йæхицæн уарзон чи равзæрста æмæ хион кæмæн 
разынд, уый кой дæ хъустыл никуы ’рцыди? 
— Нæ-а! 
— Куыннæ! Зарæг дæр ма сыл куы ис... Фæндыры 
цагъдмæ йæ фæкæнынц... Æнхъæлдæн, «Чызгайы зарæг» 
хуыйны... 
Калачы дзылар балхæдтон, 
Гуры мын идон разынди! 
Мæхицæн уарзон равзæрстон, 
Фæлæ мын хион разынди!.. 
Ногæй та хъуыдыты аныгъуылдтæн. Цыма мын исчи 
мæ хæзнаты зынаргъдæр аскъæфта æмæ йын фæстæмæ 
райсæн нал ис, афтæ мæм фæкаст. Иннæрдыгæй та мын 
æхсызгон уыд. Æгайтыма цыкурайы фæрдыг хъахъхъæд 
æрцыд. Æрмæст æй мæ куысты кæй базыдтой, уый хорз 
нæ уыди. Иууылдæр мæнæй хистæр сты, æмæ сæ æфсæр- 
мы кæнын. Чи зоны, кæцыдæр хъуьтддæгтæн хъазыны- 
рдæм аздах’æн уыдзæн, уæлдайд’æр Заверкæ щмæ йæ 
чызгимæ фембæлды хабарæн, фæлæ Дзандзæбæх æмæ 
Дзапар та! Кæннод Хъанцау æмæ Гадзуба. Уæвгæ зæх- 
хыл цы хъуыддаг не ’рцыд, ахæм нæма уыд. Лæппуйы 
зæрдæмæ иу æмæ дыууæ чызджы фæцæуы! Фæлæ 
хъуыддагмæ бæстондæр куы ’ркæсынц, лыстæг сасирæй 
луарынмæ куы бавналынц, уæд алцыдæр йæхи ’рцамоны. 
Æз та бæхæй дæлæмæ дæр нæма ’рхызтæн, фæстæмæ 
сбадыны кой куы нæ кæнæм, уæд. Дунейы ногæй ницы 
ис. 
Иу афон дуары хойын ссыд. 
— Æмбæлы уæм?— пыхс йæ сæрыл æрбахаста Мæ- 
динæт.— Цыдæр сусæгвæндтæ кæнут, æнхъæлдæн... 
— Æдас дæ Хуыцау уадзæд!— дзуапп ын радта Те- 
мырхъан.— Хуыцауы тыххæй, уе ’хсæвæр сомизæрмæ 
цæттæ кæнут? 
Фынг уæм æнхъæлмæ кæсы. Табуафси! 
— Куыд бамбæрстон, афтæмæй, Мæдинæт, æфсины 
куыстытæ дæхимæ райстай? 
— Бæргæ сæ нæ истон,— йæхи растгæнæгау сдзырд- 
та Мæдинæт,— фæлæ мæ дæ хæстæджытæ нал ныу- 
уагътой... 
— Тынгдæр кæй фæнд уыдис? 
— Де ’рдхорды зæгъин, æмæ уыцы хъуыддагыл йæ 
— 56 — 

мад дæр къаддæр нæ архайдта. Æз, дам, нырмæ дæр 
тыххæй фæрæзтон. 
— Æмæ дын цы мæнг загъта?— йæ ныкас баппæр- 
ста Темырхъан.— Йæ къæхтыл ма куыд цæуы, ууыл дис 
кæнын. Æви йын йæ къух чысыл кæй фæрогдæр кодтай, 
ууыл дæм фæсмон æрцыд? 
— Цавæр фæсмоны кой кæныс?— дисхуызæй мæм 
æрбакаст Мæдинæт.— Фæрсыс мæ, Хъазыбег, æмæ дын 
хъуамæ дэуапп ма раттон?! 
— Цы йæ хъуыры абадыс, дæ хорзæхæй? Нæхи бар 
ма нæ уадз, кæддæра нæ бафидауиккам. 
Темырхъантæм цы хæринаг саходын, уый мын уæл- 
дай ад фæкæны. Цыфæнды æфсæст куы вæййын, уæд- 
дæр мæм ам хæрын æрцæуы. Ханæт мын йæ тæккæ æм- 
бæхстдæр къуымтыл нæ бацауæрды. Мæдинæты фынгмæ 
куы бакастæн, уæд дзы мæ зæрдæ барухс. Бæркадджын 
кæй уыд, уый тыххæй. Кæнæ Ханæтьг амындтытæм гæс- 
гæ архайдта, кæнæ та ахæм æгъдау йæ хæдзарæй ра- 
хаста. 
— Нуазын нæма райдыдтай, Хъазыбег?— хин каст 
мæм æрбакодта Ханæт. 
— Æнæмæнг райдайын хъæуы? 
— Афтæ нæ зæгъын, фæлæ цы нæ вæййы... 
— Уæдæ махæн нæ чьгадз райдыдта,— ныхас йæхи- 
мæ айста Темырхъан. 
— Цавæр чындз?—нæ йæ бамбæрстон æз. 
— Мæнæ дæ уæлхъус чи лæууы, уый,— æмæ Мæди- 
нæтмæ ацамыдта. 
Мæдинæт йæ мидбылты бахудгæйæ сдзырдта: 
— Ма йæм хъус, хынджылæг та скъæры дæлæ. 
— Цæмæ скъæрын хынджылæг? Æви мын мæ туг 
нуазын кæй райдыдтай, ууыл сæттынмæ нæ хъавыс?.. 
— Баназдзынæ дæ туг! Ахæмы каст нæ кæныс... 
— Марадз-ма, чындз, дæлæ уæрмæй къуымæл сдав, 
хынджылæг уый фæстæ кæндзыстут,— сдзырдта Ха- 
нæт.— Хъазыбег, бæзджын къуымæл № (фæстаг хатт 
кæд банызтай? 
— Дзыццайы фæстæ никуыуал... 
— Ныртæккæйы адæмы ницыуал хъæуы, æндæр къуы- 
мæл нозтытæн сæ тæккæ хуыздæр уыд. Ме ’фсин æй 
тынг дæсны кодта. Хосдзаутæн-иу дзы куы ахастон, уæд- 
иу æй бæгæныйы хуызæн нызтой. Йæ дæсныйы кой ма 
зарæгмæ дæр бахауди: 
Хъæрджынонæн, дам, йæ бæзджын къуымæл 
Арахъхъы хуызæн, ей! \ 
— 57 — 

Мæдинæт æд дурын æрбахызт. Фæйнæ къусы нын 
дзы рауагъта. Мæ зæрдыл кæддæры рæстæджытæ ’рба- 
лæууыдысты. Æвæдза, адæймаг йæ сабийы бонты цы 
фена æмæ фехъуса, уыдонæй бирæ цыдæртæ йемæ æнус- 
мæ цæргæйæ баззайынц. Цæмæй сæ æрбаймыса кæнæ 
йæ цæстыгыл ауайой, уымæн бирæ нæ фæхъæуы. Уыи- 
мæ цæмæй ивгъуыд бонты цаутæ сног уой, уымæн æр- 
мæст джеджджынмæ басмудын дæр фаг вæййы. Хатгай, 
та йын абоны хуызæн бæзджын къуымæлы къус бана- 
зын йеддæмæ ницы фæхъæуы. Нæ гыццыл тъæпæнæг 
мæ разы нывгондау фестад. Дзыцца йæ хуыскъаг кæнын 
никуы бауагъта. Кæм — тæнæг, кæм — бæзджын къуы- 
мæлæй æвдæлон нæ кодта. Йæ сæр — фанер зиллакгон- 
дæй æмбæрзт. Йæ фарсмæ — хæцæнджын хъæзын къус 
Нуазинагæн нозт уыди, хæрин&гæн — хæрд. 
— Ныр та арахъхъ дæр къуымæлы хуызæн кæнын 
райдыдтой, зæгъынмæ хъавыс?— фæрсы йæ Темырхъан, 
— Ницы зæгъынмæ хъавын,— дзуапп ын радта 
мад.— Раджы дæр æмæ ныр дæр хæринаг кæнын дæр 
æмæ нозт кæнын дæр нымад адæймæгтæ зыдтой. Дзыл- 
лæйы-иу хъæуы иу кæронæй иннæмæ кæрдзын кæнын- 
мæ дзæгъæлы агуырдтой, дæумæ гæсгæ? Уæдæ нозтгæн- 
джытæ дæр адæмæн зындгонд уыдысты. 
— Æз ма йæ мæхæдæг дæр хъуыды кæнын,— цыма 
йыл стыр æхсызгондзинад æрцыд, уый хуызæн Темыр- 
хъаны цæсгом фæрухс. 
— Цы хъуыды кæныс?— æнæууæнк каст æм бакодта 
Ханæт. 
— Куыд цы? Йæ бæгæны дæр æмæ йæ къуымæл 
дæр. Кæннод æй Хъазыбег нæ зоны? Цал æмæ уæм цал 
хатты уыдтæн?! Дзыллæйы къухæй бирæ хойраг бахорд- 
тон... 
Бирæ хойраг нæ бахордта, æвæдза... Уый тынгдæр 
мæ зæрдæ балхæныны тыххæй зæгъы. Хæргæ бæргæ ба- 
кодтаид, фæлæ хъысмæтмæ æндæр фæндтæ уыди. Дзыц- 
ца куы амард, уæд Темырхъан æртыккаг аз æфсады 
уыди, æз та дæсæм къласы ахуыр кодтон. Фæлæ йæ уæд- 
дæр нæхимæ цалдæр хатты æрбахуыдтон. 
— Хъазыбег, фынгмæ-ма æрæвнал!— мæ хъуыдытæ 
мын фескъуыдтой Ханæты ныхæстæ.— Фыдæлтæ-иу 
куыд загътой, уый зоныс? 
< Нæ зонын, зæгъгæ, мæ сæр батылдтон. 
— Æрмæст мæм нæ фæхæрам уыдзынæ? 
— Ницы хуызы. 
— Ды дæр?— Мæдинæты ’рдæм бакæсгæйæ йæ мид- 
былты бахудт Ханæт. 
— 58 — 

Нæгъа, зæгъгæ, Мæдинæт йæ сæр батылдта æмæ уый 
дæр йæ мидбылты бахудт. 
— «Ахæр-ахæр!» цы уазæгæн хъуыд, «нр-но!» кæ- 
нын цы бæхæн æмæ «марадз-марадз!» цы чындзæн, уы- 
дон, дам, хæдзары бирæ нæ дардтой. 
Ханæты ныхæстæ не ’ппæтæн дæр худæджы хос фе- 
сты. 
Райсомæй сæумæцъæхæй куы фестадыстæм æмæ ра~ 
цæуынмæ куыд хъавыдыстæм, афтæ Ханæтмæ дзурын: 
— Нæ иннæ фыдæлтæй та æндæр ныхас баззад... 
— Хъусын дæм,— рагацау йæ мидбылты худын рай- 
дыдта Ханæт.— Цавæр ныхас баззад фыдæлтæй? 
— Уазæгæн, дам, йæ фæсонтæй хуыздæр ницы ис... 
— Иу æхсæв нæм фестут æмæ уыл бæстæ судзын рай- 
дыдта,— йæхи фæтызмæгхуыз кодта Ханæт.— Афтæмæй 
ацы хъæуы уый бæрц азтæ куыд фæцардыстут? 
— Цæуын мæ хъæуы кусынмæ. Бæдийы та — 
ахуырмæ. Æви дæ нæ хъæуы? 
— Куыннæ мæ хъæуы?!— цыма фæстæмæ æрбадын- 
мæ хъавыдтæн, уый хуызæн мæ йæ рæмбыныкъæдзæй 
æрбасхуыста Бæди. 
— Уæдæ хъусæй цы лæууыс? 
— Цом, цом, байрæджы нын уыдзæн... 
Нæ фысымтæн хæрзрайсомтæ загътам æмæ Джерме- 
цыччы автобусмæ атагъд кодтам. 
IV 
Рауагъдадмæ кусынмæ ацæуыныл кæй не сразы дæн, 
уымæй раст бакодтон. Сабазджерийæ дæр бузныгæй баз- 
задтæн. Дыккаг бон ма мæм куы фæдзырдтаид, уæд йæ 
ныхмæ æрлæууын мæ бон нал бауыдаид, фæлæ Хуыцау 
хорз, æмæ мæ ныхасмæ байхъуыста. Чи зоны, æндæр 
тыхтæ фæуæлахиз сты. Цыфæндыйæ дæр хорз тыхтæ ра- 
зындысты, æз мæ зонгæ адæмы æхсæн кæй руаджы баз- 
задтæн. 
Фæндзæймаг аз кусын редакцийы æмæ фьщцаг бонтæй 
фæстæмæ нымад дæн се ’ппæты кæстæрыл. Дыууæ-æртæ- 
йæ фæстæмæ мæм иууылдæр хорз цæстæй кæсынц. Ра- 
гæй дæр хистæртæм æввахсдæр уыдтæн. Цæмæдæр гæс- 
гæ уыдон хуыздæр æмбæрстон, стæй мæ сæхæдæг дæр 
ницæмæй дæлджинæг кодтой, се ’мбалыл мæ нымадтой. 
Редакторимæ дæр мæ хъуыддæгтæ æвзæр нæ цыдысты. 
Цыфæнды хъуыддаджы фæдыл æм-иу куы баулæфыд- 
— 59 — 

тæн, уæддæр мæ ныхмæ никуы æрлæууыд. Ногдзинад- 
мæ тырныдта, æмбæрста, газеты цы хъæуы, йæ кад ын 
чи фæуæлдæр кæндзæн, уыцы хабæрттæ. Ноджы зыдта 
æмæ йæхи дард ласта, тæссаг ын цæмæй уыдаид, ныхас 
æм цæй тыххæй æрхаудтаид, уыцы æрмæджытæ дæр. 
Æрмæг сдзырддаг кæныны тыххæй-иу ахæм хъуыддæг- 
тæ æрымысыди, æмæ-иу æй чи ныффыста, уый йæ ным- 
мыхуыр кæнынмæ разæнгарддзинадыл æнæ иу ныхасæй 
йæ къух систа. Йæ рæстдзинадыл-иу фидарæй чи ’ууæн- 
дыди, уый та-иу редакторы отпуск кæнæ командиров- 
кæмæ бахъавыд. 
Иу хатт мæм æрмæг æрбахаста аивадон музейы ди- 
ректор. Иннæ нывгæнджытимæ дзы уыдис, Борнæфимæ 
саубыны хылтæ чи фæци, уыци курдиатджын нывгæнæг 
Хъазаны кой дæр. Кæй зæгъын æй хъæуы, йæ хорзы кой, 
уымæн æмæ Хъазаны ном хъуыстгонд уыдис адæмы 
’хсæн. 
Æрмæг мыхуырмæ бацæттæ кодтон æмæ æнхъæлмæ 
кастæн редакторы отпускмæ, уымæн æмæ зыдтон, кæй 
йæ нæ рауадздзæн, уый. Директор жабæрттæ м?æнæй 
хуыздæр æмбæрста. Хъазан Борнæфмæ цы писмо арвыс- 
та, уый дæр мæм уый равдыста. Цы нæ уайдзæф ын ба- 
кодта, ахæм нал баззад. Æз дæр æмæ директор дæр нæ- 
хи, цыма ницы зонæм, уыйау дардтам, уымæн æмæ пис- 
мойы хабар цалдæр адæймаджы йеддæмæ нæ зыдта. 
Редакторы отпускæй къуыри дæр нæма рацыд, афтæ 
æрмæг газеты фæзынд. Дзырдхæсджытæм бирæ ’нхъæл- 
мæ кæсын нæ бахъуыд. Гадзуба мьш куыд загъта, аф- 
тæмæй уымæн Дзанджерийæ фылдæр нæ хъуыд. Уый йæ 
бакаст æмæ уайтæккæ Сабазджерийы уаты смидæг. Са- 
базджери та мæнмæ фæсидт. 
Йæ секретарь та мæм уыцы тызмæг хъæлæаæй æр- 
дзырдта. Хъуыддаг куы зыдтаид, уæддæр дын æй ницьл 
хуызы загътаид æмæ йæ уымæ гæсгæ фæрсынмæ дæр 
нæ хъавыдтæн. Фынддæс минутмæ обкомы балæууыд- 
тæн. 
— Чысыл фæлæуу,— сдзырдта уазал хъæлæсæй се- 
кретарь. 
Æз æцæгæйдæр лæугæйæ баззадтæн. Æгæр бирæ куы 
’нхъæлмæ кастæн, уæд секретарь йæ мыхуыр кæнын фæ- 
уагъта æмæ йæхицæн дзурæгау загъта: 
— Ацы Дзанджери тагъд никуы рацæуы... 
’ Мæ зæрдæ йæм уайтæккæ дæр фæкъæпп кодта. Га- 
дзубайы ныхæстæ раст куы разыной, уьвмæй тæрсын рай- 
дыдтон. Иу хатт банымудзын чи бафæраза, уый бирæ- 
гъæй уæлдай нæу: йæ кæнон зæнгыл нæ уадзы. 
— 60 — 

Дзæнгæрæджы хъæр фæцыди. Секретарь Сабаздже- 
рийы уаты фæмидæг. Уайтæккæ фæстæмæ фæзылд. 
— Æнхъæлмæ дæм кæсынц... 
Дуарыл Дзанджериимæ хæрхæ’мбæлд фæдæн. Мæ 
къух мын райста æмæ федде. Цымæ ма уæд «кæсынц», 
зæгъгæ, та цæмæн загъта? Æви йæ нæ зыдта? Сабаздже- 
ри йæ бынатæй дæр нæ фезмæлыд, мæ къух дæр мын нæ 
райста, афтæмæй æнæбары салам радта. 
— Музейы директоры статья дæ хайадæй рацыд? 
— 0. 
— Цæттæ дæр æй ды бакодтай? 
— 0. 
— Мыхуыр кæнын æй нæ хъуыди... 
Хъуыддæгтæ мын иууылдæр æмбæрстгонд уыдысты, 
фæлæ дарддæр йæхæдæг куы дзырдтаид, уый мæ фæн- 
дыди æмæ æнхъæлмæ кастæн. 
— Ногæй дзы ницы загъта... 
Ногæй дзы цы загъта, уыдон ын æнæкъуызгæйæ куы 
радзырдтон, уæд пропагандæ æмæ агитацийы хайады 
сæргълæууæгмæ йæхи ныхæстæ фаг нал фæкастысты, 
цы!— æндæрырдæм фæци: 
— Хъазанæй æгæр æппæлы. 
Хъазанæй æппæлын кæй хъæуы, уый тыххæй дæр 
та мæ хъуыдытæ куы загътон, уæд Сабазджери бынтон 
æргом тохмæ рахызти: 
-г- Хъазан Борнæфы тыххæй цытæ ныффыста, уый 
зоныс?! 
— Нæ зонын! Стæй цытæ æмæ кæм хъуамæ ныффыс- 
са Хъазан Борнæфы тыххæй? 
— Уыдон дæ нæ хъæуынц, фæлæ Хъазан Борнæфы 
цыфыддæр знаг кæй у, уый хъуамæ зонай. 
— Ардыгæй фæстæмæ йæ зондзынæн!— мæ ныхæс- 
тыл куыд тынгдæр баууæнда, ахæм хъæлæсæй загътон 
æз. 
— Ацу æмæ кус. Æрмæст ахæм æнæрхъуыды ми- 
тæй дæхи хъахъхъæн!.. 
Кæд искуьг исчи обкомæй райгондæй рацыди, уæд уы- 
донимæ æз дæр мæхи банымадтон. Борнæфæй мæ ай~ 
фыпцаджы маст райстон. Кæй зæгъын æй хъæуы, мæхи- 
мæ гæсгæ. Æндæрхуызон æм куыд баххæссæн ис, уый 
мæ сæр ахсгæ дæр нæ кодта. Уæдæ музейы директоры 
зæрдæ кæй балхæдтон, уымæй дæр мæхицæй чысыл буз- 
ныг нæ уыдтæн. Дзанджерийы дыдзæсгомдзинад та мын 
æппындæр сусæггаг нал уыд. 
— Мæ ныхао дæ бауырныдта?!— бафарста мæ Га- 
дзуба, хабæрттæ йын куы радзырдтон, уæд. 
— 61 — 

— Бауырныдта. 
— Æз дын æппæты фыццаг дæр дзæгъæлы нæ загъ- 
тон, дæхи дзы хъахъхъæн, зæгъгæ. Уый йæ сиргæ-уадæй 
кæцы хицауы къæсæрæй нæ бакаст, ахæм нал баззад. 
Борнæфмæ ныхас бахæссыны тыххæй та авд хохы сæр- 
ты дæр ахиздзæн. Махмæ редакторæй куы куыста, уæд 
æй хорз базыдтон. 
— Æмæ редакторæй дæр куыста? 
— Уæдæ? 
— Уагæры йыл цал азы цæуы? 
— Сывæллон æнхъæл ын дæ? 
— Редакторы бынаты дæр æй Борнæф сæвæрдта. 
— Борнæфы та, дам, Дзанджери сæвæрдта йæ ныр- 
тæккæйы къæлæтджыны. 
— Дзанджеримæ ахæм бартæ нæй, фæлæ йын алы 
’гъдауæй йæ фæндæгтæ кæй марзта, уый бæлвырд у. 
— Уыдæттæ иу заман фæскъуымты тынг арæх дзырд- 
той. Тæккæ арæхдæр та сæ Дзæпсæй хъуыстон. 
— Дзæпс дзæгъæл ныхас дæр бирæ кæны, фæлæ ацы 
хатт раст дзырдта. Ноджы растдæр та уыдаид, Дзан- 
джери цы уавæры бахауд, уый æргомæй зæгъын куы ба- 
уæндыдаид. 
— Уагæры цы уыди? 
— Никуы йæ никæмæн радзырдтон... 
— Æмæ кæд сусæггаг у, уæд мæ нæ хъæуы... 
— Сусæггаг дæр куыннæ у?.. Фæлæ дыл мæ зæрдæ 
дарын... Дзæвгар азтæ рацыд уæдæй нырмæ. Дзæпс цæ- 
рæнбонты хъæууонхæдзарадон хайады кусы. Иу заман 
редакцимæ Елхотæй хъаст æрбацыдис. Куыройгæсыл. 
Бирæ цæмæйдæрты йæ зылынджын кодтой. Хъуыддаг 
тæрхондонмæ бахæццæ. Фыдраконддзинæдты нымæцыл 
бонæй-бонмæ æфтгæ цыд. Куыроигæсы дæс азы ахæс- 
тоны куы сбадын кæной, уымæй тæссаг уыди. Йæ авда- 
кат катайы бацыд. Куы ницы æрхъуыдычындæуа, уæд 
лæг Сыбыры бинаг къæй балæудзæн. Куыройгæс йæ уа- 
вæр бамбæрста æмæ авдакатæн бафæдзæхста, мæ фыр- 
тæн зæгъ, æмæ нæ дынджыр хъæдын чырыны æппæты 
бынæй æфсæйнаг къоппы цы гæххæттытæ ис, уыдон рай- 
са. 
— Цавæр гæххæттытæ сты? Хъуамæ сæ æз зонон... 
— Обкомы хицау мæм сæ æрæрвыста. 
— Солтæгъæз? 
— О. 
— Æмæ цы фыста? 
— Йæ хæстæджытæй ссад кæмæн цас уадзын код- 
та, уый. 
— 62 — 

Лæппу æфсæйнаг къопп авдакатмæ радта. Уыцы гæх- 
хæттытæ куы бакаст, уæд йæ зæрдæ фæфидардæр. Гъе 
æмæ уыцы хабæрттæ тæрхоны лæгтæ куы базыдтой, ре- 
дакцимæ дæр хъаст уæд æрбацыди. Дзанджери йæхицæн 
бынат нал ардта. Уыцы рæстæджы редакцийы уацхæссæ- 
гæй куыста Тазырæт. Хæсты фæстæ цалдæр азы ахæс- 
тоны дæр абадт, стæй йæ рауагътой: ницы азым æм сæ 
бон ссарын баци. Куыд дзырдтой, афтæмæй йæ Солтæ- 
гъæзы зондæй æрцахстой. Дзанджери Тазырæтмæ фæ- 
дзырдта, Солтæгъæзæй дын дæ маст райсыны фадат ис, 
зæгъгæ. Тазырæт разы уыд æвзæргæнджыты митæ хур- 
мæ рахæссыныл, фæлæ æрмæг мыхуыры уадзыныл ды- 
зæрдыг кодта. 
— Ныффысс æй,— зæрдæ йын бавæрдта Дзандже- 
ри.— Кæд дзы фельетон æвзæра, уæд — ноджы хуыздæр. 
Æрмæст хъуыддаг нæ дыууæ йеддæмæ куыд ничи зона^ 
афтæ. 
Тазырæт Елхотмæ ацыди. Хъуыддæгтæ сæрæй-бынмæ 
равзæрста æмæ фельетон редакторы стъолыл æрæвæрд- 
та. Уый йæ бакаст, цыдæриддæр дзы Солтæгъæзы ных- 
мæ уыди, уыдон ахахх кодта, афтæмæй йæ типографи- 
мæ арвитйнаг уыд. Тазырæт, кæй зæгъын æй хъæуы,. 
ууыл не сразы. Цæуыннæ йæ дæттыс, зæгъгæ,йæм Та- 
зырæт бауæлæтæ. 
— Цытæ дзурыс, нæ рыг нын акалдзæн! 
— Æмæ йæ раздæр нæ зыдтай? 
— Зыдтон, фæлæ цыма йæ бынаты фидар бады, аф- 
тæ кæсын мæм райдыдта... 
Цыбыр ныхас&й, фельетон фыст æрцыд, фæлæ цæу- 
гæ нæ ракодта. 
Ууыл цас рацыдаид, Хуыцау йæ зонаг, афтæ Мæс- 
куыйæ къамис ссыди. Солтæгъæзыл дæлæмæ фыстой æмæ 
фыстой. Тазырæтæй уыцы хабæрттæ сабыргай рох кæнын 
райдыдтой, афтæ та Дзанджери фæзынди. Фæзынди, 
зæгъгæ, Тазырæт Сæрибары фæзы фæцæйцыди. Ныртæк- 
кæ кинотеатр кæм ис, уый бынаты раздæр сыгъдхуыссын- 
гæнджыты командæ уыдис. Мæ дзабыртæ счъизи сты 
æмæ, дам, уыци ран-.доны кулы мæ туфлитæ æхсынмæ 
æрлæууыдтæн. Раст уыцы заман Дзанджери йæ уæл- 
хъус алæууыд: 
— Æз та дæу агурын... 
— Мæнæ дæн,— загъта йын Тазырæт. 
— Ахс де ’ннæ дзабыр дæр, стæй дæлæ парчы хи- 
бар ран абаддзыстæм... Ныхасаг мæ ис демæ... 
Уæд Дзанджери обкомы кусын райдыдта. Парчы 
Дзанджери дæрдтыл ныхасыл схæцыд: 
— 63 — 

— Солтæгъæз æвзæр адæймаг нæу, фæлæ адæмы сыз- 
нæт кодта æмæ йыл иу хъаст иннæйы фæдыл фыссынц. 
«Æрæджы Мæскуыйæ ног къамис ссыди. Ады аз — дык- 
каг. Æвæццæгæн æй нал ныууадздзысты... 
Тазырæты зæрдæйы та цыдæр ныфсы зынг ферттыв- 
та. Æнаххосæй йæ кæй бафхæрын кодта, уый тыххæй 
шэем йæ маст никуы ссæудзæн. Йæ дуыстæй сисыны 
жой йын афтæ æхсызгон дæр уымæн уыд. 
— Æцæг загъыс? 
— Мæнмæ афтæ кæсы... Дынджыр бæргæ у, фæлæ 
гуымиры мадзæлттæй архайы. Ахæмтæ та бирæйы фаг 
нæ кæнынц. 
— Йæ бæсты» йын кæй æвæрынмæ хъавынц? 
— Никæмæн æй зæгъдзынæ? 
— Сывæллон æнхъæл мын дæ?! 
Дзанджери йæ алыфарс акæстытæ кодта. Тазырæт- 
дмæ хæстæгдæр бабадт æмæ йын йæ хъусы бадзырдта: 
— Борнæфы... 
— Борнæфы? 
— Сабыр, кæдæм хъæр кæныс? 
Тазырæтмæ Борнæф хорз цæстæй каст, фæлæ йæ, 
Солтæгъæзæй тæрсгæйæ, æргомæй не ’вдыста. Йæномьц/ 
куы айхъуыста, уæд ын афтæ æхсызгон уыд, æмæ й 
дин бамбæхсын нæ бафæрæзта. 
— Хæрзæггурæггаг дын мæнмæ!.. 
— Уымæн нырма раджы у. Борнæфæн баххуыс кæ- 
нын хъæуы... 
— Цæмæй? 
— Иу хатт елхотаг куыройгæсыл цы фельетон ныф- 
фыстай, уый дæхимæ нал ис? 
— Нал ис, фæлæ йæ хъуыды кæнын... 
— Солтæгъæзы тыххæй дзы цы фыст уыд, уый ма 
дæ зæрдыл лæууы? 
— Абоны хуызæн! 
— Къамисы уæнгтæ дæ куы бафæрсой, уæд сын ха- 
бæрттæ радзурдзынæ? 
— Радзурдзынæн. 
Дзанджери йæ бадæнæй фестад. Йæ армытъæпæн йæ 
роцъойыл авæрдта. Иу цъусдуг æнæдзургæйæ алæууыны 
фæстæ сдзырдта: 
— Борнæфæн æххуысгæнджытæ куы нæ фæуа, уæд 
^ъуыддагæй ницы рауайдзæн.— Иу уысм та ницыуал 
сдзырдта. Тазырæты цонгыл фæхæцыд æмæ йын афтæ: — 
Райсом макуыдæм ацу. Æз дæм иу афон зындзынæн. 
— Хорз,—дзуапп радта Тазырæт æмæ ууыл сæ ны- 
хас ахицæн. 
— 64 — 

Дыккаг бон Дзанджери Борнæфы машинæйы Тазы- 
рæттæм балæууыд. Партийы обкоммæ чъылдымырдьигæй 
бацыдысты æмæ дыккаг уæладзыгмæ схызтысты. Къа- 
мисы уæнгтæ кæм бадтысты, уыцы уаты дуармæ æрлæу- 
уыдысты. Дзанджери дуарыл .бахæцыд, Тазырæты дзы 
фæмидæг кодта, йæхæдæг дуар бассыдта æмæ йæхи ку- 
сæн уатмæ бацыди. 
Стъолы уæлхъус бадти æртæ нæлгоймаджы. Иууыл- 
дæр ын сыстадысты. Йæ къух ын райстой. Йæ мыггаг 
ын куы загътой, йæ номæй йæ куы бафарстой, уæд ма 
йын цы бамбарын хъуыд, йæ ’рбацыд ын кæй зыдтой 
æмæ йæм æнхъæлмæ кæй кастысты. 
Куыддæр бандоныл æрбадт, афтæ дуарæй æрбахьвзт 
Дзанджери. 
— А-а!— Тазырæт дæр ам куы ис... Дæ бон хорз!— 
æмæ йæ цыма фыццаг хатт уыны, уый хуызæн ын йæ 
къух райста. 
Къамисы уæнгтæ сæ цæстæнгас Дзанджерийæ нал 
истой. 
— Тазырæт, иу хатт елхотаг куыройгæсыл цы фель- 
етон ныффыстай, уым Солтæгъæзы тыххæй цы загъд уы- 
"Рщ> уый нал хъуыди кæныс? 
) — Тынг дзæбæх æй хъуыды кæнын. 
<у — Мæнæ ма йæ къамисы уæнгтæн радзур, дæ хор- 
зæхæй. 
Тазырæт хабæрттæ лæмбынæг фæдзырдта. Къамисы 
уæнгтæ йын арфæ ракодтой, æмæ рацыд. Куыддæр уынг- 
мæ рахызт, афтæ йæ Дзанджери дæр æрæййæфта. 
— Тынг хорз радзырдтай. Мæскуыйæгтæ дæ разыйæ 
баззадысты. Цом æххæст дæ уæхимæ ныххæццæ кæнон... 
Борнæфы машинæ, кæм дзы рахызтысты, уым лæу- 
уыди. Тазырæт сæхи дуармæ рахызт. Дзанджери маши- 
нæйæ рагæпп ласта. Тазырæты къух фидар нылхъивгæ- 
йæ загъта: 
— Тынг æнæвдæлон дæн. Бирæ хъуыддæгтæ ма мæ 
ис... Рæхджы фембæлдзыстæм... 
Гадзубайæн дзырд фæуын æнхъæл уыдтæн, фæлæ ма 
чысы^ч хъусæй алæууыны фæстæ йæ ныхасмæ бафтыд- 
та: 
— Уый.дын Дзанджери... 
— Афтæмæй та мæм хорз адæймаг каст...— арф ныу- 
улæфгæйæ сдзырдтон æз.— Горæты-иу ыл арæх амбæлд- 
тæн. Йæ кой дæр ын хъуыстои. Æрмæст, чи у, уый нæ 
зыдтон. Мæ мады мады æфсымæры лæппу сæ цард хæ- 
рæфырт уыд æмæ мæ уый базонгæ кодта. 
— Уый хабæрттæ дæрдтыл дзуринаг сты,— ногæй та 
3 Дзасохты Музабео 
— 65 — 

райдыдта Гадзуба.— Уæд дæр махмæ куыста. Цалдæр 
сылгоймаджы йыл иумæ бахъаст кодтой. Иуы дзы йæхи- 
уыл æрæууæндын кодта. Цыдæр уацмыс, дам, фыссын 
æмæ мæ, уарзгæ чи кæны, ахæм чызджы æнкъарæнтæ рав- 
дисын хъæуы æмæ, дам, мын иу ахæм писмо ныффысс. 
Чызг ын, мæгуыр, йæхи уарзта æмæ йæм цыдæриддæр 
зæгъинæгтæ уыди, уыдон куы ныффыссид. Дзанджери 
бавдæлд, æмæ уыцы писмоимæ обкомы балæууыд, мæнæ 
ма кæсут, сылгоймæгтæ мæ куыд бирæ уарзынц æмæ 
мæм цытæ фыссынц, уымæ, зæгъгæ. Уыдоны дæр ба- 
уырныдта æмæ иннæ хъæстытæм дæр нал æркастысты. 
Афтæмæй йыл, цы фыстой, уыдон раст уыдысты. 
Гадзубайы ныхæстæй мæм иу дæр аппаринаг нæ фæ- 
каст. Уыцы хабæрттæ ма редакторæй дæр æрыхъуыстон. 
Йæ фыдгой фæкæны, фæлæ, кæрæдзиуыл куы амбæлынц, 
уæд цыма дыууæ хæрз æфсымæры вæййынц, уый хуы- 
зæн цинтыл схæцынц. Дуджы аккаг лæг у, зæгъгæ, нæ 
редакторæй фæзæгъынц, фæлæ, доæнмз^ гæс(гæ, Дзан- 
джери уымæй иу цалдæр къæпхæны уæлдæр лæууы — 
кæд æвзæрдзинадæй уæлдæр лæууæн ис, уæд. Редактор 
цыма, пайда йын кæм нæ уа, уым гадзрахатæй. нæ ра- 
цæудзæн, афтæ мæм кæсы. Дзанджери та бынтон æн- 
дæр зондыл хæст у. Хъуыддаг æй кæм нæ уа, уым дæр 
æвзæр ми бакæныныл нæ бацауæрддзæн. Йæ ныхмæ 
раст ныхас куы зæгъай, уæддæр æй растыл нæ баны- 
майдзæн. Уый нæ, фæлæ ма маст исыны фæндагыл дæр 
æрлæудзæн æмæ дын цалынмæ æвзæрдзинад бакæна> 
уæдмæ нæ ныууадздзæн. 
— Арæх ыл фыстой? 
— Æмæ «фыстой» цæмæн зæгъыс? Ныртæккæ дæр 
ыл фыссынц. Стæй йыл фысдзысты. Уымæн æмæ адæй- 
маджы адæймагыл нæ нымайы. Лæджы кад ын цъы- 
фы азмæнтын ату кæнынæй уæлдай нæу. Ахæм хъуыд- 
дæгтæ йын чи бары, уыдон йæ зæрдæмæ хæстæг сты. 
Уæлдæйдæр та сылгоймæгтæ. Уæвгæ уымæн исчи йæ зæр- 
дæмæ хæстæг уа, уый зын бауырнæн у. Суанг йæхи ус 
дæр. Стæй йæ цыма тынг нæ ньгмайы, ахæм ныхæстæ 
дæр мæ хъусыл æрцыди. 
— Чи? 
— Ус лæджы! Растдæр зæгъгæйæ та: дзы иу иннæйы 
аккаг у. 
— Уæдæ æз афтæ куы фехъуыстон, йæ ус, дам, хора 
адæймаг у. Рæсугъд. Æгъдауылхæст. 
— Рæсугъдæй цы зæгъыс, уый зæгъ, фæлæ æгъда- 
уылхæст? Ма мæ дзурын кæн, кæннод мæ рæбыны су- 
сæгдзинадæй ницыуал ныууадздзынæн... Йæ былтæ куы 
— 66 — 

иыссæрфы æмæ уынгты уæзданæй куы фæцæйцæуы... 
— Зоныс æй? 
— Куыннæ йæ зонын?! Институты иумæ ахуыр код- 
там. Æргом дзургæйæ, тынг зæрдæмæдзæугæ уыди. Цы — 
йæ ас, цы — йæ гуыры конд. Стæй йæхи куыд дардта, уы- 
мæ дæр аипп æрхæссæн нæ уыд. Нæ лæппутæй йæ чи 
нæ уарзта, иу дæр ахæм нæ уыди. Æрмæст дзы æргом 
никуы никæмæ раздæхта. Уалынмæ ацы бынтыдзæуæг 
кæцæйдæр фæзынди æмæ йæ йæхирдыгæй кæуылты фæ- 
кодта, уый бамбарынхъом ничи сси. 
— Уыйхыгъд уыдон кæрæдзийы æгæр хорз дæр ма 
бамбæрстой. 
— Гæбæр бæх гæбæр бæхы ныхы, зæгъгæ, дзæгъæлы 
нæ фæзæгъынц. Уæвгæ æргом дзургæйæ, чызг тынг зæ- 
рдæмæдзæугæ уыди. Йæ миддунейæн ын махæй чи цы 
зыдта, фæлæ, куы зæгъын, йæхи афтæ дардта, æмæ йыл 
къæмæвæрæг къæм абадд>1н нæ бауагътаид. Фæлæ Дзан- 
джериимæ, æвæццæгæн, удыхъæдæй тынг хæстæг уы- 
дысты æмæ иу фæндагыл афтæ тагъд æмæ æнцонæй уы- 
мæн фæраст сты. Стæй иухуызон цауд митæ дæр сæ сæр- 
мæ уымæн æрхастой. 
— Ног диссæгтæ хъусын... 
— Ног диссæгтæ, зæгъыс?— уыцы дисхуызæй мæ ба- 
фарста Гадзуба. 
— О. 
— Ног диссæгтæ дæм кæй кæсынц, ног диссаг уый у. 
— Цæмæн? 
— Уымæн æмæ дын æз цы хабар радзурынмæ хъа- 
■вын, уый цалдæр азы размæ æрцыди. 
— Цавæр хабар? 
— Дзанджери дын бынтондæр куы фенад уа, уымæй 
тæрсын... 
— Ма тæрс... 
— Хъус уæдæ. 
Гадзубайæн дарддæр ныхас кæнын зыцдæр кæй уыд, 
уый йæ цæсгомы ахастыл дæр фæбæрæг. Цæмæдæр гæ- 
сгæ йæ мидбынаты дæр базмæлыд. Йæ галиу армытъæ- 
пæн раздæр йæ галиу русмæ фæцарæзта, стæй дзы йæ 
роцъойыл фæхæцыд æмæ дзурын райдыдта: 
— Кæддæр мын иу чызг зонгæ уыд... Астæуккаг скъо- 
лайы афæдз иу къласы фæцахуыр кодтам. Сыхаг хъæ- 
уæй нæм æрбацыди. Дæсæм къласмæ. Фыццаг къласæй 
фæстæмæ иттæг хорз бæрæггæнæнтæ иста. Фæлæ, дам, 
ъш иу ахуыргæнæг фыдæнæн математикæйæ «цыппар» 
сæвæрдта. Цыбыр дзырдæй, цæмæй сызгъæрин майдан 
ъаа райстаид, ууыл бацархайдта. Чызг æнæдзургæйæ йæ 
— 67 — 

маст нынныхъуырдта. Хуымæтæджы аттестат райста 
æмæ, никæмæн ницы загъта, афтæмæй дыккаг аз фæс- 
тæмæ дæсæм къласмæ бацыди. Æппæт предметтæй дæр 
тынг дæсньг уыд. Æнæхъæн афæдз иунæг «цыппар» дæр 
нæ райста æмæ иттæг хорз бæрæггæнæнтимæ немæ каст 
фæци скъола. Уый фæстæ ахуыр кæнынмæ бацыди ме- 
дицинон институтмæ æмæ уырдыгæй дæр сырх дипло- 
мимæ рацыд. Гъе æмæ уыцы чызг, институты ма куы 
ахуыр кодта, уæд моймæ ацыд Дзанджерийы кайыс- 
тыхъæуккаг лæппумæ. Æфсæддон училище каст чи фæ- 
ци æмæ Мурмæнсчы былгæроны авиацийы хистæр лей- 
тенантæй чи службæ кодта, ахæм æрыгон хæрзконд лæп- 
пумæ. Уый та Дзанд^керийы усимæ, иуæй, хъæуккæг- 
тæ уыдысты, иннæмæй, иу къласы ахуыр кодтой, æр- 
тыккагæй та — уарзæттæ. Адæм æнхъæл уыдысты, æнæ- 
баиу уæвгæ сын хос нæй, зæгъгæ, фæлæ, арæх куыд вæй- 
йы, афтæ æнæнхъæлæджы фæхицæн сты æмæ дзы кæ- 
рæдзийы фыдæнæн иу чындзы цæуынмæ фæци, иннæ — 
ус курынмæ. Æфсæддон йæ бинойнагимæ «а» æмæ «о»- 
йæ цардысты, фæлæ, дам, дон йæ фыццаг фæдмæ здæ- 
хаг у, зæгъгæ, фæзæгъынц. Дзанджерийы ус æмæ æф- 
сæддон кæмдæр фембæлдысты æмæ сæ кæддæры ахаст- 
дзинæдтæ сног сты. 
Иу хатт та сæ отпусктæ денджызы был баиу сты æмæ 
уæдæй фæстæмæ к^æрæдзимæ сусæг писмотæ ^ыссын 
райдыдтой. Афицерæн дыккаг сывæллон куы райгуырд, 
уæд йæ усы æд цот Ирыстонмæ рарвыста æмæ цалдæр 
мæйы иунæгæй цард. Дзанджерийы ус дын æм æргом 
писмотæ фыссын куы райдаид. Уыцы рæстæг Хуыцау 
ныддæлæ-уæлæ кодта æмæ лæджы дзæвгар рæстæг æф- 
сæддон хъуыддæгты фæдыл Дард Цæгатмæ арвыстой. Иæ 
хæзгул афоныл хъуыддаг нæ бамбæрста æмæ йæ пис- 
мотæ фыссынæй нæ банцад. Лæг сыхæгтæн бафæдзæх- 
ста, мæ номыл цы писмотæ æмæ газеттæ цæуа, уыдон 
исдзыстут, стæй мын сæ уæд ратдзыстут, зæгъгæ, фæлæ 
лæгæй йæ бинойнаг фæраздæр æмæ Дзанджерийы усы 
хъарм тшпмотяэ куь>1 бакаст. уæд йæхи зæлдæ бахъаом 
уæвынмæ бирæ нал хъуыд. Цалдæр боны йæ уд йе ’муд 
не ’рцыд, стæй бавдæлд, йæ сывæллæтты къухтыл рахæ- 
цыд æмæ йæ цæгатмæ рафардæг. 
— Фæстæмæ нал бацардысты?— ныхасы фæудмæ 
дæр нал банхъæлмæ кастæн, афтæмæй бафарстон Га- 
дзубайы. 
— Бæсты æмгæрон æй нал æруагъта. Ирыстоиы йын 
ддлууæ хорз æфсымæры йс. Сæ хо æмæ хæрæфырттæм 
— 68 — 

сæ цæст фæдардтой. Кооперативон фатер саразынæн сын 
феххуыс кодтой, æмæ тынг дзæбæх цæрынц. 
Уыцы хабарыл бирæ рæстæг нæма рацыд, афтæ æф- 
сæддоны раздæры ус Дзанджерийы бацагуырдта. Йæ усы 
дæр ын нæ зыдта, йæхи дæр. Æрмæст-иу куы иу ран, 
куы иннæ ран Дзанджерийы кой йæ хъустыл æрцыд. 
Мæнæ йын ды куыд хорз æнхъæл уыдтæ, афтæ ныртæк- 
кæ дæр — уæлдайдæр сыл^ойм’æгтæй — бирæтæ хъуьь 
ды кæнынц æмæ-иу дзы æппæлыдысты. Ахæм хæрзконд 
у, ахæм бынаты кусы æмæ-иу дзы цы нæ радзырдтой?! 
Æфсæддоны бинойнаг-иу Дзанджерийæн йæхимæдæг 
тæригъæды дæр бацыди, ахæм лæгæн ахæм ус кæй ис 
æмæ йæ кæй нæ зоны, уый тыххæй æмæ йын сфæнд код- 
та йæ цæстытæ байгом кæнын. Иу бон, йæ сывæллон йæ 
хъæбысы, афтæмæй редакцимæ æрбацыдис. Дзандже- 
римæ цыдæр æмбырд уыд, æмæ куы райхæлд, уæд ын 
секретарь бамбарын кодта, иу æрыгон сылгоймаг дæм 
æнхъæлмæ кæсы, зæгъгæ. 
— Фæдзур æм,— загъта Дзанджери,— æмæ йæхи 
дзæбæхтæ кæнынмæ фæци. 
— Мæ сывæллон дæумæ фæуадзон?— секретармæ ха- 
тыркурæгау бакæсгæйæ сдзырдта сылгоймаг. 
— Табуафси, кæд мæм фæлæудзæн, уæд. 
— Сабыр сывæллон у. 
— Æри-ма йæ уæдæ. 
Ус Дзанджерийы уаты дуарæй бахызт. 
— Æмбæлы? 
— Мидæмæ!— уыцы, фæлмæн хъæлæсæй йæм сдзырд- 
та Дзанджери. Йæ бынатæй фестад, йæ размæ рауад, 
йæ къух ьга райста, йæ цонгмæ йын аивæй бавнæлдта 
æмæ йæ стъолы уæлхъус æрбадын кодта. Йæхæдæг фæ- 
стæмæ бандоныл æрбадгæйæ сдзырдта: 
— Бирæ дæ фенхъæлмæ кæсын кодтон? 
— Ницы кæны... 
— Ацы æмбырдтæй нæ сæрæн нал стæм. Иуæй дзы 
куы фервæзæм, уæд иннæйы рад ралæууы... 
Сылгоймаг ныхæстæ хъуыста, фæлæ цы амыдтой, 
стæй сæ цæй монцæн дзырдæуыд, уымæн ницы зыдта. 
Дзанджеримæ æрбацæуыны агъоммæ бирæ сагъæсты ахæ- 
сты бахауд, бирæ хъуырдухæн фæкодта, цалынмæ иу 
фæндмæ æрцыд, уæдмæ, фæлæ йæ ныхасы райдайæн аф- 
тæ зын уыдзæн, уый æнхъæл нæ уыди. Цалдæр хатты 
йæ чысыл хызынмæ февнæлдта, цыдæртæ дзы ацагуырд- 
та æмæ та йæ фæстæмæ ахгæдта. 
Дзанджери йын йæ уавæр бамбæрста æмæ йæм дзу- 
ры: 
— 69 — 

— Цæуылдæр кæй тыхсыс, уый æмбарын, фæлæ дын 
мæ бон баххуыс кæнын нæу... Æрсабыр у... Алцыдæр 
лæмбынæг равзардзыстæм. Дæу хуызæн рæсугъд сыл- 
гоймаджы чи бафхæрдта, уымæн нæ ныббардзыстæм. 
Сылгоймаг ноджы тынгдæр стьгхст. Дзанджерийы усы 
писмотæ сисын йæ зæрды ис, фæлæ. йæ къухтыл зыр-зыр 
бахæцыд. Фæлтау куы не ’рбацыдаид. Цалдæр хатты 
фестыныл ацархайдта, фæлæ йæ зæнгтæ йæ коммæ нæ 
бакастысты. 
— Хъусын дæм. Цы маст дæ бацыди?— Дзанджерийы 
ныхæстæ йæ хæрдмæ фæхауын кодтой. 
Ус йæ тыхтæ æрбамбырд кодта, йæ хызынмæ ныв- 
нæлдта, цалдæр писмойы дзы фелвæстаæмæ сæ стъолыл 
дæлгоммæ æрфæлдæхта. Уæле ма сæ йæ армытъæпæ- 
нæй дæр амбæрзта æмæ, цалынмæ йæ къухты зыр-зыр 
чысыл фæсабырдæр, уæдмæ уыцы иу уавæры фæлæууыд. 
— Афтæ бирæ баддзьгстæм? Хъусын дæм... 
Сылгоймаг уæллаг писмо фелвæста. Фегом æй код- 
та æмæ йын йæ иу сыф Дзанджеримæ дæтгæйæ, сдзырдта: 
— Ацы почерк дын зонгæ нæу? 
Дзанджери гæххæтт райста. Йæ кæсæнцæстытæ ба- 
кодта æмæ, фыццаг рæнхъытæ куы ауыдта, уæд йæ фæ- 
лурс цæсгом фæныкхуыз кæнынмæ фæци. Писмойæ цал- 
дæр хъуыдыйады йеддæмæ нæма акаст, афтæ йæ ин- 
нæрдæм фæфæлдæхта. Писмо йæ къухтæй æрхауд. Сыл- 
гоймаг йæ хызынæй зæрдæйы хос фелвæста æмæ йæ 
Дзанджеримæ бадардта. Уый йæ йæ фæлурс къухтæй 
райста æмæ йæ йæ дзыхы баппæрста. Йæ цæстыты дза- 
гъыр куы фæкъаддæр, уæд сылгоймаг æддæмæ рауад 
æмæ секретарæн хабар радзырдта. Уый сывæллоны йæ 
мадмæ авæрдта æмæ уаты смидæг. Уыцы рæстæг ус та 
лидзынмæ фæци. Асинтыл æй цымыдис секретарь æрæй- 
йæфта. 
— Кæдæм ралыгъдтæ? 
— Ницыуал мæ хъæуы. Кæйдæр лæгыл исты куы 
’рцæуа, уæд ма мæ уый дæр нæ айхъуысти... 
— Чи дæ? Цы йын кодтай? 
— Иунæгæй йæ дзæгъæлы ныууагътай. 
— Ницыуал ын у. Уымæн йæ зæрдæ арæх бахъарм 
вæййы, фæлæ йын уагæры цы загътай? 
— Йæхæдæг дын æй радзурдзæн... 
— Фарстон æй æмæ мын ницы загъта. 
— Йе ’муд куы ’рцæуа, уæд-иу æй бафæрс... 
* — Уæд та мын æппындæр ницыуал зæгъдзæн... 
— Бахатыр кæн, Гадзуба. ящæгæй йын æй нал загъ- 
та? 

— Куыннæ стæй! Дзанджери ма суанг уыцы усы ба- 
цагурыныл дæр нæ бацархайдта. Стæй йæ уый сæр 
хъæугæ дæр нæ кодта. Йæ усы хабæрттæ йын хорз зынд- 
гонд уыдысты, йæхи хабæрттæ йын йæ ус куыд зыдта, 
афтæ. Ус æмæ, дам, лæг фæрæты хъæдæй барст сты. Иу 
дзы цы уа, иннæ дæр—уый. Хорз хорзимæ фæцæры, æв- 
зæр — æвз]æримæ. Кæд нæ ахицæн вæййынц, ,уæд та 
цард кæрæдзийы былтæ тонгæйæ арвитынц. Кæй зæгъын 
æй хъæуы, æдзух бынтон афтæ нæ вæййы, фæлæ... 
— Ныр уыцы хабæрттæ хицауады хъустыл никуы 
’рцæуынц? 
— Æрцæуынц нæ, фæлæ сæ уыдонæй хуыздæр ничи 
зоны... 
— Æцæгæй? 
— Уæдæ куыд æнхъæлдтай?! Фысгæ дæр ыл уыдæт- 
ты тыххæй фæкæнынц, фæлæ сæм хъусдарæг нæй. 
— Фæсномыгæй æви дзы æргом хъастгæнджытæ дæр 
вæййы? 
— Фæсномыгæй дæр, æргомæй даер. 
— Уæдæ йæ цæуыннæ ’фхæрынц? 
— Чи? Зæгъыс, æмæ йæ уæлдæртæ хуыздæр сты?! 
Чи дзы куыд бæрзонддæр бынаты бады, афтæ фыддæр 
митæ кæны, æмæ кæрæдзимæ нæ дзурынц. Халон хало- 
ны цæст нæ къахьг. Ныхас ахæссынæй дæ нæ тæрсын, 
фæлæ Борнæфæй Дзанджерийæ уæлдай нæй. Иу дзы цы 
у, иннæ дæр — уый. Растдæр зæгъгæйæ та — сæ иу дæр 
ницы æмæ иннæ дæр. 
V 
Габоцк редакиийы куы нæ вæййы, уæд мын цы- 
дæр нæ фæфаг кæны. Искæй дзурын мын æй нæ фæ- 
хъæуы, уымæн æмæ йæ куысты тæккæ райдайæны базо- 
нын. Кусгæ бон райдыдта, зæгъгæ — дæргъæй-дæргъмæ 
тыргътыл зилгæ рацæуы æмæ, кæй дуарыл нæ рахæцы, 
иу ахæм нал баззайы. Уыимæ йæ къæсæрæй бакæсын 
йеддæмæ ницы фæхъæуы. Чи дзы ис, уый базоны æмæ 
фылдæр хатт дуар æнæ салам ратиæйæ фæстæмæ ахгæны. 
Йæхи кусæн уат тыргъты æппæты рæбынæй ис. Фыц- 
цаг зылды фæстæ иучысыл абады, стæй та ногæй йæ 
бынатæй фесты æмæ дуæрттыл зилгæ ацæуы. Ацы хатт, 
раздæр æхгæд чи уыд, уыдоныл. Искуы-иутæй фæстæ- 
мæ иууылдæр сæ бынæтты разынынц. Дыккаг зылдæй 
æртыккаджы æхсæн дзæвгар рæстæг рацæуы. Уыцы за- 
ман æй йæхи куысты сагъæстæ дæр æрсурынц. Иуцал- 
дæр уады телетайпмæ бакæны, кæд дзы уыцы афон ни- 
— 71 — 

куы ницы вæййы, уый тынг хорз фæзоны, уæддæр. Æр- 
тыккаг зылд, æппьшдæр кæй къæсæрæй нæ бакаст, уы- 
донæн снывонд кæны. Уæдмæ тæлмацгæнинаг !зермæг 
фæзыны æмæ йын машинисткæйы уæлхъусæй дзæвгар 
рæстæг сыстыны фадат нал вæййы. Уымæй зындæр са- 
хат ыл никуы скæны. Куыстæй афтæ нæ бафæллайы,, 
иу ран бадынæй куыд сфæлмæцы. Уыйхыгъд, куыд- 
дæр фервæзы, афтæ й,æ уарзондæр куыстмæ бавналы. 
Ацы хатт хуымæтæджы гомыл нал ахицæн вæййы хъуыд- 
даг. Мидæмæ дæр бацæуы. Æнæдзургæйæ æрбады æмæ 
рудзынгæй æддæмæ фæкæсы. Стæй уыцы æнæдзургæйæ 
фесты æмæ федде вæййы. Дыккаг уаты дæр йæхи æн- 
дæрхуызон нæ фæдары. Искуы иу хатт дæм ахæм фарст 
ратдзæн, æппындæр æнхъæл кæмæн нæ уыдтæ. Цыфæн- 
дыхуызон дэуапп дæ куы фехъуса, уæддæр дæ æнæ- 
мæнг дыууæ кæнæ фылдæр хæттыты бафæрсдзæн æмæ 
дарддæр иннæ уатмæ йæ ных сараздзæн. 
Æмбырды дæр ын æнцад абадæн ницы хуызы ис. Йæ 
дæгъæлты баст сисы æмæ йæ тилын байдайы. Æппæт 
адæм дæр æм æрыхъусынц. Бынтон æрæджиау æй бам- 
бары, иууылдæр уымæ кæй кæсынц, уый æмæ та сæ йæ 
дзыппы афснайы. Æрмæст сæм фондз минутæй фыл- 
дæр æнæнывналгæ никуыма фæци. Ногæй та сæ сдзеу- 
дзæлæй кæны. 
Æз ын йæ хорз зæрдæмæ фæбæллын. Ахæм заман 
йæ дзыхæй цыдæриддæр схауæд — худæгæй артæндих- 
тæ фæуыдзынæ. 
Бицко цырыхъхъытæ бирæ уарзы. Сæрдæй-зымæгæй 
сæ нæ ласы. Кæддæр нæ Габоциимæ сæхимæ бахуыдта, 
æмæ сæ тыргъ кæрæй-кæронмæ дæр цырыхъхъ уьэди. 
Ногтæ æмæ зæрæдтæ, асламтæ æмæ зынæргътæу æм- 
пъызтытæ æмæ æмпъузинæгтæ. Æрмæст иууылдæр—сы- 
гъдæг сæрфт æмæ æфснайд. Диссаг цы уыди— куыст- 
мæ дзы хаста сæ тæккæ зæронддæртæ æмæ асламдæр- 
тæ. Иу хатт æмбырды бадтыстæм. Редакцийы æппæт 
кусджытæ дæр. Ныхас кодтам газеты ног азы номыры 
макетьгл. Иу сахатмæ æввахс фæбадтаиккам, афтæ Га- 
боци æмæ Бицко фемдзаст сты. Габоци йæ цыма ныр- 
тæккæ ауыдта — афтæмæй та æмбырды размæ иу дзæв- 
гар тыргъты фæлæууыдысты — уыйау йæ бынаты баз- 
мæлыд æмæ йын ныллæг хъæлæсæй загъта: «Арфæгонд 
у, Бицко!» Редактор йæ зæрдиаг ныхасмæ бахæццæ, æмæ 
уымæ гæсгæ æргом, уæлдайдæр та хъæрæй, худæн нæй, 
æмæ адæмæй чи ныхъуырд худт кæны, чи та йæ дзы- 
хыл ныххæцыд æмæ афтæмæй йæ мондæгтæ уадзы. Ре- 
дактор алцыдæр федта æмæ фехъуыста,фæлæ йæхи нæ- 
— 72 — 

уынæг æмæ нæхъусæг скодта. Уый Габоцийы разæнгард- 
дзинадыл бафтыдта æмæ дарддæр цы фыдбылыз ра- 
кæна, йæ алцыуынæг. цæстытæй уый агурыныл фæцис. 
Ногæй та Бицкомæ фæкомкоммæ. Ацы хатт ын йæ цæст 
æрæвæрдта йæ цырыхъхъы уæлфадыл. Йе ’мпъузæн рай- 
хæлд æмæ ма цалдæр сынкыл тыххæй хæцыди. Габоци 
куыддæр Бицкоимæ фемдзаст, афтæ йæм йæ цырыхъмæ 
ацамонгæйæ бадзырдта: «Дæлæ дæ цырыхъхъыл цыдæр 
ныххæныд...» Æмбырды бадджыты худындзæджы дзæ- 
къул аскъуыд. Кæмæндæр ма дзы суанг йæ пыррыкк 
дæр райхъуыст. Редактор йæхи нал баурæдта: 
— Габоци, ардæм хъазынмæ ’рбацæуыс æви цы? 
Ацу æмæ дæ тæлмацы куыст кæн, уæддæр æххуыс ницы 
дæ!.. 
Габоци аххосджын кæй у, уый æмбары æмæ йын йæ 
къæйных ныхæстæ, иуæй, баргæ ныккодта, иннæмæй та 
йæ коммæ бакаст. Цыма йæ тыххæй кæй цæуын кæнынц, 
уымæн ницы бамбæрста, уый хуызæн сыстад æмæ ды- 
зæрдыггæнгæ рацыд. 
Бицко, æвæццæгæи, йæхимидæг смæсты. Уæлдай зын- 
дæр та йын уыд, Габоцийы дыууæ рæхуыстæн иу дзу- 
апп раттын дæр кæй нæ бафæрæзта, уый. Йæ дзуапп 
сцæттæ, Габоци дуар куы ахгæдта æмæ, адæм чысыл 
куы фæсабыр сты, уæд: 
— Уый бæсты дæ хаэбуздзыхъхъытæ цæсгом але-' 
бастрæй куы байсæрдис... 
Габоци, кæд дуæрттæ иууылдæр æхгæд сты, уый зо- 
ны, уæддæр та сыл радыгай зилгæ ацыд. 
Фыццаг аз кусын куы райдыдтон, уæд рæстæгмæ иу 
уаты бадтæн, Мæскуыйæ практикæйы чи ссыд, иу ахæм 
чызгимæ. Иу хатт æм йæ кæстæр хо — иу-æртындæс азы 
кæуыл цыд, ахæм чызг йе ’мбалимæ уазæгуаты ссыд 
æмæ дзы иу иннæмæн — дзургæ сусæгæй кодтой, фæлæ 
йæ хистæр хо фехъуыста æмæ мын æй уый дзырдта — 
афтæ зæгъы: «Хъазыбегимæ уарзæттæ куы уаиккой, уæд 
сын куыд хорз уаид...» Иннæ чызг æм нал фæлæууыд 
æмæ йын афтæ зæгъы: «Цæуыннæ, Габоци сæ иу чы- 
сыл хибарæй абадын бауадзид!» 
Хрущевы йæ куыстæй куы систой, уæд информаци- 
он хъусынгæнинаг æнафон слæвæрдтой. Цалдæр рæнхъы 
йеддæмæ нæ уыд, фæлæ йын газеты фыццаг фарсылбы- 
нат ссарын хъуыд. Габоци йæ ратæлмац кодта æмæ йæ 
цумагæнæджы къухы фæсагъта. Чызг уымæй размæ дыу- 
уæрдæм рацу-бацу кæнынæй бафæллад æмæ æрмæг уы- 
цы уæнгмардæй райста æмæ сындæг къахдзæфтæй ти- 
пографимæ араст. Габоци йæ фæдыл рауад æмæ йæм 
— 73 — 

дзуры: «Рæвдздæр æй хæсгæ, цалынмæ сæм æндæр хъуы- 
ды нæ фæзынд, уæдмæ!..» 
Габоци кæмфæнды дæр хъæлдзæг вæййы. Æрмæст æй 
хъыгдарын нæ хъæуы. Йæхи бар æй уадз æмæ иу ху- 
дæг иннæйы æййафдзæн. Дзæпсимæ æмхъæуккæгтæ сты 
æмæ хатгай уыимæ ахæцын <йæ зæрды вæййы, фæлæ 
йын дзы никуы ницы рауайы. Дзæпс фысгæ куыд кæны, 
йæ ныхасы хъæд дæр уымæй бæркадджындæр нæу. Иу- 
æй-иутæ афтæ дæр фæзæгъынц, дзургæ куыд кæны, фы- 
сгæ афтæ куы кæнид, уæд ын æмбал нæ уаид, зæгъгæ, 
фæлæ мæнмæ афтæ нæ кæсы. Уый уæлдай тынгдæр ра- 
зыны, Габоциимæ куы вæййынц, уæд. Габоци хæраг у. 
Уæвгæ йын хæраг уæвын æмбæлгæ дæр кæны. Дыууæ 
метры дæргъæн лæг гыццыл куыд хъуамæ хæра! Фæлæ, 
куыд зæгъынц, афтæмæй Дзæпсы цур рыг дæр нæ калы. 
Кæддæр сæхи хъæуы хуынды бахаудысты. Хъазы мард 
сын сæ разы æрæвæрдтой. Иу заман фысым уазджытæн 
нуазæнтæ авæрдта. Фыццаг арфæйы бар æрхауд Дзæпс- 
мæ. Дзæвгар фæдзурыны фæстæ нуазæн акызта æмæ 
хæрынмæ февнæлдта. Цалынмæ Габоци арфæ кодта, уæд- 
мæ хъазæй ницыуал аззад. Габоци йæм аивæй йæ цæст 
дардта. Дзæпс хъазы сæр куы систа, уæд æм фысымы 
сусæгæй — уыцы рæстæг гæдыйы фынджы бынæй суры- 
ныл фæцис — дзуры: «Кæдæм æй хæрыс, ард дæ хæ- 
дзары бацæуа! Уæд та дæ ахсæнæй ныууасыд!» 
Дыууæйæ чи кæцы у, уый ноджы хуыздæр базыдтон 
фатер исгæйæ. Иу уат мын куы лæвæрдтой, уæд дæр мьш’ 
загътой, рæстæгмæ уал дзы ацæр, зæгъгæ, æмæ уымæй 
ныфсджын уыдтæн. Чысыл рæстæджы фæстæ ногæй кур- 
диат ныффыстон æмæ мæ рады сæвæрдтой. Дунетхан 
чындзы куы ацыд, уæд тарстæн, мæ ныхмæ дзурджытæ 
куы фæуа, уымæй, фæлæ мын фарсхæцджытæ фæци — 
æппæты фыццаг та — Гадзуба, æмæ æнхъæлмæ кастæн, 
фатер раттынæй мын зæрдæ кæм æвæрдтой, уыцы хæ- 
дзары сцæттæмæ. Редакцийæ йæм дыууадæс минуты цыд 
йеддæмæ нæ уыд, фæлæ мæм цæмæдæр гæсгæ дард ка- 
сти. Цыдæриддæр уыди, уæддæр æууæндыдтæн, мæнмæ 
дæр дзы хай æрхаудзæн, зæгъгæ. 
Габоци фæстаг ссæдз азы горæты астæу цард. Йæ 
зæронд мадимæ йын дыууæ дьшджыр уаты уыди. Фæз- 
уатмæ ницы лаз хастой, фæлæ сæ æвадат тыхсын кодта 
æмæ сæм ног хæдзармæ алидзыны зонд æрцыд. Фа- 
термæ æнхъæлмæ каст Дзæпс дæр. Уыцы аз æй бынæт- 
тон комитеты сæрдарæй? равзæрстой æмæ уымæй дæр 
спайда кæнынмæ хъавыд. Ноджы хъавыд мæ ныхмæ ра- 
дзурынмæ дæр. Уый мын Габоци загъта. Стæй ма мын 
г • ■■••''*'.' - • •. ’ 
— 74 — 

радзырдта, дыууæ фатерæй нын фылдæр куы нæ раттой, 
уымæй тæссаг у, зæгъгæ. 
— Уæд дзы мæнмæ ницы ’рхаудзæн,— мæ хъуыды 
бамбарын кодтон Габоцийæн. 
— Æрхаудзæн!— йæ цæст мæм æрныкъуылдта Га- 
боци.— Цом-ма м]емæ,1— æмæ йæ кусæн уатмæ араст. 
Æз — йæ фæдыл.— Æз сын номыр аппарынмæ хъавын. 
Æрмæст дæ дзыхыл хæц.— Æмæ мын бандонмæ аца- 
мыдта. 
Æз æрбадтæн. 
— Дуар дзæбæх æхгæд у? 
Дуар зыхъхъыр уыд æмæ йæ æддæмæ ассыдтон. 
— Æз æмæ Дзæпсæн дæтдзысты фатертæ, уымæн 
æмæ, æргом дзургæйæ, махæн æмбæлы. Фæлæ мæн сæ 
фатер ницæмæн хъæуы. 
— Цæуыннæ? 
— Мæхион хуыздæр у. Фыццæгæм уæладзыджы са- 
хуыр дæн, стæй мæ уæтты парахатдзинад цыфæнды фа- 
терыл дæр нæ баивдзынæн. Куыд базыдтон, афтæмæй 
мын æртыккаг уæладзыгæй дæлдæр нæ ратдзысты, 
стæй ■— къуымтæ-къуымтæ. Фезмæлæн дзы ничердæм ис. 
Иудзырдæй, æз уырдæм нæ ацæудзынæн. Æрмæст,— Га- 
боци йæ армытъæпæн йæ дзыхыл авæрдта,— уый тых- 
хæй макæмæн мацы зæгъай!.. 
Йæ ныхæстыл ын мæхи кусæн уаты дæр фæхъуыды 
кодтон, фæлæ уæддæр хъуыддаг кæронмæ бамбарын нæ 
фæрæзтон. 
— Куыннæ йæ ’мбарыс!— дисæй мыл амарди Габоци, 
иу цасдæры фæстæ мæ къæсæрыл куы алæууыд, уæд.— 
Æз ныртæккæ Дзæпсимæ ныхас кодтон æмæ йын загъ- 
тон, бынæттон комитеты дæ фарс цæмæй дзура, уый 
тыкхæй. 
— Нæ дзурдзæн мæ фарс! 
— Дзурдзæн! 
— Уæд йæхицæн фыддæр уыдзæн! 
— Цæмæй? 
— Уымæн æмæ йын æз афтæ загътон: Хъазыбеджы 
фарс куы нæ дзурай, уæд æз ног фатермæ ацæудзынæн. 
Цы фатертæ нын дæттынц, уыдонæй иуы фæзуат фыл- 
Дæр у,— æмæ йæ мæнæн дæтдзысты. Афтæмæй дæумæ 
æрхаудзæн, къаддæр фæзуатимæ бæрзонддæр ран чи ис» 
уыцы фатер. Хъазыбеджы фарс куы дзурай, уæд æз мæ- 
хи фатеры баззайдзынæн, ды мæ фатер райсдзынæ, 
Хъазыбег та — дæууон. 
— Æмæ цы зæгъы? 
— Куыд ны зæгъы? Сразы. 
— 75 — 

— Æмæ мæ фарс дзурдзæн? 
— Иу къæмы хуызæн! Æрмæст дæ дзыхыл хæц. Мæ 
фæндтæ уæ дыууæ йеддæмæ никæмæн ма загътон. Æп- 
пæты фæстагмæ сын æй схъæр кæндзынæн. 
Фæссихор æртæ сахатыл бынæттон комитеты уæнгтæ 
редакторы кабинеты æрæмбырд сты. Сахаты æрдæг мæхи 
æндæр цæуылдæрты ирхæфстон, фæлæ уымæй дарддæр 
мæ катай уромын нал фæрæзтон. Ноджы мæм Бæди цал- 
дæр дзырды æрбакодта æмæ мын уый дæр мæ тыхстыл 
бафтыдта. Тыргътæм иу цалдæр уады ракодтон, фæлæ 
дзы иу змæлæг дæр нæ уыд. Фатертæ уарынмæ фæсид- 
тысты партбюро æмæ редколлегийы уæнгтæм дæр. Ре- 
дакторы секретармæ бакастæн æмæ мæ йæ къухы фæ- 
тылдæй фæурæдта. 
— Цæмæн æрæмбырд сты, ды дæр æй нæ зоныс? 
Редакторы секретарь цы нæ зоны, ахæмæй редакцийы 
исты ис, уый æнхъæл нæ уыдтæн æмæ мæм куыддæр 
диссаг фæкаст. Кæд мæ къахгæ кæны, зæгъгæ, мæм 
ахæм хъуыды дæр фæзынди. Фæлæ йæ цæсгомыл ахæ- 
мæй куы ницы бафиппайдтон, уæд ын хъуыддаг бам- 
барын кодтон. 
— Фатертæ уарынц? Диссæгтæ! Æмæ мын æй куын- 
нæ загътой! 
— Искæй дзы фарстай? 
— Æмæ йын æнæфæрсгæйæ зæгъæн нæ уыди?!. Æн- 
хъæлдтон, хуымæтæджы æмбырд у æмæ мæ уыцы зæр- 
дæ фæсайдта... Дæуæн дæр куы дæттынц, нæ? 
— Нæ зонын... 
— Цæуыннæ дын хъуамæ раттой?.. Иуæй-иутæ сае 
хæдзæрттæ куы ныууæй кодтой æмæ афтæмæй куы рай- 
стой... ’ 
Дзæпс, дам, афтæ бакодта, зæгъгæ, æрыхъуыстон, 
фæлæ йæ бæлвырдцзинадæн ницы зыдтон æмæ йын 
дзуапп раттынмæ базивæг кодтон. 
— Нæ зонын... Кæд сæ хорз зæрдæйыл уой, уæд кæд 
мæнæн дæр раттиккой. 
— Ацы Дзæпсæн йæ дзых нæ бæззы... Ныртæккæ 
хицау у, мæ хур, æмæ йæм бирæ тыхтæ ис... 
Уæдмæ редакторы кабинеты бандæтты уынæр рай- 
хъуыст. Куыд бамбæрстон, афтæмæй æмбырд фæцис. Куы 
,мæ раййæфтаиккой, уый мæ нæ фæндыд æмæ феддæ- 
дуар дæн. Æнхъæлмæ кæсын мæ бирæ нæ бахъуыд. Уай- 
тагъд Габоци мæ къæсæргæрон алæууыд. Йæ цæстытæ 
æрттывтой. Цыдæр хорздзинад ыл кæй æрцыд, уый бам- 
бæрстон, фæлæ йæ цалынмæ фехъуыстайн, уæдмæ мæ- 
хиуыл хæцыдтæн. Уæд та, мæнмæ чи ницы бар дардта, 
— 76 — 

ахæм уынаффæ рахастой, цин кæнын кæуыл æмбæлд, 
фæлæ мæнимæ иумæйагæй кæмæн ницы уыд, ахæм уы- 
наффæ>. 
— Цæуыннæ цин кæныс?— Габоцимæ диссаг фæ- 
каст, мæхи куыд дардтон, уый. 
— Цæуыл? 
— Куыд цæуыл? 
— Фатер дын радтой! Æри-ма дæ къух!— æмæ мын 
мæ къух йæ дыууæ армытъæпæны астæу фидар ныл- 
хъывта. 
— Куыд уыди? 
— Тынг хорз. Дзæпс йæхи хорз равдыста. Цыма æп- 
пындæр ницы зоны, уый хуызæн æнцад бадти. Къами- 
сы сæрдар фæндон бахаста фатертæ мæнæн æмæ Дзæп- 
сæн раттыны тыххæй, дæу фарста иннæ хатмæ æр- 
гъæвд куыд æрцæуа, афтæмæй. Фыццаг ныхасы бар рай- 
стон æз. Мæ хъуыды сын бамбарын кодтон. Афтæ æмæ, 
зæгъын, афтæ. Мæнæн цы фатер дæттут, уый мæ зæр- 
дæмæ нæ цæуы. Фезмæлæн дзы ничердæм ис, йæ фæзуат, 
ныртæккæ кæм цæрын, уымæй —бирæ къаддæр, æртык- 
каг уæладзыг... Иу ныхасæй, иууылдæр мыл баууæнды- 
дысты. Уый фæстæ радзырдта Дзæпс. Цыдæриддæр ын 
загътон, уымæй иуфарс нæ ахызт... Цыбыр дзырдæй, дæ 
худ хæрдмæ ’ппар! Мæ фатер Дзæпсы баци, Дзæпсы фа- 
тер та — дæу. Фæндзæм уæладзыг у, фæлæ йын мур дæр 
нæу. Зæронд адæймаг уæм куы нæ ис, мыййаг. Чидæр- 
тæ дзы дæ ныхмæ дæр сдзырдта... 
— Цы загътой? 
— Æртæ азы дæр, дам, куы нæма рацыд йæ фыццаг 
фатеры райстыл. 
— Куыд æртæ?! Ныр дзы фæндзæймаг аз куы цæ- 
рæм!.. 
— Загътон сын æй, ма тæрс... Стæй, дам, дыууæ йед- 
дæмæ куы нæ сты... Уым та Дзæпс рахæцыд дæ фарс. 
— Цы загъта? 
— Ус курын, дам, æй нæ хъæуы?.. 
Дзæгъæлы нæ фæзæгъынц, бирæгъыл мæгуыры бон 
куы акæны, уæд куыдзы бын атулы, зæгъгæ. Дзæпс мыл 
афтæ баузæлдзæн, уый мæ фæсонæрхæджы дæр никуы 
’рцыдаид. Суанг ма мын мæ фидæныл сагъæстæ дæр 
йæхимæ айста. Йæхицæй мын къаддæр знаг — кæд ахæм 
фарстатæдæтджыты знæгтæ схонæн ис, уæд — чи у, уы- 
доны ныхмæ дæр радзырдта. Мæ хæстæджытæй йæм исчи 
куы байхъуыстаид, уæд дзы цæрæнбонтæм арфæгондæй 
баззадаид, мæнæн та мæ цæсты ноджы æгаддæр фæци, 
Габоци мæ цæсты бæрзонддæр куыд фæци, афтæ. Уалын- 
— 77 — 

мæ йæхæдæг дæр фæзынди. Дуар уæрæх байтыгъта 
æмæ хъæрæй дзургæ æрбацыд: 
— Æз æмæ Габоцийы цæрæнбонмæ кув! Мах куы 
нæ уыдаиккам, уæд фатер дæ цæсты кæронæй дæр нæ 
федтаис!.. 
Уыцы ныхæстæ Габоцийы зæрдæмæ нæ фæцыдысты» 
Бандонæй фестад æмæ цæуынмæ рахъавыд. 
— Фæлæуу-ма, кæдæм цæуыс? Ацы лæгæн зæгь, æмæ 
цалынмæ нæ фæхъарм кодта, уæдмæ иу æргъæвст сырд- 
донцъиу уæддæр æрцахса... 
— Йæхи бар уал æй бауадз... Исты кæндзæн...— Æмæ 
йæ дзургæ фæуагъта. 
Телефоны дзæнгæрæг райхъуыст. Уый Бæди йеддæ- 
мæ ничи уыдзæн. Фæрæдыдтæн. Редактор разынд. «Ам 
ис! Раттон æм æй? Дæумæ? Хорз!—Æмæ хæтæл æрæ- 
вæрдтон. 
— Мæн агурынц?— афарста мæ Дзæпс. 
— Редактор дæм дзуры. 
Дзæпс феддæдуар. Ногæй та дзæнгæрæг райхъуыст* 
«Хъусын дæм, Бæди. Радтой мын! 0! Фæндзæм уæла- 
дзыг! Куыд цал уаты? Иумæ æнхъæлмæ кастæ? Уæдæ 
æртæмæ? Омæ нын уæдæ дыууæ радтой... Уым уратæ 
кæн, мæн мауал хъыгдар!» 
Хæтæл æрæвæрдтон. Ногæй та хъуыдыты аныгъуылд- 
тæн. Дзæпс æмæ Габоци иу хъæуæй рацыдысты, фæлæ 
сæм иумæйагæй ницы ис. Иу дзы æрмæстдæр йæхи удьг 
къоппайы мæт кæны, иннæ та адæмимæ цæрæг у, кæй- 
дæр хорздзинад ын йæхи цин свæййы. Уый ма мæ абон 
ноджыдæр иу хатт бауырныдта. 
Иу дæр цин кæны æмæ иннæ дæр. Иу — фатер кæй 
райста, ууыл, иннæ та, кæй нæ райста, уый тыххæй. Æвæ- 
дза, цинæй цины æхсæн дæр бирæ быдыртæ ис. Цы бын- 
дуртыл æнцайынц, сæйрагдæр уый у. 
Габоци та къæсæргæрон алæууыд. Дуар йæ фæ- 
дыл фидар æрбахгæдта. Мæ цурмæ бандон æввахсдæр æр- 
байста æмæ йæ мидбылты бахудт. Йе ’фсæйнаг дæндæг- 
тæ разывдысты. Цыдæр æхсызгондзин(ад мын ’æрхæс- 
сынц, уыдон куы ауынын, уæд. 
— Цы мæ зæрдьгл æрлæууыд, уый зоныс?—сдзырд- 
та Габоци æмæ та ногæй йæ дæндæгтæ ферттывтой.— 
Ацы дьгаджыр чи у, уымæн йæ хо дæр фиумæ ’вналæн 
уыд. 
—!. Дзæпсæй зæгъыс?— Дзæпсы кой кæны, уый æм- 
бæрстон, фæлæ ма йæ уæддæр æфсоны фарст акодтон. 
— О. Скъолайы иу къласы ахуыр кодтам. Мæнæй иу- 
æртæ азы хистæр уыд, фæлæ цалдæр хатты баззад æмæ 
— 78 — 

йæ афтæмæй æхсæзæм къласы сæййæфтон. Уæд авда- 
зон скъолайы æйтт-зæгъгæ чындздзон чызджытæ æмæ 
лæппутæ ахуыр кодта. Мах цалдæр лæппуйæ сæ цуры 
сæныччыты хуызæн уыдыстæм. Ирон æвзагæй нын тынг 
дæсны ахуыргæнæг уыд. Иу хатт фæйнæгмæ Дзæпсы 
хомæ фæдзырдта æмæ йын афтæ: 
— Ныртæккæ дын цы хъуыдыйад зæгъдзынæн, уый 
фæйнæгыл ныффысс, æрмæст дыккаг рæнхъмæ куын- 
нæ рахизай, афтæ. 
Чызг йæхимидæг бакатай кодта, фæлæ уæддæр йæ- 
хи хъусынмæ æрцæттæ кодта. 
— Цæттæ дæ? 
О, зæгъгæ, куыд загъта, афтæ ферхæцыд. Фæйнæг 
сæрфт нæ уыд, стæй мел дæр нал ардта. Махыл сусæ- 
гæй худын бахæцыд. Куыддæр æм фæдзырдта, афтæ дæр 
æй зонгæ кодтам, исты æнахуыр уавæры та бахаудзæн, 
зæгъгæ. Ахуыргæнæг йæхæдæг дæр йæхи тыххæй урæд- 
та. Йæ пыхцыл рихитæ æмæ бæзджын зачъе йын куы 
нæ уыдаиккой, уæд, æвæццæгæн, уымæ гæсгæ мах дæр 
æргомдæрæй архайдтаиккам. Æппынфæстаг фæйнæг ныс- 
сæрфын йæ къухы бафтыд, чйдæр ын мел дæр радта 
æмæ оцани бæхау ахуыргæнæгмæ фæстæмæ ракаст, цæт- 
тæ дæн, зæгъгæ. 
— Галы сыкъайыл абадт бындз,— сдзырдта ахуыр- 
гæнæг. 
Чызг, æвæццæгæн, хъуыдыйадæн даргъдæр æнхъæл 
уыд æмæ ахуыргæнæгæй йæ цæстæнгас нал иста. 
— Цæмæ ма лæууыс, фысгæ. 
Кæйдæр пыррыкк та райхъуыст. 
Чызгæй хъуыдыйад ферох æмæ уыцы тыхстхуызæй 
сдзырдта: 
4 — Иу хатт-ма мын æй зæгъ... 
Загъта та йын æй. 
Тагъд-тагъд фыссынмæ февнæлдта. Ферохæй йын 
тарст æмæ хæлофæй архайгæйæ дыккаг хæс сæххæст кæ- 
нын йæ къухы нал бафтыд: фæстаг дзырд ын иу рæн- 
хъы нал бацыд. Куыддæр фæйнæджы кæронмæ ра^ 
хæццæ, афтæ йæ зæрдыл æрбалæууыд, аххосджынхуызæй 
ахуыргæнæгмæ разылд æмæ йын афтæ: 
— Ахуыргæнæг, «бындз» мын дзы нал цæуы... 
Кълас уыцыиу худт нылласта. Чызг йæ ныхæстыл 
бæстондæр куы ахъуыды кодта, уæд сырх-сырхид афæл- 
дæхт. Кълас куы фæсабырдæр, уæд ахуыргæнæг афтæ: 
— Ау, гал æд сыкъатæ кæм бацыд, уым бындз 
куыннæуал цæуы?! 
— 79 

Ногæй та кълас срæмыгъта. Ахæм фыдбылызы 
ахуыргæнæг нын уыди. 
— Кæд сæ дæхæдæг æрымысыдтæ, уæддæр бæрæг 
нæй. 
— Цытæ дзурыс?! Нæ хъæуы дын æй чидæриддæр 
радзурдзæн... 
Габоци цыма ацы хабар, цæмæй ныхас фатеры фар- 
стайæ æндæрырдæм аивыла, уый тыххæй ракодта, афтæ 
мæм фæкаст. Ноджы йын Дзæпсы ныхæстæ йæ тъæнг- 
тæ ацагътой. Зæрдæйæ цы хъуыддаг сарæзта, уый йын 
йæ хъæуккаг цæсты фæн!ыкъуылдмæ уæцъæфæй аив- 
та. Æргом дзургæйæ, ахæм æхсызгондзинад фехъусыны 
тыххæй фæйнæ сыкъайы баназын хъуамæ хъыг Хуыцау- 
мæ дæр ма фæкастаид. Мæ хъуыды Габоцийæн бамба- 
рын кодтон. 
— Кой дæр æй мауал скæн. Нырма никуы ехсы 
къæрцц, никуы — бæхы хуыррытт. Дзæпсы ныхæстæ дæм 
нымады дæр ма уæнт. Уæд дæуæй цæмæн райдыдта? Уый 
хуыздæр фатер куы райсдзæн... 
— Ау, уæдæ ныр Дзæпсы тыххæй, мæ зæрды цы ис» 
уый мауал бакæнон?.. 
.— Мæнæ ордер куы райсай æмæ дæгъæлтæн дæ дзып- 
пæй сæ дзæгъ-дзæгъ куы райхъуыса, уæд æндæр хъуыд- 
даг у. Ныр та уал банхъæлмæ кæс. Уæд та горæххæст- 
комы æндæр уынаффæ рахастой... 
Ницыуал æндæр уынаффæ рахастой горæххæсткомы 
дæр. Æртыккаг бон нæм фæдзырдтой æмæ нын ордертæ 
рафыстой, цыппæрæм бон та алчи йæ дæгъæл райста. 
— Ныр та цы зæгъыс?— куыстмæ куы фæзындтæн, 
уæд бафарстон Габоцийы. 
— Цæй тыххæй? 
— Мæнæ дын ордер, мæнæ ай та мæ фатеры дæгъæл. 
— Уый дын лæг! Æри гъер ма дын иу хатт дæ къух 
райсон. Уыдтæ дзы? 
— Ныртæккæ уырдыгæй æрбацыдтæн. 
— Æмæ? Фæцыд дæ зæрдæмæ? 
— Тынг хорз у. 
— Цом-ма æз дæр æй фенон... 
Таксийы абадтыстæм. Габоцийæн зонгæ кæм нæй, 
ахæм ран зын ссарæн у. Мæ ног сыхæгтæ йын цалдæрæй 
йæ кух райстой. Цалынмæ фæндзæм уæладзыгмæ хызт, 
уæдмæ й;æ лæф-лæф ссыд. 
— Кæцы дзы у дæу?— фæстаг асинæй куы схызт, 
уæд бафарста Габоци. 
— Астæуккаг. 
— 80 — 

— Æппæты фыццаг дæ йæ гуыдыр аивын бахъæу- 
дзæн. 
— Аразджытæ дæр мын афтæ загътой. Бирæтæ, дам, 
дзы кæрæдзийæн бæззынц. 
Габоци уайтагъд дуæрттыл зилынмæ фæци. Цал уы- 
дысты, уалыл дзы рахæцыд. Æппæты фæстагмæ бакод- 
та балкъоны дуар. 
— Хæхтæ куыд хорз зынынц! Куыддæр-иу райхъал 
уай, афтæ-иу æппæты фыццаг Хъазыбеджы цъупп ауын- 
дзынæ!.. 
— Ды куы нæ уыдаис, уæд ма, чи зоны, мæ зæронд 
фатеры иу цалдæр азы фæцардаиккам... 
— Æз фатертæ уарæг кæдæй нырмæ сдæн?! Æмбæл- 
ди дын æмæ дын радтой. Мæнæн æй загътай, фæлæ йæ 
æндæр искæй цур мауал срæди... 
— Иикæй цур æй дзурын... Фæлæ мын цы хорздзи- 
над бакодтай, уый мæнæй никуы ферох уыдзæн... 
— Дзæпсæн т^а уæллаг подъезДы æртыкка,т уæла-г 
дзыджы ис. Дæуæн æрмæст йæ балкъон дæр бирæйы 
аргъ у... 
— Æмæ дзы уымæн нæй? 
— Нæй. Уыцы подъезды балкъонтæ нæй. 
Цыфæндыйæ дæр ног хæдзар ног хæдзар у. Йе ’рба- 
хизæн дуары хæцæнæй райдай æмæ фæстаг зæгæлæй: 
фæу — иууылдæр ног сты. Йæ ахорæн æмæ йæ чъырæй- 
цагъды тæф, йæ хихсæнтæ æмæ йæ найæны æрттывд, 
паркет æмæ пец — дæу йеддæмæ сыл никæйма къух ан- 
дзæвыд, æппæты фыццаг сæ дæ цæстытæ барæвдыдтой. 
Фыццаг хатт ды бахызтæ йæ къæсæрæй. Ды дзы бах- 
сæвиуат кодтай. Дæуыл дзы сбон фыццаг хатт. Куы 
дзы ацæрай, уæд дæ зæрдæмæ ноджы фæхæстæгдæр уы- 
дзæн. Йæ алы къуым дæр дæхицæн уарзон хондзынæ... 
Мæ цин хуымæтæджы цин кæй нæу, уый æмбарын, 
фæлæ йæ цыма æххæст уæвын цыдæр нæ уадзы, афтæ 
мæм кæсы. Цы хъыгдарæг æй и, ууыл цалдæр хатты 
ахъуыды кодтон, æрмæст аххосаг ссарын мæ бон нæ ба- 
ци. Базыдтон æй! Дуду! Дуду у мæ хъæлдзæгдзинад къа- 
хыргæнæг. Дуду мæ нæ уадзы мæ цин æххæст циныл 
нымайын. Мæ зæрдæмæ афтæ арф цы чызджы айстон, 
уый дард æвæрын куы бахъæуа, уымæй тæрсгæйæ мæ 
ног фатерыл дæр мæ бон фаг цин кæнын нæу... 
Цалынмæ уыцы хъуыдытæ цодтон, уæдмæ Габоци 
пец ссудзыныл ацархайдта, фæлæ йын дзы куы ницы 
рауад, уæд фæстæмæ балкъоны смидæг. 
— Газ, æвæццæгæн, нæма ис? 
— Цалынмæ, дам, йемæ куыд архайын хъæуы, уьА 
— 81,— 

базоныны тыххæй гæххæтт райсат, уæдмæ нæ уыдзæн. 
— Дон дзы ис. 
— Уый федтон. Фæндзæм уæладзыгмæ кæй кæлы, 
уый хорз у. Бирæ рæтты фæсæмбисæхсæвæй раздæр нæ 
ракæль^. 
— Габоци, иу шампайнаджы авг мæм ис... 
— Æмæ дыл абондæргъы дзых нæ уыд?! 
— Фæлæуу, æз дуканимæ суайон æмæ исты хæри- 
наг æрдавон. 
— Ницы хъæуы... 
— Агуывзæтæ дæр алхæнон. 
— Уæдæ тагъддæр... 
Дукани нæм хæстæг кæй уыдзæн, уый дæр ног фа- 
теры хорздзинæдтæй иуыл банымаинаг у. Дзулмæ чы- 
сыл дарддæрмæ цæуын хъæудзæн, фæлæ йын мур дæр 
нæу. Нæ фыццаг фатермæ дæр хæстæгдæр нæ уыди æмæ 
дзы никуы ницæмæй сфæлмæцыдыстæм. Раздæр дзул 
райстон, уый фæстæ хæлцы дуканимæ бацыдтæн. Цы- 
дæр хæринæгтæ иу гæххæттын хызыны дзаг райстон 
æмæ тæхгæ-уадæй фæцагайдтон. Ног хæдзары кæрты 
Бæдийыл хæрхæмбæлд фæдæн. 
— Ды та ам цы ми кæныс? 
—: Дæ куыстмæ бадзырдтон æмæ куы нæ уыдтæ, уæд 
мæ ных ардæм сарæзтон. 
— Габоци дæр мемæ ис. 
— Кæм? 
— Уæле. 
— Нæ фæлæ цы хорз лæг у! 
— Тынг. Абон иу шампайнаг балхæдтон æмæ дзы 
бынаты хицауæн акувынмæ хъавæм. Не ’мбæлы? 
— Цæуыннæ ’мбæлы? 
— Уæдæ цом. 
— Кæдæм згъорыс? 
— Рæвдздæр уай, лæг мæм æнхъæлмæ кæсы!.. 
Габоци иу ран бадынæй йе сæфт уыны. Кæд цыфæн- 
ды бæрзонд æмæ хæрзхуыз у, уæддæр змæлын тынг 
уарзы. Куысты дæр дуæрттæ гом кæныныл уымæн фæ- 
далх. 
— Хуыцауы тыххæй, ам мæ цы ныддардтай?!. 
— Æрæгмæ уыдтæн? 
— Рæвдздæр, кæм сты дæ агуывзæтæ? 
I — Бæди, марадз-ма, ахс сæ. 
— Демæ-ма исчи и? 
—’ Мæ хо. 
— Алы бон æгас цæуай! Амондджын фатер уын æй 
Хуьщау фæкæнæд! 
— 82 — 

— Бузныг,— уыцы æфсæрмытæгæнгæ йын дзуашг 
радта Бæди.— Йæ пъалто феппæрста æмæ уазал донæй 
агуывзæтæ æхсынмæ фæци. 
Шампайнаг сæны гуыпп афтид уаты фæцыди. Сыр- 
сыргæнгæ дзы агуывзæты рауагътам. 
— Уæдæ, Хуыцау, дæуæн табу,— скуывта Габоци.— 
Мæнæ дæ уарзон адæм ног бьгааты æрцæрдзысты æмæ 
сын æй куывдтæ æмæ чындзæхсæвты бынат фæкæн. 
— Аммен уæд! 
— Аназ æй ды дæр,— дзуры мæм Габоци. 
— Райсом баназдзынæн. 
— Æмæ райсом цы уыдзæн? ! 
— Нæ кусджыты ресторанмæ хонынмæ хъавын... 
— Уый бæсты ардæм хуыздæр нæу? 
— Ардæм дæр æрбацæудзыстæм. 
— Уый æгæр уыдзæн. 
— Нæ уыдзæн. Адæймаг алы бон фатертæ нæ фæи- 
сы. Мæ мады ’фсымæр куыд фæзæгъы, уый зоныс? Дæ 
^хæдзары, дам, æртæ чъирийы скæнынæн æфсон ис, уæд 
фæстæмæ дæр ма фæкæс. 
— Уый раст у бæргæ. 
— Æз дæр афтæ нымайын. 
— Уæдæ дæ нуазæн ануаз æмæ цом... 
Габоци шампайнаг сæн бирæ уарзы, уый зонын æмæ 
йын авг æфсонмæ-’фсонты кæронмæ баназ^н кодтон. 
Дыккаг бон рестораны дæр абадтыстæм. 
VI 
Редакцийы алы кусæн уаты дæр æппынкъаддæр иу 
шахматист уæддæр ис. Шахматист чи нæу, уыдон та сты 
къентæйхъазджытæ. Уыцы дзырд æппæты фывдаг Га- 
дзубайæ фехъуыстон. Дыгуронау шашкæтæ къентæ хуый- 
нынц. Мæ зæрдæмæ тынг фæцыд. Не ’взаджы ахæм 
зæлланггæнаг æмæ мидисджын дзырдтæ ис, мах та сæ 
фæсвæд æрæвæрдтам. Гъе æмæ шахматисттæн ахæм рæ- 
стæг вæййы, æмæ суанг æмбисæхсæвтæм куысты кæд баз- 
зайынц. Сæ амидингæнæг та вæййы сихоры улæфты рæс- 
тæг. Иу сахатмæ ма фынддæс-ссæдз минуты фæхъæ- 
уы, афтæ æрбадынц — кæд хицауадæй никæмæй фе- 
стъæлфынц, уæд та ноджы раздæр— æмæ иуæй-иутæ,. 
цалынмæ редактор фæзыны, уæдмæ сæ хъазын нæ ныу- 
уадзынц. Уыцы бон дæр та сæ хъазт ныддæргъвæтин.. 
Хъазыдысты Бегæза æмæ Гадзуба. Иннæтæ сæ уæлхъус 
худыскъæфджыты лæуд скодтой æмæ иууылдæр цæсгг 
фестадысты. Дзыхæй чи архайдта, ахæмтæ дæр дзы з^ы* 
— 83 — 

ди. Уæлдайдæр Дзæпс. Уый размæ Бегæзайæн фембылд 
æмæ архайдта Гадзубайы фарс хæцыныл. Уыимæ йæ 
алы амынд дæр уыди галиуырдæм. Иу, дам, йæхицæн 
сир кæнын нæ зыдта æмæ иннæмæн дзыкка кæнын амыд- 
та. Цыма кæд æцæг ахæм дæсны у, уæд йæхæдæг цæ- 
мæн фембылд. Фæлæ Дзæпс афтæ нæ цымадта. Кæй 
фембылд, уый йæм æнæнхъæлæджы хабар каст æмæ ар- 
хайдта Бегæзайæ йæ маст райсыныл. 
— Фæлæуу-ма, мæхи бар мæ бауадз,— йæ хъазын 
ныууагъта Гадзуба æмæ йæм тызмæгхуызæй скаст. 
Дзæпс, хорз, хорз, зæгъгæ, иу чысыл хъусæй алæу- 
уыд, стæй та ногæй февнæлдта. Гадзубайæн йæ хабæрт- 
тæ æнæуи дæр хорз нæ уыдыстщ, стæй ма йæ Дзæпс 
дæр хъыгдардта æмæ æгæр-æгæр куы кодта, уæд йæ 
маст бынтондæр сфыхт, йæ бынатæй сыстад æмæ Дзæп- 
сæн афтæ: 
— Дæ дзыхыл-ма ныххæц, кæд лæджы ныхас æм- 
’барыс, уæд!... 
Адæм фегуыппæг сты. Дзæпсы цæсгом фæныкхуыз 
афæлдæхт. Мæсты куы вæййы, уæд ын ахæм хуыз рай- 
сы. Иу уысмы бæрц æнæдзургæйæ алæууыд, стæй срæ- 
мыгъта: 
— Æмæ ды дæр дæхи лæг хоныс? 
— Ма дзур,— сабыр æй кæны Хъанцау. 
— Уæдæ мæм ахæм ныхæстæ куыд уæнды? Æрдæ- 
бон ын ныббарстон, уый æгъгъæдыл нæ банымадта æмæ 
йæм ничи хъусы?! Мæ дзыхыл мæ хæцын кæны! Æз 
дын дæ дзых айваздзынæн, уый зон!.. 
— Хистæр дьга нал ис?! — йæхи йыл сцагъта Хъан- 
цау. 
— Ахæм хистæры бæсты æппындæр хистæр куы нæ 
уа, уæд хуыздæр у. Æз лæг дæн, фæлæ уый та чи у? Чи 
йæ зоны?! 
Адæмы циндзинад фехæлд. Шахмæттæй хъазджытæм 
кæсгæйæ цы æхсызгондзинад райсынц, уымæй ацы хатт 
æнæхай фесты. Чи куыд уæздандæр уыд, афтæ йæхи раз- 
дæр айста. 
Гадзубайы дзыхæй иу ныхас дæр не схауд. Адæмæй 
иу дæр Дзæпсы фарс нæ уыд. Гадзубайы хуызæн уæз- 
дан адæймагмæ исчи ахæм дзыхæй сдзурдзæн, уый мæ 
никуы бауырныдтаид, уымæн æмæ дзы хъæрæй ныхас 
Дæ(р ничима фехъуыста. Куысты мидæг æнæрахъаугъа 
уæвгæ дæр нæй, быцæутæ дæр дзы рауайы, фæлæ ахæм 
ран Гадзубайы архайгæ никуыма федтон. Дзæпс мын цы- 
ма кæмдæр мæхи бафхæрдта, дæлджинæджы бынаты мæ 
æрæвæрдта, афтæ мæм фæкаст. 
— 84 — 

Æппæты тынгдæр та мæ дисы бафтвдта Гадзубайы 
фидардзинад. Йæхи Дзæпсы æмвæзадмæ кæй не ’руагъ- 
та, уый дæр диссаг куыннæ уыдд, фæлæ-ма йæ хъазы- 
нæй дæр нæ банцад. Кæронмæ йæ ахæццæ кодта. Йæхи- 
нымæр, æвæццæгæн, загъта: «Ахсæв де ’хсæв, сом мæ 
бон дæр фендзынæ!» Æмæ йæ уыцы бонмæ бирæ æн- 
хъæлмæ кæсын нæ бахъуыд. 
Дыууæ къуырийы фæстæ уыди дзуапдæтт|æн>-æвза- 
рæн партион æмбырд. Дзæпс æмæ Гадзубайы хылы ха- 
бар адæмæй ферох. Рох та кæцæй фæци, фæлæ йæ иу- 
уылдæр фæудыл банымадтой. Дзæпс йæхи фæуæлахиз- 
уæвæджы бынаты банкъардта. Уыцы хъуыдымæ æп- 
пæты тынгдæр æрцыди, фæстæмæ йæм иунæг ныхас дæр 
кæй ницы сдзырдта, уымæ гæсгæ. 
Партион æмбырд дæр иннæ æмбырдтæй ницы уæл- 
дай хуызондæр уыдис. Йæ секретарь доклад ныффыста. 
Редактормæ йæ равдыста. Уый йæм ивддзинæдтæ ба- 
хаста, стæй йæ уæд партбюройы уæнгтæн бакаст. Уы- 
дон цыдæр лыстæг фиппаинæгтæ загътой, æмæ секре- 
тарь æмбырд цæттæйыл банымадта, уымæн æмæ уы- 
мæй размæ, партбюройы уæнгтæй кæй равзардзысты, 
уыдоны номхыгъд дæр сбæлвырд кодтой. Дзæпсы дæр 
дзы бахастой, уымæн æмæ, дам, бынæткомы сæрдар у, 
стæй уыцы бынаты хорз архайы æмæ, дам, хъуамæ, 
лартбюройы дæр |уа. 
Цыбьгр дзырдæй, æмбырд, куыд æнхъæл уыдысты, 
ахæм уагыл цыдис, цалынмæ æвзæрстытæ нæ райдыд- 
той, уæдмæ. Лартбюро цал Здæ1ймагæй æвзар(æм9 
.зæгъгæ, фарста куы æрæвæрдтой, уæд уый дæр рауад, 
рагагъоммæ куыд нысан кодтой, афтæ — фондзæй. 
Сæрдариуæггæнæг куы бафарста, комкоммæ та кæй, 
^æгъгæ, уæд Бицко — номхыгъд уымæ радтой — йæ 
къух сдардта: 
— Æз фæндон хæссын партбюромæ равзарыны тых- 
хæй ахæм адæймæгты бахæссын...— æмæ йæм цы мыг- 
гæгтæ радтой, уыдон ранымадта. Се ’хсæн Дзæпсы 
зугыггаг дæр. 
— Искæмæ ма æндæрхуызон хъуыды ис? — бафар- 
ста сæрдариуæггæнæг. 
— Мæнмæ ис,— йæ бынаты базмæлыд Гадзуба. 
Адæм иууылдæр Гадзубайы ’рдæм азылдысты æмæ 
уыцы цымыдисæй æнхъæлмæ кастысты, дарддæр цы 
уыдзæн, уымæ.— Мæнмæ ис,— ногæй та сдзырдта 
Гадзуба,— æндæрхуызон хъуыды. Дзæпсы партбюройы 
уæнгтæм 1сандидатты номхыгъдмæ /кæй хæссын кæ- 
лынц, æз уыцы хъуыддаг растыл нæ нымайын. Цæ- 
— 85 — 

мæн, уый дæр зæгъдзынæн. Дзæпс ма партийы рæн- 
хъыты куыд баззад, уый диссаг у, уымæн æмæ Фы- 
дыбæстæйы Стыр хæсты рæстæджы коммунист æмæ 
адæймаджы ном фегад кодта. 1942 азы фронтæй ра- 
лыгъд. Отпусчы дæн, зæгъгæ, редакцийы хицауады 
асайдта æмæ газеты кусын райдыдта, Уалынмæ йæ 
йе ’фсæддон хайы разамынд агурын райдыдта æмæ йæ 
цалдæр мæйы фæстæ Ирыстоны ссардтой. Хæсты рæс- 
тæджы æгъдæуттæм гæсгæ йын тæрхонгонд æрцыд дæс 
азы ахæстоны фæбадын, фæлæ йын æй аивтой хæсты 
цырынæй. Уырдыгæй сæрæгасæй сыздæхт æмæ уæдæй 
нырмæ редакцийы кусы. Куыд зонут, афтæмæй тæр- 
хонгонд кæмæн æрцæуы, уый хъуамæ партийы рæн- 
хъыты мауал баззайа, фæлæ Дзæпс абон дæр у ком- 
мунист... 
Адæм цавддуртау бадгæйæ баззадысты. Оæ дзурын 
нæ, фæлæ сæ улæфт дæр нал хъуыст. Ацы хатт та 
йæ дзыхыл ныххæцын Дзæпс бафæрæзта. Дыууæ 
къуырийы размæ Гадзубамæ цы хъул бауылдта, уый 
йæм фæстæмæ тохсийæ æрбаздæхт. 
Гадзуба йæ зæгъинæгтæ загъта æмæ сбадти. Йæхи* 
нымæр цалдæр хатты сдзырдта: «Гъер дæлих дæ гуыр- 
гуыр, уæлих — дæ сыф-сыф». Æрмæст Дзæпсæй гуыр- 
гуыр дæр нæ райхъуыст æмæ сыф-сыф дæр, уымæн 
æмæ йæм йæхи сраст кæныны тыххæй иунæг сындз 
къутæр дæр нæ уыди, дæлдонгæнæг цы сындз къутæ- 
рыл фæхæцы, ахæм. Суанг ма йæ къухтæ дæр нæ 
батылдта, афтæмæй бынмæ афардæг. 
Æмбырды архайджытæн цыма сæ иумæйаг ных-< 
бæттæн цалдæр золочъийы иумæ бастæй ныццавдæуыд^ 
уыйау фесты. Нал арæхст сæрдариуæггæнæг. Цы чын- 
дæуа, уый нал зыдта редактор. Партбюройы секретарь 
дæр æнæзмæлгæйæ бадти. 
Æнахуыр уавæрæй адæмы фервæзын кодта парти- 
йы райкомы минæвар. 
— Хъуыддаг æнцон æвзарæн нæу,— загъта уый,— 
æмæ уал Дзæпсы партбюройы уæнгтæм кандидаты 
номхыгъдæй сисæм. Куыд зæгъут? 
— Раст хъуыды у,— йемæ сразы редактор. 
— Йæ бæсты æндæр адæймаджы бафтаут æмæ- 
ацы хъуыддаджы бæлвырддзинæдтæ куы равзарæм,. 
уæд æндæрхуызон архайдзыстæм. Афтæ, нæ? 
Сæрдариуæггæнæг йæ хъизæмайраг уавæрæй фер- 
вæзт. Искуы ма дзурын базондзæн, уый æнхъæл 
нал уыдтæн, фæлæ дарддæр *æмбырд ахæццæ кæнын 
æнæкъуызгæйæ бафæрæвта. 
— 86 — 

Мыст къахта æмæ гæдыйы сæр, зæгъгæ, дзæгъæлы 
нæ ^æзæгъынц. Æвæдза, фыдæлты æмбисæндтæй иу 
дæр фæсдуар æрæвæринаг нæу. Дзæпс хъуамæ цæугæ 
дæр хъуызгæйæ кæнид, уый та йæ сæр бæрзæндты 
хæссы. Уæдæ йын йæ ныхас дæр хъуамæ, кæимæ 
дзура, уымæй дарддæр мачи хъусид, уый та фæдис 
сисы. Æз ын йæ хабæрттæ бирæ хæттыты фехъуыстон. 
Габоци дæр мын сæ дзырдта. Куы, дам, æй æрцахс- 
той, уæд, дам, йæ партион билет мæнмæ ныууагъта, 
бафснай мын æй, зæгъгæ. Æмæ йын æй бахъахъхъæд- 
та. Хæстæй орденимæ сыздæхт. Кæй ралыгъд, уый 
тугæй бафыста, зæгъгæ, йын ныххатыр кодтой æмæ 
цыма ницы æрцыди, уый хуызæн ногæй редакцийы 
кусын райдыдта. 
Æмбырды фæстæ бон райсомæй редакцийы дуармæ 
бæлæсты астæу хасты хуызæн уыд. Иннæ хæттытау 
дзы раздæр ничи æрбацыд, чи-иу фæзынд, уый та-иу 
уайтагъд агъуысты фæмидæг. Иууылдæр сæхи цыдæр 
къæмдзæстыгхуыз æнкъардтой. Дысоры1 хабæрттæ 
кæд уымæй размæ иууылдæр фæскъуымты фехъуы- 
стам, уæддæр нæм хъæрæй дзургæйæ бынтон æндæр- 
хуызонæй ’разындысты. Цæмæдæр гæсгæ мæм Гадзуба 
:æгæр æнæхатыр фæкаст. Дзыццайы загъдау, мæ фыд- 
тул Дзæпсы цармы бын фæцæуæд. Кæддæр йæхиуыл 
щы худинаджы гакк бафтыдта, уый бамбæхсын суанг 
рæстæджы бон дæр нæ бауыдзæн. Дамоклы цирхъау 
йæ сæрмæ æрхауынæввонгæй лæудзæн, донмæ цал- 
фæнды хатты куы рараст уа, уæддæр фæстæмæ здæх- 
дзæн афтидæй. Худинаджы хабæрттæ фæскъуымты дзур- 
тæйæ хуыздæр фидыдтой. Сæ дзурæгыл дæр зæрдæ нæ 
худта, чи сæм хъуыста, уыдонмæ дæр ницы азым хастæ- 
уыд. Фæлæ знон æргомæй куы райхъуыстысты, уæд сæ тыз- 
мæгдзинадæй цæсгæмттæ сæхи ...æмбæхсынмæ ферты. 
Иуæй-иу хатт карз рæстдзииадмæ хъусын æмæ кæсы- 
нæй йæм нæ хъусын æмæ кæсын æнцондæр вæййы. 
Кæй зæгъын æй хъæуы, Дзæпс раст нæ уыди. 
Тадзубайы æнæхъуаджы бафхæрдта, адæмы цæсты йæ 
:кæд нæ бафтыдта, уæддæр æй йæ къæхты бын ассæн- 
дыныл бацархайдта. Нæ цуры чи уыд, уыдонæй Дзæп- 
сы дзыхыуаг никæй зæрдæмæ фæцыд. Уыйхыгъд иу- 
уылдæр разыйæ баззадысты Гадзубайæ. Чындмæ чынд 
нæ чындæуы, зæгъгæ, ма сæ уыцы æмбисонды рæст- 
дзинад ноджыдæр иу хатт бауырныдта. Фæлæ хъуыд- 
дæгтæ бынтон æндæрхуызон æрзылдысты. Гадзубайы 
лмаст ивылд донау арæмыгъта æмæ цæуылдæриддæр 
.сæмбæлд, уый йæ хъæлæсы ахаста. Гæды ныхасæй 
— 87 — 

ницы загъта. Иннæ æмбисонды рæстдзинад равдыста. 
Дзыхы, дам, бафарстой: «Чи дæ фæнадта?» Уый, дам, 
дзуапп радта: «Мæхи—мæхæдæг!» 
Дзæпсæн цы уынгæг фæлгæты ’бадын æмбæлд, уый 
йæхицæн къуындæгыл банымадта. Къуындæг ын кæд- 
дæриддæр уыд, фæлæ æлдыгъы æвæрд кæй у, уый 
дзы ферох æмæ йæ мондæгты фæдыл ацыд. Æрæджиау 
æм бахъардта, фæлæ байрæджы. Иу бæрцы сæрты дæр 
хизæн кæм нæй, уым уый цалдæры сæрты ахызт. Аф- 
тæмæй та æгъдæутты хистæр бæрц у, йæ бынтон’ гыц- 
цыл дæр кæмæн нæ бæззы æмæ йæ æгæр бирæ дæр, 
уыцы бæрц. Фæлæ цьша Гадзуба дæр уыцы арæнтæ 
фехæлдта, адæммæ афтæ фæкаст, æндæр дзы иу цæ- 
уыннæ загъта: «Æгъ-и, мæ цæст дын уый фена!» 
Мæнмæ гæсгæ, иуы дæр Дзæпсы ахæм уавæры феныч 
нæ фæндыди. Уымæй размæ цы уавæры уыд, уый сæм 
хуыздæр каст. Йæхæдæг дæр дзы хуыздæр фидыдта. 
Габоци мын афтæ дæр загъта, хæсты рæстæджы, дам, 
æй дыууæ æрыгон чызджы æдгæрзтæ сæ разæй горæ- 
ты сæйраг уынджы æрцæйкодтой. Фæндзæхстоныл, 
дам, рæстмæ хæцын дæр чи нæ зыдта, ахæмтæ. Уæд 
мæм Габоцийы ныхæстæ худæг фæкастысты. Ныр та 
сæм бынтон æндæрхуызон цæстæй акастæн. 
Дзæпс цыфæндыйæ дæр тæригъæддаг уавæры ис* 
Йæ цард ын тæккæ стырдæр худинагæй дæр зынаргъ- 
дæр у æмæ йæ бахъахъхъæныны сæраппонд æлгъ ни- 
цæуыл бакодта. Афтæмæй йæ бонгай æмæ азгай тыд- 
та. Зноны онг æй йæхицæн адджыныл нымадта, йæ 
фарсыл хæцщди, фæлæ йæм Гадзуба йæ къах фæдард- 
та. Уый йе ’мбæрцæгæй размæ бахауд, йæ цæсгрмы 
пырх акалд, йæ туг рыгимæ сæмхæццæ æмæ уь^цы 
мæгуыр хуызæй хæрдмæ скаст. Тынг тæригъæддаг ёа- 
каст ын уыдис. Цыма йæ цæстæнгас афтæ дзырдта: 
«Цæуыннæ мын уадзут худинаджы къæбæр хæрын? 
Уæ цæст мын цъыфæйдзаг комыдзаг ныхъуырын 
цæуыннæ уарзы? Æз мæ сæрмæ цы митæ æрхастон, 
уый уæ иу дæр куы яæ ’рхæсдзæн, уæд ма мын æй 
фидис та цæмæн кæнут? Хуыцауæй мын цы иунæг 
цард лæвæрд уыд, уый мын афтæмæй батоный уæддæр 
цæуыннæ уадзут?..» 
Алцыдæр ын бæргæ уагътой, æнцад куы бадтаидг 
уæд. Хуымæтæджы хъуьгддæгтæй уыцы уавæрæй йæ 
хотых ничи сарæзтаид, стæй йын дзы бирæ азты 
дæргъы аразгæ дæр ничи скодта. Ныр бонсихорафон 
арв ныннæрыд. Фыдохы дзæнгæрæджы бæттæныл 
Дзæпс йæхæдæг рахæцыд. Æмæ дзы йæхи хъустæ 
— 88 — 

бакъуырма сты. Никæй аххос ын у, фæлæ уæддæр... 
Туг тугæй не ’хсадæуы, кæй туг акæлдзæн, уый цы- 
фæнды тынг куы фæнда, уæддæр. Нæ кусджытæ 
хъуызгæйæ редакцийы дæр уымæн фæмидæг вæцйынц, 
кæрæдзийы цæстытæм бакæсынæй уымæн тæрсьшц. 
Уыцы райсом бæлæсты æхсæн мæн йеддæмæ ничи 
æрлæууыд. Æвæццæгæн, кæрæдзийæн цы загътаиккой, 
уый сын кæй нæ уыди, уымæн. Æви сæ зæгъинæгтæ 
æгæр бирæ уыдысты?.. Мæ нымадмæ гæсгæ, нæ кус- 
джытæ иууылдæр æрбацыдысты. Редактор æмæ Дзæп- 
сæй фæстæмæ. Уæдмæ редактор дæр фæзынди. Æдзух- 
дæр уыцы цæрдæгцыд фæкæны. Йæ къахдзæф дæр 
йæ цæнгты тылдау у рог æмæ бæлвырд. Иуфарсырды- 
гæй йæм чи кæса, уымæ йæ цыд тагъд фæкæсдзæн, 
афтæмæй та сындæгæй тагъды æхсæн кæмдæр вæййы. 
Куысты рæстæг ралæууыд, æмæ æз дæр рацыдтæн. 
Мидæмæ бахизæн дуарыл баиу стæм. Редакторзда йæ 
фарст йæхицæй фæраздæр: 
— Дзæпс нæма ’рбацыди? 
— Нæ йæ федтон. 
— Дысон мæм телефонæй дзырдта... Иу къуыри, 
дам, мæ куыстæй ауадз... Мæскуымæ цæуынмæ хъа- 
вы... Цæмæн, уый тыххæй мьгн ницы загъта, фæлæ 
цыма зноны хабæртты фæдыл... 
Ацыди Дзæпс Мæскуымæ. Къуыри нæ, фæлæ æртæ 
боны фæстæ сыздæхт. Ноджы æнкъарддæрæй, уæнг- 
уагъддæрæй. Кусын та райдыдта. Дзæвгар рæстæг йæ 
чемы нал æрцыд;, Чысыл фæотæдæр уыди)с иумæй^аг 
профцæдисон æмбырд. Равзæрстой бынæттон комитеты 
ног сæрда|р. Дзæпсы бьшæттон комитеты уæнгтæм 
кандидатæй дæр ничиуал бахаста. Уый, æвæццæгæН; 
Дзæпсæй æхсызгондæр никæмæн уыд. 
VII 
— Джермецыччы скъолайыл дæс æмæ æртиссæдз 
азы сæххæст,— куыддæр нæ къæсæрæй бахызтæн, аф- 
тæ мæ размæ рацыд Бæди. 
— Цæмæй йæ зоныс?.. 
— Дæу дæр хонынц... 
— Чи дын загъта? 
— Писмо дæм сæрвыстой... 
— Мæ писмотæ халын та мын кæдæй нырмæ рай- 
дыдтай?! 
— Чи дын сæ халы? 
— Уæдæ писмойы цы фыст ис, уый цæмæй базыдтай? 
— 89 — 

— Гом писмо у. 
Джермецыккæй мæм æцæгæйдæр хонæг уыд. Хуы- 
цаубоны, дам, нæ Культурæйы хæдзары уыдзæн кад- 
джын æмбырд. Уыдзысты дзы нæ раздæры ахуыр- 
гæнинæгтæ иууылдæр. 
— Уырдæм мын æнæцæугæ нæй,— мæхицæн ны- 
хæстæгæнæгау сдзырдтон æз. 
—: Иунæгæй? — цыма рмыл йæ зæрдæ фæхудт, 
ахæм хъæлæсæй бафарста Бæди. 
— Дæу дæр фæнды? 
— Уæдæ куыд загътай? Æви дæумæ мæнæй хæс- 
тæгдæр у? 
— Æвæццæгæн. Æндæр дæумæ дæр сæрвыстаик- 
кой. 
— Уый æппындæр ницы давы. Хуынды гæххæтты 
куыд фыст ис, уый нæ бакастæ? Уыдзысты, дам, дзы 
нæ раздæры ахуыргæнинæгтæ. 
— Мæнмæ тæсгæ, раздæр;ы ахуыргæнинæ’гтæн сæ 
хуыздæрты хоньгац... 
—. Хынджылæг кæнын ’та ма райдай, фæлæ-иу 
мæн дæр ахон... Бамбæрстай? 
— Хорз. I 
— Уый дын «хорз!» 
— Цы та дæ зæрдæмæ нæ цæуы? 
— Дæхæдæг мын цæуыннæ загътай? 
— Æмæ мæ бауагътай?! Уæд та мæ дзыхæй сыз- 
гъæринтæ схауд. Стæй мæ ферох, ды дæр уым ахуыр 
кодтай, уый. 
— Куыд дæ ферох? Афæдзмæ æввахс Цъуадыйы 
фæдæн, иннæ дыууæ азы уым нæ ахуыр’ кодтон?! 
— Цымæ ма искæмæ хабар уыди? Телефон нын 
тагъддæр куы сæвæриккой. 
— Æмæ курдиат балæвæрдтай? 
— Куыддæр æрбалыгъдыстæм, афтæ. Дзæпс мын 
загъта... Загъта, зæгъгæ, курдиат фысгæ йæ федтон 
æмæ йæ æз дæр бафæзмыдтон. Бастдзинады управле- 
нийы хицаумæ мæ фæмидæг кодта. 
— Ахæм сæрæн дзы хъæуы... 
— Кæмæй зæгъыс? 
— Дæхимæ йæ (банхъæлдтай? Дзæпсæй зæгъын... 
— Зонгæ йын кæм нæй, ахæм зын ссарæн у... 
— Æмæ уын цы загътой? 
1 — Редакцийæ дæр нæм гæххæтт уыди. Телефонтæ 
нæ æхсызгон кæй хъæуы, уый тыххæй. 
— Æмæ уæ нæ хъæуы? 
! — Хъæуы нæ, ; хъæуы. Зæрдæ нын ^бавæрдта» 
— 90 — 

Куыддæр, дам, уыцы хæдзармæ телефонтæ уадзæм, 
афтæ, дам, уæм сæвæрдзыстæм. 
Джермецыкмæ, сæхи скъолатæ каст фæуыны фæс- 
тæ, ахуыр кæнынмæ æрбацæуынц Бæрæгъуынæй, 
æстæм совхоз æмæ Æхсæрысæрæй. Иу ран дæр дзы 
астæуккаг скъола нæй, æмæ авд къласы фæстæ сæ 
ахуыр дарддæр ахæццæ кæньгнц Джермецыччы 
астæуккаг скъолайы. Уый ахуырдзау(ты карыл æваст 
хæрдмæ схæцы. Сæ зонгæтæ фæфылдæр вæййынц, æн- 
дæр хъæуты сын фæзыны æрдхæрдтæ, уырыссаг æвзаг 
тагъддæр базонынц, сæ дунеæмбарынад фæуæрæхдæр 
вæййы. 
Ацы скъола рагæй нырмæ дæр хуыздæртимæ ны- 
мад уыд. Æппæты фыццагдæр йæ ахуыргæнджытæй. 
Хорз ахуыргæнджытæ кæм уа, уым та æвзæр хъомыл- 
гæнинæгтæн уæвæн нæй. Джермецыккаг ахуыргæн- 
джыты фæзминагдæр миниуджытæй иу уыд, хъулон 
митæ кæй нæ уарзтой, уый. Сæхи хъæуккæгтæм æн- 
дæрхуызон цæстæй никуы акастысты, кæрцæй сæм 
хæдон хæстæгдæр никуы фæци. Уый æнæфиппайгæ нæ 
уыдысты сыхаг æртæ хъæуы мкнæвæрттæ. Стыр аргъ 
ын кодтой, сæхиуыл æй чи бафæлвæрдта, бирæ уыцы 
фæлтæртæ. Йæ бæрæгбон куы ’рцæйхæццæ кодта, уæд 
ыл бирæ цингæнджытæ кæй уыдзæн, уый рагацау 
дæр зыдтон... 
— Райсом Джермецыкмæ цæуæм, уый дæ нæ фе- 
рох? — бафарстон сабаты Бæдийы. 
— Рох ды фæкæныс. Мæнæй никуы ницы ферох 
вæййы... 
— Уæдæ хорз. 
— Мæлæты раджы йæ скодтой... 
— Дæс сахатыл? 
— 0. 
— Мæнмæ дæр раджы кæсы. Кæд, зæгъын, рæди- 
гæ фæкодтой, нæ хъæуккæгтæй цалдæрмæ телефонæй 
бадзырдтон æмæ уыдоны дæр ахæм рæстæгмæ хонынц. 
— Исты фæндтæ сæм ис, æвæццæгæн... 
Хуывд’убоны Джермецыччы автобусы фыцдаг рей- 
сы иууылдæр бæрæгбондзаутæ бадтысты. Махмæ ма 
дзы лæууæн бынат дæр тыххæй æрхауд. Афтæ бирæ 
адæм æрмæст иу автобусы уыдис, фæлæ Джермецыч- 
чы ’рдæм чи цæуы, уьщонæн дæр сæ фылдæр мах 
хуызæттæ уыдысты. Уæдæ^ бирæтæ сæхи машинæты 
кæй ацыдаиккой, уый тыххæй та дзурын дæр нæ 
хъæуы. 
Джермецыччы Культурæйы хæдзар сарæзтой, уыи 
— 91 — 

фехъуыстон, фæлæ йын афтæ дынджыр æнхъæл нæ 
уыдтæн. Йæ залы, дам, мин бынатæй фылдæр ис, 
фæлæ дзы мах бацæуынмæ къух бакæнæн дæр нал 
уыд æмæ къах бавæрæн дæр. Ноджы иу чысыл айрæ- 
джы кодтам, æмæ, дзурын чи райдыдта, уый дæр нæ 
базыдтам. 
— Хъæусоветы сæрдары фæстæ та чи дзурдзæн? — 
нæ разæй цы дыууæ чызджы лæууыд, уыдонæй иу 
иннæйы хъусы бадзырдта æмæ йæ афтæмæй базыдтон. 
Уалынмæ ныхасы бар лæвæрд æрцыд мæ кæддæры 
ахуыргæнæгæи. 
— Мæнæн æстæм къласы биологийы ахуыргæнæг 
уыд,— мæ рæмбынык^ьæдзае»й\ басхуыстон Бæдийы. 
— Мæнæн канд ахуыргæнæг нæ уыд, фæлæ ма нæ 
директор дæр. 
—0, о, хæдæгай, уый фæстæ директор куы сси. 
Мæ зæрдыл цы ’рлæууыди! — иу хатт мæ химийы 
ахуыргæнæг урокæй расырдта... 
— Сабырдæр дзур! — сбустæ мыл кодта Бæди. 
Мæ хъæлæс фæныллæгдæр кæнгæйæ дарддæр 
дзырдтон: 
— Сырддонцъиу кæй æрцахстон æмæ йæ къласы 
кæй суагътон, уый тыххæй, скъолайы! чъылдыммæ 
рацыдтæн æмæ уьгм æнхъæлмæ кастæн. Уалынмæ 
кæцæйдæр фæзынди биологийы ахуыргæнæг. Уымæй 
йæ чысыл раздæр сæвæрдтой ахуыры хайады сæргълæу- 
уæгæй. Ам цы ми кæныс, зæгъгæ, мæ бафарста. Загъ- 
тон ын æй, «Ацу урокмæ!» — «Сургæ мæ ракодта!» — 
«Ацу, зæгъын, урокмæ! Æз дын загътон, зæгъгæ-иу 
ын зæгъ!» — Фæстæмæ бацæуын мын афтæ зын уыд, 
æмæ уый бæсты цыфæнды æндæр хъуыддаг бакæны- 
ныл дæр сразы уыдаин, фæлæ ахуыры хайады сæргъ- 
лæууæг тыргътæм мемæ фæцыд æмæ мæм фæкаст, 
цалынмæ дуарæй бахызтæн, уæдмæ. Химийы ахуыр- 
гæнæг тынг карз адæймаг уыд, æмæ искæй ныхæстæм 
байхъуса, ууыл не ’уу^ндгæйæ къæсæргæрон æрлæу- 
уыдтæн. «Чи дæм арвыста?» — «Ничи»,— дзуапп ын 
радтон æз.— «Уæдæ цæмæ ’рбацыдтæ?» — иу цасдæр 
æнæдзургæйæ алæууыдтæн, стæй йын ахуыры хай- 
ады сæргълæууæджы ныхæстæ куы рафæзмыдтон, 
уæд мæ æнæиу уайдзæфæй мæ бынаты сбадын кодта. 
( Тынг диссаг мæм фæкаст уыцы хъуыддаг. Æз æн- 
хъæлдтон, фæстæмæ та ахуыры хайады сæргълæу- 
уæгимæ кæй фембæлдзынæн æмæ йын, «нæ мæ ба- 
уагъта», зæгъгæ, йе ’нæбондзинады тыххæй дзурын кæй 
бахъæудзæн. Химийы ахуыргæнæджы цæй бæрц нæ 
— 92 — 

уарзтон, уый бæрц стыр аргъ кодтон биологийы ахуыр- 
гæнæгæн æмæ мæ нæ фæндыд, иуæн æхсызгондзи- 
над хæссын, иннæмæн — маст. Фæлæ хъуыддæгтæ 
æнæнхъæлæджы хорз рауадысты. 
— Химийы ахуыргæнæджы æз дæр нæ уарзтон. 
Уæдмæ ныхасгонд фæци, æмæ адæмы æмдзæгъд 
райхъуыст. Ноджыдæр ма цалдæрæй радзырдтой. Мæ- 
нæн дæр мæ зæрды бæргæ уыд цыдæртæ зæгъын, фæ- 
лæ уый бæрц адæмы размæ рацæуынмæ мæ ныфс 
нæ бахастон. Концерты райдайæны агъоммæ сахаты 
бæрц рæстæг уыдис, æмæ адæм кæрæдзиуыл цин кæ- 
нынмæ фесты. Биологийы ахуыр|гæнæджы алыфарс 
æрæмбырд уæлдай фылдæр адæм. Иу афон æрбацыд 
стæвддæарæзт, рæстæмбис асæй чысыл бæрзонддæр чи 
уыд, ахæм урссæр, урсрихи нæлгоймаг æмæ адæмы 
æхсæнты биологийы ахуыргæнæгмæ бацыд: 
— Филимон Иваны фырт, дæ бон хорз! 
— Чи дæ, Хуыцау йæ зонæг! — йæ мидбылты 
худы ахуыргæнæг. 
— Нал мæ зоныс? Фондз æмæ ссæдз азы размæ 
нæ къласы разамонæг куы уыдтæ? Ау, дæ ахуыр- 
гæнинаг куы уыдтæн?.. 
— Уымæй рæдийыс. 
— Цæмæн? 
— Мæнæн урссæр, уæлдайдæр та урсрихи ахуыр- 
гæнинæгтæ нæ уыдис... 
Иууылдæр ныххудтысты. Ме ’мкъласонтæ, мæ 
иумæйат зонгæтæ фылдæрæй-фылдæргæнгæ цыдысты. 
Мæ сабидуджы амондджындæр азтæй æртæ кæимæ 
арвыСтон, уыдонæй оуеын алкæй уынд дæр æхсызгон 
у. Хъыгагæн, ме ’мкъласонтæй æртæ амарди. Уый 
дæр уым базыдтон. Бирæтæ дзы нæ сæмбæлдысты. 
Кæмæн дзы йæ адрис не ссардтой, кæмæ хабар нæ 
фæхæццæ, кæмæндæрты та дзы фадат нæ фæци. 
Фæссихор хъуамæ фембæлдаиюкам скъолайы. Ног 
скъолайы. Дыууæ азы размæ йæ сарæзтой. Зæронд 
скъола та æдзæрæгæй баззад. Мæн ног скъолайы раз 
зæронд скъоламæ бацæуын фæндыд. Йæ уынгты суа- 
йын, йæ кæртмæ бацæуын, йæ кълæстыл æрзилын. 
Бæди дæр мæ фæндоныл сразы. Мах йеддæмæ дзьг 
кæй ничи разынд, уый мæм диссаг фæкаст. Æргом куы 
дзурæм, уæд махæн ног скъола ницы бавæййы. Махæн 
ие схæссæг, нæ рæвдауæг, нæ зондамонæг уыд, у æмæ 
уыдзæн уæллаг окъола, кæд йæ кæрт хæмпæлы бын 
фæци, йæ рудзгуытæй иуыл дæр авг нал баззад, йæ 
царæй дон мизы, уæддæр. Тынг тæригъæд мæм фæ- 
— 93 — 

каст. Бæдийы цурæй дарддæр ацыдтæн æмæ йæ къæ- 
сæргæрон æрлæууыдтæн. Мæнæ-иу ацы ран — бахи- 
зæны—æрæмбырд стæм. Уæлдайдæр уаргæ бон. Цалын- 
мæ-иу урок фæци, уæдмæ нæ мидæмæ нæ уагътой, 
кæм æрлæууыдаиккам, уый дзы кæй нæ (уыд, уый 
тыххæй. Стæй дзы бынат куы уыдаид, уæддæр ахуыр- 
гæнæджы хъыгдаргæ кодтаиккам. 
Иу хатт скъоламæ æгæр раджы цыд фæдæн. Джер- 
мецыккаг дыууæ чызджы дзы æрбаййæфтон. Дыууæ- 
йæ дæр — мæ къласæй. Иу дзы рæсугъд чызг уьед. 
Мыдхуыз дзыккутæ йын. Йæ цъæх цæстыты хъарм 
алкæй дæр тавта, фæлæ сын цыма æппæты æхсызгон- 
<дæр мæн уынд уыдис, цæмæдæр гæсгæ мæм афтæ каст. 
Кæд сæ мæхæдæг æппæтæй фылдæр кæй уарзтон, ин- 
нæты æхсæн-иу сæ тагъддæр кæй райардтон, уый тых- 
хæй?.. 
Тоняйы дзыккутæ ронбастмæ хæццæ кодтой. Фыл- 
дæр хатт-иу ын иумæ быд уыдысты æмæ-иу ’дзы ставд 
бæндæн рауад. Дыууæ дихы дæр-иу сæ акодта. Уæд^ 
дæр-иу кæйдæрты иу быдæй ставддæр уыдысты. Мæ 
хæд размæ бадт æмæ-иу æй иу ран нал уагътон. Куы 
йын-иу йæ иу дзыкку баппæрстон йе уæхсчы сæрты, 
куы — иннæ. Уый бæрц мын барста, -æмæ мæ ахуыр- 
гæнæгыл никуы сардыдта, мæхимæ дæр мын тызмæ- 
гæй никуы сдзырдта. 
Уыцы райсом дæр мæнæ ацы бахизæны лæууыды- 
стæм. Цæуылты дзырдтаиккам — Хуыцау йæ зонæг, 
фæлæ :йæ æз æшæай-æнæуыйæ мæ хъæбысы куы 
акæнин. Хъæбыс уыйас нæ уыд, тæрсын æй цæй бæрц 
фæкодтон. Мæ д^ргъбосджын хызын ме уæхскæй куыд 
æрхауд, уый ма абоны хуызæн хъуыды кæнын. Тоня 
худгæйæ хъæрæй сдзырдта: «Кæсут-ма йæм!...», йæхи 
атыдта æмæ йе ’мбалæй йæхицæн уарт ацарæзта. 
Скъоламæ бахизæны асинтыл схызтæн. Тоняйæн 
кæм ахъæбыс кодтон, уыцы ныллæгамад æрæнцайæ- 
ныл мæ къух æрæвæрдтон æмæ нæ къласы гом рудзынг- 
мæ сидзæрхуызæй кæсын. Уæвгæ нæ дыууæйæ 
кæцы сидзæрдæр у, уый зын зæгъæн у. Скъоламæ 
бацæуæн дуарыл чидæр цæхгæрмæ фæйнæг бахуыдта 
æмæ йæм мидæмæ бахизæн нал ис. Нæ кæддæры^ иу- 
мæйаг хæдзар æнæмæнузæгъæгæй баззад. Никæйуал 
х^æуы. Раст мæм нæ фæкаст уыцы хъуыддаг. Хъæуы 
ног скъола кæй фæзынд, уый хорз у, фæлæ зæронд скъо^- 
ла дымгæтæ æмæ къæвдаты æвджид кæй баззад, уымæй 
йæхи ничи сраст кæндзæн. Ау, иу зындгонд лæг кæцæй 
рацæуы, уыцы бæстыхæйтты сæрыл стыр тох куы раси- 
— 94 — 

дынц — æмæ тынг раст фæкæнынц — уæд сæдæгай, 
мингай адæймæгтæ кæцæй рафæндараст сты, сæ хъо- 
мылгæнæг, се схæссæг кæмæн уыд, уый ахæм уавæр- 
мæ æруадзæн куыд уыд? Стæй æрдæбон йæ хъомыл- 
гæнинæгты куы нымадтой æмæ се ’хсæн зындгонд 
адæймæгтæ дæр куы уыди; профессортæ, министртæ, 
фысджытæ, Паддзахадон премийы лауреаттæ, Фæл- 
лойы хъæбатыртæ. Ау, уæд уьгдон кæд иугæйттæй нæ, 
уæд та къордтæ-къордтæй кæнæ иууылдæр иумæ иу 
стыр лæджы кад дæр нæ тæрынц! Уæвгæ мæнæн ме 
скъолайы уынд афтæмæй дæр æхсызгон уыд, мæ ив- 
гъуыд бонтæ мын мæ цæстытыл кæй ауайын кодта, 
мæ æнæхин сабидуг мын фæстæмæ кæй раздæхта, уый 
тыххæй. 
— Хуыцдуы тыххæй, цы фестут? — Темырхъаны 
хъæлæс мæ хъустыл ауад. Цыма бынтон æндæр бæс- 
тæйæ раздæхтæн, афтæ мæм фæкаст. Темырхъан кæ- 
цæй фæци æмæ ам цæмæн хъуамæ уа, уый мæ сæр 
цалдæр уысмы фæстæ ацахста. Бæди акъаци бæласы 
бын лæууыд æмæ æнхъæлмæ каст, цалынмæ æз мæ 
хъуыдыты ахæсты уыдтæн, уæдмæ. Фæлæ Темырхъаны 
куы федта, уæд ын мæ разæй дзуапп дæттынмæ фæ- 
цьирд: 
— Æз дæр æм æнхъæлмæ кæсынæй бафæлладтæн. 
— Мæнæн та афтæ загътой, скъолайы, дам, 
стут...— Темырхъан æдзух куыд фæкæны, афтæ та 
мын мæ къух райсыны бæсты ме уæхск æрцавта. 
— Æ1мæ ай скъола нæу? 
— Нал у. Æз дæ дæллаг скъолайы агуырдтон... 
— Мæнæн ме скъола ам ис... 
— Мах та абон сымахмæ нæхи срæвдз кодтам... 
— Кæдæм? Горæтмæ? 
— О. 
— Æмæ уыл цы зæд атахт? 
— Мамæйæн чидæр уæ фатеры хабар ракодта æмæ 
мæ уæдæй нырмæ нал уадзы, алас мæ, алас мæ, зæгъ- 
гæ. Æз ын абонмæ зæрдæ бавæрдтон, фæлæ нæ Мæди- 
нæт бакъуылымпы кодта. 
— Цæмæн? 
— Мыййаг, дам, Джермецыччы куы уой... 
— Æмæ цы мæнг ’загъта? 
— Омæ йæм мах дæр байхъуыстам. Раздæр æрба- 
цæуинаг уыдтæн, фæлæ мæ нæ равдæлд. Æрдæбон 
Гадæццийы хистæр чызг нæ рæзты фæцæйцыд æмæ 
мын уый загъта, Хъазыбег æмæ, дам, Бæди дæр уым 
сты. 
— 95 — 

< — Йæхæдæг дын загъта? 
— Мæхæдæг æй фарстон. 
— Уый æндæр хъуыддаг у. 
— Дзыхæй дæм нæма дзуры? 
— Æмæ мæ цæмæн хъæуы? 
— Уымæй дæр раст зæгъыс. 
Хур ныгуылæнырдæм дэæвгар акъул. Ацафон хъуа- 
тæ зæхх митæй ма зынид, Урсдон та — ихæй, фæлæ 
ахæмæй цæст ницæуыл хæцы. Урсдон тынгдæр сылы- 
йы хуызæн куы вæййы, уыцы рæстæг та ралæууыд. 
Йæ сæрты цы бæрзонд хид сарæзтой, ууылты маши- 
нæтæ дыууæрдæм сыххуытт кæнынц. Сæ рыг сусæны 
мæйау сæ сæрыл сбадт. Зæронд адæмæй фæстæмæ ин- 
нæтæй зымæгон дарæс бирæйыл нæй. Иууылдæр уыцы 
бæрæгбонхуыз сты. Кæцæйдæр фæндыры цагъд дæр 
хъуысы. Хаттæй-хатт ыл зарæг фæуæлахиз вæййы. 
Урсдоиы сæрты хидыл куы фæцæйцыдыстæм, уæд 
фæндырдзагъд дæр æмæ зарæг дæр сыгъдæгдæрсзй рай- 
хъуыстысты. Æвæццæгæн, (бæрзондмæ кæй схызты- 
стæм, уый тыххæй, кæнæ та, чи зоны, доны сæрмæ 
музыкæйы мыртæ тынгдæр хъуысынц? 
— Хъуыды ма йæ кæныс, ауылты цы зæузæугæнаг 
къаххид уыдис? — дзурын Темырхъаимæ. 
— Æз дæр ма йæ куы хъуыды кæнын! — дзуапп 
дæттынмæ фæраздæр Бæди. 
— Иу хатт дзы мæ худ дæр ма ныххауди,— загъта 
Темырхъан.— Мæ къах фæйнæджы кæроныл скъуырд- 
тон æмæ чысыл ма бахъæуа, мæх’æдæр дæр доны ма 
скуыси уон. Мæ худ ма тыххæйты æрцахстон æмæ 
фæстæмæ нæхимæ тæхгæ. Цалынмæ хус кодта, уæдмæ 
уроктæ фесты. Æндæр мæ сæрыл цы ныккодтаии, уый 
та мæнæн «æ уыди. 
— Цы тынг-иу змæлыди, уый та?! — ныхас йæхи- 
мæ айста Бæди.— Мæнæн дзы-иу иунæгæй цæугæйæ 
,дæр мæ зыр-зыр цыд. Лæппутæ та ма-иу нæ тæрсын 
дæр кодтой. Фаллаг кæрон-иу бамбæхстысты æмæ-иу 
махæй исчи хидыл иу чысыл куы бауад, уæд-иу, фæй- 
нæджытæ цы хидыл ауыгъд уыдысты, уыцы телтæ 
уæле къухтæй, бынæй та — къæхтæй сæ тых-сæ бонæй 
ныууыгътой. Мах-иу фæстæмæ цæуын дæр нал уæнды- 
дыстæм æмæ размæ цæуын дæр. 
— Уыцы фыдбылызджын адæмæй иу Темырхъан 
кæй уыд, уый нæ зоныс? — фæрсын Бæдлйы. 
— Уæдæ æз уыцы хидыл цæуынæй никуы бафсæс- 
тæн,— Бæдийы бæсты дзуапп раттынмæ фæраздæр 
Темырхъан. 
— 96 — 

— Чызджыты мæстæй марынæй нæ бафсæстæ... 
— Омæ афтæ дæр фæуæд... 
— Æз дæр æй нæ уарзтон, раст зæгъгæйæ. Мæхи 
дзы кæцырдыгæй хъахъхъæдтаин, уый никуы бамбæр- 
стон. Фыццаг къахдзæфтæ-иу ыл куы акодтон, уымæй 
фæстæмæ-иу мæ быны рауай-бауай систа æмæ-иу ца- 
лынмæ фаллаг фарс зæххыл æрæнцадтæн, уæдмæ нæ 
банцад. Уый — иунæгæй цæугæйæ. Исчи ма-иу дæ 
фæдыл куы цыдаид, æппæты фыддæр та — дæ ных- 
мæ, уæд-иу мæ уд мæ къухы хæсгæ фæцыдтæн, Ра- 
сыг лæгау-иу куы иу телыл мæхи сцавтон, куы — 
иннæуыл... 
Нæхи хъæуы зæхмæ бахæццæ стæм. Уæддæр та, 
Надыгойы загъдау, «мæхи» зæгъгæйæ былтæ кæрæ- 
дзиуыл андзæвынц. Абондæргъы цы зæххыл уыдтæн, 
уый дæр мæхи у, мæ сабидуджы зæхх, фæлæ йыл 
æртæ азы йеддæмæ нæ фæцыдтæн æмæ мæм ацы зæх- 
хæй чысьгл дарддæр у. Раст зæгъгæйæ, йæ фыццаг 
хуыз бирæ цæмæйдæрты аивта. Фæфыдынддæр. Зæр- 
дæйыл нал æмбæлы. Ауæзт кæй сарæзтой æмæ нæ 
хъæуы кæройнаг уынгæн кæддæры хуызæн ивылдæй 
тас кæй нал у, уый ныхмæ ничи ницы зæгъдзæн, фæ- 
лæ былгæрон афтæ сфæйлауыны сæр цæмæн хъуыд?! 
Дыууæ хъæуы æхсæн цы аив былгæрон уыд, уый ныф- 
фалгæрон кодтой. Хуыры рæдзæгъдтæ сæ кæрæдзийы 
уьпндæй æнæхай фæкодтой. Æрдзы фидауц къахыр- 
гонд æрцыд. 
— Ныр ацы ауæзтæн аивдæр саразæн нæ уыд? — 
фæрсын Темырхъаны. 
— Бæгуыдæр ын уыди, фæлæ ууыл чи тыхсы? 
Кæннод Даргъ хуымтæн цы митæ бакодтой, уый куы 
фенис? 
— Фёдтон æй. 
— Æмæ? 
— Ахæм мæсты сдæн, æмæ дын куыд зæгъон?! 
Уьгй бæрц къанæуттæ та дзы цæмæн скъахтой? 
— Ницы йын бамбæрстон æз дæр. Донхорыггæн- 
джытæ, дам, ’уыдысты. 
— Æмæ ыы. сæ зæрдьт уыд? 
— Даргъ хуымтæ, Сауджыны зæхх, Зыгъар æмæ, 
сæ алыфарс цы цъымарабынтæ уыд, уыдоны дон къа- 
нæуггты ауадздзыстæм æ<мæ, дам, '^уымйæххьЛгæн 
сбæздзысты. ---- 
— Цавæр хуымзæххытæн сбæздзысты, уым сыджы- 
тæй дур фылдæр куы ис, уæд? 
— Фæрсгæ уæд та искæй куы бакодтаиккой. Фа- 
4 Дзасохты Музафео 

рон сæрд æд трактортæ, бульдозертæ, зæхкъахæн ма- 
шинæтæ фæзындысты æмæ цалдæр мæйы сæ гуыв-гуы- 
вæй нæ банцадысты. Цыппар-фондз метры æрфæн 
къанæуттæ къахгæйæ дуне къудзи æмæ бæлас бабын 
кодтой. Стæй уæд бетон къæйтæ ласынмæ бавнæлдтой. 
Суадæтты цы диссаджы кæсаг уыд, уый фæтæрсын 
кодтой æмæ уыцы æфсæнбетонмæ рæхджы хæстæг 
æрцæуа, уый æнхъæл нæ дæн. Куы ’рцæуа, уæддæр 
дзы йæ сæр кæм фæцæва, иу ахæм байбын цалынмæ 
фæзына, уæдмæ дзæвгар азтæ рацæудзæн. Афтæмæй 
сæ куыстæй исты куы рауадаид. Иуæй, æрдзмæ сындз 
къухæй бавнæлдтой, фехæлдтой йын йæ иудзинад. 
Дæсгай мин сомтæ доны бакалдтой, цæй охыл, уый 
сæхæдæг дæр нæ бамбæрстой, афтæмæй. 
— Æцæг зæгъыс, æцæг! Цы сæ зæрды уыд, уый 
нæ бамбæрстон. Бехъаны цал хатты вæййын, уал хат- 
ты мæхи уымæй фæфæрсын æмæ йын æввахс дзуапп 
раттын дæр нæ бафæразын. Ноджы ма къанæуттæ 
æрдæгкъæхтытæй ныууагътой. Æвæццæгæн сын æп- 
пынфæстаг бауайдзæфгæнæг фæцис æмæ куы фæтарс- 
тысты, уæд æнæхъæр, æнæцъистæй сæ гуыры конд 
айстой. 
— Уый хорз æнæхъæр, æнæцъистæй нæ уыди... 
— Иуы сæрыхъуын дæр дзы не ’рхауд, афтæмæй 
сæхи бамбæхсын бафæрæзтой. 
— Афтæмæй сын нæ рауайдзæн! 
— Рауайдзæн та сын... 
— Цæмæн дæм афтæ кæсы? 
— Афтæ кæй у, уый тыххæй. Афæдзæй фылдæр 
рацыд æмæ дзы иуæй дзуапп бацагурæг нæма фæци. 
Суанг ма, чи уыдысты, уыдонæй иуы мыггаг дæр ни- 
чи зоны. 
— Диссаг у, æвæдза, утæппæт адæмы цæстыты цур 
стыр знаггаддзинад æрцыд, æмæ сыл иу куыдзысрæйæг 
нæ фæци! 
— Афтæ ныууадзгæ нæу, уый дын æз зæгъын! 
— Нæ зонын, ды дæр газеты бæргæ кусыс... 
— Исты йын æнæрхъуыдыгæнгæ нæй. 
...Сосайы уынгмæ бахызтыстæм. Темырхъантæм 
фæзилæн тигъмæ ныххæццæ стæм. Рахизырдæм азилы- 
ны размæ мæ цыд фæсабырдæр. 
— Цæмæ ’рлæууыдтæ? — фæрсы мæ Темырхъан.— 
Дбон ма ацæудзыстут? 
— Цæуыннæ ацæудзыстæм? 
— Бон фæци, æмæ фæстæмæ тагъд куы фездæхат, 
уымæй тæрсын. 
— 98 — 

— Омæ уæд мидæмæ цæуинаг нæ д,æ? 
— Дæн, фæлæ мæ -æхстуадæй цæуын нæ фæнды. 
Искуы Ханæтимæ дзæбæх фæбад, уымæ бæллын, фæ- 
лæ мын никуыма бантысг. Бирæ хабæрттæ зоны æмæ 
йæм иу хатт уæддæр фæхъус, уый мæ зæрды рагæй 
ис... 
— Цом æмæ уый тыххæй дæр баныхас кæндзыстут. 
Уæддæр нырма автобусы æрцыдмæ æнæхъæн сахат ис. 
Ханæт нын нæ фатерыл тынг фæцин кодта. Иннæ 
хуыцаубон нæм кæй ссæудзысты, уый тых^æй мын 
зæрдæ бавæрдтой. 
VIII 
Темырхъантæ сæ дзырдæн хицау разындысты. Сæу- 
мæрайсом нæ дзæнгæрæджы хъæр райхъуыст. Бæди 
дуар гом кæнын1мæ фæци. 
— Уæ фыны нæ нæ федтат? — æрбайхъуыст Те- 
мырхъаны дзурын. 
— Мидæмæ! — дзуапп радта Бæдийы къуызгæ 
хъæлæс. 
— Æнхъæлдæн æмæ ма фынæй стут! 
— Цæмæн стæм фынæй! — фæныфсджындæр Бæ- 
ДИ. 
Темырхъан æрбацыди æппæты разæй, йæ фæстæ — 
Ханæт æмæ Мæдинæт. 
— Сæумæрайсрмы дзуæртты хорзæх уæ уæд! — 
арфæтæ лсæнынмæ фæци Ханæт.— Бынаты хицау уын 
ахæм ахъаз бакæнæд, æмæ амондæй æфсæст куыд уат, 
фыдбылызæй хызт! Уæ ног хæдзармæ нывджын къах 
куыд æрбавæрæм, Хуыцау мах та ахæм уазджытæ 
фæкæнæд! 
Ханæт сбадыны размæ фатерыл йæ цæст хæсгæ 
ацыди. Мидæггаг уаты къæсæрæй дæр бакаст. Царæй 
зæхмæ йæ цалдæр хатты сбарста. 
— Дисоаджы бæстыхæйттæ \райстай, Хъазыбег. 
Фæрнæй дзы фæцæрут! Чындзæхсæвтæ æмæ уын чызг- 
æрвыстыты быууат куыд фæуа! 
— Мæнæ цæлгæнæн æмæ хинайæн дæр фен,— дзу- 
ры йæм Мæдинæт, 
— Ахæмтæ дæр ма дзы ис? 
Неджы тынгдæр арфæтæм та уæд бавнæлдта. Цыма 
йьгл стыр хорз æрцыд, уый хуызæн йæ цæсгом цины 
хъазыд. 
— Мæнæ ай та цавæр дуар у? — йæ чъылдыммæ 
— 99 — 

балкъонмæ ахизæнмæ ацамонгæйæ . сдзырдта Ханæт, 
— Уый та балкъон,— йæ бынатæй фестад Темыр- 
хъан æмæ йын йæ дуар байгом кодта.— Рауай-ма, 
хæхтæ деуыд хорз зынынц, уый фен... 
Ханæт сыстад æмæ тæрсгæ-ризгæ балкъоны къæсæ- 
рыл йæ къах æрæвæрдта. 
— Рауай, рауай,— дзуры йæм Темырхъан. 
— Нæ цæуын, мæ сæр разилдзæн... 
— Ма тæрс, æз дыл хæцдзынæн. 
— Нæ мыл хъæуы хæцын,— йæ мидбылты бахудт 
Ханæт. 
Мæдинæт урс хæцъилы тыхтæй цыдæр баст стъо- 
лыл æрæвæрдта, стæй дыууæ хызыны æрбахизæнæй 
æрбайста. 
Хæцъил райхæлдта æмæ дзы — æртæ уæлибæхы 
æмæ гогызы мард. Сæ фарсмæ фæзындысты арахъы 
четверт æмæ бæгæныйы четверт. 
— Уыдон цы сты? — бафарстон æй æз. 
— Æртæ чъирийы бынаты хицауæн чскувут,— 
сдзырдта Ханæт. 
—г Рестораны йын скуывтам... 
— Уый фаг нæу. Бынаты хицау уымæн хуыйны, 
æмæ йын хъуамæ йæ ном йæхи бынаты ссарат. 
— Æфсæрмы нæ бафтыдтай, Ханæт. 
— Цавæр æфсæрмы? Байма мæнæн мæ хистæр 
æфсьдаæры хуызæн уыд. Æмхæрæфырттæ бирæ вæййы, 
фæлæ мах хуызæн хæрз хо æмæ æфсымæр дæр нæ 
фæцардысты. 
— Уæдæ нын æй Темырхъанимæ нæ цæстмæ цæ- 
мæн фæдарыс? 
— Цы? 
— Хæларæй кæй цæрæм, уый. 
— Куыд уын æй фæдарын уæ цæстмæ? 
— Сымах, дам, æппæты фыццаг тугхæстæг стут, 
уый фæстæ та — хæлæрттæ. 
— Омæ уьш уæдæ куыд хъуамæ дзурон? Уæ хæс- 
тæгдзинад уæм хъуамæ уæлдæр æвæрд уа. Уæдæ куыд 
вæййы?! Мах дæр Баймаимæ афтæ уыдыстæл*. Уæвгæ 
ныртæккæйы адæм мах фæлтæры хуызæн никуы уы- 
дзысты. Уæды æфсарм æмæ абоны æфсарм кæрæдзимæ 
дард лæууынц. 
— Алкæмæ дæр йæхи рæстæг хуыздæр кæсы,— 
йæ ныхас æм бапп’æрста Темырхъан. 
— Ма дзæгъæл дзырд кæнут! Цы йын æмбарут? — 
сбустæ йыл кодта Ханæт. 
— Ау, куыд ын цы ’мбарæм?! Æз иунæг ахæм 
— 100 — 

хистæр нæма федтон, йæхи дуг æвзæрдæр кæмæ каст 
•æмæ кæстæрты залман хуыздæр чк ^ахуыдта. 
— Æмæ йæ куыд рахона хуыздæр, кæд æвзæрдæр 
У, Уæд? . 
— Æвзæрдæр куы уаид, уæд сæумæцъыккæй ам 
не ’рбалæууыдаис. 
— Уæлбыл мæ фæкодтай! 
— Уæдæ дæ нæ фæкодтон?! Æхсæзæм уæладзыг 
дзы куы уаид, уæд дæ уырдæм дæр схуыдтаин... 
■=— Дзыллæ цы мæрдты ис, уым сызгъæрин талатæ 
суадзæд,— уаты къуымтыл йæ дæст ахæсгæйæ фæллад 
хъæлæсæй сдзырдта Ханæт.— Тæхуд^л, ныр уæм ис- 
куыцæй йæ иу цæсты кæронæй уæддæр куы ’рбакæ- 
сид. Фыр цинæй йыл, æвæццæгæн, базыртæ базаид... 
Уыцы ныхæстæ цал æмæ цал хатты фехъуыстон! 
Нæ хæстæджытæй, нæ зонгæтæй, бынтон æцæгæлон 
адæмæй. Айфыццаг та мæм мæ куыстмæ нæ районы 
социалон æххуысады хайады раздæры хицау æрбацыд. 
Кæддæр нын цыдæр гæххæтты тыххæй нæ пенси куы 
баурæдтой, уæд кæмæ бацыдтæн, уыцы сылгоймаг. 
Газеты мæ фыст бакаст æмæ, дам, д^>1 дæ, нæ, уый ба- 
зонон. Цы диссаджы æхсызгон ын уыд, куы мæ фед- 
та, уæд! Базыдта мæ. Æппындæр, дам, нæ фендæрхуы- 
зон дæ. Уый дæр! мын ахæм арфæтæ кодта. 
— Æвæдза, дуне хорз адæймæгтыл лæууы. Адæм 
уыдонæй адæм сты. Ханæт, мæгуыр, йæ сынтæгæй 
фынгмæ рацæуынæн нал у, фæлæ хъæуæй ардæм нæ 
фæзивæг кодта. Фæндзæм уæладзыгмæ фæцыди... Цæ- 
мæй нæ циныл бацин кæна, нæ хорздзинад йæхи цæс- 
тытæй фена. 
— Кæннод Байма та! — дзуры дарддæр Ханæт.— 
Дæуыл гыццылæй дæр йæ зæрдæ тынг дардта,— 
мæнырдæм разылд. — Мæстытæ та куыннæ бавзæрстой 
дыууæйæ дæр. Дæ райгуырды размæ æртæ фыртæй 
бавдæлон сты. Ахæм цæфты фæстæ адæймаг зоныг- 
дзавд фæвæййы, йæ зæигты магъз байсысы. Фæлæ ды 
куы фæзындтæ, уæд та сыл хур ногæй ракаст... Алы 
ранæй дæр дын-иу лæвæрттæ хаста. Дуканийы хуыз- 
дæр къафеттæ дæуæн æлхæдта, рæсугъддæр хъазæнтæ 
дæуæн агуырдта. Сдзурын дæм никуы никæй бауагъта. 
Хуымæтæджы хъæр ныхасæй дæр дын тарсти. Йæ 
къух дæм никуы систа. 
— Иу хатт мæ ныщцавта,— бадзырдтон Темыр- 
хъаны хъусы, гЬæлæ мæ Ханæт фехъуыста. 
— Зонын æй. Йæ сæрдасæн куы цыргъ кодта, уæд? 
— О. 
— 101 — 

— Зоныы æй, зон.ын. Махмæ фæдисы фæтахт. 
Тыхулæфтгæнгæ нæм балæууыд. Цы кæныс, зæгъгæ, 
йæ фæрсын. Уый мьга афтæ: «Хъазыбеджы ныццав- 
тон!..»— «Цæмæн?» — «Сæрхъæн дæн æмæ уымæн! 
Мæхиуыл хæцын нæ бафæрæзтон æмæ йæм фыцдаг 
хатт мæ къух систон!» — «Цæмæ, цы кодта?» — «Мæ 
сæрдасæн цыргъ кодтон æмæ мын роны иу кæроныл 
хæцыд. Йæ къухтæй феуæгъд æмæ Бухарæй цы рон 
схастон — мæ узбекаг хæлары лæвар — уым сæрда- 
сæн æмбисмæ бауад. Æмæ Хъазыбеджы уадул ныцъ- 
цъыкк ластон».— «Омæ фондзаздзыд сывæллоны ахæм 
куыстыл чи ’фтауы?» — «Бафæрс ма мæ?!» — «Ницы 
йын уыдзæн, ма тæрс>х.— «Уымæн ницы уыдзæн, фæ- 
лæ йæ æз мæхицæн никуы ныббардзынæн»... 
— Уыцы хабар ма мæхи зæрдыл дæр хорз лæууы. 
Роны кæроныл хъæддых хæцыныл бæргæ архайдтон. 
Мæ къах сынтæгмæ сбыцæу кодтон, фæлæ йæ иннæйæ 
аивынмæ куы хъавыдтæн, уæд роны кæрон мæ къухæй 
аирвæзт... Мæ цæф мын афтæ нæ фæрыст, роны алыг 
мын куыд зын ущд... 
— Æхсæв мæ хуыссæг куынæуал фæахсы, уæд 
мæхинымæр зæронд хабæрттыл зилгæ рацæуын. Мæ 
рыстытæ дæр ницæмæуал фæдарын, мæ къабæзты цы- 
дæр тыхтæ базмæлы... 
Ханæт йæ дзурынæй фенцад. Цыма кæддæры цар- 
ды нывтæн сæ хуыздæртæ æвзæрста, уыйау йæ цæрты- 
тæ æрцъынд сты, стæй дзы, æвæццæгæн, йæ зæрдæмæ 
кæцыдæртæ тынгдæр фæцыдысты æмæ дарддæр дзырд- 
та: 
— Баймайы хорздзинæдтæ мæрдтæм дæр мæ зæр- 
дыл дардзьтнæн. Кæм-иу æй ауыдтон, уым-иу мыл 
хур скас™.... 
Ханæт та ногæй хъуыдыты аныгъуылд. 
— Уæлдай тынгдæр дзы æртæ хъуыддаджы мы- 
сын... Уæ сыхаг Дзыбелайы хистæр æфсымæр ус куы 
хаста, уæд мæ тæккæ хъазты чызгæй ф уыдтæн. Ме 
’мбай чызджытæ æмæ лæппутæ кафыдысты, симдтой, 
зарыдысты. Хъазт йæ тæккæ тæмæны бацыд, афтæ 
Гæбыдийы æвзæр кæцæйдæр фæзынди. 
— Надыго йæ куыд февзæр кодта уый дæр! — 
схудти Темырхъан. 
— Уый уымæй размæ дæр хуыздæр нæ уыди,— цæх- 
гæр æй фæурæдта Ханæт, цыма уыцы ныхæстæй, ма 
мæ хъыгдар, зæгъгæ, зæгъинаг уыд, уый хуызæн.— 
Гъе æмæ уыцы ницæййаджы Хуыцау кæцæйдæр æр- 
бахаста. Сдзурынмæ мыл хъавыд, фæлæ йын дзы ницы 
— 102 — 

рауайдзæн, уый куы базыдта, уæд мæ фæстæ зилын 
райдыдта. Иу заман мыл мæ хæрзгæнджыты ныхас 
дæр сæмбæлд, скъæфынмæ дæ хъавы æмæ дзы дæхи 
хъахъхъæн, зæгъгæ. Мæнæн æм цæмæдæр гæсгæ уыцы 
изæр мæ зæрдæ фæкъæпп кодта. Ноджы мæм йæ кæс- 
тытæ цыдæр æнахуыр фæкастысты. Мæхинымæр ка- 
тайы б&цыдтæн. Æцæгæйдæр мæ уыцы изæр аскъæ- 
фынмæ хъавыд: хабæртты бæлвырддзинæдтæ фæстæ- 
дæр базыдтон. Уайтагъд хъуыддаг хъус-хъус ахæлиу. 
Не ’рвадæлты дыууæ лæппуйыл мæ зæрдæ дардтон, 
фæлæ, уыдон уавæр куы бамбæрстой, уæд дзы иу ин- 
нæмæн афтæ: «Рагацау нæ гуыры конд айсæм, кæн- 
нод нын нæ фындзы бынæй нæ хойы куы ахæссой, 
уæд худинаг кæнæм...» 
— Мæ мадырвадæлты фыдгой ма кæн, кæннод та 
мæ Хъазыбег мæстæй мардзæн,— Темырхъан та Ханæ- 
ты хъыгдарыныл архайы. 
— Ханæтмæ дзы уал нæй,— мæ ныхас баппæрстон 
æз дæр.— Йæхи æфсымæртыл чи нæ ауæрды, уый дæ 
мадырвадæлты мæт ис?! 
— Бауадз мæ дзурын,— йæ мидбылты худы Ха- 
нæт.— Æвзæр йæхицæй æмбисонд фæхæссы. — 0, æмæ 
дын мæ гуыпггырсар æфсымæртæ фæхудинаг уæвыны 
бæсты лыгъд куы раттиккой... Хуры аныгуылдмæ би- 
рæ нал хъуыд, æмæ мæ катай ноджы фæфылдæр. 
Фæстаг симдмæ дæр нал рахызтæн: нæхимæ цæуыныл 
ныллæууыдтæн. Æвзæрæн цы бантыса, уый хорзæн 
йæ зæрды кæрон дæр не ’рцæудзæн. Тарстæн æз дæр 
Гæбыдийæ. Удхæссæджы къалиу! Куыддæр нæхимæ 
рацæйцыдтæн, афтæ Байма мæ уæлхъус алæууыд. 
— Кæдæм рабæлцдон дæ? — фæрсы мæ. 
Куыд ничи нæ хъуса, афтæ йæ чысыл дарддæр 
ахуыдтон æмæ йын хабæрттæ радзырдтон. Фыр мæс- 
тæй цæхæртæ акалдта. Ныртæккæ, дам-ма фæстæмæ 
раздæх æмæ дæ симыны куыст кæн.— Уартæ уыцы 
мих уыныс? — кауы рæбынмæ мын ацамыдта Байма. 
— Уæдæ йæ æз чысьгл раздæр Гæбыяиты фæскъулæй 
раскъæфтон. Сæ куыдз, мæм рацæйлæбурдта æмæ дзы 
мæхи хъахъхъæдтон. Гъе æмæ дæумæ йе ’нгуылдзы 
кæронæй дæр куы бандзæв’а, уæд ын æз йæ сæр сæхи 
кауы михæй ныссæтдзынæн! Бамбæрстай, ме ’мхæрæ- 
фырт?» — «Нæхимæ куы анæуон, уæд хуыздæр уы- 
дзæни»,— курæгау скастæн йæ цъæх цæстытæм.— «Иу 
ныхас дæр дæ куыднæуал фехъусон, афтæ! — ноджы 
хъæрдæрæй загъта Байма.— Ацу æмæ ма дæм лæджы 
— 103 — 

фырт хæстæг бацæуæд, кæддæра дзы цы сойтæ смæр- 
зид!» 
Йæ фæстаг ныхæстæ афтæ хъæрæй загъта, æмæ сæ, 
мæнмæ гæсгæ, Гæбыди йæхæдæг дæр фехъуыста. Бæр- 
гæ мæ нал фæндыди хъазтмæ здæхын, фæлæ Байма- 
йы ныхасы сæрты ахизын мæ бон нæ баци. Кæрæй- 
кæронмæ хъазты фæдæн, стæй куы райхæлди, уæд 
Баймаимæ нæхимæ рацыдыстæм. Не ’мгæрæтты ауайын 
дæр ничи бауæндыд. 
Ханæтæн кæддæры хабæрттæй йæ цæсгомы хуыз 
аивта; фæрухсдæр, цард дзы базмæлыд. 
— Иннæ хабар та несиимæ баст у. Чысылæй фæс- 
тæмæ дæр несийæ фылдæр ницы уарзтон. Иуахæмы 
нæ хъæумæ кæцæйдæр неситæ æрбаластой. Байма, 
неси уарзын, уый кæмæй фехъуыста — нæ зонын, фæ- 
лæ дын, голлаг йе ’ккой, афтæмæй нæхимæ куы ’рба- 
лæууид. Кæм уыдтæ, зæгъгæ, йæ фæрсын. «Кæм уыд- 
тæн, уым нал дæн!» — худгæйæ мын дзуапп радта.— 
«Уый дын цы ;у?» — амонын ын йæ голлагмæ.— «Гол- 
лаг».— «Голлаг у, уый æз дæр уынын, фæлæ йæ 
хуылфы цы ис?» — «Æппæты фылдæр цы уарзыс, уый». 
— «Ма дзур!» — «Дзурын!» — «Неситæ?» 
Йæ голлаг фегом кодта æмæ — æртæ дынджыр не- 
сийы.— «Омæ иу фаг нæ уыди?» — фæрсын æй.— 
«Иу иу хæрдæн фаг уыдаид». 
Ханæт та йæ дзурынæй фенцад. Иу цъусдуг хъу- 
сæй алæууыны фæстæ дуары хойын æрбайхъуыст. 
Къæсæрмæ хæстæгдæр бадтаэн æмæ æддæмæ ауадтæн. 
Æз кæй нæма зыдтон, нæ уыцы сыхæгтæй иу Бæдийы 
агуырдта. Фæдзырдтон æм. Кæрæдзийæн цæстæнгасæй 
салам радтой. Бæдийы къухы цыдæр фæсагъта æмæ 
асинтыл бынмæ атыцдзыдта. Бæдийы, цы дæ кодта, 
зæгъгæ, афарстон. Уый фæстæ, зæгъгæ, мыл йæ къух 
ауьп’ъта. Æз æм саст хъæлæсæй дзурын: 
— Уазджытæн исты ацæттæ кæнын хъæуы... 
— Ныртæккæ цæуын. 
— Кæдæм? 
.. — Базармæ. 
— Неси дæр-ма-иу æрбахæсс... 
— Ацафон кæм и неси? 
— Иу къуырийы размæ ма уыди. Астæуккаг Ази- 
йæ æрбаластой. Дынджыр дæргъæццон неситæ. Ханæт 
дйсæй куыд амæла... 
» -^ Хорз, кæд дзы уа, уæд. 
— Æххæст ма уын æртыккаг хабар дæр ракæ- 
нон.— дзырдта дарддæр Ханæт,— Бæдй куы ацыди, 
— 104 —• 

уæд.— Мæ файнусты лæппу горæты ахуыр кодта. Иу 
рæстæджы йæ æхца тынг æхсызгон бахъуыд. Сæхæдæг 
ницæмæй рæвдз уыдысты, æмæ лæппу мæнмæ ссыди. 
Мæхи æфсымæртæй йæ къаддæр нæ уарзтон — хæсты 
фесæфт, мæгуыр — æмæ катайы бацыдтæн. Нæ рæбын 
иицы уыд, уый зыдтон, фæлæ æфстау кæмæй ракуырд- 
таин, уый дæр мæ сæр нæ ахста. Уьгнгты уæлæмæ зил- 
гæ рацыдтæи. Иу цалдæр хæдзары раз æрлæууыдтæн, 
фæлæ дзы мæ ныфс никæмæ бахастон æмæ дарддæр 
араст дæн. Мæ тæккæ размæ та Байма фæци . Афтæ 
бирæ хæттыты уыди. Мæ тыхстдæр заманты-иу арæх 
мæ цуры фæвзæрд æмæ та-иу мæ зын уавæрæй фервæ- 
зын кодта. Уыцы тыхстхуыз уыдтæн, æвæццæгæн, 
æмæ мæ фæрсы: «Цы кæныс?» Ницы, зæгъгæ, йын 
сæттынмæ нæ хъавыдтæн. «Цыдæр кæкыс, афтæ нæ 
вæййыс»,— ногæй та сдзырдта Байма. Нæ мæ ныу- 
уадздзæн, уый куы базыдтон, уæд ын хабар радзырд- 
тон. Ууыл та цы тыхсыс, зæгъгæ, йæ дзыпмæ ныв- 
нæлдта æмæ дзы æхцадон фелвæста. Байгом æй кодта 
æмæ мæм дзуры: «Цас дæ хъæуы?» — «Æртæ тума- 
ны». 
Æртæ нæ, фæлæ мын цыппар туманы радта. Фыр 
цинæй Чырыстийы цъуппыл балæ^уыдт’æн. 
«А дыууæ боны дыл æмбæлдзысты...»—«Кой дæр 
сæ мауал скæн!...»—Уый та куыд у?» — «Афтæ... 
Æфстау дын сæ нæ дæттын». Цыдæр ма зæгъынмæ 
хъавыдтæн, фæлæ мæ дзурын нал суагъта. 
Куы /фæхицæн стæм, уæд ма йæм фæстæмæ радзырд- 
тон: 
«Тагъд дæм зындзынæн».— «Ныскъуыдтæ сæ 
кæндзынæн...» 
— Даеу дæр æфсон фæци,— къахæгау æм бакаст 
Темырхъан,— æмæ йын сæ æцæгæй дæр нал бахастай... 
— Хæсгæ сæ куыннæ бакодтон, фæлæ мын сæ 
фæстæмæ мæ дзыппы нытътъыста, дæхицæн дзы къа- 
байаг балхæн, зæгъгæ. Уæд адæм æндæрхуызон уыды- 
сты... : 
— Ныр дæр æвзæрдæр нæ фесты, Ханæт,— Темыр- 
хъанмæ мæ цæст æрныкъуылдтон,— æндæр хъæуæй 
горæтмæ ахæм уæззау хуынтимæ нæ фæцыдаиккат. 
— Уæззау хуынтæ дæр бæргæ æмбæлы... Уæзгæ 
уал исты базмæл, стæй фендзыстæм. Цалынмæ ма æз 
дæр цæуынхъом дæн, уæдмæ искæй рæсугъд чызджы 
иæстытæ ацы ног хæдзары къуымы бынмæ кæсыныл 
бафтау..). : I 
— 105 — 

— Ахæм ныхæстæ нæ уарзы,— алхыскъ мæ кодта 
Темырхъан. 
— Уарзын сæ.хъæуы. Азтæ цæуынц... Рæстæг иу- 
хуызон нæ хæссы. Хорз замантæ уыл скодта. Уæ хис- 
тæртæн цы нæ бантыст, уый уæ къухы бафтæд. 
Ханæтимæ ма бирæ фæныхæстæ кодтам. Цас æмæ 
цас хабæрттæн уыдис æвдисæн! Уыимæ сæ йæ зæрдыл 
куыд хорз дары! Хъусин æмæ йæм хъусин. 
Иу замаи Темырхъан тыргътæм йæхи айста. Йæ 
мады цур тамако нæ фæдымы. Æз дæр йæ фæдыл 
рацыдтæн. 
— Дæу дæхи æмбæхсыны æфсæрмытæ-йедтæ бæргæ 
нал и,— йæ тамако ссыгъта Темырхъан. 
— Æмæ дæу чи хъыгдары? 
— Мæ бон нæу. 
— Уыдон ныхæстæ сты. 
— Ханæт дæ нæ зоны? 
— Куыннæ мæ зоны?! Фæлæ йæхи ницы зонæг 
скодта. 
— Цымæ йыл цал азы цæудзæн? 
— Паспорты фылдæр фыст у. Айфыццаг ын сæ мах 
нымадтам æмæ дыууæ ’мæ æртиссæдз йеддæмæ не сты. 
— Афтæмæй куыд базæронд... 
— Мамæ мамæ кæд уыди, уæд уыди, ныр та ма цæй 
мамæ у?! Бафæлмæцыд, мæгуыр... 
— Абондæргъы дæр дзæгъæлы фæбадти. Йæхи 
сынтæгыл куы ’руадзид, уæд хуыздæр нæу? 
— Куы нæ бакома... 
— Мæ бар-ма йæ уадз... 
Мидæмæ бацыдтæн. Мæдинæтимæ сæ сусубусугæн- 
гæ баййæфтон. 
— Ацафон иу чысыл афынæй вæййы, æмæ... 
— Æз дæр уьгй тыххæй æрбауадтæн. Уæртæ йын 
хуыссæн... 
— Мæнæ диваныл хуыздæр уыдзæн. 
— Омæ уæд та диваныл... Мæнæ дын баз. Ацы 
хъæццул та йыл уæле æрæмбæрз. Дæ фæллад суадз, 
Ханæт. Мах уынгмæ акæсæм Темырхъанимæ... Ныр- 
тæккæ Бæди дæр æрбацæудзæн. 
— Бирæ ма бафæстиат ут,— мæ фæстæ радзырдта 
Ханæт.— Цæуын ,нæ хъæуы... 
— Абон никуыдæм цæут!.. 
— Цытæ дзурыс? — тарæрфыгæй мæм æрбакаст 
Мæдннæт. 
— Райсом раджы ацæудзыстут. Нæ хуынмæ дæр 
абон куы никæй æ,рхонæм, уæд райсом кусгæ бон у... 
— 106 — 

— Уæ хуыны мах цæмæн хъæуæм? — Мæдинæты 
фарс фæци Ханæт. 
— Уадз æмæ мын мæ ног сыхæгты базонат, ме 
’мкусджыты дæр мын фенат... Райсом раджы уæ æз 
фыццаг автобусмæ ныххæццæ кæндзынæн... 
Тыххæй-фыдæй мын сразы сты. Уазджыты æрба- 
цæуынмæ фæйнæ къæбæры хъæстæ дæр фесты. Бæди 
хъыбылы дæргъæн неси балхæдта, фæлæ йæ æз фын- 
гыл æвæрын нæ бауагътон. 
— Цы та æрхъуыды кодтай? — фæрсы мæ Бæди. 
— Бæппуйы хуызæн æй голладжы бахæссæм. 
— Мæнæ цы и! 
Бæдийæн уый йæ райст-бавæрды ныхас у. Арæх æй 
фæзæгъы. Йемæ исты фæсномыг æвзагæй дзурыс æмæ 
дын, дæ фæндтæ бамбæрста, зæгъгæ — «мæнæ цы и», 
зæгъгæ, дын фæкæндзæн. 
— Цу^ма, айфыццаг хъæдындзтæ цы дзæкъулгон- 
ды æрбахастон, уый радав. 
— Æмæ дзы бацæудзæн? 
— Бацæудзæн. 
Æнцонæй дзы ныццыди. Бæди фынг æвæрд куы 
фæци, уæд æз мæ хызынимæ бацыдтæн æмæ Ханæтмæ 
дзурын: 
— Базон-базон, ам цы ис? 
Уазджытæ иууылдæр хызыныл сæ цæст æрæвæрд- 
той. 
— Ханæт, раздæр ды зæгъ. 
— Нæ зонын. 
— Мæдщнæт, Темырхъан? 
Дыууæйæ дæр сæ сæртæ батылдтой. Æз дæр дзæ- 
къулы ком æрфæлдæхтон æмæ неси фынгыл æрхуыс- 
сыд. 
— Неси! — ныххудти Мæдинæт. 
— Æнхъæлдæн, æмæ ды дæр дæ фыды хуызæн 
хæйрæг дæ! 
— Ацафон ма неси кæм ссардтат? — бадис кодта 
Темырхъан. 
— Æз æй не ссардтон. Бæди уыди... 
— Ахæм дæргъæццон неси кæдæй нырмæ нал фед- 
тон,— сдзырдта Ханæт.— Хæсты размæ арæх уыды- 
сты. Нæхи хъæуы дæр сæ сагътой, фæлæ хæсты фæстæ 
бирæ цæуылдæрты сæ къух систой. 
— Ахæр-ма, Ханæт,— дзуры Бæди.— Афтæ куы 
загътай, неси бирæ уарзын... 
— Хорз ахордтон. Зæгъыс æмæ ма бирæтæ мæ бон у?! 
— Цæмæй цæры, уый мæм диссаг кæсы! — дзуры 
— 107 — 

мæм Темырхъан.— Бонсауизæрмæ хъæрмхуыппы уи- 
дыг æмæ кæрдзыны къæбæрыл вæййы... 
— Мæ кой ма кæнут, æз бирæ фæхордтон. Ныр та 
сымах рад у... 
— Æрæвналут-ма,— йæ разы дзы алкæмæн дæр 
хай æрæвæрдта Бæди.— Уæдæ йæ чи бахæрдзæн? 
— Уæртæ дзы уæ сыхæгтæн дæр бадавут. Замма- 
най адæм сты. Уæлдайдæр, абондæргъы уазджытæн 
цы сылгоймаг фæлæггад кодта, уый. 
Ханæты ныхæстæ Бæдййæн æхсызгон уыдысты. 
— Хорз адæймаджы каст кæны. Абон дæр нæм 
уый æрбахоста,— Бæди мæнмæ æрбакасти.— Мæ су- 
сæгдзинад хъæр кæнинаг нæ уыдтæн, фæлæ йæ нал 
æмбæхсын. 
— Цавæр сусæгдзинад? — Бæдийы ныхæстæ мæ 
дисы бафтыдтой. 
— Дунетханы чызгæрвысты мын цы сызгъæрин 
къухдарæн балæвар кодтой, уый дыууæ боны сæфт 
уыд. Æндæрæбон нæ рудзгуытæ ’хсадтон, æмæ йæ 
фæрссаджы тарвазыл æрæвæрдтон. Фæстæмæ йæ куы 
райстон, уæд мæ къухæй фæбырыд æмæ зæхмæ æр- 
хауд. Бынмæ ныууадтæн, фæлæ йæ фæд дæр никæцæйуал 
разынд. Цас æмæ йæ цас фæцагуырдтон — Хуыцау æй 
йæхимæ фæхаста. Уалынмæ ма мын мæ ног сыхаг дæр 
бамбал. Нæ рудзгуыты бын иу зæххы гæппæл æнæ- 
сгæрст нал ныууагътам — марадз-зæгъ, кæд ма йæ 
ссардтам. Аргæ |йæ ничи скодта, уый зыдтон, уымæн 
æмæ цалынмæ бынмæ хызтæн, уæдмæ нæ рæзты иу 
адæймаг дæр не ’рцыд. Знон дæр та йæ дыууæйæ 
фæцагуырдтам. Ныр мын æй абон нæ сыхаг æрбаха- 
ста. Æртыккаг уæладзыгæй, дам, бынмæ кастæн æмæ, 
дам, мæм тротуары тæккæ рæбынæй цыдæр ферттыв- 
та. Æруадтæн æмæ, дам,— дæ , къухдарæн. 
— Ныхты чи нæ бафта, уымæн сæфæн нæй,— загъ- 
та Ханæт.— Стæй сымах хæйрæджы арфæйæ хайджын 
стут. 
— Цавæр хæйрæджы? — дисгæнæгау æм бакастæн 
æз. 
— Æмæ уый никуы фехъуыстай? 
— Никуы. 
— Махæн-иу æй нæ зæронд лæг дзырдта, мæнæ 
’ацы æвзæры,— Темырхъанмæ йæ сæрæй ацамыдта 
Ханæт,—фыды фыд. Дæ фыды фыд цы рсуынди, уый 
куыннæ зондзынæ? 
— Елдаарыхъо. 
— Уый Фыд та? 
— 103 

— Дауыт. 
— Уый фыд та? 
— Байма. 
— Кæс-ма, кæс, куыд хорз сæ зоны! Чи дын сæ 
радзырдта? 
— Нæхи Бимболат. Уымæн та йæ фыд Аслæныхъо 
хуьщд. Аслæныхъойы фыд — Тæнчъи, Тæнчъийы фыд 
— Баба. Баба æмæ Байма та уыдысты æфсымæртæ. 
— Диссæгтæй цы кæныс! — Ханæтыл хур ракаст.— 
Гъер ды дæ фыдæлты уыйонгты зоныс? Дæумæ дзурын 
Темырхъан? 
— Цæуыннæ сæ зонын?! 
Темырхъан дæр æнæкъуызгæйæ йæ фыдæлты фондз 
фæлтæры раньимадта. 
— Дарддæр та? 
— Дарддæр сæ нал зонын... 
— Уæдæ дæ фыдыл «Байма» цæмæн сæвæрдтой, 
уый дæр бамбæрстай? — фæрсы та мæ Ханæт. 
— Уæдæ?! 
— Гъе æмæ зæронд Байма чи у, уый æхсæвыгон 
быдырæй æрбацæйцыди. Къуыццелы лæгæтмæ æввахс 
йæ хъустыл цыдæр æнахуыр уынæр ауад æмæ фæлæу- 
уыди. Альврдæм айхъуыста, фæлæ бæстыл зæд атахт 
— иу сыбыртт йæ хъус нал æрцахсга æмæ дарддæр 
ацыд. Æргом хъæрзын кæцæйдæр фæцыд. Тæккæ лæ- 
гæты цур æрлæууыд. Кæсы æмæ йæ рæбынæй рухс 
кæлы. Хæстæгдæр бацыд æмæ дзы хæйрæджы зайгæ 
баййæфта. Тынг зынæй зади, уый куы бамбæрста, уæд 
йæ цухъхъайы фæдджи фæлыг кодта æмæ йæм дзу- 
ры: «Ацы цухъхъайы фæдджийы гæбаз куыд æнцо- 
нæй баппардзынæн, ’афтæ раивгъæдæй* рацу. Куыд- 
дæр Байма уьцц>1 ныхæстæ сдзырдта, афтæ хæйрæг 
æнцонæй ныззадис. Йæ хъизæмæрттæй куы фервæзт, 
уæд Баймамæ дзуры: «Уæ давæг сусæг ма кæнæд, уе 
знагæн «æгъгъи!» фæкæнут!». 
Уæдæй фæстæмæ сымах хæдзарвæндагæн йæ дав- 
джытæ сæхи бафæсвæд кæнын никуы бафæрæзтой, йе 
знаг та йæ фæндиаг фæвæййы. 
Лæг бонæн диссаг хъусы, зæгъгæ, дзæгъæлы нæ 
фæзæгъынц. Мæхинымæр кæдæмыты ахæццæ дæн! 
Куы райгуырдтæн, уæдæй нырмæ мæ «иицы ис, ницы 
ис»-ыл ахуыр кæнынц, фæлæ хаттæй-хатт ахæм ха- 
бæрттæ фехъусьга, æмæ мæ сæрыхъуын арц сбады. 
* Раивгъæдæй — æицоиæй, рогæй, æнæрисгæйæ. (Авторы фиппаи- 
наг). .! 
— 109 — 

Гъа, Чырысти Хуыцауы æрымысæггаг фырт фæуæд, 
Мæхæмæт пехуымпар та? Уый зæххыл чи цард, усты- 
тæ кæмæн уыд, мах хуызæн дзыхæй чи дзырдта, 
ахæм адæймаг куы уыди, уæд ын йæ фыстытыл цæу- 
ыннæ ’ууæндæм? Мæрдты бæсты куы фæци, йæхи 
цæстæй цы федта, уыдон куы ныффыста, уæд ын сæ 
дызæрдыджы цæмæн æфтауæм? 
Достоевский суртæ кодта, уый алчидæр зоны. Æр- 
тиссæдз азæй фылдæр фæцард æмæ уыцы рæстæджы 
дæргъы цал суры сЬæуыдаид, Хуьгцау йæ зонæг. Æмæ 
йæхи къухæй диссæгтæ куы фыссы. Æз, дам, куы 
фæсур вæййьгн, уæд ахæм бæстæйы балæууын, ахæм 
рæсугъд æмæ бæллиццйг æнкъарæнты ахæсты бахауын, 
æмæ сæ ницавæ|р зæххон хорздзинæдтыл баивин. Æр- 
мæст, дам, дзы цас рæстæг фæвæййын — иу уысм, бон 
кæнæ афæдз — уый никуыма раиртæстон. Мæхæмæт 
пехуымпары фарс дæр уым хæцы. Цы федта, уьгй 
ныффыста æмæ, дам, цы ныффыста, ууыл кæй не 
’ууæндьшц, уымæй рæдигæ кæнынц. 
Æрæджы мын иу мæ зонгæ йæ рынчыны хабæрт- 
тæ фæкодта. Мæнæй иу-фондз азы хистæр чи уыдзæн, 
ахæм лæппулæг. Инфаркт æй æрцахста. Дыууæ азы 
размæ. Тагъд æххуысы дохтыртæ йæм дыууæрдæм 
кодтой. Цалдæр уколы йьгн куы скодтой, уæд цыдæр 
æхсызгондзинад банкъардта. Йæ цæстытæ сæхæдæг 
æрцъынд сты. Иу заман щавæрдæр райдзаст дунейы 
февзæрд. Цыма йыл базыртæ аныхæстæуыд, уыйау æв- 
рæгъты оæртьг фæцæйтахт. Астæуæй дæлæмæ æврæгъ- 
тæй нæ зынд, фæлæ уырдыгæй уæлæмæ хурьг тьгнтæй 
бæстæ байдзаг. Тазæй æрттывтой кæрдæгцъæх быдыр- 
тæ. Алыхуызон бæлæстæ дидинæг калдтой. Доны бьгл- 
гæрæтты хызти урс уæрыччытæ. Сæ сæрты ратæх-ба- 
тæх кодтой зараг цъиутæ. Йæ базыртæ уыцы рог 
змæлыдысты. Æвæджиауы бæстæмæ куьгд æввахсдæр 
кодта, афтæ йæ циныл дæр æфтыди. Фидарæй йæ уыр- 
ныдта, йæ фæкдагæй йæ фæстæмæ кæй ничиуал раз- 
дахдзæн, уый, фæлæ фæрæдыд. Уыцы хъуыдытæ .куыд 
кодта, афтæ йын йæ рус цалдæр хаттьг бацавдæуыд. 
Уыцы ’нæвæндонæй ракаст. 
<Ма фынæй кæн!» — лæгъстæхуызæй йæм дзурьг 
дохтыр. 
I Уый уæддæр нæ бакоммæ каст æмæ та фæстæмæ 
йæ пæстытæ æрæхгæдта. 
Нохæй та уьгцы хъæлæс райхъуыст. Æрмæст чы- 
сыл хъæрдæрæй: «Ма фыиæй кæн, нал райхъал уьг- 
— 110 — 

дзынæ!» — æмæ та йын йæ рус армытъæпæнæй бацавта. 
Рьшчын та ракаст. 
«Мауал бафынæй у, кæннод дæ хъуыддаг хорз 
нæу!» — æргом æм бартхъирæн кодта дохтыр. 
Рынчын æцæгæйдæр фæтарст æмæ цы диссаджы 
бæстæмæ фæцæйтахт, уырдыгæй æрдæгфæндагæй раз- 
дæхт. 
Уый мæхи хъустæй фехъуыстон. Мæхи хъустæй 
ма ноджыдæр бирæ цыдæртæ фехъуыстон, мæнæ ныр- 
тæккæ Ханæт цы хабар радзырдта, ахæмты хуызæн, 
фæлæ сæм цы цæстæй кæсон, уый нал зонын. Мæхи 
цæстытæй цы федтон, ууыл дæр мæ æууæндын куы 
нæ уадзынц, уæд ма искæй ныхæстыл куьгд æууæн- 
дон?! 
Цалдæр азы размæ Ирыстоны уазæгуаты уыди Ку- 
лешова Розæ. Йæ цæстытæ-иу чи бабаста, афтæмæй 
йæ къухы æнгуылдзты фæрцы чи каст, уый адæм иу- 
уылдæр федтой, центрон мыхуыры та йæ стыр ахуыр- 
гонд фæлитой æмæ цæстфæлдахæг рахуыдта. Рагон 
бердзейнæгтæ афтæ дзырдтой: цы нæ зоныс, уый 
аргумент нæу. Мах та фылдæр хатт кæй ницы фæзо- 
нæм, уымæй бындур саразæм æмæ йæ фидар æнцой 
фæхонæм. 
Цыма Ханæты ныхæстæ не ’ппæты дæр ахъардтой, 
уый хуызæн алчи йæхи сагъæсыл фæци. 
— Уый æцæг уыдаид, Ханæт? — фæрсы йæ æрæ- 
джиау Бæди. 
— Адæм алцæуыл куы ’уу^ндыдысты, уæды зама- 
нæн æцæг уыди. Ныр ничи ницæуылуал æууæнды, 
æмæ ’сæ хорз цард дæр сæ хъуыры нал цæуы, Хуыцауы 
гуыбын къæцæлæй рæхойынц æмæ сын рæхджы, Лæг- 
тыдзуар сауджын æмæ моллойæн цы ми бакодта, 
уыцы ми куы бакæна, уымæй тыиг тæрсын. 
— Цы ми бакодта Уастырджи сауджын æмæ мол- 
лойæн? — цыдæр диссаджы хабар кæй уыдзæн, уый 
рагацау бамбаргæйæ бафарстон æз, 
— Хуыцауы æваст митæ кæнын кæй райдыдтой, 
уый тыххæй, сæ бафхæрдта. 
Дардыл хабар у, зæгъгæ, йæ дзурынмæ нæ хъавыд, 
фæлæ кæм куы ’рхатыдыстæм, уæд райдыдта: 
— Хуыцауы — табу йæхицæн! — бафæкдыд, йæ 
быны цæрæг адæм цы гæнæг сты, уый базонын æмæ 
Лæгтыдзуармæ фæдзырдта. Уый йе ’ртæкъахыг бæхыл 
абадт æмæ цæстыфæныкъуылдмæ йæ цуры балæууыд. 
— Агуырдтай мæ? 
— Фæстаг рæстæг цыма адæммæ хъусдард нал и, 
— 111 — 

афтæ мæм кæсы. Кæцыдæртæ дзы мæ хæстæ йæхимæ 
исын райдыдтой. Кæд æцæг афтæ у, уæд дзы алкæй 
дæр йæ бынаты сæвæр, кæннод хæрæгæй хуым бакæн- 
дзысты. 
Хорз, зæгъгæ, загъта Лæгтыдзуар æмæ зæхмæ 
’рфардæг. Цæуы, цæуы æмæ иу заман доны был сау- 
джыны баййæфта. Салам ын радта, аныхæстæ кодтой, 
стæй йæ Лæгтыдзуар фæрсы: 
— Балцы рацыдтæн, фæлæ мæ ныфс нал хæссын. 
— Цæуыннæ? — фæрсы йæ сауджын. 
— Арв цыдæр хъулæттæ у æмæ куы рауарф.. 
— Абон къæвда нæ уыдзæн! — загъта сауджын. 
Уæд ын Лæгтыдзуар афтæ: 
— Кæд мæнг зæгъыс, ,уæд нæл хæрæг фест! 
Сауджын нæл хæрæг фестад. Лæгтыдзуар ыл йæ 
разæй ахъæр кодта æмæ дарддæр ацыд. Цал боны фæ* 
цыдаид, Хуыцау йæ зонæг, фæлæ иу заман моллойыл 
амбæлд, Салам ын радта, аныхæстæ кодтой, стæй йæ 
Лæгтыдзуар фæрсы: 
— Абон къæвда уыдзæн æви нæ? 
— Цæмæн мæ фæрсыс? 
— Балцы цæуын æмæ фæсмон куы фæкæнон. 
— Фæстæмæ раздæх! 
— Уардзæн, æвæццæгæн? 
— Хуымæтæджы уард нæ, фæлæ арв æмæ зæхх 
кæрæдзийы хойдзысты. 
— Кæд мæнг зæгъыс, уæд сыл хæрæг фест! 
Молло сыл хæрæг фестад. Лæгтыдзуар дыууæ хæ- 
рæгыл дæр йæ разæй ахъæр кодта æмæ дарддæр ацыд. 
Бирæ фæцыдаид, чысыл, фæлæ иу заман мæгуыр лæ- 
джы кæцдæр фос хизгæ ныййæфта æмæ йæ фæрсы: 
— Абон уардзæн æви нæ? 
Мæгуыр лæг йæ къухтæ хæрдмæ систа æмæ арвмæ 
скæсгæйæ загъта: 
— Уый Хуыцау йеддæмæ ничи зоны... 
Лæгтыдзуары .зæрдæмæ фæцыдй фыййауы йзуапп 
æмæ йын афтæ: 
— Мæнæ дын дыууæ хæрæджы æмæ сыл кусынæй 
ма ауæрд. Тынг фæразон сты. Чи дын сæ кура, уыдо- 
нæй дæр «нæгъ!» макæмæн зæгъ. Ницы сын уыдзæн, 
Цас фылдæр кусой, уый бæрц тыхджындæр кæндзы- 
сры, æрмæст-иу афтæ макуыуал зæгъ: «Æз цы Хуы- 
цауы зонын, уый æиæ фынддæс сомы хæрæг нæ рат- 
дзæн!..» 
Лæгтыдзуар йæ бæхыл абадт æмæ та цæсты- 
фæныкъуылдмæ уæларвы балæууыд. 
-112- 

— Федтон иууылдæр хабæрттæ, фехъуыстон иууыл- 
дæр ныхæстæ,— загъта йын Хуыцау.— Раст сын ба- 
кодтай. Афтæ хъæуы, кæннод... *— Хæрæгæй хуым ба- 
кæндзысты зæгъынмæ хъавьгд, фæлæ, сауджын æмæ 
моллойы хуьгзæн хæрджытæ хуым кæнын йеддæмæ 
кæй ницæмæн бæззынц, уьгй куы фембæрста, уæд йæ- 
ныхас иннæрдæм фездæхта: — ницæуьглуал æууæнд- 
дзыстьг æмæ се сæфт ралæудзæн. 
Ханæтитæ сæхимæ куы ацыдысты, уæд мæм нæ 
хæдзар кæддæры хуызæн афтид фæкаст. Уæд та мæ 
мады мады аластой хохмæ. Дзыццайы амардьг фæстæ 
махмæ йæ мæлæты рынчьш æрци æмæ йæ хохмæ ласын 
бахъуыд. 
IX 
Аслæмбеджы роман дыккаг хатт куы ныммыхуыр код- 
там, уæдæй нырмæ дзæвгар рæстæг рацьгд. Мæ цæст- 
мæ бадарæг мын æй куьгннæ фæци, ууыл ма дзæвгар 
рæстæджы фæстæ дæр дис кодтон. Нæ мæ уырныдта, 
æвыдæй баззайдзынæн, уый. Адæймаджы уды конд 
афтæ у: цалынмæ тæрса, уæдмæ Хуьгцаумæ табу кæ- 
ныныл нæ фæауæрды, фæлæ фыдбылызæй фервæз- 
тис — йæхиуыл фервæссы. Цьг зын уавæрьг уьгдис, 
уый дзьг æрбайрох вæййьг. 
Мæ хъуыддаг дæр раст афтæ рауад. Аслæнбегтæм 
дугъьг куы уадтæн, æнæмыхуыргонд цавæрфæндьг 
скъуыддзаг ссарьгн дæр стьгр амондыл куы нымадтон, 
уьгцьг рæстæджы тас фæстæдæр хъазьгн æмæ худынмæ 
раивта. Дзæвгар рæстæджы фæстæ Аслæмбегыл уьгн- 
джьг куьг амбæлдтæн, уæд ьгн хъазгæмхасæнты ба-мба- 
рьгн кодтон, дæ бьгнаты æндæр æнæ хуьгн æрбахæсгæ 
ницьг хуьгзьг фæуыдаид, зæгъгæ. Уьгй мьгн уьгцьг æцæг- 
хуызæй афтæ куьг бакæнид: 
— Тьгхсгæ дæр ма ма кæн. Æз дын ахæм хуьгн æр- 
бахæсдзынæн, æмæ йæ цæрæнбонты дæ зæрдьгл куьгд 
дарай!.. 
Уый фæстæ дæр ма йыл цалдæр хаттьг амбæлдтæн 
æмæ та-иу ьгн хуьгньг кой æнæмæнг йæ зæрдьгл æрлæу- 
уьгн кодтон. Æдзухдæр хъазгæмхасæнты, мæ раздæры 
зьгн уавæрæй мæхицæн худæг аразгæйæ. Аслæмбег 
дæр-иу мын кæддæриддæр радта хуьгзон дзуапп. 
Диссаджы хуьгн кæй æрбахæсдзынæн, ууьгл, дам, æп- 
пьгндæр гуырысхо ма кæн. Мæ зæрдьгл нæ сыхæгтьг 
зæронд лæг æрлæууыд. Уый дæр-иу альг бон йæ 
лæгуæрдон къутутæм йæ фæдьгл ласта. Уьгм нартхо- 
— 113 — 

рызгъалæгæй куыста æмæ-иу дзы изæрæй хъузджытæ 
кæнæ æндæр исты æрбацæйласта. Мах ын-иу йæ 
лæгу æрдон райстам æмæ-иу ын æй сæхимæ цыппæрва- 
дæй бамидæг кодтам. Зæронд лæг нын-иу æдзухдæр 
афтæ загъта: «Уæ цæрæнбон бирæ уæд, уæ цæрæнбон, 
бабайы ху|ртæ. Æз уын къафеттæ балхæндзынæн!» 
Уыцы зæрдæвæрæн ныхæстæ-иу нæ иннæрдæм ахъард- 
той, нæ алкæй зæрдæйыл дæр-иу сæмбæлдысты æмæ 
та-иу дыккаг бон ноджы разæнгарддæрæй лæгуæрдон 
гыбаргыбургæнгæ фаллаг сыхы балæууыд. Сæ тæккæ 
кæртмæ-иу сын æй баластам æмæ та-иу ыл æрдæг- 
фæндагыл амбæлдыстæм. Уый дæр та нын-иу йæ ар- 
фæтимæ алы хатт дæр къафетты кой ракодта. Бирæ 
фæластам лæгуæрдон, бирæ арфæтæм фæхъуыстам, 
фæлæ нын къафеттæ иу хатт дæр никуы балхæдта. 
Аслæмбеджы хуыны хабар дæр мæм уый хуызæн кæ- 
сын райдыдта. 
Иу сихорафон дын цыппæрæм уæладзьп^æй бынмæ 
ракастæн æмæ дын иу лæг цыдæр уæззау хызынимæ 
схизы. Йæ булкъдаст тымбыл сæрмæ гæсгæ мæм Ас- 
лæмбеджы хуызæн фæкаст æмæ цалынмæ уæлдæр 
схызт, уæдмæ дзы мæ цæст нал истон. Дыккаг уæла- 
дзыджы фæзы æрлæууыд, йæ хызын иннæ къухмæ ай- 
ста æмæ хæрдмæ скаст. Аслæмбег разынди. Куы мæ 
ауьтдта, уæд мæм йæ къухæй, мидæмæ ацу, зæгъгæ, 
ацамыдта. Æцæгæйдæр мидæмæ бауадтæн. Цыбыр 
рæстæджы фæстæ дуар æрбайгом. Аслæмбег лæфлæф- 
гæнгæ æрбахызт. 
— Кæй ма дæ æрбаййæфтон, уый цы хорз уыди,— 
сдзырдта Аслæмбег æмæ йæ хызын æвдæлон, кæрын- 
мæ фæци. 
Æппæты фыццаг систа æртæ чъирийы. Ме стъолыл 
сæ кæм æрæвæра, уьгй цаестæнгасæй ацагуьгрдта, фæ- 
лæ сын аккаг бынат куы нæ ссардта, уæд сдзырдта: 
— Дæ гæххæттытæ-ма иуварс æрæвæр. 
Цыдæр пъæззы мыл ныббадт æмæ йе дзурьшæн 
нал уыдтæн, йе змæлынæн. 
— Уыдон цы сты? — сфæрæзтон æрæджиау. 
— Хуын дын æрбахастон. 
— Цавæр хуын? 
— Хуын цавæр вæййы, ахæм. Рæвдздæр-ма стъол 
асыгъдæг кæн. 
’Мæ бынатæй фæзмæлынхъом дæр фæдæн æмæ, мæ 
кусæн стъолыл цыдæриддæр уыд, уыдон рудзынджьт 
тарвазмæ хаэссынмæ февнæлдтон. Аслæмбег иста æмæ 
иста. Æмæ цы нæ минас æрбахаста. Физонджытæ, 
— 114 — 

нурыдзæхтон, цывзыдзæхтон, полынæйаг бæгæнытæ,, 
уырыссаг арахъ, фыоы фæрсчытæ... Фыр æфсæрмæй 
цалдæр хатты мæ цæсгом ссыгъд. Мæ къæйныхдзинад 
мæм ахæм æгад æркаст, æмæ мæхи фæсмонæй хæрын- 
мæ фæдæн. Мæхицæй бирæ хистæр у, чысылæй фæс* 
тæмæ йæ фыстытæ скъолайы кæмæн ахуыр кодтон 
æмæ кæддæр йæ уындмæ кæмæн бæллыдтæн, уыцьг 
фыссæгæй мæхицæн лæггадгæнæг кæй ацарæзтон, уы- 
мæй мæхи нымадтон стыр азымджыныл. 
— Аелæмбег, цæмæн скодтай уый бæрц фæлхæстæ? 
Æз-иу хъазгæйæ дзырдтон, уый нæ зыдтай? 
— Ды хъазгæйæ дзырдтай, фæлæ æз хъазгæ нæ 
кодтон. 
Фæстагмæ систа фысы сæр. Мæхи цы фæкодтаин, 
уый нал зыдтон. Зæххы скъуыды куы ныххаудаин, 
уый дæр мæ ’рфæндыд. 
— Фæкæс-ма мæм,— мæ хъуыдытæ мын фескъуыд- 
та Аслæмбег.— Сæрмагондæй ацы сæры тыххæй рес- 
торанмæ бацыдтæн. Æрæгæй нырмæ йæм фысы сæртæ- 
ласын райдыдтой. Ивгъуыд къуыри дзы бахордтои 
æмæ мæ зæрдæмæ тынг фæцыди. 
— Нæ хъуыдысты уыдон! Цæмæн уый бæрц дæхи 
батыхсын кодтай? 
— Марадз, кæй дæ фæнды, уыдонмæ фæдзур æмæ 
цалынмæ хъйрм сты, уæдмæ абадут. Æз цæуон... 
— Кæдæм цæуыс? 
— Æфсæрмы мæ куы кæнат... 
— Æфсæрмы дæр ма дæуæй хъæуы?! Фæлæуу, æз 
адæмæн зæгъон, кæннод, сихоры улæфты рæстæг æр- 
бахæццæ кæны æмæ куы ныппырх уой... 
— Марадз, марадз, æз ам фæлæудзынæн. 
Адæм уыцы æмгуыппæй æрбакалдысты. Сæ хъазæн 
ныхæстæ та сæ разæй фесты. Йу æй акæрды, иннæ 
йæ ахуыйы, зæгъгæ, кæмæй фæзæгъынц, афтæ ныхас 
кæрæдзийы дзыхæй исынц. Гадзуба æмæ Дзæпсæн 
ку фынджы уæлхъус сбадын æнхъæл нал уыдтæн, 
фæлæ сæ дыууæмæ дæр уьщы лæгдзинад разынд, æмæ 
уымæй адæмы цæсты сæхи нæ бафтыдтой. Кæмæн 
загътон, уыдон иууылдæр æрбацыдысты Гамболæй 
фæстæмæ. 
— Кæсут-ма-иу æм, кæддæра та йæ усы кой нæ 
ракæнид! — сдзырдта Бегæза. 
— Нæ мæ уырны,— йæ ныхмæ фæлæууыд Биц- 
ко.— Уый бæрц адæмы æхсæн нæ бауæнддзæн. Ирæт- 
тæ нал стæм æви? Стæй йын æфсон уæддæр нæ хъæ- 
уы?! : 
— 115 — 

— Ссардзæн æфсон дæр,— фидарæй дзырдта Бе- 
гæза. 
— Æфсон, чи зоны, ссара, фæлæ кой нæ ракæн- 
дзæн. 
— Æз та дын афтæ зæгъын, æмæ ракæндзæн! 
— Нæ ракæндзæн! 
— Ракæндзæн! 
— Хæснаг скæнут! — се ’хсæн алæууыд Дзæпс. 
— Скæнæм! — уæндонæй сдзырдта Бегæза. 
— Скæнæм! — ноджы хъæддыхдæрæй загъта Биц- 
ко. 
— Цæуыл? — адæмыл йæ цæст ахаста Дзæпс. 
— Чи фембылд уа, уый фыс балхæнæд! — загъта 
Бегæза,— æмæ ацы адæмы фæхынцæд. 
— Разы дæн,— загъта Бицко. 
— Уæ къухтæ кæрæдзимæ раттут! — фæцырд 
Дзæпс. 
Бегæза æмæ Бицко куыддæр кæрæдзимæ сæ къух- 
тæ радтой, афтæ Гамбол дæр фæзынди. Дзæпс сын сæ 
къухтæ æркъуырдта. 
Аслæмбег мæ фарсмæ алæууыд æмæ мын мæ хъу- 
сы дзуры: . 
— Искæмæ ма ’нхъæлмæ >кæсыс? 
Адæмыл мæ цæст ахастон. Редактор ма куы ’рба- 
• дыдаид, уæд бæргæ хорз уыдаид, фæлæ уый ахæм рæт- 
тæй йæхи дард ласы. Йæ хай йын кæнæ йæ кусæн 
уатмæ бахæссынц, кæнæ та, адæм куы ахæлиу вæй- 
йынц, уæд фæзьшы. 
— Райдайæм,— сдзырдтон хъæрæй æмæ Гадзубамæ 
бакастæн: — Хистæрæн сбад. 
Бирæ ракæ-’бакæйы фæстæ Гадзуба фынджы уæле 
йæ бынат бацахста æмæ мæм дзуры: 
— Цы у, уый-ма мын бамбарын кæн. 
— Мæнæ Аслæмбеджы афтæ бафæндыд... Иудзыр- 
дæй, хуын нын æрбахаста,— цъæррæмыхстытæй бам- 
барын кодтон мæ хъуыды. 
— Йæхæдæг цæуыннæ сбадти хистæрæн? 
— Хистæрæн нæ, фæлæ лæууынмæ дæр нæ хъавы- 
ди. Тыххæй й-æ баурæдтон. 
— Мæнмæ ма кæсут, уæ хорзæхæй,— йæ армытъæ- 
пæнтæ йæ цæсгомы акомкоммæ хатыр курæгау кæрæ» 
дзиуыл авæргæйæ сдзырдта Аслæмбег æмæ æппæты 
дæле мæ фарсмæ æрбадти. 
Гадзуба фыццаг сидт фæкодта. Куыд баодбæрстон, 
афтæмæй адæм хистæрмæ уыйас нæ хъуыстой, а^ивæй 
Гамболмæ куыд кастысты. Фынджы уæлхъус мæнæй 
— 116 — 

кæстæр нæ уыди æмæ уырдыгыстæг фæлæууыдтæн. 
Уæлибæхтæ æрлыг кодтон æмæ дзы алкæй раз дæр 
æрæвæрдтон. Адæм Гамболы хъахъхъæныны куыст 
кæнынц. Йæ иунæг ныхас дæр сæ куыннæ аирвæза, 
ууыл архайынц. Æппæты лæмбынæгдæр та хъусынц 
Бегæза æмæ Бицко. Уæлибæхы карст æппæты фæстаг- 
мæ æрæвæрдтон Бегæзайы раз. Уый чъирийы кæр- 
дихæй саходгæйæ сдзырта: 
— Диссаджы уæлибæхтæ! 
Гамбол йæ хæд фарсмæ бадт æмæ йын йæ ныхæ- 
стæ айхъусгæйæ сындæггай йæ хъусы куы бадзурид: 
— Уагæры Мæдисяйы уæлибæхтæй куы фæхъæстæ 
уаис... 
Зæгъгæ йæ бæргæ сабыргай кодта, фæлæ йæ иууыл- 
дæр фехъуыстой æмæ сæ хъæлæсыдзаг ныххудтысты. 
Гамбол сæ нæ бамбæрста æмæ дыууæрдæм »ракæс-ба- 
кæсыл сси. Бицко йын йæ усæн цьгтæ ныссидти, уы- 
дон дæр адæмы дзолгъо-молгъойы бын фесты. Цыбыр 
ныхасæй, Аслæмбеджы хуын адæмæн канд минас нæ 
уыди, фæлæ ма сын æрхаста, æнхъæл куыд нæ уыды- 
-сты, ахæм хъæлдзæгдзинад, стæй ног фынгæвæрд. 
Изæрæй нæхимæ куы фæцæйцыдтæн, уæд Терчы 
былмæ æввахс мæ ныхмæ æрбацæйцыд Бæди. Раздæр 
мæм иунæг фæкаст, фæлæ куыд æввахсдæр кодта, аф- 
тæ йе ’мцыдгæнгæ ауыдтон бæрзондгомау, йæ бур 
сæрыхъуынтæ йæ ныхыл кæмæн æрзæбул сты æмæ сæ 
йæ сæры фæтылдæй фæстæмæ аппар-аппар чи кодта, 
ахæм лæппу. Мæ хуынæй ма цы дыууæ бæгæныйы 
авджы баззад, уыдон Бицкоимæ куысты фæстæ баныз- 
там. Мæ сæры дзы цы бацыд, уый Бæдийы ауынгæйæ 
фæцыдæр. Алцæмæ дæр æнхъæлмæ кастæн, фæлæ Бæ- 
дийы лæшпуимæ иунæгæй цæугæ фендзынæн, уый æн- 
хъæл никуы уыдтæн. Цалынмæ сæ цурмæ хæццæ код- 
тон — æви уыдон мæ цурмæ хæццæ кодтой, уæд- 
дæр бæрæг нæй — уæдмæ сæры цынæхуызон 
хъуыды фæзынд, ахæм нал баззад. Цыма мыл кæй 
амбæлдысты, уым уыдон ницы аххосджын уыдысты, 
фæлæ æз сæ размæ кæй фæдæн, уымæй мæм стыр 
азым хауы, уыйау мæхицæн бынат нал ардтон. Бæди 
мæ дардмæ дæр кæй ауыдта, уый куы нæ бафиппайд- 
таин, уæд æнæахъуыдыгæнгæйæ фæстæмæ ныццавтаин. 
Нуварс фæзилыныл дæр нæ бацауæрстаин. Базыртæ 
мыл асагъда^уыд, зæгъгæ — хæрдмæ мæхи фехстаин 
æмæ мæ тæхынæй нæ банцадаин, цалынмæ арвы 
цъæхы нæ айсыстаин, уæдмæ. Иу хъуыды иннæйы 
сæрты хауд. Иу фæнд иннæйы ивта. Хæфс калмы 
— 117 — 

дзыхмæ куыд цæуа, афтæ мæн дæр мæ къæхтæ, зонды 
ницæмæ даргæйæ, размæ хастой. Цыма мыл фæсте 
тыхдымгæ <йе ’мбæрцæгæй хæцыд, уьгй хуызæн иу 
къахдзæф иннæйы ’нæвæндонæй ивта æмæ æппынфæс- 
таг Бæди æмæ йе ’мбæлццоны цурмæ бахæццæ дæн. 
Мæ къæхтæ ма мæ коммæ куы кастаиккой, уæд сæм, 
чи зоны, æрлæууыдаин, фæлæ сыл мæ бон кæй нал 
цыд, уымæ гæсгæ сæ рæзты баивгъуыдтон. Салам сын 
. раттон æви нæ, уый дæр нал хъуыд;ы кæнын — æвæц- 
цæгæн, радтон, афтæмæй фæфале дæн. Фæсте мæ тых- 
дымгæ размæ нал ссыдта. Мæ къæхты ’бынæй ныуулæ- 
фыдтæн. Мæ ныхы хид кæй акалд, уый æмбæрстон, 
фæлæ мæм йæ асæрфыны хъару нал уыд. Терчы сæр- 
ты къаххидыл бахызтæн. Галиуырдæм азылдтæн æмæ 
æрмæстдæр уæд акæсын бауæндыдтæн фæстæмæ, фæ- 
лæ ма цæй Бæди æмæ цæй цыдæр! Уыдон проспектмæ 
кæд æмæ кæд бахæццæ уыдаиккой?! 
Фыццаг хатт мæ хо мæ рæзты ахызт. Æз дæр йæ 
цурты æцæгæлонау фыццдг хатт ацыдтæн. Цыма нæ 
дыууæйæн дæр афтæ ’мбæлди, уый.хуызæн. Афтæмæй 
та йæм нæ дыууæйæ дæр цæттæ ничи уыд. Æндæр 
нæхи æндæрхуызон дардтаиккам. Уæвгæ, чи зоны, 
Бæдимæ æндæрхуызон хъуыды уыд. Мæхицæй куы 
зæгъон, уæд, искуы ахæм уавæры бахаудзынæн, уый 
мæ зæрды кæрон дæр никуы ’рæфтыд, æндæр ыл ахæм 
æдзæттæйæ нæ сæмбæлдаин. 
Терчы былты уæллаг хиды цурмæ схæццæ дæн. 
Дæлæмæ, нæхимæ, азилыны бæсты, галиуырдæм цæ- 
мæн ацыдтæн, уымæй мæ исчи куы бафарстаид, уæя 
ын дзуапп нæ раттаин. Æвæццæгæн, мæ тас æрдæуы- 
ны тыххæй. Нæхимæ кæй ничи уыдзæн, уый зыдтон, æмæ 
уæддæр тарстæн иунæгæй баззайыкæй. Фæстæмæ ра- 
зылдтæн. Терчы былты суанг дыккаг къаххиды онг 
ныххæццæ дæн. Чысылгай ме ’муд цæуын райдьтдтон. 
Нæхимæ цæуыны хъару мæм æрæмбырд. Бæдцкæйдæр 
лæппукмæ мæкыл фэмбæлынæй кæй кæ тарст, уымæй 
тыхджьгн уыд æви йыл æз афтæмæй фембæлынмæ 
цæттæ кæй нæ уыдтæн. уымæй æдых уыдтæн? Цыфæн- 
дыйæ дæр мæнæй ничи раппæлыдаид, уымæн æмæ, 
арæх куыд вæййы, афтæ та ньтр дæр равдьтстон æр- 
мæстдæр мæ лæмæгъдзинад. Мæ мады æфсымæр мын 
уыцы хъуыддаг мæ цæстмæ хуымæтæджы нæ фæдары, 
Нæхимæ а-фтæ фæлладæй бацыдтæн, æмæ фæндзæм 
уæладзыгмæ схизынмæ ’м.95 ныфс кал хастон, фæлæ 
мын цы ’нæ цæугæ уыд. Асинты хæцæнтыл мæ уæз ; 
уадзгæ фæцыдтæн. Нæ дуары уынæрмæ нæ сыхæгты 
— 118 — 

дуар дæр байгом. Къæсæргæрон сæ ус фæзынд. Æрба- 
цыдтæ,4 зæгъгæ, мæ афарста æмæ фæстæмæ фæмидæг. 
Чысыл фæстæдæр дзы мæ мады хо ракаст. 
— Хъазыбег! — йæхи мыл æрбаппæрста.— Кæм 
стут, Хуыцауы тыххæй? 
— Раджы ссыдтæ? 
— Сихорыл. Æнхъæлдтон, Бæди уæхимæ уыдзæн... 
.Хуывду хорз, æмæ уæ сыхæгтæм бахостон. Къуыттыйы 
амындтытæ йын фæкодтон. Уырыссагау чи нæ зоны, 
уый къуырма у, уæдæ цы у?! Нæ дыууæйы цъæррæ- 
жыхст амындтыты фæрцы. куыддæртæй кæрæдзийы 
бамбæрстам... 
— Цы хорз у, кæй ссыдтæ, уый... 
— Уæдæ сымахмæ куы ’нхъæлмæ кæсон, уæд уæ 
кæд фендзынæн?! 
Сыхæгты ус ын йæ хæссинæгтæ рахаста æмæ сæ йæ 
цуры æрæвæрдта æмæ æнхъæлмæ кæсы, мидæмæ кæд 
-бацæудзыстæм, уымæ. 
— Æдде куыд лæууæм! — йæ хæссинæгтæ йын 
систон, сыхæгты усæн арфæ ракодтон æмæ мидæмæ 
бацыдыстæм. 
Тынг фæцин кодта Гыгы нæ фатерыл. Ацы хатт 
йеддæмæ нæ хорз хъуыддагмæ фæсте никуы баззад. 
Фæсте, зæгъгæ, Ханæтитæ йæ разæй куы нæ фæуыда- 
нккой, уæд та тырысахæссæгыл нымад йæхæдæг æр- 
цыдаид. 
— Нæ хæстæджытæй ныл дæуæй æнувыддæр ничи 
у,— Гыгыйы зæрдæ балхæнынæн иунæг ахæм ныхас 
дæр фаг у. 
— /Мæхæдæг уæ алкæуыл дæр бæргæ æнувыд дæн, 
фæлæ сымах афтæ не стут. Уалæ уый чызг у, æмæ йæ 
чи бабæрæг’ кæна, æз куы нæ уон, уæд... 
— Кæцы чызгæй зæгъыс? — нæ йæ бамбæрстон 
æз. 
— Дунетханæй. Йæ бинонтæ хæрзаг зæгъынц, 
сидзæр у æмæ йæ фæдыл иу ракæсæг уымæн нæй. 
— Бæди йæм цалдæр хатты уыди. 
— Бæди сывæллон у. Æз хистæрты кой кæнын. 
—■ Хæрзаг та хуынтимæ ссыдтæ? 
— Уæдæ йæм афтидкъухæй балæууон? Мæ карæн 
ус дзы куы ис... Тиутæ, файнустытæ... 
— Сыхæгтæ, хъæуккæгтæ... 
.— Уыдон дæр æрхъуыдыйы аккаг сты, фæлæ сыл 
чи ’ххæссы?! 
— Дæхицæн ма дзæгъæл сæрнизтæ ма кæн. Ничи 
дæ рахъаст кæндзæн. 
— 119 — 

— Афтæ нæ вæййы. Цалынмæ нæхи ирон адæм 
хонæм, уæдмæ ныл хæс æвæрд ис, кæрæдзийы нымай- 
ын хъæуы. Ног хæстæгæн та уæлдай буц митæ фæчын- 
дæуы... 
Бæдийæ мæ куыд æрæгмæ фæрсы, уый диссаг у, 
стæй йын æрбацæуын афон раджы куы уыд, уæд кæм 
ныффæстиат? 
— Бæди та кæм и? — цыма мын мæ мидхъуыдытæ 
бамбæрета, уый хуызæн сдзырдта Гыгы. 
— Кæд йе ’мбæлттæй искæмæ ис... 
— -Хъуамæ крон хæдзары чызг хурныгуылдæй 
фæстæмæ æдде ма уа. Мах æртæ чызджы уыдыстæм 
æмæ-иу изæррухсæй нæ хæдзар бацагуырдтам. Мæ фыд 
уыцы хъуыддæгты тынг тызмæг уьгди. Æз мæхи чыз- 
джытæй дæр афтæ домдтон. Гыццылæй фæстæмæ дæр 
коммæгæс рахастой. Мæ зæрдæ сыл никуы ницæ- 
мæй фæхудт. Чызг, мæ хур, хъахъхъæнинаг у# Чысыл 
къæм дæр ыл дардмæ зыны. 
Гыгыйы ныхæстæ мыи мæ изæрсарæйы сагъæстыл 
бафтыдтой. Дунетхан æмæ Бæдийыл æдзæрæг сакъа- 
дахы дæр мæ зæрдæ дарын. Чызгæн йæхи куыд дарынг 
хъæуы, уый тыххæй сын иу ныхас зæгъын дæр никуы 
бахъуыд. Иуæй, садзгæ зондæй зонд нæй, иннæмæхг 
та сæхæдæг алцыдæр æмбарынц. 
— Дунетханы æфсин та цы хуыйны? — æнæн- 
хъæлæджы мæ бафарста Гыгы. 
— Дзыццайы æмном у. 
— Дзыллæ? 
— 0. 
— Æг^г, æцæг? 
— 0. Нæ дæ уырны? 
— Зоныс æй? 
— Цæмæй йæ зоньтн? 
— Кæд æй, зæгъын, искуы федтай?.. 
— Бæди дзы æппæлы, тынг фæлмæн адæймаг, дамг 
у. Сабыр. Æнæуæлдай ми. 
Фæсдуар къæхты хъæр ссыц. Уый, сыгъдæгæй дæрг 
Бæди у. Уыцы къæмдзæстыгхуызæй æрбацыд. Гыгы 
йæ куы ауыдта, уæд ын хъазгæмхасæнты афтæ: 
— Куыдзы кой скæн æмæ лæдзæг райс... 
— Мæ 1кой коптгат? 
— Дæ кой кодтам, дæ кой. Хуыцау хорз, æмæ хур 
хæхты фæстæ æрдæгмæ йеддæмæ нæма æрныгъуылд, 
æндæр дæ хъуыддаг хорз нæ уыдаид... Æрдæбоисарæй 
Хъазыбегæн уыдæттæ дзурын... Хъуамæ сылгоймаг 
хæдзармæ афоныл цæуа... 
— 120 — 

Гыгы йæ ныхæстæн æдзухдæр æвдисæнтæ фæагуры. 
Ныр дæр йæ ахуыр нæ фехæлдта. 
— Иу мæхи хуызæн усимæ хæларæй цæрын. Ба- 
зармæ цæугæйæ арæх баиу вæййæм. Йæ мæгуыры хъæ- 
стытæ мын фæкæны. Йæ лæг хæстæй нал ссыд. Иунæг 
чызгæн фæбадт æмæ йын йæ сау туджы цъыртт ба- 
нызта. Цыдæр шофыримæ, дам, сбæндæн... 
Айфыццаг мæ худæгæй дæр амардта. Мæнæ, дам, 
ныртæккæйы чызджыты хуызæн акæнын йæ зæрды 
уыд. Уыцы лæппуйы машинæйæ хизынвæнд нал код- 
та. Уый дæр, дам, ын — йæ цæрæнбон бирæ æрбауа — 
йæ къабадздзагыл фæхæцыд æмæ йæ уынджы астæу- 
мæ разыввытт ласта. 
Гыгыйæн йæ зонгæ усы ныхæстæ фæзмын æхсыз- 
гондзинад кæй хаста, уый æнцон раиртасæн уыд. Усы 
хуызæн уымæн дæр лæпяуйы митæ йæ зæрдæмæ цы- 
дысты. 
— Ахæм лæппутæ фылдæр куы уаид, уæд чызджы- 
тæ дæр сæхицæн тынгдæр аргъ кæниккой... 
Бæди æмæ Гыгы Дунетхантæм ацыдысты. Уый раз- 
мæ хуыцаубон та сæм нæ фыдыхоимæ уыдысты. Тынг 
æппæлгæ сæ æрцыдысты. Хорз цæстæй, дам, нæм ра- 
кастысты. Мæнæй дæр сæ фарстой. Цæуыннæ, дам, 
ссьгди? Сæрмагонд хонæгмæ, дам, æнхъæлмæ кæсы? 
Æмæ цы диссаг у, сæрмагонд хонæгмæ куы ’нхъæлмæ 
кæсон, уæд?! Хæдзары хистæр нæй, зæгъгæ, хъуамæ 
æгъдауы сæрты ахизон? Мæ фыд æмæ мæ мад Бæди- 
йы хуызæн æнæхонгæйæ ссыдаиккой! Уæдæ æз дæр 
афтæ. Алчидæр йæхи лæгыл нымайы. Дæхицæн цы 
кад домыс, уый иннæмæн куы нæ дæттай, уæд дунейы 
фарн байсысдзæн. Къуыммæ сæ ницæмæй хæссын. Ду- 
нетханы ацыдыл афæдзы æмбисæй фылдæр куы нæма 
цæуы, уæд сæ цы хъуамæ бадомдæуа? Фæлæ мæ æнæ- 
хонæгæй кæй хонынц, уый тыххæй ахæм хъуыдымæ 
æрцыдтæн. Далæ мæхæдæг къухылхæцæг кæмæн уыд- 
тæн, уыдон сæ кзйысты æртæ азы фæстæ куы схуыд- 
той æмæ йæ дыууæрдыгæй дæр æрæджыйыл куы нæ 
банымадтой, уæд æз мæ ног хæстæджыты цæуыл хъуа- 
мæ бадомон? Науæд дзурынц, фæлæ мæ сæхæдæг куы 
фениккой, уæд цы ахъуыды кæниккой? Йæ сæр сæрмæ 
нæ хæссы, фындзыхуынчъытæ йыл нæй зæгъиккой? 
Иуы дзыхæй дæр дзы ныхас куы нæ ссæуид, уæддæр 
мæ сæхинымæр разыйæ нæ баззаиккой. Кæйфæнды 
цæсты дæр дзы асламæй разынин. 
Бæдиитæ фæстæмæ æнафон æрцыдысты. Сиахс, 
дам, нæ нæ тæккæ дуармæ æрласта. 
— 121 — 

— Цæй, куыд у? Исты райгондæй æрыздæхтыстут? 
— бафарстон Гыгыйы. 
— Ирон адæм сты. Æнæуæлдай ми. Тынг нæ сбуц. 
кодтой. 
— Мæнæ цæй бæрц къамтæ скодтой...— Бæди хуы- 
зистыты дзæвгар фæлтæр мæ разы æрæвæрдта.— Ибон 
Дзерассæимæ куы уыдыстæм, уæды ист... 
— Ныр дæр нæ бирæ фæистой,— загъта Гыгы. 
— Таучелаты тыххæй сæрмагонд хуызисæг бах- 
хуырстой? — дзурын Бæдимæ. 
— Сæ сиахсмæ хуызисæн аппарат ис... 
— Цавæр сиахсмæ? 
-— Алмахситтæм чи ныццыд, уымæ. 
.. — Уый цыдæр цъыллингарæзт у... 
— Тынг дзæбæх узæлæнтæ ныл кодта,— раппæлыд 
дзы Гыгы,— цы нæ хуызы нæ систа, ахæм нал баззад, 
Къамтæм кæсыныл фæдæн. Дунетхан æмæ дзы Бæ- 
ди алы ран дæр уыдысты. Мæ хо сæрбæттæнджынæй 
агæпп ласта. Дæлæ иу зæронд усы уæхсчы сæрты йæ 
къух æрбайста æмæ уыцы хъæлдзæгæй хуызисæнмæ 
кæсынц. 
— Ацы ус, æвæццæгæн, йе ’фсин у? 
— 0,— дзуапп мын радта Бæди.— Мæнæ уый та 
йе ’фсины файнуст,— æмæ мæм æндæр къам æрбалæ- 
вæрдта. 
Уым та æртæйæ уыдысты. Зæронд ус — астæуæй, 
Бæди æмæ Дунетхан — йæ фæйнæфарс. 
— Кæцы сæ хистæр у? 
— Дунетханы æфсин. 
— Иу кæрты, дам, цæрынц, нæ? 
— Иу мадæй райгуыргæ хотау, дам, кæрæдзиуыл 
æрхъæцмæ нæ хъæцынц. 
Къамтæ, къамтæ, къамтæ... 
— Уый бæрц адæм сæм кæцæй æрæмбырд? 
— Сæ сыхæгтæ иууылдæр ирæттæ сты æмæ сæ 
уазæг кæмæ фæзыны, ууыл амбырд вæййынц. 
— Ныр дæр сæм бцрæ адæм уыд,— загъта Гьп1^— 
Мах сæм сæ чызг æмæ се сиахс йеддæмæ никæй сæй- 
йæфиам, фæлæ уайтагъд æрбакалдысты. Кæцæйдæр 
фæндыр æрдавтой æмæ кæрты хъазт ацарæзтой. 
— Уæдæ дзы ибон дæр хъазт уыди,— дæттын къам 
Гыгымæ. 
, — Ныр дæр сæ се сиахс бирæ хуызты фæиста. Кæд 
сæ скæна, уæд. 
— Цæуыннæ сæ скæндзæн?! — Бæдийы зæрдæмæ 
нæ фæцыдысты Гыгыйы ныхæстæ. 
-т- 

— Уæд-иу мын дзы æрæрвит... 
Гыгы йæ хуыз исын бирæ уарзы. Йæ кæстæр чызг 
цалдæр азы Уæрæсейы ис. Хъæууонхæдзарадон инсти- 
тут каст куы фæци, уæдæй нырмæ. уым вæййы æмæ 
йын алы аз дæр фæлладуадзæн хæдзармæ путевкæ 
есары. Æмæ иу ранæй дæр æнæ йæ хуыз сисгæ нæма 
сыздæхт. Уыимæ алы хатт дæр иунæгæй. Йрэ къухтæ 
фæзминаг дзуапдæттæг скъоладзауы хуызæн дæлæмæ 
æруадзы æмæ йæ цæстæнгас уыцы тызмæгхуызæй 
хуызисæнмæ саразы. 
— Æрвитгæ нæ, фæлæ дын сæ мæхæдæг аласдзы- 
нæн,— зæрдæ йын бавæрдта Бæди. 
— Уæдмæ мæ бирæ æихъæлмæ кæсын бахъæу- 
дзæн... 
— Нæ дæ бахъæудзæн. 
— Къам хорз у,— загъта Гыгы йæхицæн дзурæ- 
гау.— Бирæ азты фæстæ дæр æм æркæс æмæ та ив- 
гъуыд рæстæг дæ цæстыты цур февзæрдзæн. Махæн 
нæ рæстæг дæр нæхи хуызæн гæвзыкк уыди æмæ нæм 
хохы цъасмæ дунейы хъæр нæ хъуысти. Къамисæджы 
фæзынд дæр-иу амондау тынг стæммæ уыди. Цалын- 
мæ-иу адæм бæрæгбоны дарæс агуырдтой, уæдмæ-иу 
хуызисæг æндæр хъæумæ афардæг. Мæ мады къамтæ 
ма. ис, фæлæ мæ фыдæн къам нæ баззад æмæ адæммæ 
хæлæг фæкæнын. Мæ цот дæр мæ къуыммæ бахæс- 
сынц, иунæг хатт дæр, дам, йæ хуыз куыннæ систа- 
ид. Чи зоны, сиота, фæлæ йæ æз никуы федтон. 
Гыгыйы ныхæстæ мæ дисы бафтыдтой. Мæ мады 
фыд цы хуызæн уыд, уый æз дæр нæ зонын. Никуы 
федтон мæ фыды фыд æмæ мæ фыды мады къамтæ 
дæр. Нæ фæлæ ууыл ныронг куынникуы ахъуыды 
кодтон?! Мæ фыды мад хохы амард, фæлæ мæ фыды 
фыд быдыры дзæвгар куы фæцард, йæ мард дæр ын 
уым куы бавæрдтой, уæд йæ къам макуы уа, уый уæ- 
вæн куыд ис? Æмæ, дам, йæ фыды фыд æмæ йæ 
фыдъг мад абон дæр ма æгас кæмæн сты, уыдонимæ 
дæхи абар! Отæй ацу, æмæ мæ хуызæнæн йæ фыды 
фыдæн дугъ рауадзын кæн! Суанг ма кæм ныгæд ис, 
уый бавдгурын дæр мæ зæрды никуы æрæфтыд. Нæ 
зонын ме ’ртæ гыццыл æфсымæры ингæнтæ дæр. 
Дзыцпа та мын сæ куынникуы бацамыдта?! Æви мæ 
уыдæттæй дæр хъахъхъæдта?! Мæ зæрдæ куы фæрис- 
са, уымæй мын тарст?! Искуы сæм кæуынмæ куы 
пæуон, уымæй мæ хызта?! Мæ фыды ингæн кæй нæ 
зонын. уый мын фаг нæу, ме ’фсымæрты ингæнтæ та 
цæуьшнæ хъуамæ зонон? Сæ уазал сыджытыл мæ 
— 123 — 

къухы хъарм иу хатт уæддæр куы андзæвыдаид, уæд,. 
чи зоны, Дзыццайæн дæр мæрдты фенцондæр уыдаид. 
Мардæн рухсаг зæгъынæй бафсис нæй, зæгъгæ, куы 
фæдзурынц, стæй йын цалынмæ рухсаг зæгъæг уа, 
уæдмæ мæрдтыл нымад куы нæ вæййы... 
Мæ фыды фыды къам мæ бацагурын хъæуы. Ау, 
Дзерассæ дæр ын ницы зондзæн?! Йæ мад æй сидзæ- 
рæй дзидзидайæ ныууадзæд, фæлæ йæ фыд та?! Йæ 
ингæн дæр ын цæуыннæ зона æмæ йæм йæ къам дæр 
цæуыинæ хъуамæ уа?! Кæннод йе ’фсымæры цот йæ 
цæстыты раз куы амардысты, уæд сын сæ ингæнтæ 
гфтæ тагъд куыд хъуамæ ферох кодтаид?! Фарстатæ 
мæ сæ быны скодтой. Иуæй иннæ æгъатырдæр! Иуæй 
иннæмæн зындæр дзуаппдæттæн! Аххос кæмæдæрты 
агурын, азым кæмæдæрты хæссын, фæлæ дзы мæхи- 
цæй аххосджындæр æмæ азымджындæр чи хъуамæ 
уа?! Уыцы хъуыддæгтæ ньтронг мæхæдæг цæуыннæ 
базыдтон? Мæнæй тынгдæр кæй хъæуынц?! 
Ныронг цыма айчы хъузджы уьгдтæн, мæхимæ аф- 
тæ фæкастæн. Мæ уидæгтæ кæм сты, уый нæ зонын, 
афтæмæй мæ сæрæй арвы цъæхыл схæцынмæ хъавыд- 
тæн. Уыдон иууылдæр мæ’ мæгуырдзмнадыл дзурæг 
сты. Мæгуыр мæгуырдæр кæны, зæгъгæ, дзæгъæлы нæ 
фæзæгъынц. Сæгъ та, дам, æлвыдæй фидауы. Нæ, уы- 
дæттæй мæхи не сраст кæндзынæн. Удьгхъæдæй мæгуыр 
исбонæй мæгуыры хуызæн нæу. Дзыппы мæгуыр- 
дзинадæн ныббарæн ис, зæрдæйы гæвзыкдзинадæн — 
нæй. Æцæг адæймагæн йæ мæрдтæй дæр йæхи хъæз- 
дыг хонæн ис, ницæййаг адæймагæн йæ æгæстæй йæхи 
мæгуыр хонæн куыд ис, афтæ. 
Мад æмæ фыд кæмæн нæ уыди, ахæм адæймаг 
зæххыл нæма ауади. Фæлæ сæ иутæ æгасæй баныгæ- 
нынц, иннæтæн та мардæй дæр æгас вæййынц. Марды 
фарн æгасы æварнæй тыхджындæр у. Фыдæлтæ цы нæ 
загътой, ахæм нал баззад. Марды фарн æмæ Хуыцауы 
фарн иухуызон дзæгъæлы нæ рахуыдтой. Дæ æцæг 
мард дын дæ мæнг æгасæй стырдæр ныфс уыдзæн 
æмæ лæджы хуызæн лæг хъуамæ йæ мардæй дæр æгас 
сараза, йæ æгасы маргæ. ма кæна, фæлæ. Цард æмæ 
мæлæт арв æмæ зæххау, денджыз æмæ сурау æнæфæ- 
хицæнгæнгæ баст сты. Иуæн дзы æнæ иннæмæй уæвæн 
иæй. Цин æмæ зианау фæрсæй-фæрстæм цæуынц. Иу 
дзы куы фæкæлы, уæд иннæ лæугæйæ баззайы. Афтæ 
уыди кæддæриддæр. Афтæ уыдзæн нырæй фæстæмæ 
дæр. Мард æгасы тыххæй царди. Æгасæй уыдæттæ куы 
ферох уой, уæд йæхæдæг мардæй фыддæр уыдзæн... 
- Ш — 

Бæди æмæ Гыгы цæлгæнæнмæ куыд ацыдысты, 
уый æмбаргæ дæр нæ бакодтон. Мæ (хъуыдыты афтæ 
аныгъуылдтæн æмæ диваныл иунæгæй бадгæйæ куыд 
баззадтæн, уый æрæджиау рахатыдтон. 
— Рацу æмæ æхсæвæр ’бахæр,— дзуры мæм Гы- 
гы.— Мæнæ дын дæ хæстæджытæ дуне цыдæртæ куы 
’рæрвыстой. 
Цæлгæнæны æцæгæйдæр фынг цæттæйæ лæууыди. 
— Замманай ирон бæгæны,—Гыгы мæм хъæзын къус 
дæтты. 
— Мæнмæ йæ цæмæн дæттыс? Ракув дзы, стæй 
мæм æй авæрдзынæ. 
— Хуыцауы хорзæх дæ уæд, Лæгтыдзуары хорзæх, 
Тымбыл хъæды дзуар дын ахъаз бакæнæд! — сдзырд- 
та Гыгы æмæ мæм къус ногæй æрбадардта. 
— Æцæгæй дæр хорз бæгæны у. 
— Дунетхан æмæ йæ йе ’фсин иумæ скодтой. 
— Æгъа-уæдæ! Мæлæты тагъд нæ бамбæрстой кæ- 
рæдзийы! 
— Уæдæ сын цы уаринаг и? Зæрондмæ фæлмæн 
дзыхæй сдзур, æндæр æй цы хъæуы?! 
— Афтæ ма зæгъ, Гыгы! 
— Цæуыннæ? 
— Уымæн æмæ зæронды дæр, цæрæг уды цытæ 
фæхъæуы, уыдæттæ фæхъæуы, хаттæй хатт та ма но- 
джы æндæр цыдæртæ. Раст зæгъыс: фæлмæн дзыхæй 
йæм дзурын хъæуы. Æмæ йæм чи сдзура, уый куы нæ 
уа> уæд та?! Ды «фæлмæн дзых» зæгъыс, фæлæ йæм 
æппындæр дзурæг куы нæ уа, уæд та йын 1цы кæнын 
кæныс? 
— Æмæ кæмæ нæй сдзурæг? 
— Ахæм мæгуыр адæмтæ дæр ис. Къуырийы раз- 
мæ мæ куысты фæдыл хохы уыдтæн. Йæ хуызисæги- 
мæ. Мæ зæрдыл мын æй æрдæбоны къамтæ æрлæу- 
уын кодтой. Бæрзы фæсхъæумæ куы бахæццæ стæм, 
уæд нæ размæ фæци иу зæронд лæг. Хæрæгыл бадт, 
афтæмæй быдырмæ рацæйцыд. Скъæндæджы адагмæ, 
дам, усгур цæуын. Усгур нæ з’агъта, фæлæ, дам, ми- 
дæгмоймæ цæуын. Йæ зонгæ цавæрдæр усимæ баныхас 
кодта, æмæ сылгоймаг сразы, цæмæй йæм лæг рацæуа, 
ууыл. Нæ хуызисæг ын йæ къам систа. Диссаджы тых- 
хæй, зæгъын, æй редакщеты кусджытæм равдисæм. 
Æмæ йыл æцæгæйдæр æмбырдтæ кодтой. Фæлæуу-ма, 
æз æй фенон. Æнхъæлдæн æй æрбахастон... 
Мидæггаг уаты мæ гæххæттыты æхсæн разынд. 
Ногæй та йæм кæсынтыл фæдæн. Мæгуырдæр ныв зын 
— 125 — 

æрхъуыдыгæнæн у. Цардæн, æвæццæгæн, амонын ни- 
ды хъæуы. Стæй ницæмæн хъæуы мысыны сæр дæр. 
Нывгæнæг цасфæнды куы фæхъуыды кодтаид, уæддæр 
тыхджындæр ныв нæ сарæзтаид. Хæрæгæй йæ хицау- 
æй чи тæригъæддагдæр у, уый зынæй раиртасдзынæ, 
кæд дзы иу уæле бады, иннæ та йæ хæсгæ кæны, уæд- 
дæр. Фæндаджы астæу æрлæууыдысты, æмæ адæймаг- 
мæ афтæ кæсы, цым-а канд сæхæдæг не ’рлæууыдысты, 
фæлæ цавддур фестад сæ алыварс дуне дæр. Йæ рæ- 
зынæй банцад кæрдæг,| йæ амæлынæй — дымгæ,, *йæ 
дæуынæй — дон. Ньгадзыг сты, зæхх тыххæйты кæй 
уромы, уыцы дыууæ уды мæгуырдзднадæй. Дыууæ уды 
загътон? Æртæ сты. Зæронд лæджы галиуварс, йæ 
цыппæртæ цавæрдæр голлаггонды кæмæн баиу сты 
æмæ йæ дынджыр сæр йеддæмæ кæмæн ницуал зыны, 
уыцы ногзад рæуæд дæр. Цыдæриддæр, дам, мæм уы- 
ди, уыдон вдемæ раластон. Нæхæдæг хъæуæй горæтмæ 
куы лыгъдыстæм, уыцы ныв мæ зæрдыл æрлæууыд. 
Мæгуыртæ иууылдæр тæригъæд кæй сты, алкæмæн дæр 
дзы зæрдæйы бынат уымæн ис. Æрмæст æцæг зæрдæ- 
йы. Риссын чи зоны, æнкъарын кæй бон у, тугтæ кæм 
ныттæдзынц, ахæм зæрдæйы. 
Лæууы урсмукъу сау хæрæг, фæндаг бæрæг кæм 
^æй, уьшы гæмæх зæххыл æмæ афтæ зыны, цыма йæ 
ткæ бынатæй ницавæр тых фезмæлын кæндзæн. Кæд 
фезмæла, уæд та æрмæстдæр зæххимæ. Бады йæ уæлæ 
^зæронд лæг. Иу-дыууæ къуырийы бæрц йæ цæсгом 
сæрдасæны хъæстæ нал фæци. Йæ тъæпæн уæлдзарм 
эсуд хæрæгмæ тынгдæр нылхъывта. Йæ галиу къухæй 
йæ дзуарæвæрд хъæдын саргъы рахиз гоппыл æрæн- 
цад. Æнæном æмæ астæуккаг æнгуылдзæй хæрæджы 
рохтыл хæцы. Йæ рахиз къухы — зылынтæ æхсæст 
лæдзæг. Галиу къухыл æй æрæвæрдта. Йæ цæстытæ 
дъынд сты æви бынмæ кæсы, уый зын раиртасæн у. 
Хæрæджы раззаг къæхты скомкоммæ саргъы размæ 
хордзены хуызæн цыдæр азылд. Ацырдыгæй фарс йæ 
цырыхъ æмæ рæуæды бын фæци. Рæуæд цыдæр дис- 
саджы баст у. Цьша хурхгондæй баззад, уыйау йæ 
цннæ æмбæлттау, æнæзмæлгæйæ лæууы. Хæрæджы 
цæст гом у, фæлæ цыма дзагъырæй баззад, афтæ зы- 
иы. 
— Цы фæдæ? — дзуры мæм Гыгы. 
— Ссардтон æй. 
— Кæй? 
— Æрдæбон уын цы къамы кой кодтон, уый. Мæ- 
#æ-ма йæм æркæсут. Нæ хуызисæг ын йæ быны ныф- 
— 126 — 

фыста: «Зæронд усгур фæцæуы мидæгмоймæ...» 
— Цæй ус ма йæ хъæуы цымæ, æнцад йæ хæдзары 
ныббадтаид, æндæр!— Гыгы йемæ загъд кæныныл 
фæци.— Дæлæ-ма кæс, рæуæд дæр дзы куы ис!. 
— Йæ ис-бис иууылдæр йемæ раласта... 
— Кæмæ цæуы, уый дæр уымæй хуыздæр уавæры 
нæй, æвæццæгæн, æмæ йемæ цæрыныл уымæн сразьг.г 
— Иунæг мæгуыр у, зæгъгæ, уымæн фæзæгъынц. 
Уæлдайдæр зæронды иунæг. 
— Рæуæды мад та цы фæуыдаид, цымæ? — Гыгы 
йæхи фарста æьи мæн, уый раиртасæн нæ уыд, фæлæ 
йьгн æз дзуапп радтон: 
— Ау.æй йæ кодта. Хорз ^съуг, дам, уыди, фæлæ, 
дам, æй мемæ куыд ла^стаин. Мæ рæуæд, дам, сыл у 
æмæ, дам, æй мыггагæн ласын. 
— Мæгуыр йæ бон, уæддæр ма йæ фидæны сагъæс 
УЫД. 
— Æз та зæронд лæджьг мадæн тæригъæд кæнын. 
Хæрзаг ын куы райгуырд, уæд фыр цинæй зæххыл 
нал хæцыд. Фидæны йæм стыр амонд кæй æнхъæлмæ 
кæсы, уый йæ уырныдта æмæ дзы йæхицæн зæрдæтæ 
æвæрдта, йæ сомбоны ныфс æмæ йæ йæ дарæг хуыдта. 
— Цымæ йыл цал азы цæудзæн? — бафарста мæ 
Гьггы. I • 
— Цыппарыссæдз азæй йыл къаддæр хъуамæ ма 
цæуа. Йæ мæгуьгр мад æм искуьщæй куьг бакæсид, 
уæд цьгмæ йæ зæрдæ нæ аскъуынид?! Мæльш дæр 
уымæн хорз у. 
— Мæльгны кой ма кæн,— мæ фæстаг ньгхæстæ 
Гыгыйъг зæрдæмæ нæ фæцыдысты.— Мæлæтьг кой кæ- 
ньгнæн дын ньгрма раджьг у... 
X 
Хъанцау йæ хорз зæрдæйьгл куьг вæййьг, уæд ьггг 
Хъæвдыны къахьгн йеддæмæ мацьг ратт. Иу хатт хуьг- 
цаубоны хохмæ ацæуьгн нæ зæрдьг æрæфтыд. Ньгхас 
адæмьг æхсæнмæ рахастам æмæ се ’ппæтьг зæрдæмæ 
дæо фæпыди, уыимæ Хъæвдыны зæрдæмæ дæр. Бирæ- 
тæ сæ хъуыдытæ загътой. Иу заман Хъæвдьш дæр 
сыстад æмæ афтæ: 
— Кæдæй-уæдæй не ’ппæт дæр иу хъуыдымæ æр- 
пыггыстæм. Уый цæуьгл дзурæг у? Хорз хъуыддаг са- 
разын нæ зæрдьг кæй ис, ууыл. Хæххон доны был 
физонджытæ скæндзыстæм, уым диссагæй ницы ис. 
— 127 — 

Ахæм физонджытæ сымахæй алчидæр бирæ федта. 
Хъуыддаг бахæрын æмæ баназыны нæй... 
— Хъæвдын тынг раст зæгъы! — йæ бынатæй 
фестад Хъанцау.— Физонджытæ та цы сты?! Сæйраг- 
дæр у хохмæ ацæуын. Уым цъитидоны былгæрон цъæх 
кæрдæгыл бæрз сугтæй арт бандзарын æмæ æхсæр 
уистæй уæхстытæ саразын. Цæхæр æндавын куы рай- 
дайа, уæд ын физонджытæ йæ сæрмæ æрцараз. Рæс- 
тæгæй-рæстæгмæ-иу. сæ азил, кæннод басудздзысты. 
Куыддæр фæбурбын уой æмæ сæм хомæй дæ зæрдæ 
нал æхсайа, афтæ сæ радав æмæ сæ хæххон доны знæт 
уылæнтæм ныддыввытт лас. Кæй хъæуынц физонджы- 
тæ?! Ахæм дард балцы хæрыны тыххæй иу адæймаг 
дæр нæ рацæудзæн. 
Хъанцау куыддæр фыццаг ныхас скодта, афтæ дæр 
бæрæг уыд, адæмы бахъæлдзæг кæныны зонд та йæм 
кæй æрцыд, уый æмæ рагацау сæхи худынмæ æрцæт- 
тæ кодтой. Бынтон æндæр хъуыдытæ уыди Хъæвдын- 
мæ. Уый Хъанцауæн æцæгтæ дзурын æнхъæлдта æмæ 
йæ зæрдæ дардта, цы зондджын хъуыдытæ загътон, 
яуæй, уыдоны фарс рахæцдзæн, иннæмæй та йын сæ 
дарддæр ахæццæ кæндзæн, зæгъгæ, æмæ, хуыйæн йæ 
фарс куы ныхай, уый хуызæн æрлæмæгъ æмæ йæхи 
хурмæ тавæгау ауагъта. Фæлæ Хъанцауы ныхæстыл 
фæдызæрдыг æмæ рагацау ныхкъуырд раттынмæ йæхи 
æрцæттæ кодта. Хъанцауы фæстаг ныхæстæ канд адæ-* 
тмы худын не арæмыгътой, уыдон срæмыгътой Хъæв- 
дыны маст дæр. Йæ раныхасæй йын хъазинаг кæй 
сарæзта, уый йын йæ тъæнгтæ куыннæ ацагъта, фæлæ 
адæм æмхуызонæй куы ныххудтысты, уæд йæхимæ 
дæр бахъардта æмæ ма йæ бон зæгъын баци: 
— Уæллæй, æнамонд лæг дæ! 
Уый дæр мæстыйæ нæ — йæ мидбылты худгæйæ. 
Иннæ хатт та æмбырды бадтыстæм. Хъæвдыны хай- 
адæй цы æрмæг рацыд, уымæй радгæс раппæлыд. Мы- 
хуырмæ йæ чи бацæттæ кодта, зæгъгæ, редактор куы 
бафарста, уæд чидæр Хъæвдыны ном сдзырдта. Ахæм 
амонлджын сахæттæ Хъæвдыныл бирæ нæ акодта* Иу- 
æй, йæ къухæй рацыд диссаджы æрмæг, иннæмæй та, 
куыд уæздан æмæ хæдæфсарм у, уый равдисын базыд- 
та. Радгæс дзырд куы фæци, уæд ныхасы бар райста 
Хъæвдын. Æрмæджы автор йæхæдæг кæй нæ уыд, уый 
йын иу цасдæр бар лæвæрдта йæ хæрзхъæддзинады 
п’ыххæй дзурынæн. Ноджьт йын æппæлынмæ радгæс 
дуар уæрæх байтьтгъта. Æмæ стауыныл нал бацауæр- 
ста. Цал æмæ дзы цалырдæм нæ раппæлыд! 
— 128 — 

Æмбырд куы фæци, уæд цалдæрæй фæкъорд сты, 
æмæ ма Хъæвдын уым дæр æрмæджы хорзы кой код- 
та. Хъанцау та йæ фарсмæ февзæрд æмæ ныхас йæхи- 
мæ айста: 
— Хъæвдын, чысыл-ма бахатыр кæн. Иу диссаджы 
хабар уын радзурынмæ хъавын... 
Хъæвдын æм æнæууæнк каст бакодта. Ноджы Хъан- 
цауыл йæ бинаг был комдзогæй цыд: хъазын райдай- 
ын агъоммæ фезмæл-фезмæл байдайы, æмæ та уæд 
дæр æнцад нал лæууыд. Уæддæр Хъæвдын йæ коммæ 
бакаст æмæ йæм иннæтимæ хъусыньщ фæци. 
— Иу мæнæ мæ хуызæн мæгуыр лæгмæ,— райдыд- 
та Хъанцау,— хъуг уæййаг уыд æмæ йæ базармæ сла- 
ста. Чысыл ын æрæджы дæр аци æмæ тæккæ кæронæй 
æрлæууыд. Лæууы, æнхъæлмæ кæсы æлхæнджытæм. 
Цас рæстæг рацыдаид, Хуыцау йеддæмæ йæ чи зоны, 
фæлæ дын иу заман йæ цуры алæууыд ныллæггомау 
саурихи иблисарæзт лæппулæг æмæ йæ фæрсы: 
— Цасы аргъ у дæ сæныкк? 
Мæгуыр лæг æм æнæуынон цæстæй бакаст, фæлæ 
дзургæ ницы скодта. 
— Ацы сæныкк уæййаг у? — фæрсы та йæ рихи- 
джын. 
— Уæййаг у, уæййаг! — тызмæгæй йын дзуапп 
радта лæг. 
— Æмæ йæ цас кæныс? 
Загъта йын æй. 
Æлхæнæг дарддæры ныхæстыл нал схæцыд. Йæ 
хæд фæстæ фæзынд æндæр æмæ та йæ уый дæр фæр- 
сы: 
— Дæ рæуæды аргъ цас у? 
— Уый рæуæд нæу. 
— Омæ уæддæр цас у? 
Загъта та уымæн дæр йæ аргъ. Нæ та йæм æрдард- 
та хъус. 
Афтæ æртыккаг æлхæнæг дæр. Уыцы рæстæджы 
дæргъы йæм дардæй йæ хъус дардта æндæр лæг æмæ 
сын лæмбынæг хъуыста сæ ныхæстæм. Мæгуыр лæджы 
уавæр æм хардзау æркаст æмæ йæ уæлхъус алæугæйæ 
загъта: 
— Уæй кæнын нæ зоныо. 
— Цæуыннæ? 
— Мæнмæ кæс æмæ йæ баимбарай,— загъта æнæ- 
зонгæ лæг æмæ хъуджы бæттæн йæхимæ райста. Уай- 
тагъд йæ цуры æлхæнæг алæууыд. Лæг хъугæй æппæ- 
лынмæ фæци: 
5 Дзассгхты Музабео —129 — 

— Ахæм хъуг хохы дæр æмæ быдыры дæр нæй? 
Бирæ æхсыр кæй кæны, уый иу хъуыддаг у, фæлæ ма 
йе ’хсыр сойджын дæр у... Цал азы мæм ис, уал зады 
ныккодта... Иу хатт дæр нæма фæхуыскъ... Гыццыл у, 
уымæ йын чи бакæса, уьпй фæрæдидзæн!.. 
Æлхæнæгмæ йæ ныхæстæ афтæ хорз фæкастысты, 
æмæ куы банцадаид, уый йæ нæ фæндыд, фæлæ куы 
ницуал дзырдта, уæд æй бафарста: 
— Йæ аргъ та цас у? 
— Цас куы зæгъай, уæд бынтон аслам: фондз ми- 
ны. Мæ тæккæ тыхстæй мæ æрæййæфта, æндæр æй 
ницы хуызы ауæй кæнин. 
Æлхæнæг хъуыдытыл фæци. Йæхинымæр цытæ ны- 
мадта — Хуыцау йæ зонæг. Уæдмæ ма ноджыдæр фæ- 
зындысты дыууæйæ æмæ уæйгæнæджы æмфарст акод- 
той: 
— Цас æй кæныс? 
Загъта сын йæ аргъ. 
— Æмæ куыд гыццыл у? — бафарста, хъугмæ 
хæстæгдæр чи лæууыд, уый. 
— Йæ гыццылмæ йын ма кæс. Æхсырдæттаг хъу- 
гæн йæ ас ницы зоны... Хохы адæм хъуццытæ дарынц, 
æмæ афæдз æмæ æрдæгдзыд родтæй стырдæртæ не сты, 
фæлæ æхсыр къæртайы дзæгтæ кæньгац. Ацы хъуг 
мæм авд азы ис, æмæ иу бон дæр йе ’хсыр дæттынæй 
нæма банцад... Иуæй-иу фосы хуызæн дзæгъæл никуы 
ацыд... Рæуæдахуыртæ-йедтæ дæр нæу... 
Цыбыр дзырдæй, цыдæриддæр æппæлæн ныхасæй 
уыдис, фæсте дзы ницуал ныууагъта. Лæг йæ дзыпмæ 
куы нывнæлдта æмæ дзы йе ’хцадон куыд сцæйласта, 
афтæ. хъуджы хицау йе стуры бæттæныл фæхæцыд 
æмæ хъугыл йæ разæй ахъæр кодта. 
— Кæдæм цæуыс? — дзуры йæм барвæндонæй æх- 
хуысгæнæг. 
— Нал æй уæй кæнын. Ахæм хорз хъуг мæхи дæр 
хъæуы..« 
Хъанцау йæ ныхас фæци. 
Адæм сæ худын тыххæй уромгæйæ Хъæвдынмæ аи- 
вæй ракæс-бакæс кæнынц. Нæ худти æрмæст Хъæв- 
дын. Кæмдæр та йыл цыдæр цæф кæй æруайдзæн, уый 
бамбæрста, фæлæ йæхиуыл хæцыд. Æнхъæлмæ каст 
дарддæры хабæрттæм. 
— Уымæй цы зæгъынмæ хъавыдтæ? — куы ничи 
ницы дзырдта, уæд æй бафарста Хъæвдын. 
— Де ’рмæджы тыххæй йæ радзырдтон. 
— 130 — 

— Æмæ? 
— Кæд афтæ хорз уыд, уæд æй дæ цæст газетмæ 
раттын куыд бауарзта?.. 
— Æз уымæн фæзæгъын, æнамонд лæг дæ, зæгъ- 
гæ,— мæсты мидбылхудт ахъазыд Хъæвдыны цæсго- 
мыл. 
Габоци æрдæбонсарæй дæр хъусын куыд бафæрæз- 
та, уый мæм диссаг фæкаст. Иу ран лæууын йæ бон 
бирæ нæу. Цыфæнды цымыдисаг хабæрттæй дæр афæл- 
мæцы æмæ дарддæр фæцæйцæуы. Хъанцаумæ дæр кæ- 
ронмæ хъусын йæ бон нæ баци. Уайтагъд тыргъы фæ- 
цæуæг. Æрдæгфæндагæй фæстæмæ фæзылд æмæ 
йæхи тыргъты фæмидæг. Адæмæй алчи йæ кусæн уат- 
мæ рацæйцыд. . 
— Хъазыбег! — айхъуыстон Габоцийы хъæлæс. 
Фæстæмæ фæкастæн, æмæ мæм йæ къух фæтылдта. 
— Телефонмæ дæм дзурынц... Мæн телефонмæ... 
Ггбоцийы мæ фæстæ фæуагътон æмæ йæ уаты 
фæмидæг дæн. 
— Хъусын дæм! — хæтæл фелвæстон.— 0! Бæди 
дæ? Æмæ мæхи телефонмæ цæуыннæ дзурыс? Æм- 
бырд нæм уыди! 0! Нырма ныртæккæ рацыдыстæм! 
Цы загътай? Цавæр хæрæфырт? Æцæг? Лæппу? Дæ 
хæрзæггурæггаг мæнмæ! Кæд? Абон цыппар сахатыл? 
Хорз! Бамбæрстон! Хорз! 
Габоци мын тыргътæй мæ ныхæстæ фехъуыста, 
цы! — уыцы хъæлдзæгхуызæй дуар йæ сæрыл æрбаха- 
ста. 
— Чи уыди? Дæ хо? Æмæ? Цы зæгъы? 
— Дунетханæн, дам, лæппу райгуырд... 
— Дæ хистæр хойæн? 
— 0. 
— Уæдæ дæ сæр бахъуыди, мæ лымæн-лæггаг! Хæ- 
рæфырттæ алы бон нæ гуырынц, стæй куы гуырой, 
уæддæр тьцджын сты æмæ сын се ’гъдау кæнын 
хъæуы. 
Габоцийы цæстытæ цырæгътæ фестадысты. Ног ха- 
бар ын æхсызгондзинад кæй æрхаста, уый бæрæг уыд 
йæ пæсгомы алы нуарыл дæр. Уый ноджы бæрæг уыд, 
йæ бынаты иу ран лæууын бирæ ^сæй нæ бафæрæзта, 
уымæй дæр. Йæ кусæн уаты мæ фæуагъта æмæ дæр- 
гъæй-дæргъмæ тыргъты адæмыл зилгæ ацыд, ахæм 
æмæ ахæм хабар æрцыд, зæгъгæ. Фыр цинæй цы код- 
таин, уый нал зыдтон. Æнæнхъæлæджы амонд мæм 
ахггм егъау фæкаст. æмæ йæ мæхиуыл абарын уæнд- 
гæ дæр нæ кодтон. Хæрæфырт мын кæй фæзынд, уый 
— 131 — 

мьгн куыд æнæзонгæ æнкъарæн уьгд, афтæ æнахуыр 
мæхимæ кастæн мады æфсымæры бынаты дæр. Габоци 
фæстæмæ фæзылд. Йæ фæдыл нæ кусджытæ кæрæдзи* 
йы сæрты хаугæ згъордтой æмæ мын дзы алчидæр мæ 
къух иста, арфæтæ мын кодтой ноггуырды фæзынды 
аыххæй. Ныхæстæй ныхæстæ гуырыдысты æмæ æппын- 
фæстаг лæппуйæ чызгмæ рахызтысты. Чидæр Габоци- 
йы раст нæ бамбæрста, æппынфæстаг арæндонмæ дзу- 
рыныл ныллæууыдысты, бæлвырд, дам, æй базонæм, 
зæгъгæ. 
Хъуыддаг йæхимæ райста Дзæпс. Æз, дам, ныртæк- 
кæ сæйраг дохтыры бафæрсдзынæн. Йæ фыды æфсы- 
мæры чызг уыд æмæ афтæ ныфсджынæй уымæн 
дзырдта. 
— Дзуапп нæ дæтты! — фæфыдæнхъæл Дзæпе 
æмæ телефоны хæтæл йæ къухьг, афтæмæй иу цасдæр 
джихауæй аззад, стæй телефоны чиныджы æндæр но- 
мыр ссардта æмæ та нымæцтæ зилын райдыдта. 
— Длло! Алло! Байхъус-ма, дзæбæх чьгзг! Ам чыз- 
джытæ нæй, зæгъыс? Омæ ма маэм уæддæр байхъус 
Цæмæн кæнын хынджылæг?! Æрæвæрдта йæ!.. 
Дзæпсæн цыма йæ уæрцц аирвæзт, уый хуызæнæй 
аззад. Æз дæр æй афтæмæй баййæфтон. 
— Мæнæ йæхæдæг дæр æрбацыди! — фæхъуырт- 
хъом Дзæпс æмæ телефоны хæтæл æрæвæрдта.— Æц- 
цæй, дæ хойæн чызг райгуырд æви лæппу? 
Æз уымæй размæ хабар фехъуыстон æмæ мæм йæ 
фарста диссаг нал фæкаст. 
— Лæппу! 
— Уæдæ афтæ куьг зæгъынц, чызг у, зæгъгæ? 
— Нæу, хынджылæг кæнъгнц. 
Мæхи кусæн уатмæ ма тыххæйты æрбахæццæ дæн. 
Ну’чысыл мæ иунæгæй аззайын фæндьгд. Мæ дуар 
æрæхгæдтон æмæ стъольг уæлхъус æрбадтæн. Мæ ар- 
мытъæпæнты дывæлтæрæй мæ цæстытæ æрæхгæдтои 
æмæ хъуыдытыл фæдæн. Кæдæмты та нæ ахæццæ дæн! 
Мæ цæстыты раз та фестад Дзыццайы сурает. Йæ фæс- 
тæ нæ царды цьг ивддзинæдтæ æрцьгд, уыдоны сæй- 
рагдæртыл зилгæ рацыдтæн. Йæ амардыл афæдз дæр 
нæма сæххæст, афтæ æз горæтмæ ацыдтæн. Мæ фæс- 
тæ — Дунетхан æмæ Бæди. Æхсæз азьг фæстæ нæ хæ- 
дзар «нæ хæдзар» нал уыд. Уалынмæ Дунетхан чьшпзьг 
ацыд. Абон ын лæппу райгуырд... Ньгр нæм, Гыгыйьт 
загъдау, искæцæй куы ’рбакæсид, уæд æм цьгмæ цьг 
хуызæттæ фæкæсиккам, уæлдайдæр Дунетхан, кæйдæр 
хæдзарьг, сывæллонимæ?.. 
— 132 — 

Мæ дуарыл мын цалдæр хатты ахæцыдæуыд. Агу- 
рынц мæ. Хæрзаг сæхинымæр дис кæнынц, цы ’рбаци, 
зæгъгæ. Алидзынæй мын тæрсынц? Кæдæм лидзын? 
Ацы хабар æндæр ран куы фехъуыстаин, уæддæр ар- 
дæм куы лыгъдаин, уæд мын ам цы фæуьшæнхъæл 
сты? Ныртæккæ дуар бакæндзынæн æмæ се ’ппæтæн 
дæр зæгъдзынæн: «Мæ цин æхсызгон кæмæн у, уый 
мемæ ресторанмæ рацæуæд». Мæнмæ гæсгæ дзы иу 
дæр фæсте нæ баззайдзæн. Æмгуыппæй мæ фæдыл 
рацæудзысты, уымæн æмæ нæ цин дæр нæ хъыгау иу- 
маейаг у. Чысыл æмæ ницæйийг зæрдæхудтыты йæбыны 
аууæрды æмæ йæ амондджын цæстытæй бæрзондæй 
ракæсы. Адæймаджы райгуырд та хъыг кæмæн хъуа- 
мæ уа? Йæхицæн аргъ чи кæны, уыдонæй йыл чи 
хъуамæ ма бацин кæна?! Ахæм, æвæццæгæн, зын 
ссарæн у. Уæлдайдæр мæ куысты. 
Бæди ма мæм æрбадзуринаг куы уыд. Райсомса- 
рæй, дам, дæм бирæ фæдзырдтон. Куы нæ дзуапп лæ- 
вæрдтон, уæд мæ куысты телефонтыл зилгæ рацыд. 
Габоцимæ дæр афтæмæй бахауд. 
Ногæй та хъуыдытыл фæдæн. Мæ дзыпп асгæрстон. 
Цымæ цæй бæрц æхца бахъæудзæн? Мæ мыздæй ма 
цас баззад? Анымадтон сæ. Фаг уыдзысты, фæлæ цы 
нæ вæййы. Фыццаджыдæр, цалæй ацæудзысты, уый 
рагацау зын базонæн у, стæй йæ куы зонай, уæддæр 
фæрæдийынæй тас у, уымæн æмæ ддлл уæд та ма дæ 
зонгæтæ къордæй фылдæрæй амбæлдысты. Цыбырдзыр- 
дæй, æфонайæн кассæмæ мæ цæуын бахъуыд. Цæмæ- 
дæр гæсгæ Габоцимæ бауадтæн æмæ йын хъуыддæгтæ 
бамбарын кодтон. 
— Бирæ нæ бафæстиат уыдзынæн,— сдзырдтон ма 
фæстагмæ æмæ асинтыл адугъ кодтон. 
Хур зæххыл атылд. Уалдзæджы фыццаг мæйы кæ- 
рон ахæм рæстæг арæх скæны. Адæм сæ зымæгон да- 
рæсыл сæ къух сисынц. Æрдзы улæфт се уæнгты 
ахъары æмæ дуне рæсугъддæрæй разыны. Знон дæр 
хур каст, фæлæ абон, иуæй, хъармдæр уыд, иннæмæй, 
рухсдæр. Кæд мæм, мæ зæрдæ рухс кæй уыд, уымæн 
афтæ каст, уæддæр бæрæг нæй. Æфснайæн кассæйы мæн 
йеддæмæ æхцаисæг нæ разынд æмæуайтагъд фæстæмæ 
фæзылдтæн. Габоци мæ дуарыл цалдæр хатты рахæ- 
цыд. Æз дæр æй тыргъты рæбинагдæр къуымæй ра- 
цæйцæугæ сæййæфтон. 
— Дæ хо та дæм дзырдта. 
— Цы кодта? 
— 133 — 

— Макæдæм, дам, ацæуæд. Ныртæккæ йæ ардæм 
хъæуы... 
Габоцийæн мæ фæнд бамбарын кодтон. 
— Ресторанмæ, зæгъыс? Се ’ппæты дæр? 
— о. 
— Æмæ уый æгæр нæ уыдзæн? 
— Хъуамæ мæ хæрæфырты цæрæнбоны тыххæй иу- 
уылдæр ракувой. Чи зоны, хуынды чи нæ бахауа, уы- 
донæй искæй куывд цæуагдæр разына... 
— Омæ хорз. Æрмæст сын дæхæдæг зæгъ. Æз зи- 
вæг нæ кæнын, фæлæ дæхи ныхас хуыздæр уыдзæн. 
Уæдмæ Бæди дæр фæзьгнди. 
— Цы хабар у, дæ лæф-лæф куы ссыди? 
— Арфæ дын кæнын! — мæ къух мын райста Бæди. 
Æвæдза, адæймаг хъæлдзæгæй цас рæсугъддæр у! 
Æрдæбон чысыл раздæр æфснайæн кассæйы кæсæнмæ 
куы бакастæн, уæд кæдæй-уæдæй мæхимæ рæсугъд 
фæкастæн. Ныр та мæ Бæди дæр дйсы бафтыдта. Цы- 
ма бæрзонддæр фæци, суанг ма мæм афтæ дæр фæка- 
сти. Цæхæр калдтой йæ цæстытæ, худтысты йæ былтæ, 
сыгъдысты йæ рустæ, æрттывдтой йæ дæндæгтæ. 
— Æз дæр! — ноджыдæр ма йын иу хатт йæ 
къух нылх’ъывтон. 
— Рынчындоны уыдтæн... Мæ зонгæ дохтыр дзы 
кусы. Практикæйы рæстæджы балымæн стæм... Дунет- 
ханимæ, дам, ныхас кодтам... Номы тыххæй. 
— Æмæ цы зæгъы? 
— Зауырбег æвæрынмæ йыл хъавы... 
Цæмæдæр мæ зæрдæ фæкъæпп кодта. Цы ’фсымæр- 
тæ нын амард, уыдонæй иуы номы хуызæн хуымæтæ- 
джы уа, уый æнхъæл нæ уыдтæн æмæ Бæдийы ба- 
фарстон: 
— Цæмæн? % / 
— Не ’фсымæры монцмæ. 
— Нæ йыл хъæуы не ’фсымæры ном æвæрын... 
— Цæуыннæ? 
— Мæлæты кмондджын куы нæ уыди... Стæй мах 
цы хъуыддаг и ном æвæрыимæ? Сæхæдæг мыггаг не 
сты? 
— Бар ын радтсй. 
— Нæмттæй фылдæр та цы ис, сæвæрæд ыл цавæр- 
фæнды ном дæр... / 
■» — Ирон куы уаид, уый дæ нæ фæнды? 
— Цæуыннæ мæ фæнды?! Ахъуыды кæнæд. Нырма 
йын рæстæг ис... Изæры мæм тагъд ма ’нхъæлмæ кæс. 
Ресторанмæ цæудзыстæм... 
— 134 — 

XI 
Бæди дыууæ мæйы бакуыста. Искуы æхцаты хи- 
цау суыдзæн, уый йæхи ныртæккæ дæр нæма уырны, 
цы! — æрбахæссы æмæ сæ стъолыл сæвæры. Ныр дык- 
каг хатт, 
— Адон та цавæр æхца сты? 
— Куыд цавæр? Кусын райдыдтон, уый дæ ферох? 
— Æмæ кусын чи райдайы/уый йе ’хцатæн бынат 
нæ фæары!? Афтæ баныхас кæнæм: æз де’ хцатæ 
хъуаг нæ дæн, стæй нæ хæдзар дæр. Кæд дын исты фидын 
райдыдтой, уæд дæ, кæм хъæуынц, уым сæ пайда кæн. 
, — Æмæ нæ хæдзары нæ хъæуынц? 
— Хæдзары хъуыддæгтæ дæумæ нæ хауынц. 
— Кæд, гыццыл кæй сты, уымæн афтæ зæгъыс? 
— Цыфæнды дæр уæнт. Æз дæ хистæр æфсымæр 
дæн æмæ цалынмæ иумæ цæрæм, уæдмæ дæу ницы 
æфсæрм ис. Стæй ма дын цы зæгъынмæ хъавын: ку- 
сын кæй райдыдтай, уый хорз у, фæлæ ахуыр кæй 
фæдæ, уый мæ зæрдæмæ нæ цæуы. 
— Цæуыннæ? — дисхуызæй мæ бафарста Бæди. 
— Куыд цæуыннæ? Æмæ дæхи зæрдæмæ цæуы? 
— Нæ дæ ’мбарын... 
— Училищейы фæстæ дæ ахуыр æгъгъæдыл баньь 
мадтай? 
— Мæ-гъа...— сдзырдта Бæди æмæ хъуыдыты аны- 
гъуылд. 
— Мæгъатæ-йедтæ ма кæн, фæлæ медицинон инсти- 
туты изæрон хайад байгом æмæ ’уырдæм бацу. 
— Бæргæ бацæуин, фæлæ ма дзы ацы аз исты 
рауайдзæн? 
— Рауайдзæн, Æрмæст дæхи дзæбæх бацæттæ кæн. 
Рæстæг ма дын ис. 
Бæди иу цасдæр æнæдзургæйæ алæууыны фæстæ 
хъæлдзæгхуызæй сдзырдта: 
— Мæнæ цы хорз у: кусгæ дæр кæндзынæн æмæ 
ахуыр дæр... 
— Фыццаг цалдæр азы, уый фæстæ иууылдæр бо- 
ныгон ахуыр кæнынмæ рахиздзысты. 
— Фæнды мæ. 
— Гъемæ уæд рагацау дæхи цæттæ кæнын рай- 
дай... Дунетхан ацы аз фæуыдзæн каст институт, ды 
та ацы аз бацæудзынæ... 
— Ныртæккæ уыдонмæ цæуын... 
— Цæмæ? 
— Зелимханы фенын дæ нæ фæнды? 
— 135 — 

— Бæргæ мæ фæнды... 
— Фæлæ дæ æгъдау нæ уадзы?.. 
— Æгъдау дæр мæ нæ уадзы. Мæнæ сын кæхц 
куы хæссæм, уæд иу æгъдаумæ дæр нал , банхъæлмæ 
кæсдзынæн. Кæхцхæссæджы хонæг ницæмæн фæхъæуы. 
Уымæн хæрæфырты райгуырд фаг вæййы... Уæддæр 
Дунетханы нæмтты равзар-бавзарæй куыд ницы рау- 
ад... 
— Мухарбеджы æрдхорд тыхджыцдæр разынд. 
— Ам дæр куы нæ уыди, уæд æй куыд фехъуыста? 
— Мæскуымæ йæм æй чидæр фæхабар кодта. Уый 
дæр уыцы бон тел ныццавта, ацы зæххыл, дам, æгас 
цæуæд Зелимхан! 
— Æмæ ууыл хъуыддаг ахицæн? 
— Уæдæ ма йын цы акодтаиккой?! 
— Цæй, нæмттæй та цы уæлдай ис! Цæцæйнаг абы- 
рæджы номæн дæр ницы у. Хуыцау æй харачойаджЫ 
хуызæн хъæбатыр æмæ Хъороты Ягоры бæрц амонд- 
джынæй фæцæрын кæнæд! 
— Ягор та чи у? 
— Паддэах Кавказ басæттынмæ кæй рарвыста, уы- 
цы инæлар Ермоловы хæринаггæнæг. 149 азы, дам, 
фæцарди. 
— Уый дыууæ цардæй фылдæр куы у... 
— Æмæ цы?! Дæ хæрæфыртæн æй дæ цæст нæ 
уарзы?! 
Уæдæ ма йæ кæмæн уарзы?! 
— Уыцы институты хабар бæлвырддæр куы базо- 
нис, уый. мæ фæнды. 
— Базондзынæн æй. Æрмæст мын ды дæр æххуыс 
кæндзынæ... 
— Цæмæй? 
— Чингуытæ ссарынæй... Чи зоны, истори дзы куы 
хъæуа, уæд уъкмæ цæттæ кæнгæйæ дæр... 
— Æз дын ахуыргæнæг дæр баххуырсдзынæн... 
Цалдæр боны фæстæ та нæм ногæй ныхас рауад. 
Бæди куы нæ- бахауа, уымæй рагацау тæрсын райдыд- 
та. Æгæр бирæ едæм, дам, дзы ис. 
— Уæдæ куыд æнхъæлдтай? Хорз хъуыддагмæ 
бирæ тырнджьггæ вæййы. Æви йæм куы ничи цæуид, 
уæд хуыздæр уаид? Уыцы изæрон хайад байгом кæ- 
(нынмæ кæдæй нырмæ æнхъæлмæ кастысты, уый зо- 
ныс? Уый тыххæй йæм ныккалдысты. Иннæ азмæ 
хуыздæр бацæттæ кæньгаæй дæхицæн зæрдæтæ ма 
’вæр. 
— Цæуыннæ? 
136 — 

— Уымæн æмæ йæм хъуамæ уæд ноджы фылдæр 
хъавджытæ уа. Стæй афæдэмæ, цы нæ зыдтай, уый 
базоныны бæсты, цы зыдтай, уый куы ферох кæнай, 
уымæй нæ тæрсыс? Дунетханмæ дæр раздæр ахæм 
фæндтæ уыд. 
— Цавæр? 
— Уымæн дæр мæ бирæ дзурын бахъуыд. Иу æм- 
бал ын уыдис æмæ уымæ хъусынмæ хъавыди. Иннæ 
азмæ, дам, хорз бацæттæ кæндзыстæм æмæ иумæ ба- 
цæудзыстæм. Æз æй уыцы аз сразæнгард кодтон æмæ 
бахауд. Йе ’мбал чызг та абон дæр æнæ институтæй 
баззад. 
— Цæмæн? 
— Дыккаг аз Мæскуыйы базарадон институтæн 
махмæ йæ хайад сæхгæдтой. 
— Мухарбег дæр мын зæрдæтæ æвæрдта. 
— Æвæрдта, зæгъыс? 
— 0, уый æппæт предметтæм дæр дæсны у, 
— Цавæр сиахс нын у, нæ зонын... 
— Цы кæны? 
— Хæстæг нæм куы нæ цæуы, уæд æй нæ хæдзай- 
раг куыд схуьгндæуа? 
— Райдайдзæн. 
— Цалынмæ ма, кæм цæрсем, уый зоны, уæдмæ, 
кæннод ыл Хъаицауы æмбисонд æрцæудзæн. 
— Хъанцау та чи у? 
— Мемæ чи кусы, уыцы Хъанцауы нæ зоныс? 
— Куыннæ йæ зонын?! 
— Уый дæр йæ кайыстæм арæх нæ цыди! Ацы 
Габоцийæ л^æг цы нæ фехъусдзæн, ) ахæм нæй! 
Уый мын æй радзырдта. Иу хатт, дам, Хъанца- 
уимæ Бæтæхъойыхъæуы цыдæр хъуыддаджы фæдыл 
сæмбæлдыстæм. Уыцырдыгон сиахс кæй уыд, уый 
зыдта, стæй зыдта, йæ усимæ æвзæр кæй цæры æмæ 
уымæ гæсгæ йæ кайыстæм кæй’ никуы вæййы, уый дæр, 
фæлæ йæхи ницы зонæг скодта. Сæ хъуыддæгтæ куы 
сарæзтой, уæд ын, цыма йæ зæрдыл æнæнхъæлæджы 
æрбалæууыд, уый хуызæн йæ кайысты хабар куы ра- 
кæнид. Сæ уынг дæр сын дзæбæх нал хъуыды кодта, 
фæлæ йæ уæддæр тыххæйты ссардтой. Тынг худæг 
уыди. 
— Радзур уал æй, стæй уæд бæрæг уыдзæн, худæг 
уыди æви нæ, уый. 
— Сæ дуармæ, дам, дынджыр тута бæлас уыд. Цы 
уынг равзæрста, ууылты машинæйы дыууæ хатты ныц- 
цыдысты, фæлæ дзы тута бæлæстæ бирæты дуармæ 
— 137 — 

уыдис, æмæ Хъанцау се ’хсæн йæ кайысты хæдзар 
ссарын нæ бафæрæзта. Æрæджиау æм дзы, æвæццæ- 
гæн, уæддæр иу бæлас дынджырдæр фæкаст, цы! — 
дардгомау машинæ бауромын кодта. Габоци рахызт, 
уый бадгæйæ баззад: 
— Цæмæ ма бадыс? — дзуры Габоци. 
— Мæн зонынц æмæ худинаг у. Марадз уæртæ сын 
сæ сыхæгты >афæрс. 
Габоцийæн гæнæн нал уыд æмæ, сæ дуармæ дын- 
джыр тута бæлас кæмæн уыд, уыдоны кулдуар бахо- 
ста. Хуыцау хорз, æмæ гыццыл лæппу ракаст æмæ 
сын уый дæллаг уынджы тигъæй анымайгæйæ æртык- 
каг хæдзармæ бацамыдта. Ныццыдысты. Æмæ та но- 
гæй къуырцдзæвæны бахаудысты. Сæ дуармæ дынджыр 
бæлас нæ, фæлæ гыццыл бæлас дæр нæ уыди. Нæ та 
бауæндыд Хъанцау æддæмæ хизын. Габоци, цы уа, уый 
уæд, зæгъгæ, лæппу йын цы хæдзар бацамыдта, уы- 
доны кулдуар бахоста. Иу цъиуызмæлæг дæр дзы ни- 
куыцæй зынд. Кæртмæ бахызт. Ныр та сын сæ къæсæр 
æрхоста. Иу цасдæры фæстæ зæронд ус йæ къæпийы 
æнцæйтты цæхæрадонæй æрбацыд. Кæрæдзийæн салам 
радтой. Уæдмæ йæ Хъанцау дæр ауыдта. Тагъд-тагъд 
машинæйæ рагæпп кодта æмæ йæ кайысты кæрты сми- 
дæг. Зæронд ус Хъанцауыл куы баузæлыд, уæд ма 
Габоцийæн дæр цы базонын хъуыд, кайыс æмæ сиахс 
кæрæдзийы кæй ссардтой. 
— Уæдæ дæ сиахс афтæ куы загъта,— иу цалдæр 
куы анызтой, уæд Габоцийæн йæ сусæгдзинад æмбæх- 
сын йæ бон нал баци,— уæ дуармæ, дам, дынджыр 
тута бæлас и?! 
Зæронд ус йæ мидбылты бахудт, Хъанцаумæ бакаст 
æмæ сдзырдта: 
— Æмæ уыцы бæлас авд азы размæ куы акалд- 
там... 
:— Уый, сыгъдæгæйдæр, Габоци мысгæ æркодта,— 
йæ мидбылты худы Бæди. 
— Нæ зонын, чи дзы цы æрымысыд, уый, фæлæ 
махмæ дæр нæ сиахс афтæ арæх куы цæуа, уæд, кæцы 
горæты цæрæм, уый ма кæд зона, æндæр кæцы^Уын- 
джы, уæлдайдæр та, кæцы хæдзары, уый куынæуал 
зона, уымæй тынг тæрсын. 
— Йæхицæн мæгуыр лæг у. Сабыр. 
— Мах оабыр сиæхстæй амонд ис. Уый дын Дзе- 
’рассæйы лæг, уьш дын — Мухарбег... 
— Уыдæттæ иууылдæр хорз сты, фæлæ цымæ мæ 
хъуыддаг куыд уыдзæни? 
— 138 — 

— Ахæм заман Хъанцауы иблис цы фæзæгъы, уый 
зоныс? Куыддæриддæр, дам, æй аразай, афтæ уыдзæн 
дæ цард дæр æмæ дæ алы хъуыддаг дæр. 
— Æвæццæгæн, йæ кайысты хæдзар дæр бонсауи- 
зæрмæ уымæн фæцагуырдта... 
— Уæллæй, дæу у*æр дзыхæй ничи амбулдзæн. Иу 
давæг иннæ давджытæн куыд загъта, уый дын зæгъин, 
фæлæ та мын дзы мæхи ныхмæ куы спайда кæнай, 
уымæй тæрсын... 
— Мæлæты мæгуыр бынаты нæ абадтæ! Æдас дæ 
Хуыцау уадзæд, ницы Дын кæндзынæн. 
— Мæхæдæг, дам, давын кæй сахуыр кодтон, уы- 
дон мын мæхицæй давын райдыдтой... Æппындæр ма 
тыхсгæ ма кæн. Фендзынæ, кæддæра, хъуыддæгтæ 
куыд хорз ацæуиккой. Мæнæн Нанайы ныхæстæ 
æдзухдæр мæ зæрдыл фæлæууынц. «Куыд уыдзынæн, 
цы уыдзынæн?» фæндагыл баззад, «Цы фæдæн, уьгй 
фæдæн» йæ бынатмæ фæхæццæ. 
— Уæдæ йæ æз дæр «цы фæдæн, , уый фæдæн»-ыл 
æвæрын. 
— Уымæй дзы растдæр нæй. Хъуыды ма кæныс, 
æнæнхъæн Бæрæгъуыны иу дохтыр дæр куы нæ уыди? 
Алы бон дæр æй цалдæр километры дарддæрæй æн- 
дæр хъæуæй куы ластой?.. 
— Уый дæр дохтьгр нæ уыди.^ 
— Омæ ферсыл дæр фæуæд. Уæддæр æй æндæр 
хъæуæй ластой. Ныр та нæхи хæдзары уыдзæн дохтыр. 
— Бауром!.. 
— Æхсæз азы йеддæмæ ма йын хъæуы?! 
— Уый размæ та — бахауын... 
— Кæддæр Дзыццайæн йæ игæр куы рысти, уæд 
ын Дунетхан дохтыр суæвынæй зæрдæтæ æвæрдта. 
Æз, дам, куы сдынджыр уон, уæд дохтыр уыдзынæн 
æмæ, дам, дæ сдзæбæх кæндзынæн. Фæлæ йыл ны- 
мæцтæ фæуæлахиз сты. Рагæй нырмæ дæр математи- 
кæмæ дæсны уыд æмæ уыцы фæндаг равзæрста. Ныр 
хъуарусæ ды уæддæр сæххæст кæнай Дунетханы бæл- 
лиц. Дзыцц^йæн дзы ницыуал пайда ис, фæлæ, рын- 
чын кæд нæ уыдзæн, ахæм заман тагъд нæ ралæудзæн. 
— Æрдæбон цы ферсылы кой кодтон, уымæн йæ 
лæг кæм вæййы, уый зоныс? — ныхас фæиннæрдæм 
кодтон æз. 
— Йæхæдæг кæм вæййы, уый дæр нæ зонын. 
, — Уый æрцыдмæ дзæбæхæй фæцæр: дыууæ азы 
размæ амарди. 
— Лæппу сын куы уыди... 
— 139 — 

— Мемæ иу къласы ахуыр кодта. Хъæууонхæдзара- 
дон институт каст фæци, аспирантурæйы сахуыр код- 
та, наукæты кандидат сси. Йæ мады амарды фæстæ 
афæдз дæр æххæст нæ рацыд, афтæ ус ракуырдта æмæ 
йæ фыдимæ кард æмæ фыд фестад. 
— Æвæццæгæн æй ус ардыдта? 
— Дæ фыдыл дæ чифæнды куы ардауа, уæддæр æм 
хъуамæ .дæ цæстæнгас ма аивай. Устытæ бирæ дæр 
æрхæсдзьшæ, фæлæ дын йæ фыды ничи ратдзæн. Гъе- 
мæ лæг йæ сæрæн куы ницыуал хос зыдта, уæд сыс- 
тад æмæ зæрæдты хæдзармæ ацыд. 
— Мæнæ диссаг! 
— 0. Дыууæ боны размæ иу хъасты фæдыл уыцы 
хæдзары уыдтæн æмæ йæ кæрты бадгæ куы федтон, 
уæд мæ цæстытыл нæ баууæндыдтæн. Иуæй мæм æгæр 
зæронд фæкаст, æнæзылд, иннæмæй та, хуызæнæй-хуы- 
зæнмæ лæг амардæуыд, зæгъгæ, фæзæгъынц. Сæ хицау- 
мæ куы бацыдтæн, уæд мæ зонгæ разынд. Мах инсти- 
туты фæсаууонмæ ахуыр кодта æмæ-иу ыл афтæмæй 
фембæлдтæн. Æппæты фыццаг æй кæддæры директо- 
рæй бафарстон. Æцæгæй дæр уый разынд. Æрæджы, 
дам, нæм æрбацыд. Совхозы директорæй куы куыста, 
уæд йæ ном хъуыстгонд уыд. Алкæмæц дæр æй фæз- 
минагæн хастой. Йæ иунæг фырты куыд буцæй хастой, 
уый куы зонис! Мах æмпъызтытæ æмæ фыдгæмттæй 
цыдыстæм, ууыл та æдзухдæр ног дарæс уыд. Ахуыр- 
мæ дæр ницы уыйас арæхст. Ома æвзæр ахуыр кодта 
нæ зæгъын. Йæ бæрæггæнæнтæ иууылдæр уыдысты 
«цыппартæ», фæлæ «дыууæтæ» æмæ «æртæтæ» чи ис- 
та, уыдрнæй мæм тыхджындæр нæ каст, уымæн æмæ- 
иу уыдонæй чидæртæ «цыппартæ» æмæ «фондзтæ» 
дæр райстой, уый та «æртæ» дæр никуы иста, стæи 
«фондз» дæр. Æппæты сæйрагдæр та, æххуысмæ йæм 
никуы ничи бацыд, уымæн æмæ зыдтой, йæ бон бах- 
хуыс кæнын дæр нæу, стæй куы уа, уæддæр æй кæй 
нæ бафæнддзæн. Ныр царды нарджыты куы ауад, уæд 
йæ фыдыл дæр нæ бацауæрста. 
— Цымæ уый адæмы ’хсæимæ цы цæсгомæй рацæ- 
уы? 
— Ахæмтæи-иу цæсгом куы уаид, уæд æдзæсгом 
митæ кæнын сæ сæрмæ нæ хæссиккой. Цæй, уыдон сæ 
койы аккаг не сты. Фæлтау нæхи кой кæнæм. Фæдва- 
рæнтæм кæд райдайдзынæ цæттæ кæнын, уый-ма мын 
бæлвырд зæгъ? 
— Тагъд. 
— Отпускмæ ма ’нхъæлмæ кæс. Уыцы бонтæ чы- 
— 1Д0 — 

сыл сты. Кæд хъæуы, уæд ахуыргæнджытæ дæр бах- 
хуырсдзыстæм. 
— Ницæмæн мæ хъæуы! Исты ма сывæллон дæн?! 
Куыддæр Бæди уьщы ныхæстæ загъта, афтæ æдде 
æрбайхъуысти сывæллоны уынæр. 
— Уый, сыгъдæгæй, Зелимхан у,— сдзырдта Бæди 
æмæ дуар гом кæнынмæ фæци.— Нæ дын загътон?! 
Къæсæрыл фæзынд Дунетхан æд сывæллон. 
— Уазджытæ нæ уадзут? — сдзырдта Дунетхан, 
Зелимханы Бæдимæ дæтгæйæ.— Уф! Мæ лæф-лæф ссыд. 
— ^Фæндзæм уæладзыгмæ хизын ахуыр нал дæ, 
уæлдайдæр ахæм уаргъимæ æмæ куыннæ" бафæл- 
лайай?! 
— Ацы хатт мын Саукуыдз æмæ Бицъен куыннæ 
загътай? — йæ мидбылты худы Дунетхан. 
— Зæгъдзынæн дын уый дæр, æрæджы йын нæма 
бацис. 
— Хуыцауы тыххæй, афтæ нæ загътай, ссæудзы- 
нæн, зæгъгæ? — уыцы ныхæстæ Бæдимæ хауынц. 
— Абондæргъы мæ ныхæстыл ныддардта,— мæн- 
ырдæм уайдзæфгæнæгау æрбакаст Бæди. 
— Ничи йæм хъусы, цыма дзы мæхицæн исты 
агуырдтон! 
— Цæуыл дзырдтат, цæуыл? 
Ныр хъуыддæгтæ æвзарын Дунетханы бар уадз. 
Цалынмæ йын Бæди æппæт хабæрттæ нæ радзырдта, 
уæдмæ нæ ныууагъта. 
— Тынг раст зонд дын амоны,— зынæрвæесонхуьь 
зæй сдзырдта Дунетхан.— Ды ме ’фсымæрмæ куы нæ 
хъусай, уæд дын æз дæ хъус алыг кæндзынæн! — йæ 
кæддæры гуылæвзагæмхæццæ хъазæн ныхасмæ та ра- 
хызт. 
— Бæди йæм фæрсмæ ракаст,ды та мадзы кæцыр- 
дыгæй дæ, зæгъгæ. 
— Бамбæрстай? — йæ хъазт ныууадзынвæид нæй 
Дунетханмæ. 
— Банцай-ма! — схъæр ыл кодта Бæди. 
Кæстæр, æвæццæгæн, кæддæриддæр кæстæр вæййы 
æмæ йæм стырæй дæр фылдæр бартæ фæхауы. Бдеди 
канд Дунзтхан нæ, фæлæ мæныл дæр нæ ауæрды. Йæ 
раздæры ахуыр фехалыквæнд æм абон дæр нæма и. 
— Ничи йæм хъусы, куыд мыл хъæртæ кæны! — 
æ!т,æг ныхасмæ рахызт Дуиетхан. 
— Æмæ мын цы дæ? 
— Куыд «цы дæ?» 
— У^лæ дæхи хæдзары уынаффæ кæ! 
— 141 — 

— Уым хистæртæ ис. 
— Æмæ ам нæй? 
— Ис дзы, ис, æмæ сæм хъусын хъæуы. 
— Æмæ ма ды дæр ацы хæдзары хистæртæй дæ? 
— Ацы хæдзары хистæртæй дæр æмæ уыцы хæ- 
дзары кæстæртæй дæр. 
— Цæмæй дыууæйæ дæр æнæхай ма баззайай, 
ууыл бацархай. Стæй æз сымахмæ цæуинаг куы уыд- 
тæн, уæд ды ардæм цы фæдæ? 
— Уæдæ Гоккызийы бадт кæдмæ кодтаин? Нæ 
зындтæ, æмæ æз дæр Зелимы дзуар æфтауынмæ ’раха- 
стон. Мæнæ нæхи цур цы поликлиникæ ис, уым уыды- 
стæм. Æз, зæгъын, æххæст ардæм дæр æрбауайон. 
Хæдæгай, мæнæ уын уæ къамтæ дæр æрхастон. 
— Цавæр къамтæ? 
— Ибон Гыгыимæ куы уыдтæ, уæд цы къамтæ сис- 
тат, уыдон. 
Ногæй та æнæхъæн цъæпæра. Гыгы дзы алы ран 
дæр хуызисæнмæ кæсыныл архайы. Цыма дзы æнæуи 
нæ рауадаид, уый хуызæн. 
— Зелимханыпма мæнмæ дæр авæрут,— дзурын 
Бæдимæ. 
— Табуафси, кæд дæм цæуы, уæд. 
Мæ хъæбысмæ йæ райстон æмæ йæ былтæ фæзы- 
лын кодта. Æнхъæлдтон, кæуыны онг не ’рхæццз^ уы- 
дзæн, фæлæ йын цы нæ фæкодтон — æрæджиау ныцъ- 
цъæхаст ласта. 
—- Ма ку, ма ку! Гъа, Бæди, мæнæ дын хæрæфьфт. 
Дæхи хуызæн фыдзонд чи у, ахæмы каст кæны... 
Бæдийы хъæбысы та йæ кæуынæй фенцад. Уай- 
тагъд худынмæ фæци. 
— Рестораны, дам, йæ цæрæнбоны тыххæй абад- 
тыстут,— сæрыстырхуызæй загъта Дунетхан. 
— Чи дын æй «агъта? 
— Нæ сыхæгты лæппу дæр дзы бахауд. 
— Мæгъа. Нæ кусджытæй дзы кæйдæр зойгæтыл 
дæр фембæлдыстæм æмæ уыдон дæр нæ фынгыл сба- 
дын кодтам. 
—. Тынг дæ æппæлыд... Хорз æгъдау, даз\!г, радта. 
— Хæрæфырттæ, мæ хур, æхсынæны цъæрттæ не 
сты. Куы нæ уой, уæд сæм бæллын хъæуы, куы фæ- 
зыной, уæд та сæ цæрайæ цæрын... Æццæй нæ, Зелим- 
хан.— Мæ хъæбысмæ йæ райсинаг уыдтæн, фæлæ та 
йе’ ’рфгуытæ алхынцъ сты æмæ мæ фæнд аивтон.— 
Кæй хуызæн /у, цымæ? 
— Мæгъа! — базмæлыдысты Дунетханы уæхсчытæ. 
— 142 — 

— Дæхи хуызæн у, уый дын мæгъа! — сбустæ йыл 
кодта Бæди. 
— Чи йæ мæ хуызæн хоны, чи йæ фыды. Се сиахс 
та афтæ зæгъы, йæ фыды мады, дам, цæрмыстыгъд 
бакодта. 
— Æнæниз æмæ амондджын уæд, æндæр кæйфæн- 
ды хуызæн дæр уæд,— фидарæй скарста Бæди. 
— Æмæ дæм уæддæр цы фæнд и, Бæди? 
— Мæхи бар мæ уадзут... 
— Уадзæм дæ дæхи бар. Æрмæст дын æз дæр, 
Хъазыбег цы зæгъы, уый зæгъæг дæн. Нæ фæлæ куыд 
бадын... Афтæмæй мæ цæуын хъæуы... 
— Кæдæм дæ цæуын хъæуы? — сбустæ йыл код- 
та Бæди.^ Нал сæ сæййафдзынæ?. 
— Афонмæ мæ хыссæ йæ былтæй акалд. Де ссыд- 
мæ уæлйбæхтæ скæнынмæ хъавыдтæн. Æз дæ хуызæн 
нæ дæн. Абондæргъы мæ хъæртæй амардта. 
Дунетханы хабæрттæн Бæдийы ныхæстæм гæсгæ 
йеддæмæ мæхæдæг ницы зонын. Хорз бинонтæ сæ 
хоны. Адæмимæ цæрæг. Цал хатты, дам, сæм уыдтæн, 
уал хатты æнæуазæг никуы вæййынц. Сæ хæстæджытæ 
æмæ сæм сæ къабæзтæ арæх цæуынц, сыхæгтæн та, 
дам, дзы мыд ныччынди. Æхсæвæй, бонæй уым сты. 
Дунетханæн агургæ æмæ æнаргæ хæдзар. Бирæ адæ- 
мæй фылдæр ницы уарзы. Уæдæ сын лæггад кæнынæй 
дæр никуы бафæллайдзæн. 
— Кæнгæ сæ мæ номыл скæндзынæ, фæлæ дзы 
мæнмæ исты æрхаудзæн? 
— Уæдæ цы фæуыдзысты? 
— Уæ уазджытæ уæ бындзытæй фылдæр куы сты... 
— Тыхсгæ ма кæ, уыдоны фаг дæр дзы разын- 
дзæн... 
Азтæ мыл куыд фылдæр цæуы, афтæ мæ алыхуы- 
зон æгъдæуттæ дæр тынгдæрæй-тынгдæр ахсынц. 
Кæхцгæнæнтæм бирæ кæй нал баззад, уый мæм хъа- 
рын райдыдта. ’Зелимханы ном ссарын хъæуы. Исты 
йæ мадырвадæлты хистæр мæгуьф лæджы фырт у? 
Дзыцца дæр-иу йæ хъæлдзæг зæрдæйыл куы уыди, 
уад-иу йæхи Бæппуйæ хъал кодта. Кæд, дам, сидзæ- 
рæй баззад, уæддæр йæхиуыл мæгуыры ном бадын 
нæ бауагъта. Нæ хъæуы фæсивæды раззагдæртимæ 
агуыридурæй хæдзар сарæзта. Никуы никæй фæсте 
баззяд.. Æз дæр-иу исты гыццыл хъуыддаг куы сарæз- 
тон кæнæ-иу исты фæл^асæй мæхи фæстæмæ куы нæ 
раластон, уæд-иу мын Дзыцца афтæ: «Цæуыннæ гуып- 
пытæ кæнай, исты мын мæгуыр лæджы фырт дæ?!» 
— 143 — 

Ахæм заман-иу мæхимæ уæлдай сæрыстырдæр кас- 
тæн,— Дзыццайы ныхæстæ мæ, иуæй, уырнгæ кодтрй, 
иннæмæй мын тых æмæ ныфсы хос уыдысты. 
— Кæхцгæнæн æрбахæццæ кæны, уый зонут? — 
Дунетхан цæуынмæ куы рахъавыд, уæд æй бафарстон, 
уый фæстæ мын ахæм фадат куынæуал фæуа, уымæй 
тæрсгæйæ. 
— Цæуыннæ йæ зонæм? — уыцы мæгуырхуызæй 
дзуапп радта Дунетхан. Цьгма афтæ зæгъинаг уыд: 
«Мах æй зонæм, фæлæ йæ сымах дæр зонут»? 
— Æмæ мах нæ хондзыстут? 
— Цæуыннæ уæ хондзысты?! 
— Мах хонын ницæмæн хъæуы, æз хъазгæ кæнын. 
Нæхæдæг ссæудзыстæм. Æрмæст æй уæхимæ зæгъ. 
Уадз æмæ йæ зоной. 
Дунетханы цæсгомы æнгас аивта. Не ссæуынæй нын 
тарст æви ссæудзыстæм, уый зыдта, фæлæ мын æй 
мæхицæй кæй фехъуыста, йæ цины сæр тынгдæр ууыл 
уыди, уый нæ раиртæстон. 
— Зæгъдзынæн сын æй. 
— Куыд æмбæлы, афтæмæй ссæудзыстæм, уый дæ 
зæрдыл дар. Æд кусæрттаг, æд алцы. Адæм дæр, 
цас æмбæлы, уый бæрцæй. 
— Рацæут, рацæут. Уыдон ахæм адæм не сты, уа- 
зæгæй чи фæтæрса. 
— Æз сæ тæрсын нæ кæнын, фæлæ хъуамæ рага- 
цау зоной, æгъдау дæттын сæ кæй хъæудзæн. Æрмæст 
нын-иу йæ бон бæлвырд фехъусын кæнæнт. Кæннод 
æй иутæ иу хуыцаубон фæкæнынц, иннæтæ — иннæ 
хуыцаубон. 
— Уыдæттыл ма тыхс. Æз дын æй мæхæдæг зæгъ- 
дзынæн. Бæди, цом, кæннод уыцы адæМæй худинаг у. 
— Æз дæр ма цæуон? — æфсоны фарст ма бакод- 
та Бæди. 
— Уæдæ, уæдæ? Дæ сиахс дæм æнхъæлмæ кæсы. 
— Цы мæ кæны? 
— Нæ мын æй загъта. Райсомсарæй дæ цалдæр 
фарсты бакодта. Ноджы ссæуинаг кæй уыдтæ, уый 
йын загътон æмæ мæ нал æмæ нал уагъта, кæм и, 
зæг’ъгæ. 
...Бæди, Зелимхан йæ хъæбысы, афтæмæй Мухар- 
бегты кæрты фæмидæг. Дунетханы æфсины файнуст 
йæ размæ фæци æмæ йын афтæ: 
— Мæлæты хорз фидаут. 
— Мады хо æмæ хæрæфырт та кæд нæ фидыдтой?! 
— 144 — 

— О, мæ хур, о. Мады хойæ мады ад уымæн цæуьи 
Æмæ Дунетхан кæм и? 
— Фæсте æрбацæуы. 
Уæдмæ Дунетхан дæр кæртмæ æрбахызт. 
— Дæ хыссæ дæм дзыхæй дæр нал сдзурдзæн... 
— Скалди? 
— Нæма, фæлæ йæ бирæ нал хъæуы. 
Куыддæр Бæди къæсæрæй бахызти, афтæ Зелимхан- 
мæ цалдæрæй фæлæбурдтой. Дунетханы файнусты чызг 
се ’ппæты разæй фæци æмæ йæ кæртмæ раскъæфта. 
Бинонтæ æмбырдæй бадтысты æмæ адджын ныхас 
кодтой. Кæд бирæ уыдысты — сыхæгтæй дæр дзы 
цалдæр фæци — уæддæр бирæйы хуызæн нæ уыдысты. 
Кодтой хæлар бадт. Хъæрæй дзурыны сæр сæ ницæмæн 
хъуыд. Æрмæст оæ Бæди æддæг-мидæг ауайын кодта. 
Хистæрæй-кæстæрæй йын фестадысты. Бæди ныфсæр- 
мы. Бадын сæ кодта, фæлæ, иуæй, йæ ныхæстæ никæ- 
цæйуал райхъуыстысты, иннæмæй та йæм хъусгæ ничи 
бакодтаид. Мухарбег фæцарæхст, Бæдийы цонгыл фæ- 
хæцыд, дыууæ ныхасæн мæ хъæуы, зæгъгæ, æмæ иннае 
уатмæ бацыдысты. 
— Дунетхан та мын афтæ загъта, райсомæй, дам, 
ссæудзæн. 
— Бæргæ хъавыдтæн, фæлæ Хъазыбегимæ ныхæ- 
стыл фестæм. Уый фæстæ та Дунетхан фæзынд... 
— Уый дæр сымахмæ уыд? — диоæй амард Мухар- 
бег.— Уæдæ уымæн æрæгмæ цыд... 
— Зелимханы цы поликлиникæмæ ахаста, уый нæ 
тæккæ цур и æмæ уырдыгæй бауади. 
Мухарбег шифанеры дуар байгам кодта æмæ дзы 
сæрак плащ райста. 
— Дæ уæлæ-ма йæ акæн,— дзуры Бæдимæ. 
— Цы у уый? 
— Дунетханæн сæрак плащ балхæдтон. Мæ зæрдæ- 
мæ фæцыдысты æмæ дзы дæуæн дæр райстон. Кæд дын 
бæзза, уæд. 
Бæди ныфсæрмы. Йæ уæлæ кæнын дæр æй нæ уæн- 
ды, æнæ кæнгæ дæр ын нал и. 
— Цæуьганæ йæ кæныс? Æви дæ зæрдæмæ нæ 
цæуы? 
Фæстаг ныхæстæ йæ сразæнгард кодтой. Куыд ыл 
фидаудзæн, уый дæр нæма зыдта, афтæмæй йæ зæр- 
дæмæ фæцыд, стæй цыма йæ тæккæ аккаг уыдзæн, 
афтæ дæр’ æм фæкаст... Æмæ нæ фæрæдыд. 
— Раст дæ уæлæ хуыды хуызæн у. Фæлæуу-ма, 
Дунеханмæ дæр фæдзурæм. 
— 145 — 

Мухарбег федде. Бæди ма кæсæны раз цалдæр хат- 
ты æрзылд, алырдыгæй дæр йæхимæ бакаст æмæ йæм 
иу аипп дæр не соардта. Уæдмæ Дунетхан дæр хыс- 
сæкъухæй фæзьшд æмæ йын Мухарбег хабæрттæ куы 
радзьярдта, уæд дисæй амард, Бæдийæн плащ балхæд- 
та, уый йын кæй нæ загъта, ууьгл. 
— Фидауы мыл? — бафарста йæ Бæди. 
— Куыннæма?! Науæд æй дæхæдæг нæ уыныс?! 
Тынг хорз, тынг. Йæхæдæг афтæ фæзæгъы, æлхæнын, 
дам, нæ зонын,— æмæ Мухарбегмæ бакаст. 
— Уый мæхицæн нæ зонын, фæлæ искæмæн дæр 
нæ зоньш? 
— Æмæ цы уæлдай у?. 
— Куыд «цы уæлдай у?» Дæхицæн куы ’лхæнай, 
уæд хъавгæйæ архайыс, искæмæн куы ’лхæнай, уæд 
та — ныфсджынæй. Куы нæ йын фæбæзза, уæд дын 
æфсон ис, фæсаууонмæ йæ æлхæдтон, зæгъгæ. Стæй 
дыл дзы цы цæуы?! 
— Ды хъазгæ кæныс, фæлæ йын замманай плащ 
балхæдтай. Æнæнизы дарæс дын фæуæд, дæ дарæстæн 
сæ тæккæ мæгуырдæр. 
— Нанамæ хъусут! —■ йæ плащ ласгæйæ сдзырдта 
Бæди. 
— Нæ мæ ’вдæлы, æндæр дæ уыцы арфæтыл нæ 
ныууадзин,— Дунетхан йæ а|рынгмæ атындзыдта. 
— Бузныг, — æфсæрмыхуызæй загъта Бæди.—Хуы- 
цауы зæрдыл хорзæй фæлæуу. 
— Арфæтæм дæ хойæ æвзæрдæр нæ арæхсыс. 
— Фæлæуу, мæнæ йемæ фылдæр ацæрай, кæддæра 
дзы ды дæр шщытæ райсис... 
Бæди плащ фæстæмæ шифанеры æвæрынмæ хъа- 
выд, фæлæ йын æй Мухарбег нал бауагъта, уæхимæ 
куы цæуай, уæд æй дем^е ахæсдзынæ, зæгъгæ. Фæс- 
тæмæ стыр тыргътæм куы рацыдысты, уæд адæм но- 
джьр фæфылдæр сты. Цæттæ чъиритæ фынджы фарс- 
мæ æндæр стъолыл рагъамадæй лæууыдысты,' иннæ- 
тæй чи пецы уыди, чи та — арынджы. Дунетхан цыма 
рагæй дæр уыцы хæдзары цард, уый хуызæн хионхуыз 
уьщи. Ахæм цæстæй кастысты Бæдимæ дæр. Хистæ- 
рæй-кæстæрæй йæ иууъглдæр зыдтой. Уалынмæ нæл- 
гоймæгтæй цалдæр хистæры фæзьшд. Æвæццæгæн сæм 
сæрмагонд хоцджытæ арвыстой. Фынджы сæр æрбадт 
сæ хæрæфырт, Дунетхан чындзы куы цыд, уæд чи 
ныззарыд, уый. Ахæм хъæлæс ын уыди, æмæ хæдзары 
сæр цы бæлæттæ бадт, уыдон фыр тæссæй арвы цъæх- 
мæ сæхи фехстой. Куыд дзырдтой, афтæмæй, дам, 
— 146 — 

æппæты фыццаг ирон зарæггæнджыты къордимæ за- 
рыд. Йæ разамонæг Тотиты Андрей кæмæн уыд, уы- 
цы къордимæ. Ныр пенсийы ацыд æмæ хæдахуыр 
зарæггæнджытимæ вæййы. 
Фынг сцæттæ. Сидтытæ æмæ гаджидæуттæ сарæх 
сты. Хистæр куыддæр иу арахъ банызта, афтæ йæ 
цæсгом цы сырх уыди, уымæй ноджы фæсырхдæр. Йæ 
русты æрттывд æмæ йæ сызгъæрин дæндæгты цæхæр 
арæхæй-арæхдæр иу кодта. Чи йæ зыдта — зонгæ та 
йæ Бæдийæ фæстæмæ иууылдæр кодтой — уыдон æн- 
хъæлмæ кастысты, йæ цъæхснаг хъæлæс та йын кæд 
фехъусдзысты, уымёе. Иу заман зарæг йæхæдæг срæ- 
дывта: 
Бехъаны хъомтæ астымы бæсты, ей, 
Лстымы бæсты сындзыты цæуынц, ой! 
Ныры чызджытæ, уе ’гæр фæкалат, ей, 
Ахуыры бæсты чындзыты цæуынц, ей! 
Чызджытæ кæрæдзимæ сæ цæстытæ ныкъулынц, 
афтæмæй сæ мидбыл худынц. Сæ фарс исчи куы рахæ- 
ццд, уый сæ фæндыд æмæ Мухарбегмæ ньгмдзаст 
сты. Уый сын сæ хъуыды бамбæрста æви йæхи дæр 
афтæ фæндыди, цы! — хистæрмæ бадзырдта: 
— Ацы чызджытæй иу дæр чындзы цæуын нал 
бауæнддзæн, фæлтау æндæр зарæг акæн. 
Хистæр сразы Мухарбегимæ, æрмæст, дам, мын дзы 
исчи фæндырæй ацæгъдæд, лæппутæ та хуыздæр 
ахъырнæнт. Фæндыр иннæ уатæй радавтой, хистæрæн 
æй йæхи чызджы къухы фæсагътой, лæппутæ йæ уæл- 
хъус æрлæууыдысты æмæ фæндьфдзагъд райхъуыст. 
Хистæр цалдæр хатты схуыфыд æмæ, йæ хъуыр асыгъ- 
дæг, ууыл куы баууæндыд, уæд фæндыры цагъдимæ ба- 
зарыд: ^ 
Цъамады сæрмæ дыууæ урс дуры, ей, 
Æллæх, мæ боныл, дыууæ урс дуры, ей! 
Лæппутæ йын аив бахъырныдтой. Хистæр йæ ар- 
мытъæпæнтæ цалдæр хатты хæрдмæ фелвæста æмæ 
сæ хъырнд йæ зæрдæмæ куы фæцыд, уæд дарддæр 
зарыд: 
Дысоны изæр нанайы чызгмæ, ей, 
Фæзынд æнафон дыууæ усгуры, ей! 
— Уый æндæр хъуыддаг’у, æндæр сын ды та сæ 
зæрдæ амардтай! — раппæлыд дзы Мухарбег. 
Зарæггæнæг йæхиуыл нал бацауæрста. Йæ цæсты- 
— 147 — 

ггæ æрдæгцъынд, афтæмæй ноджы рæсугъддæр хъæлæ- 
сæй зарæг ’амыдта: 
Джызæлы сæрмæ дыууæ Хъобаны, ей, 
Ей, æмæ, дам, дыууæ Хъобаны, ей! 
Æнхъæлдæн æмæ уыцы сау чызджы, ей, 
Хъæудзæн рæхджьк бон дыууæ гобаны, ей! 
Чызджытыл худæг бахæцыд. Мухарбег хистæры 
дурæй куы рацыд, уæд ыя Бæди йæ хъусы дзуры: 
— Уыцы лæг чындзхæссæг нæ уыди? 
— Уыди. 
— Заргæ дæр куы кодта... 
— Æз æй нæ зонын, фæлæ хъуамæ зарыдаид. Иу 
æмбал ма йын ис, де ’фсымæры æмном — ацы зарæ- 
джы ныхæстæ дæр уый ныффыста — æмæ куы баиу 
ъæййынц, уæд сæм адæм хъусынæй нал фефсæдынц. 
Бæдийы суанг изæрмæ нæ рауагътой. Талынджы 
йæ Мухарбег æрхæццæ кодта. 
— Цæй номыл ма цыдтæ? — куы фæзынд, уæд ын 
бустæхуызæй загътон æз. 
— Æмæ мæ уагътой?! 
Хабæрттæ мын радзырдта. Федтон ын йæ ног дзау- 
ма дæр. 
— Амондджын дарæс дын фæуæд. Дæ дарæсты 
мæгуырдæр! 
— Дзгнетхан дæр мын ахæм арфæтæ ракодта.^ 
— Уый дæр æмæ сæ æз дæр Дзыццайæ фехъуыстам. 
Æвæццæгæн æй зыдта, искуы нæ бахъæудзысты, уый 
æэдæ нын сæ уый тыххæй дзырдта... 
Дзыццайы ном кæй никуы ’рымысыдтæн, уый æрæ- 
гæй нырмæ мæ зæрдæмæ нал цæуы. Мæхицæн дзидзи- 
дай æнхъæл кæдмæ уыдзынæн? Хæдзары хистæр нæй, 
зæгъгæ, уæд хъуамæ марды ном рохуаты зайа? Кæд- 
мæ? Цалынмæ урсзачъе зæронд лæджы кармæ бацæ- 
уон, уæдмæ? Æви мæ мад, мæ фыд æндæр искæмæ 
хæстæгдæр сты? Нæ фæлæ ныронг уыцы зонд мæ сæр- 
мæ куыд никуы ’рцыди?! Мардæн чи кад кæны, уый 
йæхицæн кад кæны, йæхи намысыл æфтауы. Нæ мады 
фæстæ сывæдлæттæй баззацыстæм, фæлæ æнусмæ 
сывæллон уæвæн куыд ис? Кæй зондамындмæ æн- 
хъæлмæ кæсæм? Исчи искæй мæт кæд кæны, уæддæр 
ахæм хъуыддæгты нæ. Алчидæр арæхстгай архайы. 
Дæ кыййарджыты номыл дыууæ кæрдзыны скæн, 
зæгъгæ, дыи алы адæйг/гаг нæ зæгъдзæн. Чи дæ куыд 
бамбардзæн, уый хъуыдыйаг у. Ацы ран хи зондæй 
архайын хъæуы. Дæ мад, дæ фыд дæхицæй хæстæгдæр 
— 148 — 

ликæмæ сты æмæ кæрцæй хæдоны æхсæн йæ къух 
тъыссын никæй бафæнддзæн. 
— Хъуыды ма кæныс, нæ къухы ныхыл-иу урс 
стъæлфытæ фæзынынмæ куыд бæллыдыстæм? — цыма 
ахæм хъуыддæгтæ мæнæн мæ зæрдыл къаддæр лæу- 
уынц, уый хуызæн мæ бафарста Бæди. 
— Куыннæ? 
— Дзьщцамæ-иу хæрзæггурæггаг фæцæйтахтæн, 
тагъд мын ног дзаума уыдзæн^ зæгъгæ... 
— Дзыццайы кой кæнæм, стæй йæ крй куы нæ фæ- 
кæнæм, уæд дæр нæ рох никуы у, фæлæ йын. йæ ном 
кæй никуы ссардтам, уый раст нæу... 
Бæдийы цæстытыл цы рæсугъд рæстæджытæ ауады- 
сты, уыдоныл цин кæнын æй мæ ныхæстæ нал бауагъ- 
той. Йæ цæстыты цæхæр æрмынæг. Йе ’рфгуытæ ны- 
хæй сæхи дæлæмæ ’ристой. 
— Дыууæ кæрдзыны йын ныххæлар кæнын ис мæ 
зæрды. 
Адæмы фæзмын хъæуы. Фыдæлтæй мæрдты бон 
дзæгъæлы нæ баззад. Æгас марды куы нал хъуыды 
кæна, уæд æгас дæр мардæй уæлдай нал уыдзæн. 
Мæ ныхæстæ Бæдийы зæрдæмæ фæцыдысты. Мæ 
дзыхæй ныхас нæма ссæуы, афтæ мæ бамбары. Кæцы- 
фæцды хъуыддаджы дæр. Кæд не ’ппæты кæстæр у, 
стæй мады рæвдыд не ’ппæтæй къаддæр баййæфта, 
уæддæр алцыдæр æмбары. Дзыццайы дæр къаддæр нæ 
мысы, кæд ын мысинаг къаддæр цаутæ ис, уæддæр. 
XII 
Нæ кæхцы хабар тынг хорз рауад. Уый бæрц рæ- 
сугъд фæсивæд нæм æрбамбырд, æмæ сæхæдæг хъæуы 
фидауц уыдысты. Нæ фысымты цæсты кæй сахадыд- 
там, уый æнæдзургæйæ дæр бæрæг уыд, стæй йæ зæгъ- 
гæ дæр кодтой. Æз дæр ацыдтæн, уæдæ сæрмагонд 
хонæгмæ кæдмæ ’нхъæлмæ кастаин?! Сæ «къæсæрыл 
мæ иу хатт бахизын хъуыд æмæ мын хорз æфсон 
фæци. Кæхцы ахасты фæстæ нæхи цæттæ кæнын рай- 
дыдтам мæрдты бонмæ. Адæймаг цардмæ лæмбынæг- 
дæр хъус куы дарид, уæд æнæмæнг бафиппаид, цин 
æмæ дзы маст фæрсæй-фæрстæм кæй цæуынц. Стæй 
канд цæугæ нæ, фæлæ цæргæ дæр. Боны фæстæ æхсæв 
куыд ралæууы, æхсæвы фæстæ та бон афтæ ралæууы. 
Пин æмæ зианы æфсымæртæ цы фыдæл рахуыдта, 
уый йæ иу бон æмæ иу рæстæгæн нæ загъта, фæлæ йæ 
— 149 — 

æппæт бонтæ æмæ æппæт рæстæджытæн загъта, æндæр 
æй иу фæлтæр иннæмæ нæ фæхастаид. 
Кæхцы фæстæ нæм нæ ныййарджыты ном æрымы- 
сыны зонд кæй æрцыд, уым дæр диссагæй ницы ис. 
Мæрдтæн дæр æгæсты хуызæн сæхи ’гъдæуттæ ис æмæ 
сæ кæнын хъæуы, кæннод адæймаг адæймаг нал уы- 
дзæн. 
Дыууæ къуырийы размæ цæттæ кæнын райдыдтам 
нæхи. Кæм цы æлхæдтам, кæм — цы. Дзыцца курагатæ 
æмæ халва уарзта. Кæд ма æндæр йсты дæр уарзта, 
уæддæр нæ зонын. Фæлæ .уыдон кæй уарзта, уый мæ- 
хæдæг зыдтон. Йæхицæй йын оæ фехъуыстон. Курага- 
йы афон раджы аивгъуыдта, фæлæ нæм курагайы кам- 
пот кæй разынд, уый мæхицæн стыр амондыл баны- 
мадтон. Уæдæ халва дæр ссардтам. Иннæ хæринæгтæй 
дæр чи базары разынд, чи —дуканийы. Сæйрагдæр 
уыди адæмы æрæмбырд кæнын. Æцæгæлон адæмы кæ- 
нын мæм нæ цыди. Дзыццайы чи зыдта, ахæм адæм 
нæхи хъæубæсты йеддæмæ кæм хъуамæ ссардтаид?!, 
Иннахæм Вæнпуйы. 
Æппæты зындæр мын уыди, Алмахситт кæй фæ- 
рынчын, уый. Хуысгæ йæ ныййæфтон. Стæй, дам, рæх- 
джы сыстдзынæн, уый æнхъæл нæ дæн. Йæ къухтæ 
æмæ та йæ къæхтæ (ныррæсыдысты æмæ йæ, æвæц- 
цæгæн, рынчындоны æрхуыссын бахъæудзæн. Гыгы 
æмæ мын Дзерассæ ссæуынæй зæрдæ бавæрдтой. 
— Далæ дæ кæддæры? /директормæ ныццу,— загъта 
мын мæ мады æфсымæр.— Уымæй æгъдауджындæр 
лæг ацы хъæуы йæй. Æз дæр уымæй рæсугъддæр ньь 
хæстæ нæ зæгъдзынæн. 
Хаджумарæй разыйæ баззадтæн. Дыууæ нæ загъта 
мæ фæндоныл. Темырхъанимæ йæм иумæ ныццыды- 
стæм. 
у— Дæхæдæг-и№ æй слас,— за(гътон Темырхъа/ 
нæн.— Æтудхоцц ма сæр низы хосæн вæййы? Ноджы 
дæ ныр машинæ курыньц сагъæс нал и... 
Темырхъан искуы машинæйыл сбаддзæн, уый мæ 
фæсонæрхæджы никуы ’рцыд, уымæн æмæ-йу махæн 
нæ уд-нæ дзæпц машинæ аскъæрын куы уыдис æмæ-иу 
нæ хъæуы шофыртæн лæгъстæ кæнынæй не ’взæгтæ 
цъиуы ’взагау куы слыстæг сты, уæд-иу ныл Темыр- 
хъан та худæгæй марди, пы хорздзинад, дам, уæм 
кæсы мапгокæйы абадын. Уалынмæ рацæй-рабон æмæ, 
машинæмæ йæ былы цъæрттæ чи хордта, уыдонæй 
шофыр дæр ничи сси, хæдтулгæ дæр дзы ничи балхæд- 
та, Темырхъан та машинæджынæй агæпп ласта. 
— 150 — 

— Аласдзынæн æй, уымæ дæ зæрдæ ма ’хсайæд. 
— Стæй-иу дæ фæндаг Дзерассæйыл дæр ракæн. 
Кæм цæры, уый ма хъуыды кæныс? Консервгæнæн за- 
воды тæккæ ацырдыгæй цы уынг ис, уым рахизырдæм 
куы фæзилай.... 
— Уæд галиуырдыгæй фыццаг хæдзар...— Зонын æй, 
зонын... 
— Æз ын зæгъдзынæн, æмæ дæм æнхъæлмæ кæс- 
дзæга. Кæд уæдмæ Ахъбе йæ командировкæйæ раздæ- 
ха, уæд ма-иу уымæн дæр зæгъ. 
— Уый дæр мæ рох нæу... 
— Æз та Салыгæрдæнæй райдайдзынæн мæ фæн- 
даг. Гыгыйы раласдзынæн. 
— Иу цал адæймагмæ дзурыс? 
— Бирæ нæ уыдзысты. Фылдæр-фылдæр аст-дæс. 
Бынтон хиуæттæ æмæ зонгæтæ. 
— Уыдон фаг сты. 
— Сыхагмæ дæр æнæфæдзургæ нæй. Стæй мæ 
куыстæй дæр искæмæ. 
Оабатизæр адæм æмбырд кæнын райдыдтой. Гыгы- 
йы бон раздæр сластон. Хаджумар æмæ Дзерассæ куы 
нæ зындысты, уæд рагацау тыхсын райдыдтон. Хистæ- 
рæн Хаджумары сбадын кæнын мæ зæрды уыд. Уæдæ 
мæ æнæ Дзерассæйæ дæр нæ фæндыди. Уьгцы сагъæс- 
тæ кодтон, афтæ тыргъты кæйдæр уынæр æрбайхъуыст. 
Мæхæдæг фæраздæр дæн. Темырхъаны ауынгæйæ мæ 
зсатай фæцыдæр. Мæ саламæй мæ фарст фæраздæр: 
— Иннæтæ кæм сты? 
— Бынæй. Ахъбейæ фæстæмæ. 
— Нæма ссыди? 
— Ссыд, фæлæ хохы се ’рвадæлты ус амард æмæ 
уырдæм зианмæ ацыд. 
Хаджумариты размæ кыццыдтæн. Цыфæндыйæ 
дæр рæстæг ;йæхионтæ кæны. Хаджумар раздæр дæр 
тагъд никуы кодта. Йæ ныхасы хуызæн йæ алы фез- 
мæлд дæр уыди уæзбын, фæлæ ма йыл ныр ноджыдæр 
бафтыд. 
— Цæмæй уæм мах хуызæн зæронд адæм къаддæр 
æфта, афтæ бæрзонд ран, æвæццæгæн, уый тыххæй 
равзæрстат,— фæндзæм уæладзыгмæ схизгæйæ, загъта 
Хаджумар. 
Иннæ адæммæ бирæ æнхъæлмæ кæсын нæ бахъуыд. 
Кæмæн загътон, уыдон иууылдæр æрбацыдысты. Кæд 
се ’тшæт зонгæ нæ уыдысты, уæддæр, мæн кæй зыдтой 
æмæ сæ æз кæй зыдтон, уыцы хъуыддаг сæ кæрæ- 
дзиуыл баста. Мæн тыххæй дæр æмæ нæ царды 
— 15?1 — 

тыххæй дæр иу цы нæ зыдта, уый зыдта иннæ 
æмæ дзы иуы ныхас иннæмæн ногдзинад æмæ уыцы 
иу рæстæг цымыдисаг уымæн уыд. Фынджы уæл- 
хъус бадджытæ уæлдай зæрдиагдæрæй хъуыс- 
той Хаджумармæ. Уый канд Дунетхан, Бæди æмæ мæ ха- 
бæрттæ нæ мысыди, фæлæ ма йæ зæрдыл хорз лæу- 
уыдысты æппæт /хъæу]бæсты иумæйаг хабæрттæ дæр* 
Уыдон та бирæ цæмæйдæрты æнгæс уыдысты иннæ 
хъæуты минæвæртты царды цаутæ æмæ хъысмæттимæ. 
Æз æнхъæлмæ кастæн, Хаджумар, Дзыццаимæ йæм 
куы ныццыдыстæм, уыцы хабар æрымысдзæн, зæгъгæ, 
фæлæ цæмæдæр гæсгæ уыйонг не ’рхæццæ æмæ йæ 
æрæджиау мæхæдæг бафарстон: 
— Фæндзæм къласы фæстæ уырыссаг скъоламæ 
цæуынмæ куы хъавыдтæн, уый нал хъуыды кæныс? 
Хаджумар дзуаппы бæсты йæ сæр батылдта, стæй 
загъта: 
— Кæй дæ нæ ауагътон, уымæй раст нæ уыдтæн? 
— Æз ыл бирæ фæхъуыды кодтон, стæй мæ дбон 
дæр рох нæу. Алырдæмыты йæ фæбарын, æмæ мæ 
ацыды хабарæн йæ хорз кæронмæ никуыма æрцыдтæн. 
Æппæты фыццаг мæ зæрдыл Гадæццийы фырт æрлæу- 
уы. Джермецыкмæ цæуыныл дæр, Дзыццайы загъдау, 
уымæ гæсгæ сæрра дæн. Æмæ дзы цы рамбылдта?! 
Фæндзæм къласы дьгккаг аз баззад æмæ фæных- 
къуырд. Нæхи скъолайы куы ахуыр кодта, уæд æппæ- 
ты хуыздæртыл нымад уыд. Цыппæрæм къласы-иу 
нæ литературæйы ахуыргæнæджы хъæрæй исты кæсын 
куы хъуыд, уæд-иу æй Гадæццийы лæппу касти. 
Ахуыргæнæгæй æвзæрдæр нæ арæхст. Æппындæр нæ 
рæдыди, афтæмæй-иу <урочы кæронмæ йæ кæсынæй нæ 
банцад. Цæмæдæр гæсгæ, махмæ уыцы заман æнæ- 
къуызгæйæ кæсын нымад уыд хорз ахуыры хуыздæр 
æвдисæныл. Стæй иннæ предметтæм дæр рæвдз уыди. 
Джермецыччы скъоламæ куы бацыди, уæд йæ зонын- 
дзинæдтæ никæцæйуал разындысты. Раст зæгъын 
хъæуы, уырыссагау хорз базыдта... 
— Æмæ сымах иæ базыдтат? — бафарста мæ 
Хаджумар. 
— Мах дæр базыдта;м, фæлæ уымæй фæстæдæр... 
— Уый фæстæдæр нæ хуыйны, фæлæ афоныл хуый- 
ны. Ды йæ нæ зоныс, фæлæ ахæм фæлтæрæнтæ сымах 
размæ дæр цалдæрæй скодтой. Суанг мæхи. хæрæфырт 
дæр. Бæргæ йын дзырдтон, фæлæ мæм нæ байхъуыста. 
Æмæ дзы цы рамбылдтой? Иу дæр дзы- хуыздæр фæн- 
дагыл нæ; ацыд. 
— 152 — 

Хаджумарæн сидтытæ амонын нæ хъæуы. Кæд æх^æ 
цы зæгъын æмбæлы, уыдон æгъдауыл фæкодта. Æрьь 
мысыд канд Бæппу, Дзыцца æмæ ме ’фсымæрты нæ, 
фæлæ уыдойы, хистæрты дæр. Лæг хъуыдыты "куы 
ацæуы, уæд кæдæмыты нæ ахæццæ вæййы! Цыфæндьь 
йæ дæр цард мæлæтæй тыхджындæр у, æндæр дæ мад 
æмæ дæ фыд де ’ртæ ’фсымæримæ зæххы |уæнт æмæ 
дæхи уыдонæй ма хон, фæлæ дæ алы хъуьщдагæй дæр 
æгæстæм хæстæгдæр лæуу! Хъуамæ дын уыдоны бæстæ 
адджындæр уаид, фæхæстæгдæр уæвынмæ сæм тырнис, 
цæмæй сæм тагъддæр бахæццæ уай, уымæн æппæтдæр 
аразис, цæмæй райсоммæ дзæбæхдæрæй бахæццæ уай, 
ууыл ма архаис, фæлæ. Æви царды алы уысм дæр мæ- 
лæт æрбахæстæгдæр кæныны мадзал у? Чидæр куыд 
загъта, цæмæй бирæ фæцæрай, уымæн базæронд уæвы- 
нæй хуыздæр хос нæй. Уыйау, цæмæй амæлай, уымæн 
райгуырын æмæ цæрынæй хуыздæр хос нæй. 
— Дæу дæр ницæмæн хъуыд уыцы Джермецыччы 
скъола,— Хаджумар раздæхти æрдæбоны ныхасмæ.— 
Афоныл æм бацыдтæ æмæ йæ афоныл фæдæ, раздæр 
æм чи бацыд, уыдонæй та йæ иуæй-иутæ фæстæдæр 
фесты. Раст зæгъын хъæуы, афоныл фæуджытæ дæр 
дзы уыдис, фæлæ дзы дæу ^уызæн институтты бирæ 
бакаст? Уæдæ Бæди æмæ Дунетхан дæр афтæ. Техни- 
кумтæ каст фесты. 
— Канд техникумтыл нæ баззадысты,— ныхас йæ- 
химæ айста Темырхъан.—Дунетхан цалдæр боны размæ 
Ростовы паддзахадон фæлварæнтæ радта. 
— Фыццаг хатт æй хъусын... 
— Базарадон, институт каст фæци. Бæди та меди- 
цинон институтмæ бацыд. 
— Уыдон иууылдæр хорз хъуыддæгтæ сты. Уымæн 
фæзæгъынц, фæндагыл де ’ргом кæдæм саразай, уыр- 
дæм фæхæццæ уыдзынæ. Æгайтма, æгайтма... Хорз 
чи у, уый æрмæст йæхицæн хорз нæу, фæлæ æппæт 
адæмæн дæр. Хорз фæндæгтæ равзæрстат æмæ^ арды- 
гæй фæстæмæ дæр хорз фæндæгтыл цæут. Хистæртæй 
хъыг никæмæн уыдзæн. Хъæубæстæй уæ хорздзинадыл 
чи нæ бацин кæны, ахæм нæй... Мардаудæг дзуараудæ- 
гæй хуыздæр у, зæгъгæ, фæзæгъынц æмæ уыл уæ ный- 
йарджытæ хæрзаудæн кæнæнт,.. 
Хаджумар дьгууæ кæрдзыны куы хæлар кодта, уæд 
сылгоймæгтæ дæр фынджы уæлхъусмæ æрбацыдъюты 
æмæ æнæдэургæйæ хъуыстой. Отæй уæд иннæ уатмæ 
сæхи айстой æмæ хицæн фынгыл æрбадтысты. Уыдоны 
ныхæстæн дæр сæ фылдæр уыдис Дзыцца æмæ Бæп- 
— 153 — 

пуйы алыфарс. Æмæ кæдæмыты нæ ахæццæ сты! Гы- 
гы Дзыццайы хабæрттæ хуьтздæр зыдта, Дзерассæ та 
Бæппуйы æмæ дзы иу иннæйы дзыхæй ныхас иста. 
Гыгыйы’ зæрдыл æрлæууыдысты хæсты азтæ. Цы зьш’ 
уавæрты хъомьгл кодтой сæ сывæллæтты, сæ лæгтæ 
хæсты кæмæн уыдысты, уыцы сылгоймæгтæ. 
— Уый бæрц фæразгæ та куыд крдтой! — арф ныу- 
улæфцд Гыгы.— Хæдзары куыстытыл дæр аххæссын 
хъуыд æмæ быдыры куыстытыл !дэер. 
Уыцы рæстæг Бæди радиомæ æввахс, лæууыд æмæ 
дзы цы сылгоймаг дзырдта, уый ныхæстæм æрыхъуы- 
ста. «Никуы мæ ферох уыдзæн хæсты дыккаг аз,— 
зæрдæуынгæггæнæг хъæлæсæй дзырдта сылгоймаг.— 
Мартъи йе ’мбисмæ ’ввахс уыдаид, афтæ картоф са- 
дзынмæ бавнæлдтам. Цæмæй нын фылдæр бантыса, 
уый тыххæй-иу æхсæвыцъæхæй сыстадыстæм, къухы 
даргæ цырæгътæ-иу ахастам æмæ-иу уыдон рухсмæ 
сагътам. Ныр-иу мит та фæрсмæ уарыд. Уайтагъд-иу 
нæ къухтæ ихы къæртты хуызæн фестадысты. Маса-иу 
нын афтæ: «Акусут, уæ рын бахæрон, акусут. Уæ 
къухтæ сийынц, уый æз дæр бæргæ зонын, фæлæ гæ- 
нæн нæй. Уæдæ хæстьГ чи ис, уыдон куыд фæра- 
зыиц?! Цалынмæ уæ иу къухæй садзут, уæдмæ иннæ 
роны ахъарм кæнут, уæдæ куыд вæййьг?!». 
Сылгоймæгтæй чидæр Бæдимæ фæкаст, ай’цы кусы, 
зæгъгæ. Радиомæ хъусьг, уый куьг бамбæрстой, уæд æй 
уыдон дæр бафæзмыдтой. Бæди йæ хъæрдæр сзылдта. 
Уæдмæ райхъуыст æндæр сылгоймаджы хъæлæс» 
«Сьтдгоймæгтæ уæззау хæст рæуæгæн райстой. Уæззау 
сæм куьг фæкастаид, уæд сæ бон ницьг бауыдаид. Сæхи 
æппæрстой æппæт куыстытæм дæр. Бæхæн ма бауро- 
мæн вæййьг, фæлæ уьгдоны бауромьгн ничи фæрæзта. 
Кæд ма зæххьг цъар дæндагæй бахордтаиккой... Ноджы 
уыцы фæззæг нартхор тынд нæ фæэдг æмæ нартхор- 
тонæнтæ картоф садзынимæ баиу сты...» 
— Уæдæ мах хъæуьг дæр афтæ куьг уьгди,— сдзырд- 
та Гьггьг.— Митьг бьшæй къахтам нартхоры æфсиртæ. 
— Æз та уьгцьг найгæнæнтæй зæрдæцъæх дæн,^— 
ньгхас йæхимæ айста Дзерассæ.— Чындзимæ-иу — 
Дзыццайы афтæ хуьгдта,— æз дæр мæнæу кæрдьтнмæ 
уыдтæн. Уæд цæй комбайнтæ уыди! Раздæр-иу^ æй 
къухæй æркарстам, куыристæ-иу æй сбастам, стæй-иу 
нæ уыгæстæ æмæ мæкъуылтæ муофæзуатмæ æрæмбырд 
кодтам æмæ-иу каутьгл най кæнынмæ бавнæлдтам. 
Куьгристæ-иу хъилтæй каутыл хостам... 
— Уыцьг куыстытæ дæр фьглдæр, фæстæдæр си- 
— 154 — 

дзæргæсæй чи баззад, уыцы мæгуыр сылгоймæгтæ код- 
той,—ныхæстæ хъарæггæнæгау даргъ ивазгæйæ дзырд- 
та Гыгы.— Дзыллæ æмæ уый хуызæн сидзæргæстæ. 
Уыдон абон дæр афтæ мæгуырæй баззадысты... 
Мæ ивгъуыд бонтæй та бирæтæ мæ цæстытыл ауа- 
дысты. Æвæццæгæн, размæ цæугæйæ фæстæмæ кæсын 
хъæуы. К§едæм цæуыс, уый уынын фаг нæу, кæцæй 
рацыдтæ, хъуамæ уый дæр зонай. Уæд дæ фидæнмæ 
дæр тагъддæр æрхæццæ уыдзынæ. Æви фидæнмæ æр- 
цæуæн никуы ис? Фидæн фидæн уымæн хуыйны, æмæ 
йæм цæуын кæй хъæуы, куы йæм æрцæуай, уæд та 
фидæн нал хуындзæн, фæлæ ивгъуыды аззайдзæн. 
Куырыхон лæгтæ раст дзырдтой, ивгъуыд фæсте аз- 
зад, фидæн та нæма ралæууыди, уæд дзы ныртæккæйы 
рæстæг кæцы у?! 
Адæймаг ивгъуыд æмæ фидæнæй арæзт у. Дыууæ 
дæр ын æмхуызон адджын сты. Чи зоны, ивгъуыд ын 
ноджыдæр адджындæр у, уымæн æмæ фидæн цыфæн- 
ды бæлиццаг æмæ рæсугъд ахорæнтæй ахуырст куы 
уа, уæддæр уæвæн ис, æмæ ма ралæууа, ивгъуыдæн 
та никæйуал бон ницы у. Йæ зын дæр æмæ йæ цин 
дæр æцæгдзинад сты. Иуæй дæр дзы алидзæн нæй, 
адæймагæн йæхицæй алидзæн куыд нæй, афтæ. Уд 
цыдæриддæр бавзæрста, уыдон цыма ивгъуыды баз- 
задысты, афтæ зыны, фæлæ уый раст нæу. Ивгъуыдæн 
дæр æмæ фидæнæн дæр сæ бынат зæрдæйы ис æмæ 
дзы куы иуы галуаны соудзы рухс, куы — иннæйы. 
Ахæм рæстæджытæ дæр скæны, рухсытæ куы баиу 
вæййынц. Чи зоны, уæдæй амондджындæр нæхи никуы 
фæхонæм... 
Горæты сæмбæлæм æви хъæуы, Темырхъанимæ нын 
æнæфæхицæнуæвгæ нæй. Хъуамæ кæрæдзийы ног ха- 
бæрттæй афæрсæм, нæ зæрдиаг ныхæстæ акæнæм, кæн- 
нод мæ фембæлд нæ фарсыл нæ бахæцы, дынджыр ку- 
сарт æнæ цæххæй куы сфыца, уый хуызæн рауайынæй 
йын тæссаг вæййы. Уыцы изæр дæр та нæхи асинтæм 
райстам. Уый тамако дымдта, æз та йын иннæ хæтты- 
ты хуызæн зонд амыдтон, тамако дымын куыд зиан 
у, уый йын дзырдтон. , ^ 
— Мауал дзур,— цалдæр хатты мæ йæ армытъæ- 
пæнæй æддæмæ ссонæ^ау акодта,— бамбæрстон æй. 
Мæхæдæг дæр уыцы зондмæ æрцыдтæн. Чысыл-ма мæ 
бауадз. Æнæмæнг æй ныууадздзьгаæн... 
Темырхъан фыдзонд, ныфсджын æви хивæнд у, 
уый æнцон раиртасæн нæу. Æртæ миниуæгæй йæм ал- 
кæцыдæр ис, фæлæ дзы фыццаг бынат, æвæццæгæн, 
— 155 — 

йæ ныфсхастдзинад ахсы, уымæн æмæ хивæнд уæвы- 
нæн дæр фыдзонд уæвыны хуызæн æнæмæнг ныфс 
хъæуы. Тæппуд адæймаджы фыдзонд дæр ничи рахон- 
дзæн æмæ хивæнд дæр. Ныронг ын тамако ныууадзын 
кæй нæ бантыст, уый дæр мæм уымæн диссаг кæсы. 
Дымын ма йæ зæрдæмæ куы цæуид, уæд æндæр хъуыд- 
даг у, фæлæ дзы йе сæфт уыны, афтæмæй дзы фæхи- 
цæн уæвын нæ фæразы. Иу хаттæй йæ иннæ хатмæ 
йæ лæмæгъæй кæй æрцахсын, ныр дæр мæ дарддæр 
дзурын уый тыххæй нал бауагъта. 
— Хаджумары иур дæр сдымыс? 
— Цытæ дзурыс?! Мамæйæ куыд æфсæрмы кæнын, 
уымæй дзы къаддæр не стъæлфын. 
— Æз дæр æм мæ раздæры цæстæнгас нæма аив- 
тон. Йæ кæддæры скъоладзау мæхи никуы схондзы- 
нæн, уымæн æмæ цалынмæ цæрон, уæдмæ мæхи йæ 
ахуыргæнинаг хондзынæн. 
— Хъæуы йæм иууылдæр ахæм цæстæй кæсынц. 
Иуæй-иу къуыдиппытæ йæм цалдæр хатты нозтджы- 
нæй дзæгъæл дзырд кæныныл афæлвæрдтой, фæлæ сæ 
сыкъа саст æрцыд æмæ уæдæй фæстæмæ ахæм ныфс 
нигяемæуал разынд. 
Темырхъан цалдæр азы Гадæццийы бæсты хал- 
сартыкуыстгæнæг бригады разамонæг у. Уымæй размæ 
æрзæткъахæны дæр акуьгста. Чындзæхсæвы фаг, дам, 
истытæ бамбырд кæнон, зæгъгæ. Ханæты нæ фæндыд, 
фæлæ йæм Темырхъан йæ лæгъз æвзаг куы ауагъта, 
уæд ын æппынфæстаг сразы. Уый размæ аразджыты 
мастеры дæсныйад дæр райста. 
Уæд ма æз астæуккаг скъолайы ахуыр кодтон. Дæс 
мæйы Хъырупсы йæ мады ’рвадæлтæм фæцард. Мæ 
зæрдыл м’а цы лæууы. Иу хатт чумæданы дзаг балтæ 
уæймæ аластон. Куы сæ ауæй кодтон, уæд æнæнхъæ- 
лæджы Темырхъаныл амбæлдтæн. Кæй йæ федтон, уый 
мын æхсызгон куыннæ уыд. Уæлдай æхсызгондæр та 
мын уыд, æхцаимæ йыл кæй сæмбæлдтæн. Æппæты 
фьщцаг хатт мæхæдæг дæр уæд бацыдтæн хæрæндон- 
мæ, Темырхъан та уыди, мемæ кæй бахуыдтон, фыц- 
цаг уыцы адæймаг. Цæй бæрц амондджын кастæн уы- 
цы заман мæхимæ! Æнахуыр зæххыл дæ хуыздæр æм- 
балыл фембæл, æцæг лæджы хуызæн æй хæрæндонмæ 
бахрн æмæ сихор хæрыныл æрбад, уый фæстæ—уæд- 
дæр та æцæг лæджы хуызæн — дæ дзыпмæ ныв- 
нал æмæ æхца бафид. Фæлæ мьщ уыцы амонд- 
джын дуг бирæ нæ ахаста. Куыддæр фæуынмæ хъавы- 
дыстæм, афтæ хæрæндонмæ æрбацыд уæнгджынтæ 
— 156 — 

бæрзондгомау лæппу. Бæрæг уыд, йæ тыхыл йæ зæрдæ 
кæй дардта æмæ уый ныфсæй цыфæнды дыдзæсгом 
мийæ дæр фæстæмæ кæй нæ раздæхдзæн. Къæсæрæй 
иу-дыууæ къахдзæфы мидæгдæр æрбахызт æмæ хæ- 
бæцц æрлæууыд. Иу заман чысыл фæцудæгау кодта 
æмæ бамбæрстон, йæхимæ дзы кæмдæр кæй фæкаст, 
уый. Æртæ лæппуйы цы фынджы уæлхъус бадтысты, 
уырдæм бацыд æмæ уыцы æнæджелбеттæй бадомдта: 
«Ноджыдæр ма æртæ бæгæныйы райсут!», 
Лæппутæ к&рæдзимæ бакастысты, ай та нын чи 
у, зæгьгæ, фæлæ дзургæ ницы скодтой. Уæдмæ къæ- 
сæргæрон фæзындысты, æртæ бæгæныйы йæ кæмæн 
хъуыдысты, уыдонæй дыккаг æмæ æртыккаг. Йæхи 
хуызæн гæбæр богътæ. Се ’мбалы куы ауыдтой, уæд 
йæ цурмæ бандæттæ бахастой æмæ æрбадтысты. 
«Ныртæккæ ам стыр хыл уыдзæн!» — мæ хъусьг 
мын æрбадзырдта Темырхъан. 
Æмæ йæ ныхæсты æцæгдзинадмæ бирæ æнхъæлмæ 
кæсын нæ бахъуыд. Фынджы уæлхъус цы лæппутæ 
бадт, уыдон, кæй зæгъьш æй хъæуы, тыхгæнджыты 
фæндон сæххæст кæныныл не сразы сты. Дзæбæхæй 
дзурынъгл ^ацархайдтой, ницы уæ хъыгдарæм æмæ 
æнæмастæй уæхи уадзут, зæгъгæ, фæлæ, æвæццæгæн, 
æртæ гуыппырсары сæ тых æмæ æдзæсгомдзинады 
фæрцы сæхи фыццаг хатт нæ хынцьгн кодтой æмæ сæм 
лæппуты* ныхæстæ нæ бахъардтой. Уæд сæ акомкоммæ 
чи бадт, уый стъолы дыууæ къахьгл фæхæцыд æмæ 
сыл æй æд авг, æд тæбæгъ афæлдæхта. Æнæхуынд 
уазджытæ уый æнхъæл нæ уыдысты æмæ дзы чи йæ 
бандонæй ахауд, чи хъуахъдзыхæй аззад. Лæппуты 
дæр ма цы хъуыди! — цæстьг фæныкъуылдмæ сæ 
ныддæрæхсæн кодтой. Бæстæ хъыллист, гыбар-гыбур 
æмæ дзолгъо-молгъойы бын фæци. Цалынмæ милицæ 
цыдысты, уæдмæ лæпп-утæн сæ дымгæ дæр нал аззад. 
Нады чи баййæфта, уыдоньг милицæ аласта. Уыцьг 
хабар Темырхъанæн йæ зæрдыл. куы ’рлæууын кодтон,. 
уæд йæ мидбылты бахудгæйæ загъта: 
— Стъол сыл чи афæлдæхта, уый мæ мадьг ’рвадæл- 
тæй разынд. Хæрæндоны кусджытæй иу мæ зонгæ 
уьгди æмæ мын æй уьш загъта. Милицæйæн дзы иуьг 
дæр не схъæр кодтой. Дыккаг бон офшщанткæйы ба- 
цагуырдтой æмæ сæ хæринаджы тыххæй æхца бафьг- 
стой, стæй йын радтой, цьг тæбæгътæ, æвгтæ аздоæ 
агуывзæтæ асастой, уыдон аргъ дæр. Фыццаг цы лæп- 
пу æрбахызт, уый фæстæдæр нæхи хъæуы цы ахстьг- 
тæ уыди, уыдонимæ бадти. Кæбæчкитæ тонынмæ-иу сæ 
— 157 — 

мæ бригадмæ ракодтой. Дынджыр уыди, фæлæ дзы 
хынджылæг скъæрдтой. Ахæмты ахæстоны дæр нæ 
уарзынц... 
— Дæ куыст дæ зæрдæмæ цæуы? Æппындæр куы 
тшьты сЬæдзуоыс? — бафарстон Темырхъаны. 
— Кусын хъæуы æмæ кусын. Хæдзар аразынмæ 
бавналын мæ зæоды ис. 
— Хæдзар, зæгъыс?.. 
— Иу ттары бын нал цæуæм. Ме ’ргад дæр сывæл- 
лон нал у< Кæд исты йæ зæ^*ы ис, уæддæр æй сдзурын 
нæ уæнды, стæй, куы сдзура, уæддæр — кæдæм? Нæ 
хæдзары иннæ æрдæджы дæр æртæ нæлгоймаджы ис... 
Раджы уа, æрæджы — уыцы хъуыддæгтæн сæ 
лсъæхтыл æнæслæугæ нæ уыди. Æз та искæйы хабæрт- 
тæ нæ, фæлæ мæхи хъуыддæгты кой кæнын дæр, 
цальгамæ къуырцдзæвæкмæ бацæуынц, уæдмæ нæ 
райдайын. Дарддæр æргъæвæн сын куынæуал вæййы, 
мæнмæ уæд бахъарынц. Темырхъан цардмæ æвронгдæр 
цæстытæй кæсы. Мæнæй бирæ къахдзæфтæ раздæр ’ 
цæуы æмæ алц^1дæр зæрдæйæ банкъары. Ныр дæр, 
мæкмæ диссаг цы фæкаст, уым, æвæццæгæн, диссагæй 
яицы ис, æмæ ус ракурьгамæ куыд сразæнгард, уый 
хуьтзæн æрцыди хæдзар саразыны хъуыдымæ дæр. 
— Ханæтæн дæр æй загътай? 
— Тынг ын фæхъьтг ис. Мæн та, дам, [кæмæн уа- 
дзыс, æз, дам, æцæ дæу цæрын нæ бафæраздзынæн. 
Дæу дæр, зæгъын,. мемæ ахондзынæн. 
— Æмæ цы загъта? 
— Ской дæр мæ нæ бауагъта. Æз, дам, мæ, мæгуы- 
ры бонтæ цы мæгуьф къуымы арвыстон, уыдонæй ни- 
куыдæм цæуын. 
— Уæдæ цæуыл æрлæууьщыстут? 
— Сабыргай йæ сразы кæнын хъæуы... 
Темырхъанитæ куы ацыдысты, уæддæр ма бирæ 
фæхъуыды кодтон. Цыфæндыйæ дæр ме ’рдхорд хи- 
зæнд дæр нæу, фыдзонд дæр, фæлæ у зондджын, цард 
цас вазыгджын у, уый бæрц ыл хъуыды кæнын чи 
фæразы, ахæм адæймаг. 
Кæй зæгъын æй хъæуы, райгуырæн хæдзар алкæ- 
тмæн дæр адджын у, дæ фыд арт цы къонайы ссыгъта, 
уымæй тынгдæр дæ никæцыйы цæхæр батавдзæн, фæ- 
лæ йæ. алыварс æгæр бирæ адæм куы ’рæмб^фд уа, 
уæд йæ хъарм се ’ппæты фаг нал уыдзæн. Уый бæсты 
йæ зынгтæй æндæр къона ссудз, ’ног цæхæр кæмæй 
æрæвзæра, ног адæмы чи батава. Уыцы хъуыдымæ 
Темырхъаны æрцæуын кодта æнусты фæтк, фæлтæрты 
— 158 — 

аонд æмæ йæхи æрдзон æнкъарынад. Йæхи сагъæсæй 
йæ йе ’фсымæры мæт къаддæр нæй. Хъуамæ фыды 
хæдзар кæстæрæн баззайа. Уьгй тыххæй та хистæры 
нывондæн æрхæссын хъæуы йæхи уды монцтæ æмæ 
сагъæстæ. Темырхъан мæнæй дæр æмæ æндæр искæ- 
мæй дæр йæ фыды хæдзар къаддæр уарза, уый æнхъæл 
нæ дæн. Фæлæ царды тызмæг æцæгдзинад тыхджын- 
дæр кæй у, уый хаты æмæ йæ ныхмæ нæ лæууы. 
— Хæдзары бынат дын цæттæ у? — ногæй та хъæ- 
уы куы фембæлдыстæм, уæд бафарстон Темырхъаны. 
— Нæма у, нæма. Иу цалдæр ранмæ мæ зæрдæ 
’хсайы, фæлæ дзы кæцы равзарон, уый нæ зонын. 
Мæн кæдæм фæнды, уым мæ хъуыддагæй ницы уайы, 
зæрдæ мын кæм æвæрынц, уырдæм та зивæг кæнын... 
— Дæхи кæдæм фæнды? 
— Сымах сыхмæ. 
— Уæдæ каст цæмæ у? 
— Боцитæ мын сæ хай нæ дæттынц. Нæхæдæг, 
дам, дзы нæ хистæр лæппуйæн хæдзар араздзыстæм. 
— Æмæ йыл цас цæуы? 
— Цу у нырма! — сывæллон. Уæвгæ бынтон сы- 
вæллон дæр нал у — нудæсæм аз ыл цæуы. 
— Мæнмæ гæсгæ дæр ыл уымæй фылдæр нæ цæу- 
дзæн. 
— Лæппуимæ æз ныхас кодтон... 
— Æмæ? 
— Мæн, дам, ницæмæн хъæуы хæдзар. Йæ зæрдæ 
горæтмæ ’хсайы. Шофырæй кусы. Хъæу йæ зæрдæмæ 
нæ цæущ. 
— Боцитимæ баныхас кæнон? 
— Мæнмæ гæсгæ, дæумæ байхъусдзысты. 
— Æз сыл нæхи Бимболаты бацардаудзынæн. 
Нæ хæдзар нын куы ’лхæдтой, уæд нæм минæвар кæй: 
æрвыстой, уый сæхипмæ минæварæн нал бæззы?! 
— Æцæг зæгъыс, æцæг... 
XIII 
Кæдæй-уæдæй Темырхъаны дæр ме ’ххуыс ба- 
хъуыд, стæй цавæр æххуыс? Мæнæй аразгæ у, йæ ца^рд 
кæм арвитдзæн, уыцы бынат равзарын. Æвзаргæ йæ 
йæхæдæг ракодта, фæлæ йын дзы куы ницы рауайа, 
уæд ме ’рвадæлтæ уыдзысты аххосджын. Уыдонæй 
ноджы тынгдæр аххосджын та уыдзынæн æз, семæ иу- 
мæйаг æвзагмæ æрцæуын чи нæ базыдта, йæ хуыздæр 
— 159 — 

.æрдхорды фарс рахæцын кæронмæ чи нæ бафæрæзта. 
Æргом дзургæйæ мæ Темырхъаны сагъæсæй мæхи 
сагъæс къаддæр нæ уыди. Кæмдæр, зæрдæйы арфы цы 
бæллицтæ тæлфыди, уыдон мæ æууæндын кодтой фи- 
дæныл, кæддæр мæ хæдзар фæстæмæ мæхи куы бауы- 
дзæн, уыцы амондджын рæстæгыл. Ноджы ма дзы 
Темырхъан мæ сыхаг дæр куы ба(уыдаид, уæд фыр ци- 
нæй райгуырдаин дыккаг хатт, бирæ азтæ мыл цыдаид, 
афтæмæй. 
Куы зæгъын, кæдæй-уæдæй мæм Темырхъан цæмæ- 
дæр æрбаулæфыд. Мæхи куы зонын, уæдæй фæстæмæ 
Темырхъан Уастырджийау мæ рахиз фарс цæуы. Чы- 
сыл æххуыс дæр мæ кæм бахъæуы, уым мæ цуры фев- 
зæры, йæ фидар уæхск мæм бадары, кæддæриддæр мын 
хъæддых æнцой фæлæууы. Æххуыс кæнын цыма æр- 
тмæстдæр мæнæн хъæуы, йæхимæ дæр афтæ кæсын 
райдыдта æмæ мæ кæцыфæнды курдиатьтл дæр сæм- 
бæлы мидбылхудгæйæ, кæй йæ сæххæст кæндзæн, 
ууыл никуыма фæгуырысхо, афтæмæй. Æмæ йæм цы 
хъуыддаджы фæдыл нæ фæдзырдтон?! Нæ хæдзар 
нæ æхгæнын куы бахъуыд, уæд нæ куьщзы цы фæкод- 
тгаиккам, уымæй райдай, æмæ Дзерассæйы хæрæгæй 
фæу Уыдис ахæм хабар дæр. Дзерассæ мæм горæтмæ 
фæдис фæтахт, мæ хæрæджы, дам, мьгн мæ хæрæфырт 
æрцахста æмæ йæ нал уадзы. Совхозы хуымтæм 
*5аирвæзт æмæ йæ зæхгæстæ аскъæрдтой. Директорæй 
дзы нæ хæрзхæстæг куыста. Æз æй нæ зыдтон, фæлæ 
мын Дзерассæ афтæ радзырдта. Хионы хуызæн æм ба- 
цыд æмæ,йæ æнæдзуаппæй рарвыста. Мæ тъæпп та, 
кæй зæгъын æй хъæуы, Темырхъаныл фæцыд. Совхозы 
директор йæ зонгæ разынд æмæ хæрæджы рауадзын 
1содта. 
Темырхъанимæ Бимболаттæм бацьгдыстæМ. Хъуыд- 
даг куы бамбæрста, уæд иу цасдæр сдзурын ницы йæ 
бон ба(ци. Æз æмæ Темырхъаны ныхасæн аргъ кæнын 
кæй хъæуы, уый зыдта, фæлæ йæм кæцырдыгæй ба- 
цæуа, ууыл æй сагъæс кæнын бахъуыд. 
—: Боциимæ дæхæдæг ныхас кодтай? — бафарста 
Бимболат Темырхъаны. 
— Нæ-а, æрмæстдæр йæ лæппуимæ... 
— Æмæ вы зæгъы? 
— Мæ фæня сæ хъустыл æрцыд æмæ, дам, хæдзар 
аразынм кой уæд райдыдтой. 
— Æз цæр сяе никуы нипы (Ъехъуыстон æмæ мæм 
диссаг уый кæсы. Кæд барæй афтæ дзурынц?.. 
— 160 — 

— Кæй зæгъын æй хъæуы, сæ зæхх дæттын сæ нæ 
фæнды...— мæ хъуыды æргомæй загътон æз. 
— Науæд дæу фæндыд дæ хæдзар дæттын?! — 
Боцитæй искæмæн дзуапдæттæгау сдзырдта Бимболат. 
— Бимболат, дæ бон цыдæриддæр у, уымæй дæхи- 
уыл ма бацауæрд,— æрхатыдтон æм æз. 
— Æмбарын уæ. Кæрæдзийæн цы стут, уый дæр 
зонын. Дзурын мын ницы хъæуы. Æрмæст мын иу чы- 
сыл рæстæг раттут. Хъуыддæгтæ мæ бæлвырддæр базо- 
нын хъæуы. 
■-=— Темырхъан дын æвзæр сыхаг нæ уыдзæн,— кæд 
дзурьш ницуал хъуыд, уæддæр ма æз мæ ныхас бап- 
пæрстон. 
— Зонын æй. Зæгъыс, æмæ ууыл нæ хъуыды кæ- 
нын? Кæд æцæг дæр сæ зæрды хæдзар аразын нæй, уæд 
дзы искуы исчи æнæрцæргæ нæ фæуыдзæн æмæ, дæ- 
хи загъдау, хорз сыхаг æмæ æвзæр сыхаг иу не сты. 
Стæй Темырхъаны æз нæхи лæппуйыл нымайын. Мæ 
мадырвадæлты хъæуккаг у æмæ мæ зæрдæмæ хæстæг 
лæууы. Гæдыйæ исты зæгъын? — Темырхъанмæ ба- 
кæсгæйæ, йæ мидбылты бахудт Бимболат. 
— Зонын æй,— æфсæрмхуызæй бакодта Темырхъан. 
Иу-дыууæ бонæй фылдæр ахастой ныхæстæ. Дыккаг 
изæр Бимболат æмæ Боци фембæлдысты. Ныхас та ны- 
хасы кæд нæ фæкъахы æмæ сабыргай, Боцитæ раздæр 
кæм цардысты, уьтцы зæххы хаймæ рахызтысты. Нæ 
сыхы уæлæрдæм цæугæйæ рахизырдыгæй кæройнаг 
хæдзары цардысты, мах хæдзар та уыдис дæлæрдæм 
цæугæйæ рахизырдыгæй фæстаг хæдзар. Иу иуырдыгæй 
фисыныл, иннæ — иннæрдыгæй. Махмæ куы ’рлыгъды- 
сты, уымæй цалдæр боны фæстæдæр сæ хæдзар нык- 
калди. Бимболатæн ма арфæтæ дæр кодтой, Хуы’цау 
хорз, æмæ, дам, хъуыддаг фæрæвдз ис, агадæр, дам, 
фыдбылызæй нæ аирвæзтаиккам. 
Бимболат Боцийæ афæдз кæстæр у, фæлæ адæм иу- 
уылдæр Бимболаты хистæр æнхъæлынц. Дзуапджын- 
дæр кæй у, йæ ныхас тынгдæр кæй ахады, хъæуы ны- 
маддæр кæй у, æвæццæгæн, уый тыххæй. Боци сабыр 
лæг у. Раст-равджы никæй бахъыгдардзæн, хъæрæй 
дзурьгны сæр æй никуыма бахъуыд, фæлæ йæ куы 
бахъæуид, уæд цыма зонгæ дæр нæ бакæнид, афтæ 
зыны. Йæ гыццылæй фæстæмæ дæр аууонæй æддæмæ 
ракæсыныл никуы бацархайдта. Цыма йæ цæстытæ 
рухсмæ куы ницыуал ауьшой, хуры тынтæ йæ куы 
басудзой, уымæй тарст, уый хуыэ-æн. Бимболатимæ хо- 
хы дæр сыхæгтæ уыдысты æмæ суанг сæ лæппуйæ 
6 Дзасохты Музафео 

фæстæмæ дæр Бимболаты. фæстæ цæуын ахуыр уыд. 
Æхсæрмæ цæугæйæ дæр Боци разæй ацæуыныл никуы 
бафæлвæрдта, сæ сæныччытæ хохы фахсæй скъæрын- 
мæ дæр Бимболатмæ æнхъæлмæ каст. Уый фæндæгтæ 
хуыздæр зыдта, цæугæ дæр сыл арæхстгайдæр кодта, 
стæй æрæгмæдæр фæллад. Иунæг хъуыддаджы Боди 
фæраздæр: ус раздæр æрхаста. Уым дæр йæхи дæл- 
джинæджы бынаты æрæвæрдта. Цалынмæ, дам, зрнд- 
джын хъуыдытæ кодта, уæдмæ æдылыйæн лæппу рай- 
гуырд. Боци æдылы нæу. Йæхи æдылы чи фæхоны, 
уыдон æдылытæ нæ вæййынц, йæхимæ зондджын чй 
фæкæсы, уыдон зондджын куыд нæ вæййынц, афтæ, 
— Уæдæ, зæгъыс, Байматы хæдзарыл фæцахуыр 
кæнут?—бафарста Бимболат, фæйнæ хъарм арахъы 
куы анызтой, уæд. 
— Ныккæлынæй йын уæддæр нæ тæрсын, стæй йæ 
. самакдуркъулимæ барыс! Агуыридур уæддæр агуыри- 
ДУР У>— Боцийы ныхæстæ Бимболатæн дарддæры ньь 
хасæн бæззыдысты æмæ хъуыддагмæ рахизыныл ба- 
цархайдта. 
— Æмæ уæ уæллаг хайæн та цы дæ зæрды ис? 
— Уый дæр нæхиуыл нымад у. 
— Зонын æй. Мæхи цур æй нæ фæхуым кæныс?Г 
— Уæдæ ма цы? 
— Темырхъанæй дæ хъустыл ницы ’рцыдис? 
— Минæвар ма уай?.. 
— Æргом дын куы зæгъон, уæд — минæвар... 
— Лæппуйæл дзы мæ зæрды хæдзар аразын бæргæ 
ис... 
— Æмæ, дам, горæтмæ цæуынмæмоуы хъавы... 
— Йæ сæры исты куы уаид, уæд зæхмæ хæстæг- 
дæп æрæнцаид... 
— Фæсивæдмæ сæхи фæндтæ и, мæ хур. Йæ фæн- 
дагыл æрлæууын дæ бон куы нæ бауа. Стæй... хæдзар 
аразын æицон кæу. Кæд ницæмæй рæвдз дæ, уæдцæуыл 
дæ зæрдæ дарыс?.. 
— Йæхæдæг истæуыл куы ныххæцыдаид, бæргæ..» 
— Æ, дæ бонæй уай! Лæджы куыд фæнды, хъуыд* 
дæгтæ афтæ кæд рауайынц?! Горæтмæ куы афта æмæ 
йæм фæстæмæ цæуыны зонд тагъд куынæуал æрцæуа... 
Иудзырдæй, ахъуыды кæн... Æз дын мæ фæнд æргом 
зæгъдзынæн... Кæд лæппу ам цæрдзæн, уæд зæхх дæт- 
гæ нæу. Кæд ацæудзæн, уæд дын дыууæ хайы нæ 
н’ыууадздзысты æмæ кæмæ ’рхаудзæн, уый нæ дыу- 
уæйæн дæр хъуыдыйаг у. Нæ сыхы исты ницæййаг 
куы ’рцæра, уæд адæмæн азимаг фæуыдзыстæм. 
— 162 — 

Боци уыцы ’хсæв ницы дзуапп радта. Бæргæ йæ 
фæндыди, йæхицæн куы баззадаид, уый, фæлæ й*ш 
лæпиу ницы зæрдæ æвæрдта. Горæтмæ кусынмæ 
цæуыны къахыл ныллæууыд. Фæстæмæ ма кæд раз- 
дæхдзæн, уый тыххæй та йын æппындæр ницы загъта. 
Уæдæ йæм хæдзар аразынмæ бавналыны ныфс дæр нæ 
уыди, уымæн æмæ йæ къух нæ амыдта. Бимболаты ны- 
хæстæ раст уыдысты. Ацы аз ма йын æй куы ныууа- 
дзой, уæддæр иннæ аз зынтæй. Фæлтау æй Темырхъа- 
нæн раттæнт. Бимболатæн йæхицæй дæр æфсæрмы 
кæны. Байматы хæдзарыл дзургæйæ, хъ|уыддæгтæ иу- 
уылдæр йæхæдæг сарæзта. Горæтмæ цæуын æй иу 
хатт дæр нæ~ бахъуыд. Хабæрттæ Бимболаты бæрны 
бакодта. Сæ дыккаг ныхасмæ цæттæ уыдис. 
— Лæппуйæ мæ ницы ныфс ис,— æнкъардæй рай- 
дыдта Боци.— Горæтмæ, дам, мын æнæцæугæ нæй. 
Ницы йæ хъæуы: нæ — зæхх, нæ—хæдзар. 
— Уый хъуыдыйаг у. Хæдзар сараздзынæ, фæлæ 
дзы цæргæ та чи кæндзæн? 
— Цæмæй дзы сараздзынæн, иу капекк мæ рæбьщы 
куы нæ ис, уæд? Æз йш йæхиуыл мæ зæрдæ дардтон... 
Нæ йæ хъæуы — ма йæ хъæ^æд! Æз дзы мæхи æнæ- 
азым скодтон... Зæгъ Темырхъанæн, кæд ын æй дæт- 
тынц, уæд æз йæ ныхмæ нæ дæн. 
...Темырхъан хуымæтæджы хъуыддæгты тыххæй мæ 
куыстмæ никуы ’рбацыд. Ныр дæр раст-равджы фæзын- 
даид, уый мæ нæ уырныдта æмæ æнхъæлмæ кастæн, 
мæ къæсæрæй йæ цавæр æнахуыр цау æрбакæсын код- 
та, уый базонынмæ. 
Мæ кусæн уаты Габоцийы æрбаййæфта. Кæддæр сæ 
базстагæ кодтон, фæлæ Габоцийæн ахæм уæлæнгай зон- 
гæтæ бирæйы фаг не сты: дьгккаг бон æй æрбайрох 
вæййынц. Темырхъан дæр æй цыма нæ зоны, уый хуы- 
зæн йæхи газетыл ирхæфсыныл фæци. Куыддæр Габо- 
ци федд’е, афЬæ цыма кæрæдзийы нырт!æккæ федтам, 
уыйау ’цинтæ кæныныл фестæм. 
— Габоци дæ нал базыдта. 
— Бамбæрстон æй. 
— Ма йæм фæхæрам у... 
— Цытæ дзурыс?! 
— Йæхицæй лæгдæр зын ссарæн у. Фатер исгæйæ 
мын тынг баххуыс кодта. 
— Æцæг зæгъыс? 
— Габоци куы нæ уыдаид, уæд, чи зоны, афонмæ 
дæр нæма райстаин... 
— Кæс-ма... Æз æй рагæй зонын... Фыццаг хатт æй, 
— 163 — 

Надыгойы хистæр чызг чындзы куы цыди, уæд федтон. 
Чындзхæссæг уыди. Æфсинтæм куы бацыдысты, уæд 
сын нуазæны фондз туманы нывæрдта. 
— Йæ уд дын хæрынæн ратдзæн. Фæстæмæ хæцын 
ницæуыл зоны... Уыдæттæ дæр хорз, фæлæ куыд фæ- 
рæдыдтæ? 
— Хорз хабаримæ дæм ссыдтæн. 
— Цавæр? 
— Уæ сыхаг бауыдзынæн... 
— Æцæгæй? 
— Бимболат мын мæ хъуыддаг сарæзта. 
— Мæнæ цы хорз у!.. Мæн æнæхæдзарæй ныууагъ- 
та, дæу та хæдзарджын скодта... 
— Æнæхæдзар дæ Хуыцау ма скæнæд... 
— Уый æнæхæдзар у, уæдæ цы у? 
— Нырма бонтæ мыстытæ нæ ахордтой... 
Цæсты цы уа, уый нæ ахады. Нæ хæдзар нæ къу- 
хæй куы фæхауд, уæдæй нырмæ ахæм бон нæма скод- 
та, мæ зæрдыл кæд не ’рлæууыд. Иоджы ма ныр Те- 
мырхъан дæр уым æрцæрдзæн. Дардмæ кæй уындмæ 
бæллыдтæн, уый нæхи сыхмæ æрбалидздзæн, æз та-иу 
куы фæзынон, уæддæр æрмæст уазæджы хуызы. Кæй- 
дæр хуызæн-иу мæн дæр кæстæртсс пскуы кæрæдзийæн 
амсндзысты: «Уый, Боциты хæдзары раздæр чи цард, 
уыдоны лæппу у». 
— Адæймаг цасфæнды куы фæцæра, уæддæр ын 
æнæ рæдигæ нæй. 
— Рæдигæ, дам, кæсæджы молло дæр кæны. 
— Уый иу рæдыд йеддæмæ нæ кæны, æз та рæ- 
дыд рæдыды фæдыл уадзын... 
— Уый канд ды афтæ нæ дæ. Æрмæст ыл иутæ 
сæттынц, иннæтæ — нæ. 
— Æгайтма нæ сыхаг бауыдзынæ. Æргом дын 
куы зæгъон, уæд дæ райгуырæн хæдзарæй сыстай, 
уый мæ нæ фæндыд, фæлæ мын ныр дзæвгар феяцон- 
дæр. Мах сыхы хуызæн сых нæй. Иу бинонтæ дæр аф- 
тæ хæларæй нæ дæрынц. 
— Дур балхæнын мæ зæрды ис... 
— Цавæр дур? — æваст æй нæ бамбæрстон. 
— Агуыридур. 
— Фæстиат кæкынмæ нал хъавыс, æнхъæлдæн? 
— Де ’мхæрæфырт ма агуыридургæнæн заводы кусы? 
— О. 
— Суаиккам æм? 
— Суайæм... Æрмæст искуы къæбæр ахæрæм. 
— Уый фæстæ. 
— 164 — 

— Омæ хорз. 
Ме ’мхæрæфырт нæ, фæлæ ме ’мхæрæфырты лæппу 
кусы агуыридургæнæн заводы. Индустрион техникумы 
фæстæ йæ уырдæм арвыстой æмæ дзы абоны онг кус- 
гæйæ баззад. Раздæр—мастерæй* уый фæстæ — цехы 
хицауæй, ныр та — директоры хæдивæг у. Хорз цæс- 
тæй нæм ракаст. Хъуыддаг кæмæй аразгæ уыд, уыдо- 
ны хицаумæ ныдздзырдта æмæ нын фынддæс мины 
рафыстой. Темырхъан мæ хуымæтæджы . разыйæ баз- 
зад. Æппæты тынгдæр, дам, дурыл тыхстæн. 
Фæстæмæ куы рацæйздæхтыстæм, уæд мын Темыр- 
хъан афтæ: 
— Нæ фæлæ æппындæр куыд ницы уыныс? 
Æз æм фæрсæгау бакастæн. 
— Абондæргъы иу тамако дæр ’кæй не сдымдтон, 
уый нæ бафиппайдтай? 
— Уæллæй, нæ бафиппайдтон. Сдымынмæ хъавыс? 
— Нал. Абон дыууадæсæймаг бон нæма бадымдтон. 
— Куыд дын бантысти? 
— Гриппæй фæрынчын дæн. Фыццаг дыууæ боны 
йæ мæ зæрдæ нæ агуырдта. Æртыккаг бон фæныфс- 
джындæр дæн æмæ йæ уæд та мæ дзыхмæ барæй нал 
схастон. Афтæ, цалынмæ хуыссыдтæн, уæдмæ. Стæй 
мæхи ныффидар кодтон æмæ йæм абоны онг хæстæг 
нал æрцыдтæн. 
— Ардыгæй фæстæмæ дын æнцондæр фæразæн 
уыдзæн.... 
Фæстæмæ мæ куысты цурмæ æрбацыдыстæм. Сихо- 
ры улæфты рæстæг райдыдта. 
— Ныр дæр нæма у къæбæр бахæрын афон? — 
дзурын Темырхъанмæ. 
— Уæлæ уыцы ресторанмæ,— уæлæмæ ацамонгæйæ 
загъта Темырхъан,— цал хатты бацыдтæн, уал хатты 
мæ зæрдыл иухатты цау æрлæууы. 
— Цавæр цау? 
Темырхъан мын уыцы хабар фыццаг хатт куы 
радзырдта, уæддæр ыл тынг фæдис кодтон, уымæн 
æмæ, кæд уыдис, уый æрымысын мæ бон нал баци. 
Ныр дæр та мын æй радзырдта æмæ раздæрау сагъда- 
уæй баззадтæн. 
— Уæлæ Хуыцау,— )арвмæ мæ къухтæ сдардтон 
æз,— мæнæ зæхх,— бынмæ ацамьщтон,— кæд мæ сæ- 
рæн исты зонын. 
— Цыппар лæппуйы ацы ресторанмæ æрбахуыдтон, 
— дарддæр хабар дзуры Темырхъан.— Мæ дзыппытæ 
асгæрстон, æмæ — афтид. Æнхъæлдтон, ме ’хцадон 
— 165 — 

ахауд, уымæн æмæ райсомæй куы цыдтæн, уæд æй 
мемæ рахастон. Фæстæдæр куыд рабæрæг, афтæмæй 
мын стъолыл ферох. Мæ фыр тыхстæй мæ хид акалд. 
Цы ма акодтаин, уый нал зыдтон. Æппæты фыццаг 
дæу æрбаймысыдтæн. Мæ зæрдæ цæуылдæр фæлæууыд. 
Ноджы хæстæг кæй уыдтæ, уый уыди сæйрагдæр хорз- 
дзинад. Лæппутæй хатыр ракуырдтон, ныртæккæ ’рба- 
уайдзынæн, зæгъгæ, æмæ дæумæ балæууыдтæн. Куыд 
хæстæгдæр кодтон, афтæ дызæрдыджы ахæсты баха- 
удтæн. Цæмæдæр гæсгæ мæм афтæ каст, щлма дæ уым 
нæ баййафдзынæн, фæлæ тæккæ рахизæны мæ размæ 
фæдæ æмæ мæ риуы дзаг сулæфыдтæн. Дæ дзыппы 
æхца разынд æмæ комкоммæ ресторанмæ ацыдыстæм. 
— Цы радзырдтай, уыдонæй мæ зæрдыл ницы лæу- 
уы,— раздæрау та загътон Тёмырхъанæн, фæлæ уый 
мæныл нæ баууæндыд, æз — ууыл. 
XIV 
ДУДУ нæ хæстæг у, зæгъгæ, куы фехъуыстон, уæ- 
дæй фæстæмæ йæ дзæвгар рæстæг нал федтон, стæй 
йæ куы федташг, уый дæр мæ нæ фæндыд. Кæд йæхи 
хъустыл дæр исты æрцыд, æндæр йæ мады æфсымæр- 
мæ та куыннæуал цæуы? Æппæты тынгдæр тарстæн, 
æнæнхъæлæджы йыл куы амбæлон æмæ куы ныссуйтæ 
уон, уымæй. Хъанцауы кусæн уатмæ æввахс цæуын 
нал уæндыдтæн. Раздæр æм тырныдтон, цæмæй дзы 
Дудуйы фенон, ныр та дзы мæхи хызтон, тарстæн,- 
Дудуйыл дзы куы фембæлон, уымæй. Фæлæ æнæрцæу- 
гæ цы хъуыддагæн нæ вæййы, уымæн æппынфæстаг 
йæ рад ралæууы. Ралæууыд Дудуимæ фембæлыны 
рæстæг дæр. Æмбæлгæ та йыл акодтон Заверкæимæ. 
Проспекты бæлæсты бын бадтысты æмæ ныхæстæ код- 
той, 
Раздæр Заверкæйы ауыдтон. Уый мæ нæ федта 
æмæ сæ рæзты сивгъуыдтон. Фæстæмæ куы раздэех- 
тæн, уæд сæ чъылдымты æрцæуынмæ хъавыдтæн. 
Кæимæ бадт, уый базонын мæ фæндыд æмæ сыл, 
зæгъын, аивæй мæ цæст ахæсдзынæн. Цæй аивæй æмæ 
цæй цыдæр! Уæлæмæ цæугæйæ мæ Дуду федта æмæ 
нæ фæдыл кæсгæйæ баззад. Куыд тщы мæм сдзырдта, 
зæгъгæ, æвæццæгæн, йæхинымæр дисы бацыд. Цалын- 
мæ фæстæмæ разылдтæн, уæдмæ мæ фæдыл каст. 
Хъахъхъæята мæ уый фæстæ дæр. Æз сæ цыма нæ 
уынын, уый хуызæн мæ развæндагæй мæ цæст иæ ис- 
тон. фæлæ сæ ракомкоммæ ку^т ’рхæццæ дæн, уæд 
— 166 

сæм зулмæ акастæн. Уайтагъд Дудуйы ауыдтон. Афтæ 
æргомæй мæм разылд, æмæ йын æнæсалам ратгæ нал 
уыд. Дуду йæ бынатæй дæр фезмæлыд, стæй, йæ цæс- 
гом иууылдæр мæнырдæм арæзт кæй уыд, уымæ гæс- 
гæ Заверкæйæн дæр æнæракæсгæ нал уыд. Уайтæккæ 
дæр мæ базыдта. Фестад æмæ мæм дидинджыты сæр- 
ты дзуры: 
— Фæлæуу-ма гыццыл, демæ мæ ныхасаг ис. 
Цæхгæрмæ æрбацæуæны онг мæ размæ æрцыдысты. 
— Кæдæй-уæдæй ма дæ федтон! — мæ къух мын 
райста Заверкæ.— Кæм фесæфтæ? Æви ацы горæты 
нал вæййыс? 
Дуду къæмдзæстыг лæуд кодта. Мæ уавæр дæр уый 
уавæрæй хуЫздæр нæ уъщ. Цыма нæ дыууæйы хъыс- 
мæт дæр Заверкæйæ аразгæ уыд, уый хуызæн æнхъæл- 
мæ кастыстæм, цы тæрхон нын рахæсдзæн, уымæ. 
— Иу чысыл дæ не ’вдæлы? — мæ цонгыл мын 
фæхæцыд Заверкæ, цыма «не ’вдæлы», зæгъгæ, куы 
загътаид, уæд мæ бауромынмæ хъавыд, уый хуызæн.— 
Цом-ма уæлæ уыцы бандоныл абадæм. 
Бæлæсты бын абадын нæ, фæлæ мæ Терчы балæ- 
гæрдын куы домдтаид, уæддæр йæ фæстæ араст уы- 
даин. Ахæм æнæбон æнкъардта йæхи Дуду дæр æмæ 
йæ фæйнæф<арс нæвæндонæй араст стæм. 
— Цыма кæрæдзийы фыццаг хатт уынут, уый хуы- 
зæн уæхи цы дарут? — бæласы бын даргъ бандоны 
астæуæй ^æрбадгæйæ бафарста Заверкæ. Ничи йын ни- 
цы дзуапп радта. 
— Хæстæджытæ-иу кæрæдзиуыл цин бакæнынц, 
сымах та уæ дзыхтæ ныххуыдтат. Фыццаг хатт уæ 
куы федтон, уæд дæр базыдтон, кæрæдзийæн цыдæр 
кæй^бавæййут. Æддаг бакастæй мæм иухуызон фæ- 
кастыстут... 
Дыууæйæ дæр аххосджын кæй разындыстæм, уый. 
Заверкæ йæхицæн нымадта æнæкæрон амондыл. #Йæ 
цин ахæм стыр уыд, æмæ йын æмбæхсын нæ куымдта. 
Касти йæ цæсгомы алы нуарæй дæр. Худти былтæй, 
цæстытæй, рустæй. 
Æз хъуыды кодтон æрмæстдæр иу хъуыддагыл: 
æнахъинон уавæрæй куыд тагъддæр фервæзон. Сыл- 
гоймаджы тæрхон ’карз кæй уыдзæн, уый рагацау æм- 
бæрстон, зыдтон, цæуыл ахицæн уыдзæн, уый дæр, 
фæлæ дзы уæддæр тарстæн. Тарстæн йæ тызмæг æгъа- 
тырдзинадæй. Дуне иннæрдæм куы афæлдæха, уæддæр 
æй ничи аивдзæн, уымæн æмæ æцæгæлæттæй хæстæ- 
джытæ саразæн ис, фæлæ хæстæджытæй æцæгæлæттæ 

саразæн нæй. Заверкæ дæр уымæй йæ ныфс хаста, аф- 
тæ уæндонæй уымæн архайдта, йæ уæлахизыл рагацау 
уымæн æууæндыд. Нæ дыууæйы æнæбондзинад дæр 
хатыдта æмæ хъуыддаг ивазыныл уымæн архайдта. 
Цасфæнды рæстæг куы рацыдаид, уæддæр йæ тæр^оны 
карздзинад нæ фæкъаддæр уыдаид, абоны хуызæн 
цæсты ахадыдтаид дæс азы фæстæ дæр. 
— Бутускæйы хуызæн цæхæрцæст лæппу йæ зама- 
ны нæ уыди! — райдыдта та Заверкæ.— Хъазты адæм- 
иу ыл сæ цæст æрæвæрдтой. Кафыны рад-иу æм куы 
’рхаудта, уæд-иу æм адæм кæрæдзийы сæрты кастысты. 
Уæлдай дæсныдæр кафыд къах-къухтыл. 
Уыцы æнæхайыры Бутускæйы та æрымысыд! Ай- 
фыццаг мын аирвæзт, фæлæ йын ныр ауадзæн нал и. 
Кæд мæ фыд æмæ Дудуйы мады æмхæрæфырттæ хо- 
ны, уæд Бутускæ æндæр чидæр у. Стæй, дам, Бæппу 
кафын куы нæ зыдта... Иууылдæр, дам, ыл-иу худгæ 
куы кодтой. Уæд уыцы хабæрттæ кæцæй райста?! 
Дудуимæ нæ хæстæгдзинады кой кæцæй нæ радзырд- 
той, ахæм куьгаæуал баззад., Иууылдæр Заверкæйы 
дзыхæй. Ныр æппынфæстаг мæныл дæр ныхасмæ фæ- 
хæст, ноджы ма Дуду дæр йемæ, афтæмæй æмæ хъуа- 
мæ хъуыддаг кæронмæ ахæццæ кæна. 
Фыццаг хатт дзы Бутускæйы кой куы фехъуыстор, 
уæд ыл мæхинымæр худгæ кодтон, суанг ма йæм 
мæсты дæр сдæн, мæ фыдæй мыи хъынджылæггаг цы 
сарæзта, зæгъгæ. Ныр мæ зæрдæ цæуылдæр фæлæу- 
уыд. Кæд мæ фыдæн æрмæст йæ ном æмхæццæ кæны, 
уæд уавæр нæ фендæрхуызон уыдзæн, фæлæ кæд æн- 
дæр лæгыл цæуы ныхас, уæд мæ фыд Дудуйы мадæн 
ницы бавæййы æмæ не ’ртæйы уавæр дæр фендæрхуы- 
зон уыдзæн. Æз æмæ Дудуйы маст — мæнмæ куыд 
кæсы, афтæмæй Дудуйы маст дæр — цинæй аивдзæн, 
Заверкæйы цин та — мастæй. 
— Бутускæ кæй хоныс, уый раздæр дæр нæ бам- 
бæрстон, ныр дæр æй не ’мбарын. 
— Уый та дын цавæр ныхас у? Куыд «кæй хо- 
нын?» Дæ фыды, æдылы къоппа! Ахæм фыдæй сæры- 
стыр уæвын хъæуы. Хъæуыйаргъ лæг уыдис, мæ фæр- 
стæ йын айхæлой! Уыцы бон æй йæ мад цуаны цæуын 
бæргæ нæ уагъта, фæлæ йæм нæ байхъуыста æмæ йæ 
адзалы фæндагыл ацыди... 
. Æнхъæлдæн æмæ хъуыддæггæ иннæрдæм ныззил- 
дзысты! Йæ ныхæстæ æддæгуæлæ нæ хæцынц. Иу дзы 
иннæуыл нæ бады. 
— 168 — 

— Ды йæ, мæнмæ гæсгæ, кæимæдæр æмхæццæ 
кæныс? 
— Кæимæ йæ æмхæццæ кæнын? Бутускæйы мын 
искæй амонын хъæуы? 
— Бутускæйы дын нæ амонын, фæлæ сын мæ фыд- 
имæ иумæйагæй ницы ис. 
— Куыд ницы сын и? 
— Æппындæр! Мæнæн мæ фыд Байма хуынди, 
стæй цуаны нæ амард, фæлæ хæсты фесæфт. 
— Мæнæ мын цытæ дзуры! — йæ къухтæй йæ уæр- 
джытæ æрцæвгæйæ сдзырдта Заверкæ.— Суаед* ма, 
кæй хæрæфырт уыд, уый дæр зонъгн... Æрчъынаты. 
— Уый ма дын ноджыдæр иу гæдыныхас! — ныр 
’та æз нал баурæдтон мæ цин.— Мæ фыд уыди Бесол- 
ты хæрæфырт. 
— Нæ уыди! Дæ фыды мад раджы ’амард... Ды уы- 
дæттæ цæмæй хъуыды кæныс?.. 
— Мæ фыды мады не ’рæййæфтон, фæлæ кæй чызг 
уыд, уый зонын! Суанг ма, мæ фыды фыды мад кæй 
чызг 1уЬ1д, уый дæр... 
— Ныртæккæйы адæмы ничи басæтдзæн! — къах- 
сæттæгау ныллæууыд Заверкæ.— Æз дæуæй дыууæ 
боны хистæр уæддæр дæн æмæ мæм иу чысыл бай- 
хъус... 
— Хъусын дæм. 
— Дæ фыд æмæ Дудуйы мад æмхæрæфырттæ уы- 
дысты... Æццæй, Дуду, дæ мад кæй хæрæфырт у? 
— Æрчъынаты... 
— Тынг раст зæгъыс! Дæ фыд дæр уæдæ Æрчъына- 
ты хæрæфырт уыд! Бауырнæд дæ. Æз гæдыныхас — 
уый бæрц фæцардтæн — æмæ мæ дзыхæй никуыма 
суагътон!.. 
Йæ фæйнæфарс кæмæн аззадыстæм, уыцы сæрсæ- 
фæны щлууæ былгæроны кæрæдзимæ æввахсæй-æввахс- 
дæр цæуын райдыдтой æмæ фæстагмæ баиу сты. Æнæ- 
бын дæлджинæг фæцыдæр. Йæ бæсты февзæрд цъæх- 
цъæхид нæуу, æдæрсгæйæ ратæхбатæхгæнæн кæуыл 
ис, мыдыбьщдзыты дыв-дыв кæцæй хъуысы, дидин- 
джытæ æрттывдтытæ кæм калынц... 
Дуду мæм фыццаг хйтт йæ цæстыты дзаг æрбакаст. 
Нæ фембæлды райдайæн цæй бæрц æнкъард æмæ зæр- 
дæсæттæн уыд, уый бæрц амондджын разынд йæ кæ- 
рон. Заверкæйы уынгæ дæр нал акодтам. 
— Уæдæ, зæгъыс, дæ мад кæй хæрæфырт у? — ба- 
фарстон Дудуйы. 
— Æрчъынаты... 
— 169 — 

— Уæллæй, ды иу хатт цы фехъусай, уый дæ цæ- 
рæнбонты дæр нал ферох уыдзæн. Фæлæ æз дæр дæу- 
æй дæлдæр не ’рлæудзынæн, уымæн æмæ мæ фыд кæй 
хæрæфырт уыд, уый зоныс? 
— Кæй? — мæ хъазт йæ зæрдæмæ фæцыд Дудуйæн. 
— Бесолты... Бамбæрстай? Бесолты!!! 
<&& 

ДЫККАГ ХАИ 

I 
Кусын куы райдыдтон, ууыл иуæндæс азы куьг 
сæххæст, уыцы бон дæр та иннæ азты хуызæн авгус- 
ты дыккæгæм бон уæлдай хъæлдзæгдæр уыдтæн. Мæ 
зæрдыл æрлæууыдысты кæддæры амондджын уысм- 
тæ, мæ бæллиц куы сæххæст, уыцы рæстæджы хабæрт- 
тæ. Ноджы мæ кусæн уаты къæсæрæй дзæвгар рæстæг 
ничи ’рбакаст, стæй мæ телефоны дзæнгæрæджы хъæр 
дæр нæ райхъуыст æмæ мын цæ циныл црн кæныны 
фадат фæци. 
Æллæх, æнхъæлдæн æмæ мæхи фæцæстдзыд код- 
тон: чидæр мæм телефонæй æрбадзырдта. Хæрдмæ 
фæхаудтæн. Мæ адджын хъуыдыты хал аскъуыд. Хæ- 
тæл сисынмæ нæ хъавыдтæн, фæлæ куынæуал æмæ 
куынæуал æнцад, уæд ыл æрæджиау зивæггæнгæ схæ- 
цыдтæн. 
Фæскомцæдисы обкомы фыццаг секретарь разынд. 
Уымæй размæ телефонæй никуы дзырдтам æмæ мын 
цалынмæ йæхи бацамыдта, уæдмæ йæ нæ базыдтон. 
Кæрæдзийæн салам лæвæрдтам. Искуы иу хатт-иу кæд 
æмбырдты сæмбæлдыстæм, æндæр æй уынджы дæр 
никуы федтон. Цыма иннæ хицæуттæй искуы искæй 
фистæгæй цæугæ федтон, уый хуызæн. Фæскомцæдисы 
раздзæуæг хицæутты номхыгъдмæ кæй хауд, ууыл та 
дзурын дæр нæ хъуыд. Йæ машинæ — йæ быны, пар- 
тийы обкомы уæнг, Сæйраг Советы депутат. Кæд мæ- 
нæй дыууæ азы кæстæр уыд, уæддæр райста цалдæр 
паддзахадон хæрзиуæджы.... 
Æмæ мæм ахæм стыр бынаты бадæг йæхæдæг кæй 
æрбадзырдта, диссаг уый фæкаст. Ноджы йæ хъæ- 
лæсыуаг уыцы фæлмæн уыд. Цыма рагæй зонгæ уыды- 
стæм æмæ хæлæрттæй цардыстæм, уый хуызæн йæ 
рæстæгæн фæуынæй дæр нæ тарст. Æрæджиау мьш 
загъта, мемæ йæ ахсджиаг хъуыддаджы фæдыл аны- 
хас кæнын кæй фæнды. Кæд йæ хъуыды бынтон нæ 
раргом, уæддæр бамбæрстон, йæ куыстмæ мæ кæй 
цæуын кæны. 
Мæ зæрдыл æрбалæууыдысты Къостайы ныхæстæ: 
— 172 — 

«Никуы мæм бабæллыд бирæгъ хæстæгмæ». Æргом 
дзургæйæ йæм бирæгъы хуызæнæй ницы зыдтон. Мæ- 
гуыр хæдзары схъомыл. Йæ фыд хæсты кæмæн фе- 
сæфт, уыдонæй та хъæздыг æмæ амондджын бонтæ чи 
’рвыста?! Обкомы секретарæн та йæ мад сидзæргæсæй 
Оаззад. Уыцы хабæрттæ Дзæпсæй фехъуыстон. Хицауы 
бынатмæ чи бахауы, уыдонæн канд сæхи царды ха- 
бæрттæ нæ, фæлæ сæ тъымы-тъьщамæ дæр ахæццæ 
вæййы, чи дзы кæмæн цы хæстæг у, уый сбæлвырд 
кæны. 
Хуымæтæджы мæ кæй нæ бацагуырдта, уый хатыд- 
тон, фæлæ цæй тыххæй, уымæн ницы æмбæрстон. Кæд 
та мæ исты куыстмæ хонынц, уæддæр бæрæг нæ уыд. 
Уымæй мæм æртæ æви цыппар мæйы раздæр фæдзырд- 
та партийы обкомы кадрты хайады хицау. Йæ мыггаг 
ын цы хъуыстон, æндæр æй уынгæ дæр никуы фæкод- 
тон. Уæдæ мæ уый та мыггагæй дæр нæ зыдта. Уæд- 
дæр мæм фæсидти. Уымæн дæр ахæм фæлмæн æвзаг 
уыд. Цыма мын цы хорздзинад фæуа, ууыл бирæ 
фæхъ|уыды кодта æмæ æппынфæстаг, æз дыууæ кæуыл 
нал зæгъдзынæн, ахæм хъуыдымæ æрцыд. Цæвиттон, 
мæн хъуамæ равзæрстаиккой фæскомцæдисы обкомы 
секретарæй. Мæнæн, кæй зæгъын æй хъæуы, æхсыз- 
гон уыд, чидæр мыл йæ зæрдæ ^кæй дардта æмæ мын 
цьщæртæ æнхъæл кæй уыд, уый, фæлæ ахæм куыстмæ 
ацæуын мæ зæрды кæрон дæр кæй никуы æрæфтыд, 
уымæ гæсгæ аивæй мæ фæнд бамбарын кодтои, газе- 
тæй цæуинаг никуыдæм дæн, зæгъгæ. Хайады хицауы 
мæ ныхæсты æцæгдзинад бауырныдта. Цыма кæуыл- 
дæр йæ зæрдæ фæхудт, афтæ дæр мæм фæкаст. Æвæц- 
цæгæн мæ чи банымыгъта, ууыл. Хъуыддаг бæлвырд- 
дæр куы раиртæстаид, чи дæн æмæ цæмæй улæфын, 
уый хуыздæр куы базыдтаид, уæц æз дæр æнцад мæ 
бынаты бадтаин, кæй агуырдтой, уый та тагъддæр 
ссардтаиккой. 
Уый фæстæ мæ агурæг куынæуал фæци, уæд бам- 
бæрстон, мæнмæ рæдыдæй кæй фæдзырдтой. Фæлæ, 
ахуыр кæнынмæ чи ацыд, уыцы секретары бынатмæ 
кæй никæйма равзæрстой, уымæй ме уæнджы мигъ 
бадт, кæд та мæм уый тыххæй дзурынц,. зæгъгæ. Уыцы 
хъуыдыт.имæ бахызтæн фæскомцæдисы обкомы фыццаг 
секретары æнхъæлмæгæсæн уатмæ. Иу-ссæдз, дыууæ 
’мæ ссæдз азæй фылдæр кæуыл яæ цыдаид, ахæм сау- 
лагъз рæстæмбис ас рæсугъд чызджы дзы баййæфтон. 
Йæ бынатæй фестад. Мидбылты худгæйæ мын хицауы 
дуармæ ацамонгæйæ сдзырдта: 
— 173 — 

— Æнхъæлмæ дæм кæсы. 
Уыцы хъуыддагыл дæр чысыл нæ бадис кодтон. 
Кæрæдзийы никуы федтам, чи дæн, уый нæ зыдта, 
афтæмæй мын цыдæриддæр зæгъын æмбæлд, уый 
загъта. Æвæццæгæн, ахæм бынæтты чи фæкусы, уы- 
донæн амонын ницы фæхъæуы, уымæн æмæ, амонын 
цы фæхъæуы, уымæ иннæтæй дæсныдæр вæййынц. 
Дуар æххæст гом дæр нæма баци, афтæ обкомы 
секретарь йæ бынатæй рог фестад æмæ зондджындæр 
(æви хиндæр?) хицæуттæ куыд фæкæнынц, афтæ мæ 
размæ рауад, мæ къух мын йæ дыууæ къухы æхсæн 
фидар нылхъывта æмæ мæ стъолы фарсмæ æрбадын 
кодта. Йæхæдæг дæр мæ комкоммæ æрбадт. Ахæм за~ 
ман æнæзæгъгæ цы ныхæстæн нæ вæййы, уыдон куы 
фесты, уæд мæ, мæ цæстытæм комкоммæ кæсгæйæ, 
бафарста: 
— Иумæ куы кусиккам, уый^æ нæ фæнды? 
Цыма цы хæринаг нæ уарзынУ уый мын æфсæстæй 
мæ разы авæрдæуыд, афтæ мæм фæкаст. Иуцасдæр 
сдзурын ницы бафæрæзтон. Æрæджиау хъуыдыты æх- 
сæнæй цыдæр рухс ферттывта: . «Кæд мæм бынтон 
æндæр хъуыддаджы тыххæй фæдзырдта, уæд та?! 
Афонæй раздæр мæхи цы фæуызын кодтон?» 
— Цы зæгъынмæ хъавын, уый дæр куынæма зо- 
ныс, уæд рагацау цы фенкъард дæ? Фæсивæды газеты 
редакторæй кусын дæ нæ фæнды? —комкоммæ мæ ба~ 
фарста обкомы секретарь. 
Ацы хатт йæ цæсгом фæтызмæгхуыз. Чысыл раз- 
дæры худæндзаст хуызæн йæ фæд дæр нал аззад. Йæ 
бæрзорд ныхыл цæхгæрмæ цы зына-нæзына хахх уыд, 
уый фæбæлйырддæр, йæ сæгъдзаст цæстытæ фæкъад- 
дæр сты. 
Æнæнхъæлæджы фарст зьн æнæнхъæлæджы дзуапп 
раттын зын вæййы, æмæ æз дæр æнæдзургæйæ бадтæн. 
Хуыцау хорз, æмæ обкомы секретарь мæ уавæр æмбæр- 
ста æмæ æнхъæлмæ каст, цы хъуыдымæ æрцæудзы- 
нæн, уый фæхъусынмæ. Мæнæн ницы хъуыдымæ æрцæ- 
уын мæ бон уыд. Фыцнацжыдæр. газетæи редактор 
куы ис, уæд мын йæ бынат цæмæн хъары? Отæй мæн 
цытæ фæнды, уыдон æххæст кæнын кæдæй нырмæ 
райлыдтой? 
Кæддæр мæ æцæгæйдæр фæндыд фæсивæды газет- 
меэ. Мæ матты мады æфсымæры лæппуимæ Дзанджери- 
мæ обкоммæ куы ссыдыстæм, уæд редактормæ нæхи 
цур æрдзырдта. Нæ йæ бафæндыд мæн кусынмæ рай- 
— 174 — 

сын æмæ цыдæр æфсон скодта. Уæгъд бынат та дзы 
уæвгæ уыд. 4ысыл фæстæдæр дзы, мемæ институты 
чи ахуьгр кодта, ахæм лæппу кусын рацдыдта. 
— !Æмæ йæхи редактор нал бæззы? 
Обкомы секретары цæсгом фæрухсдæр, йæ цæстытæ 
ферттывтой. Бæлвырдæй мæм æвзæрдæр дзуапмæ æн- 
хъæлмæ каст. 
— Цæуыннæ бæззы?! 
— Уæдæ? 
— Партион куыстмæ цæуы... 
— Æмæ, дæумæ гæсгæ, æз сарæхсдзынæн? 
— Партион газеты чи арæхсы, уый фæсивæды га- 
зеты нæ сарæхсдзæн? 
-^ Партион газет иронау цæуы, стæй дзы редакто- 
рæй нæ кусын. 
— Ныртæккæйы редактор дæр раздæр сымахмæ 
куыста. Дæу хуызæн — хайады хицауæй. Уый дæр раз- 
дæр иронау фыста, стæй куы бахъуыд, уæд уырысса- 
гау дæр сарæхст. 
— Уый бæргæ афтæ у, фæлæ... 
— Цы «фæлæ»? 
— Иу ран сахуыр дæн æмæ мæм мæ (бынат аивын 
зын кæсы... 
— Радйокомитеты сæрдарæн цы ныхæстæ кодтай, 
уыдон ныууадз. 
— Уый та цæмæй зоныс? 
— Æз алцыдæр зоньгн,— йæ мидбылты бахудт об- 
комы секретарь æмæ йæ бынатæй сыстгæйæ загъта: — 
Кæд нæ фæнДЬ1Л Дыууæ нæ зæгъыс, уæд дьгн райсом- 
мæ Мæскуымæ билеты амал бакæнон... 
— Афтæ тагъд? Мæ куыстъг та мын цьг зæгъдзы- 
стьг? 
— Уьгм хабæрттæ зонынц. 
— Чи сьгн æй загъта? 
— Уый дæ ницæмæн хъæуьг. Сæйрагдæр — дæ 
ньгхмæ дзьг ничи у. Уæ редакторæн дæр æхсызгон уьгд. 
Уадз æмæ, дам, размæ цæуа... 
Кæддæр мæ радиомæ куы хуыдтой, уæд æндæр 
зондыл хæст уьгд. Ныр, чи зоны, йæ хъуьгды аивта. 
Æви йæ рæдьгд сраст кодта, уæддæр бæрæг нæй. Цьг- 
фæндыйæ дæр хорз кæрон цьг хъуыддагæн уа, ууьгл 
фаутæ æвæрын ницьг пайда у. 
— Цæй, куьгд? — йæ домаг -цæстытæй мæм ком- 
коммæ ныккаст обкомьг секретарь. Йæ ньгхьг æнцъылд 
дæр та бæрæгдæрæй разынд.— Цæуьгс Мæскуымæ æви 
нæ? 
— 175 — 

— Ахъуыды кæнон... 
— Гъемæ хорз. Дьгууæ сахатыл дæм дзуапмæ æн- 
хъæлмæ кæсдзынæн... 
Адæмæн сæ бакаст куыд алыхуызон у, сæ удыконд 
дæр — афтæ. Фæлæ сæм иухуызон миниуджытæ дæр 
бирæ ис. Уымæ гæсгæ иутæ иу къордмæ хауынц, иннæ- 
тæ — иннæ къордмæ. Ис ахæм адæймæгтæ, æмæ кæцы ран 
фæнды кусыныл дæр сразы уыдзысты, æрмæст сæхи 
бынатæй бæрзонддæр уæд, фылдæр мызд дзы исæнт. 
Иннæты та, цы адæмимæ сахуыр сты, уыдоны æхсæ- 
нæй зынæй феккуырсын кæндзынæ. Æз дæр уыдонмæ 
хауын. Афтæ куы нæ уаид, уæд, кæддæр хуьгмæтæджы 
уацхæссæгæй бацæуынмæ кæдæм бæллыдтæн, уырдæм 
редакторæй цæуыныл æваст цæуыннæ сразы дæн?! 
Обкомæй рахизæны нæхи редакторимæ хæрхæм- 
бæлд фестæм. 
— Цæй, куыд у? Цæуыс?^ 
— Кæдæм? 
— Куыд «кæдæм»? Мæскуымæ... 
— Мæгъа... 
— Мауал «мæгъа»-тæ кæн. Цæуын хъæуы. Парти- 
йы обкомы секретарь дæр мæм дзырдта. Кæд дæ æгæр 
’нæ феппæлыдтæн, уæд... 
Æз та ма мæхинымæр дис кодтон, ахæм хъуыд- 
дæгтæ партийы обкомы æвастæй куыд аразынц, зæгъ- 
гæ. 
— Фæскомцæдисы Центрон ’Комитеты сёкретарь 
фæсарæнтæм цæуы æмæ цалынмæ уым ис, уæдмæ 
дæ йемæ фембæлын хъæуы æмæ уьгй тыххæй тагъд 
кæныгед... 
— Куы нæ сарæхсон, уымæй тæрсын.. 
— Мæнæ цытæ дзуры! Уымæй мæн бафæрс. 
Редактор æцæгæйдæр раздæр фæсивæды газеты 
куыста æмæ уый хъуыддæгтæ, кæй зæгъын æй хъæуы, 
хуыздзер зоны, сарæхсдзынæн æви нæ сарæхсдзынæн, 
уый дæр æмбары, фæлæ уæддæр... 
Цæмæдæр гæсгæ мæ мæ къæхтæ мæ куыстмæ нæ 
хастой. Ме ’мкусджытæй æфсæрмы кодтон. Цыма сыл 
гадзрахатæй цыдтæн, уый хуызæн мæхи къæмдзæсты- 
джы бынаты æнкъардтон. Редактор сын, кæй зæгъын 
æй хъæуы, хабæрттæ радзырдтаид. Стæй сын кæд иу 
ныхас дæр нæ загъта, уæддæр ахæм хъуыддæгтæн æм- 
бæхстæй) бирæ рæстæг.дарæн нæй. Чидæр куыд загъта: 
мæсыг сусæгæй цасфæнды куы фæцамайай, уæддæр йæ 
цъуппæн иу хатт æнæсзынгæ нæй. 
Бæди нæхимæ куы разынд, уæд мын чысыл фен- 
— 176 — 

цондæр. Исты зæрдæлæууæн ныхæстæ мын ма зæгъа^ 
уымæн уæвæн нæй. 
— Рынчын дæ? — уыцы тарстхуызæй мæ афарста. 
Æца^гæйдæр куысты рæстæг нæхимæ, куы фæрын- 
чын вæййын, æрмæстдæр уæд æрбацæуын æмæ мæ 
Бæди дæр афтæ уымæн афарста. 
— Нæ-а! 
— Уæдæ цæмæ ’рбацыдтæ? 
Хабæрттæ йын радзырдтон. 
— Æз та, зæгъын, уазал сдæ... 
— Уазал не сдæн, фæлæ рынчынæй хуыздæр уавæ- 
ры нæ дæн- 
— Хæрæгæн, дам, йæ сæр фынгмæ хастой æмæ дæ- 
лæмæ тылди...— Ахæм ныхæстæ мæ кæстæр дыууæ 
хойæ хистæр Дунетханы дзыхы дæр не сфидауиккой, 
фæлæ Бæдийæн кæддæриддæр алцыдæр барст вæййы 
æмæ йæ уавæрæй пайда кæныныл никуы бацауæрста^ 
— Сразы уон, зæгъыс? 
— Уæдæ-ма ма сразы у!.. 
Сихорыл обкомы фыццаг секретармæ телефонæй 
куы бадзырдтон, уæд мæ фæндон дæр нæма зыдта, 
афтæмæй мын бардзырддæттæгау куы зæгъид: 
— Тагъддæр рацу. Дæ билет æмæ дæм дæ фæндаг- 
гæгтæ æнхъæлмæ кæсынц... 
Мæ дызæрдыгдзинад фидар бындурыл кæй не 
’нцад, уььй обкомы секретарь æнцонæй бамбæрста æмæ 
хъуыддæгтæ аразынмæ уымæн февнæлдта. Мæнæн мæ- 
химæ дæр диссаг фæкаст, цы мын дзырдта, уыдон 
æххæст кæнынмæ куыд коммæгæс разындтæн, уый. 
Уæд та йæ ныхмæ иу ныхас сдзурын куы бафæрæз- 
таин... > 
Ногæй та обкомы секретары кусæн уатæй бахызтæн.. 
Рæвдауæн ныхасæн дзы йæ кой дæр нал уыд. Йæ рай- 
сомы фæлмæн цæстæнгас æрвылбоны сагъæсты бынæй 
нал разынд. 
— Мæнæ дын билет. Адон та —балцы гæххæтг 
æмæ фæндаггæгтæ. Райсом дæм аст сахатыл машинæ 
бацæудзæн æмæ дæ Минводмæ хæдтæхæгмæ ныххæц- 
цæ кæндзæн... 
Нæхимæ никæй æрбаййæфтон. Цыма дзы Бæди 
йеддæмæ кæй æрбаййæфтаин! Дунетхан чындзы куьт 
ацыд, уæдæй фæстæмæ дыууæйæ баззадыстæм. Бæди- 
йæн æнæ Дунетхан æнкъард вæййы æмæ Ирыхъæумæ 
арæх суайы. Æвæццæгæн та ныр дæр уырдæм ацыд. 
Уæдæ! Хъуамæ хабæрттæ афоныл фехъусын кæна. 
Æз сæм мæхæдæг дæр оуаинаг уьщтæн, фæлæ базивæ* 
— 177 — 

1С0ДТ0Н. Стæй, æргом дзургæйæ, Бæдийыл мæ зæрдæ 
дардгон, кæй сæ абæрæг кæндзæн, уымæй., 
Адæм цин цы хъуыддæгтыл фæкæнынц, уыдон мæн 
та фылдæр хатт мæты бафтауынц, сагъæсы хос мын 
фæвæййынц. Кæд бадгæ диваныл кодтон, уæддæр ын 
йæ фæлмæндзинад нæ хатыдтон. Ме уæхсчытыл цы 
æнахуыр уаргъ æрæнцад, уый мæ фезмæлын нал уагъ- 
та. Æрмæст хъуыдыты зилдух уромæг уромын нал 
фгарæзта. Ноджы дзы лæджы фарс чи рахæцыдаид, 
ахæм бирæ нæ уыд. Сæ фылдæр хуыдтой къуырцдзæ- 
вæимæ, æрхæндæгдзинадмæ. Цыма мæн йеддæмæ ахæм 
фæндагыл ничи ацыд, уый хуызæн мæ тынгæй/гынгдæр 
тыхсын кодтой, мæхиуыл æууæндыны ныфсæй мæм 
ницыуал ныууагътой. Фæлæ кæмдæр æндæр цыдæр 
тых уыдис, æлпæт зындзицæдты сæрты дæр мæ чи 
хуыдта, æппæт цæлхдурты фæстæ мæм кæй зынг æрт- 
тывта. Уый фæрцы гуызавæдзинады хъæлæс хъуысти 
мынæгдæрæй, дызæрдыгдзинад дзы йæхи’ фæнд атæ- 
рын нæ уæндыд. 
Иуæндæс азы къæбæр кæимæ фæхордтон, уыдоны 
æхсæнæй, кæй зæгъын æй хъæуы, æнцон сыстæн нæ 
уыд. Уæвгæ æнцон кæнын цы хъуыддæгтæ нæу, адæй- 
маг уыдонæй йæхи дард куы ласа, уæд дардмæ ахæц- 
Цæ уа, уый зын зæгъæн у. Кæд мæ хъуыдытæ цыфæн- 
ды æнкъард æмæ сагъæссаг уыдысты, уæддæр æууæн- 
дыдтæн, æндæр æнкъарæнтæн бынат кæй ратдзысты 
.æмæ ,мæ хъизæмæрттæй кæй фервæздзынæн. Стæй 
цæй хъизæмæрттæ æмæ цæй цыдæр! Йæ бынат иу æмæ 
дыууæ адæймаджы аивта! Йæ куыстæй кæй сисынц, 
уый дæр ма йын куы ныффæразы, уæд æз мæхимæ 
хъусыныл цы фæдæн?! Цыппæрæм уæладзыгæй фыц- 
цаг уæладзыгмæ æрхиздзынæн. Уьщы иу агъуысты. 
Иуæндæс азы «а» æмæ «о»-йæ кæимæ фæцардтæн, иу- 
æндæс азы кæимæ фæкуыстон, уыдонимæ дыууадæ- 
сæм аз алы бон дæр æмбæлдзынæн. Нæ хæлардзинад 
ницæмæй фæкъахыр уыдзæн. Нæ* кусджытыл дæ цæст 
куы ахæссай, уæд сæ фылдæр раздæр фæсивæды газе- 
ты куы куыстой. Æрмæст йæ редактортæ фондзæй 
куы уыдысты. Цалыкмæ æрыгон дæн — уæвгæ ма цас 
æрыгон дæн! — цыппæрдæс æмæ ссæдз азы кæуыл 
фæцæуы, уый фæсивæды газетæн фæасхуыз вæййы — 
уæдмæ дзы акусдзьгаæн, стæй та бон цæуы æмæ фарн 
йемæ хæссы. 
Уалынмæ Дунетхан фæзынди. Куыддæр дуар бай- 
гом кодта, афтæ йæ фарст йæ разæй фæци: 
— Хуыдалынджы та цæмæн бадыс? 
— 178 — 

— Уæдæ дæу йеддæмæ тйлынджы бадын ничи 
уарзы? 
Хъæуы ма куы цардыстæм, уæд Дунетханы æрта- 
лынг уæвгæйæ рухсы бадгæ никуы æрбаййæфтон. Иу- 
нæгæй-иу баззад, зæгъгæ,— цырагъ ссудзыны мадзал 
ын ницы хуьгзы уыди. Талынджы-иу бадтаид, цалын^, 
мæ-иу нæ бинонтæй исчи фæзындаид, уæдмæ, æмæ 
йын æз дæр йæ фарстæн фарстæй дзуапп уымæн рад- 
тон. 
Цырагъ ссыгъта. Æнхъæлдтон, Дунетхан Зелимха- 
нимæ ис, фæлæ йын мæ гыццыл х&рæфырты йæ хъæ- 
бысы куы нæ федтон, стæй Бæди дæр йæ фæстæ куы 
нæ ’рбахызт, уæд мæхинымæр дисы бацыдтæн. 
— Кæм сты, Хуыцауы тыххæй? — фæстæмæ фæ- 
зылд Дунетхан.— Мæ фæдыл куы цыдысты... 
Уалынмæ Зелимханы хъæр æрбайхъуыст. 
— Æрбацæуынц! — сдзырдтон æз. 
— Афон дæр сын у. Цы куыстат, уæ хорзæхæй?— 
сбустæ сыл кодта Дунетхан. 
— Æццæй, Зелим, гæбыла куыд кодта? — дзуапп 
раттыны бæсты сывæллонмæ дзуры Бæди. 
Зелимы бьглтæ фæцъупп сты, афтæмæй куыдзы 
сфæзмыдта: 
, — Æу-æу! 
— Маенæ диссаг! — æцæгхуызæй йын дзуапп радта 
Бæди æмæ йæ йæ хъæбысы фидар нылхъывта. 
Зелимханыл афæдз æмæ æрдæг йеддæмæ нæма 
цæуы, фæлæ къахæй æдæрсгæ уайын райдыдта, иугай 
ныхæстæ дæр сдзуры æмæ сыл адæ?ймаг цинæй амæлы. 
«Æу-æу»! «дзурын» райдыдта, уый фыццаг хатт 
фехъуыстон æмæ мын хуымæтæджы æхсызгон уыд. 
Дунетхан дæр мыл абырыд. Иу къахдзæф, дам, æнæ 
тæрсгæ-ризгæйæ никуы акодтай. Æнхъæлдтон, мæ 
райсомы балцы тыххæй æппæт ныхæстæ дæр загъд 
æрцыдысты, фæлæ та Дунетхан ногæй райдыдта: 
— Æгайтыма адæмы ’хсæн нымад дæ. Æндæр исчи 
цин кæнид, ды та алы хатт фæстæмæ ныццæвыс. Уæд 
уыди, æмæ радиокомитетмæ нæ бакуымдтай. Уый фæс- 
тæ дæ рауагъдадмæ хуыдтой æмæ уьгрдæм дæр не 
сразы дæ. Обкомы секретарь куы суыдаис, уый, æр- 
гом дзургæйæ, мæхи дæр нæ фæндыди, фæлæ алы хатт 
«нæ-ытæ» куы кæнай, уæд дæм, чи зоны, æппындæр 
макуьцуал фæдзурой... 
Дыккаг бон нæ балкъонæй ракастæн æмæ, аст саха- 
ты дæр æххæст нæма уыд, афтæ мæм нæ дуармæ сау 
«Волгæ» æнхъæлмее каст. Йæ номыртæм гæсгæ йæ ба- 
— 179 — 

зьгдтон. Знон мын сæ обкомьг секретарь загъта, цы 
жашинæ дæм барвитон, уымæн, дам, ахæм æмæ ахæм 
номыртæ уыдзæн. 
Куыддæр аст сахаты уьгди, афтæ нæ машинæ йæ 
быиатæй фезмæлыд. Минводмæ æртæ сахатæй къад- 
дæр цæуын нæ хъуыд, æмæ даргъ фæндагмæ мæхи 
рагацау æрцæттæ кодтон. Цæттæ кæнын дæр мæ уый- 
ас ницы хъуыд, уымæн æмæ мын æнæзонгæ адæймаг- 
имæ цы ныхасаг уыд! Цыбырдзырдæй, мæхи æрцæттæ 
кодтон мæ даргъ фæндагыл æнæдзургæйæ фæуæлахиз 
уæвынмæ. Æгайтыма шофыримæ зонгæ нæ уыдыстæм. 
Уадз æмæ йæхинымæр æнхъæла, цыдæр диссаджы 
лæджьг ласьгн, зæгъгæ. Диссаджы лæг кæй нæ уыдтæн, 
уый мæхицæй хуыздæр ничи зыдта, фæлæ мæм уæд- 
дæр диссаг каст, ’ахæм кæдтæ кæнын мьгн кæй рай- 
дыдтой, уый. 
Дзылаты мæсыджы размæ куы ныхæццæ стæм, уæд 
шофыр машинæ фæурæдта æмæ мæм дзуры: 
— Дон нæ нуазыс? 
Æз «нæгъ», зæгъгæ, мæ сæр батылдтон. Уьгй тагъд- 
тагъд рестораны фæмидæг. Мæ хæрæфырт ам нал ку- 
сы, æндæр æм æнæбауайгæ нæ фæуыдаин. Борнæфимæ 
:куы фæбыцæу сты, уьгцы хабар та мæ зæрдыл æрба- 
лæууьгд æмæ зына-нæзына мæ мидбылты бахудтæн. 
Уæдмæ шофьгр фæстæмæ фæзылд. Йæ асæй мьгн пар- 
тийы обкомьг фьгццаг секретары мæ зæрдьгл æрлæууын 
кодта. Рульгл бадгæйæ мæм бæрзонддæр фæкаст. Æвæц- 
цæгæн бæзæрхыг кæй у, уъшæн. 
Цьгма доньг хъæстæ куьг фæци, уæд йæ тьгхтæ йæ- 
химæ æрцыдысты, уьгй хуьгзæн шофьгр дзæвгар фæ- 
цæрдæгдæр. Цалдæр æмæ æртиссæдз километры дæргъæн 
фæндагыл цалдæр ныхасъг йеддæмæ не скодта, ньгр 
дзурынæй нал æфсæдьг. Æхсæрдæс азьг кусьгн обкомы 
æмæ, дам, фьггщаг секретартæ авд аивтон. Се ’ппæти- 
мæ дæр фидыдта, се ’ппæт дæр ьгн аргъ кодтой, кæд 
дзы иууылдæр кæстæр уыдыстьг, уæддæр. Йæ ньгртæк- 
кæйьг хицауæй дæр ницæмæй хъаст кодта, фæлæ дзьг 
цыма æххæст разьг нæ уьгд, афтæ йæ бамбæрстон. 
— Адæймаг кæм куса, уьгм ьгн хъуамæ кад уа. 
Раст нæ зæгъьгн? 
— Æнæмæнг афтæ,— дзуапп ын раттон æз. 
— Стæй алкæмæ дæр æмхуызон цæстæй кæсьгн 
хъæуьг. Хуьтмæтæджы кусæгæй райдай, æмæ тæккæ 
стьгрдæр хицауæй фæу... 
Шофьгр иу цасдæр ницуал сдзырдта. Цьгма бæл- 
иырддæр хъуыддæгтæм куьг рахиза, уьгмæй фæтарст, 
— 180 

афтæ мæм фæкаст æмæ афоныл йæхиуыл ныххæцыд. 
— Лермонтов кæм фæмард, уым искуы уыдтæ? — 
бынтон æндæр ныхас райдыдта шофыр. 
«Нæ-а», зæгъгæ, мæ сæр дыууæрдæм батылдтон. 
— Цом, уæдæ дын æй æз фенын кæнон. Нырма 
уæддæр рæстæг ис,— æмæ машинæ, рахизырдæм цы 
фæндаг азылд, ууылты аздæхта.— Чи зоны, мæн куы 
ферох кæнай, уæд мæ цыртдзæвæны фæрцы уæддæр 
æрымысай... 
Цалдæр минутмæ бахæццæ стæм. Ацы цыртдзæвæн 
бирæ хæттыты федтон. Къамтæ æмæ киноты, нывтæ 
æмæ альбомты, фæлæ йæхи. цурмæ фьщдаг (хатт бацыд- 
тæн. Суанг ма дзы Бæди æмæ Дунетхан дæр уыдысты. 
Скъолайæ сæ экскурсийы раластой. 
Цыртдэæвæны цур бирæ нæ бафæстиат стæм. Ногæй 
та нæ фæндаг дардтам. Тагъд • ныххæццæ уыдзыстæм. 
Ме ’мбæлццоныл афтæ фæцахуыр дæн, æмæ рæхдасы 
кæй фæхицæн уыдзыстæм, уый мæ сагъæсы ’фтыдта. 
Цыма нæ асхджиагдæр зæгъинæгтæ нæма загътам, 
афтæ мæм каст. 
— Уый та дын аэропорт! — сдзырдта шофыр æмæ 
тгæ рахиз къух хæрдмæ фелвæста. 
Æцæгæйдæр аэропорты агъуыст разынд. Мæ дзау- 
мæттæ мын суанг кассæмæ ^ахаста. 
— Ныр цæуын дæ бон у. Дæ сæр мæ нал бахъæу- 
дзæн. 
— Ацы хæдтæхджытыл æууæнк нæй. Адæймаджы 
зæрдæхудты кæд бацæудзысты, уый ничи базондзæн. 
Цы нæ йын фæкодтон, уæддæр нæ бакоммæ каст. 
Цалынмæ мæ дзаумæттæ раттон æмæ бадæн фæзмæ 
ацыдтæн, уæдмæ мæ цуры фæлæууыд. 
Дыккаг бон райсомæй фæскомцæдисы Центрон Ко- 
митет тыххæйты ссардтон. Кæд Мæскуыйы бæрæгастæу 
уыд, уæддæр æм къæдз-мæдзы фæндæгтыл фæцыдтæн. 
Кæцыфæнды æнæзонгæ ран бахаугæйæ куыд ныдз- 
дзæгъæлтæ вæййын, афтæ та ныр дæр бынатыл сæм- 
бæлдтæн дзæвгар фæмамазила кæныны фæстæ. 
Ме ’рцыды сæр куы бамбарын кодтон, уæд мæ 
идеологон хайады кусæг бахуыдта мыхуыр æмæ лите- 
ратурæйы фарстатыл дзуапдæттæг лæппуйы кусæн уат- 
мæ. Фыццаг бакастæй мæм цыдæр хуымæтæг фæкаст, 
цыма Мæскуымæ хъæуæй чысыл раздæр æрбацыд, уый 
хуызæн. Хъæуккаджы хуызæн мæм фæкаст канд цæс- 
гом æмæ уæнгты ковдæй нæ, фæлæ суанг йæ дарæсæй 
дæр. Ома йæ дарæсмæ исты аипп уыд, зæгъгæ, нæ 
^зæгъын. Чи зоны, æндæр лæппуйыл сæ куы федтаин, 
— 181— 

уæд ахæм хъуыдымæ не ’рцыдаин. Мæ фысымы дъæх 
цæстытæ, йæ фæтæн ных, йæ фæстæмæ раст фаст сæ- 
рыхъуынты бур бецыкк, йæ мæллæг рустæ, йæ тæнæг 
былтæ, йæ цыргъ бохъхъырыл мæ цæст куы ’рхастон, 
уæд мæм цæмæдæр гæсгæ сыбираг хъæуккаг лæппу, 
фыосæг Василий Шукшины хуызæн фæкаст, стæй ма 
мын йæхи амонгæйæ йæ ном æмæ йæ мыггаг Василий 
Шабанов куы схуыдта, уæд мæ дис ноджы фæфылдæр. 
Кæцæй æмæ цы хъуыддаджы фæдыл æрцыдтæн, 
уыдæттæ йын куы загътон, уæд мæ мæ ном æмæ мæ 
мыггагæй бафарста: 
— Таучелатæй мæ мыггаг. Мæ ном та Хъазыбег. 
— Таучелатæй, зæгъыс? — цыма йæ хорз зонгæйы 
мыггаг фехъуыста, уыйау мæ афарста Василий. 
«0», зæгъгæ, мæ сæр батылдтон. 
— Фысгæ кæныс? — йæ цымыдисæй дзаг цæсты- 
тæй та мæм æрбакаст Василий. 
Ацы ран фæкъуыхцы дæн. Фыццаджыдæр, цæмæй 
зоны, фысгæ кæнын, уый? Стæй æз цытæ фыссын, уы- 
дон рæгъмæ рахæссыны аккаг сты, уый дæр мæ нæ 
уыриыдта. Уа&лдайдæр Мæскуыйы. 
Цалынмæ уыцы хъуыдытæ кодтон, уæдмæ Шабанов 
иннæ стъолæй цыдæр гæххаэтт æрбайста æмæ йæ йæ- 
хинымæр тагъд-тагъд кæсын райдыдта.| 
— Таучелаты Хъазы’бег! — хъæрæй сдзырдта Ва- 
силий æмæ мæм хъæлдзæгæй æрбакаст.— Ирыстонæй... 
Цæуыл дзырдта, уымæн ницы зыдтон æмæ æнхъæл- 
мæ кастæн, ^хъуыддаг йæхæдæг йæхи кæд æрцамон- 
дзæн, уымæ. 
— Ацы номхыгъд нæм абон райсом . æрбахастой. 
Ныр дын дæ мыггаг куы айхъуыстон, уæд уайтагъд 
мæ зæрдыл æрбалæууыд. 
— Цавæр номхыгъд? 
— Нæ йæ зоныс? 
— Нæ-а! 
— Тел дæр нæ райстай? 
— Цавæр тел? 
Василий мæм кæсгæйæ баззад. 
— Куыд цавæр тел? Æрыгон фысджыты æмбырд- 
мæ дæ кæй хонынц, уый тыххæй. 
— Фыццаг хатт æй • хъусын. 
, Василийы дисæн кæрон нал уыд. Куыд ^ мын ра- 
дзырдта, афтæмæй дыккаг бон хъуамæ райдыдтаид, 
Уæрæсейы Федерацийы фысджыты Цæдис æмæ фæском- 
цæдисы Центрои Комитет æрыгон фысджытæн цы 
æмбырд сарæзта, уый. Ирыстонæй дзы цы дыууæ лæп- 
—-182 — 

пуйы архайдта, уыдонæй иу уыдтæн æз. Цалдæр боны 
размæ мæ номыл Уæрæсейы Федерацийы фысджыты 
Дæдисы правленийы сæрдары къухфыстимæ арвыстой 
тел, фæлæ йæ мæнæн кæнæ хъæр не скодтой, кæнæ та, 
цызæгъон, мæгъа, нæ зонын. 
— Уæдæ уыцы æмбырды архайыс, Хъазыбег, æмæ 
райсом куыд фæзынай, афтæ. Фæскомцæдисы Центрон 
Комитеты секретарыл дæр уым куы нæ сæмбæлæм, уæд 
ыл зынæй фæхæст уыдзыстæм. 
Василий диссаджы зæрдæхæлар адæймаг разынд. 
Иу ныхас иннæйы къахгæ цыди. Мæ балцЫ æппæт 
хъуыддæгты тыххæй дæр куы баныхас кодтам, уæд 
кæрæдзийы царды хабæрттæй фæрсьгаыл фестæм. 
Куыд рабæрæг, афтæмæй Василий йæхæдæг дæр рай- 
дайгæ поэт уыд. Мыхуыры йын чиныг дæр рацыд. 
Мæнæн, кæй зæгъын æй хъæуы, ахæм адæймагимæ би- 
рæ æнцондæр дзурæн уыд. Саратоваг кæй у, уый куы 
базыдтон, уæд æй, Григорий Коноваловы нæ зоныс, 
зæгъгæ, бафарстон. 
— Григорий Ив-аны фырты? 
— °- 
— Куыннæ йæ зонын?! Цалдæр азы иу журналы 
редакцийы куы фæкуыстам. Ды та йæ цæмæй зоныс? 
— Нæ йæ зонын æмæ дæ уымæн фæрсын. 
— Мæрдырох мыл куыд бахæцыд. Райсом уый дæр 
æмбырды уыдзæн. Сæйраг докладгæнджытæй иу у. 
Æрыгон прозаикты сфæлдыстадыл дзурдзæн. Дæхæдæг 
æй фендзынæ. 
— Уынын дæр хорз у, фæлæ йемæ куы базонгæ 
уаин, уый мæ фæндид. 
— Æз дæ базонгæ кæндзынæн. 
— Æцæг? Цы хорз у. 
— Цæмæй хорз у? 
Æцæгæй, цæмæй хорз у, уымæн мæхæдæг дæр ни- 
цы зыдтон, афтæмæй уæддæр йемæ базонгæ уæвынмæ 
тырныдтон. Цæвиттон, Коновалов журнал «Волгæ»-йы 
цалдæр номыры ныммыхуыр кодта роман «Истоки». 
Уым цы бирæ архайджытæ ис, уыдонимæ сты Чер- 
чилль æмæ Сталин дæр. Сталины тыххæй дзургæйæ 
Коновалов фыссы, йæ мад Екатеринæ Георгийы чызг 
гуырдзиаг хъазайраг зæхкусæджы чызг кæй уыд, йæ 
фыд та Дзугаты Иваны фырт Виссарион. Уый ныф- 
фыста журнйлы, фæлæ уацмыс хицæн чиныгæй куы 
рацыд, уæд дзы уыдæттæ нал уыдысты. Диссаг мæм 
фæкаст, кæд æцæг хабæрттæ нæ уыдысты, уæд сæ цæ- 
мæн ныффыста, кæд æцæг уыдысты, уæд та сæ чиныг- 
— 183 — 

мæ цæуыннæуал бахаста. Уыцы фарстайæн дзуапп 
фехъусын бирæты хуызæн мæн дæр фæндыд. Æмæ 
Саратов, журнал «Волгæ» æмæ Коновалов куы баиу 
сты, ноджы ма мæ ног зонгæ æртæмæ дæр бар кæй 
дары, уый куы базыдтон, уæд, кæй зæгъын æй хъæуы,, 
сцымыдис дæн. 
— Иу хъуыддагæй йæ бафæрсынмæ хъавын... Кæд 
æмбæлы, уæд? 
— Цæуыннæ ’мбæлы? Григорий Иваны фырт фæси- 
вæды бирæ уарзы. 
Дыккаг бон Василиимæ æмбырды размæ фембæл- 
дыстæм. 
— Ныртæккæ мæ не ’вдæлы— хатыр курæгау загъ- 
та Шабанов,— фæлæ æмбырды фæстæ кæнæ та рай- 
сом феоуйбæлдзыстæм. Григорий Иваны фырт дæр зын 
ссарæн у... Баныхас кодтам? Æви мæ ныхæстæ дæ 
зæрдæмæ нæ цæуынц? 
— Цæуьганæ цæуынц?! 
— Уæдæ уал фембæльгамæ! — æмæ мын ме уæхск 
æрхоста, йæхæдæг кæдæмдæр фæцæуæг. 
Æмбырды райдайынмæ ма фынддæс, минуты бæрц 
хъуыдаид, афтæ залмæ бацыдтæн. Адæмыл мæ ^цæст 
ахастон. «Утæппæт адæмæй дын иу зонгæ ма уæд!» — 
сдзырдтон мæхинымæр. Куыддæр афтæ ахъ(уыды код- 
тон, афтæ нæ фысджыты Цæдисы сæрдары ауыдтон. 
Йæ разы куы алæууыдтæн, уæд мьга уыцы æцæгæлон- 
хуызæй афтæ: 
— Уæдæ мын афтæ куы загътой, фæскомцæдисы 
Цеытрон Комитеты, дам, дæ. 
— Æмæ уым уыдтæн. Ардæм дæр мæ уыдон æрба- 
хуыдтой,— дзуапп ын радтон æз. 
Æз æнхъæлмæ кастæн, æрыгон фысджыты æмбырд- 
мæ хуынд кæй уыдтæн, уый кой мьгн скæндзæн, зæгъ- 
гæ, фæлæ уый тыххæй иу ныхас дæр нæ загъта. Æа 
дæр, цыма ницы зонын, уый хуызæн мæхи дардтон. 
Иумæ сбадæм, зæгъгæ, мæ йемæ ахуыдта æмæ прези- 
диумæй дæрддзæфгомау рæгъыл нæхи æруагътам. Уæд- 
мæ рæстæг дæр æрхæццæ. Æмбырды сæрдар дзæнгæ- 
рæг ныццагъта æмæ хъæлæба фæсабырдæр. Президиум- 
мæ æвзæрст адæм куы фæзындысты, уæд та сыбыртт 
дæр никæцæйуал хъуыст. 
Фыццаг ныхасы бар лæвæрд æрцыд Григорий Коно- 
валовæн. Рæстæмбисас, фидæрттæ, саурихи, сауæрфыг, 
бæзæрхыг лæг дзурын куы райдыдта, уæд тæккæ рай- 
дайæнæй фæстæмæ адæмы йæхимæ æрыхъусын кодта. 
Фæрсаг куыстытæ кæнынмæ никæйуал æвдæлд. Суанг 
— 184^ 

ма президиумы бадджытæй дæр бирæтæ се ’ргом ны- 
хасгæнæгмæ аздæхтой æмæ йæм лæмбынæг хъуыстой. 
Мæ фарсмæбадæг йæхи фæстæдзæг ауагъта æмæ йæ 
цыма, залы цытæ цæуы, уыдонæй ницы æндавы, уый 
хуызæн ницæуыл дзурæг æмæ ницы æвдисæг цæсты- 
тæй æбæрæг кæдæмдæр каст. Иу заман йæ хуыр-хуыр 
ссыд. Бакастæн æм æмæ æцæгдæр æрфынæй. Æз, ху- 
динаг кæнæм, зæгъгæ, йæ мæ уæрагæй басхуыстон. 
Лæг хæрдмæ фæхауд. Æваст, кæм и, уый нал базыд- 
та, цы! — раздæр иуæрдæм акаст, стæй иннæрдæм 
æмæ уавæр куы фембæрста, уæд йæхиуыл уæлдæр схæ- 
цыд æмæ та йæ дынджыр цæстытæ кæдæмдæр сарæз- 
та. Цас та рацыдаид, Хуьщау йæ зонæг, фæлæ та ног 
йæ хуыр-хуыр райхъ’уыст. Нæ алыварс бадджытæй 
кæцдæр уайдзæфтæ мæ хъус ацахста. Æз æй ноджы 
тынгдæр басхуыстон. Куыддæр фехъал, афтæ йæ бына- 
тæй фестад æмæ дуармæ йæ ных сарæзта. Цалдæрæй 
йæ фæдыл ахæм æнæуынон цæстæй акастысты, æмæ 
кæд йæ бæсты нæ ыыфсæрмы дæн. Æз та ма йæм мæ 
телы тыххæй исты бæлвырддзинад базонын æнхъæлмæ 
кастæн. 
Ныхасгæнæг цы дзырдта, уый дæр мæ нал æндæвта. 
Фысджыты Цæдисы сæрдар ма дзы хуыздæр цы уа! 
Цаддæр мин километры хуыр-хуыр кæныны тыххæй 
фæцу! Цы адæмы æхсæнæй рацыдтæ, уыдоны сæр ма 
хъуыды кæн! Цымæ фæстæмæ куы сыздæха, уæд Иры- 
стоны цытæ дзурдзæн? Мæскуыйæ сын цы ног хабæрт- 
тæ схæсдзæн? . 
Æмбырды фæстæ Шабановыл мæ цæст нал æрхæ- 
цыд. Дыккаг боныл мæ зæрдæ дардтон. Æмæ нæ фæ- 
рæдыдтæн. Василий мæ йæхæдæг ссардта. 
— Центрон Комитеты секретаримæ нæ фембæлдæй 
нйцы рауайдзæн.— Райсом фæсарæнтæм тæхы, фæлæ 
йемæ баныхас кодтон: цдеологон хайады хицауимæ 
аныхас кæндзьшæ æмæ у<уыл хъуыддаг ахицæн уы- 
дзæн. Коноваловимæ дæр сæмбæлдзыстæм. Тыхсгæ ма 
кæн,— йæ ныхас фæци Василий æмæ та мæ иунæгæй 
фæуагъта. 
Чысыл фæстæдæр ногæй мæ цуры алæууыд æмæ 
мын афтæ: 
— Куыддæр æмбырд фæуа, афтæ-иу мæм мæнæ 
ам æнхъæлмæ кæс. Хорз? 
Кæронбæттæн æмбырд сихæрттæм йеддæмæ нал 
ахаста. Æз, Василий мын кæдæм загъта, уырдæм æр- 
бацыдтæн. Адæм сæ тæккæ дзолгъо-молгъойæ уыдысты. 
Мæ цæстытæ æдзынæг кæсынæй афæлладысты. Кæрæ- 
— 185 — 

дзийы куынæуал ссарæм, кæнæ та, æрæджиау куы 
ссарæм, уымæй тарстæн æмæ иууылдæр цæст фестад- 
тæн. Уалынмæ Василийы ауыдтон, стæй иунæгæй нæ, 
фæлæ Коноваловимæ. Мæ цурмæ куы ’рбахæццæ сты, 
уæд Шабанов, мæ цонгыл фæхæцгæйæ, сдзырдта: 
— Григорий Иваны фырт, базонгæ ут — Таучелаты 
Хъазыбег. Знон, æрыгæтты поэзийы тыххæй куы ныхас 
кодтой, уæд дзы раппæлыдысты. Ирыстоны фæсивæды 
газеты редакторæй кусы... 
Фæстаг ныхæстæ мæ уæлдай æфсæрмы бафтыдтой 
æмæ къæмдзæстыгхуызæй загътон: 
— Нырма ’нæма* «кусьгн... 
— Уый уæлдай нæу,— ноджы ныфсджындæрæй 
загъта Василий.— Куыддæр уæхимæ ссæуай, афтæ ре- 
дакторæй агæпп ласдзынæ,— æмæ мын мæ рæмбыны- 
къæдз нылхъывта. 
Æз чысыл фæныфсджындæр дæн æмæ Коноваловмæ 
дзурын: 
— Григорий Иваны фырт, иу хъуыддагæй дæ ба- 
фæрсынмæ хъавын. 
— Табу1афси! 
— Дæ роман журналы куы мыхуыр кодтай, уæд 
кыффыстай, Сталин ирон цырыхъгæнæджы фььрт уы- 
дис, зæгъгæ, фæлæ уацмыс хицæн чиныгæй куы рацыд, 
уæд дзы уыды бынат нал уыд. 
Коновалов йæ рихиты бын фæлмæн бахудти, йæ 
рахиз къухы амонæн æнгуылдзæй уæлдæф фæрæхойгæ- 
йæ сдзырдта: 
— Уый мын уæлдæр бадæг хицауад сисын кодтой. 
— Цæмæн? 
— Дыууæ адæмы, дам, кæрæдзиуыл сардаудзы- 
стæм. 
Куыд бамбæрстон, афтæмæй Григорий Иваны фырт 
иунæг нæ уыд. Чысыл дарддæр æм æнхъæлмæ каст 
йæ бинойнаг. Йæхицæй бирæ æрыгондæр. Рæсугъд, 
худæндзаст, бурдзыкку сылгоймаг. Иу афон æм йæ 
сæрыхицау къухæй куы ацамыдта, ныртæккæ фæцæ- 
уын, зæгъгæ, уæд ма мын цы бамбарын хъуыд, бирæ 
фарстатæ дæттыны фадат мыр кæй нæй æмаё ма фæс- 
тагмæ хатыркурæгау загътон: 
— Кæд гæнæн йс, уæд ма дæм иу фарста раттон? 
— Табуафси, табуафси! 
’ — Сталины фыд ирон кæй уыд, уый кæмæй 
фехъуыстай? 
— «Фехъуыстай», зæгъыс? 
— 0. 
— 186 — 

— «Фехъуыстай» цæмæн? Уыдон иууылдæр архив- 
ты сты. Уæ фысджыты Цæдисы сæрдарæн сæ куы 
дзырдтон, ницы уын загъта? 
«Ницы», зæгъгæ, йын мæгуырхуызæй дзуапп рат- 
тон. 
Бæргæ цæмæйдæрты ма йæ бафæрсынмæ хъавыдтæн, 
фæлæ мæ цæсгом нал бахъæцыд. 
— Бахатыр кæн, кæй дæ бафæстиат кодтон, уый 
тыххæй. Бузныг. 
— Уæ фысджыты разамонæгæн салæмттæ ратдзы- 
нæ. 
— Уый дын мæ быгъдуан. 
Василиимæ нын хæрзбон загъта æмæ йæ бинойна- 
джы цурмæ атагьд кодта. 
— Цæй, куыд дæм фæкаст ме ’мзæххон,— бафарста 
мæ Шабанов.— Дæ зæрдæмæ фæцыди? 
— Фæцыд. Бирæ цыдæртæ чи зоны, ахæм у. 
— Уæддæр ыл азтæ фæбæрæг сты. 
— Ныр дæр ын ницы у. 
Василий мæ иннæ бон, кæдæмдæриддæр хъуыд, уыр- 
дæм фæрахон-бахон кодта, стæй, куы срæвдз дæн — 
суанг билеты онг — уæд кæрæдзийæн хæрзбон загъ- 
там. Мæхинымæр фидарæй æууæндыдтæн, фидæны ма 
иу æмæ дыууæ хатты кæй ’ нæ фембæлдзыстæм æмæ 
нæ базынд хæлардзинадмæ кæй рахиздзæн æмæ нын 
бирæ азты фаг кæй суыдзæн. 
Æцæгæйдæр, Мæскуымæ цал цыды кодтон, уал (хат- 
ты денæ Шабановы фенгæ, кæнæ йемæ телефонæй 
æнæадзургæ фæстæмæ никуы раздæхтæн. Æрмæст мын 
иу хатт Василий дзуапп нал радта. ^Йæ бæсты телефо- 
нæй райхъуыст æндæр^ лæппуйы хъæлæс: 
— Василий нал ис... 
— Куыд «нал ис»? Æндæр (ранмæ аивта? 
— Раст мæ нæ бамбæрстай. 
— Уæдæ? 
— Василий амарди... 
Ахæм ныхæстыл баууæндын кæмæнфæнды дæр зын 
вæййы. Нæ сыл баууæндыдтæн æз дæр, фæлæ ма сыл 
æнæбаууæндгæ дæр цы хос уыд. Фæстæдæр куыд ба- 
зыдтон, афтæмæй Шабановы куысты фæдыл балцы 
арвыстой Астæуккаг Азимæ. Æ^зæр фæндæгтыл цæ- 
уынмæ рæвдз ч!и у, ахæм газиккыл бынæттон æрьп^он 
дыууæ фыссæгимæ дард районтæм ацыдысты. Быдыры 
сæ иу ран салдат баурæдта. Машинæйæ сæ рахизын 
кодта æмæ шофыримæ сæ цыппарыл дæр автомат 
— 187 — 

ауагъта. Фæстæдæр уыцы салдаты æрцахстой. 
Йæ сæры зонд кæмæн фæцыд, ахæм разынд... 
II 
Обкомы секретарь та мыл уыцы хъæлдзæгæй сæм- 
бæлд: 
— Дæ хабæрттæ дын фехъуыстон... 
— Ацы дунейыл бамбæхоæн куыд ницы ис... 
— Æмæ цы ’мбæхсьгс? 
— Æмбæхсгæ ницы кæнын, фæлæ мæ балцы цау- 
тæ мæхицæн радзурыны фадат кæй нæй, диссаг мæм 
уый кæсы. 
— Дæу фаг дæр ма дзы ис, табуафси, дзургæ. 
— Хъуыддæгтæ хорз ацыдысты. 
— Æрмæст-иу иннæ хатт дæ армытъæпæнтæ дæ 
рустыл мауал сæвæр. Фæскомцæдисы Центрон Коми- 
теты хай’ады хицауы кусæн уаты куыд бакодтай, 
афтæ. 
— Уый та цæмæй зоныс? 
— Æз алцыдæр зонын. 
Мæ зæрдыл нæ хъæусоветы сæрдар æрбалæууыд. 
Нозтмæ хæстæг нæ цыд. Кæд-иу мæй-дыууæ мæйы иу 
хатт сыкъайы хъæстæ фæци, уæд хорз, кæннод-и^ 
куазын йæ зæрды кæрон дæр никуы æрæфтыд. Иу хатт 
быдырон станмæ бафтыд. Лæппутæй йын чидæр хъаз- 
гæйæ афтæ: «Уæллæй, кæмдæр дзы анызтай!» Лæг йæ 
армытъæпæнтæ хойьгамæ фæци, кæдæй-уæдæй, дам» 
арахъы хъæстæ фæдæн æмæ мын уый дæр нæ басусæг. 
Уыйау æз дæр кæмдæр Мæскуыйы мæ сæры фæхс- 
тыл мæ армытъæпæнтæ авæрдтон æмæ йæ Ирыстоны 
базыдтой. 
— Ацы дунемыл бамбæхсæн æцæгæй ницы ис... 
— Суанг ма, дæу редактор’æй кæй сæвæрдтой, уый 
дæр. Уымæ гæсгæ цом æмæ редакщийы коллективæн 
феосъусын кæнæм. 
Ногæй та мæ хъуыдыты адзæгъæл дæн. Цæмæдæр 
гæсгæ мæм мæ дæлбар адæм тæригъæд фæкастысты. 
Цымæ мæм цæмæ ’нхъæлмæ кæсынц? Цы хорздзинад 
сьгн æрхæсдзьгаæн? Цæмæй сæ самондджын кæндзы- 
нæн? , 
Фыццаг секретарь дзæнгæрæджы цæппæр ныл- 
хъывта, æмæ уысмы фæстæ, фæсдуар цы æрыгон чызг 
бадт, уый къæсæргæрон алæууыд. 
— 188 — 

— Редакцимæ ныдздзур, ныртæккæ сæм фæцæуæм, 
Кусджытæ иууьглдæр уым куыд уой, афтæ. 
— Хорз,— дзуапп радта чызг æмæ феддæдуар. 
— Дæ раздæры редакторы дæр ма немæ хонæм? — 
иу чысыл ахъуыды кæньгаы фæстæ сдзырдта обкомы 
секретарь. 
— Кæд нæ. 
— Æз дæр афтæ хъуыды кæнын. Хæрзаг ма зæгъой, 
йæ раздæры редактор æй тынг куы хъуыдаид, уæд æй 
афтæ æнцонæй нæ рауагътаид. 
Уæдмæ дуар æрбайгом. Æрдæбоны чызг æрбакаст 
æмæ загъта: 
— Мах, дам, раг^ей æнхъæлмæ кæсæм. 
Æнхъæлдæн æмæ мæ алы къахдзæф дæр зындгонд 
у. Æвæццæгæн та фыццаг секретармæ кæй бадын, стæйг 
цæмæн бадын, уый дæр базыдтой æмæ мæм æнхъæлмæ 
дæр уымæн кæсынц. 
— Цæуæм? — йæ бынатæй фестгæйæ сдзырдта 
секретарь. 
Фынддæс минуты фæстæ редакцийы дуармæ рахьгз- 
тыстæм. Кæддæр нæхи редакци дæр ацы агъуыстыты 
уыди. Обкомы фыццаг секретаримæ цы уатмæ бацы- 
дыстæм, уым редактор бадти. Адæмы дзы æмбырдæй: 
баййæфтам. Иууылдæр ньгн сыстадысты. Цыма цыдæр 
бæрæгбон уыд, уый хуызæн сæ цæсгæмттæ æрттывд- 
тытæ калдтой. Лæгæй-лæгмæ се ’ппæты дæр зыдтонг 
фæлæ сæм уæды хуызæн хæстæгæй никуыма бакастæн, 
уæды хуызæн зонгæ мæм никуыма фæкастысты. Æн- 
дæр газеты кæй куыстой, уымæ гæсгæ мæм нæхи кус- 
джытæй дзæвгар дæрддзæфдæр лæууыдыстьг, æцæгæлон 
цæстæй сæм уымæн кастæн. Ныр дзьг алкæуыл дæр цал- 
дæр хатты мæ цæст æрхастон æмæ мæхинымæр хъуы- 
ды кодтон, алчидæр мæм дзы цьгбыр рæстæгмæ бæл- 
вьфд кæй фæхæстæгдæр уыдзæн, ууьгл. 
Редакторы бынаты æрбадт обкомьг секретарь. 
— Нæ дзы фидауын? — сдзырдта йæ къæлæтджьь 
ньг базмæлгæйæ. 
— Фидауыс,— дзуапп ын радтой цалдæрæй. 
— Искæмæ ма æнхъæлмæ кæсæм? — адæмьгл йæ 
цæст ахæсгæйæ бафарста секретарь. 
— Нал. Дыууæйæ фæстæмæ иууылдæр ам сты. Ко- 
мандировкæйы чи ис, уыдон нæма сыздæхтыстьг,— 
дзуапп радта газеты бæрнон секретарь. 
— Уæдæ райдайæм,— йæ бынатæй сьгстад обкомы 
секретарь.— Цæм^ æрæмбырд стæм, уый иууьглдæр 
æмбарут, мæнмæ гæсгæ. 
— 189 —> 

«Æмбарæм, æмбарæм», зæгъгæ, цалдæры ныхас 
баиу. 
— Таучелаты Хъазыбеджы уын мæн амонын нæ 
хъæуы. Иу агъуысты кусут. Æрвылбон дæр кæрæдзи- 
уыл æмбæлут. Кæм куыста, цы куыста æмæ куыд куы- 
ста, уый дæр уын зындгонд у, æмæ æз уыдæтты тых- 
хæй дзурынмæ нæ хъавын. Зæгъдзынæн æрмæстдæр 
афтæ: кæрæдзийы бамбарыныл бацархайут. Иæ редак- 
цийы фæсивæд, æмткæй райсгæйæ, курдиатджын у, 
йæ бон у хорз газет уадзын, фæлæ фау æрхæссæн ис 
уæ иуæй-иуты æгъдаумæ. Абон мыггæгтæ нæ нымай- 
дзыстæм. Мæ ныхæстæ кæмæ хауынц, уыдон æй сæхæ- 
дæг зонынц. Чидæртæ та уæ йæхиуыл æгæр фервæссыд. 
Уы# дæр ахъуыдыйаг у. Нæ редакцийы цы тыхтæ ис, 
уыдон иуæрдæм арæзт куы ’рцæуой, уæд газеты мидис 
дзæвгар фæхуыздæр уыдзæн. Ууыл бацархайын та у 
уе ’ппæты хæс дæр, корректор^æй редакторы онг. Æз 
мæ ныхас фæдæн. Табуафси, дæ бынат бацахс,— обко- 
ны секретарь сыстад æмæ мын къæлæтджынмæ аца- 
^угыдта. 
Æз ныфсæрмы дæн. 
— Чидæр, дам, хъомгæс цæуын йæ сæрмæ хаста, 
фæлæ йæ мызд исын— нæ. 
Цы гæнæн ма мын уыд, бацыдтæн æмæ редакторы 
стъолы уæлхъус æрлæууыдтæн. Чи зоны, мæнæн 
дæр цыдæртæ зæгъын æмбæлди, фæлæ ницæмæ сарæх- 
стæн. 
Обкомы секретары фæстæ уынгмæ рацыдтæн. Уый 
йæ мапгинæйы абадт æмæ уайтагъд тигъы аууон фæци, 
æз та мæ бьгнаты лæугæйæ баззадтæн. Фыццæгæм 
уæладзыджы рудзгуытæй мæм кæй кастаиккой, уый 
æмбæрстон æмæ фæстæмæ • фæзилын нæ уæндыдтæн. 
Уый бæрц рæстæг æнцад лæууын аив нæ уыд, мидæ- 
мæ цæуын та мæ нæ фæндыд. Проспекты Габоцийы 
сцæйцæугæ азгыдтон. Чысыл ^мьш фенцондæр. Йæ раз- 
мæ атындзыдтон. Мæскуыйæ куыссыдтæн, уæдæй ныр- 
мæ йæ нæма федтон. Йæхæдæг дæр мæ ауыдта æмæ 
мæ акомкоммæ тигъыл æрлæууыди. Йæ цурмæ нæ- 
оуха бахæццæ дæн, афтæмæй мыл нымаетын ехс æрбап- 
лæрста: 
— Нæй дзы уымæй уæлдай редактор! 
Дзæпс та, дам, æндæрхуызон загъта. Мæ хабар ьтн 
куы рафæзмыдтой, уæд, дам, цалдæр хатты схуыфыд, 
стæй м^стыхуьгзæй сдзырдта: «Хынджылæг ^ скъæ- 
рынц!» Æмæ, дам, йе ’мныхасгæнджыты лæугæйæ фæ- 
уагъта, йæхæдæг йæ уаты фæмидæг. 
— 190 — 

— Цицкайы цæстæй-ма сæм æркæс,— сдзырдта 
Габоци. 
Уый йæ хъæуккаг Цицкайы кой кæны. Хæсты раз- 
мæ, дам-иу чингуыты кæрон афтæ фыстой: лыстæг æм 
æркаст уый æмæ уый. Æвæццæгæн-иу редакторы хуы- 
зы чиныгыл дзуапп чи лæвæрдта, уый афтæ амыдтой, 
Чи мын æй дзырдта, уый дзæбæх нал хъуыды кæнын, 
фæлæ, дам, иу заман, хъæуы уынгты скъоладзауты 
къорд æрцæйцыд æмæ, дам, дзы иу чиныджы хъæрæй 
бакаст: «Лыстæг æм æркаст Цицка». Уыцы рæстæг 
Цицкаты дуармæ къодахыл бадт йæ хистæр æфсымæр 
урсбоцъо зæронд лæг æмæ сывæллæтты хъусгæйæ йæ- 
хицæн дзурæгау бакота: «Лыстæг уый бæсты мæнæ йæ 
хъæмпынсæр хæдзармæ куы ’ркæсид!..» 
— Суринæгтæ дæр дзы и, уый дын æз зæгъын,— 
Габоцийы ныхæстæ мæ хъуыдытæй æцæг дунемæ раз- 
дæхтой. I 
Цы дзуапп ын хъуамæ раттаин? Габоцийы бон ал- 
цы дзурын дæр у, мæн та мæхи æндæрхуызон дарыя 
хъæуы. Цалынмæ хъуыддæгтæм лыстæг æркастæуа, 
уæдмæ хатдзæгтæ кæнæк нæй. Стæй æвзæр кусæджы 
куыстмæ райсын æнцон у, фæлæ йæ сисыныл фылдæр 
тыхтæ бахардз кæнын хъæуы. Уæвгæ мæнæн уыдæт- 
тыл хъуыды кæнынæн нырма раджы у. 
— Ацы ран арæхстгай архайын хъæуы,^— йæ хъæ- 
лæсыуаг фæныллæгдæр Габощгйæн,— кæннод фæрæ- 
дийынæй тæссаг у. Акус уал, стæй бæрæг уыдзæн. Чи 
цы у, уый дæхæдæг равзардзынæ, кæимæ дзы куыд 
архайын хъæуы, уый йæхæдæг йæхи æрцамондзæн. 
Габрциимæ ма иу чысыл алæууыны фæстæ мæ ку- 
сæн уаты дуар гомæй кæй ныууагътон, уый мæ зæр- 
дыл æрбалæууыд æмæ мидæмæ фæцæуæг дæн. Куы ничи 
мыл амбæлдаид, уымæ бæллыдтæн æмæ мæ бæллиц 
сæххæст. - 
Хæрзаг мæ ног кусджытæ афонмæ мæ кой кæнынц. 
Цал хауæны мæ авæрдтаиккой, Хуыцау йæ зонæг. Кус- 
джытæ цыфæндыйæ дæр тæригъæд сты. Тæккæ хуыз- 
дæр адæймаг сæм к,уы '^бацæуа, уæддæр, цалынмæ 
кæрæдзийы бамбарой, уæдмæ цы рæстæг рацæуы, уым 
разамонæгæй, дæлбарæй зын уавæры вæййынц. Цальга- 
мæ дзы иу иннæимæ бафидауы, уæдмæ дыууæрдыгæй: 
дæр хъизæмар фæкæнынц. Уый — коллектив хорз 
адæймаджы ахæсты куы бахауы æмæ кæрæдзийы куы 
бамбарынц, уæд. Фæлæ куы нæ бамбарынц, уæд та? 
Стæй разамонæг бынтон хорз куы нæ разьгны, уæд та 
ноджы æвзæрдæр рауайынц хъуыддæгтæ. 
— 191 — 

Мæ кусæн уат мæм мæлæты афтид æмæ уазал фæ- 
лсаст. Уазал йæ уæлдæф нæ уыд, фæлæ йæ къултæ, йæ 
цар, йæ зæхх. Æцæгæлон хуыз уыд йæ дзаумæттæн 
дæр. Цыма иууылдæр афтæ дзырдтой, ды та нын чи 
дæ, ныронг дæ куы никуы федтам, зæгъгæ, афтæ мæм 
каст. 
Иу уынæр никæцæйуал хъуыст. Ссæдз минуты фæ- 
бадтæн, фæлæ нæ мæ телефоны дзæнгæрæг райхъуьгст, 
нæ мæ дуарыл исчи æрбахæцыд. Ноджы газет уыцы 
бон нæ цыд, æмæ кусджыты редакторы сæр, мæ ны- 
мадмæ гæсгæ, уыйас тьгнг хъæугæ дæр ницæмæн код- 
та. Уæвгæ сæ редактор куыннæ хъуыд, фæлæ сæ, чи 
зоны, мæ хуызæн редактор нæ хъуыд æмæ дзы алчи 
йæ кусæн уатæй æддæмæ уымæн нал каст. Кæйдæр 
æмбисонд мыл куы ’рцæуа, уымæй фæтарстæн. 
Иу рæсугъд чызг, дам, йæ мадимæ уынгты фæцæй- 
цыди. Къæйныхгомау лæппуйы цæст ыл æрхæцыд 
æмæ, йæхи сæ рæзты цæуæг акæнгæйæ, чызджы хъу- 
сы куы бадзурвд: 
«Хорз чызг, дæ мады сиахс нæ хъæуы?» 
Чызг, æцæгæй дæр хорз, стæй уыцы иу рæстæг 
дзырдарæхст разынд æмæ йын æнæахъуыдыгæнгæйæ 
дзуапп авæрдта: 
«Хъæуы, фæлæ дæ хуызæн годо нæ!» 
Уыйау, кæд сæ мæ хуызæн редактор нæ хъуыди, 
уæддæр цы бæр»æг уыд. 
Мæхимæ уæды хуызæн иунæг бирæ хæттыты нæ 
фæкастæн. Цыма мыл æгас дуне дæр хъоды бакодта, 
зæххыл иу адæймаджы дæр нал хъуыдтæн, уыйау 
мыл арв ныттар, зæрдæмæ рухсы цъыртт нал калд. 
Мæ сæр мæ тымбылкъухтæй арæзт дыууæ уæладзыгыл 
æрæвæрдтон æмæ хъуыдыты аныгъуылдтæн. Мæ фыц- 
цаг куыстмæ ацæуыны .фадат ма мын куы фæуыдаид, 
уæд æнæгуызавæйæ фæстæмæ аздæхтаин. Никæмæуал 
байхъуыстаин, афтæмæй. «Цы рын мæ тылдта, цæмæн 
разы кодтон?! — мæхинымæр мæхи æфхæрыныл нал 
ауæрстон.— Мæ цæстытæ мын артмæ куы нæ ныддард, 
уæд Мæскуыйы цы балæууыдтæн? Цалдæр уацхъуыды 
йеддæмæ кæм нæ рауагътон, уыцы газет мæ уарзон 
газетыл, йæ алы номыры дæр мæ къухвæд кæмæн 
уыд, ууыл цæмæн баивтон? Цы хæйрæджыхай мæ 
сардыдта, мæ сæктты дæр ацæуынмæ ц^>1 фæндагыл 
1нæ хъавыдтæн, ууыл фæраст уæвьгамæ?» 
Мæ дуары хойын ссыд. .Хæрдмæ фесхъиудтон. Мæ 
цæстытæ аууæрстон. Къулыл ауыгъд айдæнмæ бака- 
стæи. Мæ ныхыл тымбылкъухы фæд бæрæг дардта. 
— 192 — 

Уый дæр аууæрстон. Ногæй та хойын æрбайхъуыст. 
— Мидæмæ! — сдзырдтон хъæрæй. 
Дуар сындæггай æрбазыхъхъыр. Редакцийы шофыр. 
Уымæй размæ дæр зонгæ уыдыстæм. Айфыццаг ма 
йыл мæ зæрдæ дæр фæхудти. Раздæры редактор æй 
фæскуыст кæдæмдæр æрвьвста æмæ йын нæ бакоммæ 
каст, мæнæн дæр, дам, бинонтæ ис. Бинонтæ, кæй 
зæгъын æй хъæуы, алкæмæн дæр ис. Былæй æппарын 
сæ ничи никæмæн кæны, фæлæ ’иумæ кусгæйæ цæуыл- 
дæрты хъуыды кæнын фæхъæуы. Иу бон фæскуыст 
бафæстиат уыдзынæ, иннæ бон та, чи зоны, дыууæ кæ- 
нæ æртæ бсшы дæр, раздæД ацæудзынæ. Редакцййы 
куыст афтæ у. Бæрæгбонтæ æмæ дзы къаты бонтæ 
яæй. Æддæг-мидæг ауайынц. Хуыцаубон æмæ дзы 
улæфты бон бæрæг нал вæййы... 
— Мидæмæ рахиз, Руслан. 
Лæппу фæуæндондæр. Фидар йанчъехтæй мæ цурмæ 
æрбауад æмæ мын мæ къух райсгæйæ арфæ ракодта: 
— Амондджын бон райдай! 
— Бузньп1! 
— Бæрнон секретары типографимæ ныууайын 
хъæуы æмæ дæм нæ уæнды. 
— Цæуыннæ? 
— Машинæ йæ хъæуы æмæ æфсæрмы кæны... 
— Цæмæй æфсæрмы кæны?! Ныууайут... 
Ногæй та иунæгæй баззадтæн. Руслан йæ редакто- 
ры коммæ нæ бакаст, зæгъгæ, йæ кæмæндæрты дзырд- 
тон æмæ мын афтæ, хицауæн, дам, йæхи аххос у, 
йæ сæр, дам, сæрмæ чи нæ хæсса, уымæн афтæ 
хъæуы. 
«Телефонæй та куыд ничи дзуры?! — мæхинымæр 
кæй бафарстон, Хуыцау йæ зонæг.— Кæд нæ кусы, 
уæд т^?!» Хæтæл фелвæстон. Æцæгæй дæр нæ куыста. 
Аппаратæй цы тел рацыд, уый кæроны сагойгондыл 
къулмæ а^рфдæр бахæцыдтæн, æмæ хæтæлы уасын 
райхъуыст. Мæлæты æхсызгон мын уыд. Цыма талынг 
уаты къулыл райдзаст рудзынг февзæрд, уыйау мæ 
зæрдæ ныррухс. Ноджы йæ хæдуæлвæд дзæнгæрæг 
ныццарыдта. Хæтæлмæ, дæлдонгæнæг сындз къутæрмæ 
куыд фæлæбура, афтæ фæлæбурдтон, фæлæ мæ цин 
фæдзæгъæл. Раздæры редакторы агуырдæуыд. Хæтæл 
æрæвæрæны ныфс мæ нал уыд. Ардыгæй изæрмæ мæ 
раздæры редакторы агурæг адæмæн дзуæппытæ дæттын 
куьт хъæуа, уæд бæгуы ран куы фæдæн. Хæтæлыл 
кæдмæ хæцыдаин? Æрæвæрдтон æй, æмæ та. ногæй 
ныззæланг ласта. Сисынвæнд æй нал кодтон. Кæй йæ 
7 Дзасохты Музафео 

скусын кодтон, ууыл мæм фæсмон æрцыд. Фæлæ мæ 
хъуыдытæй дæр тарстæн. Семæ мæ иунæгæй баззайын 
нал фæндыд. Телефон йæхиуыл куынæуал ауæрста, 
уæд та йæ систон. 
— Хъусын дæм. 
— Чи дæ? — райхъуыст иннæ кæронæй. 
— Чи дæ хъæуы? 
— Редактор. 
— Редактор дæм хъусы. 
— Дæ мыггаг кæмæй у? 
Мæсты.. кæнын райдыдтон, фæлæ уæддæр дзуапп 
раттон: 
— Таучелатæй. 
— Æмæ Таучелы-фырт редактор кæдæй нырмæ сси? 
— Базыдтон дæ, Дзæпс! 
— Ха-ха-ха! 
— Хъусын дæм. 
— Дæ машинæ та кæм и? 
Типографимæ ацыд, зæгъгæ, йын куы загътон, уæд 
йæ ныхас фæцыбыр кодта. 
Куыд ницы дзы ирвæзы. Адæм фæдисмæ, уый та— 
къæбицмæ. Ирыстонмæ дыууæ фæткъуыйы куы ссæуа, 
уæд дзы иу мæн уыдзæн, зæгъгæ, дзæгъæлы нæ фæ- 
сæгъы. Нырма мæ бандон нæма схъарм кодтон, афтæ- 
мæй мæ мангинæ курынмæ фæци! Цымæ та кæцæй 
цы ратыдта? Уæвгæ йæм цыфæнды куы ’рбахауа, уæд- 
дæр дзы хицауадæй искæй былтæ ма айсæрда, уый 
гæнæн нæй. Иу хатт æй, нæ бакомкоммæ цы дукани 
ис, уырдыгæй уаргъимæ рацæйцæугæ федтон. Дæр- 
гъæй-дæргъмæ лæг дынджыр цыппæрдигъон гæххæттын 
къопп сæккой кодта æмæ цæхгæрмæ æрбацæйлæгæр- 
ста. Фæстæдæр куыд базыдтон, афтæмæй, дам, хица- 
уæн уазæгдонмæ цæуæн гæххæтт хаста. Машинæ та 
йæ исты ахæм хъуыддагæн хъуыдаид, æндæр цы! 
Бонæн фæуыны хъомыс нал уыд. Цас æмæ цас фæ- 
бадтæн, фæлæ шофыр йеддæмæ кусджытæй иу мæ 
къæсæрæй не ’рбакаст. Редакторы хæдивæг та кæм, 
ныффæстиат?! Ереванмæ, дам, командировкæйы ацыд. 
Хъуамæ куыстмæ райсомæй фæзындаид, афтæмæй 
фæссихор дæр нæма уыд. 
Дуар æнæхойгæйæ æрбайгомчынд. Къæсæрыл Вик- 
тор куы фæзынд, уæд мын æхсызгонг уыд, стæй дис 
дæр фæкодтон, мæ хъуыдыты кæимæ архайдтон, уый 
кæй ауыдтон, ууыл. Кæрæдзиуыл рагон зонгæтау ба- 
узæлыдыстæм. Викторимæ æцæгæй дæр рагон зонгæтæ 
уыдыстæм. Фæскомцæдисы обкомы дзæвгар азтæ ба- 
— 194 — 
1 

куыста. Конференцитæ æмæ-иу пленумтæй æрмæг ныф- 
фыссын арæхдæр мæнæн хæсгонд уыд, æмæ-иу мын 
ахæм рæстæг Бикторæй хуыздæр æххуысгæнæг нæ уыд. 
Цæмæй-иу æй бафарстаис, уымæн дын-иу алы хатт 
дæр дзуапп раттаид. Газетмæ куы раивта, ууыл æртæ 
азы йеддæмæ нæма цыд, фæлæ цыма тæккæ зæронд- 
дæр æмæ фæлтæрдджындæр кусæг уыд, ахæм цæстæй 
йæм кастысты. Цы нæ фæзонынц, уымæй Викторы фæ- 
фæрсынц. Уыимæ йæ сæры уый бæрц нымæцтæ æмæ мыг- 
гæгтæ дары, æмæ диссаг. Чи кæцы секретарæй кусы, 
кæцы районы æмæ кæдæй нырмæ — уыдон дæр Вик- 
торæй хуыздæр ничи зыдта. 
Фæскомцæдисы Ьбкомы фыццаг секратаримæ куы 
ныхас кодтам, уæд ын Викторы кой дæр скодтон, ре- 
дакторы хæдивæджы хицау куы нæ скæной, уæд æм 
цы цæстæй акæсдзæн, зæгъгæ. 
«Куыд æмбæлы, ахæм цæстæй,— загыта секретарь. 
— Ахæм адæймæгтæ ис, æмæ сæ фыццаг уæвьга нæ 
фæнды. Дыккаг бынаты куы вæййынц, уæд та сын 
амонын ницы фæхъæуы. Виктор дæр ахæм[у». 
Æмæ мыл зæрдиагæй куы бацин кодта, уæд мæ 
бауырныдта, йæ митæй иу дæр мæнг кæй нæу. 
— Де ’рбахизыны размæ кæд дæуыл нæ хъуыды 
кодтон,— загътон æз æмæ йын бандонмæ ацамыдтон, 
х?бад, зæгъгæ. 
— Куыдзы кой скæн æмæ лæдзæг райс? 
— Нæ-а. Кæй кой кæнай — къæсæрмæ! 
— Цæмæн афтæ æрæгмæ цыдтæн, уымæй мæ цæ- 
уыннæ фæрсыс? 
— Абон куыоты уыдзынæ, зæгъгæ, мын загътой. 
— Нæ автобус фæндагыл асаст æмæ дысон æмбис- 
æхсæвмæ не срæвдз. Чысыл раздæр æрбахæццæ стæм. 
— Мæн дæр обкомы фыццаг секретарь æрчындз 
кодта. Дыууæ сахаты йыл цæуы, афтæ кусджытæ 
рамбырд кодта æмæ кæрæдзийы базыдтам. 
— Цыма уымæй размæ зонгæ нæ уыдыстут, уый 
хуызæн. 
— Омæ уæддæр! Афтæ нæ фæкæнынц?! Фæлæ мæм 
дзы. дæу йеддæмæ хæотæг ничима ’рбацыд. 
— Æгæр дæр ма дæм цæудзысты. Уый тыххæй дæ 
сæр дæр ма сриссæд. 
Викторимæ дзæвгар фæныхас кодтам. Æртæ азмæ 
цыдæриддæр базыдта, уыдон мын цæстуарзонæй 
фæдзырдта. Нæ мæ басусæг кодта, кусджытæй чи цæ- 
мæй улæфы, чи дзы цæмæ тынгдæр арæхсы, кæмæн 
дзы цы нæ фаг кæны, цы аиппытæ йæм ис æмæ цы 
— 195 — 

фыддзинад йæ бон ракæнын у, уыдонæй мæ ницы 
бамбæхста. 
Йæ ныхæстæ мæ бауырныдтой. Барæй цæсты ни-- 
кæй бафтыдта. Кæмæй-^иу раппæлыд, уымæн-иу йæ 
ьиппытæ дæр нæ бамбæхста, кæй-иу рафаудта, уымæн- 
иу загъта йæ хорздзинæдтæ дæр. Искæй хæрамы охыл 
рафаудта, уый æихъæл нæ уыдтæн. Уæдæ дзы цыма 
йæ маст дæр никæмæй иста, афтæ дæр мæм фæкаст. 
— Абон нæ газет нæ цæуы,— загъта Виктор æмæ 
цæуынмæ рахъавыд. 
— Зонын æй. 
— Номырмæ цыдæр æрмæджытæ хъæуы, æмæ сæ 
æз ныртæккæ акæсдзынæн æмæ типографимæ арвит- 
дзынæн. Дæу нырма ницыма æфсæрм и. 
— Куывнæ мæ и æфсæрм? Газеты мæ къухæвæрд 
нæ уыдзæн? 
— Уыдзæн æмæ цы?! Махыл не ’ууæндыс? 
— Æууæндгæ та уыл куыннæ кæнын, фæлæ газеты 
куыст дæхæдæг нæ зоныс? Иу дамгъæ дзы йæ бынаты 
куы нæ уа, уæд дуне сызмæнтыны фаг у. 
— Тæрсгæ ма кæн, мах дуне змæнтын нæ бауадз- 
дзыстæм... 
Виктор дæр та ацыд. Гыццыл цыма фæхъуыртхъом 
дæн. Мæ зæрдæ цæуылдæр фæлæууыд. Ме уæнгты 
цыдæр тыхтæ баккъардтон. Райсомæй нырмæ мæхи- 
цæн цы æфхæрæн ныхæстæ фæдзырдтон, ууыл фæсмон 
кæнын райдыдтон. Мæ раздæры куыстæй рацæуыныл 
кæй сразы дæн, уым дæр диссагæй ницуал уыдтон. 
Уæдæ цæрæнбонты искæй фæдджийыл куыд хъуамæ 
хæцыдаин?! Маргъы лæппынтæ тæхынхъом куы фæ- 
вæййынц, уæд сæ сæ базыртæ арвы цъæхмæ сисынц, 
сæхицæн ахстæттæ аразынмæ фæвæййынц, цæрæнбон- 
ты сæ мады дæлбазырæй скæс-скæс нæ фæкæнынц, 
фæлæ. 
Телефоны дзæнгæрæджы хъæр райхъуыст. 
— Хъусьгн! 
— Хъазыбег дæ? — Габоцийы хъæлæс æнцонæй 
базыдтои. 
— Æз дæн, æз, Габоци. 
— Æмæ цы кусыс? 
— Нырма ницьгма. 
— Уæдæ дæууылты фæцæуæм,— æмæ хæтæл æрæ- 
вæрдта. 
, Мæ сахатмæ æркастæн. Æхсæз сахаты сси... Мæн- 
мæ ничи хъусы! Искуы ма æхсæз сахаты суыдзæн, 
уый æнхъæл нæ уыдтæн, афтæмæй цытæ дзурын. Мæ 
— 196 — 

ног бынаты фыццаг кусгæ бон мыл афæдзы дæргъæн 
яьщци. Бон-изæрмæ æппьгадæр ницы бакуыстон, аф- 
тæмæй саубыны фæллад бадæн. Ахæм хуызæнæй мæ 
Габоци æмæ Гадзуба æрбаййæфтой. Габоци мæ дуарыл 
тыххæйты æрбацыд. Куыддæр мæ ауыдта, афтæ йе’ 
’вæргæ дæндæгтæ ферттывтой. 
— Хъуамæ хурау худгæ кæнис, Бонвæрнонау — 
тыбар-тыбур, ды та тарæрфыгæй бадыс,— йæ хъазæн 
ныхæстæ та йæ разæй фесты Габоцийæн. 
— Мæ мады мад-иу мæ хуызæн æнæбон хъалæн 
куыд загъта, уый зоныс? 
— Цæмæн дæ æнæбон хъал? 
— Сæууон ирдгæ дын дæ риу куы хойы, изæрон 
дымгæ — дæ фæсонтæ, уæд цæуыл хæрдты хауыс? 
— Уыцы ныхæстæ дæумæ нæ хауынц. Фæстаг рæс- 
тæг дыл цы хорздзинæдтæ æрцыд, æрмæст уыдон дæр 
хъал уæвыны фаг сты. Дæ хойы канд чындзы нæ 
арвыстай, фæлæ ма дын хæрæфырт дæр фæзынди. 
Фатер -райстай. Редакторы къæлæтджыны æрбадтæ. 
Уæдæ ма дæ цы хъæуы? Кæд бинонты хъуыддаг кæй 
нæма бакодтай, дæ сагъæсы сæр уый у, уæд аххос 
дæхимæ агур. 
— Дæхимæ йæ ма ’къæйных кæн, Га’боци,— йæ ны- 
хас æм ’баппæрста Гадзуба,— кæннод . лæдзæгæн дыу- 
уæ кæроны ис. Уыцы хъуыддаджы нæхи бон дæр ни- 
цæмæй раппæлын у æмæ нын æй, мыййаг, нæ цæст- 
мæ куы бадара. 
Гадзуба мын цæмæй тарст, уымæй тæрсын ницæ- 
мæн хъуыд, уымæн æмæ, мæ хистæртæй иуæн дæр ус 
ракурын йæ къухы кæй нæ бафтыд, уый тыххæй ны- 
ронджы хуызæн фидæны дæр мæ дзыхæй ныхас никуы 
схаудзæн. Æнæуи та мæм Габоцийы ныхæстæ бахъард- 
той. Æцæгæйдæр, фæстаг дыууæ азы мæ царды бирæ 
ивддзинæдтæ æрцыд. Ног куыстмæ кæй рацыдтæн, 
уый дæр уыдонимæ нымад кæй æрцыд, уый фæрцы 
дæр та мын чысыл фенцондæр. Стæй мын, æвэбццæ- 
гæн, хорз мæ чи зоны, уыдон раст фæзæгъынц, гыц- 
цыл ницыйæ дæр стыр исты саразынмæ дæхицæй 
дæсныдæр нæй, зæгъгæ. Мæ цъиувæдистæй, зæгъæн ис, 
æмæ цъиувæдис рахонæн никæмæн вæййы. Хуыцауæн 
та!бу, æгайгыма, мæхи цæмæйты фæтæрсын кæнын, 
уыдонæй иу дæр тæосаг йæ рауайы. 
Гадзубаитимæ проспектмæ рацыдтæн. Гадзубаитимæ 
зæгъын, фæлæ растдæр уыдаид Габоциитимæ, уымæн 
æмæ проспектмаэ Габоци хæстæгдæр у, æви проспект — 
Габоцимæ, уый зын зæгъæн уыд. 
— 197 — 

Габоци æмæ проспект. Уыдонæн кæрæдзийæ фæхи- 
цæнгæнæн нæй. Боны кæцыфæнды афон дæр уынгмæ 
рацу æмæ дзы Габоцийыл амбæлдзынæ. Кæнæ прос- 
пекты фæцæйцæугæ, кæнæ — бæлæсты бын бадгæ. 
Иу хатт ын, проспекты дæуæй арæхдæр ничи вæййы, 
зæгъгæ, куы загътон, уæд мын ахæм дзуапп радта: 
«Æз мæ проспекты хай никæмæн дæттын!» 
III 
Бæди уал дыууæ фæлварæны радта. Мæн æххуыс 
æй ницæмæй бахъуыд. Суанг мæ институтмæ цæуын 
дæр никуы бауагъта, кæимæ дæттын, уыдонæй, дам, 
иу дæр мæнæй дæсныдæр нæу æмæ, дам ма уыдон 
дæр куы исынц хорз бæрæггæнæнтæ. Æмæ, æцæгæй- 
дæр, дыууæ фæлварæнæй дæр «цыппар»-тæ райста. 
Иу ма йæ хъæуы æмæ йын, иуæй, хъуамæ æвзæр бæ- 
рæггæнæн мауал сæвæрой, иннæмæй та суанг «æртæ» 
куы райса, уæд дæр бахаудзæн æмæ, гыццылæй Дзыц- 
цайæн дохтыр суæвынæй цы зæрдæ бавæрдта, æппын- 
фæстаг йæ уыцы ныхас комкоммæ æххæст кæнынмæ 
бавналдзæн. 
Фæстаг фæлварæнмæ куы цыди, уæд дæр та мæ йæ 
размæ рацæуын кодта, дæ къах, дам, мын кæддæрид- 
дæр хорз вæййы. Æвзæр къах нæ иуæн дæр, нæй. 
Хъæуы ма куы цардыстæм, уæд-иу сыхæй балцы чи 
дыд, уыдонæй алкæмæн дæр йæ размæ куы фæувдаик- 
кам, ууыл архайдта. Уæлдайдæр базары бон. Æртæ 
базармæ дæр — Чырыстонхъæумæ, Джермецыкмæ 
æмæ Хъаллæмæ тынг раджы цæуьгн хъуыд. Уæлдай- 
дæр зымæгон, æмæ-иу нæ æхсæвыцъæхæй сыстын код- 
той, цæмæй, базармæ исты |уæймæ чи хаста, кæнæ 
æлхæнынмæ чи цыд, уыдоны размæ фæуæм æмæ сæ 
балц фæрæстмæ уа. Никуы нæ ничи рахъаст .кодта. 
Фæстæмæ-иу здæхын куы райдыдтой, уæдмæ-иу æн- 
хъæлмæ кастыстæм, уымæн æмæ зыдтам, лæвæ^тæ 
нын кæй хæсдзысты. 
Бæди институтæй куы ’рбаздæхт, уæд йæ мидбылты 
худт йæ разæй æрбахаста. 
— Куыд радтай? 
— Хорз! — æмæ мыл йæхи ’рбаппæрста. 
— Арфæ дын кæнын! Ды та иннæ аз цæуынмæ 
хъавыдтæ, мæхи, дам, хуыздæр бацæттæ кæнон. 
— Раст мын загътай. Æмгъуыд кæнын ницæмæн 
хъæуы. 
— 198 — 

— Ныртæккæ Дунетханы Хуыцау ардæм куы 
рауадзид... 
— Цы дзы кæныс? , 
— Æртæ чъирийы ракæнид æмæ дын акувиккам. 
— Цæй тыххæй? 
— Фæлварæнтæ хорз кæй раттай, уый тыххæй! 
Æхсæз азы фæстæ нæ хæдзары дохтыр кæй фæзын- 
дзæн, уый тыххæй!.. 
— Ардæм æй хъæуы, ма тæрс. Иу бон сæм куы нæ 
ссæуын, уæд дыккаг бон йæхæдæг ам æрбалæууы. 
Дунетхан, æцæгæйдæр, чысыл фæстæдæр фæзынди. 
Стæй канд Зелимханимæ нæ, фæлæ Мухарбег дæр 
семæ. 
— Къулыл зылын хахх! — нæ сиахсы ауынгæйæ 
сдзырдтон æз. 
— Цавæр зылын хахх? — цыма, мæ ныхæстæ кæ- 
цырдæм цæвынц, уый нæ бамбæрста, уый хуызæн ба- 
фарста Мухарбег. 
— Кæдæй-уæдæй ма нæ къæсæрæй æрбахызтæ! 
— Хонгæ кæнут, æмæ уæм алы бон дæр цæудзы- 
нæн. 
— Æмæ дæ хонын цæмæн хъæуы? 
— Куыд цæмæн? 
Дунетхан иу цасдæр æнæдзургæйæ фæхъуыста, стæй 
йæ фæстагмæ алхыскъ кодта: 
— Æмæ усгур куы цыдтæ, уæд дæр дæм Таучела- 
тæ хонджытæ арвыстой? 
— Уый æндæр хъуыддаг уыд... 
Нæ дзæнгæрæджы хъæр райхъуыст. Бæди дуар 
гом кæнынмæ фæци. Кæимæдæр цыдæртæ адзырдта 
æмæ фæстæмæ фæзылд: 
— Дæ шофыр дæ агуры... 
— Æмæ мидæмæ цæуыннæ цæуы? 
— Нæ комы... 
Æддæмæ йæм рацыдтæн æмæ йæ уыцы хуыздзы- 
дæй раййæфтон. 
— Цы ’рцыди? 
— Кæйдæр фос ныццагътон... 
— Цавæр фос? 
— Горæтæй Джызæлы æхсæн фысты дзугыл маши- 
нæ батардтон æмæ дзы асты амардтон. 
— Адæмæй никæмæн ницы уыд? 
— Нæ-а! Æрмæст машинæйы рахиз цырагъ ацъæл, 
стæй йæ капот фæцъулатæ. 
— Дæхи машинæйыл æрбацыдтæ? 
— 0. 
— 199 — 

— Æмæ дæ исуыд рауагътой? 
— Мæ гæххæттытæ сæм ныууагътон. 
ХъуЫддаг Мухарбегæн бамбаръш кодтон. Нæхи 
арæвдз кодтам æмæ машинæйы, фыдбылыз кæм æрцыд, 
уым балæууыдыстæм. Фыййæуттæ уыцы æмбырдæй 
æнхъæлмæ кастысты. Русланы куы ауыдтой, уæд æм 
алырдыгæй лæбурын райдыдтой. Чи загъта, расыг у, 
чи загъта, дзугыл машинæ барæй батардта. Иу æм 
ахæстонæй æртхъирæн кодта, иннæ йæм нæмынæй 
æвзыста. Мухарбег фæхъуыста, фæхъуыста, стæй сæм 
дзуры: 
— Радыгай дзурут, науæд кæрæдзийы нæ бамбар- 
дзыстæм. 
— Нæ дзуг нын æмбис фæкодтат æмæ ма нæ дзу- 
рын дæр нæ уадзут? — йæ тымбылкъухтæ тилгæ Му- 
харбеджы цур балæууыд æппæты æрыгондæр хæмпæл- 
рус фыййау. 
— Нæ ныхас кæрæдзимæ куыд хъуыса, ууыл ба- 
цархайæм. 
— Аст фысы нæ фæхъуыди æмæ тæккæ райсом 
нæ хæдзар(ы куыд уой, афтæ. Æхца дæр нæ нæ хъæуы, 
цауддæр фыстæ дæр нæ бакомдзыстæм! Уый уын нæ 
фæстаг ныхас! 
— Раот сты дæ ныхæстæ, фæлæ ам тыгъд быдыры 
ницæуыл бадзурдзыстæм. Фæлтау кæм цæрут, уый 
нын бацамонут, кæдæм бацæуæм, уый нын зæгъут. 
Афтæ ху(ыздæр уыдзæн, 
Мухарбеджы ныхæстæ сæ кæмæдæрты бахъардтой 
æмæ чысыл фæсабырдæр сты. Æрæджиау фембæлыны 
тыххæй разыйы дзуапп радтой. 
— Уырдæм дæ цы фыдбылыз бахаста? — бафар- 
стон Русланы, фæогæмæ куы раздæхтыстæм, уæд. 
— Хъæуы мын чидæр машинæйы ивæн хæйттæй 
зæрдæ бавæрдта æмæ уырдæм фæцæйцыдтæн. 
Дæ цæстытæ кæм уыдысты, зæгъгæ, йæ бафæрсын- 
мæ хъавыдтæн, фæлæ дурын куы асæтта, уæд æй чи 
асаста, уый фæнды фæрсгæ кæн, фæнды нæмгæ, цы 
пайда ма дзы ис?! Зындгонд куыд у, афтæмæй дыууæ 
изæры астæу уæлдай тæссагдæр вæййы фæндагыл 
цæуын. Адæймагæй, фосæй зæкхы хуыз райсынц æмæ 
дзы чи кæцы у, уый зын раиртасæн вæййы. Асфальт 
дæр фосы дзуджы йæхи хуызæн скодта, æмæ Русланы 
уыцы иудзинад фæсайдта. Уæддæр ма Хуьщау хорз, 
æмæ адæмæй никæмæн ницы уыд. 
Уыцы изæр Терчы фаллаг фарс амынд хæдзары 
сæмбæлдыстæм. Горæты æдде нæм тымбылкъухæй чи 
— 200 — 

’взыста, уыдон, сæ кусæн дарæс куы аивтой æмæ.сæ- 
химæ куы базылдысты, уæд мæм бынтон æндæрхуы- 
зон фæкастысты. Сæхи дæр æндæрхуызон дардтрй. 
Иу хъæрæй ныхас дзы никæмæйуал ссыд. Цыма 
сæм сæ митыл фæсмон æрцыд, уый хуызæн адæй- 
магмæ комкоммæ кæсын дæр нал уæндыдысты. 
Мидæмæ нæ бахуыдтой. Хæдзары хицау Мухарбеджы 
ауынгæйæ фæджихау: 
— Ды та ам цы кусыс? 
— Мæнæ ма кæй уынын,— ныццин ыл кодта Му- 
харбег.—Ам цæрыс, уый куы нæ зыдтон. 
— Ам цæрын, æрмæст æрæгæй нырмæ. Ацы хæдзар 
дыууæ азы размæ балхæдтон. Мæ кæстæр æрсымæри- 
мæ дзы цæрæм,— æмæ уый размæ æхсæв æппæты 
тынгдæр чи смæсты, уыцы лæппумæ ацамыдта. 
Лæппу æнæуи дæр йæхицæн бынат нæ ардта æмæ 
ма йæм йæ хистæр æфсымæр уазджыты æргом куы 
аздæхта, уæд фыр æфсæрмæй цы, фæуыдаид, уый нал 
зыдта. Куыд рабæрæг, афтæмæй хæдзары хицау æмæ 
Мухарбег зонгæтæ разындысты. Уалынмæ хæдзармæ 
иу æрыгон сылгоймш1 æрбауад. Бæлвырд кæмдæрты 
йыл кæй сæмбæлдтæн, уый фембæрстон, .фæлæ кæм, 
уый æрымысын мæ бон нæ уыд. Сылгоймаг мæм хæс- 
тæгдæр æрбацыд æмæ мæ ныллæг хъæлæсæй дисгæнæ- 
гау бафа)рста: 
— Нал мæ зоныс? 
Иугæр мæ кæд афтæ фæрсы, уæд æй, æвæццæгæн, 
кæддæр зыдтон. «Æвæццæгæн», нæ, фæлæ йæ æнæмæнг 
зыдтон. Нал æй зонын, ууыл та мæ басæттын нæ фæн- 
дыд æмæ йæм уыцы дызæрдыггæнгæйæ кастæн. Мæ- 
хинымæр мæ тых-мæ бонæй архайдтон, кæцæй йæ 
зонын, уый, цалынмæ мын æй чызг нæ загъта, уæдмæ 
куы ’рхъуыды кæнздн, зæгъгæ, фæлæ, ахæм заман 
куыд вæййы, афтæ мæ фæнд нæ сæххæст. Чызджы 
дæр тынг фæндыд, йæхи амонын æй куы нæ бахъæу- 
ид, уый, æррмæст уый фæндæй дæр ницы рауад. Æндæр 
гæнæн ьш куынæуал уыд, уæд мын загъта: 
— Ахуыргæнæг нын куы уыдтæ... 
Æрхъуыды йæ кодтон. Практикæйы рæстæджы йыл 
сæмбæлдтæн. Дæсæм къласы ахуьф кодта. Тæккæ 
рæсугъддæр чызджытæй иу. Уыцы къласы йæхицæй 
уæздандæр куы нæ уыди, уæд æй куыд ферох кодтон!: 
— Мæнæ мыл мæрды рох куыд бахæцыд! Альби- 
нæ! Куыннæ, куыннæ! Уæдæ ма деæй зонын! Æмæ дæ 
кæдæй нырмæ нал федтон? Ам цы кусыс, аргъуаны 
ЦУР куы цардыстут? 
— 201 —I 

Чызг мын йæ сæрæй хæдзары хицауы кæстæрæфсы- 
мæрмæ ацамыдта, уæртæ уый бафæрс, ам цæмæн дæн, 
уьшæй, зæгъгæ. Уæдмæ сывæллоны кæуын райхъуыст. 
Альбинæ хатыр ракуырдта æмæ иннæ уатмæ фæцæуæг. 
Чысыл фæстæдæр, йæ хъæбысы, иу афæдз æмæ æрдæг 
кæуыл цыдаид, ахæм сывæллонимæ фæстæмæ фæзылд. 
— Уый дæхи лæппу у? 
Альбинæ аивæй, хистæртæ кæм бадтысты — уæдмæ 
Мухарбегæн фысымтæ фынг ацарæзтой æмæ цæуылдæр 
зæрдиаг ныхас кодтой— уырдæм бакаст æмæ йæ, ни- 
чи фехъусдзæн, ууыл куы баууæндыд, уæд сабыргай 
загъта: 
— Афтæ зæгъынц. Кæстæр. 
— Уый дæр лæппу? 
— о. 
«Уæдæ исчи мæ хуызæн у!» — бауайдзæф коДтон 
мæхæдæг мæхицæн. Диссаг у, æвæдза, мæ азты нымæц 
куыд рæзы æмæ мæм куыннæ хъары! Мæ кæстæр хойы 
кой нал кæнын, фæлæ мæ ахуыргæнинæгтæ дæр мæ 
разæй фесты. Дыгай сывæллонджынтæй агæпп ластой, 
æз та, сæ мад кæм, ис, гуырд у æви гуыринаг, уый 
дæр| нæма зоньгн. Йæ цуры уый бæрц рæстæг лæууын 
аив нæ уыд, æмæ æз дæр иннæты цурмæ бацыдтæн. 
Сæ фарсмæ мæ сбадын кодтой. Альбинæ йæ моймæ 
цæстæй ацамыдта, ардæм-ма рауай, зæгъгæ. Лаеппу 
йæ цурмæ бацыд, цыдæртæ йын адзырдта æмæ фæс- 
тæмæ æрбаздæхт. 
— Уæдæ, зæгъыс, ацы лæг,— мæнмæ сæрæй аца- 
монгæйæ загъта хæдзары хицау,— дæ кайыс у? ^ 
— О, кæд мæм нæ фæхæрам уыдзæн, уæд,— дзуапп 
ын радта Мухарбег æмæ мæнмæ фæрсæджы каст 
æрбакодта. 
— Цæмæн дæм хъуамæ фæхæрам уон? ) 
— Мæхи дæ сиахсæй кæй нæ амонын, уый тых- 
хæй. 
— Æмæ дзы цы уæлдай ис?! 
Мухарбеджы хъазынмæ кæм равдæлди, уым хъуыд- 
дæгтæ бынтон æвзæр нал уыдысты, æвæццæгæн... 
— Нæ фосы нын чи ныццагъта,— сдзырдта та 
хæдзары хицау,— уый дæ сиахсимæ иумæ кусы, 
зæгъыс? 
.., — О. Æртæ мæйы дæр æххæст нæма кусынц æмæ 
дьгн уый йæ пайдатæ. 
— Гæнæн нæй. Кæй зæгъын æй хъæуы, фыдбылы- 
заей хи хъахъхъæнын хъæуы, фæлæ куы ’рцæуа, уæд 
та йын фæразынæй хуыздæр хос нæй. Æгайтыма адæм 
-.202 — 

дзæбæхæй баззадырты. Фос та... Нæ сæры бæсты фæ- 
цæузенг, æндæр цы нæ бон у?! 
— Аст фысæй фондз мах уыдысты,— ныхас йæхи- 
мæ айста кæстæр æфсымæр,— æмæ уын сæ æз хатыр 
кæнын. Мухарбег ме ’фсымæры зонгæ разынд, Хъазы- 
бег та — дæ фарн бирæ уæд — нæ бинонты ахуыргæ- 
нæг уыди. Мах дзы иу сом дæр нæ хъæуы, фæлæ иннæ 
æрта- фысы нæ сыхæгты’ уыдысты æмæ уыдонæн фæй- 
нæ а^д туманы бафидæд, æндæр ныхас не ’хсæн нал 
и. Мæнæ шофыры гæххæттытæ дæр... 
Фысымтæ кæртмæ немæ рацыдысты. 
— О,. хæдæгай,— сдзырдта хæдзары хицау,— фыс* 
тæй ма дыууæ æргæвдынмæ сбæззыд æмæ уыдон дæр 
аласут. Сæ сæртæ, стæй сæ къабæзтæй кæцыдæртæ 
æнæхъæнæй баззадысты. 
— Райсом сæм шофыр æрбацæудзæн,— зæрдæ сын 
бавæрдтон æмæ нæ фысымтæн хæрзæхсæв загътам. 
Фæстæмæ разыйæ куыннæ здæхтаиккам! Кæйдæр 
фос æмбис фæкодтам — цыма дзы æз æмæ Мухарбег 
дæр архайджытæ уыдыстæм, уый хуызæн — æмæ нын 
дзы фидын ницы бауагътой. Уый нæ, фæлæ ма нæ сæ 
уæздандзинадæй хæсджыны бьгааты дæр сæвæрдтой* 
Кæй зæгъын æй хъæуы, адæймаджы фыдбылыз кæй не 
’рцыд, уый æппæты сæйрагдæр уыди, фæлæ нæ даргæ 
ницы кодтой, афтæмæй сæ зиантæ ницæмæ æрдардтой. 
Сæ сыхæгты фысты тыххæй дæр нæ бынтон чысыл æх- 
ца бацагуырдтой, нæхæдæг, далм, семæ бадзурдзыстæм. 
Руслан стыр фыдбылызæй фервæзт. Милицæмæ куы 
фæхабар крдтаиккой, уæд уæлæнгæйтты кæй нæ аир- 
вæзтаид, ууыл дзурын дæр нæ хъуыди. 
Фæстæмæ нæ нæхимæ куы ’рбахæццæ кодта, маши- 
нæмæ æркæсынмæ мæ æрмæстдæр уæд равдæлди. 
Æцæгæйдæр, цырагъ ныцъцъæл. Раззаг капот дæр 
хæрдмæ дзæбæх сысчъилтæ. Чи зоны, сраст кæнын 
мауал бакома. 
— Цы йын дæ зæрды ис,— цæфтæм амонгæйæ дзу-1 
рын Руоланмæ. 
— Цалцæг кæнын æй хъæз^... 
— Уый æз дæр зонын, фæлæ истæмæй рæвдз дæ? 
— Цæмæй рæвдз дæн. Карбюратор ын кæдæй ныр- 
мæ |агурын æмæ йыл куы нæ хæст кæнын, уæд кацот 
зындæр ссарæн куы у... 
— Ацу уал, райсом исты æрхъуыды чындæуы- 
дзæн... 
Дунетханитæ фыр катайæ цы фæуыдаиккой, уый 
нал зыдтой. Хабæрттæ сын кæрæй-кæронмæ радзырд- 
— 203 — 

там, уæддæр сæ фарстатæн кæрюн нæма уыди. Уæлдай 
цъйувæдис ахæм заман Дунетхан сисы. Иу хъуыдда- 
гæй дæ цалынмæ цалдæр хатты бафæрса, уæдмæ нæ 
ныууадздзæн. Зелимхан мах æрбацыдмæ нал банхъæл- 
мæ каст. Хуыссæг æй æрцахста æмæ Бæдийы сынтæ- 
гыл, йæ къухтæ фæйнæрдæм аппæрста, афтæмæй уæл- 
гоммæ фынæй кæны. Цырагъы рухс дæр ницæмæ да- 
ры, хъæрæй ныхас дæр æй нæ хъыгдары, 
— Цæй, æгайтыма, стырдæр фыдбылызы нæ ба- 
хауд,— йæ фæрстытæ иууылдæр куы фесты, уæд« арф 
ныуулæфгæйæ загъта Дунетхан.— Цомут, уæртæ æртæ 
чъирийы акодтон æмæ сæ акувут. 
I Æз, къæсæрæй куы ’рбахызтæн, уæд дæр бамбæр- 
стон, нæ хæдзары цыдæр хæрзад хæринаджы тæф кæй 
апьгрх, уый, фæлæ дзургæ ницы скодтон. 
— Зæххардыстæн, уый æвзæр хъуыддаг нæу! — 
раппæлыд дзы Мухарбег. 
— Сомытæ куы нæ кæнай, уæддæр баууæнддзы- 
стæм, ахæм хъуыддæгтæ дæ зæрдæмæ кæй фæцæудзы- 
сты, ууыл. 
Иууылдæр фынджы уæлхъус æрбадтыстæм. 
— Абон Бæди фæстаг фæлварæн радта, уый зо- 
ныс? — Мухарбегмæ бакæсгæйæ сдзырдта Дунетхан. 
— Нæ зонын. 
— Радта уæдæ æмæ Хуыцауы фæндæй мединститу- 
ты студенткæйæ агæпп ласдзæн. 
— Арфæ дын кæнын! — йæ бынатæй сыстад Му- 
харбег æмæ Бæдийы къух исы. -1 
— Фæлæуут уал, уæд та мæ нæ райстой! 1 
— Райсдзысты дæ, райсдзысты! — загъта Дунет- 
хан.— Ныртæккæ йæм дæ «ъух ратт дын зæгъын, 
кæннод дæ сæры къæрцц фæцæудзæн! — йæ. хъазæй 
хъæлæсыуагæй дзурынмæ та рахызт’ Дунетхан. 
— Æдылы къоппа! — ахæм заман Бæди цы ныхæ- 
стæй фæпайда кæны, уыдоны иударондæртæй йын 
дзуапп авæрдта. 
Кæд цыфæнды уыди, уæддæр Мухарбегмæ йæ къух 
радта. 
— Хуыцау дæ ахæм дохтыр скæнæд, æмæ дæм дард 
рæттæй !агурæг куыд цæуйй! 
Бæди ныфсæрмы. Йæ цæсгомыл циндзинад ан- 
хъæвзт. Мухарбег ма йын ноджыдæр бирæ арфæтæ 
фæкодта. Ныхас фæцæвæн кæм уыди, уым-иу Бæди 
«бузныг», зæгъгæ, сдзырдта, æндæр йæ къухы ницы 
зæгьын æфтыди. 
— Фæлæуу, дæ ныхæстыл фæцауæрд,— йæ цонгыл 
— 204 — 

ын фæхæцыд Дунетхан.—Æртæ чъирийы куы кувай, 
уæд та ма йын цы зæгъдзынæ?! 
— Уый фаг дæр ма суыдзынæн,— загъта Мухарбег 
æмæ фæстæмæ æрбадти.— Стæй сæ æз цæмæн хъуамæ 
кувон, исты хæдзарæн хицау нæй?! 
— Сиахс хæдзайраг у, зæгъгæ, дын цал хатты загъ- 
тон?! 
— Нæ, нæ, мæ хур, дæ хæдзары хистæры бынат 
суанг дæ сиахсæн дæр макуы ратт. 
Хистæрæн та мæхи бадын бахъуыд. 
^— Кувын хорз у,— зæронд усау та арф ныуулæф- 
гæйæ загъта Дунетхан.— Æртæ чъирийы дæ разы куы 
уа, уæд та — уæлдайдæр. 
Мæ зæрдыл та Дзыцца æрбалæууыд. Схуыссыны 
размæ-иу Хуыцаумæ æнæокувгæ никуы фæци. Йæ ны- 
хæстæ ма ныр дæр мæ хъустыл уайынц. 
Куыддæр-иу цырагъ ахуыссын кодта æмæ-иу сынтæ- 
гыл йæхи æруагъта, афтæ-иу йæхиуыл дзуæрттæ баф- 
тыфта æмæ-иу загъта: «О Хуыцау, табу дæхицæн! Мæ 
сывæллæттæ дæ фæдзæхст, де уазæг!» Афтæ иу хатт 
æмæ дыууæ хатты нæ, фæлæ алы æхсæв дæр. 
Дунетхан уæлибæхтæ уыцы тæвдæй радавта. Уы- 
рыссаг арахъ æмæ ирон бæгæны дæр фынгыл февзæр- 
дысты. 
— Бæгæны дæр дæм куы ис! — дисхуызæй бафип- 
пайдтон æз. 
— Уæдæ куыд загътай? 
— Æцæг, æцæг, кæм уын уыдис? 
— Адоны уæрмы,— Мухарбегмæ ацамыдта Дунет- 
хан,— бæгæны кæддæриддæр вæййы. 
— Раст зæгъы,— æрбакасти мæм Мухарбег.— 
Джеоргуыбайы конд ’бæгæны дзы Куадзæнмæ нæ 
хъыхъхъаг кæны. 
— Уемæ йæ æрхастат? 
— Уæдæ йæ, дæумæ гæсгæ, ам афыхтам?! — Ду- 
нетханы дзуапп агурынмæ дардмæ цæуын нæ фæ- 
хъæуы. 
— Уæдæ ма дзы рауадз æмæ Уæллагмæ скувæм. 
— Мæнæ дын арахъ рауагътон,— арахънуазæн 
агуывзæ мын мæ разы æрæвæрдта Дунетхан. 
— Хуыцаумæ бæгæныйæ кувын тынгдæр фидауы. 
Марадз-ма, Бæди, нæ хъæзын къус радав. 
Бæдй фестад æмæ цæлгæнæнæй дыууæхæцæнджын 
нывæфтыдтæ бæгæны нуазæн къус радавта. Мухарбег 
æй айдзаг кодта æмæ мæм æй радта^ 
— Уый æндæр хъуыддаг у. 
— 205 — 

Мæ къусыл мæ дыууæ къухæй схæцыдтæн æмæ сыс- 
тадтæн. 
— Хуыцау, табу дæхицæн! Хуыцау, бирæ хорздзи- 
нæдтæ дæм ис, æмæ дзы махæн дæр !хай бакæн. Нæ 
фыдбылыз сæфт куыд уа, нæ амонд тыхджын, ахæм 
арфæ махæн æмæ, пмах чи уарзы, нæ хорздзинад æхсыз- 
гон кæмæн у, уыдонæн ракæн! 0 Хуыцау, йе знæгты 
фæндиаг куыд никуы фæуæм, фæлæ не знæгтæ мах 
фæндиаг куыд фæуой, ахæм амонд нын ратт! Хохы 
зæдтæ, быдыры дзуæрттæ, уе ’ппæты хорзæх дæр нæ 
уæд! Афтæ цы зæд, цы дуаг зæгъы, мæ ном куы сса- 
риккой, уæд сын æз стырдæр æххуыстæ бакæнин, зæгъ- 
гæ, уый хорзæх дæр нæ уæд! 
— Ай кувынмæ Нарты Уырызмæг куы басгуых- 
тæ,— мæ хъусы мын æрбадзырдта Дунетхан. 
— Къухьг бынмæ ма дзур! — басхуыста йæ Мухар- 
бег. 
— Хётæджы Уастырджи, дæ бынты цæуæм æмæ нæ 
рæствæндаг кæн. -Цæрадзонты Уастырджи, нæ фыдæл- 
тæ дæумæ кувæг уыдысты æмæ дзы хуыздæр æххуыс 
кæмæн бакодтай, уый æмбал мах дæр фæкæн. Хуыцау, 
хуыздæр цы ис, уый ратт! Кувæггаг! — Мухарбег къус 
райста, арфæ ракодта, бæгæныйæ анызта, чъирийæ аца- 
хуыста æмæ мæм къус фæстæмæ радта. 
Дзæбæх уарзон бадт акодтам. Куыддæр сыстынмæ 
хъавыдыстæм, афтæ Зелимхан дæр райхъал. Дунетхан 
æм бауад æмæ йæ йæ хъæбысы фелвæста. Уый йæ 
хуыссæгхъæлдзæг цæстытæй ракæс-бакæс систа, ай кæ- 
дæм æрбахаудтæн, зæгъгæ, фæлæ, кæм ис, уый равза- 
рын куы нæ бафæрæзта, уæд йæ сæр йæ мады хъæб.ы- 
сы ануæрста. 
— Нæ ;фæлæ-ма йæ ахсæв ам уадз! —лæгъстæгæ- 
нæгау æм дзуры Бæди. 
— Цытæ дзурыс?! Уый дын æнæ мæн искуы лæу- 
уы?! 
— Афтæ йæ сахуыр кодтай æмæ нæ лæууы!—бауай- 
дзæф ын кодта Мухарбег. 
— Ай дын диссаг! Сывæллон йæ мадыл кæй сахуыр, 
уый дæр ьш хъьп’ у. Æццæй, гæбул, ам лæууыс? 
Зелимхан йæ дыууæ къухæй йæ мады хъуырыл 
атыхст, æмæ йæ «нæгъ»! кæмдæр Дунетханы чъылды- 
мæй райхъуыст.— Цом уæдæ нæхимæ. 
— Цом, цом! — йæ бынатæй сыстад Мухарбег.— 
Уæ минас бирæ уæд. Хъæздыг ысут! Институттæм 
куыд хауат æмæ искæй фыстæ куыннæ цъæл кæнат^ 
Хуыцау уьш ахæм хорзæх раттæд! 
— 206 — 

— Афонмæ нæм нанайы цæстытæ æнхъæлмæ кæ- 
сынæй ныуурс сты,— дзуры Дунетхан Зелимханы дзау- 
мæттæ кæнгæйæ.— Æви дæ нæ фæнды нанамæ цæуын? 
Зелимхан ницы дзуапп радта. 
— Дæумæ дзурьга, нанамæ дæ нæ фæнды? — 
бакъуымы йæ кодта Дунетхан. 
— Баппа мæ къæуы! — сдзырдта Зелимхан æмæ 
йæ къух фынгмæ байвæзта. 
—* Мæнæ йæ иу æрхъуыдыгæнæг куыннæ фæци,— 
сдзырдта Бæди æмæ йын уæлибæхы карст йæ къухы 
фæсагъта. 
Зелимхан дзы адджын рус ныккодта. 
— Йæ хæрæфырты æххормагæй чи амардта, ахæм 
мады хо ма Зелим йеддæмæ искæмæн ис?! — йæхи- 
цæн уайдзæфтæ кæны Бæди. 
— Ирыхъæуккæгтæ рæвдз сты! — сдзырдта Дунет- 
хан æмæ Зелимханы къухыл рахæцыд. Уынгмæ сæ 
фæдыл рацыдыстæм. Цалынмæ машинæ æрцахстой, 
уæдмæ сæ цуры фæлæууыдыстæм. 
— Дæ шофырæн-иу зæгъ, æмæ сæм райсом бацæуа, 
кæниод худинаг у,— радзырдта ма мæм Мухарбег, ма- 
шинæйы куы сбадт, уæд. 
IV 
Газеты куыст алы ран дæр иухуызон у, фæлæ дзы 
хицæндзинæдтæ дæр чысыл нæй. Дынджыр газетæй 
гыццыл газетмæ" чи рацæуы, уыдон æппæты фыццаг 
цы банкъарынц, уый вæййы къуындæгдзинад. Цыфæн- 
ды ахсджиаг хъуыддаджы тыххæй куы фыссай, уæд- 
дæр фæстæмæ фæкæсфæкæсгæнгæйæ архайыс, уымæн 
æмæ æрмæджы ас, фæзуат цас амоны, уымæй аразгæ 
у. Гыццыл газеты та стыр æрмæг мыхуыр кæнынæн 
алы хатт фадат нæ вæййы. Партион газет кæд стыр у, 
уæддæр къуыри фондз-æхсæз хатты цæуы, фæском- 
цæдисон газет та гыццыл уæвгæйæ — æртæ хатты. 
Уый дæр газетты хицæндзинæдтæм хауы. Сæйрагдæр 
хицæндзинад та у, газеттæн сæ кæсджытæ алыхуызæт- 
тæ кæй сты. 
Уыцы хъуыддæгтæй мæнæн æнæзындгонд иу дæр 
нæ уыди, фæлæ дардæй кæсын æмæ куысты арфы 
смидæг уæвынæн иумæйагæй ницы ис. 
Фыццаг бонтæй фæстæмæ Викторæй разы уыдтæн. 
Фæрсын мæ никуы ницæмæй бауагъта. Алы хатт дæр-иу 
мæм йæхæдæг фæраздæр. Кусджытимæ дæр æввахсæй- 
— 207 — 

æввахсдæр зонгæ кодтон. Виктор дзы кæмæн цы аргъ 
скодта, ууыл тынгæй-тынгдæр æууæндыдтæн. Æппæл- 
гæ кæмæй кодта, уый мæм æцæгдæр хорз кæсын рай- 
дыдта, фылдæр айппытæ йæм ис, зæгъгæ, кæмæй 
загъта, уыдонмæ та уазал цæстæй кæсын райдыдтон» 
Кæй зæгъын æй хъæуы, уыцы цæстæнгас æддæмæ не 
’вдыстон, мæхи йеддæмæ йæ ничи зыдта. 
Æппæты фыццаг кæимæ фæбыцæу дæн, уыдон уы- 
дысты идеологон хайады кусджытæ. Иу бон сæм, си- 
хормæ хæстæг уыдаид, афтæ бацыдтæн. Тæккæ бахи- 
зæны галиуырдыгæй бадти, карæй се ’ппæты хистæр чи 
уьгд, уыцы сылгоймаг — литерагг1урон кусæг. Иууыл- 
дæр æм Томæйæ дзырдтой, фæлæ йæ æз Тамарæ хуыд- 
тон. Рудзынджы цур се стъолтæ ныхæй-*ныхмæ æвæрд 
уыдысты хайады хицау Винерæ æмæ иннæ литерату- 
рон кусæг, иу-æртæ ’мæ ссæдз азы кæуыл цыдаид^ 
ахæм саулагъз лæппу Богдан. 
Куыддæр дуар байгом кодтон, афтæ мæ цæстытыл 
нæ баууæндыдтæн: Тамарæйы стъолыл уыдис бæгæны- 
йы цалдæр авджы, сæ алыварс — хус кæсæгтæ æнæ- 
хъæнтæ æмæ æрдæгпырхытæй. Æртæйæ дæр Тамарæйы 
стъолы уæлхъус æдзæлгъæд уагъд сæхи акодтой æмæ 
кæсæгтæ хордтой. Бæгæнытæй чи дзаг уыди, чи — 
æрдæгаызт. Ноджы сæ цуры алуывзæйыл мæ цæст не 
’рхæцыд. Куыд бамбæрстон, афтæмæй авджы хъуырæй 
нызтой. Къæсæрыл сагъдауæй 1ба«задтæн. ’Уыдонæй 
иу дæр йæ бьгнатæй нæ фезмæлыд, стæй сæм уыцы 
зонд дарддæр дæр нæ уыди. Зæгъын мæ бирæ цыдæртæ 
фæндыди, фæлæ цæмæй райдайон, ууыл сагъæсы 
адæргæй мæ дзыхы дзырд нал бадт. Æппынæрæджиау 
уæддæр сфæрæзтон: 
— Уыдон цы сты? 
Богдан фыццаг Винерæмæ бакаст, стæй Тамарæмæ 
æмæ дзы куы ничи ницы сдзырдта, уæд хъуыддæгтæ 
йæхимæ райста: 
— Кæцьгтæ? 
— Мæнæ уæ разы цытæ равæрдтат, уыдон? 
— Æмæ дзы æвзæрæй цд>1 и? 
— Æмæ дзы хорзæй та цы и? Уæлдайдæр кусга&- 
рæстæг? 
Винёрæ йæ сахатмæ æркаст: 
— Улæфты рæстæг райдыдта. 
— Куыд «райдыдта», нырма фыццаг сахат æрдæг 
йеддæмæ куынæма у?! 
— Махæн ацафон райдайы нæ улæфты рæстæг,— 
йæ ныхас баппарынæн фадат ссардта Тамарæ. 
— 208 — 

Дарддæр ма куы дзырдтаин, уæд мæхи æгад кодг 
тон æмæ фæстæмæ азылдтæн. Мæ кусæн уатмæ бацыд- 
тæн. Фыр адæргæй мæхи цы фæкодтаин, уый нæ зыд- 
тон æмæ-иу куы мæ бадæны абадтæн, куы та-иу фес- 
тадтæн æмæ^иу стъолы алыварс сдыууæрдæм дæн. 
Ахæм æгады бынаты мæ исчи сæвæрдзæн, уый мæ 
фæсонæрхæджы дæр никуы уыди. Бонсихорафон. Æп- 
пындæр ын уæвын æнхъæ^1 кæм нæ уыдтæн, ахæм 
ран. «Кæд мæ фæлваргæ кодтой, уæд т»а?! — сæры 
февзæрд æнахуыр хъуыды. Мæхи куыд дардзынæн, уый. 
базовын сæ фæндыди?» Цымæ мын мæхи куыд дарын. 
æнхъæл уыдысты? Мæнæ цы диссаджы æрхъуыды- 
джын адæмыл сæмбæлдтæн, зæгъгæ, сын хъуамæ загъ- 
таин? Æви сæ дæле рабадтаин æмæ гаджидæуттæ уа~ 
дзын райдыдтаин? Нæ фæлæ цы æнæуæздан разынды- 
сты. ÆмбæЛлæггаг дæр мын дзы ничи авæрдта. Сидты- 
тыл «аммен»! зæгъыны кой уæвгæ дæр нал кæ- 
нын. 
И(у хорздзинад мæхимæ ахæм раиртæстон: тæккæ 
зындæр уавæрты куы бахауын, уæд алыхуызон худ- 
джытæй мæхи фæирхæфсын. Æмæ та мæ маст фæрог- 
дæр кæнынæн ахæм хабар |æрмысыдтæн. 
Иу лæджы, дам, йæ сыхаг хæргæйæ баййæфта^ 
Фысымы кæнæ уазæджы хынцын нæ фæндыд, кæнæ 
хæринаг сæ дыууæйы фаг куы нæ суа, уымæй фæтарсг 
æмæ цæмæй æрбацæуæгæй дæр хъæстагæй ма баззайа» 
йæ хæринагæй дæр ьш ма ратта, уымæн йæхимæ гæс- 
гæ ссардта хорз мадзал æмæ йæм дзуры: 
«Зноны конд хъæрмхуыпп цымыс?» 
Уазæг, сæ къæйныхтæй чи уыд, ахæм разынд æмæ 
йын фыдæнæнгæнæгау дзуапп радта: 
«Цымын!» 
«Уæдæ-иу райсом æрбацу!» 
Идеологон хайады кусджытæм ахæм уæздандзинад 
дæр нæ разынд. Хæргæ æмæ сæ нуазгæ баййæфтон, 
фæлæ дзы иу дæр йæ бынатæй нæ фезмæлыд. Иуы 
сæрмæ дзы нуазæн авæрыны зонд не ’рцыд. Хуыйæн 
йæ фарсыл дур куы ныццæвай, уыйау сæм цалынмæ 
сдзырдтон, уæдмæ хъусæй лæууыдысты. Куы сæм 
сдзырдтон, уæддæр дзы иу уæздандзинад ничи равды- 
ста. 
Хъазт хъазт у, фæлæ сæры цæф хъазт нæу. 
Цалынмæ мæ кусæн уаты ахæм хъуыдытæ кодтон» 
уæдмæ улæфты рæстæг æрхæццæ. 
Виктор дуарæй æрбакаст. 
— Сихор хæрынмæ нæма цæуыс? 
— 209 — 

— Уый мæт дæр мæ нал и.. 
— Цæуыннæ? 
Виктор мидæмæ цæуинаг нæ уыди, фæлæ мæ уавæр 
куы бамбæрста, уæд æрбахьизт. 
— Нæ идеологон хайадмæ мæстæй тъæппытæ 
хауын! > ^ 
— Цæмæн? 
Цы федтон,- уый йын радзырдтон. 
— Ис сæм ахæм митæ. 
— Кæд мын, зæгъын, фыдæнæн афтæ бакод- 
той... 
— Дæ размæ чи куыста, уый ахуыргонд сты. 
Уый-иу семæ дæр ’абадти... 
— Уæдæ мын дзы фæскомцæдисы обкомы фыццаг 
секретарь диссаджы æппæлдтытæ куы фæкодта. 
— Уый йын йæ хабæрттæ нæ зоны! 
— Уæдæ сын куыд чындæуа? Афтæ уадзгæ не 
сты. 
— Мæ бон сын ницы у... 
— Уæдæ-ма сæ мæ бар уадз! Акæс-ма уыдонмæ, 
Хуыцауы тыххæй! Редакцийæ хынджылæггаг сарæз- 
той! Иуы цæсгомы нуар дæр дзы нæ фезмæлыд. Цыма 
æцæгæйдæр афтæ æмбæлд, уый хуызæн сæхи дардтой. 
Нæй ахæм хъуыддæгтæн барæн! Куыд зæгъыс? 
— Æз дæр бæргæ афтæ хъуыды кæнын, фæлæ... 
— Иу «фæлæ» дæр нæ! Уагæр ма исты хорз кус- 
джытæ куы уаиккой! 
— Тамарæйæ фæстæмæ. 
— Уымæн та йе ’гъдау нæ бæззы. Ис лæгæй лæгтæ 
дары!.. 
— Дары, уый иу хъуыддаг у, фæлæ сæ ардæм йæ 
фæдыл ласы... Отæй ма мын цы радзырдтой, уый зо- 
ныс? ■, ’ 
— Тамарæйæ? 
" ’ — 0. 
— Винерæйы бæсты ныффыссы æмæ, дам, æрмæг 
уый номыл рауадзы. 
— Æвæццæгæн, истæй хынцмæ?! 
— Æз дæр афтæ ’нхъæл дæн. Винерæйы лæг пай- 
даджын бынаты кусы æмæ йын, чи зоны, йæ былтæ 
сойæ айсæрды... 
— Алцæмæн дæр уæвæн ис... 
— Æргом дз^ургæйæ, Тамарæ дæсны журналист у. 
Нырма йæ къухæй цауд æрмæг нæма рацыд. Фæлæ 
иннæ дыууæ ницы. Богдан æмæ Винерæ иу джиппы 
уагъд сты. Иуæй, фыссын нæ зонынц, иннæмæй сайд 
— 210 — 

æмæ фæлывд сты. Сæ иу ныхасыл дæр æууæнк нæй.. 
— Уæдæ Тамарæйы партион организацийы секрета- 
рæй дæр куы равзæрстат. 
— Чи зоны, æвзаргæ дæр æй уымæн ракодтой. 
— Цæмæн? 
— Алырдæм дæр йе ’взаг кæй тасы, уымæн. Бирæ 
хицæуттæ, фæстæмæ сæм чи нæ дзура, ахæвдтæ агу- 
рынц. Сæ галиу митæ сын чи æмбæхса, сæ фæлывд 
хъуыддæгты фарс чи хæца. 
— Æз ахæм хъуыдыйыл хæст дæн, æмæ идеологон: 
хайады куыстмæ лыстæг æркæсын хъæуы. 
— Дæ ныхасыл дыууæ нæ зæгъын, Æрмæст тагъд 
кæнын нæ хъæуы. Гыццыл сæ бауадз. Чи зоны, сæхи- 
уыл æрхудой. 
— Æз дæр цыбыр æмгъуыдтæ не ’вæрын мæ раз- 
мæ. 
Викторæн, тагъд нæ бакæндзынæн, зæгъгæ, зæрдæ 
бæргæ бавæрдтон, фæлæ цалдæр боны фæстæ Винерæ- 
йы хъуыддагæн дарддæрмæ æргъæвæн нал уыд, пар- 
тион газеты редакторæй сæрмагонд писмо куы райстон, 
уæд. Редактор йæ писмойы æрæрвыста, Винерæ сæ га- 
зеты цы æрмæг ныммыхуыр кодта, æмæ, центрон 
журналтæй иуы афæдз раздæр цы статья рацыд, уы- 
дон тексттæ. Кæрæдзийы цæрмыстыгъд бакодтой. 
Æрмæст дзы ивд æрцыдысты мыггæгтæ æмæ иуæй-иу 
хъуыдыйæдтæ. 
Къонверт мæхæдæг райхæлдтон. Редакцийы ничима 
ницы зыдта, æмæ уал Винерæимæ фыццаг мæхæдæг 
аныхас кæнынвæнд скодтон. 
Уыцы -уæнтæхъилæй æрбацыд. Йæ хъæлæс дæр цы- 
дæр фæлмæн уыди. Ныронг-иу бæрзæндты цы сæр 
хаста, уый риуыл æрныдзæвынмæ бир,?е нал хъуыд. 
Уæздан салам мын радта, стæй йæ мидбылты бахуд- 
гæйæ лæгъстæгæнæгау сдзырдта: 
— Хæцгæ мæм ма кæн, æндæр алцæмæн дæр ныб- 
быхсдзынæн. 
— Цæмæй дæм ма хæцыдаин, уый дæхицæй аразгæ 
Уыд- 
— Уæдæ мæм хæцгæ кæндзынæ? 
— Хæцгæ дæм кæнон æви ма кæнон, уæддæр 
дын иу хъуыддаг æнæ зæгъгæ нæй. Æрмæст бадгæ 
скæн. 
— Алæудзынæн. 
— Мæнæ ацы æрмæг ды ныффыстай? — æмæ йæм^ 
газетæй кæй ралыг кодтой æмæ писмойы кæй æрæр- 
выстой, уыцы гæххæтты гæбаз равдыстон. 
— 211 — 

Винерæ йæ йæ къухмæ дæр нæ райста, афтæмæй 
йæ сæр батылдта, «о», вæгъгæ. 
— Æмæ йæ дæхæдæг ныффыстай? 
— Уæдæ йæ чи хъуамæ ныффысоа? Ам иуæй-иу- 
тæн æгæ’р - стыр дзыхтæ ис æмæ мьгл алы тугтæ мы- 
сынц. Цыдæриддæр мын газеты æрмæг фæзыны, уыдон, 
дам, ын Тамарæ фыссы. Цыма мæхиуыл сæр æмæ 
кыухтæ нæй?! 
Йæ цæстытæ доны разылдысты. Скæуынмæ йæ бйрæ 
нал хъуыд, 
— Чысыл дæхиуыл фæхæц. Чи цы дзуры, ныртæк- 
кæ нæ ныхас ууыл нæу. Уæдæ, зæгъыс, ацы статья 
ды ныффыстай? 
— 0... 
— Мæнæ-ма ацы æрмæгмæ дæр æркæс,— æмæ йæм 
равдыстон центрон журналæй скъуыд сыф. 
Ацы хатт Винерæйщ бон ницуал зæгъын сси. Йæ 
цæссыгтæ фемæхстысты æмæ дуары ’дде фæци. Дыккаг 
бон мæ куыстмæ иннæ хæттыты хуызæн афонæй раз- 
дæр æрбацыдтæн. Куыддæр мæ бынаты æрбадтæн, аф- 
тæ мæ дуары уынæр ссыд. Байгом æмæ къæсæрыл 
фæзынд бæрзонд, фæтæнуæхск, йæ сæр афонæй раздæр 
кæмæн сурс, а(хæм лæппулæг. Оалам мын радта. Сбад 
зæгъын дæр ын нæ бахъуыд, афтæмæй, мæнмæ хæс- 
тæгдæр цы бандон уыд, уым хионы бадт æркод- 
та. 
— Æз Винерæйы лæг дæн,— йæхи бацамыдта уа- 
зæг. 
Дарддæр цы дзурдзæн, уымæ хъусынмæ мæхи æр- 
цæттæ кодтон, фæлæ, куыд бамбæрстон, афтæмæй уы- 
цы хъуыддагмæ мæхимæ æнхъæлмæ каст. 
— Хъусын дæм,— бамбарын ын кодтон, дзургæ уы- 
мæн кæй у, уый. 
— Уагæр цавæр фыдраконддзинад сарæзта Винерæ, 
дысон-бонмæ йæ кæуынæй куы нæ банцад? 
— Йæхæдæг дын ницы загъта? 
— Цыдæртæ мын дзырдта, фæлæ йæ дзæбæх нæ 
бамбæрстон... 
— Кæйдæр уацмыс йæхи номыл рауагъта, зæгъгæ, 
дын загъта? 
— Иухуызон бынæттæ, дам, дзы ссардæуыд.... 
— Уыдон хорз «иухуызон бынæттæ» не сты... 
— Фæлæуу, йæхимæ йын фæдзурон,— загъта уа- 
зæг, цыма Винерæ куы ’рбацæуа, уæд хъуыддæг фен- 
дæрхуызон кæнын йæ бон бауыдзæн, уый хуызæн. 
Æнхъæлдтон, æддæмæ куыд тагъд ауад, фæстæмæ 
— 212 — 

дæр афтæ рæвдз фездæхдзæн, фæлæ жуы нæ æмæ куы 
нæ зынд, уæд мæ сахатмæ æркастæн. Кусгæ бонæй 
фынддæс минуты рацыд. Виктормæ телефонæй бадзырд* 
тон? æмæ уайтагъд мæ кусæн уаты æрбалæууыд. Хъуыд- 
даг ын бамбарын кодтон. Диссаг куыннæ фæкастаид 
уымæ дæр?! Уæлдайдæр, дыууæ æрмæджы кæрæдзи- 
уыл куы абарста, уæд. 
— Куыд бакæнæм? — бафарстон мæ хæдивæ- 
джы. 
— Мæнмæ гæсгæ йын хайады хицауæй кусгæ 
нал у. 
— Уый æндæрхуызон хъуыды кæны. 
’ ~~ Ау? 
— Уæдæ мæм йæ лæджы хуымæтæджы æрбар- 
выста?! 
— Ам уыди? 
— Ныртæккæ æрбацæудзæн. Винерæмæ ацыд. 
— Уæдæ æз ацæуон? 
— Цæмæн? Æз дæм барæй фæдзырдтон. Партион 
газеты редактор мæм писмо кæй æрбарвыста æмæ мæ 
мадзæлттæ саразын кæй куры, уый йын нæма загъ- 
тон. Уыдонмæ гæсгæ хъуыддаг мæн йеддæмæ ничима 
яоны. 
Дуар æрбайгом. Винерæйы лæг зыхъхъырæй æрба- 
каст æмæ Викторы куы ауыдта, уæд фæстæмæ аздæ- 
хынмæ хъавыд, фæлæ йæм æз мæ къух фæтылдтон, 
рацу, зæгъгæ, æмæ уыцы ’нæвæндонæй æрбахызт. Иæ 
фæстæ Винерæ дæр. Лæг ацы хатт, къуымы цы бандон 
уыд, ууыл йæхи æруагъта. 
,'• — Сбад ды дæр,— дзурын Винерæмæ. 
Иæ цæсгом æцæгæй дæр рæсыд уыд. Йæ цæстытæ — 
сырх. 
— Хъусын уæм. 
— Ацы сылгоймаг,— райдыдта Винерæйы лæг,— 
ам æхсæз азы кусы æмæ йæм иу уайдзæф дæр никуы- 
ма æрхауд. Мæнæ йæ Викторæй хуыздæр ничи зстык 
Фæлæ ныр йæ куыст нал цæуы. Ног редакторимæ цы- 
дæр нæ байуæрстой æмæ цы у, уымæн ницы æмбарын. 
Дысон нæхимæ кæугæйæ æрбацыд. Æхсæв-бонмæ нæ 
бафынæй. Бинонты дæр ма фыдæхсæв фæкодта. Кæрæ- 
дзийы куы бамбариккат, уый мæ тынг фæнды... 
— Фæдæ? Æви ма исты зæгъынмæ хъавыс? — ба- 
фарстон æй тызмæгхуызæй. 
— Ницуал зæгъын æз. 
— Ды та? — дзурын Винерæмæ. 
— 213 — 

Сылгоймаг йæ къухмæрзæн фелвæста æмæ йæ йæ 
фындзыл авæрдта. 
— Уæдæ æз дæр дыууæ ныхасы зæгъон. Ды цытæ 
радзырдтай, уыдонæй иуимæ дæр мæ бон сразы уæвын 
нæу. Мæ размæ цы уыди, уымæн ницы зонын, фæ- 
лæ æз цы рæстæг кусын, уым Винерæйæ ницæмæй 
раппæлын мæ бон у. Хайады сæргълæууæгæй цыдæр 
хъæппæристæ рацæуы, исты «огдзинад амидингæнæг 
вæййы, фæлæ йæм уыдæттæй ницыма федтон. Уæдæ 
йæ кæстæртæн дæр ницæмæй бафæзминаг у нæ фыс- 
сынæй, нæ æгъдауæй. Æндæрæбон фæскуыст ам бафæс- 
тиат дæн. Æфснайæг дæр ам уыдис, æмæ идеологон хай- 
ады уатомæ бацыдтæн. Се скъаппы дуар гом уыд æмæ 
йæм æнæнхъæлæджы фæкомкоммæ дæн. Алыхуызон 
нозты афтид æвгтæ дзы рагъамадæй лæууыдысты. 
Бонсихорафон сæ кусæн уатæй нуазæндон саразынц. 
Фæлæ ныртæккæ ныхас уыдæттыл нæ цæуы. Дæ ныхæ- 
стæм гæсгæ, æз Винерæйыл цыдæртæ æрымысыдтæн. 
Редакторимæ цыдæр нæ байуæрстой кæй зæгъыс, уы- 
мæй дæр раст нæ дæ. Мæнæн ам иуимæ дæр ницы 
уаринаг ис. Сыгъдæгзæрдæйæ чи куса, уый мæ хæстæг 
дæр уыдзæн æмæ мæ хион дæр. Уыимæ кæдфæнды 
дæр кæрæдзийы бамбардзыстæм, фæлæ мæм мæнæ 
ахæм писмотæ кæй тыххæй цæуа, уыдонимæ мæнæн 
дæр зын архайæн уыдзæн, стæй уыдонæн дæр мæнимæ 
зын кæй уыдзæн, уый дæр уын зæгъын. 
Винерæйы лæг, редакцийæ цы писмо æрцыд, уый 
куы бакаст, уæд хорэау нал фæци. Чи зоны, уымæй 
размæ ма йæ зæрдæ цæуылдæрты дардта, фæлæ ныр 
цыма йæ къамтæ æрæвæрдта, афтæ мæм фæкаст. 
— Ацæут æмæ ахъуыды кæнут. Мæн цы уавæры 
сæвæрдтат, уый дæр уæ рох ма уæд... 
— Фæрæдыд, ууыл ныхас дæр нæй,— эагъта Вине- 
рæйы лæг.— Фæлæ йæ уый тыххæй былæй аппар, уый 
дæр цас раст уыдзæн? 
— Былæй ничи никæй æппары. 
— Æмбарын æй... 
Винерæ æмæ йæ лæг ацыдысты. 
— Уымæн фæзæгъынц, лæг æмæ ус фæрæты хъæ- 
дæй барст сты, зæгъгæ,— 1загъта Виктор.— Къæм аба- 
дын ьгл .куыннæ уадзы! 
— Винерæйы бынаты æндæры цæсгом куыстмæ æр- 
бацæуын нал бахъæцыдаид, уый та ма йæ лæджы дæр 
æрбахуыдта. 
— Хъæддых ^куы нæ фæлæууай, уæд дæм йæ хæ- 
— 214 — 

лæртты радыгай æрвитын райдайдзæн. Бирæ зонгæтæ 
йын ис. 
— Кæмæн? 
— Винерæйы лæгæн. 
— Цасфæнды зангæтæ йын куы уа, уæддæр ын ам 
кусгæ нал у! 
— Æгæр нæ уыдзæн? 
— Уæдæ йын цы дæ зæрды ис? 
— Хуымæтæджы литературон кусæгмæ уал æй раи- 
вæм! 
—. Фæхудинаг кодта æнæхъæн редакцийы дæр. Ие 
’мкусджыты æхсæнмæ ма цы цæсгомæй рацæудзæн? 
— Уый тыххæй ма тыхс, йæ цæсгомы цъар бæз- 
джын у. 
— Бæзджын нæ, фæлæ тынг бæзджын! Виктор, 
ацу æмæ, цы йæ зæрды ис, уымæй г йæ бафæрс. 
Æнæ бафхæргæ йын ницы хуызы ис. Партион газе- 
ты редактор куыд фыссы, уымæ кæсыс?! Мах газе- 
ты, дам, йе ’рмæг мыхуыргонд никуыуал æрцæудзæн, 
уымæн æмæ, дам, нæ адæмы цæсты бафтыдта, газеткæс- 
джыты раз нæ фæхудинаг кодта. Йæ фыстытæ иу газе- 
ты мыхуыр кæныны аккаг кæмæн не сты, уымæн иннæ 
газеты дæр хъуамæ бынат ма уа. Библийы фыстытæ иу- 
уылдæр раст сты æмæ уым афтæ загъд ис: «Иу хатт 
куы асайай, уæд ма дыл чи баууæнддзæн?!» 
— Зын ныхасгæнæн мын уыдзæн йемæ, фæлæ цы 
гæнæн ис?! 
— Ныртæккæ нæма хъæуы. Цалынмæ йæ лæгæн йæ- 
хи буцтæ кæна, уæдмæ уал фæлæуу. 
Фæссихор мæм Виктор æрбацыд. 
— Ныхас кодтон йемæ. 
— Æмæ? * ■• 
— Разы у хуымæтæджы уацхæссæджы бынатмæ ра- 
цæуыныл. 
— «Разы у!» Æмæ мах дæр стæм разы? 
—- Вауадзæм æй иучысыл, стæй хъуыддæгтæ сæхæ- 
дæг сæхи амондзысты. Мæн дæр нæ фæнды, ам куы баз- 
заид, уый. Йæ рæдыдыл кæй нæ сæтты, бынтон æм уый 
тыххæй смæсты дæн. Цас ын фæдзырдтон, уæддæр æм 
нæ бахъардта. Ме знæгты фæндиаг, дам, фæдæн. Иннæ- 
тæй, дам, хуыздæр дзаумæтты кæй цæуын, мæ лæг стыр 
бынаты кæй кусы, уый, дам, мын мæ фыдгултæ нæныб- 
барстой æмæ, дам, мæ цалынмæ къуырцдзæвæны æр- 
цахстой, уæдмæ сын цард ад нæ кодта. Мæ фæдыл, дам, 
фæдысмудæг куыйтау зылдысты. 
— Тæккæ абон æрбахæссæд курдиат, кæннод мæм 
— 215^ 

партион газеты редактор æрдæбон чысыл раздæр теле- 
фонæй дзырдта. Йæ писмо йын райстон, нæ, уый базо- 
нын æй фæндыд. 
— Ныртæккæ йæ ардæм хъæуы. Æз дæр ын афтæ 
загътон, цалынмæ дæм, зæгъын, Хъазыбег бынтон не 
смæсты, уæдмæ йæм курдиат бахæсс. 
Æцæгæйдæр мæм Викторы ацыды фæстæ æрбацыд 
æмæ гæххæтт æнæдзургæйæ мæ разы æрæвæрдта. Уыцы 
бон ын йæ курдиат бафыстон æмæ йæ хайады сæргъ- 
лæууæджы бынатæй суæгъд кодтон. Иу гæрахæй дыууæ 
тæрхъусы афæлдæхт. Йæ бынаты чи нæ арæхст, уый йæ 
куыстæй ист æрцыд, стæй партион газеты редакторæн 
дæр дзуапп раттын мæ бон уыдзæн. Йæ бынатæй ист 
бæргæ æрцыд, фæлæ йæ кæмæй баивон, ахæм адæймаг 
та кæм ссардзынæн? Уыцы хъуыдытæ куыд кодтон, 
афтæ мæ телефоны зæлланг райхъуыст. Хæтæл систон* 
— Хъусын дæм. 
— Хъазыбег дæ? 
Г — Уый дæн, Дзæпс. 
Цы та йæ хъæуы, Хуыцау йæ зонæг. 
— Афт?æ фехъуыстон, кусæг, дам, дæ хъæуы? 
— Чи дын загъта? 
— Адæм хорз сты. 
— Нырма нæма агурын, фæлæ, чи зоны, фæстæдæр 
агурон. 
— Замманай лæппу ис... !• 
— Чи у? П 
— Университеты ахуыр кæны. 
— Ахуыр чи кæны, уымæй цы пайда ис? 
— Мæйы фæстæ фæуыдзæн. 
— Æрбарвит-ма йæ. 
— Хорз, абон дæм æрбацæудзæн. 
— Йæ мыггаг кæмæй у? 
— Æфсæнтæй, Чермен йæ ном. Хорз лæппу у. Куы: 
йæ райсай, уæд фæсмон нæ фæкæндзынæ! 
— Фæлæуу, фæлæуу, æнхъæлдæн æмæ йæ фæсау- 
уонмæ зонын. Йæ уацхъуыдтæ газетты куы вæййынц..^ 
— Цытæ мын дзурыс! Мах газеты .бирæ хæттыты 
ныммыхуыр кодта йæ фыстытæ. Уырыссаг газеты дæр 
афтæ. Иронау дæр арæхсы æмæ уырыссагау дæр. 
— Мæ зæрдæмæ дæр фæцыдысты йæ фыстытæ, фæ- 
лæ, дам, æй цыма газетмæ нг$ фæнды. 
— Уый та дын цавæр ныхас у?! Мæнæ йæ фыд мæ 
разы бады æмæ йын йæ хабæрттæ уымæй хуыздæр чи: 
зоны?! Йæ фыдимæ æрдхæрдтæ стæм. Нæ зæронддæр 
уацхæсджытæй иу у. 
— 216 

— Нæ зонын, нæ кусджытæй иуæн бафæдзæхстон, 
йемæ ма аныхас кæн, зæгъгæ, æмæ мын уый загъта, нæ, 
дам, æй фæнды. 
— Ма сæм хъус. Гæдыныхæстæ дын ракодтой. Фæ- 
лæуу-ма гыццыл. 
Дзæпс телефоны хæтæл йæ армытъæпæнæй куыд ам- 
бæрзта, уый йæ уынæрæй бамбæрстон. Æвæццæгæн, к^ей 
тыххæй дзырдта, уымæн йæ фыдимæ ныхæстыл фæци. 
Иу цасдæры фæстæ армытъæпæн айста æмæ та йæ 
хъæлæс райхъуыст: 
— Хъусыс мæ? 
— Хъусын, хъусын!.. 
— Иу сахат ма уыдзынæ дæ куысты? 
— 0! 
— Уæдæ дæм сахаты фæстæ æрбацæудзæн. 
-=- Хорз, æнхъæлмæ йæм кæсын. 
Уыцы Чермены фыстытыл æцæгдæр фæстаг рæстæг 
мæ цæст арæхæй-арæхдæр хæцын райдыдта. Чи у æмæ 
кæм кусы, зæгъгæ, дзы кæйдæр бафарстон æмæ мын 
загътой, университеты, дам, ахуыр кæны. Йемæ мæ аны- 
хас кæнын фæндыд æмæ, чидæр рувасы кæркгæс куыд 
скодта, уый хуызæн æз дæр хъуыддаг Винерæйы бар 
бакодтон. Куы ницы æмæ мын куы ницы дзырдта, уæд 
та йæ ногæй бафарстон, уыцы лæппуйы хабар цы баци, 
зæгъгæ, æмæ мын афтæ, уый, дам, аспирантурæмæ цæ- 
уы. Уымæй фæстæмæ йæ кой, йæ хъæр дæр никæцæй- 
уал райхъуыст. 
Дзæпсы ныхас, чи зоны, ницæмæ æрдардтаин, фæлæ 
Чермены мыггаг куы загъта, уæд мæ æрфæндыд æцæг- 
дзинад сбæлвырд кæнын. Винерæ æмæ Дзæпс дыууæйæ 
дæр фæлывд кæй сты, уый зыдтон, фæлæ дзы цыма ацы 
хатт кæцкдæр раст уыд, афтæ мæм фæкаст æмæ Дзæп- 
сы ныхæстæм мæ хъус уымæн æрдардтон. Телефонæй 
куы ныхас кодтам, ууыл сахат куыддæр рацыд, афтæ 
секретарь чызг æрбауад æмæ мын фехъусын кодта, иу 
лæппу дæм æнхъæлмæ кæры, зæгъгæ. Мæхимæ йæ æр- 
бахонын кодтон. 
Къæсæргæрон фæзынд бæрзондгомау, дæргъæлвæс, 
дынджырцæст лæппу. Йæ бакастмæ гæсгæ йын цыма 
университеты ахуыр кæнын нал æмбæлд, афтæ мæм 
фæкаст. 
— Æфсæнты Чермен,— йæ къух дæтгæйæ æфсæддо- 
нау фидар, фæлæ аразгæ хъæлæсæй загъта лæппу.— 
Дзæпс дæм мæн тыххæй дзырдта... 
— Бамбæрстон æй. Æз дæ фæсаууон зыдтон... 
Уазæг цыма цæуылдæр ахъуыды кодта, уый хуызæн 
^217 — 

йæ роцъо фесхъæл, йе ’рфгуытæ æрбалхынцъ сты, цæс- 
тытæ зæххы фæцавта, афтæмæй иу цасдæр æнæзмæл- 
гæйæ алæууыд. 
— Дæ фыстытæй дын цыдæртæ кастæн... 
Куыддæр уыцы ныхæстæ айхъуыста, афтæ роцъо 
фæстæмæ йæ фыццаг бынат бацахста, æрфгуыты æл- 
хынцъ райхæлд, цæстытæ та зæххæй атыдта æмæ дард- 
дæр хъуыста. 
— Дыууæ æвзагыл дæр фыссыс, æнхъæлдæн? 
— Архайын,— йæ сæры батылд æмæ худæзмулы 
баиуæй дзуапп радта Чермен. 
— Нæ газеты кусджытæй искæй зоныс? 
— Зонын. Идеологон хайады иууылдæр. 
— Винерæйы дæр? 
— Уый се ’ппæтæй хуыздæр. Цалдæр хатты йæ 
хæслæвæрдмæ гæсгæ статьятæ дæр ныффыстон, фæлæ 
мæм фæстаг рæстæг цæмэ&дæр гæсгæ никуыуал фæ- 
дзырдта. 
— Æз дæ кæй агуырдтон, уый тыххæй дæр дын ни- 
куы ницы загъта? 
— Нæ-а. 
— Диссаг!.. 
Мæхинымæр хъуыдыты аныгъуылдтæн. Бирæ фыдæ- 
бон кæуыл нæ хъæуы, ахæм æрмæджытæ йын куы фыс- 
та, уæд æй хъуыди, фæлæ дзы кусынмæ æрбацæуынæй 
куы фæтарст — чи зоны, йæхи хайадмæ куы æрбахауа, 
уый дæр дзы рох нæ уыд — уæд ын, æз æй кæй агуырд- 
тон, уый дæр нæ загъта, хайадимæ йын цы бастдзинæд- 
тæ уыд, уыдон халынмæ фæци. 
— Уæдæ дæ æз агуырдтон. Куы зæгъын, дæ фысты- 
тыл дын кæмдæрты сæмбæлдтæн æмæ ам кусын куы 
райдыдтон, уæд мæ зæрдыл æрлæууыдтæ. Æргом дын 
куы зæгъон, уæд нæ нæ кусджытæй кæйдæрты ивын 
бахъæудзæн æмæ сæ бæсты кæй сæвæрдæуыдзæн, ууыл 
сагъæсы бацыдтæн. Дæуимæ дæр уый фæдыл аныхас 
кæнинаг уыдтæн. Цæмæй зыдтон, Винерæ дын ницы 
зæгъдзæн, уый. Дæуæй уый-ма æрбахон, зæгъгæ, йын ба- 
фæдзæхстон æмæ дын уый йæ хъуыддæгтæ. Куыд мын 
загъта, уый зоныс? Нæ, дам, æй фæнды ардæм кусын- 
мæ. Дарддæр, дам, ахуыр кæнын йæ зæрды ис. Æви 
æцæг афтæ у? 
— Уый тыххæй мæм ныхас никуы никæимæ уыдис. 
— Уæддæр дæм цы фæндтæ ис дарддæр? 
— Газеты кусын мæ фæнды. 
— Ныртæккæ паддзахадон фæлварæнтæ дæттыс? 
; — 0. Райсом нæм фыццаг фæлварæн уыдзæн. 
— 218 — 

— Фæстаг та? 
— Мæйы фæстæ. 
— Уæдæ куыддæр фæстаг фæлварæн радтай, афтæ 
дæм æнхъæлмæ кæсдзынæн. 
Хъуыд^æгтæ, куыд баныхас кодтам, афтæ рауады- 
сты. Чермен йæ фæстаг фæлварæн цы бон радта, уыцы 
бон мæм æрбацыд. Мæ кусæн уаты йын курдиат ныф- 
фыссын кодтон, æмæ дыккаг бон кусын райдыдта. 
V 
Мæ шофыр кæйдæр фос куы ныццагъта, ууыл дзæв- 
гар рæстæг рацыд, фæлæ сын уæддæр се ’хца нæма ба- 
фыста. Машинæ йæхи кæмдæр кæй сцавта, уый редак- 
цийы кусджытæн цы ’нæбазонгæ уыдис. Руслан сын 
хабæрттæ куы радзырдта, уæд ын сомтæ æмæ дыгай 
сомтæ æмбырд кæныны зондмæ æрцыдысты. Мæ зæрдæ- 
мæ нæ фæцыдысты уыцы къусбартæ æмæ Русланæн 
загътон: 
— Уыцы иу æмæ ссæдз туманы тыххæй дæхи адæ- 
мы цæсты цы ’фтауыс? 
— Æз сын ницы загътон. Винерæйы афтæ бафæн- 
ДЫД. 
— Æмæ дын цас æрæмбырд кæнын сæ зæрды ис? 
/, — Винерæ афтæ зæгъы, иу-цыппар туманы, дам. 
— Мæнæ дын æз фондз туманы дæттын, æмæ макæ- 
мæй мацыуал райс. 
Мæ дзыппæй æмхæст фондз туманы систон æмæ йын 
сæ радтон. 
— Баныхас кодтам? 
— О. 
— Ацу æмæ, кæд искæмæй исты райстой, уæд сын 
сæ фæстæмæ байуарут. 
— Райсом æмбырд кæнынмæ хъавыдысты... Мызды 
бон... 
— Уый та ноджы хуыздæр. 
Ууыл дæр та мæйæ фылдæр рацыди, уæддæр Руслан- 
мæ æхца фидыны зонд нæма ’рцыд. Цалдæр хатты йын 
аивæй бамбарын кодтон, адæмæй худинаг у, зæгъгæ, 
фæлæ никуы æмæ ницы. Суанг ма йæ, тæрхондонмæ дæ 
ратдзысты, зæгъгæ^ дæр фæтæрсын кодтон. 
Диссаг сты иуæй иу адæймæгтæ! Æфсарм цы у, уый 
кæнæ зонгæ нæ кæнынц, кæнæ та сæм нымадэд дæр нæу. 
Æндæр искуы ахæм æмбисонд æрцыд! Аст фысы амар 
æмæ, дын сæ, зæгъæн ис, æмæ иууылдæр ныххатыр юæ- 
нæнт, дæ хæдзармæ ма — галмарæггаг — хъуг — ку- 
— 219 — 

сарты хæйттæ дæр балас, фондз туманы кæмæйдæр æх- 
хуысы хуызы райс, уыдон дæр дæ дзыппы сæвæр æмæ 
уый фæстæ адæмы æхсæнмæ рацу æмæ дын дае хабæрт- 
тæ чи зоны, уыдоны цæсгоммæ комкоммæ кæсын уæнд! 
Мæхимæ ахæм æгад кæсын райдыдгон, æмæ уынгты 
цæугæйæ дæр Альбинæ кæнæ йæ бинонтæй искæуыл 
куы амбæлон, уымæй кæд нæ фæтæрсын. Кæмæн дзы 
цы зæгъын мæ-бон бауыдзæн? Мæ шофырæн, æхца ба- 
фидын кæй хъæуы, уьий бирæ хæттыты кæй загътон, уы- 
мæй мæхи сраст кæндзынæн? Æви йын мæхи ’хцатæй 
фондз туманы кæй радтон, уый куы зæгъон, уæд цæсты 
сахаддзæн? Иу д^ер нæ æмæ иннæ дæр! Мæ> шофыры уы- 
донæй иу дæр нæ зыдта. Кæд уæздандзинад равдыстой 
æмæ искæмæн æг>дау скрдтой, уæд мæнæн æмæ Мухар- 
бегæн. Фыстæ Руслаи амардта, хатыр та сæ махæн нык- 
кодтой. Хъуамæ æфсæрм дæр æмæ æгъдду дæр махыл 
æнцайа. Мæ мæстытæ, æдзухдæр куыд вæййы, афтæ 
Викторæн радзырдтон. 
— Зæгъынмæ дын æй нæ хъавыдтæн,— йæ сусæг- 
дзинад раргом кæныны зондыл куы ныххæцыд, уæд 
загъта Виктор,— фæлæ йын дарддæр æмбæхоæн нал ис. 
— Дзæбæх дæ не ’мбарын. 
— Ныртæккæ мæ бамбардзьшæ,— Виктор сыстад 
æмæ дуар æнгомдæр ахгæдта.— Хъуыддаг уый мидæг 
ис, æмæ ам дæ ныхмæ архайджытæ фæзынди. Винерæ 
йæхи сабыр дары, уымæ йын ма кæс. Русланы дæруый 
ардауы. Æндæр афонмæ, чи зоны, уыцы æхца бафыс- 
таид. Фыццаджыдæр, хæстæджытæ кæй сты, уый дæ 
рох ма уæд. 
— Куыд хæстæджытæ сты? 
— Руслан Винерæйæн йæ ходыгъды лæппу у. 
— Æмæ мын -æй раздæр цæуыннæ загътай? 
— Æнхъæлдтон, зыдтай йæ. 
— Кæцæй йæ зыдтон?! 
— Машинæйæн ницыма сарæзта, уымæ дæр кæсыс? 
— Кæсын æм бæргæ... 
— Уæдæ уый дæр хуымæтæджы нæу. Ахæм тауыс 
ауагъдæуыд, цыма машинæ, ды йæ кæдæмдæр дæ 
хæдзары хъуыддæгты фæдыл арвыстай, афтæмæй нып- 
пырх. 
— Уый та кæй дзыхæй рацыд? 
— Кæй дзыхæй рацыд, уый нæ зонын, фæлæ фæс- 
къуымты ахæм дзурджытæ ис. Радзурынæй ракæнынæй 
та уæлдай кæй нæй, уый д;ы мæнæй хуыздæр зоныс. 
— Ныр уыдонæн цы чындæуа? Винерæйы ма дзæ-> 
гъæлы ныууагътам! 
— 220 — 

— Чермены кæй райстай æмæ йæ уыцы хайадмæ 
кæй барвыстай, уый йын йæ1 тъæнгтæ ацагъта. Мæ куыс- 
тæй, дам, мæ, цæмæй уымæн бынат суæгъд уа, уый тых- 
хæй раивта. Ноджы ууыл та алы тугтæ мысы. Мах, дам, 
æй, зæрæстон зæххыты куы уыдыстæм, уæд фæскомцæ- 
дисæй æппарынмæ хъавыдыстæм. 
— Уæдæ, дам, æй цæуыннæ аппæрстой? 
— Ирыстонмæ, дам, ралыгъд, стæй, дам, уый фæстæ 
куыддæртæй йæхи бафæсвæд кæнын бафæрæзта. 
— Исын æй хъæуы йæ куыстæй! 
— Чысыл-ма фæлæуу. Мæнæ мæ хайаддоæ иу уац- 
хъуыд æрбацыд æмæ уал уый бæлвырд хабæрттæ базонон. 
— Цавæр уацхъуыд? 
— Фæлæуу, æрбадавон æй. 
Виктор ацыд æмæ æрбахаста цавæрдæр М. Поповы 
уацхъуыд «Хорз кусæг, иузæрдион æмбал». Кæсын æй 
райдыдтон: 
«Нæ заводы механикон цехы хуыздæр кусджытæй 
иуыл нымад у Андрей Колбичев. Уый канд хорз кусæг 
нæу, фæлæ ма у иузæрдион æмбал дæр. Æрвылбон дæр 
сменæйы хæслæвæрдтæ æххæст кæны 120—140 процен- 
тæй, уыимæ йæ куыстмæ фау æрхæссæн нæй. Уæлдай 
хуыздæр æнтыстдзинæдтæ æвдисын райдыдта, дыккаг 
дæсныйад куы райста, уæдæй фæстæмæ. Колбичев йæ 
куыстмæ кæсы сфæлдыстадон цæстæй. Ныридæгæн уал 
бахаста цыппар рационализаторон фæндоны. Андрей йæ 
фæлтæрддзинад цæстуарзонæй амоны йе ’мкусджытæн, 
зæрдиагæй архайы æхоæнадон царды. Цехы кусджытæ 
йæ равзæрстой профкомы уæнгæй, у дружинник. 
Æрæджы Андрейы царды æрцьвд, цæрæнбонты йæ 
зæрдыл каэй дардзæн, ахæм цау: райстой йæ СЦКП-йы 
рæнхъытæм кандидатæй. Æз мæхицæн стыр кадыл ны- 
майын, Колбичевæн рекомендаци чи радта, уыдонæй иу 
кæй дæн„ у|ый. 
М. Попов, 
цалцæггæнæн заводы кусæг». 
— Æрвылбон дæр ць1 уацхъуыдтæ мыхуыр кæнæм,. 
ахæм у. 
— Быитон ахæм нæу. Фыццаджыд,æр, уыцы заводы 
М. Попов кусæг нæй. «Автор» йæ уацхъуыды цы адрис 
бацамыдта, уым ахæм лæг нæдæр ныртæккæ цæры, нæ- 
дæр уымæй размæ цард. 
— Цæмæй йæ зоныс? 
— Сбæрæг æй кодтон. Фыццаг хатт нæм уацхъуыд 
чи ныффыссы, уый цалынмæ базонын, уæдмæ йын йæ^ 
фыст газеты цикуы рауадзын. Нæ уацхæсджыты æхсæн 
— 221 — 

Лоповы нæ зыдтон æмæ заводмæ ныдздзырдтон. Кадрты 
хайады мын загътой, нæ заводы, дам, иунæг Попов дæр 
нæ кусы. 
— Уæд Колбичев та? 
— Ахæм æцæгæйдæр заводы куыста, фæлæ йын 
дыууæ мæйы размæ, æнæуаг митæ кæй кодта, уый тых- 
хæй æртæ азы ахæстоны фæбадыны тæрхон рахастой. 
— Уый дын хабæрттæ, гье! 
— Куыд базыдтон, афтæмæй Руслан æмæ уьщы 
Ацдрей сыхæгтæ уыдысты... 
— Æмæ? . 
— Се ’хсæн мацы бастдзинад уа, уый мæ нæ уырны. 
— Уыдон кæрæдзиуыл цыфæщдо баст уæнт, фæлæ, 
стыр фыдбылызæй фервæзтыстæм, уый зоныс? Æмæ нæ 
ды кæй фервæзын кодтай, уый дæр æмбарыс? 
— Ахæм сайд мыл никуы ’рцæудзæни. Æз обкомы 
размæ дæр газеты куыстон æмæ дызæрдыг кæныныл 
уæдæй нырмæ ахуыр дæн. 
Виктор куы ацыд, уæд мæ дис ноджы фæфылдæр. 
Уыцы уацхъуыдæн мыхуыры æнцонæй фæзынæн уыд. 
Алы рæнхъ, алы мыггагмæ адæймаг куыд фæджигул 
кæндзæн?! Бирæ хæттыты газеты кусджытæ, чи сæм 
фыссы, уыдоныл феууæндынц, фæсаууонмæ сæы æцæг 
адæймæгты цæстæй фæкæсынц æмæ нæ фæрæд^йынц. 
Мин уацхъуыдæй иуы бомбæ сæвæрдæуы æмæ уый раир- 
тасынæн та Викторы хуызæн «æнæууæнк», дардмæуы- 
наг газеты кусæг хъæуы. Уыцы уацхъуыды автор хæр- 
заг.бирæ фæ^ъуыды кодта йæ ныффыссыныл. Йæ ныф- 
фыссын диссаг нæ уыд. Ихсыд ныхæстæ æмæ хъуыды- 
йæдтæ йеддæмæ дзы ницы уыдлс, фæлæ дзы цы хъуы- 
ды бавæрдта, тæрсын уымæй хъуыд. Уый мых^уыры ра- 
цыд, зæгъгæ, уæд редактор — стæй канд редактор нæ — 
тæккæ карздæр æфхæрд кæй баййæфтаид, ууыл фида- 
рæй æууæндыд «Попов». 
Иу хатт нæ сыхæгты фыс адавдæуыд. Ахæм заман 
куьщ вæййы, афтæ сын адæм тæригъæды бацыдысты. 
Кæд алыхуызон ныхæстæ кодтой, уæддæр-иу дзы фæс- 
тагмæ алчидæр æрцыд ахæм хъуыдымæ: «Дардæй йæм 
не ’рцыдысты!» Æмæ, æцæгæй дæр, сæ фарсмæ чи цар- 
ди, давджытæ уыдон разындысты. 
Æз дæр мæхинымæр афтæ загътон: «Уацхъуыд ныф- 
фыссæджы заводы агурын нæ хъæуы. Нæхи кусджытæй 
исчи уыдаид. Фæлæ чи? Винерæ дзы сæйраг архайæг 
ма уа, уымæн уæвæн нæй. Уымæн æмæ^ редакцийы мæ 
заманы уый йеддæмæ æфхæрд ничи баййæфта. Уымæй 
тынлдæр пайда никæмæн æрхæссид, æз мæ къах куы 
— 222 — 

скъуырин, стæй хуымæтæджы къуырд нæ, фæлæ слæу- 
уынхъом куыд нал суон, ахæм къуырд. Уыцы уацхъуыд 
мыхуыры фæзынгæйæ та мæ бынаты чифæнды куы фæ- 
уыдаид, уæддæр фæцудыдтаид. Уый та æппæты стыр- 
дæр амонд æрхастаид Винерæйæн, Фæлæ йæ цы хуызы 
базылынчындæуа? Давгæ-давын æй куы ’рцахстон, уæд 
дæр сæттынмæ чи нæ хъавыд, уый ма дын, æппындæр 
йæ фæд кæм нæ зынд, ахæм ран басастаид. Хæрзагуац- 
хъуыды фæзындмæ йæ былы цъæрттæ хордта, æхсæвæй- 
бонæй куывта, цæмæй боны рухс федтаид, уымæ. Фæлæ 
Хуыцау куыйтæй иуы коммæ дæр кæм нæ кæсы, уым 
æвзæр куыдзы коммæ куыд хъуамæ бакæса! Викторы 
цæрæнбон бирæ уæд, хуытæн мæ хæрын чи нæ бауагъ- 
та! Йæхæдæг дæр дзы сойтæ не смарзтаид, фæлæ газеты 
тыххæй дзуапп æз лæвæрдтон, æппæты стырдæр цæф 
мæныл уадаид. Виктормæ та фæдзырдтон. 
— Адæмы æрæмбырд кæнын мæ зæрды ис. 
— Цæмæн? 
— Нæ дарддæры куыстыл аныхас кæнæм. Стæй... 
Ацы писмойы тыххæй дæр иу-дыууæ ныхасы зæгъæм. 
Æмбырдмæ сфæлдыстадон кусджытæ иууылдæр æр- 
бацыдысты. Ныхас райдыдтон мæхæдæг. 
— Цалдæр мæйы иумæ кусæм æмæ нæ газет хуыз- 
дæр фæци æви æвзæрдæр, уымæн ницыма раиртæстон. 
Сымах, куыд куыстат, афтæ кусут, æз дæр сымах æм- 
цыд кæнын. Фæлæ афтæ хъуамæ ма уа! Куы-иу хъуамæ 
сымах фæразæй уаиккат, куы та — æз. Уый тыххæй та 
ногдзинадмæ. тыриын хъæуы. Цыфæнды хорз хъуыддаг 
дæр газеты зæронд кæны, цæсты нал фæахад^1. Бæл- 
вырд рæстæджы фæстæ йæ æндæрæй аивын фæхъæуы. 
Фæсивæды газет бирæ азты дæргъы кæсын. Мæ зæр- 
дæ мæм афтæ дзуры, цыма иу-фынддæс азы размæ тых- 
джындæр уыд. Уæд дзы чи куыста, уыдонæй бирæтæ 
абон нымад сты нæ хуыздæр журналисттыл. Æркæсæм- 
ма уыцы азты газетмæ, кæддæра дзы цы бафæзмæм, 
уый нæй? Мæнмæ гæсгæ, ис. Ныртæккæ гæнæнтæ æмæ 
фадæттæ фылдæр æмæ хуыздæр сты. Нæ бон у аивдæр 
æмæ хъæздыгдæр газет уадзын? Мæнмæ гæсгæ, у. Нæ 
кусджытæн сæ дзæвгар фылдæр хай у цыфæнды вазыг- 
джын æмæ зын фарстатæ равзарынхъом. Æрмæст куы- 
стадон фарстатæй цард нæй. Уыдоны тыххæй дæр, кæй 
зæгъын æй хъæуы, фь1ссын æмбæлы, стæй сыл фысгæ 
дæр кæндзыстæм, фæлæ стырдæр æргом фæсивæды бæл- 
лицтæ æмæ æнкъарæнтæм аздахын хъæуы. Хъуамæалы 
æрыгон адæймаг дæр нæ газеты йæхицæн исты ногдзи- 
над ссара, йæ дызæрд,ыгдзинад фесафынæн ын чи бах- 
— 223 — 

хуыс кæна, цыдæр нысанмæ йæм чи сида. Фæсивæдху- 
дын æмæ хъазын уарзынц, алцæмæ дæр цымыдис сты 
æмæ уыдæттæ дæр зæрдыл дарын хъæуы. Фынддæс азы 
размæйы газеты кой уын цæмæн ракодтон? Уæд лите- 
ратурæ æмæ аивадмæ фылдæр æргом здæхтай, спортмæ 
дæр — афтæ. Æмткæй райсгæйæ бирæ хъæлдзæгдæр 
уыд. Кæннод йæ дзырдбыдтæ та! Цæуыннæуал сæ дæт- 
тæм? Æви абон уыдон æрыгæтты къаддæр хъæуынц? 
Кæнæ алыхуызон быцæйуаг фарстатæ цæуыннæ хæссæм 
чызджытæ æмæ лæппуты тæрхонмæ? Куы зæгъын, цал- 
дæр мæйы ам кусын æмæ мæм иу адæймаг иу хъæппæ- 
рисимæ нæма ’рбацыд. Æрмæст мыл æнæном писмотæ 
фæзынди. Цавæртæ, уый дæр уын зæгъдзынæн. Ай- 
фыццаг нæ редакцийы минæвæрттæн университеты фем- 
бæдды рæстæджы студенттæм фæсидтæн, цæмæй дзы ал- 
чидæр нæ газет рафысса, æмæ мæм знон фæскомцæди- 
сы Центрон Комитетæй сдзырдтой, хъаст дыл æрбацы- 
ди, газет, дам, студенттæн тыххæй фыссьтн кæныс, 
зæгъгæ. 
— Æз дæр уым уыдтæн, æмæ дзы ахæмæй ницы 
федтон,— йæ ныхас æрбаппæрста Чермен. 
— Стæй дзы ничи ницы фендзæн. Фæлæ ахæм адæй- 
тугæгтæ ис, æмæ, цы нæ вæййы, æдзухдæр уыдгрттæ чи 
фæуыны. Æрдæбон мæм Виктор иу уацхъуыд гэрбаха- 
ста, æмæ ма мæ уый ноджыдæр иу хатт баууæндын 
тсодта, нæ куыст хорз ацæуа, уый кæйдæрты кæй нæ 
фæнды. 
Цæвæр уацхъуыд, зæгъгæ, цалдæрæй куы сдзырд- 
той, уæд сын æй бакастæн, æмæ сын, хъуыддаг цæй ми- 
дæг ис, уый бамбарын кодтон. Цалдæр хатты Винерæмæ 
бакастæн, фæлæ йын иу хатт дæр йæ цæстæнгас не 
’рцахстон. Уымæй размæ йæ цæсгомыл сагъæсы фæднæ 
зынд. Уацхъуыды хабар фехъусгæйæ цыма фендæрхуы- 
зон, афтæ мæм фæкаст. Æхсызгон мын цы уыд: сæ 
фылдæры тынг смæсты кодта «Попов» æмæ цалдæрæй 
йæ ныхмæ радзырдтой. 
...Уыцы æхсæв æрæгмæ бафынæй дæн. Отæй цыдæр 
фыдфынтæ уыдтон. Фæсахсæвæр уыдаид, афтæ нæм цы- 
ма чидæр æрбахоста. Дзæнгæрæг афтæ хъæрæй ныз- 
зæланг кодта, æмæ фыны дзæвгар рæстæг йæ дзинг мæ 
хъусты нæ банцад. Уыцы ’нæвæндонæй сыстадтæн. Дуа- 
ры æддæмæ кæсæн цæстæй ракастæн, фæлæ тыргъты 
ничи уыд. Цæмæдæр гæсгæ мæм афтæ фæкаст, цыма 
дзы чидæр æмбæхсы æмæ дызæрд^лггæнгæ дуар байгом 
кодтон. Æваст байтындзын æй нæ уæндьвдтæн æмæ 
зыхъхъыр сындæггай уæрæхæй-уæрæхдæр кодтон. Дуар, 
— 224 — 

зæгъæн ис, æмæ къулимæ сæмбуар. Бынмæ бакастæн, 
кæд дзы искæй къæхтæ разыниккой, зæгъгæ. Ницæуыл 
дзы мæ цæст æрхæцыд; Дуар мæ тых-мæ бонæй къулмæ 
нылхъывтон æмæ дзы цавæрдæр æнахуыр цыдæр — цы- 
фæндыйæ дæр сылгоймаджы хуызæн тынгдæр уыд — 
уыцыиу гæпп куы раласид. Уыимæ æддæмæ нæ, фæлæ 
кæд лæбурдта мидæмæ. Мæ удæй мæ мидæг ницуал аз- 
зад. Цыма цæрæыбонты æппæты тынгдæр цæмæй тарс- 
тæн, ууыл сæмбæлдтæн, уыйау мæ сæррамæ бирæ нал 
хъуыд. Мæ хъæлæсыдзаг уыцыиу хъæр ныккодтон: 
— Дзыц-ца! 
Иу хатт мæм фаг нæ фæкаст æмæ та йæ хæдуæлвæд 
мæ хъæлæс ног ныййазæлыд: 
— Дзыц-ца!!! 
Фæстаг хатт мын афтæ хъæрæй рауад, æмæ йæ мæ- 
хæдæг мæ фынмæ фехъуыстон. Æваст фехъал дæн. Фес- 
тадтæн æмæ иннæ уаты Бæдимæ бакастæн. Æнцад куы 
хуыссыд, уæд иучысыл мæ тарст æрцыд, мæ хъæрмæ 
нæ райхъал и, зæгъгæ, фæлæ мæ уæддæр нæма уырныд- 
та, фыны цы хæйрæджы хуызæн сылгоймаг федтон, уы- 
мæй æдасæй баззадтæн, уый æмæ æцæгæйдæр дуары 
æддæмæ кæсæн зиллаккыл мæ цæст авæрдтон. Æдде, 
фыны куыд ничи уыд, афтæ дзы хъалæй дæр никæй 
федтон. Ахæм мæсты сдæн, æмæ дуары дæгъæл фæзылд- 
тон, фегом æй кодтон æмæ дуар мæ фæстæ ахгæдтон, 
афтæмæй тыргъты алæууыдтæн. Куы ницæуыл дзы мæ 
цæст æрхæцыд, уæд фæстæмæ бацыдтæн æмæ схуыссыд- 
тæн. 
Суанг бонмæ нал бафынæй дæн. Адæймаджы цæс- 
тыл, æвæдза, цы нæ ныв ауайдзæн! Фыны цы æнахуыр 
цыдæр федтон, уый хъалæй цæй хуызæн тынгдæр уыд, 
уый раиртасын иæ бафæрæзтон. Цæстытыл, æппындæр 
кæй никуы федтай, уыцы хæйрæджы дæр ауайын кæ- 
нæн ис, фæлæ æз дуармæ цы цыдæр нылхъывтон, уый 
хæйрæгæй тæссагдæр æмæ æнаддæр уыди. Дардмæ йæ 
чи федтаид, уымæн дæр йæ зæнгты зыр-зыр ссыдаид, 
мæнмæ та комкоммæ лæбурдта, дуарæй мæн æхсæн цы 
зыхъхъыр уыд, ууылты багæпп кæнынмæ хъавыд. Хуы- 
цау хорз, æмæ ма Дзыццайы ном мæ дзыхы абадт æмæ 
дзы тæккæ карздæр хæцæнгарз ацарæзтон. Афтæ мæм 
каст, цыма, Дзыцца, зæгъгæ, куы нæ ныхъхъæр код- 
таин, уæд мын æнæсæфгæ ницы хуызы уыди. 
Диссæгтæ! Дзыцца мын фыны куыд баххуыс кодта, 
мæ уд мын аныхъуырынмæ чи хъавыд, уыцы цыдæры 
хъæлæсæй мæ куыд раскъæфта, афтæ мын, чи зоны, 
хъалæй дæр æххуыс фæкæны. Ноджы йын йæ номыл 
8 Дзасохты Музафео — 225 — 

дæр мæлæты хорз афон фæхæст дæн. Куыддæр мæ ба- 
хъуыди, цыма мæ дзыхы уыцы тæккæ уысм абадт, афтæ 
мæм фæкаст. Афтæ хъуыды кодтон, куы фехъал дæн, 
уæд дæр. Ноджы ма мæм диссаг цы фæкаст: фыны 
куыд сарæхстæн, хъалæй цыма афтæ нæ сарæхстаин, 
Цыппæрдæс æмæ ссæдзаздзыдæй дæр сывæллон дæн, 
уæдæ цы дæн?! Сывæллон дæр йæ тæккæ тыхстдæр са- 
хат йæ мадмæ фæхъæр кæны. Уæвгæ, сывæллонæй, зæ- 
рондæй уæлдай нæй. Адæймагæн йæ уд куыд иу у, аф- 
тæ иу у йæ цард дæр æмæ йæ, мæлæт дæр. Æрыгонæй 
йын цы уд вæййы, мæлгæ дæр ын уый акæны. Ахæм 
æмбисонд дæр ис, зæроцдмæ, дам, йæ сывæллоны зонд 
æрцæуы. Чи зоны, уым æвзæрæй ницы ис æмæ йæ Хуы- 
цауы лæварыл нымайын хъæуы. Сывæллонæй базæронд- 
мæ фæцæр æмæ та фæстæмæ сывæллон фест, уымæ 
хъуамæ лæг йæ былыцъæрттæ хæрид, стыр хорздзинад 
курæгау æй курид... 
Мæ фыны хабар Бæдийæн нæ радзырдтон. Дзыццайы 
кой куыдæйфæнды рацæуæд — йæ зæрдæ æрбауынгæг 
вæййы. Уымæ кæсгæйæ та — мæнæн дæр. Мæнæн æнæ 
уымæ кæсгæйæ дæр бирæ нæ хъæуы. Иухуызон лæмæгъ 
стæм, иухуызои тæнæгзæрдæтæ нын ис. Тæнæгзæрдæ та 
бирæтæм кадджыныл нымад нæу. Суанг ма-иу мыл мæ 
мады мад дæр уайдзæфтæй ралæууыд, кæдмæ дæ цæс- 
сыгтæй дæхи буц кæндзынæ, зæгъгæ. Кæй зæгъын æй 
хъæуы, сылгоймæгтæй дæр мæ мады мады хуызæн фи- 
дар æмæ тыхджынтæ ис, иæлгоймæгтæй мæ хуызæн 
лæмæгътæ куыд йс, афтæ, ,фæлæ уый ууыл дзурæг нæу, 
æмæ иуташ æппындæр ницы хъары, иннæтæ та алцы 
æнкъараг сты. Ис ахæм адæймæгтæ, æмæ сæ цæстысыг 
ницы хуызы æрхаудзæн, афтæмæй мидæгæй тыппыр 
вæййынц. Чи зоны, ахæмтæн, йæ цæссыгтæ кæмæн фе- 
мæхсынц, уыдонæй сæ зæрдæ калм къаддæр нæ феууи- 
лы, кæд сьтн æддæмæ нæ фæзыны, уæддæр. 
Дзæвгар рæстæг мæ мæ фын нæ ферох. Куысты дæр 
ма мæ зæрдæ йемæ дзырдта. Уыцы бон газет цыд æмæ 
типографийæ фæрстæ кæсынмæ мæлæты тагъд хæссын 
райдыдтой. Æртæ фарсы фæд-фæдыл бакастæн. Цыппæ- 
рæм ма мын баззад. Викторæн уымæй размæ бамбарын 
кодтои, куыддæр газет срæвдз уа, афтæ хъæумæ ныу- 
уайыкмæ хъавын, зæгъгæ, æмæ цыппæрæм фарс -«ерæг- 
мæ куы хастой, уæд мын афтæ: 
— Ацу, æз æй бакæсдзынæн. Иууылдæр мæскуыйаг 
æрмæгæй арæзт у, æмæ дзы зæрдæхсаинагæи ницы ис. 
Æз æм æцæгæй дæр байхъусынмæ хъавыдтæн. Мæ 
ллащ мæ уæлæ скодтон. Куыддæр рацæуынмæ хъавыд- 
— 226 — 

тæн, афтæ цумагæнæг цыппæрæм фарс дæр æрбахаста. 
Æз лæугæ-лæууын СЦТА-йы æрмæг кæсыныл фæдæн! 
— Мауал фæстиат кæн. Æри йæ ардæм, æз æй ба- 
кæсдзынæн. 
Викторы ныхæстæ хъусын, фæлæ цы амонынц, уый 
жæ нал æндавы. Газеты фæстаг фарсæй иу цасдæр куы 
акастæн, уæд æрлæууыдтæн. Зæрдæ цы хъуыдыйадмæ 
фехсайдта, уьтй дыккаг хатт куы бакастæн, уæд æрбад- 
тæн, цыма бадгæйæ, цæуыл фæдызæрдыг дæн, уый 
дызæрдыггаг нал уыдаид, уый хуызæн. Дзæгъæлы цæ- 
уылдæрты мæ зæрдæ дардтон. Ногæй та йæ бакастæн, 
ацы хатт хъæрæй: «Вся страиа готовится отменить в 
этом году 50-летие образоваиия Союза Советских Социа- 
листических Республик»*. 
— Цы, цы?— фæхъæр кодта Виктор. Куыд бамбæр- 
стон, афтæмæй рæдыд уайтæккæ дæр ацахста. 
— «...готовится отменить в этом году 50-летие обра- 
зования Союза Советских Социалистических Республик». 
— «Отметить!» 
— Мæнæ-ма уæдæ æркæс! — æмæ. газеты фарс Вик- 
торы цур æрæвæрдтдн. 
Æцæгæйдæр, æз æй куыд бакастæн, афтæ фыстæй 
куы федта, уæд йæ армытъæпæнтæ кæрæдзиуыл ныц- 
цæвгæйæ загъта: 
— Ахæм ма дзы диссаг уыдзæн! Ныр та линоти- 
писткæтæ сæрра сты! Афтæмæй куыд куоæн ис, нæ зо- 
нын!.. 
— Нæ ныхмæ чцдæр тæккæ карздæр хæцæнгæрзтæ 
райста, уый дын æз эæгъын!.. 
— Æнæмæнг афтæ!.. 
Цæй район æмæ ма цæй цыдæр! Мæ плащ раластон 
æмæ кацд цыппæрæм фарс нæ, фæлæ иннæ фæрстæ дæр 
ногæй бакастæн. Виктор дæр сæ ме ’мкаст фæкодта. 
Фæскуыст та мæ уаты баиу стæм. 
— Ацы Богданы хабæрттæ мæ зæрдæмæ нæ цæ- 
уынц,— æппындæр æнхъæлмæ кæмæ нæ кастæи, ахæм 
ныхас райдыдта Виктор. 
— Цавæр хабæрттæ? 
— Цыдæр æнахуыр адæм æм бон-изæрмæ цæуынц 
æмæ цæуынц... Кæмæйдæрты цыдæр æхцатæ исы æмæ 
сæ фæстæмæ кæ дæтты æмæ йæм куысты агъоммæ 
къордтæ-къордтæй рады ралæууынц. Цы мæрддаг у, 
уый бæрæг ын нæй. 
* Æппæт бæстæ дæр йæхи цæттæ кæны Советон Социалистон Рес- 
публикæты Цæдисы сарæзты 50 азы бон аивынмæ. 
— 227 — 

— Æцæг, æцæг, цалдæр райсомы уынджы не ’рбахи- 
зæны мæнæн дæр кæуылдæрты мæ цæст æрхæцыд. Иуы 
дæр дзы нæ зонын, афтæмæй мын уыцы зæрдиагæй са- 
лам раттынц. 
— Уыдон иууылдæр, æфстау кæмæй райста, ахæмтæ 
сты. 
— Цавæр æфстау? 
— Нæ зонын... 
— Абон мын дзы иу йæ хабæрттæ радзырдта. За- 
манхъуйлаг уыди æви зæрондбæтæхъойыхъæуккаг, дзæ- 
бæх æй нал хъуыды кæнын. Ацæргæ сылгоймаг. Нæ 
чызджы лæппумæ иу лотерейон билет уыд æмæ, дам, æй 
нæ сыхæгтæм бæрæг кæнынмæ бадавта. Уыдон, табли- 
цæ кæм уыд, ахæм газет истой. Фæстæмæ уыцы æнкъар- 
дæй æрбауад, мæ билет, дам, ницы рамбылдта. Ныр йæ 
номыртæ нæ чызгмæ фыст уыдысты æмæ сæ уый та 
библиотекæйы газетимæ сбарста æмæ йын «Волгæ» куы 
рамбулид. Нæ сыхаг хъуыддаг куы бамбæрста, уæд лæп- 
нуйы къухы æндæр билет фæсагъта æмæ йæ уый дæр, 
мæгуыр, сæргуыбыр æмæ уæнтъæхъилæй æрбахаста. 
— Виктор, дæ ныхас ма ферох кæн, фæлæ, мæнмæ 
гæсгæ, адæймаджы цъаммардзинадæн кæрон нæй! Зонд- 
джык адæмæй чидæр куы загъта, лæг куы ссырд уа, 
уæд сырдæй фыддæр у, зæгъгæ, æндæр дæ сыхагыл 
ахæм хорздзинад æрцæуæд æмæ фыр цинæй хæрзæггу- 
рæггаг ма фæцæйтæх, фæлæ æваст ахæм æнаггаг хъуы- 
ды дæ сæры февзæрæд! 
— Махмæ дæр уыцы хъастимæ æрбацыд зæронд 
ус,— дзырдта дарддæр Виктор.— Чидæр æй Богданмæ 
сардыдта. Богдан сæм ныццыди, дыууæтимæ дæр фем- 
бæлди æмæ билеты хицæуттæн зæрдæ бавæрдта, уæ 
«Волгæ», дам, уæ къух ссардзæни. Æрмæст, дам, мæм 
иу курдиат ис, æз дæр, дам, машинæ æлхæнын æмæ 
мæ дыууæ мæйы æмгъуыдмæ мин æмæ ’рдæг æхца æф- 
стау хъæуы. Раттой йын, кæй зæгъын æй хъæуы. Сæ 
«Волгæ» бгйсынæй сын зæрдæ чи бавæрдта, уымæн цæ- 
уыл хъуамæ бацауæрстаиккой?! Уæдæй нырмæ фондз 
мæйы рацыд æмæ, билеты хабарæй дæр ницы уайы, æх- 
ца дæр сæ къухы нал афты. Æмæ ма сын гæххæтт дæр 
куы нæ ныффыстаид... 
— Цавæр гæххæтт? 
— Æхца сæ кæй райста, уый тыххæй. 
— Нæ цдеологон хайад тынг фидар бындуртыл æн- 
цайы, уьгй дын æз зæгъын!.. 
— Уæ хицаумæ, дам, бацæуынмæ хъавыдтæн, фæ^ 
— 228 — 

лæ, дам, æй куы базона, уæд æй куыстæй сисдзæн æмæ, 
дам, ма йæ уæд кæм агурдзынæн... 
— Йæ куыстæй исинаг нæ, фæлæ суринаг у! Дис- 
сæгтæ, диссæгтæ! Фыццаг хатт æй куы федтон, уæд мæм 
ахæм фæлмæн, рæсугъд æмæ уæздан лæппу фæкаст, 
æмæ дзы кæд мæ зæрдæ нæ барухс, Ныр ма йын йæ ми- 
тæм исчи кæсæд! Айфыццаг сæ хус кæсæгтимæ бæгæны 
куазгæ куы баййæфтон, уæд мæм хуымæтæджы къæй- 
ныхæй ыыллæууыд! Афтæмæй йын, куы зæгъын, дис- 
саджы бакаст ис... 
— Хæрæджы бæркъа фиуы тыхт! 
— Дæ хъуыддаг раст, тынг æй ацахстай!—Æз ных- 
худтæн. 
— Цæуыл худыс? 
— Уый æцæг худт нæ уыди. 
— Уæдæ? 
— Мæсты худт. Худгæ мæстыйæ дæр фæкæнынц... 
0, цæуыл ныххудтæн, уый дæр дын зæгъон... Институ- 
ты нын иу ахуыргæнæг уыдис æмæ-иу студенты куы 
фарста æмæ-иу дзы цы фехъусынмæ хъавыд, уый куы 
фехъуыста, уæд-иу афтæ загъта: «Дæ хъуыддаг раст!» 
Уый-иу æй куыддæр йæ фындзæй афтæ худæджы загъд 
кодта, æмæ-иу махæй бирæтæ йæ худын нал баурæдтой. 
Виктор йæ сахатмæ æркаст æмæ, æхсæзæй куы фæ- 
фылдæр, уæд, мæ лæппумæ мын байрæджы, зæгъгæ, фæ- 
кодта æмæ сывæллæтты цæхæрадонмæ атындзыдта. Мæн 
кæд тагъд кæнын никæдæм хъуыд, уæддæр мын нæхи- 
мæ цы ’нæдзæугæ уыд. Куыддæр сыстадтæн, афтæ мæ 
къæсæрæй æрбахызт ныллæггомау, йæ куоæн дарæс 
аивын кæмæн нал бантыст, ахæм бурдзалыг, гæмæхсæр 
нæлгоймаг. Рацæйцæуынмæ хъавыдтæн, уый куы федта, 
уæд хатыр ракуырдта, фæскуыст кæй фæзынд, уый тых- 
хæй. 
— Ницы кæны,— загътон ын æз æмæ дыууæйæ дæр 
æрбадтыстæм. 
— Богданы тыххæй дæм æрбацыдтæн. 
— Цы кæны Богдан? 
— Æхца мæ дары æмæ мын сæ нал дæтты. 
— Цавæр æхца? 
— Йæ фатеры æрфыссынæй мын зæрдæ бавæрдта 
æмæ мæ фысгæ дæр нæ кæны, ме ’хца дæр мын нал 
дæтты. 
Уыцы ныхæстæ мын мæ тъæнгтæ ацагътой. Кæд æй 
æгъдаумæ гæсгæ æрфыссын æмбæлы, уæд æхца цæмæн 
фиды, кæд ын не ’мбæлы, уæд та йæхи цæмæн фыссын 
кæны? 
— 229 — 

— Æмæ уый тыххæй мæнмæ цæмæ ’рбацыдгæ? 
— Ам кусы, æмæ, зæгъын... 
— Æфстау куы лæвæрдтай, уæд дæр мæн фарстай? 
— Гæххæтт дæр мæм ныууагъта... 
— Цавæр гæххæтт? 
Лæг йæ риуы дзыппæй систа тетрады сыф цыппæр- 
дигъон тыхтæй, райхæлдта йæ æмæ мæм æй æрбалæ- 
вгбрдта, Виктор мын цы гæххæтты кой кодта, растахæм. 
— Æмæ дæм кæд гæххæтт ис, уæд ма цæуыл тых- 
сыс? 
— Расай-басай мæ кæны... 
— Цы фæзæгъы? 
— Мæнæ, дам, мæ машинæ куыддæр ауæй уа, афтæ, 
дам, дын сæ бафиддзынæн. 
— Цавæр машинæ? 
•— «Волгæ». 
— Кæцæй йæм æрцыди «Волгæ?» 
— Ис æм. Мæхæдæг ын æй федтон. 
— Нæ зонын, цавæр «Волгæ» йæм федтай, уый, фæ- 
лæ йæм æз машинæ ис, уый никуы фехъуыстон. 
— Уæдæ йын цы бакæнон? 
— Тæрхондонмæ йыл ратт. 
— Дæ бон ын ницы у ? 
— Йемæ аныхас кæндзынæн, фæлæ дзы куы ницы 
рауайа, уымæй тæрсын. 
Лæг уыцы уæнгмардæй ацыд. 
Ай бæллæх нæу?! Афæдзы æрдæг дæр нæма кусын, 
афтæмæй мæ сæр цытæ баййæфта! Иуæндæс азы иу ран 
фæкуыстон æмæ ахæм сæрнизты никуы бахаудтæн. 
Фылдæр хъазæн, худæн ныхас хъуыстон. Куысты сæй- 
раг бындур дæр чи хуыздæр ныффысса, ууыл æнцадис. 
Иннæ газетты нæ разæй никуы ауагътам. Æппæт но- 
мыр-иу тæлмацгæнинаг æрмæгæй арæзт куы уьщи, уæд- 
дæр-иу раздæр мах срæвдз стæм. Искуы исты ног хабар 
ис, уæд дæр — афтæ. Бон, дыууæ боны раздæр-иу æй 
ныммыхуыр кодтам. Ирон æвзаг чи нæ зыдта, уыдонæй 
дæр ма-иу чидæртæ мах газет æлхæдта æмæ-иу æй йæ 
зонгæйæн тæлмац кæнын кодта. 
Мæгуыры бонтæ дæр ныл-иу акодта. Уæлдайдæр 
дыууæ партион газеты куы баиу кодтой, уæд. Сæ дыу- 
уæйæн дæр иу хицау сæвæрдтой — мах редакторы. Æн- 
хъæлдтам, дзæвгар ньга фенцондæр уыдзæн, редак- 
цимæ хуыздæрæй цы цæуа, уый нæм æрвитдзæн, зæгъ- 
гæ, фæлæ фæрæдыдыстæм. Партийы обкомы ирон газет 
никуы хъуыди, кæсгæ дæр æй ничи кодта æмæ редактор 
дæр йæ тыхтæ уырыссаг газетмæ сарæзта. Адæмы зæр- 
— 230 — 

дæмæ чи цыди, иууылдæр кæй кастаиккой, уыцы æрмæ- 
джытæй нæ газетмæ ницыуал æнтыст, иууылдæр сæ уы- 
рыссаг газеты хъуыры уагъта. Мах та сидзæрты уавæры 
бахаудтам. Фæлæ сидзæр сидзæр уымæн вæййы, æмæ 
йæ сзёйрагдæр хотыхæн тох равзары. Адæймаг йе зна- 
джы ^фыдæнæн лæджы бынат куыд бацахсы, афтæ уый 
дæр йæ фыдыусы цоты разæй фæуынмæ йæ тыхтæ са- 
разы. Мах дæр сидзæртæ æмæ фыдыусы цоты хуызæн 
уыдыстæм. Иутæн алцыдæр, иннæтæн — ницы. Уæвгæ, 
мах ницыйыл нæ разы кодтам. Нæ кусджытæм уыдис 
лæгдзинад æмæ уый фæрцы нæ сæртæ дæлæмæ не^ 
’руагътам. Уый нæ, фæлæ ноджы уæззаудæр уæргътæ 
хæссынмæ нæ гæрзтæ рабастам æмæ иу ран дæр нæхи 
дзыхъхъы лæудæй никуы равдыстам. Уæвгæ-иу дзыхъ- 
хъы куы лæууыдыстæм, уæддæр нæ алчидæр уыдта. 
Уымæн фæзæгъынц: хорз лæг дзыхъхъæй дæр зыны. 
Редакторыл нæ зæрдæ канд æрмæг дих кæнгæйæ нæ 
худт. Æмбырдты заман-иу нæм газет фæхуыздæр кæны- 
ны тыххæй цы хъуыдытæ фæзынд, уыдон дæр æмбæх- 
сын райдыдтам, уымæн æмæ йыл цалдæр хатты фæгуы- 
рысхо стæм. Йæ цуры-иу цы æрмæджытæ бацæттæ кæ- 
ныныл байыхас кодтам, уыдон-иу раздæр иннæ газеты 
фæзындысты æмæ уæд мах дæр фæзондджындæр стæм. 
Исты бæрæгбон-иу æрбахæццæ кæны, зæгъгæ, уæд-иу нæ 
макетыл сусæгæй æрныхас кодтам, хатæй-хатт та-иу 
дыууæ- макеты дæр сарæзтам æмæ-иу дзы редактормæ 
цауддæр равдыстам, иннæмæй та-иу газет сарæзтам. 
Бынтон уынгæг сахæттæ дæр ныл-иу акодта. Исты сæр- 
магонд боимæ-иу газет уадзын куы бахъуыд, уæд-иу су- 
сæгæй æрæмбырд стæм. Цæмæй нæ редактор нæ тæккæ 
кусгæйæ ма ’рбаййæфтаид, уый тыххæй-иу тыргъты ис- 
кæй слæууын кодтам æмæ-иу хицау искуыц^ей куы фæ- 
зынд, уæд-иу «хъахъхъæнæг» æрбауад æмæ-иу мах дæр 
нæхи æндæр ныхæстыл дзурæг акодтам... 
Нæ, æз æндæр уавæртыкусын сахуыр дæн! Мæ газ- 
дæры редакторы уыцы митæ дæр æхсызгонæн æрьтмы- 
сын. Цард цард у æмæ йыл кæд уыцы заман нæ зæрдæ 
худти, уæддæр ын æй кæмдæрты барстам. Чи зоны, 
ахæм уавæртæ ыын куы нæ сарæзтаид, уæд нæ кæцы- 
дæр тыхтæ æнæвнæлдæй баззадаиккой, уый фæстæ нæ 
æппындæр чи никуыуал бахъуыдаид, ахæмтæ. Хъуыдда- 
джы йæхи чи нæ равдиса, уый та цæй тых у?! Кæй 
хъæуы æмæ йын аргъгæнæг чи уыдзæн?! 
Хæрзæрыгонæй ахæм адæмы æхсæнмæ бахаудтæн, 
æмæ мæ тынг.куы фæндыдаид, уæддæр цауд фæндагыл 
нæ ацыдаин. Уыдис дзы алыхуызон адæмтæ дæр, фæлæ 
— 231 — 

дзы гадзрахатдзианд йæ сæрмæ ничи хаста, цъаммар- 
дзинад дзы йæ царды нысанæн ничи равзæрста. Мæ ног 
куысты та ахæм хабæрттæ раргом, ахæм адæмыл дзы 
сæмбæлдтæн æмæ мæ сæр мæ кой сси. Цыбыр рæстæг- 
мæ мын цал хъыцъыдоны агуывзæйы æрцæттæ код- 
той?! Фæлæ цыма рæдийынц, афтæ мæм кæсы. Хъы- 
цъыдæттæ адджын доны нызт чи бакæна, ахæмыл цы- 
ма нæ сæмбæлдысты. Искæмæн дзыхъхъ куы къахай, 
уæд дзы дæхицæн дæр ныххауынæй тас кæй у, уый дæ 
зæрдыл дарын хъæуы, кæннод фæрæдийдзынæ. Ахæм 
рæдыд фæкæндзынæ, æмæ цæрæнбонты рæдыдæй баз- 
зайдзæн. Цыфæнды тынг дæ куы фæнда, уæддæр æй 
сраст кæнын дæ бон нал бауыдзæн. 
Мæ ныхмæ хуымæтæджы тыхтæ кæй нæ сыстад, уый 
æгæрдæр ма æмбæрстон. Хуыцау хорз, æмæ уыцы «от- 
мепить» мæхæдæг æрцахстон, æидæр дыккаг райсом кæй 
«отменить» скодтаиккой, уый зын зæгъæн уыд. Чи зоны, 
линотиписткæ фæрæдыд, фæлæ кæд нæ фæрæдыд, уæд 
та? Кæд Винерæйы марг афтæ дард æнхъæвзын рай- 
дыдта? Кæд хуымæтæджы знаг лæггæнæг у, уæд ахæм 
знаг хъуамæ адæймагæй ноджы стырдæр лæг сараза. 
Тох мын расидтысты — фæсаууонмæ тох иуæй-иу хатт 
æгъатырдæр æмæ æнæбафидаугæдæр вæййы, кæд дæ 
ныхмæлæуджыты цæстæй нæ уыиыс æмæ кæимæ фида- 
уай, уый цъаммардзинады фæлмæй нæ фæзыны, уæд- 
дæр — æмæ хъæддых фæлæууын хъуыди. Лæджы фыд, 
дам, хæрынæн нæ бæззы. Уæллæй, ахæм тынг бæззы, 
æмæ дзы иуæй-иутæ æфсис никуы базониккой. Кæд ацы 
æмбисонд раст у, уæд «лæджыфыдхортæ» æвзаджы дæр 
æмæ царды дæр куыд фæзындысты? 
Мæ раздæры куыстæй æппæлынæй ницы рамбулæн 
уыд. Цæуыл мæ сахуыр кодтой, уымæй пайда кæнын 
хъуыд. Иуæндæс азы мæ лæгдзинады фэёндæгтыл фæ- 
хуыдтой, бирæ цæлхдурты сæрты мæ ахизын кодтой, 
маргъ йæ лæппынмæ куыд фæзила, афтæ мæм фæзыл- 
дысты. Мæ базыртæ куы фæфидар сты æмæ ме уæнгты 
хъару куы банкъардтон, иунæгæй дæр мæ уæд рауагъ- 
той. Æмæ ныр куы фæцудон, иугай гæрæхтæ мын мæ 
ныфс куы асæттой, уæд ма цыппæрæм уæладзыгмæ цы 
цæсгомæй схиздзынæн?! Уый бæрц цæхх æмæ кæрдзын 
кæимæ бахордтон, уыдоны цур ма цы цæсгомæй æрлæу- 
дзынæн?! Нæй фæстæмæ иу къахдзæф дæр цæуæн! Тох 
кæм бамынæг уа, уым цард йæ зонгуытыл æрхауы. 
Цард æмæ тох фæрсæй-фæрстæм уымæн цæуынц. Хъул 
дæм чи ’рбауила, уымæ тохси æуилын хъæуы! 
— 232 — 

VI 
Лæгæн, дам, мæлæт йæ фæсхъус вæййы, фæлæ йæ 
нæ фæзоны. Бимболаты хуызæн лæг искуы фæуыдзæн, 
уый æихъæл нæ уыдтæн. Афтæ тагъд фæуыдзæн, ууыл 
та хъуыды дæр никуы акодтон. Мæ куыстмæ æрбацыд- 
тæн æмæ мын æй секретарь чызг загъта. Обкомы цыдæр 
æмбырд уыд, æмæ райсомæй уым уыдтæн. Куыддæр æр- 
цыдтæн, . афтæ мын гæххæтт мæ разы авæрдта. Знон 
амард æмæ, дам, æй райсом ныгæнынц. Хъæумæ ныдз- 
дзырдтон æмæ тыххæйты Темырхъаны ссардтон. Сыхаг 
у æмæ хъуыддæгтæ ууыл æрæнцадысты. Макуыдæм, 
дам, ацу, ныртæккæ, дам, мæ уырдæм хъæуы. Иу са- 
хатмæ æввахс куы рацыди, уæд уынгмæ рауай-рауай 
кодтон, мæ ног куысты мæм никуыма уыд æмæ мæ æн* 
дæр искуыты куы агура, уымæй тæрсгæйæ. Фæстаг хатт 
ма куы т>ацыдтæн, уæд уæзласæн машинæйæ нæ тæккæ 
дуармæ рахызт. Тæфæрфæс мын ракодта, де ’фсымæр 
рухсаг уæд, зæгъгæ, æмæ мидæмæ бацыдыстæм. 
— Цы кодта, йæ рынчыны кой дæр куы нæ рай- 
хъуыст? — бафарстон Темырхъаны. 
— Фаллаг сыхы дыууйссæдзæм бонæй æрбацыдæмæ 
дзæбæхæй схуыссыд. Райсомæй йæ Хадизæт мардæй 
баййæфта. 
— Бафынæй æмæ нал райхъал? 
— 0. 
— Райсом æй ныгæнынц? 
— 0, æмæ чырынмæ мæнмæ ’нхъæлмæ кæсынц. 
Æппындæр мын рæстæг нæй... 
Чырынтæ кæм кæнынц, уырдæм куы бацыдыстæм, 
уæд Темырхъанæн загътон: 
— Æхца фидын мæн бауадз. 
— Цæмæн? 
— Афтæ мæ фæнды. Бимболатæй бирæ хорздзинæд- 
тæ зонын. Цæргæ-цæрæнбонты нæм хъулон цæстæй фæ- 
каст. Æппæт æрвадæлтæй нæм йæхи хæстæгдæр ласта, 
æнувыддæр ныл уыди æмæ, æнусмæ цы хуыссæны хуыс- 
дзæни, ууыл мæ фæллой куы; бахардз кæнин, [уый м^е 
фæнды æмæ мæ коммæ бакæс. 
Темырхъан мæ ныхасыл дыууæ нал загъта. Чырыньх 
хабар куы срæвдз, уæ^ Темырхъанимæ фæстæмæ куыст- 
мæ рацыдтæн. ! 
— Райсом мах дæр зындзыстæм. 
— Хиуæттæй кæмæн зæгъын хъæуы, уый дæхæдæг 
хуыздæр зоныс. Хъæуккæгтæй дæр — афтæ. Кæмæн дзы 
дæ фадат фæуа, уыдонæн фехьусын кæн. 
— 233 — 

Фæскуыст Бæдийы нæхимæ баййæфтон. 
’— Абон институты нæ уыдтæ?—бафарстон æй тарст- 
хуызæй. 
— Раздæр нæ рауагътой. 
— Бимболаты хабар фехъуыстай? 
— Ныртæккæ хъæуæй дзырдтой... Дæуæн та йæ чи 
загъта? 
— Темырхъан ам уыди. Чырыны тыххæй ссыди. 
Æхца фидьш æй нæ бауагътон. 
— Раст бакодтай... Бимболатæй хуыздæр æрвад нын 
нæ уыди æмæ та уымæй дæр æнæхай фестæм... 
— Дунетханæн дæр зæгъын хъæуы. 
— Райсом сæм раджы суайдзынæн. 
— Мæлæты æвзæр рæстæг скодта. 
Æцæгæйдæр цалдæр боны-иу куы къæвда рауарыд, 
куы — хуылыдз мит. Уазал уæнгты иннæрдæм хъардта. 
Уый размæ кæмдæр суазал дæн æмæ цалдæр боны фæ- 
хуыссыдтæн. Мæ фындз йæ хъым-хъымæй нæма банцад. 
— Афтæмæй куыд ацæудзынæ? 
— Мæхæдæг дæр тæрсын, фæлæ куыннæ ацæуон? 
Мæхи схъæрмттæ кæндзынæн. Кæд мын ницы уаид. 
— Нæ мæ фæнды, куы ацæуис, уый. Тынгдæр фæ- 
рынчын уыдзынæ. 
— Нæй æнæцæугæ. Хæстæ кæмæй дарын, уыдонæй 
иу Бимболат уыди æмæ мæ адæм йæ фæдыл куы нæ фе- 
ной, уæд худинаг у, стæй йæ мæхæдæг дæр мæ зæрдæ- 
мæ хæсдзынæн. ] 
Мæхи машинæйы цæуыны ныфс мæм нæ разынди. 
Русланимæ цæуын мæ, иуæй, фæндгæ нæ кодта, иннæ- 
мæй та дзы æдас нæ уыдтæн, исты хахуыр та мыл куы 
>*æрымысой, зæгъгæ. Мухарбег мын сæ сыхæгты машинæ 
ракурынæй зæрдæ бавæрдта æмæ уым ацæуын бауынаф- 
фæ кодтам. 
Бимболаты ныгæнæн бон ноджы æвзæрдæр рæстæг 
скодта. Мит дондыппыр гæлæбутæй зæхмæ нымæтхуды 
йæстæй хауд. Цалынмæ тигъæй зианджынты цурмæцы- 
дыстæм, уæдмæ мæ къæхтæм^ дæр уымæл бахъардта. 
Дзæбæхæй кæй нæ баззайдзынæн, уый æмбарын рай- 
дыдтон, фæлæ байрæджы. Зианы цурмæ кæугæ бацыд- 
тæн. Марды чырыны цур бадтысты Надыго, Хадизæт, 
’Ханæт æмæ иннæ сылгоймæгтæ. ч «Арвæй де стъалыйы 
хай рахауд, зæххыл дæ кæрдæджы хал бахус, Бимбо- 
лат, мæ игæр дын айхæла!» — айхъуыстон хъарæггæнæ- 
джы ныхæстæ. Кæртæй куы бахызтæн, уæд адæм хъус- 
^съус дзурын райдыдтой, Хъазыбег æрбацæуы, зæгъгæ. 
— 234 — 

Мардмæ бацæуæн фæндаг мын ацарæзтой, æмæ Бимбо- 
латы ауыдтон. 
Сылгоймæгтæ мæ куы федтой, уæд тынгдæр ныккуд- 
той. Цалынмæ зианы уæлхъус лæууыдтæн, уæдмæ мæм, 
хæстæгдæр чи уыд, уыдонæй алчидæр йæ ныхас æрбап- 
пæрста, фæлæ мæм тынгдæр бахъардтой Ханæты ныхæ- 
стæ: «Дзыллæйы цурмæ цæуы æмæ йын истытæ афæ- 
дзæхс, Хъазыбег!» Ноджы хъæрдæрæй ныккуыдтон. 
Надыго сыл сбустæ кодта, мауал æй кæуын кæнут, 
зæгъгæ. ^ 
— Æгъгъæд у, Хъазыбег,— дзуры мæм Надыго.— 
Фаг ыл фæкуыдтай. Цардаудæн дыл фæкæнæд! 
Æз дуармæ рацыдтæн æмæ раздæр хистæртæн ракод- 
трн тæфæрфæс, уый фæстæ та иннæтæн, кауы рæбын 
дзæвгар къордæй чи лæууыд, уыдонæн. 
Уæлмæрдтæм хæссын афон куы ’рхæццæ, уæд Бим- 
болаты тыххæй радзырдтой хъæубæсты, сыхбæсты, 
мыггаджы æмæ кайысты номæй. Ахæм заман, цы 
вæййы, цы нæ вæййы, уыдæттæ дæр фæдзурынц, уымæн 
æмæ марды фыдгой кæнын нæ фæччы, уæлдайдæр йæ 
ныгæнæн бон, фæлæ Бимболаты тыххæй цыдæриддæр 
загътой, уыдой иууылдæр раст уыдысты. Лæджы цар- 
дæй фæцарди æмæ йын аккаг дзырдтæй фæндарастт 
загътой йæ фæстаг фæндагыл. 
Оркестры зæлгæ райхъуыстысты. Ахæм заман кæс- 
тæртæм фæдзурынц, зиан сисут, зæгъгæ, фæлæ ацы 
хатт чырыны цурмæ бацыдысты сылгоймæгтæ. Лæппу- 
тæ кæм сты, зæгъгæ, Темырхъаны хъусы бадзырдтон 
æмæ мын афтæ: 
— Таучелаты чындзытæ йæ рахæсдзысты. 
— Афтæ дæр вæййы? 
— Вæййы. Уæлдай кад цы тиуæн фæкæнынц, уый 
чындзытæ рахæссынц. 
Æцæгæйдæр мард систой Таучелаты чындзытæ. Уы- 
цы ныв уынгæйæ бирæтæ сæ цæссыг нал баурæдтой. Ти- 
гъы онг æй фæхастой, стæй фæсйвæд сæ цурмæ бацыды- 
сты æмæ йæ уыдон бар бакодтой. 
Мит йæ уарынæй банцад, фæлæ мæ къæхтæ тынг 
суазал сты. Ноджы ма уæлмæрдты дæр фæлæууыдтæн 
æмæ мыл ихæнриз бахæцыд. Уæлмæрдтæй комкоммæ 
нæхимæ рацæуынæй дæр фефсæрмы кодтон, рынчын кæй 
уыдтæн, уый ничи бамбæрстаид. Арфæ ракæныны тых- 
хæй мæ æнæбацагургæ нæ фæуыдзысты æмæ мæ куы 
нæ ссарой, уæд мæхи цæсты бафтыдтаин. Аив никæмæ 
фæкастаид мæ ацыд æмæ фæстæмæ баздæхтæн. Куыд 
æнхъæл уыдтæн, хъу^дд^г афтæ рауад. Арфае ракæнын-* 
— 235 — 

мæ кæмæ фæдзырдтой, уыдонимæ æз дæр бахаудтæн. ^ 
Адæм куы сыстадысты, уæд ма мæ Темырхъан сæхимæ 
бæргæ сдавта, хъарм арахъ баназ, зæгъгæ, фæлæ мын 
цыма уый дæр ницыуал баххуыс кæндзæн, афтæ мæм 
фæкаст. 
Нæхимæ куы ссыдыстæм, уæд мын Бæди мæ къæх- 
тæ доны нæ сæвæрдта, мæнæргъыйы цай мын нæ ба- 
дардта, хостæ мын нæ баназын кодта!.. Дыууæ хъæццу- 
лы бын æрнуæрдыны фæстæ мын загъта: 
— Райсом дзæбæхæй сыстдзынæ!.. 
{ Фæлæ йæ ныхæстæ раст нæ рауадысты. Ногæй фæ- 
рынчын дæн. Мæ уавæр нæ фæхуыздæр дохтыры хосты 
фæстæ дæр. Мæ тæвд нал æмæ нал хауд. Фыццаг цал- 
дæр боны бæрзонд уыд, уый фæстæ — мæ къæхтыл цæ- 
уын куы райдыдтон, уæд та, цас æмбæлд, уымæй дыу- 
уæ-æртæ градусы уæлдæр. Афтæмæй куыстмæ цыдтæн. 
Цыдтæн, зæгъгæ-иу, сихормæ фæдæн, стæй-иу мæ бон 
нал уыд æмæ та-иу æрбаздæхтæн. Дохтыртæм цæуынæй 
Бафæлладтæн. Иу хатт мæ чидæр иу наукæты канди- 
датмæ сардыдта, уымæн, дам-ма дæхи фенын кæн. Мæ 
дзæбæхгæнæг дохтырмæ куы бацыдтæн æмæ йын мæ 
фæндон куы бамбарын кодтон, уæд мын афтæ зæгъы, 
мæхæдæг дæр, дам, ахæм хъуыдымæ æрцыдтæн. Æртæ 
боны фæстæ поликлиникæмæ бацыдтæн æмæ мæ цал- 
дæр дохтырæн уыцыиумæ равдыста. Федтой мæ æмæ 
дзы алчцдæр йæ хъуыды загъта. Наукæты кандидат 
дзырдта æппæты фæстагмæ: 
— Иу хос дæр мауал баназ, стæй дæ тæвд дæр ма- 
уал сбар! 
Æцæгæйдæр афтæ бакодтон. Йу цасдаёр ма уыЦЫ 
лæмæгъæй фæцыдтæн, фæлæ дыккаг къуыри фæрæвдз- 
дæр дæн. Ноджыдæр ма цасдæр рацыд, æмæ мæ дохтыр 
куыстмæ рафыста. Æрмæст мын загъта, баулæфын мæ 
кæй хъæуы. Зæрдæ йын бавæрдтон, куыддæр мын фадат 
фæуа, афтæ отпуск райсдзынæн æмæ искуыдæм кæй 
ацæудзынæн. 
— Хуыздæр уаид, Хъырымы хуссар былгæронмæ 
куы ацæуис, уæд._ Дæхи хурмæ батав, чызджытимæ дæр 
атезгъо кæн, æрмæст рæстæгмæ, кæннод... 
Мæ дохтыр йæ ныхас тæккæ цымыдисдæр бьгаатыл 
аскъуыдта. Æз мæ мидбылты бахудтæн æмæ йæ бафар- 
стон: 
— Кæннод цы? 
Ныр та дохтыр бахудти. 
) — Иу хатт ма мæм иу дæу хуызæн æрыгон лæппу 
æрбахауд æмæ уымæн дæр афтæ загьтон. Уый æцæгæй- 
— 2Э6 — 

дæр денджызы былмæ ацыд æмæ фæстæмæ усимæ ссы- 
ди. Йæ мад мын хуымæтæджы уайдзæфтæ фæкодта, мæ 
лæппуйы, дам, мын уырдæм куы нæ арвыстаис, уæд, 
дам, мын ирон чындз æрхастаид. Æмæ дæуæн дæр чыз- 
джытимæ тезгъо кæныны бар дæттын, æрмæст, цалын- 
мæ уым уай, уæдмæ, кæннод цы, уый бамбæрстай? 
— Бамбæрстон. 
Цалынмæ хуысгæ кодтон, уый фæстæ консилиум- 
тæ-йедтыл зылдтæн, уæдмæ мæ куысты дæр ног ха- 
бæрттæ фæзынди. Куыд рабæрæг, афтæмæй Богдан 
æфстæуттæ дыууæйæ нæ райста, фæлæ авд адæймагæй, 
æдæппæт дæс минæй фылдæр. Уыимæ дзы алкæмæн дæр 
зæрдæ æвæрдта стыр хъуыддæгты баххуыс кæнынæй. 
Айфыццаджы лæг мæнмæ байхъуыста, уый та иннæтæ 
бафæзмыдтой, цы! — лæппуйы тæрхондонмæ радтой 
æмæ йæ æрцахстой. Хабар æрцыд, æз куыстмæ куыра- 
цыдтæн, уыцы бон. Сагъæстæ та мæ разæй фесты. Дох- 
тыртæ та мын афтæ загътой, мæсты кæнæн, дам, дын 
нæй. Цыма мæсты кæнын æмæ нæ кæнын адæймагæн 
йæхицæй аразгæ сты! Цин æмæ хъыг æфсымæртæ дзæ- 
гъæлы нæ фæхонынц. Адæймаг циндзинад куы уына, 
уæд ыл хъыг куыннæ кæндзæн, афтæ йын хъыг уын- 
гæйæ дæр цингæнæн нæй. 
Фæсивæды газеты кусæгыл нымад у, адæмæн зонда- 
монæг дæхи хон, дæ фыстыты рæстдзинадыл тохгæнæ- 
гæй дæхи æвдис æмæ ахæм митæ дæ сæрмæ хæсс! Би- 
рæ дзыллæты раз дзургæ иухуызон чи фæкæны, кæн- 
гæ — иннæхуызон, уыдон цæсты уæлдай æгаддæр сты, 
адæмы маст сæм тынгдæр сфыцы, стæй сæ хъуыддæгтæ 
д%эр дарддæрмæ айхъуысынц. Богданы митæ иууылдæр 
кæй базыдтаиккой, кæрæдзийы дзыхæй сæ кæй истаик- 
кой, ууыл æз иу мисхал дæр нæ гуырысхо кодтон. Га- 
зеты æппæт кусджыты дæр чъизидзæсгомæй равдыста, 
ахæм кæй æхсæнæй рацыд, уыдон сæхæдæг дæр хуыз- 
дæр нæ уыдзысты, зæгъгæ. 
Æппæты фыццаг мæн бафтыдта цæсты. Цалынмæ 
редакцийы коллективæн разамынд дæттын мæнæн хæс- 
гоцд у, уæдмæ йæ алы къуыхцы дæр мæхи къуыхцыйыл 
нымайдзынæн, йæ алы уæлахизы дæр мæхи архайæг 
куыд хондзынæн, афтæ. Кæд мыл цалдæр мæйы размæ 
Мæскуымæ хъаст ныффыстой, газет студенттæн тыххæй 
фыссын кæны, зæгъгæ, уæддæр ног аз нæ тираж æхсæр- 
дæс минæй ссæдз минмæ кæй схызт, уый мæнæн стыр 
цины хос фæци. Фæлæ мын уыйхыгъд æнæкæрон маст 
æрхаста, тæрхондоны раз кæй æрлæууын кодтой,^ не 
’хсæн ахæм фæлитой кæй разынд, уый. Уæддæр ма йын 
— 237 — 

Виктор — йæ цæрæнбон бирæ уæд! — йе ’рцахсыны раз- 
мæ, мæ куыстæй мæ суæгъд кæнут, зæгъгæ, курдиатг 
кæй ныффыссын кодта, уымæй хорз бакодта. 
Уыцы бон ма мæм Виктор ноджыдæр æрбахаста 
дыууæ курдиаты. Иу Винерæйæ, иннæ — Русланæй. 
— Цы сыл æрцыди? — мæ цин тыххæй уромгæйæ 
бафарстон Викторы. 
— Нал сæ фæнд^л кусын. 
— Мæнмæ^ гæсгæ та сæ быны дон бацыди. 
— Мæнмæ*гæсгæ дæр. 
— Сæ митæй куы ницы рауад, уæд фæйнæрдæм ли- 
дзынмæ фесты. Руслан .уæддæр уыцы фысты аргъ нæ 
бафыста. Мæхицæн фидгæ æрцæудзысты. Æдзæсгомимæ 
æдзæсгом мадзæлттæй архайын хъæуы. Мæнæн та уый 
мæ бон нæу. Мæ фондз туманы ма мын уæддæр куы 
раттаид. 
— Райсын сæ хъæуы. 
— Йæ мæрдты хъис сæ ссарæд! Айфыццаг мыл цьг 
’мбисонд æрцыд, уый дын нæ дзырдтон? 
— Куы нæ. 
— Фысты хицæуттæй иуыл куыд амбæлдтæн, уый? 
— Ницы фехъуыстон. 
— Цæмæй тарстæн, уый мыл æрцыди. Русланыл ма 
æрæджы дæр мæ зæрдæ дардтон, уыцы æхца сæ хица- 
уыл сæмбæлын кæндзæн, зæгъгæ, фæлæ, куыд уыныс, 
афтæмæй йыл дзæгъæлы æууæндыдтæн. Æз, ныхас кæй 
цур загътон, уыдонæй мæхи хъахъхъæдтон æмæ Хуы- 
цаумæ куывтон, цалынмæ сыл се ’хца сæмбæла, уæдмæ 
дзы куы никæуыл сæмбæлин, зæгъгæ. Фæлæ хъуыддаг 
афтæ нæ рауад. 
Иу бон кæдæмдæр тагъд кодтон æмæ автобусмæ 
цæугæ-цæуын багæпп ластон. Кæсын æмæ дын раззаг 
бадæнтæй иуы — æз дæр раззаг дуарыл бахызтæн — ба- 
ды, кæй фыстæ ацъæл кодтам, уыдоны чындз Альби- 
нæ — мæ кæддæры ахуыргæнинаг. Уымæй размæ мæ 
дзыппы иу æмæ ссæдз туманы æфснайдæй дардтон,. 
мыййаг, дзы, зæгъын, искæуыл æнæнхъæлæджы куъг 
амбæлон, уæд сæ ратдзынæн, зæгъгæ, фæлæ дын мæнæн 
мæ дзыппы æхца лæууы — бахордтон сæ æмæ Альби- 
нæимæ фембæлды рæстæджы мæхимæ тынг æгад æрка- 
стæн. Цалынмæ иннæ æрлæууæнмæ цыдыстæм, уæдмæ 
мæхинымæр фидарæй скарстон, ныртæккæ йæ мемæ 
æфснайæн кассæмæ ахондзынæн, æхца райсдзынæн æмæ 
æппынфæстаг уыцы æнæбары уаргъ ме ’ккойæ ахау- 
дзæн, зæгъгæ. 
Автобус æрлæууыдис. Сылгоймаг æваст фестад æмæ 
— 238 — 

æнæдзургæйæ рагæпп ласта. Фæдзурынмæ йæм хъавыд- 
тæн, фæлæ мыл мæрдырох бахæцыд: йæ ном ын ферох ч 
кодтон. Цалынмæ Альбинæйы ном мысыныл архайдтон, 
уæдмæ шофыр автобусы дуæрттæ ахгæдта æмæ араст. 
Иннæ æрлæууæны рагæпп ластон æмæ, Альбинæ кæм 
рахызт, уырдæм й^ецагайдтон, кæд ма йæ баййафин, 
зæгъгæ, фæлæ дзы ницыуал рауад: сылгоймаг зæххы 
скъуыды ныххауæгау никæцæйуал разынд. Ахæм уавæ- 
ры бахаудтæн. . " , 
— Абон дын иу Руслан æмæ. иу Винерæйæ фервæзы- 
ны фадат ис, æмæ сæм цалынмæ фæсмон не ’рцыд, уæд- 
мæ сæ фæндон сæххæст кæн. 
— Æри-ма сæ ардæм. Мæнæй дын сæ зæрдиагдæрæй 
иу адæймаг дæр нæ бафысдзæн. 
Дыууæ курдиатыл дæр, уæгъд сæ кæнын, зæгъгæ, 
бафыстон æмæ сæ Виктормæ дæтгæйæ загътон: 
— Бардзырд дæр ныффыссын хъæуы. Райсомæй 
фæстæмæ ам сæ дымгæ дæр куыннæуал уа, афтæ! 
— Æрмæст идеологон хайады ничиуал уыдзæн, уый 
дæр дæ зæрдыл дар. 
— Куыд ничуал уыдзæн? Тамарæ нымады нал у? 
— Иунæг Тамарæ ма дзы ис æмæ цастæ йæ бон ба- 
уыдзæн? 
— Чермен дæ зæрдæмæ нæ цæуы? 
— Цы кæны?!1 Дзæбæх архайы. 
— Идеологон хайадмæ йæ куы баивиккам, уæд дæм 
куьщ фæкæсид? 
— Мæ бынаты æндæр не сразы уаид, фæлæ, æвæц- 
цæгæн, афтæ хуыздæр уыдзæн. 
— Кусын куы райдыдта, уæдæй нырмæ цас цæуы? 
— Фондз... æхсæзæймаг мæй. 
— Мæ зæрды йæ хайады сæргълæууæджы бынаты 
сæвæрын ис... Æви нæ сарæхсдзæн? 
— Сарæхсдзæн! 
— Æви ма йын æгæр раджы у? ^ 
— Хайады куыст æнæ хицауæй бынтон æгуыдзæгмæ 
æрцыд. Ноджы ма дыууæ уацхæссæджы къаддæр фесты 
æмæ хъуыддаг дарддæрмæ æргъæвæн нал ис. 
— Нæ ф^адæ ма йæм фæдзурæм. Ам ис^ 
— Æз æй уым ныууагътон. 
Секретармæ фæдзырдтон æмæ <йæ уый æрбахуыдта. 
— Куыд сты дæ хабæрттæ? — бафарстон æй æз. 
— Ницы сын у. 
— Куыст дæ зæрдæмæ цæуы? 
— Цæуыннæ? ^ 
— 239 — 

— Фæскомцæдасон цард фылдæр уарзыс æви лите- 
/ ратурæ æмæ аивад? 
— Фæндон цард кæм ис?! 
— Уæддæр? 
— Кæй зæгъын æй хъæуы, литературæ æмæ аивад. 
Æрмæст мæм, Виктор, ды ма фæхæрам у. 
— Æз фæразон дæн. 
— Нæ зæрды дæ идеологон хайадмæ баивын ис. 
Богданы хабар фехъуыстай? 
— Æрцахстой йæ, уый æцæг у? 
— О. Стæй Винерæ дæр нал кусдзæн. Курдиат æр- 
балæвæрдта, суæгъд мæ кæнут, зæгъгæ. 
— Уæдæ ма дзы уæд чи баззад? 
— Æрмæст Тамарæ. Идеологон хайадмæ бацæуыныл 
разы дæ? 
— Куыд зæгъат, афтæ бакæндзынæн. 
— Уæдæ уыцы хъуыддаг лыггондыл нымайæм. 
— Виктор дæр разы у? 
— Цы гæнæн ма мын ис?! 
Черменæн, идеологон хайадмæ йæ кæй ивæм, уый* 
кæй зæгъын æй хъæуы, æхсызгон уыд, уымæн æмæ уы- 
мæй размæ йæ уацхъуыдтæ æдзухдæр литературæ æмæ 
аивады фарстаты фæдыл фыст уыдысты, фæлæ дзы раз- 
дæр бынат кæй нæ уыд, уымæ гæсгæ æрвыст æрцыд фæс- 
комцæдисон царды фарстаты хайадмæ. Уыцы хайады 
сæргълæууæг, цы фæтк ныффидар, уымæ гæсгæ нымад 
уыд редакторы хæдивæгыл. Викторы обкомæй газетмæ 
куы ’рвыстой, уæд ын йæ бæрны бакодтой сæйрагдæр 
хайад. Чермен уым кæй абадт, уый йын æнæмæнг фех- 
хуыс уыдзæн йæ дарддæры куысты. Хъуамæ журналист 
газеты алы куыст дæр бафæлвара. Гæнæн æмæ амал 
уæвгæйæ канд хайæдты нæ, фæлæ хъуамæ бакуса секре- 
тариаты дæр, абада корректоры бынаты, зона корректо- 
ры æххуысгæнæджы куыст. 
Чермены тыххæй мæ сæрмагондæй фæскомцæдисы 
обкоммæ цæуын бахъуыд, уымæн æмæ хайады сæргъ- 
лæууæг хъуамæ бюройы фидаргонд æрцыдаид. Обкомы 
фыццаг секретармæ, раст куы зæгърн, уæд зивæггæнгæ 
цыдтæн. Чермены куыстмæ куы райстон, æмæ обкоммæ 
куы сыхъуыст, уæд мыл сбустæ кодта: 
— Чи дын загъта, æмæ йæ куыстмæ райсай? 
Искæй зæгъын мын æй цæмæн хъуыд, кæд æмæ 
уацхæссæг райсын мæхи бон уьщис?! Æрмæст ын зæгъ- 
гæ та æндæрхуызон кодтон: 
— Нæ йæ хъуыди? 
— Нæ йæ хъуыди, нæ! 
— 240 — 

— Цæуыннæ? 
Æмæ мын уый дæр зæрæстон зæххыты хабар куы ра~ 
кæнид. Æргом дзургæйæ, фæфæсмон кодтон, куыстмæ 
йæ куы истон, уæд дзы Дзæпс йеддæмæ кæй никæй ба- 
фарстон, ууыл. Цыфæндыйæ дæр адæмы цæст уынаг у. 
Иу зонд æмæ цалдæр зонды та иу никуы уыдысты. 
Бонтæ цыдысты, мæйтæ ивгъуыдтой, фæлæ обкомы 
фыццаг секретарæй Чермены кой никуыуал фехъуыстон. 
Æвзæрырдæм дзы никуыуал ницы фехъуыстон. Хорзы- 
рдæм та — фехъуыстон. Иу хатт ын нæ газеты статья 
рацыд æмæ обкомы секретары зæрдæмæ фæцыд. Сæрма- 
гондæй мæм телефонæй æрдзырдта. Фæлæ уæддæр об- 
коммæ цæугæйæ кæмдæр мæ зæрдæ къæпп кодта, хайады 
хицауы бынаты æвæрын æй куы нæ бауадза, зæгъгæ. 
— Кæдаай-уæдæй ма дæ обкомы уынын,— бацин мыл 
кодта секретарь. 
Мæ размæйы редакторты хуызæн мæн дæр равзæр- 
стой обкомы бюройы уæнгæй, фæлæ мын-иу гæнæн æмæ 
амал кæм фæци, уым-иу мæхи бюройы æмбырдтæй фæ- 
тылиф кодтон. Искуы-иу хатт мын æнæссæугæ нæ вæй- 
йы æмæ уæд дæр исты æфсонæй мæхи ракурын. Æм- 
бырдты бадынæй ме сæфт ксей уынын, уый фыццаг сек- 
ретарь дæр бамбæрста æмæ мæ уырдæм хоныныл уыйас 
нал архайдта. Ныр дæр мын аивæй бамбарын кодта, 
хонгæйæ дæр куы нæ цæуыс, уæд дыл цы зæд атахт* 
зæгъгæ. 
— Куы нæ уæм фæцæуын, уæд дæр мыл дис фæкæ- 
нут, куы ссæуын, уæд дæр! 
— Æгайтыма нæм ссыдтæ! Тынг æхсызгон мын у! 
Сбад æмæ исты хабæрттæ радзур. 
— Хорз хабарæй нæм исты куы уаид, уæд дын æй 
бæргæ нæ басусæг кæнин. 
— Уыцы Богдан маринаг ул бæргæ! 
— Æз та æнхъæл уыдтæн, ницыма зоныс... 
— Сæйраг тæрхондоны сæрдар мын кодта йæ ха- 
бæрттæ. Уынгæ дæр æй никуы фæкодтон... Уый дæр та 
ме ’вастæй райстай, æвæццæгæн? 
— Иунæг хатт дæ нæ бафарстон, æмæ дæ никуыуал 
ферох уыдзæн. Æз дæр æй уым баййæфтон. Мæнæй чы- 
сыл раздæр æрбацыд. 
— Æмæ йын ныридæгæн дæуæй чысыл фылдæр 
бантыст. Сурын æй хъæуы! 
— Абон ыл бардзырд сарæзтам, фæлæ дæм æндæр 
хъуыддаджы тыххæй æрбацыдтæн! Идеологон хайады 
хицау нæм нæй, уый зоныс? 
— 241 — 

— Куыннæ^йæ зонын! Уыцы Винерæ дæр нын фаг 
фæцис!.. 
— Уымæн дæр абон йæ курдиатыл мæ къух бафыс- 
тон. 
— Цы, дам? 
— Куыстæй цæугæ кæны. 
— Цæуæд, кæдæмдæриддæр æй фæнды, уырдæм! 
Худинаггæнæг! 
— Ныр уыцы хайады иу адæймаг йеддæмæ нал и. 
Чермены уырдæм баивын мæ зæрды ис... . 
— Уый дзæбæх лæппуйы каст кæны. ’ 
— Ницы йын у. 
— Стæй йæ фыстытæ дæр мæ зæрдæмæ цæуынц... 
— Хайады хицауы бынаты дæр, мæнмæ гæсгæ, са- 
рæхсид... 
Æгæр цымæ нæ фæтагъд кодтон? Обкомы фыццаг 
секретарь куы ницы сдзырдта, уæд фæныфсджындæр 
дæн: 
— Ды мæ фарс куы рахæцис, уæд/ ын... 
— Цæуыннæ рахæцдзынæн?! 
Цæмæ æнхъæлмæ кастæн, уыцы ныхæстæ фехъус- 
гæйæ мæ хъуыды кæронмæ раргом кодтон: 
— ...йæ фарстамæ радон бюройы æркæсиккам... 
— Æркæсæм. 
Радон бюро уыд æртæ боны фæстæ. Чермены гæх- 
хæттытæ бацæттæ кодтон. Кадрты фарстатæ æдзухдæр 
фыццаг уыдысты æмæ та уæд дæр уыдонæй райдыдтам. 
Æппæты фыццаг фæдзырдтам Черменмæ. Уымæй размæ 
цы бюройы уыдтæн, уыдонæй иунæджы дæр никуы ни- 
цæуыл стыхстæн, фæлæ уæд мæхи æнкъардтон, цыма 
цыдæр стыр фæлварæн Чермен нæ, фæлæ æз лæвæрд- 
тон. Иуæй, ныхас цыд ме ’мкусæгыл, иннæмæй, мæхæ- 
дæг кусынмæ кæй райстон, стæй йæ уæлдæр бынатмæ 
баивыныл дæр мæхæдæг кæй архайдтон. Чысылдæр ис- 
тæмæй куы фæкъуыхцы уыдаид, уæд æй æнæмæнг мæ- 
хи къуыхцыйыл банымадтаин. Цалынмæ йын йæ царды 
хабæрттæ кастысты, уæдмæ мæ катайæ нæ банцадтæн. 
Йæ царды хабæрттæ, чидæртæ куыд æнхъæл уыд, афтæ 
цыбыр нæ уыдысты. Чермен университеты размæ иу 
цасд’æр царды фæндæгтыл ауади. Астæуккаг скъолайы 
фæстæ каст фæци... музыкалон училище. Иу цасдæр 
скъолайы дæр акуыста. Уый фæстæ йæм æфсадмæ фæ- 
сидтысты. Уииверситеты ахуыр кæнын службæйы фæс- 
тæ райдыдта. 
Фыццаг фарста йæм чи радта, уый мæ хъус ахсгæ 
дæр нал акодта, уымæн æмæ мæ хъуыдытæ иууылдæр 
— 242 — 

уыдысты, цы дзуапп ын ратдзæн æмæ адæмы зæрдæмæ 
фæцæудзæн æви нæ, уыимæ. 
Лæппу иу уысм ницы сдзырдта, стæй уыцы хиуыл- 
æрвæссонхуызæй загъта: 
— Дæ фарст дын бамбæрстон. 
Мæ тъæнгтæ мын ацагъта уыцы къæйныхдзинад.. 
Цæмæн хъæуы, фарст бамбæрстай æви нæ бамбæрстай, 
уый дзурын? Кæд дзуапп дæттыс, уæд, цы зæгъинаг дæг 
уый æнæуæлдай митæй зæгъ. Ахæм уæлбикъон митæ 
бирæтæ нæ уарзынц — æмæ тынг раст кæнынц! — уый 
зыдтои æмæ тарстæн, куы йæм рамæст>1 уой, æмæ цы 
фарстатæ нæ бамбара, ахæмты бын æй куы аныгæной, 
уымæй. Фæлæ, Хуцауы фæрцы, Чермен дарддæр иу ран 
дæр нæ фæкъуыхцы. Æппæт фарстатæн дæр радта, куыд 
æмбæлд, ахæм дзуæппытæ æмæ дыууæйæ дæр цы фæл- 
варæны раз æрлæууыдыстæм, уымæй уæлахизæй рацы- 
дыстæм. 
VII 
Ханæт Дудуйы нæ хæстæг цæмæн рахуыдта, уымæй 
йæ бафæрсон, зæгъгæ, мæ зæрдыл бирæ хæттыты æр- 
лæууыд, фæлæ та мæ-иу иу хаттæй иннæ хатмæ ферох» 
Уæвгæ йæм Темырхъан кæнæ Мæдинæты куы нæ бами- 
нæвар кодтаин, уæд мæхи цæсгом кæцæй бахъæцы- 
даид?!Ома Ханæт æз æмæ Дудуйы æхсæи ахастдзинæд- 
тæн исты зыдта, уый тыххæй нæ: мæхицæй æфсæрмы 
кодтон æмæ мæ цыфæндыйæ дæр мæхи æлхъывд уавæ- 
ры хатын нæ фæндыд. 
Иу заман та хъæумæ ныфтыдтæн. Ахæм рæстæг æп- 
пæты фыццаг кæй бацагурын, уыдон вæййынц мæ ма- 
дырвадæлтæ æмæ Темырхъантæ. Фыццаг дзы иутæм 
куы бацæуын, уæд иннæтæй зæрдæхудтæй фæтæрсын. 
Раст зæгъын хъæуы, раздæр Темырхъаныл куы амбæ- 
лын, уæд Алмахситтæм иумæ бацæуæм æмæ дыууæтæй 
дæр æнæфсæрм свæййын. Уыцы цыдæн дæр та раздæр 
мæ размæ Темырхъан фæци æмæ Алмахситтæм бацьь 
дыстæм. . 
Зæронд кæнын райдыдта мæ мады ’фсымæр. Фæстаг 
фынддæс азы йæ низтæ æгæр æрæлвæстой, фæлæ йæ ны- 
ры хуызæн цаудæй никуыма федтон. Йæ кæддæры фæ- 
тæн уæхсчытæ йыл уæз кæнын райдыдтой. Чысыл цы- 
ма фæгуыбыр, афтæ дæр мæм фæкаст. Раздæр сырх 
(фæткъуыйы хуызæн цы рустæ æрттывтой, уыдонæн 
кæд сæ ахуырст бынтон не ссыди, уæддæр мидæмæ ба- 
хаудтой æмæ сыл уæле бынмæ фæйнæ даргъ æнцъылды 
— 243 — 

æрхъуызыди. Нæ размæ, йе уæнтыл цыдæр зæронд бæм- 
бæджджын æппæрст уыд, афтæмæй рацыд. Йæ бухархуд 
дæр мæм Алмахситты аккаг нæ фæкаст. Æз цы Алмах- 
ситты зыдтон, ууыл суанг йæ кусæн дарæс дæр хорз фи- 
дыдта. Йæ бæрæгбоны дарæсæн та æмбал нæ уыди. Йæ 
бæрзонд бухархуд — ахæм худтæ йын цалдæр уыди — 
йæ аивхуыд пинджак æгънæгджын хæдоны æдде, йæ 
рæсугъд итувæрд галифе хæлаф æмæ йе ’рттиваг цы- 
рыхъхъытæй иннæ адæмы ’хсæн бæрæг дардта кæддæ- 
риддæр. Ныр йæхи хуызæн йæ дзаумæттæ дæр базæ- 
ронд сты, æви йæ дзаумæтты хуызæн йæхæдæг дæр ба- 
зæронд и, уæддæр бæрæг нæй. Йæ дзаумæтты базæрон- 
дæн ма ныббыхсæн уыдаид, фæлæ йæхæдæг кæй ныз- 
заууат, уый мын мæ риуы уазал дур сæвæрдта. 
— Алмахситт, цыдæрхуызон мæм кæсыс... 
— Тынг нæ фæразын. 
— Дæ къæхтæ æмæ та дæ цæнгтæ риссынц? 
— Уыдоны рыстæн ма быхсин, фæлæ та мæ мæ 
уыргтæ хъыгдарын райдыдтой... 
— Æмæ дохтыртæ цы зæгъынц? 
— Рынчындонмæ мæ цæуын бахъæудзæн, æвæццæ- 
гæн... Арсæмæг мæ айфыццаг дæр ласта, фæлæ йын нæ 
бакуымдтон. Ныр куыддæр фæзына, афтæ ацæудзынæн. 
Алмахситты бирæ цотæй иу дохтыры дæсныйадыл 
сахуыр кодта æмæ Æхсæрысæры рынчындоны хирургæй 
кусы. Дæсны дохтырæй йæ базыдтой адæм. Стæй дзæ- 
бæх лæппу у. Æнæуæлдай ми. Сыгъдæгзæрдæ. Алмах- 
æитт дзы йæхæдæг дæр тынг бузныг у. 
— Мæ низты бын уæ фæкодтон,— загъта Алмахситт 
æмæ Темырхъанмæ бакаст.— Сымах та куыдтæтæ стут? 
— Цæрæм мах дæр. 
— Ханæты рынчын куы хуыдтой. 
— Ныр дæр хуыссы. Йæ бон ницыуал у, уый йæм 
нæ хъары æмæ фæкæл-фæкæл кæны. Айфыццаг зианмæ 
ацыди æмæ суазал. Уæдæй нырмæ нæма сыстад. 
— Ханæты дæр мæн хуызæн низтæ сæ быны скод- 
той æмæ цы бакæна! Лæг йæхæдæг йæ бындз асурын- 
хъом куынæуал уа, уæд ыл дæ къух ауигъ. 
Мæ мадырвадæлтæй мæхимæ^ хъусгæйæ рацыдтæн. 
Алмахситт мын мæ зæрдæ бамæгуыр кодта. Иуæй мæ 
йе ’нæниздзинад сагъæсыл бафтыдта, иннæмæй, мæ ма- 
ды мады загъдау, йæ фадыварц мæ зæрдæмæ нæ фæ- 
цыд. Уыцы бæмбæджджынæй хуыздæр дæ уæлæ цы скæ- 
най, уый дын нал и, зæгъгæ, йæ куы бафарстон, уæд 
мын дзуапп радта, нæ лæппу (йæ хистæр фырты афтæ 
хоны), дам, мын хохæй кæрц раласинаг у æмæ, дам, 
— 244 — 

нæма зыны. Мæхинымæр мæхицæн уайдзæфтæ кæны- 
ныл фæдæн. Нæ тæккæ зындæр уавæрты дæр кæмæй ни- 
куы ферох стæм, уыцы Алмахситт кæй фæзæронд, уый 
ныронг цæуыннæ искуы банкъардтон?! Йæ фырты лæг- 
гадæй йын мæ лæггад къаддæр æхсызгондзинад куы нæ 
’рхæсдзæн, уæд ын рæстæгæй-рæстæгмæ, чысыл истæ- 
мæйты уæд та йæ зæрдæ цæуыннæ искуы балхæнын?! 
Кæрцы коймæ æрымысыдтæн мæ дардцæгатаг æрд- 
хорды. Ирыстонмæ арæх ссæуы æмæ мын цал æмæ цал 
хатты загъта, иннæтæй мын алчи алы ныстуантæ куы 
фæкæны, уæд дæу æппын нйцы фæхъæуы, зæгъгæ. Ал- 
махситты тыххæй мын æм æнæныффысгæ нæй. Уадз 
æмæ йын кæрц сæрвита. 
Цалынмæ Темырхъантæм цыдыстæм, уæдмæ мæхи- 
цæн фаг фæдæн. Ханæты æцæгæйдæр хуыссæны бай- 
йæфтам. Мæдинæт æмæ йæ гыццыл лæппу — гыццыл 
дæр нал у: æртæ азæй йыл фылдæр цæуы — цæуылдæр 
нæ бафидыдтой. Темырхъан ыл фæхъæр кодта: 
— Сослан! 
— Уæдæ мæ уынгмæ цæуыннæ уадзы? 
— Чи ма ис уынджы ацафон? Уый бæсты мæнæ уа- 
зæджы къух райс.— Сослан мæм фыццаг хатт комкоммæ 
жрбакаст. 
— Хъазыбеджы нал зоныс? 
• — Зонын. 
— Уæдæ йын «æгасцуай» цæуыннæ зæгъыс? Марадз 
æмæ йын йæ къух мæнæ афтæ,— Темырхъан йæ рахиз 
^армытъæпæн хæрдмæ систа,— ныццæв. 
с- Уыцы хъуыддаг цæмæдæр гæсгæ лæппуйы зæрдæмæ 
фæцыд, йæ къух фæхъил кодта, мæ цурмæ æрбауад æмæ 
мын мæ армытъæпæн йæ тых-йæ бонæй ныццавта. 
— Уый æндæр хъуыддаг у! Ды та фыдуаг митæ кæ- 
лыс. : 
— Рагæй хуыссыс? — еывæллонæй куы февдæлдтæн, 
уæд бафарстон Ханæты. 
— Æртыккаг къуыри. 
— Алмахситтæм уыдыстæм,— ныхас йæхимæ айста 
Темырхъан.— Нæфæразгæ у уый дæр. 
— Мах карæнтæй та ма æнæниз чи у?! Хуыцауы 
фæздæгæй марæм, æндæр ма мæ хуызæтты цард дæр 
цард у?! ^ 
— Иæ хъарджытæ кæнын та раидыдта! — сбустæ 
йыл кодта Темырхъан.— Алмахситт дæр раст дæу хуы- 
дзæн æвзагæй дзуры. 
— Уæдæ куыд æнхъæл дæ?! Сывæллæттæ нал 
стæм.— Ханæты цæстытæ æрцъынд сты. Цыма цыдæр 
— 245 — 

æрымысыныл архаидта, уыйау иу чысыл афтæмæй 
алæууыд, стæй ракаст æмæ йæ мидбылты бахудгæйæ 
загъта: — Мæ мады хойыл цыппарыссæдз азæй фылдæр^ 
цыди. Йæ мæлæты рынчын куы ’рци, уæд, йæ алыварс 
чи бадт, уыдонæн йæхи буцгæнæгау афтæ бакодта: «Цы 
мæгуыр дæн, цардæй чи нæ бафсæст, афтæмæй мæлын 
кæй хъæуы...» 
— Дæуæн уый загъдæуа,—фæцырд æм Темыр- 
хъан,— цыппарыссæдзаздзыд йæхи цæрынхъуаг куы 
хуыдта, уæд дæуыл дæс æмæ æртиссæдз азы дæр куы 
нæма цæуы, уæд цытæ дзурыс? 
— Дзурай, ма дзурай, уæддæр мæ карæнæн бирæ 
цæрæнбонтæ нал баззайы. 
— Хъуыддæгтæ аразæг Хуыцау у, зæгъгæ, дæхæдæг 
куы фæзæгъыс. 
— Табу йæхицæн уæд! Сымах нын дзæбæх уадзæд, 
æндæр ма мах та цы хъæуы?! 
Мæ мадырвадæлтæм цы ныхас райдыдтам, уый Ха- 
нæттæм дæр кæй сног, уымæй куыддæр тыхсын райдыд- 
тон. Уый размæ мæ Темырхъан Дудуйæ афарста æмæ 
йын загътон, мæ хæстæг мын æй дзæгъæлы рахуыдтай, 
/ зæгъгæ. Сæхимæ куы бацæуæм, уæд мын дзы Ханæтьг 
ногæй бафæрсынæй зæрдæ бавæрдта æмæ йын æй аивæй 
йæ зæрдыл æрлæууын кодтон. 
— Уыдæттæ иууылдæр хорз сты, фæлæ дæ цæмæи 
бафæрсынмæ фæхъавын, уый зоныс? 
— Кæмæй зæгъыс? — бафарста йæ Ханæт. 
— Дæуæй, дæуæй^ Хъуыды ма кæныс, иу хатт мын- 
куыд загътай, уый. Дудуйы ма зоныс? Кæрдзинаг чыз- 
джы? 
— Куыннæ йæ зонын, йæ мадимæ æмхæрæфырттæ 
куы стæм?! 
— О, о, æз дæр дæ уымæй фæрсынмæ хъавын. Куыд 
æмхæрæфырттæ стут, Дудуйы мад, дам, Æрчъынатьг 
хæрæфырт куы у... 
— Дудуйы мад Æрчъынаты хæрæфырт у, фæлæ йе 
схæссæг мад та Бесолты хæрæфырт уыд. 
— Схæссæг мад та ма дзы цавæр вæййы? 
~ Куыд цавæр? Дудуйы мад сидзæрæй бынтон гыц- 
цылæй баззад æмæ йæ фыд дыккаг ус æрхаста. Гъе æмæ 
уыцы Бесолонæй мады рæвдыд федта. 
— Омæ уæддæр Дуду Бесолтæн тугхæстæг нæу. 
— Тугхæстæг нæу, фæлæ... Уый дæ зæрдыл кæцæй 
æрлæууьвд? 
— Афтæ æнæуи, Кæйдæр цур ныхас рауад æмæ, Ду- 
дуйы дæр æмæ йæ мады дæр хорз чи зыдта, ахæм адæй- 
— 246 — 

магимæ фæбыцæу стæм. Хуыцау хорз, æмæ хæснаг не 
скодтам, æндæр фембылд уыдаин. 
Хъуыддæгтæ иууылдæр куы сбæлвырд сты, уæд мæ 
зæрдæмæ рухсы къуырæйттæ цыдæр зæлдаг тынтæ ба- 
уагътой æмæ мын дзæвгар фенцондæр. Алмахситт æмæ 
Ханæты рынчынмæ дæр цыдæр æндæрхуызон цæстæй 
акастæн. Рынчын саг дæр кæны, фæлæ та сдзæбæх 
вæййы. Афтæ куы нæ уаид, уæд-иу мæлгæ саг дæр кæ- 
ны, зæгъгæ, зæгъиккой. Адзæбæх уыдзысты кæнæ та 
фæдзæбæхдæр уыдзысты Алмахситт дæр æмæ Ханæт 
дæр. Цард бон æмæ æхсæвы хуызæн у. Боны фæстæ 
æхсэев куыд ралæууы, æхсæвы фæстæ та бонæн афтæ 
æнæралæугæ нæй. Рынчын дзæбæх адæймаг кæны, дзæ- 
бæх рынчын куыд свæййы, афтæ. 
.._ Мæ зæрдыл нæ сыхæгты чындз æрлæууыд. Йæ хи- 
цауы кой мын кодта. Æнусы бæрц чи фæцарди, ахæм 
хицау ын уыди. Йæ цæрæнбонты хос никуы банызта, 
дохтыры æххуыс никуы бацагуырдта. Фæлæ цыфæнды 
æнæниз цардæн дæр йæ кæронæн искуы æнæралæугæ 
нæ вæййы. Æррынчын зæронд лæг. Иунæг чындз æмæ 
Æын фондз сиахсы уыд æмæ се ’ппæтæй фылдæр чын- 
дзы уа^зта. Æвæццæгæн, йæ фырт иунæг кæй уыдис, 
уый тыххæй. Рынчынфæрсæг æм иууылдæр цыдысты, 
фæлæ йын-иу чындзы бацыд уæлдай æхсызгондæр уыд. 
Фæстаг хатт ма йæм йе ’фсинимæ куы бацыд, уæд дæр 
ма йын цыдæр лæвæрттæ бахаста. Фыдджын бирæ уарз- 
та æмæ та йын уымæй дæр йæ зæрдæ балхæдта. • Лæг 
зсæрынæн нал уыд. Чындз-иу фыдджыны дзидзатæ фел- 
вæста æмæ-иу сæ рынчыны дзыхы акодта. Уый-иу сæ 
^ерæууылдта, сæ дон сын-иу ацъырдта, æмæ та-иу сæ 
фæстæмæ ракалдта. Уыцы нывмæ чындзы зæрдæ оуын- 
гæг æмæ йæ цæстытæ доны разылдысты, цы лæг уыди 
æмæ цæмæ ’рхаудта, зæгъгæ. Лæг æй куы ауыдта, уæд 
æм дзуры: 
— Дзæгъæлы мыл кæуыс, чындз, æз кæуинаг нæ 
дæн. Ирон арахъхъ æмæ хуыскъ усæй фылдæр ницы 
уарзтон æмæ сæ иуæй дæр хъуаг никуы баййæфтон. 
Чындз, ирон арахъхъ цы у, уый бамбæрста, фæлæ 
«хуыскъ ус» цы амыдта, уый нæ зыдта æмæ аивæй йе 
’фсины афарста, уый цы хоны, зæгъгæ. Æфсин дæр ын 
уыцы бустæхуызæй дзуапп ратта: 
— Хуыскъ усæн сывæрджынæй нæ тарст æмæ йæ 
- куыд фæндыд, афтæ чъерса кодта! 
Чындз фыр æфсæрмæй цы фæуыдаид, уый нал зыдта 
æмæ цæмæй тагъддæр федде уа, ууыл бацархайдта. Сæ- 
химæ куы ’рцыд^ уæд йæ лæгæн афтæ: 
— 247 — 

— && фыды уæлсынт æгæр раджы авæрдтай... 
Цæмæн, зæгъгæ, йæ куы бафарста, уæд ын хабæрттæ 
радзырдта æмæ лæгæн дæр йæ зæрдæ фæфидардæр. 
Дыккаг бон сæумæцъæхæй сæ кæртæй кæйдæр маши- 
нæйы уасын райхъуыст. Лæг йæ хуыссæнæй фæгæпп ласта 
æмæ усмæ дзуры: 
— Бабайыл цыдæр æрцыди! 
— Чи дыд загъта? 
— Уый сæ сыхæгты машинæйы уасын у. 
Лæг æмæ ус сæ дзаумæттæ акодтой æмæ кæртмæ ра- 
тахтысты. Машинæйы хицау æцæгæй дæр зæронд лæ- 
джы сыхаг разынд. Дæ фыд, дам, тыхстдæр у æмæдæм 
уый тыххæй æрцыдтæн. Дыууæйæ дæр машинæйы ба- 
дынмæ фесты. Зæронд лæджы сыхаг сын куыд радзырд- 
та, афтæмæй рынчынмæ «Тагъд æххуысы» машинæ дæр 
æрбацыд. Фæлæ уыцы ныхæстæ зæрдæ фæлæууыны тых- 
хæй дзырдта. Фыд уæдмæ æгас нал уыд. Фырт æмæ 
чындз лæджы мардæй сæййæфтой. Ахæм заман куыд 
вæййы, афтæ хиуæттæ уайтагъд æрбамбырд сты, уыдо- 
нимæ чындзы мад дæр. Иу цасдæр йæ уæлхъус куы фæ- 
лæууыдысты, уæд чындз йæ хицауы ныхæстæ æрымы- 
сыд, æмæ йæ худын нал баурæдта. Йæ мад æм ахæм 
мæсты раци, æмæ йæ цуры куы ничи уыдаид, уæд, 
æвæццæгæн, йæ чызгыл ныццæвынæй нæ бацауæрстаид. 
Чындзы худын æфсин дæр бафиппайдта æмæ уый дæр 
йæ мидбылты бахудт. 
Чысыл фæстæдæр æрбацыд, йæ цæстытыл ын чи 
’рхæцыд, уыцы лæг æмæ радзырдта, йæ мæлæты размæ 
цы фæдзæхста, уый. Мæ нывæрзæн, дам, мын дыууæ 
авджы ирон арахъ куы нæ нывæрат, стæй мæ куы ра- 
цæйхæссат, уæд «Бæтæйы фыртты зарæг» куы нæ нык- 
кæнат, уæд, дам, уæ ралгъитдзынæн. 
Йæ курдиæттæй йын иу сæххæст кодтой: нывæрд- 
той йын йæ нывæрзæны дыууæ авджы ирон арахъхъ, фæ- 
лæ «Бæтæйы фыртты зарæг» кæнынмæ сæ ныфс нæ ба- 
хастой. Мард куы систой æмæ кæртæй куы рацæйцыды- 
сты, уæд йæ фырты цыппæрдæсаздзыд фырт хистæртæн 
афтæ зæгъы, йæ дыккаг курдиат, дам, ын нæ сæххæст 
кодтат. Лæгтæ цалдæрæй кæрæдзийы уæхсчытыл фæхæ- 
цыдысты æмæ зарæг ныццарыдтои. 
Æнкъард хъуыдыты ахæсты куы бахауын, уæд мæ- 
хинымæр худæджы хабæрттæ æрымысыныл ^ бацарха- 
йын, фæлæ цыма ацы хатт мæ хæцæнгарзæй спайда кæнын 
йæ бафæрæзтон, афтæ мæм фæкаст. Æрмæст мæ цæгатар 
æрдхорд мæ зæрдыл кæй æрлæууыд, уымæй мæхицæй 
фæбузныг дæн. Писмртæ-йедтæ йæм цалынмæ рафысс- 
— 248 — 

бафысс кодтаин, уæдмæ зымæг фæуыдаид, иннæ зымæг- 
мæ та цы уыдаид, Хуыцау йæ зонæг, æмæ йæм телефо- 
нæй адзырдтон. Тынг æхсызгоы ын уыди мæ хъæлæс 
фехъусын. Къаддæр æхсызгон ын нæ уыд, кæдæй-уæдæй 
йæм цыдæр хъуыддаджы фæдыл кæй фæдзырдтон, уый. 
Куыд загъта, афтæмæй кæрцытæ уым дæр æнцонæй 
ссаргæ нал уыдысты, фæлæ цы гæнæн æмæ амал уа, 
уымæй ссарыныл бацархайдзæи æмæ йæ чызг рæхджы 
Ирыстонмæ цæудзæн æмæ йæ уымæн сæрвитдзæн. 
Бирæ æнхъæлмæ кæсын мæ нæ бахъуыд. Иу-дæс бо- 
ны фæстæ уыдаид, афтæ нæм ме ’рдхорды чызг телефо- 
нæй æрбадзырдта. Æз нæхимæ нæ уыдтæн, фæлæ Бæ- 
дийæн йæ адрис загъта æмæ фæскуыст, ме ’рдхорды мад 
кæм цард æмæ йæ чызг кæм æрфысым кодта, уыцы 
хæдзармæ бацыдтæн. Мæ хойынмæ чызг йæхæдæг ра- 
каст. Æхца йын раттон æмæ кæрцимæ нæхимæ æрбаз- 
дæхтæн. 
Бæдийы зæрдæмæ фæцыди. Стæй зæрдæмæ чи нæ 
фæцæуа, ахæм кæрц нæ уыди. Фысдзæрмттæ уыдысты 
тынг бæлвырд куыстгонд. Æдде йыл цъæх хъуымацæй 
аив хуыд цъар. 
— Æгæр гъщцыл ын нæ уыдзæн?— бафарста Бæди. 
— Нæ уыдзæн. Мæнмæ гæсгæ, йæ тæккæ аккаг 
хъуамæ уа. 
— Дæ уæлæ-ма йæ акæн. 
— Æз æй мæхиуыл фæндагыл дæр абарстон. 
— Ам дæр æй акæн. 
Æз æй æцæгдæр мæ уæлæ акодтон, æмæ йæ дыстæй 
мæ къухтæ тыххæйты разындысты, йæ фæдджиты та 
йын зæхмæ æрхæццæмæ бирæ нал хъуыд. 
— Ды та афтæ зæгъыс, гыццыл, дам, ын уыдзæн. 
Сæрмагондæй хъæумæ ацыдтæн кæрц. аласыны тых- 
хæй. Æргом дзургæйæ мæ Бæдийы ныхæстæ рох нæ уы- 
дысты. Тарстæн, куы нæ йын сбæзза, уымæй. Ноджы 
тарстæн, сæхимæ йæ куынæуал ныййафон, уымæй дæр, 
йæ фырт æй рынчындонмæ ласынмæ кæй хъавыд, уый 
зонгæйæ. Мæ сагъæстæ уыдысты дзæгъæлы. Алмахситт 
фæдзæбæхдæр æмæ йæ рынчындоны сæр нал бахъуыд. 
Кæрц дæр фæрæстмæ: йæ тæккæ аккаг рауад. 
Алмахситты хæрзты цур уыцы кæрцы къæрит зми- 
сы муры йас йеддæмæ нæ зынди, фæлæ мын уæддæр 
цыдæр æхсызгондзинад æрхаста. Афтæ мæм каст, цыма 
мæ мады æфсымæры фаг хорздзинæдтæ каид мæ къу- 
хы нæ — æнæхъæн дунейы дæр нæй. Мах цы уавæрты 
баззадыстæм, стæй дуне йæхæдæг дгвр цы уавæры уыд, 
уый фæстæдæры азтимæ абарæн ницы хуызы уыд. Æнæ 
— 249 — 

мад, æнæ фыдæй цал баззайы, уал хорзы мæ уæд, стæй 
уыдонæй йæхи дард цал мады ’фсымæры аласы, уал 
хорзы дæр! Алмахситт мах цæсты йæхицæн ахæм кад 
скодта, æмæ йæ никæцы барæнтæй сбарæн ис. 
Нæ къабæзтæй искæмæ исты циндзинад куы вæййы, 
уæд дзы махæн дывæр циндзинад Алмахситты фæрцы 
рауайы. Алмахситт кæм нæ сæмбæлы, уый мæ фарсыл 
нæ бахæцы. Фæстаг рæстæджы ахæм хъуыддæгты арæ- 
хæй-арæхдæр æмбæлын. Алмахситт канд мæнæн нæ фæ- 
фаг кæны. Хионтæ кæрæдзийы фæрсын райдайынц: 
«Алмахситт нæма ссыд?» «Алмахситт не ссæудзæн?» 
«Алмахситт ам цæуыннæ и?» 
Цæуыннæ и? Цæрæнбонты иу боцкъа дон нæ ласы 
æмæ уымæн. Йæ авналæнтæ йæ бар нал сты æмæ уы- 
мæн. Уыцы уыргты хабар ын мæ зæрдæмæ нæ цыди. 
Афæдзæй чысыл раздæр дæр ма йын афтæ рыстысты. 
Цыдæр фæсарæйнаг ног хос фæзынд æмæ балхæнынмæ 
никуы уыд. Куы йæ фехъуыстон, уæд афтекты управле- 
нийы хицаумæ бацыдтæн. Дзæбæх дæр æй нæ зыдтон, 
афтæмæй. Хуыздæр мæ нæ зыдта йæхæдæг дæр, фæлæ 
диссаджы фæлмæнзæрдæ адæймаг разынд, мад æмæ 
фыдæй чи райгуырд, тыхст лæджы сагъæс кæмæ хъа- 
ры, хорздзинад ракæнын йæхицæн хæсыл чи нымайы, 
ахæм. Сарæзта мын мæ хъуыддаг. Афтеччьггæй никуы 
разынд æмæ мын скъладæй схæссын кодта. Алмахситт 
рынчындоны хуыссыди. Дунетханимæ йæм фæтахтыс- 
тæм. Зелимханыл уæд цалдæр къуырийы йеддæмæ нæ- 
ма цыди. Уый дæр йæ хъæбысы. Хуымæтæджы цинтæ 
йыл фæкодта. 
Уыцы хостæ йын баххуыс кодтой æви нæ, уый нæ 
зонын, фæлæ фæдзæбæхдæр æмæ мæйы фæстæ рынчын- 
донæй рацыди. 
Æнафоны æнæ мад, æнæ фыдæй баззайын, зæ^хыл 
цы æнамонд хъуыддæгтæ ис, уыдонæн сæ тæккæ æна- 
монддæртæй иу у, фæлæ дæ иу мæнузæгъæг куынæуал 
уа, уæд уый уымæй ноджы æбуалгъдæр хъуыддаг у. 
Мах сидзæртæй баззадыстæм, фæлæ æнæмæнузæгъæг 
. нæ уыдыстæм. Æппæты фыццаг Алмахситты фæрцы. 
Алмахситт уыди, нæ зындæр сахат нæ зæрдæ кæуыл 
дардтам, Хуыцауы хуызæн кæуыл æууæндыд^лстæм, нæ 
лæугæ хох, нæ цæугæ мæсыгыл кæй нымадтам, уыцы 
адæймаг. Æмæ дзы никуы фæфыдæнхъæл стæм. Никуы 
йыл ницæмæй нæ зæрдæ фæхудти. Стæй йæ, раст зæгъ- 
гæйæ, мах дæр ницæмæй фегад кодтам, къæмдзæсты- 
джы бынаты йæ никуы æрæвæрдтам. Уый йæхæдæгдæр 
иу æмæ дыууæ хатты нæ загъта. Нæхицæн дæр æмæ 
— 250 — 

адæмы раз дæр. Цалынмæ Алмахситты цæст æрттива, 
уæдмæ нæхи æнамонд нæ хондзыстæм, фарн ныл йæхи 
’нæ атигъ кæндзæн, хæрæфырттæ æмæ мадырвадæлты 
æхсæн уæрст ницы уыдзæн. 
VIII 
Дуду мæ зæрдæмæ кæй цæуы, уый хъæуæй, горæтæй 
чинæуал базыдта, ахæм нал баззад. Афтæмæй та уым 
диссагæй ницы уыд, фæлæ Дзыццайы загъдау, нæ хæ- 
дзарвæндаг дзырдамонд у æмæ йыл уыцы хъуыддаг дæр 
кæд искæцырдыгæй фæзынд, уæддæр бæрæг нæ уыд. 
Мæ хæстæджытæ æмæ мæ зонгæтыл хабар кæй ай- 
хъуыст, уый ма æндæрæрдыгæй дæр бамбарын кæнын 
мæ бон уыд. Кæд мыл дзæвгар азтæ кæй рацыд æмæ мæ 
ус курыны æмгъуыд дарддæрæй-дарддæрмæ æргъæвд 
кæй цыд, уымæй тарстысты æмæ, мæ цæст кæуыл æрæ- 
вæрдтон, уыцы чызгмæ се ’ргом афтæ тынг/ уымæн аз- 
дæхтой. Чи зоны, аххос дзы мæхимæ къаддæр нæ хауд. 
Иуæй-иу æнкъарæнтæ арфдæр ран дарын фæхъæуы. Ми- 
дæгæй цыфæнды куы хъуыды кæнай, уæддæр алцы æд- 
дæмæ æвдисгæ нæу. 
Мæхицæн уайдзæфтыл схæцыдтæн, фæлæ мæ исчи 
куы бафæрсид, цæуыл дзурыс æмæ дæхи* азымджыны 
бынаты цæй тыххæйты æвæрыс, уыдоны сæйрагдæртæ 
цы сты, зæгъгæ, уæд ын бæлвырд дзуапп раттын нæ ба- 
фæразин. 
Цас рæстæг зоньга Дудуйы æмæ цы сарæзтон, цæ- 
мæй, чызг æмæ лæппу цы^ иу фæндагмæ фаатындзынц, 
уымæ рахизæм æмæ кæрæдзийы къухтыл хæцгæйæ иу- 
мæ ацæуæм? Цал хатты сæмбæлдтæн йемæ? Мæн хъæп- 
пæрисæй? Æнæнхъæлæджы фембæлдтытæ куы нæ ны- 
майæм, уæд иу хатт дæр нæ. Афтæмæй йыл куы амбæ- 
лын, уæд мæиæй хъалдæр нал. вæййы. Мæ зæрдæмæ 
аендæр чызджытæ дæр цæуынц. Æппындæр кæй нæ зо- 
нын æмæ мæ æппындæр чи нæ зоны, уыдонæй дæр мын 
иуæй-иуты уынд æхсызгон вæййы. Дудуйы уыдоныл нæ 
нымайын. Дуду, хорз кæй зонын æмæ мæ хорз чи зоны, 
афтæмæй кæй уындмæ фæбæллын, уыдонимæ дæр нæ 
барын, уымæн æмæ æз Дудуйы тыххæй алцыдæр ба- 
кæндзынæн. 
Алцыдæр? 
Ацы ран чысыл ме ’нкъарæнтыл фæхæцын хъæуы, 
уымæн æмæ иу ахæм хъуыддаг ис, æмæ йæ сæрты ахи- 
яыны размæ дзæвгар ахъуыды кæнын кæмæн бахъæу- 
— 251 — 

дзæн, стæй бирæ куы фæхъуыды кæнон, уæддæр йæ 
сæрты ахизын кæ’мæн нæ бафæраздзынæн. 
Иуæй-иу хатт мæхи зæрдæмæ дæр нал фæцæуын. 
Дунейы тæккæ рæсугъддæр æмæ хуыздæр чызджы куы 
бауарзин, стæй мæ йæхæдæг дæр куы бауарзид, уæд уы- 
цы ахастдзинæдтæн цæмæй ахицæн уæвæн ис, ууыл 
хъуыды кæнын мæ нæ фæфæнды: цыдæр сæрсæфæны 
сæрты дзы багæпп кæнын фæхъæуы æмæ дзы куы ных- 
хауон æмæ схизын куынæуал бафæразон, уымæй фæтæр- 
сын. Дуду мæ зæрдæмæ кæй цæуы, уый йæхæдæг дæр 
æмбары. Уæдæ Дудуйы зæрдæмæ кæй цæуын, уый дæр 
зын рахатæн нæу. Нæ ахастдзинæдтæ чысыл æндæрхуы- 
зон куы уаиккой, уæд æз дæр мæхи афтæ нæ дарин. 
Дуду, кæй зæгъын æй хъæуы, йæ ялыварс арæнтæ хорз 
хъахъхъæны. Цас æмбæлы, уымæй хæстæгдæр цæуын 
мæ дзы никуыма бауагъта. Фæлæ сылгоймæгтæ куыд 
алыхуызон сты, нæлгоймæгтæ дæр — афтæ. Чи зоны, 
уыцы арæнтæ æндæр нæлгоймагмæ фидар фæкастаик- 
кой, сæ сæрты бакæсæн йеддæмæ бахизæн кæмæн нæй, 
ахæмтыл сæ банымадтаид. Фæлæ мæнмæ æндæрхуызон 
фæкастысты. Æз сæ сæрты куыд æнцонæй кастæн, сæ 
сæрты бахизын дæр мæм афтæ ’нцон каст æмæ иу ран 
лæугæйæ уымæн баззадтæн, иу къахдзæф акæныны 
ныфс мæм уымæн нал разынд. Дуду мæм, лæугæйæ кæм 
баззадтæн, уырдыгæй кæсгæйæ хуыздæр зынд, стæй мæ 
цыма йæхæдæг дæр хуыздæр уыдта, афтæ мæм каст. 
Уæвгæ Дудуйы тыххæй мæнæн зын дзуапдæттæн 
уыд. Чи зоны, мæхи тыххæй цытæ дзурын, уыдонимæ 
дæр ма сразы уыдаид. Мæхимæ дæр-иу уымæн смæсты 
дæн. Лæппуйы зæрдæмæ чызг куы фæцæуы, уæд йæ 
бæллицты рæбинагдæр баст вæййы чындзæхсæвимæ. Æз 
та мæхинымæр уымæй фæтæрсын. Дудуимæ цы зæххы 
хайыл фестадыстæм, уый цъæх-цъæхид фæзы хуызæя 
уыд. Не ’хсæн цы хахх ачынди, уый зына-нæзына йед- 
дæмæ бæрæг нæ дардта. Йæ сæрты бахизьщ мæ куы 
фæндыдаид, уæд мæ цыма уромæг нæ фæуаид, афтæ 
мæм каст. Чи зоны, Дуду æнцад нæ лæууыдаид, «ма 
кæ» мын загътаид, фæлæ уый афтæ сабыргай загъд уы- 
даид, æмæ йæ кæнæ æз хъусгæ нæ фæкодтаин, кæнæ 
та мæхи ’нæхъусæг скодтаин. Æппæты тынгдæр ахæм 
фæндагыл ацæуынæй тарстæн. Иугæр арæны сæрты куы 
баирвæзтаин, уæд мæхи зæххæй æнæхай кодтаин, кæй- 
дæр зæххыл та цæрын нæ базыдтаин. Æви мæ зæхх 
мæхи куыд нал уыдаид, мæхæдæг дæр мæхи афтæ нал 
уыдаин? Цыбыр ныхасæй, мæ хъуыдытæ уыйонгты арæх 
нæ хæццæ кодтой. Кæмдæр-иу арæныл æрлæууыдысты 
— 252 — 

æмæ уыцы ранмæ кæй бахæццæ сты, уый дæр-иу сæхи- 
цæн æгъгъæдыл банымадтой. Ахæм уавæр дæм цы-. 
фæнды хорз куы кæса, уæддæр дзы, фæстæдæр куыд 
рабæрæг, афтæмæй бирæ лæууæн нз$ уыд. 
Иу фæссихор мæм мæ куыстмæ Мæдинæт æрба- 
цыд. 
— Иунæг дæ? — тæккæ диссагдæр мæм цы фæкаст, 
уымæй йæ бафарстон. 
— 0, æмæ уым диссагæй цы ис? Æви мын мæ дзы- 
хы дæндæгтæ æнхъæл нæма дæ? 
— Диссаджы тыххæй нæ зæгъын, фæлæ æнæ Те- 
мырхъан нæ фидауыс. 
— Уый Темырхъан æнæ мæн нæ фидауы. 
— Омæ афтæ дæр фæуæд... Дзæбæх иууылдæр? 
— Дзæбæх. Уæхæдæг та? Дунетхан, Бæдд? 
— Уыдокæн дæр ницы у. Ханæт та куыд у? 
— Уый та ма дзæбæх кæд уыдзæн, фæлæ та йын 
ныртæккæ кицы у. Искуы-иу хатт хуыссæнæй дæр ра- 
хизы. Дæ мадырвадæлтæ дæр дзæбæх сты. Алмахситт 
рыкчындоны уыди. 
— Рынчындоны? Куы ницы сæ фехъуыстон... 
— Бирæ дзы нæ фæци. Арсæмæг æй аласта. Цыдæр 
анализтæ йын хъуыди. 
Мæдинæт хуымæтæджы кæй не ссыд, уый йæ цæс- 
гомыл фыст уыди. Æрмæст йæ ныхас цæмæй райдыд- 
таид, уый нæ зыдта æмæ йæхимидæг тыхсти. 
— Кæд исты ахсджиаг куыст кодтай, уæддæр дæ 
бахъыгцардтон. 
— Цытæ дзурыс? Дæ уынд мын куыд æхсызгон у, 
уый куы зонис... 
— Æхсызгон дæ хъæуы мæ уынд! Æхсызгон дын 
кæй уынд у, уый æз дæуæй хуыздæр зонын... 
—г Омæ дьш Темырхъан дæр исчи куы нæ у. 
— Уый дæуæн нæу исчи, мæнæн та цы бавæййы? 
— Мæ фыды хо ахæм заман куыд фæзæгъы, уый зо- 
ныс? 
Мæдинæт йæ мидбылты бахудт: 
— Цыфæнды кæд фæзæгъы, уæддæр цыма мæ пай- 
дайæн нæ уыдзæн, афтæ мæм кæсы... Зæгъ æй уæддæр* 
— Быдзыджы мойы мой... 
— Иу ныхасæй, тæрхъусы басы бас... 
— Афтæ дæр ыи зæгъæн ис. 
— Цæмæ ссыдтæн, зæгъгæ, мæ куыннæ фæрсыс! — 
йæ мидбылхудт фæцыдæр, афтæмæй сдзырдта Мæдинæт. 
— Æнæмæнг хъуамæ истæй тыххæй ссæуай? 
— Уæдæ куыд загътай?! Цыбыр ныхасæй... Куыд 
— 253 — 

дын æй бамбарын кæнон, уый дæр нæ зонын. Мæ митæ 
;дæ зæрдæмæ куы нæ фæцæуой, уымæй дæр тæрсын! Уæд 
дæ рагацау хатыр курын... 
Мæдинæты афтæмæй никуыма федтон. Йæ дзыхы 
дзырд мауал бада æмæ мæ разы афтæ ныфсæрмытæ уа, 
уый кикуыма уыдис, æмæ цы зæгьдзæн, уымæ æнхъæл- 
нæ кастæн. 
— Цæвиттон... Дудуйы курæг ис,— сдзырдта Мæди- 
нæт, цыма йын фæстаг æртзе ныхасы йæ былтæ асыгъ- 
той, уый хуызæн. 
'Мæ зæрдæ мын судзины бырынкъæй фæрæхуыстæ- 
уыд. «Дудуйы курæг ис... Дудуйы курæг ис... Дудуйы 
тсурæг ис...» — зæлланг кодтой сæрымагъзы Мæдинæты 
ныхæстæ. Курæг Дудуйы ис, цæугæ та мæнмæ скодтой. 
Цæмæн? Чи йын дæн æмæ йæм цы бар дарын? Чи мын 
у æмæ мæм цы бар дары? Иугæр мæм кæд ссыдысты, 
уæд хуымæтæджы нæу! Цæй мидæг ис Мæдинæты ссы- 
,ды вазыгджындзинад? 
Мæдинæт дæр ницыуал дзуры. Мæ уавæр æмбары 
æмæ мæ нæ хъыгдары. Йæ дзыхæй ахæм æртæ дзырды 
суагъта, æмæ сын бирæ фылдæр дзырдтæй дæр дзуапп 
ссарын нæ бафæраздзынæ. Стæй сын куы бафæразай, 
уæддæр раст уыдзæн æмæ нæ уыдзæн, уый Хуыцау 
йеддæмæ ничр1 зоны. 
«Дудуйы курæг ис». Чызджы курæг куы вæййы, уæд 
чыидзы цæуьтн, æвæццæгæн, йæхи фæфæнды. Æви йæ 
куы нæ фæфæнды, уæддæр æй курджытæ вæййы? Кур- 
длсытæ? Уыдонæй фылдæр та цы ис? Уæлдайдæр хæдза- 
ры хæрзæгъдау, рæсугъд чызг куы рахъомыл уа, уæд. 
Курджытæ бирæ вæййынц, кургæ та йæ иу ракæны. Ду- 
думæ дæр уыцы иунæг курæ^ фæзынд? Кæд афтæ у, 
уæд ма мæм Мæдинæт цæмæ ссыди? Уыцы хабар фе- 
хъусын кæныны тыххæй хъæуæй горæтмæ цæуын цæ- 
мæн хъуыд? 
«Дудуйы курæг ис...» 
Курæг æй куы нæ уыди, уæд хæрзæггурæггаг тæ- 
хынмæ фылдæр æфсæнттæ куы уыд æмæ иу адæймаг 
дæр мæ къæсæрæй куы нæ ’рбакаст... Цыдæр не ’мба- 
рын. Мæдинæт йæ хæдзары хъуыддæгтæ раст-равджы 
ныууадза, уый æнхъæл иæ дæн. Кæд æндæр истæй тых- 
хæй ссыд æмæ мæм афтæмæй æрбауад, уæддæр йæ цыды 
сæр æрмæст мæн феныны тыххæй уа, уый мæ нæ уыр- 
ныдта. 
— Цы ныхъхъус дæ! — мæ хъуыдыты мæлдзыджы- 
ты губакк фæрæхуыста Мæдинæты хъæлæс. 
Цы дзуапп ын хъуамæ раттон, цы фехъусын æн- 
— 254 — 

хъæлмæ мæм кæсы, уый куы нæ зонын, уæд? Исты зæ- 
гъын та мæ æнæмæнг хъæуы. Уæд Мæдинæт дæр, æвæц- 
цæгæн, æнцад нæ баддзæн. Дзурын дæр мæ уый тыххæй 
кæны. 
— Цы зæгъон, нæ зонын... 
— Темырхъанæй куыд хъуыстон, афтæмæй цыма 
дæ зæрдæмæ цьхди... " . ■ ’ 
— Цыди æмæ ныр дæр цæуы. 
— Уæдæ каст цæмæ у? 
— Куыд цæмæ у? , 
— Цалынмæ дын æй дæ фындзы бынæй ахæссой, 
уæдмæ? 
— Æмæ йæ æнæуи дæр куы хæссынц. 
— Чи йæ хæссы? 
— Афтæ нæ зæгъыс, курæг æй ис, зæгъгæ? 
— Дæу разæй никæмæн комы. 
— Чи загъта? 
— Зонын æй. 
— Цæмæй? 
— Дæ хо мын æй загъта. 
— Цавæр хо? 
— Ахъбейы ус. 
— Æцæгæй? 
— Мæнæ цы диссаджы лæппу ис! Уæдæ мын зæ- 
рондырдæм сæрра уæвын æнхъæл дæ? Мæ рынчын æф- 
син æмæ мæ сывæллоны иунæгæй хуымæтæджы ныу- 
уагътон? Дуду æмæ Надыготы чындзы цæгат сыхæгтæ 
сты; Ды йын къухылхæцæг кæй дæ, уый Дуду тынг 
хорз зоны. Æмæ йæ сусæг ныхас ууыл баууæндыди. 
Сылгоймаг мæгуыр у, æвæдза! Мæнæ дæ хуь1зæн хъæ- 
бæрзæрдæты тыххæй сæхи цы бынаты æрæвæрынц! Кур- 
джытæ йге ис, æмæ разыйы дзуапп никæмæн дæт- 
ты... Цалынмæ дæ фæндон базона, уæдмæ... 
«Цалынмæ мæ фæндон базона, уæдмæ»... Дуду, æцæ- 
гæй дæр дуду чызг кæй у, уый ма мæ ноджыдæр иу 
хатт бауырныцта. Æцæгæлон ыи кæй нæ дæн, ’уый раз- 
дæр дæр зыдтон, фæлæ мыл йæхи афтæ бафæдзæхсдзæн, 
уый æнхъæл нæ уыдтæн. Ныр мын афтæ зынаргъ фес- 
тад, æмæ йын кæд тæригъæд нæ фæкодтон. Тæригъæд- 
даг кæй уыд, уый тыххæй нæ. Уæд тæригъæддаг мæхæ- 
дæг тынгдæр уыдтæи, ахæм чызджы æнкъарæнтæн 
дзуапп раттын чи нæ фæрæзта.. Тæригъæд ын фæкодтон, 
мæнæй хуыздæр ссарын чи нæ бафæрæзта æмæ йæхи 
мæиыл чи фæдзæхсы; ахæм хъуыддаджы иу лæгдзи- 
над кæмæ иæй, амондмæ фæндагыл цæугæйæ афæдз- 
дзыд сывæллоны хуызæн фæкæл-фæкæл чи кæны æмæ 
— 255 — 

иу ранмæ дæр бахæццæ уæвын йæ бон кæмæн нæу. 
Уыйхыгъд цæй бæрц тыхджын æнкъарæнтæ тæлфыд 
Дудуйы риуы! Цас ныфс æмæ йæм цас хъару разынди! 
Мæхицæн мын зæгъын цы нæ бауæндыд, уыцы ныстуан 
мæм фæхæццæ кодта цалдæр адæймаджы сæрты. Йæ 
сæрыстырдзинад йæ уарзондзинады цур ницæмæ æр- 
дардта, афтæмæй. Чи цы ахъуыды кæкдзæн, уый нæ 
нымайгæйæ. Стæй, æппынфæстаг, цы дзуапп райсдзæн, 
уымæй дæр нæ фæтарст, афтæмæй. Цыфæнды дзуаппыл 
дæр сразы уыдзæн. Сæйрагдæр ын уыд рæстдзинад сбæ- 
рæг кæкык, Мæ фæндон цыфæнды карз куы уа, уæддæр 
зондзæн, дарддæр ын куыд архайгæ у, уый. Цæмæй йын 
дызæрдыгдзинад цæрæнбонты йæ уд ма хæра, мæнæй 
уый йæм цы зæрдæ дардта, уый куы нæ базыдтаид, уæд 
æй йæхицæн иæ ныббарстаид. Мæ цæстыл уайы, ахæм 
уынаффæ рахæссыны размæ цал æнæхуыссæг æхсæвы 
арвыстаид, уый. Æви дывæнд æппындæр никуы кодта? 
Кæд иу бон фидарæй скарста: «Кæнæ уый, кæнæ... чи- 
фæнды дæр!» 
Æмæ йын цы дзуапп раттон? Мæн тыххæй йæхи цы 
уавæры сæвæрдта, уым æй ныууадзон? Цыма йæ нæ 
федтон, мæхи афтæ скæнон?.Æви йæ æз цы уавæры æн- 
хъæлын, уыцы уавæры нæй? Кæд æз уымæй гыллæг- 
дæр ран лæууын, уæд та? Кæд мæ йæхи æвмæ: мæ си- 
сынмæ хъавы æмæ мæм йæ къух дæтты, уæддæр æй нæ 
зонын, фæлæ мæ тынг зыи ран кæй сæвæрдта, уый бæл- 
вырд уыд. 
Цæмæн афтæ тагъд кæны чындзы цæуыныл? Куы 
нæ фæкуырд уа, уымæй тæрсы, æви аез æнæ усæй куы 
баззайон, уыцы сагъæсы бацыд æмæ мæ размæ фесхо- 
йыныл архайы? Мæхимæ æмбисонды арсы хуызæн фæ- 
кастæн. Уый дæр, дам, мыдмæ нæ куымдта æмæ йын 
тыххæ^ ласгæйæ йæ хъустæ атыдтой. Кæннод, чындзы 
цæуыныл кæдæм тагъд кæны, зæгъгæ, загътон, фæлæ 
фæстæдæрмæ куы баззайа, уæд цы мæ зæрды ис? Æн- 
дæр дзуапп ын раттин? Зæронд усгур, дам, зæронд дæр 
цæмæн вæййы æмæ усгур дæр? Уымæн æмæ, дам, ус 
курыны размæ бирæ фæхъуыды кæны æмæ алы хатт 
дæр æрцæуы иу хъуыдымæ: «Нырма мын раджы у...» 
Æз дæр абон цы зæгъын, цыма райсом дæр æндæр ни- 
цы зæгъдзынæн, афтæ мæм кæсы. Кæд æцæг афтæ у, 
уæд мæ Дудуйы фæндагыл лæууын нæ хъæуы. Уадз 
æмæ ацæуа, æвзæрдæр æм цы фæндаг кæсы, ууыл. 
Хуыцау ын æй, цæмæ бæллы, уымæй хуыздæр фæкæ- 
нæд, йæ абоиы митæ йæм хъазæгау куыд кæсой, рæ- 
— 256 — 

сугъд фынау сæ куыд мыса, йæ мидбылты-иу куыд ба- 
худа, кæддæр цы æдылы уыдтæн, зæгъгæ. 
— Ахъуыды кæн,—дард кæцæйдæр мæм æрбай- 
хъуыстысты Мæддаæты ныхæстæ. 
Куыд ма ахъуыды кæнон? Мæ сæры кæцы къуым 
не скуыста, ахæм куынæуал баззад. Лæджы зонд кæ- 
дæм не ’ххæссы, уым дæр ма куы балæууыдысты мæ 
хъуыдытæ. Дун-дуне куыд æнæкæрон у, ууыл сагъæсы 
куы бацæуын, уæд дæр ма афтæ ныггалиутæ вæййын. 
«Куыд ис уымæн уæвæн, æмæ цæмæндæр кæрон ма 
уа?»—фæзæгъын мæхииымæр, кæй фæфæрсын, уый 
мæхæдæг дæр нæ фембарын, афтæмæй. Арвыл стъалы- 
тæ, стъалыты уæле ноджыдæр цыдæртæ, уыдоны уæле 
дæр, уыдоны уæле дæр... Афтæмæй сæрызонд кæмдæр 
хъуыды кæнын нал фæфæразы æмæ базырсаст маргъау 
фæстæмæ йæ тъæпл зæххыл фæцæуы. Дудуйыл хъуыды 
кæнгæйæ дæр мын нæ ахастдзинæдты кæрайнаг стъæлф 
дун-дунейы æгæрондзинадау кæмдæр æрбайсæфы... 
Ахъбейы чындзæхсæвы хъазты фæсивæдæн нуазæн 
куы бахастам, уæд æппæты фьщцаг Дудуйыл æрхæцыд 
мæ цæст. Уыцы уысм чызг йæхæдæг дæр æнæбафиппай- 
гæ нæ фæци. Цыма нæ алчидæр цыдæр хæзнайыл фæ- 
хæст, уый хуызæн нæ ис æмбæхсынмæ фестæм. Адæмæй 
нæ ясчи куы бафиппайа, уымæй тæрсгæйæ кæрæдзимæ 
æргомæй нал бакастыстæм, Цы кодтам, уый сусæгæй, 
хъавгæйæ, аивæй. Уæддæр мæнæн нæ батад. Фысымты 
чындзытæй мæ иу «давгæ-давын» æрцахста æмæ мæм, иу- 
уылдæр æй куыд фехъусой, афтæ ныхъхъæр кодта, нæ 
чызгмæ, дам, нын цавæр цæстытæй кæсыс. Рæсугъд 
чызгмæ цавæр цæстытæй фæкæсынц, ахæм цæстытæй, 
зæгъгæ, йын зæгъын хъуыд, фæлæ йæ зæгъын куы 
хъуыд æмæ æз ахæм зондмæ куы ’рцыдтæн, уыцы дыу- 
уæ хъуыддаджы æхсæн дзæвгар рæстæг рауад. 
— Цæй, цы зæгъыс? —. ногæй та мæ æдзæттæйæ æр- 
цахстой Мæдинæты ныхæстæ. 
Ницы зæгъын мæ бон у, Мæдинæт! Æз ныртæккæ 
истьз куы зæгъон, уæд дуне иннæрдæм афæлдæхæгау 
уыдзæн. Цæмæй Дудуйы курджытæ сæ бон базоной, 
уый тыххæй хъуамæ æз ус курыныл ныллæууон. Минæ- 
вæрттæ барвитон æмæ (дыууæ(-æртæ цыды ф,æстæ ра- 
зыйы дзуапп райсой. Разыйы дзуаппы фæстæ та хъуыд- 
дагæн æргъæвæн никæдæмуал вæййы... 
Нæ, уыцы хъуыдцæгтæ мæнæй афтæ дард сты, æмæ 
сæм æхсæвæй-бокæй æнæсцухæй куы цæуон, уæддæр 
нæ фæхæццæ уыдзынæн. Дун-дунейы кæрон — цыма 
йын цæй каброн ис! — куыд дард у, афтæ дард мæм кæ- 
9 Дзасохты МузаФер 

сынц. Нæ мæ фæндыди бæргæ, Дуду мæ афтæ~æдзæт- 
тæйæ æрæййæфтаид, уый. Æндæр искæмæн мæ куы 
хъæуид дзуапп дæттын, уæд мæхи æндæрхуызон дарин. 
Мæдинæты фыццаг ныхæсты фæстæ мæ хъуыд^! æм- 
бæрстгонд уыдаид. Ныртæккæ та бæлвырд у иу хъуыд- 
даг. «0», зæгъын мæ бон нæу, фæлæ «нæгъ» зæгъын 
дæр нæ фæразын. Стæй дзы «нæгъ»-ы кой уæвгæ дæр 
нæй. «0» зæгъын куыд зын у, «нæгъ» зæгъын уымæй 
æнцондæр нæу. Мæхицæй дæр æфсæрмы кæнын, Дуду- 
йæ та ноджы тынгдæр. Йæ зæрдæ мыл кæй дардта æмæ 
мæ фыдæнхъæл кæй фæуыдзæн, уый тыххæй. Суанг ма 
мæм мæ зæрдæ афтæ дæр дзуры, цыма æз Дудуйы аккаг 
нæ дæн æмæ нæ цард кæй нæ баиу уыдзæн, уый хуыз- 
дæрырдæм разилдзæн. Мæдинæт цы дзуапп ахæсдзæн, 
уымæй Дуду фæцудыиы бæсты фæхъæддыхдæр уыдзæн, 
йæ къабæзты йын ахæм тых бауадздзæи, фидæны зын- 
дзинæдтыл кæй фæрцы фæуæлахиз уыдзæн, амонды 
фæндагмг? йæ чи раздахдзæн æмæ йын царды фæсмой- 
наг кæй фæрцы ницы фæуыдзæн. Кæд афтæ уæвæн нæй, 
уæддæр мæ тынг фæнды. Фæцды мæ Дудуйы хорздзи- 
нæдтæ хъусын, мæнмæ цæмæдæриддæр æнхъæлмæ каст, 
уыдон æндæры къухы дыууæ хагхты фылдæрæй куыд 
фена, искæмæ хæлæг кæныны. бæсгы йын йæхимæ хæ- 
лæггæцджытæ куыд уа. 
— Æнхъæлдæн æмæ дзæгъæлы фæцыдтæн,— мæ 
хъуыдыты астæу стæлфыдысты Мæдинæты ныхæстæ. 
— Цæмæн? 
— Æджынарæгæй рабæлццон дæн, ды та мæ хъуы- 
ды дæр нæ кæныс. 
— Цæуыннæ дæ хъуыды кæнын, фæлæ ды цытæ фе- 
хъусын æнхъæл дæ, ахæмæй дын ницы зæгъын мæ бон 
— Темырхъан мын уайтæккæ дæр загъта... 
— Цы? 
— Дæхæдæг цыдæриддæр дзурыс, уыдон. Йæ зæрдæ 
дыл куы дардтаид, уæд мæн нæ рауагътаид. 
— Раст мæ бамбарут иууылдæр. Цы уавæры дæн, 
уымæн мæхæдæг дæр ницы зоиын. Цыдæр пъæззы мыл 
ныббадт æмæ мæ иуæрдæм дæр акъахдзæф кæнын нæ 
уадзы. 
— Æнæныфс дæ, æндæр, дзы ницы ис. 
Æнæныфсæй дæр хъуаг нæ дæн, кæйдæр загъдау, 
фæлæ мын цыма исчи хинтæ скодта, уый хуызæн би- 
нонты хъуыддаг бакæныыырдæм азилын дæр мæ бон 
нæу. Мæхицæй йæ азæй азмæ æддæдæр сурын æмæ ца- 
лынмæ былæй ахауа, уæдмæ йæ, æвæццæгæн, нæ ныу- 
— 258 — 

уадздзынæн. Мæ фыды хо Дзерассæ ма мын дæснымæ 
дæр фæцыди. Чи мын æй дзырдта, чи, Хуыцауы тых- 
хæй? Дунетхак уьвди, æнхъæлдæн. Уымæн дæр æй чи- 
дæр фæзмыдта, Дзерассæ, дам, мын æй сусæгæй загъта. 
Æз æй куы базонон, уæд æм хæцдзынæн, уый æмбæр- 
ста æмæ мын сусæгæй дæснымæ фæцыди. Мæхимæ кæд 
бынтон æгуыдзæг не ’ркастæи. Адæмæй иуы дæр дæс- 
ныйы æххуыс нæ хъæуы, мæнæн та дæсныйы бон дæр 
ницы у. 
— Æппæты тынгдæр та Дудуйæ æфсæрмы кæнын. 
Йæхицæй хуыздæр чызгæн скæнæн нæй. * 
— Омæ дæм, гормон, мах дæр минæвæрттæ уымæн 
цæуæм. 
Минæвæрттæ мæм цæуынц... Адæм чызгмæ ферви- 
тынц минæвæрттæ, мæнæн та сæ мæхимæ æрвитынц. 
Æвæццæгæн, ахæм уавæры канд æз нæ бахаудтæн. Æнæ- 
сæрæн чидæриддæр вæййы, уыдонæн æххуысгæнджытæ 
фæхъæуы, кæннод сæхи къухы никуы ницы бафтдзæн. 
Стæй ма дзы иу хъуыддаг та ахæм ис: алцæмæн дæр 
афон ис. Йæ боны чи нæ фæуа, уый сæдæ боны дæр нæ 
комы. Уæвгæ мын ус афоныл дæр куырдтой — кæд æст- 
дæс азы афоныл банымайæн ис, уæд — æмæ уæд та бын- 
тон бæстæ мæ сæрыл систон. Дзыцца дæлсыджыт нæма 
фæци, афтæ мын хъуыддаг кæнын сæ зæрды æрæфтыд. 
Дыууæ кæстæр хойы, дам, цы фæуыдзысты. Сывæллæт- 
ты хæдзармæ мах нæ куымдтам, хæстæджытыл уарын— 
иннæ ахæм æмæ уæд хуыздзерæн ахæм уынаффæгæн- 
джытæ фæцис. Кæд мын ус курын уæдæй нырмæ фе- 
над, уæддæр цы бæрæг и! Адæймаджы зæрдæйы æнус- 
мæ нос цы хъуыддаг ныууадздзæн, уый зын рахатæн у. 
— Бузныг дæн ,уе ’ппæтæй дæр. Стæй канд бузныг 
нæ, фæлæ хатыр курæг дæр. 
— Хатыртæ кур уæдæ! Чи та ма ус ракуры... 
— Мауал мын уайдзæфтæ кæн, Мæдинæт. Зоныс æй, 
цыфæнды мын куы зæгъай, уæддæр дæ ныхмæ сдзурын 
мæ бон нæ бауыдзæн, уымæн æмæ рæстдзинады ныхмæ 
ныронг дæр никуыма æрлæууыдтæн. Дудуйы сымахæй 
чи хуыздæр зоны, чи — къаддæр, фæлæ йын мæнæй 
фылдæр аргъ иу дæр нæ кæны. Ацы дунейы цы чыз- 
джытæ ис, уыдонæй мæ зæрдæмæ се ’ппæтæй хæстæг- 
дæр у. Тынг бирæ йæ уарзын, фæлæ мæ цæстытæ фæ- 
цъынд кæнон æмæ, ус æрхæссыны размæ адæймаг цæ- 
уылты ныссагъæс кæны, ущдонæй иуы дæр мацæмæуал 
æрдарон, уый мæ бон нæу. Фæлæ, зæгъæм, мæ цæстытæ 
мын артмæ ныддарди кæнæ ус ракур, кæнæ дæ фæстаг 
бон ралæууыд, зæгъгæ, мын куы зæгъиккой, уæд æнæ- 
— 259 — 

мæнг Дудуйы равзарин. Уымæй раздæр кæсгæ дæр ни- 
кæмæ фæкæнин. Фæлæ ахæм рæстæг мæ нымадмæ гæс- 
гæ тагъд нæма ралæудзæн æмæ мæхиуыл фæуæлахиз 
уæвын мæ хъару нæу. Зондджын адæмæй чидæр раст 
бафиппайдта, адæймаг, дам, йæхиуыл куы фæуæлахиз 
вæййы, уæд уый у йæ тæкцæ стырдæр уæлахиз. Тæккæ 
стырдæр уæлахизы дуг мын нæма ралæууыд, Дуду, æмæ 
дæ стыр хатыр курын!.. 
Ацыди Мæдииæт, уæдæ кæдмæ лæууыдаид?! Дæ рыг 
акæлæд, мæнæй-уый, дын зæгъин, фæлæ рыг акæлынæн 
дæр лæг хъæуы. Фæлтау бацу æмæ иу чысыл цы 
хъуыддаг базыдтай, уый сæргъы æрлæуу, кæннод дæм 
абондæргъы цалæй æрбакастысты æмæ-иу, уазæг дæм 
ис, уый куы федтой, уæд та-иу фæстæмæ аздæхтысты. 
Викторы кусæн уатмæ мæхæдæг бацыдтæн. 
— Мæ хъæуккаг сылгоймаг мæм цыдæр хъуыдда- 
джы тыххæй ссыди æмæ уыимæ ныхæстыл фæдæн. 
— Федтон æй... 
— Истæмæн дæ хъуыдтæн? 
— Абон нæм профцæдисон æмбырд ис æмæ дæ, зæ- 
гъын, кæд ферох... Бынæткомæн нæ сæрдар равзарын 
хъæуы. 
Идеологон хайады кусджытæ ны.ч цас хабæрттæ ныу- 
уагътой сæ фæстæ! Уый уыдис, æмæ Винерæйы давгæ 
æрцахстæуыд æмæ нæ_ кой канд газетты кусджытæ нæ 
кодтой, фæлæ ма радио æмæ телевиденийы дæр. Ви- 
нерæ ноджы партион организацийы секретарь уыдис 
æмæ йын йæ бæсты ког æвзарыи бахъуыд. Виктор, йæ- 
хи загъдау, æнцондзырд у æмæ коммунистты фæндоныл 
дыууæ нал загъта æмæ йæ сæ разамонæгæй равзæрстой» 
Ныр та Богданы бæсты — уый та бынæткомы сæрдар 
уыд — агурын хъæуы лæг, æмæ Виктор уый кой кæньь 
— Цымæ дзы чи хуыздæр бакусдзæн? — уæддæр та 
Виктор кусджыты алы уавæрты дæр федта æмæ дзы чи 
кæм тынгдæр арæхсы, уый хуыздæр зоны. 
— Чермены бафæлварæм. Ног адæймагмæ ног фæнд- 
тæ вæййы... 
— Йæхиуыл нæ фервæсдзæн? 
— Уанцон нæу! 
— Цал сахатыл нæм уыдзæн æмбырд? 
— Æртæйыл. 
— Черменæн йæхицæн дæр зæгъын хъæуы. Уадз 
æмæ йын æнæнхъæлæджы хъуыддаг ма уа. 
Сразы, уæдæ цы кодтаид. Æмбырд дæр æвзæр нæ 
ацыд. Чермен бынæттон комитетмæ бахауди, уым та йæ 
сæрдарæй равзæрстой. 
— 260 — 

Æмбырды фæстæ мæ «цæгатмæ» суадтæн. Цыппæ- 
рæм уæладзыгмæ куы схизын, уæд мæ мæ раздæры кус- 
джытæ . æнæафæрсгæ нæ фæвæййынц, дæ «цæгатмæ» та 
суадтæ, зæгъгæ. Цыфæндыйæ дæр иуæндæс азы иуæн- 
дæс боны не сты. Уæлдайдæр та, дæ фæллойы фæндаджы 
райдайæн куы уой, уæд. Бирæ хъæлдзæг бонтæ арвыс- 
тон, мæхицæй дзæвгар хистæр чи уыд, уыцы адæмы 
æхсæн. Æвæццæгæн, иу-дæс азы бæрц редакцийы кус- 
джытæй мæнæй кæстæр нæ уыди. Уыцы хъуыддагæй 
мæхи кæддæриддæр буц кодтон. Иуæй, кæстæриуæгмæ 
мæ зæрдæ ради, иннæмæй та мæ редакцийы кусджытæ 
сæхæдæг дæр бинонты кæстæры хуызæныл нымадтой. 
Æргом дзургæйæ, се ’хсæн кусынæй нæ бафсæстæн. Уы- 
донимæ цы фæцардтæн, уый мæрдты дæр мемæ уæд. 
Мæ царды хъæлдзæгдæр бонтæ уым арвыстон, зæгъгæ, 
куы зæгъон, уæд, чи зоны, нæ фæрæдидзынæн, уымæн 
æмæ уырдыгæй куы рацыдтæн, уæдæй нырмæ мæ ху- 
дынмæ арæх нæ равдæлы. Куыддæр мын фадат фæ- 
вæййы, афтæ цыппæрæм уæладзыгмæ дæр уымæн фæ- 
цагайын. Ам кæцыфæнды кусæн уаты дуарæй куы ба- 
кæсай, уæддæр дæм фæсмон не ’рцæудзæн, иу боны фаг 
нæ, фæлæ бирæ бонты дæ зæрдыл кæй дарай, ахæмхуд- 
джытæ дзы фехъусдзынæ. 
Тыргъты никæй сæййæфтон. Мæ ных комкоммæ Га- 
боцийы кусæн уатмæ сарæзтон. Фезмæлæн дзы нæй, 
афтæмæй дзы цалдæрæй бакъорд сты. Габоци мæ 
куы ауыдта, уæд мæм, мидæмæ, зæгъгæ, йæ къух фæ- 
тылдта. 
— Хъус ды дæр,— загъта Габоци, æмæ мæ хæд 
размæ цы ныхас рацæйдзырдта, уый ногæй райдыдта.— 
Нæ сыхæгтæм — уæд ма хъæуы цардыстæм—дынджыр 
фыс уыди. Бинонтæ мад æмæ фырт йеддæмæ ницы уы- 
дысты. Иу райсом ус йæ лæппумæ дзуры: «Ацу æмæ 
нæ фысы схъазын кæн æмæ нын кæд иу уæрыкк уæд- 
дæр ныззаид». Лæппу, мад куыд загъта, афтæ бакодта. 
Фысы дзугмæ ныттардта æмæ фыййауæн мады ныхæстæ 
рафæзмыдта. Фыййау ын бамбарын кодта, цалынмæ, 
дам, арахъхъ æрхæссай, уæдмæ дзы ницы рауайдзæн. 
Лæппу хъæумæ фæцыди æмæ арахъхъ æрхаста. Фый- 
йау фысы фырмæ «равдисыны» размæ арахъхъæй ра- 
уагъта æмæ кувын райдыдта: 
— Дæ цæрæнбон бирæ уæд, мæ хур! Уæздандзинад 
уын фыдæлтæй баззад æмæ цытджын æмæ кадджынут. 
Дæ фыд дæр æмæ дæ фыды фыд дæр кæрдзындæттон 
уыдысты, уазæгуарзонæй сæ зыдтой адæм æмæ мæрдты 
сызгъæрин талатæ суадзæнт! Дæ фыды фыд-иу — зæронд 
— 261 — 

лæг уыди, уый ма хъуыды кæнын — уынгмæ рацыди 
æмæ-иу æнхъæлмæ кæсын райдыдта, нæхимæ кæй бахо- 
нон, ахæм уазæг кæд мæ рæзты æрцæйцæуид, зæгъгæ. 
Ныр ды дæр уыцы фарн мæрдтæм нæ уадзыс æмæ Хуы- 
цауы фæдзæхст у! 
Цалынмæ æртæ арахъхъы банызта, уæдмæ фысы 
фырмæ нæ «равдыста». Стæй йын йæ сыкъатыл ныххæ- 
цыд, йæ сæр ын йæ сагæхты æхсæн атъыста, йæ къæ- 
дзил ын схъил кодта æмæ фырмæ фæсидти. Уый йæ 
ном куы айхъуыста, уæд уыцыиу схуыст фæласта æмæ 
фысыл йæхи рауагъта. Фыййау фысыл хæцын нæ бафæ- 
рæзта æмæ йæ тъæпп уæлгоммæ фæцыд. Фырмæстæй 
цы акодтаид, уый нал зыдта æмæ йæ маст лæппуйыл 
акалдта: 
— Чи цы хæдзарæй рацæуа, уый хуызæн у! Дæ фы- 
дæлтæ дæр тæбæр уыдысты æмæ цæрмын хæлæфты уы- 
мæн ныммардысты! Дæ фысы дæр тæргæ æмæ дын дæ- 
хи дæр куыннæуал ауынон, афтæ! 
Адæмыл худæг бахæцыд. 
— Цæй, куыд у хабар? — бафарста мæ Габоци, ин- 
нæтæ куы ацыдысты, уæд.— Уæ фæсивæдæй æфстау ни- 
кæйуал хъæуы? 
— Æппæты тынгдæр дзы кæй хъуыди, уымæн цы 
хъуыди^ уый йæ къухы банымадтой. 
— Стæрхон ын кодтой? 
— Абон тæрхондоны уынаффæ æрбарвыстой. Æхсæз 
азы йын радтой. 
— Æхсæз азы? Ахæм дзæбæх лæппуйы каст кодта, 
æмæ дын уый та йæ хъуыддæгтæ. Раздæр махмæ кусын- 
мæ цæуынмæ хъавыди, фæлæ уый фæстæ цы баци, уый 
нал базыдтон. 
— Мæнмæ дзы мацы маст æрхауæд, æндæр æй Хуы- 
цау Гандзайы амæттаг дæр бакæнæд! 
— Цы маст дæм дзы æрхаудзæн?! 
— Махмæ куыстыл нымад нал у. Куыддæр æй æр- 
цахстой, уый хæд размæ курдиат æрбалæвæрдта, мæбы- 
натæй мæ суæгъд кæнут, зæгъгæ. 
— Гъемæ скъæрæд! Ахæм цас дарддæр уа, уыйас 
хуыздæр у.— Габоци хъусæй алæууь^д, стæй дарддæр 
дзырдта: — Уыцы газеты цы лæппутæ куыста, уый зо- 
ныс! Æз дæр уым райдыдтон. Уæд æрмæстдæр иронау 
цы,д;. Тыхджын фæсивæдимæ куыстон. Æгас дзы ничи- 
уал у. Дыууæ æви ма æртæйæ баззадыстæм, иннæтæй 
кæй æртын æвдæм азы ахастой, чи — хæсты баззад. 
Æз цæуынмæ куы рахъавыдтæн, уæд Габоци дæр 
сыстад, йæ тæлмацгонд æрмæг систа æмæ секретариат- 
— 262 — 

мæ иумæ бацыдыстæм. Бегæзайы бæрнон секретары бы- 
наты бадгæ баййæфтрн. 
Кæрæдзиуыл ацинтæ кæныны фæстæ йæ фæрсын, ам 
цы кусыс, зæгъгæ, æмæ мын афтæ, цалынмæ, дам, сек- 
ретарь отпусчы ис, уæдмæ, дам, мæ ам сбадын кодтай. 
Габоци йæ тæлмац Бегæзамæ радта. Уый йæм æр- 
каст, стæй макетыл йæ цæст ахаста æмæ йæм дзуры: 
— Фæцыбырдæр æй кæн. 
Габоци, æдзухдæр куыд фæкæны, афтæ йæ фыццаг 
хаттæй «нæ фехъуыста» æмæ йæ бафарста: 
— Цы? 
— Фæцыбыр æй кæн! 
Уымæй чысыл раздæр Бицко æрбауад, салам дæр 
никæмæн радта, афтæмæй секретариаты телефонæй кæ- 
дæмдæр адзырдта æмæ æнхъæлмæ каст, дзуапп ынкæд 
ратдзысты,' уымæ. 
Габоци Бицкомæ кæсыныл фæци æмæ Бегæзайыны- 
хæстæ иицæмæуал æрдардта. Бегæза йæм рамæсты æмæ 
йыл ныхъхъæр кодта: 
— Фæцыбырдæр æй кæн. 
Бицко йæ йæхимæ бамбæрста, æваст æм фæзылд 
æмæ йын мæсты дзуапп авæрдта: 
— Уый дæ хæдзары уынаффæ нæу!.. 
— Дæумæ куы нæ дзурын,— дисхуызæй йæм бакаст 
Бегæза. 
— Уæдæ кæмæ дзурыс? 
— Мæнмæ дзуры, Бицко. Ме ’рмæг мын цыбыр кæ- 
нын кæны. 
— Æмæ йæ сцыбыр кæн! — йæхæдæг хæтæл æрæ- 
вæрдта æмæ дуары ’дде фæци. 
— Цавæр къогъо йыл фæхæцыди? — йæ фæстæ кæс- 
гæйæ баззад Габоци. 
Бицкоимæ иу уаты бирæ фæбадтыстæм æмæ-иу те- 
лефонæй дзургæйæ йæхиуыл дæр бирæ худæджы ха- 
бæрттæ æрцыди. Иу хатт та йæм чидæр æрбадзырдта. 
Бирæ цæмæйдæрты йæ фæфарста. Бицко дæр ын уыцы 
хион дзуæппытæ фæлæвæрдта. Йæ бинойнаг отпусчы 
кæм уыди, йæ фырт дæс къласы каст куы фæуа, уæд 
ахуыр кæнынмæ кæдæм цæуынмæ хъавы, æмæ йæ би- 
рæ аендæр цæмæйдæрты куы фæфарстæуыд, уæд æрæ- 
джиау хæтæл æрæвæрдта. Чи уыд, зæгъгæ, йæ бафарс- 
тон æмæ йе уæхсчытыл схæцыд, нæ, дам, æй базыдтон. 
Куыннæ йыл фæдис кодтаин! Кæрæдзийæн уый бæрц 
хъарм ныхæстæ фæдзырдтой, афтæмæй чи уыд, уьгй 
зонгæ дæр нæ бакодта, стæй йæ куы базыдтаид, уыцы 
зонд дæр æм не ’рцыд. Афтæмæй йын, куы зæгъын, 
— 263 — 

æнæхъæн/сахаты æрдæг йæ бирæ фæрстытæн дзуæппы- 
тæ фæлæвæрдта. 
Бицкойы цур замманай рæсугъд ручкæйыл мæ цæст 
æрхæцыд. Систон æмæ йæм кæстытæ кæнын. 
— Дæ зæрдæмæ цæуы? — дзуры мæм. 
— Цæуы. 
— Уæдæ йæ дæхицæн уадз. Цæгатæй афтидæй нæ 
фæцæуынц. 
— Бузныг. Мæ цæгаты исты уæд, æндæр дзы æз 
æнæхай никуы уыдзынæн. 
Фæстæмæ фыццаг уæладзыгмæ æрхызтæн. Мæ са- 
гъæстæй чысыл фервæзтæн. Цыфæндыйæ дæр мын цып- 
пæрæм уæладзыджы уæлдæф æвдадзы хос фесты, фæлæ 
та.Дуду мæ зæрдыл куы ’рбалæууыд, уæд ногæй хъуы- 
дыты аныгъуылдтæн. Иннæ хатт ма куы фембæлæм, 
уæд мæм цымæ цы цæстæй ракæсдзæн? Мæ фырдисса- 
гæй Мæдинæты, чи йæ куры, уымæй дæр нал бафарстон. 
Стæй йæ чифæнды курæд, мæнæн ма цы уæлдай у? 
IX 
Симды куы бацæуай, уæд дзы симын кæй 
хъæуы, уый уымæй размæ дæр зыдтон, фæлæ ма мæ за- 
рын дæр кæнынц, мæхæдæг цы зарджытæ зонын æмæ 
уарзын, ахæмтæ нæ: кæй уæрдоны бадын, уыдоны зар- 
джытæ. Обкомы фыццаг секретарь мæм телефонæй æр- 
дзырдта æмæ мæ бафарста: 
— Фæстаг бюромæ цæуыннæ ’рбацыдтæ? 
— Командировкæйы кæй уыдтæн, уый дын нæзагъ- 
той? 
— Загътой æмæ цы? Пленум нæм кæй уыдзæн, уый 
зокыс? 
— Зонын. Дыууæ фарсы цæттæ кæнæм, стæй дзы 
дзуапп дæр ныффысдзыстæм. 
— Уыдон иууылдæр хорз, фæлæ дзы дæу дæр радзу- 
рын хъæудзæн. 
Æппæты тынгдæр ахæм хъуыддæгтæ нæ цæуынц мæ 
зæрдæмæ. Æиæхъæн афæдзмæ æввахс сæ мæхи фæ- 
хъахъхъæдтон, стæй мыл, раст зæгъгæйæ, обкомы фыц- 
цаг секретарь йæхæдæг дæр тынг ауæрста. Зыдта, æм- 
бырдты бадын æмæ дзурыны бæсты цыфæнды æндæр 
куыст бирæ зæрдиагдæрæй кæй бакæндзынæн. Гæнæн 
æмæ амал уæвгæйæ мæ æмбырдтæм дæр нæ хуыдта кæ- 
нæ та-иу мæ дзæвгар раздæр рауагъта. Иу хатт та ма 
мæ суанг дисы дæр бафтыдта. Уæд дæр обкомы плену- 
— 264 — 

мы уыдыстæм. Ахæм заман президиумы бюройы уæнгтæ 
фæбадынц. Обкомы секретаримæ фæрсæй-фæрстæм бад- 
тыстæм æмæ мын афтæ зæгъы, кæд дæ фæнды, уæд, 
дам, дын дæ газетæн пленумы тыххæй информацион 
хъусынгæнинаг ныффыссон. Искуы дæр ма мæ нæ фæн- 
дыди! Ныффысс, зæгъын. Пленумы чидæриддæр ра- 
дзырдта, уыдоны мыггæгтæ фæфыста, йæхæдæг сæрдар- 
иуæг кодта æмæ дзы чи цы кусæг уыди, уый дæр зыд- 
та, кæй нæ зыдта, уыдонæн та сæхи фарста æмæ мын 
æмбырды фæстæ радта, иу дзырд аппарын æмæ бафта- 
уын дæр кæмæ нæ бахъуыд, ахæм информацион хъу- 
сынгæнинаг. 
— Æнæ радзургæ дзы нæй? — чысыл фæкъуыхцы 
уæвыны фæстæ йæ бафарстон æз. 
— Нæй, нæй. Партийы обкомы секретарь дæ йæхæ- 
дæг дзурын кæны æмæ дын мæ бон ницы у. Уæлдайдæр 
фæсивæды хъомылады фарстатыл цæудзæн ныхас. Дæ- 
хи куысты тыххæй радзурдзынæ. Зынæй дзы ,ницы ис. 
Æрмæг уæм чысыл мыхуыргонд куы нæ цæуы, мыййаг. 
Йæ ныхмæ мæ бон сдзурын ницыуал баци. Æнæуи 
дæр мæхи хъахъхъæнын дзæвгар рæстæг бафæрæзтон. 
Раныхас бацæттæ кæнæн та куыннæ ис, фæлæ адæйма- 
джы тыххæй кæй дзурын кæнынц, йæ мардæрцыд уый 
у. Лæгмæ дзурын куы цæуа, уæд ын ныхасы бар куы 
нæ дæттой, уымæй, дзуринаг æм куы ницы уа, афтæмæй 
йæ куы дзурын кæной, уый къаддæр замана нæу. Гъе 
æмæ мæн дæр заманайæ къаддæр замана чи нæу, ахæм 
хъуыддаджы баппæрстой. Сыл дæ, нæл дæ, уæддæр, 
дам, ныййар. Нæ фæлæ мæ раныхас мæ кусджытæй ис- 
кæмæн куы ныффыссын кæнин... Мæхæдæг цыппæрæм 
уæладзыджы кусгæйæ цалы бæсты ныффыстон, уал хор- 
зы мæ куы уаид. Раттаджы къух райсаг куы фæхонынц, 
уæд дзы мæнмæ иу хатт райсын уæддæр нæ хауы? 
Ахæм заман мæ фарсмæ æдзухдæр Виктор æрбалæууы 
æмæ йæм фæдзырдтон. 
— Мæ раныхас мын нæ ныффыссис? 
— Черменæн æй бахæс кæн,— иу чысыл ахъуыды 
кæныны (фæстæ дзуапп радта Виктор. 
— Зæронд æмбисонд та мæ зæрдыл æрлæууыд. 
— Цавæр? 
— Нар дæр, дам-иу, сæ бирæгъы Тоборзамæ æрвыс- 
той, уыдоны фыстæ, дам, нарддæр сты. 
— Æцæгæй дын зæгъын. Амæй размæ бирæ кæмæн- 
дæрты ныффыстон æмæ мæ зæгъинæгтæ иууылдæр 
загъд æрцыдысты. Чермен нырма æрыгон у, арæхсы 
ахæм хъуыддæгтæм, стæй сæ цыма уарзгæ дæр кæны, 
— 265 — 

афтæ мæм кæсы. Æз дæр æм фæкæсдзынæн. Æрмæгын 
ратдзынæн... 
Сразы дæн Викторимæ. Чермен дæр дыууæ нал загъ- 
та. 
Иæ ног кусæгыл мæ зæрдæ ницæмæй ма фæхудти. 
Æмбары алцы дæр. Дыккаг хатт дзурын æм никæцы 
хъуыддаджы тыххæй хъæуы. Уый мын уæлдай æхсыз- 
гондæр цæмæн у: мæхæдæг æй бацагуырдтон, кусынмæ 
дæр æй мæхæдæг райстон с:мæ исты ницæйаг куы рауа- 
даид, уæд мын æй мæ цæстмæ дарджытæ фæуыдаид, 
кæй дзы кæм бахъуыдаид, уым дзы мæ ныхмæ спайда 
кæныныл нæ бацауæрстаид. Ныр та, ахæм фæндтæ кæ- 
мæ уыд, уыдонæн сæ дзыхы дон ис, цыфæнды тынг сæ 
кæд фæнды, уæддæр дзырдхъом не сты. 
Пленуммæ ма дыууæ боны баззад, афтæ мын æй æр- 
бахаста. Къухфыстæй, дам, уал æй бакæс, ивддзинæдтæ 
йæм бахæсс, стæй, дам, æй уæд мыхуыр кæнынмæ рат- 
дзыстæм. Бакастæн æй æмæ дзы фыдæнхъæл фæдæн. Мæ 
зæрдæмæ нæ фæцыд. Уыцы ихсыд дзырдбæстытæ, зынд- 
гоид хъуыдытæ, адæм кæмæй сфæлмæцыдысты, ахæм 
ныхæстæ. Чысыл фæстæдæр мæм æрбауади, бакастæн 
æй æви нæ, уый базоныны тыххæй. Мæ зæрдæ йын æр- 
гом ныхас зæгъын нæ батардта, фæфыдæбон ыл кодта 
æмæ ма йын æй фаугæ дæр ракодтаин? Лæвар бæхдæн- 
даг сгаргæйæ нæу. Чысыл цыдæртæ ма йæм, зæгъын, 
афтауон, зæгъгæ, йæ машинисткæмæ дæттын нæма ба- 
уагътон. Бафтыдтон æм бæргæ цыдæртæ, фæлæ цыма 
ницы уыйас фæхуыздæр, афтæ мæм фæкаст. Цы уа, 
уый уæд, зæгъгæ, йæ афтæмæй мыхуырмæ радтон. 
Пленумы бон мæ чемы нæ уыдтæн. Дзурыны сагъæс 
мын ме уæнгтæ сбаста. Президиумы дæр уыцы хъуын- 
тъызæй фæбадтæн. Цалынмæ мын ныхасы бар радтой, 
уæдмæ мæхицæн бынат нæ ардтон. Æппынæрæджиау— 
афтæмæй мæ разæй æртæйæ йеддæмæ нæма радзыр^- 
та — мæ рад æрхæццæ. Трибунæмæ куы рацыдтæн, уæд 
мæ фыстмæ кæсгæ дæр нал æркодтон. Мæ зæрдæ цыдæ- 
риддæр загъта, уыдоны дзаджджындæртыл азылдтæн 
æмæ мæм адæм æрыхъуыстой. Уый"мæ фæныфсджын- 
дæр кодта æмæ ноджы уæндондæрæй дзурын байдыд- 
тон. Куы фæдæн, уæд мын, мæ разæй чи дзырдта, уы- 
донæй сарæзтой бирæ тыхджындæр къухæмдзæгъд. 
«Ды та «нæгъытæ» кодтай! — мæ хъусы мын æрба- 
дзырдта обкомы фыццаг секретарь.— Амбылдтай!» 
Уыцы ныхæстæ хъусын мын, иуæй, æхсызгон уыд, 
иннæмæй та, мæ раныхас йæ зæрдæмæ кæй фæцыд, уый 
мæ сагъæсы æфтыдта, куы мыл фæцахуыр уа æмæ мæ 
— 266 — 

арæх куы дзурын кæна, зæгъгæ. Цыфæндыйæ дæр æгай- 
тма мæ тыхст уавæрæй фервæзтæн. Кæд бынтон мæхи 
зарæг нæ акодтон, уæддæр дзы сæрйбардзинад кæй уыд, 
уый фæрцы цыдæр æхсызгондзинад райстон. 
Мæ ныццыдмæ Викторы информацион хъусынгæни- 
наг машинæйы фæстæ кæсгæйæ ныййæфтон. Йæ хæд- 
уæлвæд æй æз дæр бакастæн æмæ дзы мæ къух бафыс- 
тон. Типографимæ йæ куы арвыстам, уæд æхсызгонæн 
сулæфыдтæн, абоны хъуыддæгтæ фæсте аззадысты, 
зæгъгæ, фæлæ чысыл фæстæдæр куыд рабæрæг, афтæ- 
мæй ноджы стырдæр сагъæсты бахаудтæн. Виктор мын 
куыд радзырдта, афтæмæй ахуырдзау фæсивæды ха- 
йады кусæг Амали басывæрджын. Басывæрджын, лæг 
ын нæ уыд, афтæмæй. 
— Чи дын загъта? 
— Иууылдæр æй дзурынц. 
Мастæй мæ тæккæ къубалмæ уыдтæн, уæддæр, ра- 
джы кæмæйдæр цы худæджы ныхас фехъуыстон, уый 
мæ зæрдыл æрбалæууыд. Иу иннæмæ рамæсты æмæ 
йын афтæ: «Ды сæрхъæн дæ!» — «Чи дын загъта?» 
«Адæм æй æмдзыхæй дзурынц!» 
— Кæдæй нырмæ? — мæ худын аныхъуыргæйæ ба- 
фарстон æз. 
— Цы «кæдæй нырмæ?» 
— Кæдæй нырмæ сывæрджын у? 
— Уымæн та æз цы зонын, исты йын къахыл хæцæг 
уыдтæн? Йæ гуыбын дзæвгар ракъуыпп. Никуы йæм ба- 
кастæ? 
— Ахæм цæстæй йæм никуы бакастæн. Скъаппы 
хæйрæджы хуызæн, уый мæтæй мæлын! 
— Уæдæ ма-иу æм райсом бакæс. Стæй, плащы цæ- 
уы, уый дæр никуы рахатыдтай? 
— Куыд «плащы цæуы»? 
— Куысты дæр æй нæ ласы. 
— Цæуыннæ? 
— Цæмæй йæ худинаг æмбæрза, уый тыххæй. 
Ногæй тя мæхимæ хъусыныл фæдæн. Иу бæллæхæй 
фервæзын æмæ та иннæ ме ’ккой абад^л. Диссаг никæ- 
мæуал ницы кæсы, фæлæ Ирыстоны ирон чызгæн уы- 
мæй худинагдæр ницы уыди. Фæлтау дæ фыды уæларт 
урс дадалитæ æруадз, æнæлæджы зарджытæ щлл скæ* 
нæнт, уæддæр дæ бинонтæм, дæ мыггагмæ, дæ хъæубæс- 
тæм ахæм худинаг ма ’рхæсс. Стæй дзы ныртæккæ дæр 
кадджынæй ницЫ ис. 
Мæхи зонынхъом куы фæдæн, уæдæй фæстæмæ ахæм 
хабæрттæн æвдисæн уыдтæн дыууæхатты. Фыццагхатт, 
— 267 — 

/ 
Джермецыччы скъолайы ма куы ахуыр кодтон, уæд. 
Фæстаг аз ма ахуыр кодтам, афтæ нæ къласъг чызджы- 
тæй иуыл сайд æрцыд,. -^нæхъæн скъола нæ, фæлæ, æр- 
тæ хъæуæй уырдæм ахуыр кæнынмæ чи цыд, уыдон 
æй иууылдæр базыдтой æмæ йæ алчи й<æ зонгæйыл 
апырх кодта. Иу дзырдæй, æнæхъæн зылды ме ’мкъла- 
соньт худинаг сусæгдзинад никæмæнуал уыди. Аттестат 
райсыны фæлварæнтæ раттыны фæстæ кæдæмдæр ацыд 
æмæ цалдæр бонмæ фæстæмæ «чызгæй» æрыздæхт. Стæй 
йæ иу горæтаг ракуырдта. Цот ын нал рацыд, æнусмæ 
йæ худинаг йемæ цæргæйæ баззад. 
Иннæ ахæм чызгыл та институты сæмбæлдтæн. Æр- 
гом зæгъгæйæ, тынг рæсугъд чызг уыди. Йæ фыр цæр- 
дæг æмæ сæрæнæй цæстытæ къахта. Фæлæ, æвæццæ- 
гæн, йæхицæй цæрдæгдæр æмæ сæрæндæр лæппуйыл 
амбæлд æмæ йæхи фæкойаг кодта. Уыцы лæппу йæ, кæй 
зæгъын æй хъæуы, нæ ракуырдта. Чызг ма йæхи бæр- 
гæ асыгъдæг кодта, фæлæ ууыл дæр йæ фидæн гадзра- 
хатæй рацыд: мой скодта, æрмæст уый дæр цоты амон- 
дæй æнæхай фæци. 
Ныр та ацы Амали. Амали нæ, фæлæ йæ раст амар. 
Маймулийы хуызæн! Цымæ йæм кæй зæрдæ бахъазыд 
уагæры! 
— Æз æм, æргом дзургæйæ, нæлгоймаг сылгоймаг- 
мæ цы цæстæй бакæсы, афтæ дæр никуы бакастæн. 
— Ды йæм нæ бакастæ, фæлæ йæм Богдан бакаст. 
— Æцæгæй? 
— Афтæ зæгъынц. 
— Уæдæ мын æрдæбон, ницы йын зонын, зæгъгæ, 
куы загътай. 
— Иумæ, дам, сæ фендтытæ кодтой... 
— Бæллæхы адæмы æхсæнмæ бахаудтæн, уæллæй! 
— Минæвæрттæ дæм æрбарвитынмæ хъавы Амали... 
— Цавæр минæвæрттæ? 
— Мæн тыххæй, дам, æм ничи ницы сдзурдэæн. 
— Родтæм уый цæуы, дзургæ та хъуамæ мæнмæ кæ- 
ной? 
— Æвæццæгæн, йæ зæрды истытæ ис... 
— Ома? 
— Нæ зонын. Чысыл æм банхъæлмæ кæсæм. 
— Ды та алцæй тыххæй дæр æнхъæлмæ фæкæсыс! 
— Уæдæ йын цы дæ зæрды ис?! 
Хæйрæг йæ зонæг, цы мæ эæрды ис? Кæд ма фæс- 
комцæдисы обкоммæ ссæуын мæ цæсгом хъæцы! Ныр 
та уыдоны æлхысчъытæм чи хъусдзæн! Ахæм хабæрт- 
тæ зынæй басусæг уыдзысты... 
— 268 — 

Амалийæн æз йæ бинонты дæр хорз зонын. Мæ фы- 
ды хо Дзерассæйы сыхæгтæ сты. Мад æмæ фыдæн дыу- 
уæ цъæх чызджы — бур-бурид чызджытæн æфсымæр 
куы нæ вæййы, уæд уыдон дæр, æзæццæгæн, цъæх чыз- 
джытæ фæхоиынц — йеддæмæ ницы ис. Хистæр кæйдæр 
ф-æдыл алыгъд æмæ Астæуккаг Азийы кæм цæры, Хуы- 
цау йæ зонæг. Фæлæ мæм ацы Амали уæздан чызг каст. 
Фыдындæй хъуаг нæ уыд, фæлæ бирæ фыдынд чызджы- 
тæ бирæ рæсугъд чызджытæй æгъдауджындæр кæй вæй- 
йынц, уымæ гæсгæ æнхъæлдтон, уыдоны хуызæн у, 
зæгъгæ. Ацы куыстмæ куы рацыдтæн, уæд мæм йæ 
мад — Дзерассæтæм уыдтæн, афтæмæй — хатæг æрба- 
цыд, дæ размæ, дам, цы редактор куыста, уый йæ раз- 
мæ нæ уагъта æмæ, дам, кæд исты амал ис, уæд æм 
фæкæс. Æз ма йын хъазгæйæ афтæ дæр загътон: «Кæд 
исты амал и, уæд де уазæг Амали!» Хъуыддæгтæм æр- 
кæсынæй йын зæрдæ бавæрдтон. Ноджы мæм мæ фыдьг 
хо дæр æрхатыдта æмæ йæ зæрдæхудты куыд бацы- 
даин?! Амали, æцæгæйдæр, æхсæз туманы йеддæмæ нæ 
иста, кæд кусгæ иннæтæй къаддæр нæ кодта, уæддæр. 
Æнæзивæг, æнæуæлдай дзырд уыди. Æрмæст цы фыс- 
та, уымæй зæрдæ ницы уыйас рухс кодта. Фæлæ иннæ- 
тæй хъауджыдæр ахæм хъулон уавæры æвæрд кæй уыд, 
уый мæм бынтон раст нæ каст æмæ йын йæ мызд фæ- 
фыддæр кодтон, стæй йæ писмоты хайадæй Виктормæ 
баивтон, кæд æм йæ цæст фæдарид æмæ йын уæрæхдæр 
фæндагмæ рацæуынæн баххуыс кæнид, зæгъгæ. Æмæ 
ма æгæр уæрæх фæндагмæ дæр рахызти. Викторимæ цы 
рæстæг бакуыста, уый йыл хорзырдæм фæзынд. Йæхи- 
уыл фæхæцыд. Раздæр хуымæтæг уацхъуыдтæ йеддæ- 
мæ йæ ныфс ницæмæ хаста, фæлæ фæстагмæ ахсджиаг- 
дæр фарстатæм дæр æвналын райдыдта. Ахуырдзау фæ- 
сивæды хайадмæ дæр йæхи уæд баивын кодта, рагæй 
дæр, дам, уырдæм бацæуынмæ бæллыдтæн. Æртæ мæйæ 
фылдæр дзы нæ бакуыста æмæ, йæ сæр бæрзæндты цæ- 
мæй хæсса, ахæм хабæрттæ дзы райхъуысти. 
Йæ мад мын диссаджы арфæтæ фæкодта, ды, дам, 
куы нæ уыдаис, уæд, дам, ма абон дæр æхсæз туманыл 
куси,д. Бæгуыдæр кусид! Редакцийы йæ рæбинаг кæй 
скодтон, уый кæйдæрты зæрдæмæ нæ фæцыд. Хæрзаг 
æхсызгои сын уыди ацы хабар фехъусын. 
Дуне иууылдæр цинтæ æмæ хъыгты быцæутæй арæзт 
у. Иуы циндзинад арæх иннæмæн маст вæййы, иуы 
маст иннæмæн цины хос куыд б.асгуыхы, афтæ. Амали 
мын мæ хорздзииад æвзæрæй бафыста. Ме знæгты гуы- 
лы бын арт бандзæрста, æхсызгондзинад сын æрхаста. 
— 269 — 

Йæхицæн цы бакуыста, уый кой та кæнгæ дæр ная кæ- 
нын. Æйæццæгæн, насыл джитъри куыд не ’рзайдзæн 
афтæ сæгааэй дæр уæрыкк кæ райгуырдзæн. Амалийы 
хистæр хо кæйдæр фæдыл куы алыгъд, уыцы бон æз 
Дзерассæтæм уыдтæп æмæ устьгтæм байхъусын йæхæ- 
дæг диссаг уыд. Йæ мад дæр, дам, йæ фыды /фæдыл 
лидзгæ акодта, стыр гуыбынджын уыди, афтæмæй æр- 
цьади йæ ног хæдзармæ. Ныр та Амали дæр фесгуыхт. 
Æмæ йæ Хуыцау. афæдз цалдæр хатты дæр сгуыхьш 
кæнæд, æрмæст æй æз куыд нæ зонон, афтæмæй, йæ ху- 
дииаг редакцийæн куыд ницы хъом уа, адæмы æхсæн .,, 
нæ къæмдзæстыджы бынаты куыннæ æвæра. 
Виктор мæ, цы йын дæ зæрды ис, зæгъгæ, куы ба- 
фарста, уæд мæ иунæгæй ныууагъта, цыма афтæ зæ- 
гъьпшæ хъавыд: «Уыг, ды йыл ку, дæуæн дæ цæстытæ 
дынджыр сты». Адæмы бæрны куы бацæуай, уæд цы- 
фæнды цъынд цæстытæ дæр сыстыр уыдзысты. Дæ сæ- 
рæн хос цы хъуыддаджы нæ зонай, уый тыххæй дæрдæ 
дзуапп бацагурдзысты. Мæк кырма иу хъуыддаджы 
тыххæй дæр нæма батыхсын кодтой. Уæлдæр хицауа- 
дæй зæгъын. Обкомæн — уæлдайдæр стыр обкомæн (аф- 
тæ партийы обком хонæм) — ахæм авæрай, ома зылы- 
ны бынаты дæ æрцахсой! Пропагандæ æмæ дæм агита- 
цийы хайады сæргълæууæг Сабазджери исты аипп 
ссардта, зæгъгæ,— цъиувæдис фесты. Хæрдмæ тæрсгæ- 
ризгæйæ тæрхъусы хуызæн кæмæ кæсы, уыдоны цæст- 
мæ йæ дæлбартæн бирæгъы митæ кæнынмæ фæвæййы. 
Фæлæ, куы зæгъын, мæ ног куысты цы æнахъинон 
адæмтимæ сæмбæлдтæн æмæ нæ цы фыдынд хабæрттæ 
райхъуыст, уыдоны тыххæй иу уайдзæфы ныхас дæр 
никæмæйма фехъУыстон» Руслан, Винерæ, Тамарæ! Сæ 
кой фесæфæд! 
. Мæ зæрдыл та Габоци æрлæууыд. Цыдæр налат усы 
фæзмыдта. Сыхæгты сæгъ, дам, сæ цæхæрадонмæ баир- 
вæзт æмæ бон-пзæрмæ :г.уымтæ æмæ бæлæстæн сæ фаг 
фæци. Ус, дам, куы фæзынди, уæд оæ сыхæгты ’рдæм 
раздæхт æмæ, адæм æй куьвд хъусой, афтæ амæй-ай 
æвирхъаудæр æлгъыстытæ скалдта: «Райсомæй сихор- 
мæ уыл хус хъæмп фæуарæд, уырдыгæй изæрмæ судз- 
гæ æхсидæвтæ æмæ уыцы арт уæ тугæй хуыссынгæнæг 
фæут! Æз æлгъитын нæ зонын, фæлæ уæ Хуыцау мæ 
бæсты ралгъитæд!» 
!Æлгъитын кæд исчи нæ зоны, уæд æз нæ зонын, 
стæй куы зонин, уæддæр мæ никæй æвзæрдзинад фæн- 
ды. Мæсты адæймагæн та æнæ истытæ дзургæ нæй. Кæд 
мсты дзурын, уæд фылдæр мæхицæн æмæ мæхинышер* 
— 270 — 

Адæмы астæу мæ цытæ сирвæзы, уыдоны ахæм дисса- 
гæй ницы вæййы. Диссæгтæ ме ’мкусджытæ æвдисынц. 
«Ме ’мкусджытæ», зæгъгæ, мæнмæ ничи хъусы! Цыма 
иууыддæр Винерæтæ æмæ Богдантæ сты, уый хуызæн. 
Нæ фæлæ ’мæ Винерæтæ æмæ Богдантæй фæстæмæ ин- 
иæтæ хорз адæм сты. Нæ редакцийы’ цыдæриддæр чъи- 
зийæ ис, уыдон сæрæй кæй абадтысты, уый та раппæли- 
наг хъуыддаг у. Цас сæ тагъддæр фæхицæн уæм, уый 
бæрц нын æнцондæр кусæн уыдзæн. 
Виктор та ногæй фæзынд. 
— Гакк-гукк æмæ цыма уыг стæм, афтæ кæсын мæм 
райдыдта. 
— Чи? — дисхуызæй мæ афарста Виктор. 
— Æз æмæ ды. 
— Цæмæн? 
— Гакк-гуккæн ’йæ лæппын амард æмæ йæ уыджы 
ахстонмæ баппæрста, ды, дам, ыл ку, дæуæн дæ цæсты- 
тæ дынджыр сты. Ды дæр мын æмбисонды уац æрбаха- 
стай, дæхæдæг дæ сæр бафснайдтай. 
— Ницы бафснайдтон. Уæртæ ма мын иннæ номыр- 
мæ цыдæртæ дæттинаг уыди æмæ Азæмæтмæ бауадтæн. 
— Азæмæт мæн дæр хъæуы. 
Бæрнон секретармæ иу хорз миниуæг ис. Цыфæнды 
талф-тулфы рæстæг дæр никуы стыхсы. Райсомæй куыд 
сбады, афтæ суанг изæрмæ йæ бынатæй тынг стæм хатт 
сысты. Баддзæн æмæ йæмакеттæ «рæсугъдтæ» кæн- 
дзæн. Секретариаты иуæй-иу кусджыты хуызæн хайæд- 
тыл разил-базил никуы сисы. Уыдон æм оæхæдæг изæр- 
мæ тыннывæндæгау кæнынц æмæ, цалынмæ газет бай- 
дзаг вæййы, уæдмæ иу ран не ’рбадынц. Мæн дæр арæх 
нæ хъыгдары. Кæд æй мæхæдæг бацагурын, уæд хорз, 
кæнкод мæ къæсæрæй стæм хатт æрбахизы. 
— Ныртæккæ йæм фæдзурдзынæн. 
— Исты хъуаг ма у газет?—номыр куы фæцæуы, 
уыцы бон ахæм фарст æнæратгæ нæ фæвæййын æмæ та, 
Азæмæт куы фæзынд, уæд æй бафарстон. 
— Ницыуал. 
— Уыцы призы хабар та цы, баци? 
— Фæуæлахизуæвæг сбæрæг. 
— Æмæ цы дæ зæрды ис? 
— Мæскуымæ цæуын хъæуы. 
— Лæварæн цы аласдзынæ, уый та нырма бæрæг 
нæма у. 
— Нывгæнæгимæ ныхасгонд дæн, зæгъгæ, нæ загъ^ 
тай? 
— 271 — 

— уЗа/ътон, бæргæ, фæлæ мæ бирæ æхца куы баца- 
гура, уьщæй тæрсын. 
Азфйæт фæлтæрдджын журналист у. Йæ фыццаг 
къахдзæфтæй фæстæмæ ацы газетыл нæма сыстырзæр- 
дæ. Цы хъуыддаг ын бахæс кæнай, уымæ æбæрнон 
цæстæй никуыма акаст. Секретариаты кусæпæн йæ раз- 
мæ бæлвырд фарстаты фæдыл фыссыны хæс æвæрд нæ 
вæййы. Иæ зæрдæмæ хæстæгдæр цы хъуыддæгтæ сты, 
уыдоиы тыххæй фæфыссы. Азæмæт райдайæнæй фæстæ- 
мæ дæр спортмæ æмхиц уыди. Йе ’рыгон бонты футбо- 
лы пуртийы фæдыл бирæ фæратæх-батæх кодта. Газеты 
кусын куы райдыдта, уæд дæр йе ’ргом спорты фарста- 
тæм аздæхта. Суанг бæрнон секретарь куы сси, уæд дæр 
фылдæр ерыстæ æмæ спортсменты тыххæй фыста. А зьг- 
мæджы хоккейæ бæстæйы чемпионат куы райдыдта, 
уæд Азæмæты хъæппæрисæй нæ кæсджытæм фæсидты- 
стæм, Советон Цæдисы хуыздæр размæбырсæджы ном 
рагагъоммæ чи базона, уый нымад æрцæудзæн фæуæ- 
лахизуæвæгыл, фылдæр шайбæтæбакъуырæг спортсме- 
нæн та нæ редакцийы кусæг аласдзæн газеты сæрмагонд 
приз. Уыцы приз сцæттæ кæныны хæс мæхимæ райстон 
æз, ме ’рдхордыл кæй нымадтон æмæ латуиыл нывтæ 
кæнынмæ тынг дæсны чи уьгд, уыцы нывгæнæгыл мæ 
зæрдæ даргæйæ. Нывгæнæг мæ фæндоныл бæргæ сразы, 
фæлæ, æз куыд æнхъæл уыдтæн, афтæмæй нæ: æхца- 
йыл. Æмæ æхцайыл дæр фæуæд, бирæ нæ ма бацагурæд, 
æндæр. Абонмæ мын зæрдæ бавæрдта, цы ныв ньга ба- 
цæттæ кодта, уый дæр мемæ æрбахæсдзынæн, зæгьгæ. 
— Куыд «бирæ»? — бафарста мæ Азæмæт. 
— Бæлвырд мын ницы загъта, фæлæ цыма йæ ны- 
хæстæм гæсгæ дзæвгар бахъæудзæн, афтæ мæм фæкаст* 
Ныртæккæ йæ ардæм хъæуы. Кусгæ боны кæронмæ æв- 
вахс,, дам, зындзынæн. 
Дуар байгом кæныныл чидæр архайы. 
— Æнхъæлдæн, æрбацæуы... 
Азæмæт дуар æрбайгом кодта æмæ нывгæнæг, йæ 
къухы дæргъæй-дæргъмæ цыдæр тьгхт, афтæмæй æрба- 
хызт. 
— Уазæгуаты афтæмæй цæуын хъæуы,— загътон æз 
иывгæнæджы къух райсгæйæ.— Хъуамæ фысымты дуар 
къахæй гом кæна. 
Нывгæнæг йæ хуын райхæлдта æмæ латуныл, хæхтæ 
йæ фæстæ, афтæмæй разынд здыхтсыкъа дзæбидыр. 
Ахæм бакаст ыи уыди, цыма искуыцæй чысыл сыбыртт 
куы фæцыдаид, уæд уыцы-иу сæррæттæн сæрсæфæны 
сæртьг йæхи фехстаид. Адæймаг æм кæсынæй не ’фсæс- 
— 272 — 

ти. Æз, иуæй, цин кодтон, ахæм лæвар ньгн кæй æрба- 
хаста, уый тыххæй, иннæмæй та сагъæсы бацыдтæн, ас- 
лам»æй нын æй куы нæ ратта, зæгъгæ. 
— Уæ зæрдæмæ цæуы? — раздæр Азæмæтмæ, стæй 
та Виктормæ бакастæн. 
— Тынг хорз у!— Дзуапп радтой æмдзыхæй. 
— Уæдæ æз дæр ахæм хъуыдыкыл хæст дæн. 
— Æрмæст ма нын йæ аргъ дæр куы зæгъис? 
— Йæ æцæг аргъ? 
— 0. Раздæр йæ æцæг, уый фæстæ та, махæн цас 
фидгæ у, уый,— мæ мидбылты бахудгæйæ дзуапп рад- 
тон æз. 
Нывгæнæг иу цасдæр ахъынцъымы фæстæ загъта: 
— Ахæм куыстытæ музейтæ фондз æмæ ссæдзгай 
тумантæй къаддæрæй нæ фелхæнынц, фæлæ дæм ай- 
фыццаг куыд байхъуыстон,— нывгæнæг йæ сæрæй мæн- 
мæ ацамыдта,— афтæмæй сымахæн уæ къух, зæгъæнис, 
æмæ ницы амоны. Дæс туманы мын раттут æмæ сымах 
фæуæд! 
Уый размæ нæ сæйраг бухгалтеримæ ныхас кодтон 
æмæ, ддм, аст тумадæй фылдæр ссарын мæ бон нæ ба- 
уыдзæн. Цæй, д^ес туманы дæр фæуæд! Æппынфæстаг 
сæм мæхи æхцатæ бафтаудзынæн. 
— Æри дæ къух! — дзурын нывгæнæгмæ.— Баныхас 
кодтам! Чысыл мæм фæлæуу, ныртæккæ æрбауайдзы- 
нæн. 
Бухгалтермæ бауадтæн æмæ йын дыууæ минутмæ 
йæ аст туманмæ дыууæ туманы бафтауын кодтон æмæ 
фæстæмæ фæзылдтæн. 
— Дæ къухтæ фæрнæй фæдар! — загътон уыцьг 
хъæлдзæгæй нывгæнæгæн æмæ йын æхца йæ цуры ба- 
нымадтон.— Иннæ къуыри дæ дзæбид^р нæ бæстæйы 
хуыздæр размæбырсæг хоккеист Харламов Валерийы 
фатеры балæудзæн! — Афтæ нæу? — бакастæн Азæмæт- 
мæ. 
— Нæ газеты приз Харламов рамб;ылдта. 
— Иннæ къуыри нæ цæуыс? 
— Чи зоны, ацы къуыри дæр. Призмæ ма æнхъæл- 
мæ кастæн. Куыддæр билет ссарон, афтæ ацæудзынæн, 
кæннод цыма Валерийы комавдæ фæсарæнтæм цæуын- 
мæ хъавы. 
— Ахæсс æй уæдæ. Уæхимæ й)æ куы нывæрис, уæд 
хуыздæр уаид. 
— Æмæ йæ нæхимæ хæссын. 
Мæ уазджытæ ацыдьхсты. Сæ хæд фæстæ сæйраг 
бухгалтер фæзынди. 
— 273 — 

— Не ’хца нын фæстæмæ ма байс. 
— Æз ницы байсдзынæн. Исынмæ сымах стут дæс- 
ны. Мæ дыууæ туманы дæр та мын куыд æрбасатар код- 
тай? 
— Уæдæ цы бачындæуа? Ахæм хъуыддæгтæ кæнын 
дæр хъæуы. Афтæмæй газеты кад уæлæмæ цæуы. 
— Газетты кад уæлæмæ цæуы, фæлæ бухгалтерийы 
кад дæлæмæ куы ’рцæуа, уымæй нæ тæрсыс? 
— Цалыимæ ды уым бадай, уæдмæ æппындæр ни- 
цæмæй тæрсын. 
— Ревизортæн уæлдай нæу. Чифæнды дзы бадæд. 
Æгъдау куы халой, уæд никæмæн ныббардзысты. Цæй, 
кæд нын ницы уаид. Искуыддæй сæ сфысдзынæн. 
— Мæнмæ дæр афтæ кæсы. ’ 
— Ныхæстыл фæдæн, фæлæ цæмæ ’рбацыдтæн, уый 
1сой нæ кæнын. 
— Хъусын дæм. 
— Чысыл мæм фæлæуу, мæ гæххæттытæ ’рбадавон. 
Сæйраг бухгалтер мæм фыццаг рæстæджы бон цал- 
дæр хатты цыди, цыма нымайынмæ мæлæты дæсны дæн 
æмæ йын исты баххуыс кодтаин, уый хуызæн. Хæрам 
дæр ма мæм фæци, алы бон мæм цæмæн цæуыс, зæгъ- 
гæ йын куы загътон, уæд. Хыгьды хъуыддæгтæ, зæ- 
гъын, иууылдæр дæ къухмæ райс, æрмæст æнæзакъон 
ми иу ран дæр куыд нæ бакæнай, афтæ. Гæххæттытæ 
куы бабирæ уой æмæ сын дарддæрмæ уадзæн куынæуал 
уа, уæд-иу мæм сæ æрбахæсс æмæ се ’ппæтыл дæр мæ 
къух уыцы-иу фыст бакæндзынæн. Иу цасдæр рæстæг та 
эдæм иал фæзынд, æмæ та ныртæккæ дæлармы дзаг 
фыссинаг гæххæттытæ ма ’рбахæсса, уый гæнæн нæй. 
Мæ кусæн уатæн дыууæ дуары ис æмæ йæ иу къух 
дæр æнæвдæлон кæмæн вæййы, уый мидæмæ зынтæй 
æрбахизы. Сæйраг бухгалтер дуæрттæ йæ сынæгæй гом- 
гæнгæ æрбацыд. Æцæгæйдæр, хъæбысы дзаг гæххæтты- 
тæ æрбахаста. 
— Абондæргъы дæм цалдæр фæлтæрæны скодтон 
æмæ дæ иунæгæй никуы ’рбаййæфтон. 
— Мæ сæр схъил кæныны бон дæр мæ нæ фæци. Но- 
джы мыи Амалийы хабар та арвы гæрахы хуызæн 
уыди. 
— Дæуæн дæр æй эагътой? 
— О. 
— Ардæм-ма райхъус,— фæныллæгдæр бухгалтеры 
хъæлæс.— Ма йæ сдзырддаг кæн. 
— Æмæ мæ дзырддаггæнгæ у? 
— Худинаггæнджытæ сты æмæ сын тæригъæд кæ- 
— 274 — 

нын дæр нæ хъæуы, фæлæ йæ æппæт адæм куы базо- 
ной, уæд махæн дæр кад нæ уыдзæн. 
— Йемæ ныхас кодтай? 
— Мæнмæ нæ уæнды, фæлæ мыл чызджыты сар- 
дыдта. 
— Цы, дам? 
— Дæуæй уымæн, дам, зæгъ. 
— Цы? ’ ♦ . 
— "Æвæццæгæн, йæхи асыгъдæг кæндзæн æмæ, дамг 
æй куысты ’рдыгæй мацы бахъыгдар. 
— Иицы йæ бахъыгдардзынæн. Æнæбайрайгæ дзы 
макуы счындæуæд! Æрмæст тагъддæр уæд. Ацы ран 
лæгæй æвгъæдгæс рауайдэæни, редактор нæ фæлæ! 
:— Мæсты кæнынæй ницы пайда ис. Адæймаджы 
сæр цы нæ бавзардзæн, ахæм нæй. 
— Æртæ уæладзыджы уæлдæр бирæ азтæ бакуыстон 
æмæ цыбыр рæстæгмæ ам цæимæты сæмбæлдтæн, уым 
ахæм хъуыддæгтæ хъусгæ дæр никуы фæкодтон. 
— Уым, мæ хур, сыгъдæг ирон адæм кусы, ам та 
кæцырдыгон сты, уый бæрæг нæй. Сæ фылдæр горæты 
райгуыр^ысты æмæ ма уыдонмæ иронæй цы баззади?Г 
— Амали дæр горæты райгуырди? 
— Æвзæр кæмфæнды райгуырæд! 
— Æз æвзæртæ æмæ хæрзтæн нищл зонын, фæлæ 
тыхсын райдыдтон, уый дын зæгъын. Кусынæй нæ. Ку- 
сын мæ кйей нæ уадзынц, уымæй. 
— Цыбыр рæстæгмæ дæуæн цытæ бантыст, уыдон 
дæ размæ бирæ азты никæй къухы бафтыдысты. Цыдæ- 
риддæр нæм чъизи уыди, уыдон сабыргай, кæдæм сын 
æмбæлы, уырдæм фæивылынц. 
— Æри-ма дæ гæххæттытæ. 
Бухгалтер мын мæ размæ хæстæгдæр æрбассыдта 
алыхуызон хыгъды гæххæттытæ. Æппæты сæрæй чи 
лæууыд, уый райста, рафæлдæхта йæ æмæ та мын, кæ- 
цы нымæц цы амоны, уыдæттæ дзурын райдайынмæ 
хъавыд. Цалдæр хатты йын загътон, уыдон мæ ницæ- 
мæн хъæуынц, цасфæнды мын сæ куы фæамонай, уæд- 
дæр сæ кæронмæ никуы бамбардзынæн, зæгъгæ,^фæлæ 
йæ мæ ныхæстæ ферох вæййынц æмæ ногæй райдайы. 
— Уыдон мæ ницæмæн хъæуынц,— сбустæ йыл код- 
тон æмæ гæххæтт райстон.— Уый бæсты-ма мын, мæ 
къух кæм æрæвæрын хъæуы, уый бацамон æмæ ууыл 
хъуыддаг ахицæн. 
— Мæнæ диссаджы лæппу! — раздæр мæм ахæм ны- 
хæсты тыххæй фæхæрам уыдаид, ныр йæ мидбылты ба- 
худт æмæ гæххæтмæ лыстæгдæр æркаст, мæ къух æвæ- 
— 275 — 

рын кæм хъæуы, уыцы бынат ссардта æмæ мын æй йе 
’нгуылдзæй бацамыдта. 
— Уый æндæр хъуыддаг у. 
— Дæ размæ цы редактор уыд, уый та алы нымæц 
дæр бæрæг кодта. 
— Æз дын куы зæгъын: нымайын æмæ хынцынæн 
кицы æмбарын, стæй сын куы ’мбарин, уæддæр, хъуыд- 
дæгтæм ды куыд сарæхсай, афтæ нæ сарæхсдзынæн. 
— Омæ хорз,— иннæ хæттыты хуызæн та фæстагмæ 
мемæ сразы сæйраг бухгалтер æмæ мын цырдгомау амо- 
нын райдыдта, къух кæцы гæххæтты цы ран æвæрын 
хъæуы, уый. 
Æнæуи фыссынæй афтæ нæ бафæллайын, хыгъды 
гæххæттытæй куыд стыхсын. Фæстаг гæххæтт куы ба- 
фыстон, уæд бухгалтермæ дзурын: 
— Ам ма дæ? 
— Мæнæ мæ куыд стыхсти! Уагæры ма дæм арæх- 
дæр куы цæуин. 
— Æнæ гæххæттытæй мæм, цас дæ фæнды, уый 
бæрц дæр цу. 
Сæйраг бухгалтер куы ацыд, уæд та сулæфыдтæн, 
зæгъгæ, мæхицæн зæрдæтæ авæрдтон, æрмæст уыцы 
рæстæг бирæ нæ ахаста. Азæмæт мæ цуры авæрдта, ин- 
нæ иомырмæ чи цæудзæн, уыцы æрмæджытæ. 
— Ахсæв сæ бакæсын хъæуы, кæннод линотипист- 
кæ дзæгъæл бадт фæкæндзæн. Цумагæнæгмæ сæ-иу 
ратт. 
— Мæхæдæг типографийы уылты ацæудзынæн æмæ 
сæ ахæсдзынæн. 
X 
Нæхицæй мæ’ куыстмæ цæуын йæхæдæг бирæйы 
аргъ у, стæй мæ куыстæй нæхимæ цæуын дæр. Фыцца- 
джыдæр, дард нæу. Нæу бынтон хæстæг дæр. Æвзæр 
рæстæг ма уæд, æндæр мæ трамвайьг сæр ницæмæн фæ- 
хъæуы. Дыууæрдæм дæр мæхицæн фистæгæй цæуын 
стыр æхсызгондзинадыл банымайын. Дыккаджы та, мæ 
балц зæрдæйыл сæмбæлы. Æрмæстдæр дзы иунæг ран 
ахизын хъæуы, машинæтæ . дыууæрдæм кæм кæнынц, 
ахæм фæндагыл. Фынддæс-ссæдз минуты дæ хъ^ыдыти- 
м’æ иунæгæй аззайынмæ йæ былыцъæрттæ чи нæ хæ- 
ры, ахæм адæймаг та горæтæгты æхоæн зын ссарæн у. 
1Сæд нæу, уæддæр æз уыцы амондæй æрвылбон цалдæр 
хатты мæ фарчы хай кæй ратонын, уый мæхицæн ны- 
майын Хуыцауы лæварыл. Мæ фæндаджы æмбис фæсте 
— 276 — 

аззайы, афтæ Терчы былмæ æрбахæццæ вæййын æмæ 
уым уæлæмæ къаххиды онг уылæнты сатæгдзинадæй 
улæфгæ ацæуын. Хидæй куы бахизын, уæд дæр горæтаг 
бирæуынæрджын уынджы не смидæг вæййын, фæлæ фев 
зæрын парчы бæрæгастæу. Уырдыгæй комкоммæ мæ 
фæндаг саразын стыр уынгмæ, иу бон дæр йæ уындæй 
æнæхай фæуынæй кæмæн тæрсын, уыцы стыр уынгмæ. 
Уыцы райсом дæр мæ куыстмæ фистæгæй фæцæй- 
цыдтæн. Иннæ хæттыты хуызæн, никуыдæм тагъд кæн- 
гæйæ, уæлвонг хъуыдыты ахæсты бахаугæйæ. Ахæм 
хурбон уыд, арвы цъæх афтæ æрттывта, цъититы фæхс- 
ты тыбар-тыбур цæстытæн уый бæрц. æхсызгондзинад 
лæвæрдта, æмæ бæллиццаг сæнттæй уæлдай сæрмæ æн- 
дæр хъуыдытæ æруадзын тæригъæд уыд. 
Иуæй-иу хатт, цы ран цæрæм, ацы стыр дунейæнæм 
цæрынæн цы гыццыл зæххы гæппæл æрхауд, ууыл мæ 
цæст куы ахæссын, уæд мæм афтæ фæкæсы, цыма йын 
фаг аргъ нæ кæнæм. Фаг аргъ ын кæй нæ кæнæм, уый 
дæр ма иу хъуыддаг у, фæлæ йæ фенынхъом дæр не 
стæм, кæд æй уынæм, уæддæр, цы у, уый нæ хатæм. 
Нæ хæхтæ, нæ дæттæ, нæ хъæдтæ, нæ сырдтæ... Терчы 
сæрты хидыл куы ’рлæууын, уæд ме ’ргом Æрджына- 
рæджы ’рдæм никуы саразын, кæд мæ райгуырæн бæс- 
тæ уым ис, уæддæр, уымæн æмæ зонын: цыфæнды 
æдзынæг куы кæсон, уæддæр дзы ницы фендзынæн. 
Уыйхыгъд Дайраны ’рдæм аздæхын æмæ абоны хуы- 
зæн, арвыл иу мигъы бындзыг дæр куы нæ вæййы, уæд 
хæхтæ уæйгуытау, зæгъæн ис, æмæ м-æ тæккæ цурхæрд- 
мæ фæцæуынц. Цас хуыздæр бон вæййы, уыйас мæм 
æввахсдæрæй фæзынынц. Иуæй-иу хатт м>æм афтæ дæр 
фæкæсы, цыма — Хуыцау ма зæгъæд, фæлæ — куы ракæ- 
ликкой, уæд сæ цъуппытæ мæ цурмæ æрхæццæ 
уаиккой! Кæй зæгъын æй хъæуы, Хъазыбеджы хох 
хæхты сæр у, фæлæ иннæтæ дæр æвидауцдæр не сты. 
Тъæпæн хох мæнмæ аицдæр йеддæмæ фыдынддæр нæ 
кæсы. Хъазыбеджы мигътæ сæ фæстæ куы бакæнынц, 
уæддæр æй Тъæпæн хох мысын нæ фæуадзы. Тъæпæн 
хох куынæуал фæзыны, уæддæр ма зæрдæфæлæууы йæ 
дæллаг фарс лæууæг хъæдæмбæрзт рæгътыл. Æрмæст 
хидæй кæсгæйæ дæр а,дæймаг йæхи хъæздыг рахоны, 
ахæм бæстæйы кæй цæры, уымæй. Хæхтæм мидæмæ 
куы бацæуай, уæд та ноджы диссагдæр ньгвтæн уыдзы- 
нæ æвдисæн. Комы февзæрынæн та бирæ рæстæг нæ 
хъæуы. Аргъаудæр аргъау æмæ нæ бæстæ дæр аргъау! 
Нæхæдæг æндæр ран куы цæриккам æмæ ардæм искуы 
балцы куы æрбафтиккам, уæд æй нæ алчидæр амæлæты 
— 277 — 

бонмæ йæ з&рдЫл дарид. Фæлæ адæймаг алцæуыл дæр 
сахуыр вæййы, цæсты цы ис, уьгй та нæ ахады. Æмæ 
мæнæн дæр мæ ныхас ууыл у. Цæсты цы и, уый цæуын- 
нæ ахады, кæд дзы цы нæ и, уый хъуамæ ма ахадид, 
уащ? Уæлдæф нын куынæуал вæййы, æрмæстдæр нæ 
уæд цæмæн æрхъæуы? Нæ уд исыны къахыл куы ныл- 
лæууæм, къухæй ахсын æй уæд цæмæн райдайæм? Рай- 
гуырæн бæстæйæ куы фæхауæггаг вæййæм, æппæты 
тынгдæр æй уæд цæмæн фæмысæм? Нæ фыды уæзæгыл 
куы фæцæрæм, уæд ын йæ алы дур дæр нæ зæрдæйы 
хъармæй цæуыинæ фæтавæм? 
Темырхъанмæ мæхинымæр æдзухдæр хæлæг фæкæ- 
нын, цы зæххыл райгуырди, уыцы зæххыл цæргæйæ 
кæй баззади, уый тыххæй. Стæй мæ иуæй-иу хатт дисы 
дæр бафтауы, нæ хъæуы адæмы, йæ уынгтæ, йæ суадæт- 
тæ æмæ цæугæдæттæ, æз сæ куыд æнкъарын, афтæ кæй 
не ’нкъары, уымæй. Мæнмæ алцыдæр дцссаг фæкæсы, 
алцæмæ дæр дзы цыдæрхуызон цæстæнгас фæдарын, 
уый та мыл худ^1н байдайы. Чи зоны, мæнмæ Темыр- 
хъан куыд дисс^г кæсы, æз уымæй къаддæр диссаг нæ 
дæн, кæннод та нæ иу дæр диссаг нæу æмæ иннæ дæр. 
Адæймагыл ахæм бонтæ скæны, æмæ райсомæй куы 
райхъал вæййы, уæд цыма йæ зæрдæйы арфы цыдæр 
хуры тын ферттивы æмæ йьгл исты хорздзинад æрцæуы, 
афтæ йæм куы фæкæсы. Мæнæн дæр уыцы райсом^ 
æвæццæгæн, ахæм уыд, æндæр мæм хæхты рæсугъддзи- 
над дæр афтæ тынг цæмæн бахъардта, Темырхъаны дæр 
цæмæн æрымысыдтæн æмæ ахæм уæнгрог цæмæн дæн? 
Хидæ»й бахызтæн æмæ цады былты уæлæмæ азылд- 
тæн. Мæ размæ цъыфдзаст фæци æмæ • йæ иувæрсты 
азилынмæ куыд хъавыдтæн, афтæ дзы мæ цæст æрхæ- 
цыд дзыхъхъынног чысыл резинæ пуртийыл. Хъазгæ 
дæр кæмæй нæма акодтой, ахæм кæй уыд, уый бæрæг 
дардта йæ сыгъдæг фарсыл. Дуканийæ æрбацæйцыда- 
иккой, цы! — æмæ сын цъыфы ныххауди. Цъыфæй си- 
сынмæ йæ фæзивæг кодтой, æмæ й-æ æз дæр афтæмæй 
баййæфтон. Йæ рæзты ахизын мæм тæригъæд фæкаст* 
Систон æй. Цадмæ ныххызтæн æмæ йæ ныхсадтон. Дис- 
саджы пурти. Дыууæ зиллаччы йын йæ фæлмæн уæр- 
гъуынæнгæс «буар» цыппар æмхуызон дихы акодтой. 
Цады был цы даргъ бандон уыд, ууыл æи зына-нæзына 
æрцавтон æмæ иу^æртæ метры хæрдмæ фесхъиудта. 
Мæ зæрдыл мæ сабийы бонтæ æрбалæууыдысты. 
Лидзынæгæй арæхдæр ницæм.æй хъазыдыстæм. Уым та 
æппæты сæйрагдæр пурти уыди. Ахæм пурти нæ бирæ- 
тæ йæ фыны дæр нæ федтой. Кæцæйдæр, йæ хуылф дæр 
— 278 — 

лыстæг хуынчъытæ æмхæст рязинæ кæмæн уыд, ахæм 
пуртитæ хастой. Фыццаг рæстæджы ма йын-иу ницьг 
уыди, фæлæ-иу дзы куыддæр иу гæппæл фæхауди, аф- 
тæ-иу сæрбихъуырæйттæ кæнын райдыдта. Ныкъкъуы- 
рыямæ дын-иу æй куы сæлпæрстаиккой, уæд-иу æй цы- 
фæнды рæстдзæвин дæр акъуырынхъом нал уыд, афтæ 
зылын-мылынтæ тахт. Куы-иу æй ныкъкъуырдтаис, уæд 
та поджы диссагдæр уыд. Зæхмæ æрхауыны фæстæ-иу 
æм лæг иуæрдыгæй æнхъæлмæ каст, уый та-иу зæрва- 
тыччы хуызæн иннæрдæм фæцъыввытт ласта. Чысыл 
хай-иу цы пуртийæ фæхауд, уый дæр-иу йæхи фæнд тæ- 
рын райдыдта. Бь1нтон æрра та-иу, цалдæр хъæныкиу 
куы фæци, уæд сси. Зæххæй фесхъиугæйæ-иу æм кæ- 
цырдыгæй æнхъæлмæ кастаис, уый ницы хуызы базыд- 
таис. Афтæмæй та цыфæнды хорз хъазæгæн дæр йæ 
арæхстдзинад равдисын, зын уыди. 
Йу хатт Темырхъанæн йæ мады æфсымæры лæппу 
Хърупсæй, мæнæ мæ къухы цы пурти ис, ахæмы хуы- 
зæн — уый, кæй зæгьын æй хъæуы, цауддæр уыди — 
яфхаста æмæ дзы лæппутæ сæ мондæгтæ суагътой. Куыд 
æицон уыди ахæм пуртийæ хъазын! Кæдæм ын хъавы- 
даис, дæ лæдзæг-иу уым суадаид, зæххæй-иу куы фес- 
хъиудтаид, уæд-иу, кæдæм ахаудаид, уырдæм фæцæй- 
тахтаис, æрцахсынмæ йæм дæ къухтæ бадардтай, уæд- 
дæр дæ-иу нæ асайдтаид. 
Дзыхъхъынног пурти цъыфдзасты ауынгæйæ мæ цæс- 
тыл мæ сабибонтæ дæр уымæн ауадысты, æрымысыд- 
^тæн ыæ кæддæры мæгуыр, æххормаг, бæгъæввад саби- 
дуг. Цæмæдæр гæсгæ мæ æрфæндыд пурти афтæ тынг 
нынтъухын, æмæ мæ сабидуджы куыд балæууыдаид. 
Æвæдза, мæ сыхаг ^лæппутæн сæ ницæййаг пуртийы 
бæсты сæ хъазты бæрæг астæу ахæм хæзна куы февзæр- 
даид, уæд цымæ дис фылдæр кодтаиккой æви цин? 
Мæнмæ гæсгæ, цин. Дис кæд кодтаиккой, уæддæр фæс- 
тæдæр, пуртийæ хъазынæй куы бафоæстаиккой, уæд... 
Пурти мæ куыстмæ мемæ бахастон. Секретаршæ мæм 
æрбауад æмæ, дам, дæ дæ «цæгатæй» агуырдтой. Ничи 
йæм хъусыуымæ дæр: дæ «цæгатæи», дам. 
— Мæнæн мæ «цæгат» бирæ сты. 
— Редактор. 
— Уый æндæр хъуыддаг у. 
Секретаршæ æрыгон дзæбæх чызг у, фæлæ дзы хат- 
тæй-хатт сæйраг хъуыддæгтæ айрох вæййынц, мæнæ 
дзы ныртæккæ, чи мæ агуырдта, уый зæгъын куыд æр- 
’байрох, афтæ. 
Цыппæрæм уæладзыгмæ схызтæн. Редакторы кусæн 
— 279 — 

уат гом разынд, афтæмæй I дзы ничи уыд. Йæ хицау мæ 
хæд фæстæ бахызт. Диссаджы миниуджытæ ис ацы 
адæймагмæ. Йæ кой, йæ хъæрникуы уыдзæн, афтæмæй 
лæджы цур февзæры. Уыцы даргъ тыргъты йыл мæ 
цæст никуы ’рхæцыд, ныр мæ хæд фæстæ февзæрд. 
— Мæнæ дæн. 
— Агуырдтай, дам, мæ? « 
— Агуырдтон дæ, агуырдтон!.. 
Йæ уатмæ бацыд. Куыддæр æрцæйбадт, афтæ теле- 
фоны дзæнгæрæг райхъуыст. Редактор æм байхъуыста. 
— Чысыл фæстæдæр дæм сдзурдзынæн. Мæнæ йæ- 
хæдæг æрбацыд æмæ баныхас кæндзыстæм. Хорз, 
хорз! — æмæ хæтæл æрæвæрдта. 
— Хъырыммæ замманай путевкæ сæфы. 
— Цæмæн сæфы? Айфыццаг дын куы дзырдтон, 
уырдæм ацæуин, зæгъгæ. 
— Æмæ сын æз дæр дæу уымæн банымыгътон. 
— Кæмæн? 
— Путевкæ ?фысджыты Цæдисы у, фæлæ рауагъда- 
ды директоры номыл ссыд. 
— Æмæ уым-æй мæнæн цы пайда ис? 
— Директор нал цæуы. Цыдæр хъуыддæгты тыххæй 
ныкъкъуылымпы æмæ мæнмæ æрдзырдта,! кæд, дам, дæ 
хъæуы, уæд, дам, æй райс. 
— Æмæ йæ цæуыннæ исыс? 
— Мæнæн дæр нæй фадат, æндæр ! бæргæ ацæуин. 
Фысджыты сфæлдыстадон хæдзар. Денджызы тæккæ 
был. Сæрды рацдайæны... Ацу, æдылы ма у. 
— Бæргæ ацæуин, фæлæ мæ куы нæ ауадзой... 
— Чи? 
— Обкомы фыццаг секретарь. 
— Ауадздзæн дæ, цæуыннæ дæ ауадздзæн? 
— Мæгъа* 
— Æз дæр ын зæгъдзынæн, Одзурон æм? 
— Нæ хъæуы. Мæхæдæг баныхас кæндзынæн. (Чы- 
сыл фæстæдæр дæм сд^урдзынæн. 
— Фæстиатгæнæн нæй. Æнхъæлмæ мæм кæсынц. 
— Сдзурдзынæн дæм. 
Хъуьаддæгтæ афтæ тагъд арæвдз сты, |æмæ диссаг. 
Иунæг ран дæр мæ никуы бакъуылымпы чындл. Редак- 
торæн йæ бои баххуыс кæнын кæм вæййы, уым йæхи 
^уварс никуы аласы. Уый — дæхæдæг æм куы бацæ- 
уай, уæд. ФæДæ истæуыл куы тыхсай, уæддæр дæм иу- 
варсырдыгæй кæсын нæ бафæраздзæн, æнæмæнг дæ- 
уæлхъус февзæрдзæн. Кæимæ куыд дзурын хъæуы, уы- 
дæттæм’та йæ ничи амбулдзæн. Цал æмæ цал азы кусы 
— 280 — 

редакторæй æмæ алкæй дæр зоны. Кæи нæ зоны, йæхи 
йын уыдон дæр зонынц æмæ йын кæимæфæцды дæр 
æнцон дзурæн у. Билетыл ма тьгхстæн æмæ мын редак- 
тор афтæ: 
— Поезды ма ацу, хурхæй амæлдзынæ, стæй байрæ- 
джы кæндзынæ. 
— Билеттæ никуы ис. 
— Минводæй? 
— 0. 
— Ныртæккæ-ма фæлæуу,— æмæ телфонæй дзурын- 
мæ фæцис. 
Кæимæдæр тынг хион ныхæстæ акодта. Минводæй, 
дам, Симферопольмæ иу билет хъæуы. Мæ ном æмæйын 
мæ мыггаг дæр загъта. Редактор йæ сахатмæ æркаст 
æмæ, хорз, зæгъгæ, хæтæл æрæвæрдта. 
— Паддзахадон æдасдзинады комитетмæ бауай æмæ 
радгæсæй билет райсыны тыххæй *дæ гæххæтт райс. 
Æрмæст тагъд. Кассæмæ дыууадæс сахатмæ куы нæ ба- 
цæуай, уæд æй ауæй кæндзысты. Марадз! Баййафдзы- 
нæ. Нырма дын сахатæй фылдæр и... 
«Паддзахадон æдасдзинады комитет»... Адæймаджы 
зæрдæ йæ койæ дæр кæмæн баризы, уыцы кусæндон. 
Нæ горæты тæккæ рæсугъддæр агъуыстытæй иуы æрбы- 
нат кодта, афтæмæй, дам, дзы æбуалгъы митæ бирæ 
фæчындæуыд. Сабазджерийы къухтæ дæр, дам, тугæй 
амæст сты. Бирæ адæмы тæригъæдты, дам, бацыди. Бор- 
нæф дуне адæмы астæу обкомы: хайады сæргълæууæгæн 
уымæй хуыздæр не ссардта. Кæд уьгмæй хуыздæр нæ 
агуырдта, уæддæр цы бæрæг и? Отæй, мыййаг, кæрæ- 
дзийы аккаг кæд уыдысты, уæд та? Гæбæр бæхы фарс- 
мæ гæбæр бæх куы нæ уа, уæд æй чи ньгхдзæн? 
Фыццаг хатт ацы агъуысты къæсæрæй бахиздзынæн. 
Æргом дзургæйæ, тæрсгæ дæр кодтон, ардæм цæугæ мæ 
чи фена, уый цьг зæгъдзæн, зæгъгæ. Фыр диссагæй уьгн- 
джы дыууæрдæм акастæн. Зонгæйыл дзьг мæ цæст не 
’рхæцьгд. Афтæмæй мæ æцæгæйдæр кæд исчи федта, но- 
джы бацæуыны размæ мæ алыварс куьгд ахъахъхъæд- 
тон, уьгй кæд бафиппайдта, уæд мыл æнæмæнг фæгуьг- 
рьгсхо уыдаид. Диссаджы ад,æймаг дæр куыннæ дæн, 
æвæдза! Мæхинымæр истытæ æрымысын, æмæ дзæгъæл 
сагъæсты мæхи баппарын. 
Æрыгон лейтенантæн мæ мьгггаг куьг загътон, уæд 
мьгн, табуафси, зæгъгæ, къонверт мæ къухьг фæсагъта. 
Фæстæдæр куьгд базьгдтон, афтæмæй ацьг комитетæн 
альг бои дæр вæййьг цалдæр билетьг райсыны бар æмæ 
дзьг иу мæимæ æрхауд. Редакторы фæрцы. Дыууадæс 
— 281 — 

сахатмæ ма ссæдз минуты хъуыдис, афтæ билет мæ 
дзыппы стæлфыд. 
Æртыккаг бон мæ автобус скъæфта Минводмæ. Мæ 
дохтыры ныхæстæ мæ зæрдыл æрлæууыдысты. Чызджы- 
тимæ дæр, дам, дæхи аирхæфс, æрмæст, дам, бæрц зон. 
Лермонтов кæм фæмард, уырдæм куы фæцæйхæццæ 
кодтам, уæд обкомы фыццаг секретары шофыры æрымы- 
сыдтæн. Мæн куы аласта, уый фæстæ бирæ нал бакуыс- 
та. Хицауимæ, дам, нæ бафидыдтой. Нæ бафидыдтаик- 
кой. Йæ ныхæстыл бæрæг уыд. Дзæбæх лæппу мæм фæ- 
каст. Цæмæдæр гæсгæ мын хъыг уыд;и, йæ куыстæй кæй 
ацыд, уый. Мæхимидæг ын тæригъæд фæкодтон. Мæхи, 
дам, мын куынæуал хъуыды кæнай, уæддæр, дам-ку мæ, 
Лермонтовы цыртдзæвæны цурмæ дæ куыд баластон, 
уый фæрцы æрымыс. Цыма йе уæны каст. Уымæй раз- 
мæ мæ зæрдыл никуы æрлæууыд. Æвæццæгæн, йæ 
кой, йæ хъæр кæй никæцæйуал райхъуыст, уый тых- 
хæй. Ныр мын хабæрттæ сног сты. Цыдæриддæр мын 
дгырдта, уыдон магнитофоны лентыл фыстау мæ хъус- 
тыл ауадысты. Йæ фæсусгомау фæлмæн хъæлæс. Кæд 
тагъд дзыр^та, уæддæр ын йæ ныхæстæ хорз æмбæрс- 
ток. Уырыссагау йеддæмæ иронау иу ныхас дæр не 
скодта, афтæмæй йæ мыггаг ирон уыд. Мæ мад æмæ, 
дам, мæ фыд мæздæггæгтæ сты, фæлæ, дам, Уæрæсейы 
схъомыл дæн æмæ мæ мадæлон æвзагыл уымæн нæ дзу- 
рын. 
Ахæм адæймæгтæ ис, æмæ бирæ азты семæ зонгæ 
уыдзынæ, фæлæ сæ куы фæхицæн уай, уæд дзы цы ’ры- 
мысай, уый нæ вæййы. Ис ахæм адæймæгтæ, æмæ сыл 
иунæг хатт фембæлдзынæ, дæ зæрдыл та лæудзысты, 
æхсызгон мысинагау сæ мысдзынæ. Обкомы шофыр дæр 
мæм ахæм фæкаст. 
Симферополæй ма автобусы дыууæ сахатæй фылдæр 
фæцыдтæн æмæ æппынфæстаг ме ’хсæвæр сфæлдыста- 
дон хæдзармæ ’рбахастон. 
— Æххормагæй баззадтæ,— цыма раздахæн кæмæн 
нал ис, ахæм æбуалгъ хъуыддаг æрцыдис, уыйау мын 
фехъусын кодта, бацæуæны мæ гæххæттытæ кæмæ рав- 
дыстон, уыцы сылгоймаг.— Хæрæндон сæхгæдтой. 
— Ницы кæны. Уымæй стырдæр бæллæх ныл ма 
’рцæуæд. 
— Путевкæйы раздæр æндæр мыггаг фыст цæмæн 
уыд? 
— Хъуамæ рауагъдады директор рацыдаид, фæлæ 
йын фадат нал фæцис. Дыккаг мыхуыр дзы куы ис, 
растгондыл æууæндын хъæуы, зæгъгæ. 
— 282 — 

- - Уынын æй, уынын. 
Уæдæ ма мæ хынцфæрстытæ цы кæныс? Æви уæл- 
дай фарст бакæнынæй æхсызгоцдзинад чи исы, уыцы 
адæмæй дæ? 
Дыккаг бон мæ аходæны размæ, кæм сбадон, уый 
мын чи бацамона, уыцы сылгоймагмæ барвыстой. Мæ 
гæххæтт йæ къухы, афтæмæй иумæ хæрæндонмæ рацы- 
дыстæм. Фынгтыл зилгæ рацыд æмæ иу цасдæр фæра- 
кæс-бакæс кæныны фæстæ, дыууæ æрыгон чызджы æмæ 
иу-дрес æмæ дыууиссæдз азы кæуыл цыдаид, ахæм нæл- 
гоймаг цы стъолы уæлхъус бадтысты, уырдæм бахуыд- 
та. 
— Мæнæ ам уыдзæн дæ бынат,— уæгъд бандонмæ 
ацамонгæйæ, загъта сылгоймаг. 
Бузныг, зæгъгæ, йын мæ сæрæй акуывтон æмæ æнæ- 
дзургæйæ æрбадтæн. Хæринаг нæма рахастой æмæ ин- 
нæты хуызæн æз дæр æнхъæлмæ кастæн. Хæрæвдоны 
бадæг адæмы мæ армытъæпæнау уыдтон. Æппæтыфыц- 
даг, кæй зæгъын æй хъæуы, ме ’мвынг адæмыл мæ 
цæст ахастон. Мæ бакомкоммæ цы чызг бадт, уый æнæ 
иу ныхасæй мæ зæрдæмæ фæцыд. Куыддæр æй ауыд- 
тои, афтæ. Хæрæндоны куоæгимæ ацы стъолы цурмæ 
куы ’рбацæйхæццæ кодтам, уæд рагацау мæ уды катай 
ссыд, йæ рæзты куы аивгъуыйæм, зæгъгæ. Сылгоймаг, 
æцæгæйдæр, иу къахдзæф дарддæр ацыд, стæй цыма 
мæ хъуыды бамбæрста, уыйау æрлæууыд, æнæхъæн 
залыл ма йæ цæст иу хатт ахаста, стæй разылд æмæ 
мын мæ бынатмæ бацамыдта. Мæхинымæр дзы ахæм 
бузныг фæдæи, æмæ мæ мидзæрдæйы уавæр исты хуы- 
зы равдисын мæ бон куы уыдаид, уæд мæхиуыл нæ ба- 
цауæрстаин. ’Ц^емæй мæхиуыл комдзог ма рацæуон, уый 
тыххæй мæ армытъæпæнæй мæ роцъо «æрбахъæбыс 
кодтон» æмæ залы адæмыл фæлгæсгæ ацыдтæн. 
Цыма хæлттæ сæппæрстæуыд æмæ тæккæ зынаргъ- 
дæр дзаума мæнмæ æрхауд, афтæ мæм фæкаст. Æппæты 
рæсугъддæр чызгимæ бадт кæй фæдæн, уымæй мæхимæ 
уæлдай амоцдджындæр фæкастæн. Дис цæуыл кодтон, 
иу фынгыл кæимæ бадтæи, уыдон кæд раджы æрбацы- 
дысты, уæд сæ фарсмæ уæгъд бынат куыд бирæ рæстæг 
баззад? Кæд мæ хуызæн дысон æрбацыдысты, уæд та 
мæкмæ куыд æрхауд? Уæвгæ хæрæндоны кусджытæн 
цы уæлдай у? Чи дзы кæимæ бады, уыимæ бадæд. 
Цыфæндыйæ дæр мæн хуызæн ног æрбацæуджытæ 
сты, æндæр дзы иу ныхас куыд никæй дзыхæй хауы?! 
Зонгæ адæм æнæдзургæйæ хъуамæ уый бæрц ма лæу- 
З^иккой. Уæвгæ алцæмæн дæр уæвæн ис. Зонг-æтæн æнæ 
— 283 — 

дзургæйæ уæвæн куыд ис, афтæ æнæзонгæтæ та хъу- 
сæй лæууын нæ базонынц. 
— Абон æрбацыдтæ? — мæ хъуыдыты рæстдзинад 
бафидаргæнæгау мæ бафарста нæлгоймаг. 
— Дысон. 
— Æвæццæгæн, æрæджиау, æндæр дæ æхсæвæры 
федтаин. Æз хæрæндонæй æппæты фæстæ ацыдтæн. 
— Æрæджиау æрцыдтæн. 
— Бафæрсын аипп ма уæд: кæцæй? 
Загътон ын æй. 
— Хуссар Ирыстонæй? 
— Цæгатæй. 
— Цъæй, Цъæй!.. 
— Искуы дзы уыдтæ? 
— Æз — никуы, фæлæ мæ лæппу алы зымæг дæр 
уым вæййы. Альпинист у. Тынг рæсугъд æй хоны. Æцæг 
афтæ у? 
— Нæ зонын, афтæ зæгъынц... 
— Хорз у, уæзданæй кæй дзурыс, уый. Æрмæст ма 
мын дæхи дæр бацамон. 
Базонгæ стæм. 
— Æз та Донецкæй дæн. Ахæм горæт искуы фе- 
хъуыстай? 
— Куыннæ фехъуыстон? 
— Уæдæ æз уырдыгон дæн. Мæ ном — Евстафи. 
Ахæм ном уæддæр нæ фехъуыстаис? 
— Мæ сыхæгты усæн ,йæ фыды ном афтæ хуыйны. 
—. Тынг хорз у. Уæхимæ Евстафи дæ сыхаджы фы- 
ды ном хуыйны, ам та — дæ сыхагæн йæхй ном. 
Мæ бакомкоммæ цы чызг бадт, уый йæ мидбылты 
бахудт /æмæ иннæ чызгмæ бакаст. Уый дæр ын мидбыл- 
худтæй дзуапп радта. 
— Ныр та сымах рад у,— загъта Евстафи æмæ чыз- 
джытæм бакаст. 
Уыдон дыууæйæ дæр æрдæбоны хуызæн бахудтысты. 
— Худыны рад у, зæгъгæ, уын нæ загътон... 
Ацы хатт сæ худт фæтынгд)æр. 
— Æви куы базонгæ уаиккат, уый уæ нæ фæнды? 
— Цæуыннæ нæ фæнды? — загъта, мæ бакомкоммæ 
чи бадт, уыцы чызг æмæ та йæ сыхагмæ бакаст, ды рай- 
дай, зæгъгæ. 
— Мæ ном Ларисæ, мæскуыйаг,— загъта æфсæрмы- 
тæгæнгæйæ уый. 
— Мæ ном та — Элинæ, Ленинградæй,— сдзырдта 
мæ бакомкоммæ бадæг æмæ цæмæдæр гæсгæ фæсырх. 
— Дæ ном афтæ дæ зæрдæмæ нæ цæуы æви Ленин- 
— 284 — 

градæй кæй дæ, ’уымæй æфсæрмыгæнгæйæ фæсырх дæ? 
Хъазæн ныхас бирæ чи уарзы, ахæм мæм фæкаст 
Евстафи. 
Элинæ ноджы тынгдæр ныфсæрмы. 
— Æмæ дæ ном дæр диссаджы рæсугъд куы у, Ле- 
никградмæ дæр аипп æрхæссæн куы нæ ис, уæд... 
Элинæ йæ мидбылты худы, фæлæ йæ русты ’сырх 
къаддæр нæ кæны. Уыимæ йæм цы раиртæстон: йæ би- 
наг был-иу Дудуйы былы хуызæн худгæйæ фæзылын 
æмæ мыи-иу мæ зæрдæйы лыстæгдæр тæгтæй кæцыдæр 
фæцагайдæуыд. Йæ фындз дæр цыма Дудуйы фындзы 
хуызæн цæмæйдæр у, афтæ мæм фæкаст. 
Уалынмæ хæринаг рахастой, æмæ нæ ныхас æрдæ- 
гыл аскъуыд. Хæрын, фæлæ хæринаджы ад не ’мбарын. 
Иниæты хуызæн мæм Элинæ дæр нæ кæсы. Уæддæр 
мæхи цыдæр æлхъывд дарын. Цыма мæ уидыг мæ къу- 
хæй æрхаудзæн, мæ тæбæгъы йæ тъæпп фæцæудзæн 
æмæ мæ фарсмæ чи бады, уыдоныл хъæрмхуыпп нып- 
пырх уыдзæн, афтæ мæм каст. Цæмæй уыцы хъуыддаг 
ма ’рцæуа, ууыл цас тынгдæр архайын, уый бæрц тæрс- 
тæ-ризгæдæрæй æвналын. Лæг йæхи тынгдæр цæмæйг 
фæхъахъхъæны, уый йыл æрцæуы, тынгдæр цæм-æйфæ- 
тæрсы, уый йæ сæр баййафы. Къæзæнæджы хабар æры- 
мысыдтæн. Дуканимæ, дам, бацыд æмæ дуканигæсмæ 
дзуры: «Æри-ма мын иу у-у-у...» Бирæ фæхъуырдухæк 
кæныны фæстæ йæ бон «урс» зæгъын куы нæ баци, уæд 
уыцы мæстджынæй хъæрæй загъта: «Æри-ма мын иу 
сау дзул!» Æз дæр мæ хъæрмхуыппæн калынæй бынтон 
тынг куы старстæн, уæд æ!й æрдæгхæрдæй ныууагътон. 
Элинæ дæр мæ бафæзмыдта. Йæ тæбæгъы цыппæрæм 
хай дæр нæ фæци, афтæмæй йæ иуварс æрæвæрдта. 
Хæринагхæссæг нын фæстаг цыдæн нæ цуры æрæ- 
вæрдта цай. Евстафи бацин кодта: 
— Цай, фæсивæд! Цай донæй конд у, дон та тых- 
джын у — куырæйттæ зилы. 
Сфæлдыстадон хæдзары кæртмæ куы рацыдыстæм, 
уæд хур денджызы сæрмæ иу цасдæр суад. Ларисæ æмæ 
Элинæ ставдзæнг нæзы бæласы аууонмæ бацыдысты. Иу 
заман Ларисæ цæрæн агъуыстмæ фæраст, Элинæ иунæ- 
гæй баззад. Евстафи дæр цыдæр æрбаци. Элинæйы ныу- 
уадзын мæм аив нæ фæкаст æмæ йæ цурмæ бацыдтæн. 
— Ды, æвæццæгæн, ам рагæй дæ? 
— Æртыккаг бон. 
— Æз дæр хъуамæ æцдæрæбон æрцыдаин, фæлæ 
мын иу бон байрæджы. 
— Иу бон бирæ нæу. 
— 285 — 

— Уæдæ дæу, фылдæр куы байрæджы кодтаин, уый 
фæндыд? 
Элинæйы бинаг был фæзылын, йæ цæсгом дæр фæ- 
сырх, фæлæ дзургæ ницы скодта. 
Уæдмæ Ларисæ фæзынд. Дардæй дзургæ æрбацыд: 
— Олиыæ, мæнмæ ма ’нхъæлмæ кæс. Телефонæймæ 
адзурын хъæуы. 
— Кæдæм цыдыстут? — Ларисæ хæдзармæ куы фæ- 
раст, уæд бафарстон Элинæйы. 
— Никуыдæм. Атезгъо, дам, кæнæм. 
— Цом иумæ атезгъо кæнæм,— уыцы ныхæстæ сдзу- 
рын нæ уæндыдтæн, фæлæ, цы уа, уый уæд, зæгъгæ, сæ 
тæрсгæ-ризгæйæ сдзырдтон. ^ 
— Цом. 
Уыцы ныхас куы айхъуыстон, уæд мæ зæрдæ цинæй 
айдзаг. Цавæрфæнды дзуалмæ дæр æнхъæлмæ кастæн, 
фæлæ дзы комкоммæ разыйы ныхас фехъусын æнхъæл 
нæ уыдтæн. Цыма мын исчи, мæ хъæбысы кæй нæ бау- 
ромдзынæн, ахæм хорздзинæдтæ авæрдта, уый хуызæн, 
цы кодтаин, уый нал зыдтон. Мæ уаргъыл хæцын кæй 
хъæуы, уый æмбæрстон, фæлæ мæм йæ бауромыны фаг 
хъару куы нæ разына, уымæй тæрсгæйæ мæ бынатæй 
фезмæлын нæ уæндыдтæн. Уыцы уавæры цас фæдæн— 
Хуыцау йæ зонæг, фæлæ иу афон д^гууæйæ дæр бæла- 
сы бынæй фезмæлыдыстæм. 
— Кæдæм цæузём? 
— Мæгъа. Кæм рæсугъддæр ;у, уырдæм. ; 
— Æмæ кæм рæсугъддæр у? 
— Æз ам фыццаг хатт дæн. 
: — Æз дæр. 
— Цом далæ, уыцы дынджыр бæлæстæ кæм сты, 
уырдæм,— Элинæ ацамыдта, бæрзондгомау рагъыл цы 
тымбыл къох зынди, уыцырдæм. 
Нарæг уынджы фæхæрдмæ кодтам. Раздæр цыдыс- 
тæм фæрсæй-фæрстæм, фæлæ цæхгæр куы фæхæрд код- 
та, уæд Элинæмæ дзурын: 
— Æз разæй куы цæуон, уæд мæм нæ фæхæрам уы- 
дзынæ? 
— Нæ-а. 
— Цæуыннæ, уый дын зæгъон? 
— Зæгъ. 
— Уымæн æмæ хæрдмæ цæугæйæ хъуамæ нæлгой- 
маг сылгоймаджы разæи уа. 
— Кавказаг адæмтæй кæцыдæртæм ахæм æгъдау 
куы ис... 
— Цавæр? 
— 286 — 

— Хæхты цæугæйæ, дам, лæг æдзухдæр разæй фæ- 
цæуы, ус та — фæсте. 
— Цæмæн? 
— Цæмæй, исты фыдбылыз сæ размæ куы фæуа, 
уæд усы æдасдæр ран æрцахса. Кæд мæ къахгæ кæньтс, 
уæддæр бæрæг нæй. Æвæццæгæн, сымахмæ ис ахæм 
æгъдау... 
— Нæй. Кæд æндæр искæмæ ис... 
Цалынмæ бæлæсты цурмæ цыдыстæм, уæдмæ дзæ- 
бæх бафæлладыстæм. Сæ уидæгтæ иу кæмæн уыдысты, 
ахæм дыууæ ставд бæласы цур æрлæууыдыстæм. Цыма 
иын куы алидзой, уымæй тарстыстæм, уый хуызæн нæ 
алчвдæр «йæхи» бæласы æрбахъæбыс кодта æмæ, ца- 
лыимæ нæ улæфт нæхимæ æрцыд, уæддоæ фæлæууыдыс- 
тæм. Бæлæстæн сæ къалиутæ афтæ дæлиауæй райдыд- 
той, æ?лæ сæм схизын кæй бафæндыдаид, уыдонæй (5и- 
рæтæ бынæй нæ баззадаиккой. Асинты хуызæн къалиу- 
тæ адæймаджы сæхиуыл ардыдтой æмæ мах дæр сæ 
ныхмæ æрлæууын нæ бафæрæзтам. Æз «мæхи» бæлас- 
мæ æнцоиæй «суадтæн». Йæ астæумæ æввахс иу къали- 
уыл мæ д^ыууæ къахæй бæстон æрлæугæйæ бынмæ дзу- 
рын: 
— Схиз ды дæр. 
Элинæ йæ дзабыртæ фелвæста æмæ цырдгомау мæн 
бæрзæнды балæууыд. Кæрæдзимæ иу-æртæ метры бæрц. 
уыдаиккам, ч афтæмæй бæрзондæй ныллæгмæ фæлгæсы- 
дыстæм. Денджыз бынæй дæр æвзæр нæ зынди, фæлæ 
ныр йæ арæнтæ дзæвгар фæуæрæхдæр сты. Кæд хур 
дзæбæх нæма æрæндæвта, уæддæр былгæрæтты адæмæй 
фезмæлæн нал уыд. 
— Ныр мæ мæ мад афтæмæй куы фенид,— йæхи 
æфхæрæгау сдзырдта Элинæ. 
— Куыдæй? 
— Кæйдæр лæппуимæ... Бæласы сæр... 
— Мæн та мæ хо куы фенид, кæйдæр чызгимæ нæ, 
фæлæ Элинæимæ. Бæласы сæр кæй дæн, уый йæм афтæ 
диссаг нæ фæкæсид, чызгимæ кæй дæн, уый йæм куыд 
диссаг фæкæсид. 
— Цæмæн? 
— Уымæн æмæ мæ ныронг чызгимæ никуыма фед- 
та. 
— Дзур, дзур, фæлæ дыл кæй ничи баууæнддзæн, 
ууыл дæ зæрдæ ддр. 
— Цæуыннæ? 
— Хъазгæ кæнын... 
Элинæйы ныхæстæ мæ сагъæсыл бафтыдтой. Моймæ 
— 287 — 

цыд кæй нæ уыд, ууыл дьгзæрдыг нæ кодтон. Дызæр- 
дыг кæнын та уæвгæ хъуыд. Иу хатт Кæрдзыны цы 
къæйных сылгоймагыл сæмбæлдтæн, уый дæр чызг æн- 
хъæл уыдтæн, афтæмæй йын дыууæ сывæллоны дæр ма 
разынд. Фæлæ ныр хъуамæ ма фæрæдион. Йæхимæ æд- 
де йæ мады цæстытæй кæй æрбакаст, уый йын мæ зæр- 
дæмæ фæцыди. Дцæймагмæ æфсарм куы уа, йæ алы 
къахдзæф дæр цыдæр тæрæзтыл куы бара — уæлдайдæр 
уыцы тæрæзтæ мадь1 цæстытæ куы уой — уæд ын фæ- 
рæдкйынæй тас нæу. Йæ мады кой кæй скодта, хъуьвды- 
тыл уымæн фæдæн. Кæд ын, мыййаг, æрмæст мад йед- 
дæмæ ницы ис... 
Адæймаг бинонты æхсæн куы цæра, уæд хьуамæ се 
^ппæтæй дæр æфсæрмы кæна. Йæ ныййарæг мады чи 
нымайы, уый цæсты къаддæр кад нæ вæййы фыдæн 
дæр, æфсымæртæ æмæ йæ хотæй дæр æфсеерм вæййы. 
Уыдонæй йæ зæрдыл æндæр исчи цæуыннæ æрлæууыд? 
— Уæ бинонтæй дæ мадæй тынгдæр никæмæй тæр- 
сыс? 
— Мæнæн мад йеддæмæ ницы ис... 
«Мад йеддæмæ ницы ис...» Хотæ æмæ æфсымæртæ 
кæмæн нæ уыди, уый хъуамæ мацæмæй хъаст кæна, 
уымæн æмæ Хуыцау цы нæ ратта, уый ныхмæ ницы гæ- 
нæн ис, фæлæ дын мад æмæ фыд куынæуал уа, уæд уый 
бынтон æндæр хъуыддаг у. Хотæ æмæ мын æфсымæртæ 
нæ уыди зæгъæн ис, фæлæ мын мад æмæ фыд нæ уыди, 
зæгъгæ, ничи зæгъдзæн. Цы нæ уыди, уымæн фæразæн 
ис, цы уыди æмæ цы нал ис, уымæн та адæймаг зынæй 
фæразы, 
Элинæ, мæ мад мæм искуыцæй куы ’рбакæсид, уæд 
мыл фæдис кæнид, зæгъгæ, зæгъы, фæлæ æз та мæхæ- 
дæг мæхиуыл дис кæнын. Знон дæр ма бынтон æндæр 
уавæрты, бынтон æндæр сагъæсты уыдтæн. Ныр уыдон 
доны фаллаг фарс аззадьгсты, мæхæдæг иннæ былгæрон 
февзæрдтæн. Элинæйы ныхæстæ мæ зæрдæмæ афтæ 
тынг цыдысты, æмæ дзы иуыл даер кæ фæдызæрдыг 
дæн. Се ’ппæтыл дæр æууæндыдтæн, алкæцы дæр мæм 
дзы хъардта. Фыццаг бон цы лæппуимæ сæмбæлд, уы- 
имæ кæй рацыд æмæ бæласмæ кæй схызт, уым дæр фа- 
уинагæй ницы уыдтон. Æрдзон ахастдзинæдты чъизитæ 
агурын ницæмæн хъæуы. Элинæйы сыгъдæгдзинад мæ 
сыгъдæгдзинад йеддæмæ ницæуыл хъуыды кæньгн уагъ- 
та. Цыдæр тых мын æууæнк радта æмæ мæхи афтæ оæ- 
рибар дæр уымæн æнкъардтон. Цыма рагæй зонгæ уы- 
дыстæм, уый хуызæн нæ кæрæдзимæ хидтæ аразыны 
сæр нæ бахъуыд. Æваст фæроæй-фæрстæм февзæрдыс- 
—: 288 — 

^гæм æмæ нын æрдæг кондæй чи баззад, фæлæ фæуын 
æнæмæнг кæй хъæуы, уыцы ныхæстæ дарддæр кодтам. 
Стæй цыма иæ нысан æрмæст дзурын нæ уыд, афтæдæр 
мæм фæкаст. Дзурын æмæ кæныны æхсæн бастдзинад 
куы нæ уа, уæд цæмæн дзурыс? Исты хъуыддаг сара- 
зыи дæ куы фæнда, уæд та æнæ дзургæ нæй. Æмæ мах 
дæр хъусæй уымæн нæ лæууыдыстæм. Кæд-иу алæууы- 
дыстæм, уæддæр бирæ рæстæг нæ. 
— Фæстæмæ цæуын афон нæма у? — бафарста мæ 
Элинæ. 
— Бафæлладтæ? 
— Æмæ ды нæ бафæлладтæ? 
— Омæ цом... 
— Фæлтау уал гыццыл дæлдæр цом, кæддæра уым 
та цы и. 
Мæ зæнгтыл дыз-дыз бахæцыд. Бæласы сæр сахаты 
æрдæгмæ æввахс фестæм. Раздæр æрхизын мæхи зæрды 
куыннæ ’рæфтыди! Элинæ ма уый æдде бæгъæввад дæр 
уыд. Хæрзаг йæ къахы бынтæ йæхицæй нал сты. Æн- 
дæр цæуылдæрты хъуыды кæныны бæсты фæлтау афо- 
ныл дæлæмæ рахизын мæ зæрдыл куы ’рлæууыдаид. 
Уый размæ цы нарæг уынгты суадыстæм, уый нæ 
чысыл уæрæхдæр æмæ бирæ лæгъздæр фæндагмæ ра- 
хуыдта. Нылла^г чысылрудзынгджын хæдзары дуармæ 
иу зæронд ус бадгæ ньшйæфтам. 
— Ацы фæндаг кæдæм цæуы? — дæлæрдæм ацамон- 
гæйæ сдзырдтон æз. 
— Сымах кæдæм хъæуы? 
— Ботаникон цæхæрадонмæ. 
Редактор мын амы хорздзинæдты кой куы кодта, 
уæд Ботаникон цæхæрадон дæр раньшадта æмæ уыкмæ 
зæрдыл æрбалæууыд. 
— Уæдæ уæ комкоммæ уырдæм бахондзæн. 
— Ботаникон цæхæрадон фенын дæ фæнды? — ба- 
фарстон Элинæйы. 
— Фæнды. 
— Мæн дæр. 
Элинæ йæ мидбылты бахудт. Йæ мидбылты бахудт 
та йæ былы фæзылынимæ баст уыд æмæ та мын уы<й 
мæ цин дыууæ хатты фæфылдæр кодта. Адæймагæн, 
дам, иу хатт йеддæмæ бауарзæн нæй, зæгъгæ, чи фæзæ- 
гъы, уыдон цымæ раст вæййынц? Ау, кæд лæгæн хъыс- 
мæт иу уарзондзинад йеддæмæ нæ саккаг кодга, уæд 
цалдæр уарзоны кæмæн вæййы — кæй зæгъьин æй хъæ- 
уы, уыцыиу рæстæг нæ—уыдонмæ та цы цæстæй кæ- 
сын хъæуы? Се ’ппæты дæр æцæг уарзтæй фæуарзьгнц 
10 Дзасохты Музафер —289 — 

æви сæ иуы дæр нæ? Мæнмæ гæсгæ, уарзæн — алы рæс- 
тæг — цалдæр чызгæи дæр ис, æрмæст уый цалдæр уар- 
зондзикады нæ хуыйндзæн, фæлæ иу. Афтæ куы нæ 
уаид, уæд мæм Дуду Земфирæйы хуызæн нæ фæкас- 
таид, Элиыæ та — Дудуйы хуызæн. Се ’ртæйы былты фæ- 
зылын дæр иухуызон кæй у, æрмæст уый.дæр бирæ цæ- 
уылдæрты дзуры. Чи зоны, иу чызджы фæлгонц се 
’ртæйы хуызы бацыд æмæ мыл дзы алкæцыдæр алы 
рæстæг фембæлди. Элинæимæ мæ дарддæры ахастдзи- 
нæдтæ куыд рауайдзысты, уый нæ зыдтон, фæлæ мæ- 
кæй никуыуал ферох уыдзæн, уый дызæрдыггаг нæ 
уыд. Разæнгардæй йемæ уымæн фæраст дæн, бæласы 
сæр уымæн балæууыдтæн, Ботаникон цæхæрадонмæ мæ 
ных уымæн сарæзтон. 
Мæхи тыххæй дзурын, афтæмæй та нæ дыууæйы 
тыххæй дæр иумæ дзургæ у. Элйнæ мемæ кæй фæраст 
æмæ мæ фæндтæй иуыл дæр дыууæ кæй нæма загъта, 
дзурыны аккаг тынгдæр уыцы хъуыдд^æгтæ сты. Нæл- 
гоймаджы сылгоймаг куы хона, уæд ахæм балцы æф- 
сæрмæй дæр рацæудзæн, фæлæ æрыгон рæсугъд чызг, 
фыццаг хатт цы лæппуимæ фембæлд, уыимæ æфсæр- 
мæй рацæуа, уымæн уæвæн нæй. Æфсæрмæй нæ, фæ- 
лæ9 царды фзёлтæрддзинад куыд амоны, афтæмæй хъуа- 
мæ рацæуыныл ма сразы уыдаид. Элинæ та сразы. Æмæ 
дзы æвзæрæй ницы арын. Зæрдæмæ дзы цы нæ фæцæ- 
уа, ахæмæй дзы ницы уынын. 
— Афтæмæй дард куы уа, уæд та? — бафарста мæ 
Элинæ. " ’ 
— Ныртæккæ искæй бафæрсдзыстæм. Кæд дæлæуы- 
цы бæлæсты цур ис, уæд нæ бирæ нал хъæуы. 
Цæхгæрмæ уыигæй æрбахызтысты дыууæ лæппуйы. 
— Ботакикон цæхæрадои ма дард и? — фæурæдтон 
дзы иуы. 
— Иу-фынддæс минуты ма ныууайут,— дзуапп рад- 
та лæппу æмæ йе ’мбалы асырдта. 
Уæдмæ хур дзæбæх æрæндæвта. Цъиуты цъыбар- 
цъыбур бæлæстæй хъуысы. Булæмæргъ се ’ппæты дæр 
æмбулы. Искуы-иу хатт хъус ацахсы æхсыргуры хъæ- 
лæс дæр. Цыдæр æхсызгондзииад мыл дзы æрбаузæлы» 
Мæ хъуыдытæ нæхи хъæуы балæууыдысты... 
Алы уалдзæгимæ дæр-иу, нæ цæхæрадоны кæронцы 
хæрис бæлас уыд — уæвгæ ма ныртæккæ дæр æгас у— 
уырдæм-иу æхсыргур æртахт. Йæ ахстон кæм уыд, уьтй 
никуы базыдтон, фæлæ-иу йæ уасын уырдыгæй куы рай- 
хъуыст, уæд-иу мæ цыфæнды куыст дæр ныууагътон 
æмæ-иу æм хъусыныл фæдæн. Цыдæр æнкъарддзина- 
— 290 — 

дыл-иу мæ бафтыдта. Адæймаджы ныфс чи асæтты, 
ахæм æнкъарддзинадыл нæ: царды уæвæн кæмæн ис 
æмæ кæмæн нæй, ахæм сагъæстæ æвзæрынгæнæг æн- 
къарддзинадыл. Ахæм æнкъарæнтыл ма-иу мæ бафтыд- 
та хърихъуппыты зæрдæуынгæггæнæг хъæлæс дæр. Цы- 
дæр тæригъæддаг мыртæ-иу хъусты зыланггæнгæ ныу- 
уагътой. Сæхицæн-иу сæ кой дæр нал уыд, сæ зарæгта- 
иу — кæд кæуыкы хуызæн тынгдæр чи у, уый зарæг 
схонæн ис, уæд — зæрдæйы рæбинаг къуымтæй иуы æр- 
цард æмæ-иу дзæвгар рæстæгмæ адæймаджы йæ уаца- 
рæй нал суагъта. Хърихъуппыты-иу адæймаг афæдз иу 
кæнæ дыууæ хаттæй фылдæр нæ уыдта, æхсыргур та-иу 
уалдзæджы тæмæны фæзынди æмæ-иу дзæвгар рæстæг 
нæ хæрис бæласыл йæ зæрдæ нал сивта. Бирæ хæттыты- 
иу æм цæхæрадæтты бахъуызыдтæн, кæд æй фенин, 
зæгъгæ, фæлæ ^хæм къæрцхъус уыди, æмæ мæ йæхимæ 
хæстæг, зæгъæн ис, æмæ никуы бауагъта. Куы-иу æй 
фæтæрсын кодтон, уыцы бон-иу хæстæг нал æрцыд æмæ 
йæ фæстагмæ нал хъыгдардтон. Нæ хæдзарæн цæхæра- 
доны ’рдыгæй цы къул уыд, уый фæстæ-иу дзуццæ/джы 
сбадтæн æмæ-иу цыдæр дзæнæтон хъуыдыты ахæсты ба- 
хаудтæн.- Цæмæндæр-иу, гыццылтæй мын цы æртæ æф- 
сымæры амард, уыдон мæ зæрдыл æрлæууыдыоты — мæ 
зæрдыл-иу .дзы цы ’рлæууыдаид, уыдон мæ размæ куы 
амардысты, уæд! — фддлщ сæ цыма Дзьщцайы, Дзерас- 
сæйы, Гыгыйы, нæ иннæ хæстæджыты ныхæстæ æмæ сæ 
къамтæрд гæсгæ æцæгæй зыдтон, афтæ-иу мæм каст. Æх- 
сыргуры хъæлæс-иу мæ хæсты размæйы дуджы дæр ба- 
лæууын кодта. Мæ гыццыл æфсымæртæ ма æгас куы 
уыдысты, уæд-иу кæм хъазыдысты, уыцы фæзы-иу фев- 
зæрдтæн. Хæстæг цæуын сæм нæ уæндыдтæн: дардæй-иу 
сæм кастæн æмæ-иу мæхицæн дæр æмæ ме ’фсымæр- 
тæн дæр тæригъæд кодтон. Уыдонæн, сэ ’фсымæр уæв- 
гæйæ мæ кæй нæ зыдтой, уы<й тыххæй, мæхицæн та — 
ме ’фсымæртæ уыдысты, уый зыдтон, афтæмæй сæм 
хæстæг бацæуын кæй нæ уæндыдтæн æмæ сæм дардæй 
сæркъулгш кæй кастæн, уый тыххæй. 
ÆхСыргуры зарæг мын, канд чи никуы уыд, уыцы 
ивгъуыд нæ лæууын кодта мæ зæрдыл, фæлæ, чи ни- 
куыма уыд, уыцы фидæн дæр. Æнæбадт байрагау-иу мæ 
кæдæм нæ ахастой мæ хъуыдытæ! Æппæты тынгдæр 
бæллыдтæн, чи ницы æнхъæл мын уьщ, уьщоны фыдæ- 
нæн стыр лæг суæвынмæ, адæмæн исты корздзинæдтæ 
аразыи мæ бон кæм уьвдаид, ахæм бынаты кусынмæ. 
Раст-иу куы уыдтæн, уæддæр-иу мыл, фæрæдыдтæ, зæгъ- 
гæ, чи худти, уыдоны фындз амæрзынмæ. 
— 291 — 

Хæсты фæстæ ыæ хъæуы фæзынди америкаг фыццаг 
студабеккертæ. «Студабеккер» ныхас мæ дзыхæй куы 
ссыд, уæд мын нæ сыхæгты лæппу æнæхъæн адæмы 
астæу фидисгæнæгау куы зæгъид: 
«Студабеккер» нæ, фæлæ «студабаккер». 
«Цæмæн?». 
«Уымæн æмæ америкаг машинæ афтæ хуыйны. Ды 
йæ уынгæ дæр куынæма фæкодтай, уæддæр ын æз йæ 
ном зыдтон. Мæ фыды æфсымæр ахæм машинæйыл 
бадт æмæ, хæстæй куы ссыд, уæд мын æй уый загъта». 
Сыхы лæппутæ, кæй зæгъын æй хъæуы, ууыл бау- 
уæндыдысты, æз та састы бынаты баззадтæн, афтæмæй 
рæдигæ уый кодта, кæд мæнæй дыууæ азы хистæр уыд, 
уæддæр. 
Иннæ хатт та мæ — уьгй дæр уыцы лæппу — адæмы 
цæсты ноджы тынгдæр бафтыдта. Сæрды мæ мадырва- 
дæлтæм хохы уазæгуаты уæвгæйæ цы кино федтон, уый, 
нæхимæ куы ’рцыдтæн, уæд’ме ’мбæлттæн дзырдтон 
æмæ йæм уый хардзау æркаст. Уымæй размæ-иу кино- 
тæ иууылдæр уый дзырдта — махæй хистæр уыд æмæ 
йæ сæхимæ Джермецыччы клубмæ раздæр уадзын рай- 
дыдтой — æмæ, йын мæн , дзургæ æрбаййафын фæхъьп’, 
Иу цасдæр мæм’ фæхъуыста, стæй, махонтæ джебогъ- 
джын хæсты бацыдысты, зæгъгæ, куы загътон, уæд ху- 
дæгæй бакъæцæл. Дзæвгар фæхудыны фæстæ дын афтæ: 
«Джебогъджын хæст нæ вæййы!» 
«Куыд нæ вæййы?» 
«Нæ вæййы æмæ афтæ!» 
«Уæдæ цы вæййы?» 
«Джебогътимæ ныббырст!» 
«Æмæ сæ цы уæлдай и?» 
Коджы хъæрдæрæй худын та уæд райдьгдта. Æз ын, 
кæй зæгъын æй хъæуы, нæ састæн, фæлæ- та мæ уæддæр 
адæмы цæсты бафтыдта. Лæппутæй нæ рæстдзинад рав- 
зарын никæй бон уыд æмæ та уæд дæр, кæстæр кæй 
уыдтæн, уымæ гæсгæ рæдыд мæныл тынгдæр сфидыдта. 
Æхсыргуры зарæгмæ хъусгæйæ-иу мæ мæстытæ дæр 
æрымысыдтæн. Раздæр-иу мæхимæ тæригъæд æркастæн, 
фæлæ-иу мын фидæнæй цы ныфсытæ æвæрдæуыд — чи 
мын сæ æвæрдта, уымæн дæр иицы зыдтон, афтæмæй— 
уыдон фæрцы мæ зæрдæйы цыдæр æхсызгон æнкъарæн- 
тæ гуырд æмæ-иу мæ кæддæры рыстытæ æнахуыр æх- 
сызгон уылæны бын фесты. 
1 Хъыримаг æхсыргур мыи цæй бæрц мысинæгтæ сног 
кодта! Элинæ мæ фарсмæ кæй цыд, уымæ дæр цыма 
бар дарын райдыдта, уый хуызæн мæм фæкаст. 
-Ц292 — 

Ботаникон цæхæрадонмæ куы бацыдыстæм, уæд, ду- 
не’цы уыди, уымæй авд ахæмы хуыздæр фестад. Алы- 
хуызон бæлæстæ æмæ къудзитæ дæр диссаг куыннæуы- 
дысты, фæлæ амæй-ай рæсугъддæр дидинджыты æхсæн 
куы фестадыстæм, уæд нæ цинæн кæрон нал уыд, сæ 
фылдæры уымæй размæ уынгæ дæр никуы фæкодтон. 
Суанг ма сыл чингуыты дæр мæ цæст никуы ’рхæцыд. 
Кактусты цурмæ куы бацыдыстæм, уæд Элинæ иууыл- 
дæр цæст фестад. Куы-цу дзы иу дидинæджы цур дзуц- 
цаджы æрбадт, куы — иннæ. Æппæты фылдæр фæлæу- 
уыд, йæ сыидзытæ теманæй даргъдæр æмæ цыргъдæр кæ- 
мæн уыдысты, уыцы дынджырхудджыны цур. 
— Кактустæ бирæ уарзыс? 
— О. Уæлдайдæр ахæмтæ, фæлæ...— æмæ ницыуал 
сдзырдта. 
— Фæлæ цы? 
— Йæ къалиутæ зынæй хæцынц. 
— Цæй æмæ дзы иу зæнг ахæссæм. 
— Цытæ дзурыс?! 
— Цы кæны? 
— Ардыгæй ницы хæссæн ис. 
— Адæймаджы тынг куы бафæнда, уæд алцы гæ- 
нæн дæр ис... 
— Цом, цом,— йæ дзуццæджы бадт фехæлдта Эли- 
нæ æмæ фæцæуæг. 
— Кæдæм фæлидзыс? 
— Исчи нæ æрбаййафдзæн. 
— Æмæ цы? 
— Ардæм, æвæццæгæн, æнæфæрсгæйæ цæуæн 
нæй. 
— Уæдæ коджы рæбындæр куы фаэцæуыс... 
Элинæ, дцдинæг куы æртонон, уымæй афтæ тынг 
фæтарст æмæ æддæмæ цæуын^>1 бæсты цæхæрадоны 
арфдæр фæцæйныгъуылд. Йæ уавæр куы фембæрста, 
уæд иуварс фæзылд æмæ йе ’ргом денджызы ’рдæм са- 
рæзта. Кактусы къалиу рахæссынмæ хъавыдтæн, фæлæ, 
Элинæйы зæрдæмæ куы нæ фæцæуа, уымæй фæтарстæн 
æмæ йæ фæдыл араст дæн. Цалынмæ æз, дидинæг то- 
нон æви ма тонон, ууыл хъуыды кодтон, уæдмæ Элинæ 
дзæвгар адард. Иу заман æй æппындæр нал уыдтон: 
нарæг къахвæндагимæ уырдыджы айсæфт. Мæ цыдыл 
бафтыдтон. Æз дæр уырдыджы аныгъуылдтæн. Хæрды 
куы фæуæлæмæ кодтон, уæд дæр мæ тагъд цæуынæй нæ 
банцадтæн. Къуыбыры цъупмæ схызтæн. Æнхъæлдтон, 
Элинæйы дзы сæййафдзынæн, фæлæ уый дарддæр ацыд 
æмæ, æз кæм лæууыдтæн, уымæй чысыл бæрзонддæр 
— 293 — 

къуыппæй къухаууонæй денджызмæ каст. Æнæуынæ- 
рæй йæ цуры алæууыдтæн. Кæдæм кæсыс, зæгъгæ, йæм 
сдзырдтон æмæ «ой>>, зæгъгæ, хæрдмæ фæхауд. 
— Ардыгæй кæсгæйæ рæсугъддæр у,— сдзырдта 
Элинæ, денджызæй йæ цæст нæ исгæйæ. 
— Чи? 
— Деиджыз. Бæрзондæй кæсгæйæ бынтон æндæр- 
хуызон у. 
— Цом æмæ йæ ныр та хæстæгæй фенæм. 
— Нæхимæ цæуын афон нæма у? 
— Ууылты ссæудзыстæм. 
— Фæндаг дзы ис? 
— Ис. 
Ис, зæгъгæ, зæгъын, фæлæ дзы кæд нæй, уæддæр нæ 
зонын. Фæндаг агурынмæ мæхицæй къуымыхдæр нæй, 
афтæмæй мæхицæй Гæбæлы гæрзгæнæг ацарæзтон. Фæ- 
лæ дзы куыннæ уыдзæни? Нæ сыхæгты зæронд усы ны- 
хæстæ та мæ зæрд^лл æрлæууыдысты. Уый дæр-иу афтæ 
загъта, фæндаг, дам, ма мæрдтæм дæр куы ис. 
Денджыз бæрзондæй кæсгæйæ мæлæты дард зынди, 
фæлæ уайтæккæ дæр былгæронмæ ныхх&ццæ стæм. 
Адæм иууылдæр доны былмæ раивылдысты. Кæуыл 
хурсыгъд^л фæд æппындæр нæма уыд, чидæртæ та мо- 
рæхуыз рай|стой.; Уылæкты гуылф, адæмы æхсызгон 
хъæртæ, чайкæты уасын — æппæт уынæртæ дæр баиу 
сты æмæ дзы рауад денджызы сæрдыгон æнæнцой был- 
гæрон. 
— Нæ дзаумæттæ нæ немæ рахæссын хъуыд,— фæс- 
монгæнæгау сдзырдта Элинæ. 
— Йæхи чи найы, уыдонмæ хæлæг кæныс? 
—; О. Ленк кæнын бирæ уарзын. 
— Чи дæ сахуьгр, кодта? 
— Доны бассейнмæ цыдтæн. Авдаздзыдæй фæстæ- 
мæ. 
— Мæн та Урсдон сахуыр кодта. 
— Чи? 
— Урсдон. Нæ хъæуы рæзты цы цæугæдон кæлы, 
уый ном афтæ хуыйны. 
— Стыр у? 
— Стыр нæу, фæлæ-иу мах нæхи уым надтам. Уæв- 
гæ стыр дæр куыннæ у? Сæрды, цъититæ тайын куы 
райдайынц, стæй ма уарынтæ куы сарæх вæййынц, уæд 
афтæ тынг раивылы, æмæ хæдзæрттæ дæр аласы. 
— Æмæ хæдзæрттæн ласынæй тас кæм у, уым цæ- 
мæн цæрынц? 
— 294 — 

— Ныр дзы нал цæрынц. Æнæхъæн сыхы дзы сыс- 
тын бахъуыд, 
— Сымах уыцы донмæ хæстæг цæрут? 
— Мах хъæуы иннæ кæрон цардыстæм. 
Элинæ йæ сахатмæ æркаст æмæ. дисхуызæй загъта: 
— Сихормæ нын байрæджы. 
— Нырма сахатæй фылдæр хъæуы. 
— Схæцц’æ уыдзыстæм? 
— Рæстæг дæр ма нын баззайдзæн. 
Былгæрæтты суанг нæ хæдзармæ фæзилæны онгфæ- 
цыдыстæм, стæй фæхæрд кодтам. Ларисæ æмæ Евста- 
фийы кæрты лæугæ сæймæфтам. 
— Æнхъæлдæн æмæ цыдæр сусæгвæндтæ кæнут,— 
сæ цурмæ куы бахæццæ стæм, уæд хъазгæйæ загъта 
Евстафи. 
— Исчи уын исты радзырдта? — мæ худын уром- 
гæйæ йæ бафарстон æз. 
— Искæй дзурын нын æй хъæуы, нæхæдæг æй нæ 
уынæм? 
— Кæм уыдыстут? — Ларисæ та Злинæйы бафар- 
ста. 
— Ахæм хорз балцы ацыдыстæм,— дзуапп ын^ рад- 
та Элинæ,— æмæ диссаг. Ам уæлæмæ ссыдыстæм. Уалæ 
уыцы бæлæсты цурмæ. Уырдыгæй Ботаникон цæхæра- 
донмæ. 
Элинæ нæ балцы хабæрттæ афтæ рæсугъд æмæ бæс- 
тон радзырдта, æмæ йæм мæхæдæг дæр хъусыныл фæ- 
дæн. 
— Уæдæ уæ боны æмбис дзæгъæлы нæ фесæфт,— 
ныббарста нын нæ «рæдыд» Евстафи.— Мах та Ларисæ- 
имæ лыстæг хъуыддæгты бын фестæм, фæлæ фæссихор 
денджызы бы.лмæ цæуын хъæуы. Æви сымах нал хъа- 
вут? 
— Элинæ сихоры размæ кæй нæ ацьвди, ууыл дæр 
фæсмон куы кæны. 
— Ды та? — бафарста мæ Евстафи. 
— Æз фæсмон нæ кæнын, фæлæ найынмæ цæудзы- 
нæн. 
— Уæдæ баныхас кодтам? Ларисæ? 
— О,— дзуапп ын радта Ларисæ. 
Фæссихор денджызы былмæ ацыдыстæм. Фæлладуа- 
дзæн хæдзарæн йæхицæн сæрмагонд бынат уыд, æмæ 
нын уырдæм фæндаг бацамындæуыд. Иннæ рæттæй уæл- 
дай дзы уыди къаддæр адæм æмæ бирæ сыгъдæгдæр. 
Элинæ куыддæр йæ дзаумæттæ аивта, афтæ донмæ 
бацыди. Раздæр йæ цæнгтæ æмæ зæнгтæ æрæхсадта, 
— 295—» 

стæй уылæны бын аныгъуылд, Скæсын афон ын у, зæгъ- г 
гæ, мæхинымæр хъуыды кодтон, уæддæр никуыцæйма 
зынд. Æрæджиау, скæсынæнхъæл ын кæм нæ уыдтæн, 
ахæм дард ранæй йæ сæр сдардта. Махырдæм разылд . 
æмæ нæм йæ къух фæтылдта. Мах ныхæстыл фестæм. 
Иу афон та денджызмæ акастæн, æмæ Элинæ найæны 
арæнмæ бахæццæ. Дæсны ленкгæнæг кæй у, уый ма 
мын цы бамбарын хъуыд. Ленк кæнын зонын, зæгъгæ, 
мæхицæй дзæгъæлы раппæлыдтæн. Цыдæртæ арæхсын, 
фæлæ, сæрмаговд «ахуыргонддзинад» кæмæ ис, уыдоны 
цур нæ сахаддзынæн. Иуæй, тагъд ленк кæнын нæ зо- 
нын, иннæмæй, дæлдонгæнæджы былмæ нæ раласдзы- 
нæн. Элинæйы хуызæттæ та дыууæ хъуыддагмæ дæр са- 
рæхсдзысты. Ногæй та ныхæстыл фестæм. Элинæ йæ 
дон лæдæрсгæ, лæфлæфгæнгæ нæ уæлхъус алæууыд: 
— Цæуыннæ найут? 
— Уазал нæу? — бафарста йæ Ларисæ. 
— Æгæр хъарм дæр ма у. 
Сындæггай доны бацыдтæн. Уазал мæм фæкаст. 
Элинæйы хуызæн раздæр дон мæ цæнгтыл скалдтон, 
стæй денджызы арфæй-арфдæр цыдтæн. Иу ахæмы аф- 
тæ тынг æрбауылæн кодта, æмæ мæ, чысыл ма бахъæ- 
ца, ма афæлдаха. Гæнæн йал уыд æмæ мæхи доны бап- 
пæрстон. Иу цасдæр куы бауадтæн, уæд уæлгоммæ фæ- 
фæлдæхтæн æмæ денджызы арфмæ алæгæрстон. Суанг 
арæны тымбылæгмæ бахæццæ дæн. Æрмæст Элинæйы 
хуызæн тагъд нæ. Тымбылæгыл хæцгæйæ иучысыл мæ 
фæллад ауагътон æмæ фæстæмæ раздæхтæн. Цæмæдæр 
гæсгæ мыл фæндаг ныддаргъ, афтæмæй та мæ зæрды 
тагъддæр æрбахæццæ уæвын уыд. Элинæйы цæсты бын- 
тон æгуыдзæг куы нæ разындаин, уый мæ фæндьвд. Ни- 
цы мын дзы рауад. Æгæр тынг кæй архайдтон, æгæр 
æрæгмæ дæр уымæн æрбахæццæ дæн. Саубыны фæллад 
бакодтон, афтæмæй. Цалынмæ мæ лæф-лæф нæ фæса- 
бырдæр, уæдмæ былгæрон алæууыдтæн, стæй Элинæйы 
цурмæ бацыдтæн. Иннæтæ уæдмæ сæхи найын райдыд- 
той. 
— Дыууæйæ дæр ленк кæнын кæй зонæм, уый мæ 
бауырныдта,— загътон Элинæйæн. 
— Мæн дæр. 
— Æрмæст ды хорз ленк кæнын зоныс, æз та — 
æвзæр. 
— Тынг хорз ленк кæныс. 
— Дæумæ уæлдæр ахуыргонддзинад _ис, мæнмæ та— 
райдайæн. 
— Цæмæй дæ раппæлон, уый тыххæй афтæ зæгъыс? 
— 296 — 

— Æппæлæн мæ куы уаид, уæд уыцы хъуыддагмæ 
мæхицæй раздæр ничи фæуаид,— уыцы ныхæстæгæнгæ 
нæ Ларисæитæ æрбаййæфтой. 
— Æцæгæйдæр дон хъарм у,— сдзырдта Ларисæ. 
— Омæ дын нæ загътон?! 
— Фыццаг бацæугæйæ, цыфæнды хъарм дон дæр 
адæймагмæ уазал фæкæсы,— йæ ныхас сæм баппæрста 
Евстафи. 
Хур хæхты сæрмæ æрхæстæг, уæддæр адæм донът 
был нæ къаддæр кæнынц. 
— Фыццаг бонæн уал æгъгъæд фæуæд,— фæндон 
бахаста Евстафи.— Æви уæ нæма фæнды? 
Чызджытæ кæрæдзимæ бакастысты. 
— Цæуæм? — Элинæ бафарста Ларисæйы. 
— Куыд дæ фæнды, афтæ. 
— Цом. 
Иæ дзаумæттæ скодтам æмæ цыппарæй дæр иумæ 
араст стæм. Стыр асфальт фæндагмæ куы схæццæ стæм, 
уæд нын Евстафи радзырдта, нæ фæлладуадзæн хæдзар- 
мæ дд>1ууæ фæндаджы кæй ис. Иу — машинæтæ кæуыл- 
ты цæуынц, уый, иннæ та къахвæндаг, фæсвæдты — 
æмхæрддæр, фæлæ дзæвгар цыбырдæр. Мах дæлæмæ 
сæйраг фæндагыл æрцыдыстæм æмæ хæрдмæ цæуын не 
’ппæты дæр бафæндыд къахвæндагыл. Разæй — Евста- 
фи, афтæмæй. Раст зæгъгæйæ, иу цалдæр раны нæ æр- 
лæууын дæр бахъуыд, фæлæ тагьд схæццæ стæм. 
Фæсæхсæвæр æртæйæ киномæ бацыдыстæм. Евста- 
фийы нæ бафæндыд. 
Фæскино Ларисæ йæхи мидæмæ цæуæг акодта, æмæ 
Элинæимæ кæрты дыууæйæ аззадыстæм. Куыд бамбæр- 
стон, афтæмæй Ларисæйы ми Элинæйы зæрдæмæ нæ 
фæцыд, фæлæ зæгъгæ ницы кодта. Мах дæр йæ фæдыл 
мидæмæ бацыдыстæм. 
Мæ хуыссæны боны хабæрттæ радыгай мысын рай- 
дыдтон. Куыддæр мæм фьшфенæгау фæкастысты. Эли- 
нæйы бирæ цæмæйдæрты бафæрсынмæ хъавыдтæн, фæ- 
лæ йын мад йеддæмæ кæй ничи ис, уый куы. базыдтон, 
уæд мæ иннæ хабæрттæ афтæ тынг нал æндæвтой. Цæ- 
уыннæуал мæ æндæвтой, уымæн дæр бæлвырд дзуапп 
раттын мæ бон нæ уыд. Æвæццæгæн, мæ зæрдæйы рæ- 
сугъддзинадæн цы бынат ис, уый афтидæй нæ фидауы. 
ДУДУ дзы уыдис æмæ дыууæ мæйы размæ чындзы ацыд. 
Налцыккаг ирон лæппу, дам, æй ахаста. Цыфæндыйæ 
дæр æгæр батагъд кодта. Институт фæуьшмæ уал бан- 
хъæлмæ кастаид. Æртæ азы бирæ нал уыдысты. Бинон- 
ты сагъæстæ йæ куы æрæлвасой, сывæллон ын куы фæ- 
— 297 

уа... Уæд уыдонимæ дæу ницы хъуыддаг и, зæгъгæ,мын 
исчи куы зæгъид, уæд тынг раст бакæнид. Æз мæхи 
тыхсæг цæуылты скодтон, уыдон, Бицкойы загъдау, мæ 
хæдзары уынаффæ не сты. Дудумæ æз ницыуал бар да- 
рын. Хъысмæт æй кæмæн саккаг кодта, уыдоны фæрныг 
хæдзары къæсæрæй бахызт æмæ амондджын къах бавæ- 
рæд. Æз цы чызджытимæ зонгæ уыдтæн, уыдонæй кæд 
исчи амоцды аккаг уыд æмæ дзы искæмæн хорздзинад 
мæ зæрдæ загъта, уæд, уыдоны разæй цыдц Дуду æмæ 
фæндараст фæуæд! Кæд мæныл йæ зæрдæ истæмæй ху- 
ды, уæд — дзæгъæлы. Гадзрахатæй йыл ницæмæй ра- 
цыдтæн, зæрдæ йын куыд никуы ницæмæй бавæрдтон, 
афтæ. Кæд истæмæй фæрæдыдтæн, уæд, бирæ йæ кæй 
уарзтон, уый йын кæй базонын кодтон, уымæй. Уый та, 
лмæнмæ тæсгæ, ахæм стыр аипп нæ уыди. 
Дудуйы чындзы цæуыны хабар цы бон фехъуьгстон, 
уыцы бонæй фæстæмæ дзæвгар фæмæгуырдæр дæн. Цы- 
ма цы мæсыг фæцамадтон, уый мæхæдæг афæлдæхтон, 
цæргæ дзы куы ничи кæны, уæд мæ цæмæн хъæуы, 
зæгъгæ, уый хуызæн. Чызджытæй мæм иумæ бакæсын 
дæр нал цыд. Алкæмæн дæр дзы Дудуйы хал ахæры- 
нæй тарстæн. «Æппæты рæсугъддæр чызг дæр мæ цæ- 
мæн хъæуы,— хъуыды кодтон мæхинымæр.— Дудуйæ 
рæсугъддæр æмæ хуыздæр куы уа, уæддæр та йæ кæнæ 
мæхицæн аккагыл нæ банымайдзынæн, кæнæ мæхи 
цауддæр рахондзынæи. Иу дзырдæй, хъуыддаг фехалы- 
нæн мæ æфсон агурын нæ бахъæудзæн». 
Уæлдай æцæгæлондæр цæстæй кæсын райдад^он мæ 
зонгæ чызджытæм. Цыма Дудуимæ нæ ахастдзинæдтæ 
зыдтой æмæ йæ кæрон цæуыл ахицæн, уый фехъуыстой, 
æмæ йыл цин кодтой, афтæ мæм каст. Раст зæгъгæйæ, 
уыцы хъуьщыты ахæсты бирæ рæстæг нæ фæдæн. Фæс- 
тинонау сабыргай мæ чемы цыдтæн. Эливæйы куы фед- 
тон, уæд зæрдæйы цы афтид бынат уыд, уый æваст йæ 
дуæрттæ гом кæнынмæ фæци. Фыццаг бакастæй мæм 
афтæ рæсугъд фæкаст, æмæ йæм æндæр адæймаг цы 
аиппытæ ссардтаид, уыдонæй иу дæр нæ рахатыдтон. 
Йæ бакаст ын цæсты ахадгæдæр кодта йæ хуымæтæг- 
дзинад. Уæлдай митæ йæм нæ бафиппайдтон, аразгæ, 
кæнгæ митæ дæр афтæ. Кæд хин æмæ кæлæнæй йе 
’дзаг уыд, уæддæр æм ахæмæй ницы раиртæстон. 
Райсом ра,джы сыстадтæн. Загътон, мæхицæй раз- 
дæр кæрты ничи уыдзæн, зæгъгæ, фæлæ кæйдæрты бан- 
дæттыл бадгæ раййæфтон. Кæрты рæбинаг къуымы цы 
бандон уыд,, уым æрбадтæн. Цас абадтаин, Хуыцау йæ 
зонæг, афтæ дын мæ фарсмæ, иу-æртиссæдз азы кæуыл 
— 298 — 

\ 
V 
цыдаид, ахæм бæрзовдгомау сырхцæсгом лæг æрбадт. 
Æз мæхинымæр рамæсты дæн, æнæхъæн кæрты ацы 
бандон йеддæмæ не ссардта, зæгъгæ. Йæ зæрдæ цæуьЬь 
дæр бахъæлдзæг æмæ йæ фындзы бын æхситтæй база- 
рыд. Æрыхъуыстон æм æмæ ирон зарæджы мелодр ра- 
зынди. Æз æм дисхуызæй бакастæн. Ме ’рдæбоны маст 
цинмæ рахызти æмæ йæм дзурын: 
— Бахатыр кæ, ирон дæ? 
— Ирон! Ды дæр? 
— 0! \ 
Базонгæ стæм. Дзибо бынæттон цæрæг разынд. Хъы- 
рымы ссæдз азæй фылдæр фæкуыста. Цалдæр мæйы 
размæ та пенсийы ацыд. 
— Ардæм хæстæг цæрын æмæ бон цалдæр хатты 
дæр суайын. Кусгæ куы кодтон, уæддæр-иу арæх суад- 
тæн, кæд дзы, зæгъын, ироныл фембæлин. Знон дæр дæ 
федтон æмæ дыл фæгуырысхо дæн, æрмæст дæ ныхас- 
мæ ’рцахсын мæ бон нæ баци æмæ райсомæй уымæн 
фæзындтæн. 
— Уæдæ ирон зарæг дæр уымæн къуыззиттæй за- 
рыдтæ? 
— 0. Афтæмæй лæг æнцондæр базонæн у. Зарæг 
кæмæ нæ бахъара, уый хъæугæ дæр нæ кæны. 
— Ам ма ирæттæ цæры? 
— Цæры. Иу-дæс хæдзары. 
-’— Æмæ кæрæдзийы зонынц? 
— Куыннæ? Арæх фембæлæм. Нæхимæ кæд цæуæм? 
— Уæхимæ? Нæ зонын... 
— Кæимæ дæ фæнды, уыдонимæ рацу. 
— Æз ам никæй зонын. Дыккаг бон йеддæмæ дзы 
нæма дæн. 
— Иу фынджы уæлхъус кæимæ бадыс, уыдон уæд* 
дæр рахон. 
— Аорз, æз семæ аныхас кæндзынæн. 
Аходæн хæргæйæ хабар ме ’мвынг адæмæн бамба- 
рын кодтон. Евстафи ие сразы, мæ уыргтæ, дам, риссынц 
æмæ уын хъыгдарыны хос йеддæмæ ницы пайда уыдзы- 
нæн. Ларисæ æмæ Элинæ дæр ракæ-бакæ кодтой, фæлæ 
æрæджиау сразы сты. 
Иу сихорафон та Дзибо фæзынд. 
— Цæй куыд у? 
Хабар ын бймбарын кодтон. 
— Сомизæр нæхимæ куыд уат, афтæ. Авд сахатыл 
уæм æнхъæлмæ кæсдзынæн,— йæ ныхмæ дзурæн кæ- 
мæн нал и, ахæм хъæлæсыуагæй загъта Дзибо æмæ мын 
йæ адрис радта. 
— 299 — 

Дьшйаг изæр адæм æхсæвæр хæрынмæ сæхи рæвдз 
кæнын куы райдыдтой, уæд мах та хуынды фæцæйцы- 
д^гстæм. Аст сахаты æрдæг уыдаид, афтæ сæ дуармæ 
æрлæууыдыстæм. 
— Кæд авд сахатмæ загъта, уæд худинаг нæу? — 
бафарста мæ Элинæ.— Æнæхъæн сахаты æрдæг байрæ- 
джы кодтам. 
— Ирон сахат ивæзаг у,—дзуапп ын радтон æз æмæ 
дуар бахостон. 
Дзибо нæм йæхæдæг ракаст. 
— Мидæмæ, уазджытæ! 
Мах разæй бауагъта. Къæсæргæрон нæм æнхъæлмæ 
каст хæдзары æфсин/ Фынгтæ цæттæйæ лæууыдысты. 
Фыдджынтæ æмæ дзы уæлибæхтæ баййафын æнхъæл 
нæ уыдтæн. Фынгыл цы бæркæдтæ уыд, уыдонæй мын 
сæ уынд æппæтæй æхсызгондæр уьгд. 
— Базонгæ ут, уый мæ бинойнаг у. 
— Сылгоймаг йæ раздарæнæй йе ссадæйдзаг къух- 
тæ асæрфта æмæ нын нæ къухтæ райста. 
— Нæ лæппутæ æртæйæ дæр Ирыстоны сты. Мах 
дыууæ зæронд къодахæй ам ныууагътой. 
— Дæхæдæг зæронд къодах! — сбустæ йыл кодта ус. 
— Уæдæ дæ æрыгон къодах схонон? 
— Кæйдæр загъдау, кæддæр мæ Джульеттæ бæргæ 
хуыдтай. 
— Кæддæр, дам, Æрыдоны дон хъæбынтæ ласта. 
— Нæлгоймæгтæн сæ тæккæ æгуыдзæгдæр йæхи 
сылгоймагæй уæлдæр цæмæн кæны, уымæн сымах дæр 
ницы зонут? — Элинæ æмæ Ларисæмæ бакæсгæйæ 
сдзырдта ус. 
Чзыджытæ дыууæйæ дæр сæ мидбылты бахудтысты. 
— Хъазын дæр хорз у, фæлæ ма каст цæмæ у? 
— Сымахмæ. 
— Фынгмæ! — сдзырдта Дзибо æмæ мын хистæры 
бынатмæ ацамыдта. 
— Дæхи бынат у уый. 
— Уазæг хистæр у. 
— Ацы ран хæдзары хицау у хистæр. 
— Уæдæ мын бахатыр кæнут,— загъта Дзибо æмæ 
хистæры бынатмæ бацыд. 
Дыккаг хистæрæн мæн сбадын кодтой. Мæ баком- 
коммæ — Ларисæ, мæ дæллаг фарс — Элинæ. 
:— Хуырион, ды дæр сбад. 
— Сбаддзынæн. Мæнæ ма мæ пецмæ бакæсон. 
— Æххæст рацæуа,— дзурын Дзибомæ. 
— 300 — 

— Дæумæ ’нхъæлмæ кæсæм! Уазджыты æь^ дæу 
райдайын нæ фæнды. 
Хуырион рацыд æмæ мæ дæллаг фарс æрбадт. 
— Мæыæ-ма хæдзары хицауы фарсмæ сбад,— сыс- 
тадтæн æз æмæ йын’ мæ бынатмæ ацамыдтон. 
— Ирон адæммæ афтæ нæ вæййы. 
— Омæ Ирыстоны не стæм. 
— Ирыстоны не стæм, фæлæ ирон хæдзары^стæм. 
— Омæ хорз уæдæ,— сразы дæн йемæ æмæ фæстæ- 
мæ мæ бынаты æрбадтæн. Хуырион æппæты дæле æр- 
бацт, мæн фест-фест кæнын хъæудзæн, зæгъгæ. 
— Куыд уæ фæнды, чызджытæ,—Элинæ æмæ Ла- 
рисæмæ бакæсгæйæ загъта Дзибо,— ирон фынджы æгъ- 
дæуттæ кæнæм æви?.. 
— Кæд гæнæн ис, уæд—ирон, лæгъстæгæнæгау 
сдзырдта Элинæ. 
— Цеьи, уæдæ нæ Хуыцауы хорзæх уæд! Æппæг 
хъуыддæгтæ дæр Хуыцау аразы æмæ нæ хъуыддæгтæй 
нæ зæрдæ рухс куыд уа, ахæм арфæ дунейы фарн ра- 
кæнæд!.. 
Элинæ æмæ Ларисæ кувæджы ныхæстæй иу дæр нæ 
ауагътой..Г Ахæм гаджидæуттæ фыццаг хатт хъуыстой 
æмæ сæм диссаг каст. 
Æртыккаг сидтæй Дзибо ссардта уазджыты ном — 
фыццаджыдæр Элинæ æмæ Ларисæйы ном. Ды дæр, 
дам, æй аназ,—мæнмæ æрбакаст Дзибо* ирон кæй уыд- 
тæн, уымæ гæсгæ мæ уазæгыл нæ нымадта. Элинæ мæм 
аивæй æрбакаст æмæ мын цæстæй амоны, дарддæр хи 
куыд даргæ у, зæгъгæ. Уæлæмæ сыстын æмæ арфæ ра- 
кæныны фæстæ сæ аназын хъæуы, зæгъгæ, йын аивæй 
йæ хъусы бадзырдтон. Ларисæйæн дæр æй бамбарын 
кодта æмæ дыууæйæ дæр сыстадысты. Дыууæйæн дæр 
фæйнæ «бузныджы» йеддæмæ сæ къухы зæгъын ницы баф- 
тыд æмæ фæстæмæ æрбадтысты. 
— Нуазын сæ хъæуы! — загъта сын Дзибо. 
Чызджытæ сæ нуазæнтæй фæйнæ хуыппы акодтой. 
— Цæмæй дзы тæрсут, шампайнаг йеддæмæ ма 
исты у? 
— Бирæ банызтам,— загъта Элинæ. 
— Уæд æй æз нæ зонин? Бирæ чи бануазы, уый афтæ 
нæ фæдзуры.—Чызджытæ ма сæ нуазæнтæй ноджыдæр иу 
хатт ацахуыстой æмæ сæ хæс æххæстгондыл банымадтой. 
Æппæты фæстагмæ ныхасы бар мæнмæ æрхауди. 
Уый фæстæ Дзибо уазджытæн радта нуазæнтæ, кæй 
зæ’гъын æй хъæуы, сæ цæрæнбоны кой дæр скодта, аф- 
тæмæй. 
— 301 — 

— Ныртæккæ дæр мах цæрæнбоны тыххæй нæ загъ- 
та?-т^сусæгæй мæ бафарста Элинæ. 
/*— Ныр та нуазæнтæ авæрдта. Ирон фынджы уæл- 
з^ъус нуазæнтæй кадд^кындæр ницы ис... 
— Мæнæн дæр æй дæттыс? — къахæгау бафарстон 
Дзибойы. 
— Уæдæ, уæдæ! 
— Чысыл раздæр уазæгыл нымад куы нæ уыдтæн... 
— Дыууæ нуазæны нæ вæййы,— йæ мидбылты ба- 
худт Дзибо.— Стæй нæ чызджытæ зæгъдзысты, йæхио- 
ныл ауæрды, зæгъгæ. 
Ирон фынгæн йæ алы æгъдау дæр тыхджын у, æвæ- 
дза. Æрдæбон, цæмæй уазæг йæхи кадджындæрыл ба- 
нымайа æмæ йын фысымы цæсты цы аргъ ис, уый 
тынгдæр разына, Дзибо мæн хионыл уымæн банымадта. 
Нуазæнтæ дæтгæйæ уавæр фендæрхуызон. Иуæй, æцæ- 
гæйдæр, дыууæ нуазæнæй æртæ тынгдæр фидауы, иннæ- 
мæй, нæ фынджы æгъдæуттæ чи нæ зоны, уыдонæн сæ 
раздæр исчи куы дзура, уæд сын сæхи дарын æнцондæр 
уьщзæн, æртыккагæй та, хæдзары къæсæрæй фыццаг 
хатт æрбахизæг адæмæй хъулон уавæры æвæрд ничи 
’рцыд. ’ 
Дзибойæн арфæ ракодтон. Сæ кæстæрты сын æры- 
мысыдтæн. Хуырион дæр мæ нæ ферох. Уæлибæхтæ 
æмæ фыдджынты тыххæй загътон сæрмагондæй. 
Суанг фæсахсæвæртæм фæбадтыстæм. Элинæ мæ 
нал æмæ нал уагъта, цæуын афон у, нал нæ бауадздзы- 
сты, зæгъгæ. Мæнæй аразгæ нæу, зæгъгæ, йын цалдæр 
хатты загътон. 
— Рагон ирон худæг дын радзурон?— цæуыны кой та 
мын куы скодта, уæд мæ мидбылты бахудгæйæ загътон 
Элинæйæн. 
— Нæхимæ цæугæйæ мын æй радзурдзынæ. 
— Уæдмæ базæронд уыдзæн. 
— Омæ йæ радзур. 
— Иу ус, дам, балцы цæуын сфæнд кодта æмæ йæ 
лæгæн афтæ зæгъы: 
«Уадзыс мæ?» 
Лæг, дам, ын афтæ: 
«Æмæ дзы мæн цы фæрсыс?» 
«Уæдæ дзы кæй бафæрсон?» 
«Кæй дзы бафæрсай, уый зоныс? Уартæ нæ баком- 
коммæ цы ус цæры, уый, ахæм заман йæ къаба, йæ 
кæлмæрзæн, йæ дзабыртæ кæмæн фæкурыс». 
Уыйау ды д^ер мæн цы баййардтай, цом, цом, зæгъ- 
— 302 — 

\ 
тæ. Хъуыддæгтæ иууылдæр хистæрæй аразгæ\ты æмæ 
кыртæккæ хъуамæ бæркады тыххæй расида. \ч 
— Уый та цы у? \ 
— Фæстаг сидт бæркады тыххæй вæййы. Дзибойæн 
иронау цалдæр хатты бамбарын кодтон, уыцы сидт ра- 
уадз, зæгъгæ, æмæ мын дыууæ рæгъы размæ зæрдæ ба- 
вæрдта. 
Æцæгæйдæр, æппынфæстагмæ мæ коммæ бакаст. 
— Хорз уынинаг уазджытæ уыдыстут, фæлæ нын 
ацы хатт хатьтр уæд. Бæркад, амонд Хуыцау алы адæй- 
магæн дæр раттæд. Нæ бæркæдтæ куывдоы хæринæгтæ 
куыд усй! Сымах та дзæбæх куыд баулæфат æмæ уæ 
хæдзæрттыл ахсæв дæр æмæ кæдфæнды дæр сæрæгасæй 
куыд æмбæлат: 
Хуыриоы Ларисæ æмæ Элинæйы цæмæйдæрты ба- 
рæвдыдта. Сæ хызынты сын цыдæртæ куыд тъыста æмæ 
сæ куыд нæ куымдтой, уый иннæ уатæй дæр хъуыстон. 
Хæдзары æфсин æрсабыр, цы йæ фæндыд, уый йын куы 
би.ктыст, æр?Ææстдæр уæд. 
XI 
Мæ фæлладуадзæн бонтæ кæрæдзийы фæдыл агæп- 
пытæ ластой. Къуыри йеддæмæ мын нал баззад, уый 
куы бамбæрстон, уæд мæм бахъардта, тагъд Элинæйæ 
кæй фæхицæн уыдзынæн. Чи зоны, æппындæр макуы- 
уал фембæлæм. Нодлсы мæ сдзырд никуы ницæйы тых- 
хæй бауагъта. Æппæты фыццаг хатт ын ме ’нкъарæнты 
кой скæнынмæ куы хъавыдтæн, уæд мын афтæ, фæл- 
ладуадзæн хæдзæртты уарзондзикад, дам, мæнгæфсон у, 
хъæмпытæй арты хуызæн, дам, ссудзы æмæ уайтагъд 
ахуыссы. Хъыг мын уыдысты йæ ныхæстæ, фæлæ йæм 
нæ фæхæрам дæн. Уыриыдта мæ, былалгъæй загъд кæй 
уыдысты. Цæмæдæр гæсгæ мæм афтæ каст, цыма мæ 
ракъахынмæ хъавыди, мæхи куыд дардзынæн, уый ба- 
зонын æй фæцдыд. Ахæм хъуыддаджы ма йыл нод?кы- 
дæр иу ^атт фæдызæрдыг дæн. 
Уыцы бон денджызы былмæ дыууæйæ ацыдыстæм. 
Нæ дзаумæттæ раивыны фæстæ-иу иу цасдæр аууоны 
абадтыстæм. Элинæ бæгъæввадæй хуырты цæуын нæ 
фæрæзта. Цыма-иу зæгæлтыл фæцæйцыд, уый хуызæн- 
иу ныттæстытæ. Ахæм заман-иу ын былгæроны онг ба- 
цæуынмæ4 феххуыс кодтон. Уæд дæр та йын æнцой фæ- 
лæууынмæ хъаввдтæн, фæлæ мæ. нæ бауагъта, мæхæ- 
дæг, дам, ацæудзынæн. Уый, æцæгæйдæр, ацыд, æз ау- 
уоны хуысгæйæ баззадтæн. 
— 303 — 

Иу зам^н рабадтæн. Аивæй Элинæйы ахъахъхъæд- 
тон, фæ^æ йыл мæ цæст не ’рхæцыд. Фæстагмæ йæ мæ 
тæкк^акомкоммæ доны былгæронмæ æввахс ауыдтон» 
Д^ебаг мæм фæкаст, æдзухдæр-иу тæккæ арфы куы 
чДенк кодта, уæд бьглгæрон цæмæн баззад, зæгъæ. Æрæ- 
джкау йæ цуры саухил, саурихи лæппуйы ауыдтон. Но- 
джы бамбæрстон, ныхæстæ дæр кæй кæнынц. Уымæй 
размæ мæ зæрдæйы цыдæриддæр Элинæимæ баст рæ- 
сугъд хъуыдыйæ уыд, уыдоныл уазал дон ауагъдæуыд. 
Уарзоыдзинады мæсыг дыууæ хъæддых быцæуыл 
лæууы æмæ цалынмæ уыдоныл æнцайа, уæдмæ’ йын ни- 
цы тас у. Уæле йæ бæхджынтæ кæмæн рацæуой, бынæй 
йæ фистæджытæ, уый бон дæр ын ницы бауыдзæн, фæ- 
лæ быцæутæй иу куы фезмæла, уæд уæле цыфæнды фи- 
дар къæйдуртæй амад куы уа, уæддæр ын æнæракæллæ 
нæй. Кæд иу михыл кау сбийæн ис, уæд иу быцæуыл 
дæр мæсыг лæудзæни. Цыма мæсыг цы дыууæ быцæ- 
уыл амайын райдыдтон, уыдонæй иу фæцудыдта æмæ 
зæхмæ ракæлыны бæсты мæхиуыл рацæйхауд, афтæ 
мæм фæкаст. Фæстæмæ мæхи змисыл уæлгоммæ ауагъ- 
тон, мæ цæнгтæ мæ цæстытыл сæвæрдтон æмæ, Элинæ- 
имæ куы базонгæ дæн, уæдæй фæстæмæ цы цаутæ æр- 
цыд, уыдон рад^1гай мæ цæстыл уадысты. Уыцы джи- 
гул фæкодтон, фæлæ Элинæйыл мæ зæрдæ цæмæй фæ- 
худтаид, иу ахæм миниуæг æм не ссардтон. Иу уæлдай 
ныхас дзы никуы сирвæзт, афтæ -куы бакодтаид, уæд 
хуыздæр уыдаид, зæгъгæ, мæхинымæр никуы загътон. 
Дзиботæм куы уыдыстæм, ууыл цалдæр боны куы 
рацыд, уæд нæ денджызмæ кæсаг ахсынмæ ахуыдта. 
Мах ын цы зыдтам, фæлæ нын нæ фысым куыд ра- 
дзырдта, афтæмæй-иу алы сæумæрайсом дæр бынæттон 
кæсагахсджыты катер денджызмæ аласта. Кæй зæгъын 
æй хъæуы, æхца-иу æрæмбырд кодтой æмæ сæ денджы- 
зонтæн радтой, афтæмæй. Æз æмæ Элинæйæ цæй кæ- 
сагахсæг уыди — у&здмæ Евстафийы æмгъуыд фæци 
æмæ сæхимæ ацыд, Ларисæйæн та йæ лæг рынчындон- 
мæ бахауд æмæ уымæн дæр йе '’мгъуыды кæронмæ лæу- 
уыны фадат нал фæци — фæлæ Дзибо йæ хорз зонгæ, 
дæсны кæсагахсæгимæ æнгуыртæ рахастой æмæ мах 
дæр семæ ахуыдтой. 
Диссаджы хорз рæстæг скодта. Куыддæр бон цъæх- 
тæ кæнын райдыдта, афтæ нæм Дзибо æмæ йе ’мбалæр- 
бахæццæ сты. Чысыл ма бахъæуа, ма байрæджы кæ- 
нæм. Катеры ма æппæты фæстагмæ абадын махæн бан- 
тыст. Цас денджызы арфдæр цыдыстæм, уый бæрц арв 
цъæхдæрæй-цъæхдæр кодта. Иу афон, дон арвимæ кæм 
— 304 — 

баиу, уырдыгæй хур йæ сырх был сдардта. Йæ сырх- 
зынг тынтæй нæ акомкоммæ æрттиваг фæндаг февзæрд. 
Цалынмæ хурзæрины цалх донæй нæ фæхйцæн, уæдмæ 
мæм афтæ каст, цыма нæ катер уыцы фæндагыл згъо- 
ры. Фæлæ уæдмæ стыр сырх тымбылæг донæй йæхи 
атыдта. Ахæм дынджыр уыди, æмæ йæхи уæлдæфы куы 
нæ баурома æмæ фæстæмæ куы ныххауа, уымæй æдас 
нæ уыдтæн. Цыма нæ катеры цыдыл куы бафтыдаид, 
уæд хуры баййæфтаиккам, афтæ мæм каст æмæ мæхи- 
нымæр бæллыдтæн, тагъддæр куы ацæуид, зæгъгæ. Æр- 
мæст мæм хъусæг нæ уыди. Катеры цыд фыццагæй 
тагъддæр нæ, фæлæ цыма сындæгдæр фæци, афтæ мæм 
фæкаст, æндæр хур афтæ дзæвгар куыд суадаид. Иу са- 
хаты бæрц фæцæуыны фæстæ æрлæууыдыстæм. Кæсаг- 
ахсджытæ—иу-ссæдзæй фылдæр уыдысты — се ’нгуыр- 
тæ доны баппæрстой. Ахæм хуызы кæсаг ахсгæ фыццаг 
хатт федтон. Иу босыл иу æмæ дыууæ æнгуыры нæ уы- 
ди, фæлæ дæс, фынддæс, ссæдзы онг. Доны-иу сæ бап- 
пæрстой, арф-иу æй ауагътой æмæ та-иу æй уайтагъд 
фæстæмæ ласынмæ фесты. Цалдæр кæсаджы-иу ыл ты- 
бартыбургæнгæ фелвæстой. Æнгуыртæй иуыл дæр ницы 
сайæн уыд, уæддæр сæм кæсæгтæ лæбурдтой. Куыдмын 
ра,дзырдтой, афтæмæй-иу æнгуыртæ ныппæрстой, кæсæг- 
тæ балтæ-балтæй кæм цæуынц, ахæм арфмæ æмæ, фыл- 
дæр кæсæгтæ æнгуырмæ нæ лæбурдтой, фæлæ сæм æн- 
гуыртæ лæбурдтой сæхæдæг. Цы æнгуыртæ-иу фелвæс- 
той, уыдонмæ лæмбынæг куы ’ркастæн, уæд, бамбæрстон, 
хъущддаг æцæгæйдæр афтæ кæй уыд. Кæсæгтæй æнгуы- 
рыл дзыхæй бирæ нæ хæцыд. Сæ фылдæры-иу кæй йæ 
гуыбьшæй æрцахста, кæй йе ’рагъæй, кæй та суанг йæ 
къæдзилæй дæр. Иннæ бонтæн нæ зыдтон, фæлæ уыцьг 
бои сæ балц тынг фæрæстмæ. Алчщдæр дзы фæйнæ бед- 
райы дзагхъуаг æрцахста. Дзибо æмæ йе ’мбал иннæ- 
тæй фæстæдæр нæ баззадысты. Раст зæгъын хъæуы, 
Дзибойы æмбал иннæтæй цас фылдæр æрцахста, мах 
та — ома æз, Элинæ æмæ Дзибо — иннæтæй уый бæрц 
къаддæр æрцахстам, уымæн æмæ мах Дзибойы хъыг- 
даргæ цы бакодтам, æ<дæр ын æххуыс ницы фестæм. 
Нæ аходæн Дзибойы æмбалмæ бахастам. Уый цар- 
ди тæккæ денджызы был, иунæг уат йеддæмæ кæм нæ 
уыд, ахæм хъæдын хæдзары. Йæ хурхысæртæ фæхъыг- 
дард сты, æмæ йын дохтыртæ Хъырым бацамыдтой, иу- 
дыууæ азы, дам, дзы фæу æмæ сдзæбæх уыдзьгаæ. Ря- 
заны облæстæй йæ бинонтæй дæр йемæ никæй рахуыд- 
та — куыд дзы рахуыдтаид, уьщы къуым йæхи дæр 
тыххæй куы фæци, уæд? — афтæмæй фарон сæрд фæл~ 
— 305—» 

ладуадзæн хæдзары хинайæнмæ цæстдарæгæй кусын 
райдыдта. Уæгъд рæстæг ын бирæ уыд æмæ кæсаг ах- 
сыныл фæцалх. Дзибо та Терчы был схъомыл æмæ гыц- 
цылæй фæстæмæ дæр кæсаг ахсынмæ æмхиц уыд. Хи- 
найæгмæ цæстдарæгимæ дæр афтæмæй фæлымæн. 
Кæсæгтæ сыгъдæг кæнынмæ бавнæлдтам. Элинæйæн 
•амонын ницы хъуыд. Зети æмæ дзы тебæ ис, уый куы 
базыдта, уæд хæринаг кæнынмæ февнæлдта. Æз дука- 
нимæ ацыдтæн æмæ сæны цалдæр авджы балхæнын мæ 
-зæрды уыд, фæлæ дзы æртæ литры кæм цæуы, ахæм ба- 
лонтæ куы федтон, уæд дзы иу райстон. Уыйас цæмæн 
æрхастай, сæумæрайсом æй чи нуазы, зæгъгæ, Дзибойы 
æрдхорд стыхсти. 
— Уадз æмæ уа! —мæ фарс рахæцыд Дзибо.— Æнæ 
нуазгæ йын нæй? 
— Уæдæ-иу æм сихорьгл æрбацæут,— сразы фысым 
дæр.— Ацы кæсæгтæ дæр æвгъау сты. 
Диссаджы хорз фых рауадысты кæсæгтæ. Ноджы 
фæйнæ куы анызтам — Элинæ цалдæр хатты йæ агуыв- 
зæйæ йæ былы кæрон атулын йеддæмæ нуазын нæ ба- 
зсуымдта — уæд нæ ахсæнты къултæ ссыгъдысты æмæ 
дынджыр тебæйæ аходæны кæронмæ бирæ нал аззад. 
Элинæйы цас фылдæр зыд,тон, уый бæрц æм Земфи- 
■рæ æмæ Дудуимæ фылдæр иухуызон миниуджытæ ир- 
тæстон. Зæрæстон зæххыты хабæрттæ мæ зæрдыл æр- 
лæууыдысты. Уæд нын сæрддон-сæрды дæргъы хæри- 
наггæнæгæй Земфирæ фæкуыста. Куыд адджынæн-иу 
ын хордтон йæ къухæй конд хæринаг! Цай нын-иу алы 
бон дæр æртæ хатты сфыхтой. Сæ дон ахæм уыд, æмæ 
дзы адæймагæи йæ дойны никуы басастаид. Иуæй—æнад 
иниæмæй — хъæрмуст. Цай та-иу лæг æхсызгондæрæн 
нызта, стæй дзы дойны дæр æнцондæрæй саст. Цы до- 
нæй йæ фыхтой, уый, кæй зæгъын æй хъæуы, йæ хъæ- 
дыл зынди, фæлæ йæ æз никуы бафиппайдтон. Земфи- 
рæйы къухæй кæй рацыд,, æрмæст уый дæр мын фаг 
уыд, цæмæй йæ адджынæн цымдтаин. 
Элинæйы конд хæринагæй кæй фæхъæстæ дæн, уый 
мæхицæн нымадтон стыр амондыл. Æппындæр ыл куы 
яикуыуал фембæлдаин, уæддæр æфсины бынаты йæхи 
куыд дæсныйæ равдыста, уый мæ цæстытыл хъазыдаид, 
цæрæнбонты ,йæ адджын фынау мысыдаин. 
, Иу бон та мæ сæры æнахуыр фæнд фæзынд. Элинæ- 
шæ Ботаникон цæхæрадоны куы уыдыстæм, уæд ын 
^сактусæй къалиу кæй нæ расастон, ууыл мæм фæсмон 
æрцыд. Ноджы ма мын уыцы дидинæджы кой уый фæс- 
<тæ дæр ракодта. Æз Ботаникон цæхæрадонмæ ацыдтæн. 
— 306 — 

Йæ зæрдæмæ цы кактустæ фæцыд, уыдон ссардтон æмæ 
дзы тæккæ цардхъомдæр къалиутæй иу расастон. Эли- 
нæмæ йæ куы равдыстон, уæд æваст йæ цæстытæ ферт- 
тывтой. Кæй зæгъын æй хъæуы, кæцæй йæ æрбахастон, 
уый дæр ын загътон. 
— Уæддæр нæ бакоммæ кастæ,— чысыл сывæлЛо- 
нæн уайдзæфгæнæгау сдзырдта Элинæ, стæй йæм, æвæц- 
цæгæн, йæ ныхæстæ æгæр карз фæкастысты, цы! — йæ 
хъæлæс фæфæлмæцдæр æмæ загъта.— Куы нæ схæца, 
уымæй тæрсын. 
— Æмæ куы схæца, уæд та? Уæд мæм нал мæстьг 
кæндзынæ? 
— Æз дæм ныр дæр нæ мæсты кæнын. 
— Уæдæ йæ доны сæвæр, кæддæра, цалынмæ ам 
стæм, уæдмæ уидæгтæ нæ рауадзид. 
Дыууæ къуырийы бæрц рацыдаид, афтæ мæм Эли- 
нæ хæрзæггурæггаг фæци, кактусыл, дам, уидæгтæ рахæ- 
цыд. Ахæм хабарыл цингæнгæ искæй куы федтаин, 
уæд ыл мæхинымæр дис кодтаин, уæд та мæхи цинæн 
кæрон нал уыд. Цин кодтон, Элинæйæн æхсызгондзинад 
кæй æрхастон, ууыл. 
Элиыæйы дæсныйад — Ленинграды университеты 
биологон факультет каст фæци — аивад æмæ литературæ- 
мæ дард лæууыд, фæлæ ныхас фæнды музыкæйыл ра- 
цыдаид, фæнды нывкæнынадыл — алы ран дæр йæ зо- 
нындзинæдтæй адæймаджы зæрдæ æлхæдта. Дзибойы 
куывдтытæм куы байхъуыста, уæд æй æрфæндыд нæ 
адæмы сфæлдыстад æмæ историимæ хæстæгд^æр базон- 
гæ уæвын. Уæлдай диссагдæр æм фæкаст дунейыл нуа- 
зæн ирон адæммæ йеддæмæ кæй кикæмæ ис, уый тых- 
хæй мин азæй бирæ фылдæры размæ Геродот дæр кæй 
фыста. Иоджы йын Нарты кадджытæй дæр цыдæртæ 
радзырдтон. Æртæ нарты-иу фыдбылызтæй чи фервæ- 
зын кодта кæнæ-иу тæккæ тыхстдæр заман æппæты 
стырдæр хъæбатырдзинад чи равдыста, уымæн-иу, зæ- 
гъын, æппæты стырдæр хæрзиуæджы бæсты дæр æнæ- 
хъæн а,дæмы ’хсæн кадджын нуазæн радтой. 
Уыцы хабæрттæ фехъусыны фæстæ йæ бафæндыд 
«Нарты кадджытæ» бакæсын. Æз ын зæрдæ бавæрдтон, 
нæхицæй дын сæ æрæрвитдзынæн, зæгъгæ. Мæхæдæг — 
Элинæйæн ницы загътон, афтæмæ’й — Бæдимæ телефо- 
нæй сдзырдтон, тагъд мын ахæм æмæ ахæм чиныг рар- 
вит, зæгъгæ. Раст зæгъын хъæуы, дæс боны йæм фен- 
хъæлмæ кастæн, фæлæ йæ уæддæр райстон. Элинæмæ 
йæ куы равдыстон, уæд дисæй амарди. 
Афтæ иу бонæй иннæмæ нæ хæлардзинад тыхджын- 
— 307 — 

дæргæнгæ цыд, цалынмæ йæ уыцы саурихи лæппуимæ 
нæ федтон, уæдмæ. Мæ цæстытæ байгом кæнон, уый мæ 
зæрдæ иал загъта, фæлæ афтæ дæр кæдмæ хуыссыдаин! 
Цыма та тæбæгъы доны уад сыстын кодтон, афтæ мæм 
фæкаст æмæ мæхимæ рамæсты дæн. Уыцыиу гæпп фæ- 
ластон. Мæ цæстытæ аууæрстон, ме змистæ æрсæрфтон 
æмæ денджызмæ араст дæн. Элинæ æмæ уыцы лæппу 
доны былгæронæй иуварс нæма ацыдысты. Æз сæ цы- 
ма уынгæ дæр нæ кæнын, уый хуызæн мæхи доны бап- 
пæрстон. Доны бын, цас фæрæзтон, уый бæрц фæленк 
кодтон, стæй цалдæр метры æддæдæр скастæн. Иниæ 
хæттыты-иу æдзухдæр.мæ цæсгом былгæронмæ раздæх- 
тон æмæ-иу мæ фæсонтыл ленк кæнын райдыдтон, уæд 
та, куыд ныггæпп кодтон, афтæ денджызмæ мæ ных са- 
рæзтон. Арæны тымбылæгмæ, иу хатт дæр не ’рлæууыд- 
тæн, афтæмæй фæленк кодтон. Мæ фыр мæстæй мæ фæл- 
лад дæр ницæмæ ’рдардтон. Суанг ма мæ ноджы фал- 
дæр бацæуын дæр æрфæндыд. Мæ алыварс ахъахъхъæд- 
тон — моторджын бæлæгътыл былгæрæттæм йæ цæст чи 
дары, уыдон агурæг — æмæ куы никæуыл мæ цæст æр- 
хæцыд, уæд дарддæр алæгæрстон. Бирæ нæма бауад- 
тæн, афтæ мæ хъустыл зонгæ æхситт ауад. Фæстæмæ 
разылдтæн æмæ та алырдæм акастæн: дæллаг тымбы- 
лæджы цур мæнырдæм сцæйтахт бæлæгъ. Цы ’нæразил- 
тæ ма мын уыд. Былгæроныл мæ цæст ахастон, æмæ 
Элкнæйы ауыдтон. Йæ къух мæм тылдта, рацу, зæгьгæ. 
Уæдмæ мæм бæлæгъджын дæр æрбацæйхæццæ кодта. 
Найьхны бар кæм уыд, уыцы арæнмæ куы баввахс дæн, 
уæд уый дæр мæ разы февзæрд. Тынг мыл сбустæ код- 
та æмæ фæстæмæ азылд. 
Былгæронмæ мæ мæ къах нæ хаста. Цас æмбæлд, 
уымæй дыууæ хатты сындæгдæр ленк кодтон. Æрæджи- 
ау уæддæр æрбахæццæ дæн. Элинæ мæм былгæрон æн- 
хъæлмæ каст. Лæппу никуыцæйуал разынд. Канд уыцы 
бон нæ, фæлæ уый фæстæ дæр. Мæхи, кæй зæгъын æй 
хъæуы, тæргайхуыз скодтон. Элинæйы фæнд сæххæст. 
Мæн амæстæй марын æй фæндыд æмæ йæ къухы баф- 
тыд. Йæ худын тыххæй кæй урæдта, уый цалдæр хат- 
ты бафиппайдтон, фæлæ цыма ницы ’мбарын, мæхи аф- 
тæ дардтон. Чи дын уыди уыцы лæппу, зæгъгæ, йæ куы 
бафарстон, уæд хъæрæй ныххудт. 
, — Æцæгæй дæ фæрсын,— худыныл кæй нæ дæн, 
уый йын æмбарын кæнгæйæ, загътон æз. 
— Цы дын зæгъон? 
— Афтæ зæрдиаг ныхæстæ кæимæ фæкодтай æнæ- 
хъæн сахаты ’рдæг? 
— 308 — 

— Цы йын зонын? 
— Куыд «цы йын зонын»? 
Ноджы хъæрдæрæй та ныххудти, йæ къух мын мæ 
дæлармы атъыста æмæ мæ аууонмæ рахуыдта. Афтæ 
уæндон, барджын æмæ мæм хион æвнæлд уæды онг ни- 
куыма бакодта æмæ мын уымæй мæ зæрдæ балхæдта. 
— Уæдæ мын æй нæ зæгъыс? — кæд мæ мастæн йæ 
фылдæр хай фæцыдæр, уæддæр ма йæ ноджыдæр иу 
хатт бафарстон. 
— Цы мын зæгъын кæныс, æдылы къоппа? Æз 
æнæхъæн денджызы был дæу йеддæмæ куы никæй зо- 
нын, уæд адджын ныхæстæ та æндæр искæимæ кодтон?! 
— Омæ дын уæддæр цытæ дзырдта? 
— Уырыссагау хорз нæ зыдта æмæ йын йæ ныхæс- 
тæй бирæтæ не ’мбæрстон. 
— Æмæ худгæ дæр ууыл кодтай? 
— Худгæ та дæуыл кодтон. Дардæй кæсгæйæ дæр 
цы уавæры уыдтæ, уый хорз æмбæрстон. 
— Бирæгъæн, дам, сæгъы мехъ худын у. 
— Мауал мæсты кæн,— сдзырдта мæм, уæды онг 
куыд никуыма уыд, ахæм фæлмæн хъæлæсæй.— Рæу- 
зонд æнхъæл æз мæхæдæг мæхицæн куы никуы уыд- 
тæн, уæд дæу куыд тагъд бауырныдта, ы? — æмæ мæ 
цыма мæ фынæйæ хъал кодта, уыйау батылдта. 
Фæстæмæ а^рфæлмæн дæн. Цæмæй йыл фæдызæрдыг 
дæн, уыдон мæнг рауадысты. Стæй сын цыма æцæг ра- 
уайæн уæвгæ дæр нæ уыд, мæ зæрдæйы арфы мæм цы- 
дæр хъæлæс, мæ тæккæ мæстджынæй куы уыдтæн, уæд - 
дæр афтæ дзырдта. 
Мæ цæуынмæ ма цыппар боны баззадаид, афтæ ден- 
джыз сабухта. Къæвда нæ уарыд, фæлæ арв мигътæй 
гсаухъулон дардта. Элинæ æддæмæ нæ зынд, æмæ æз 
дæр доны былмæ мæхи ныйистон. Бильярдæй кæм хъа- 
^ьщысты, уыцы дыууæуæладзыгон хæдзармæ бацыдтæн. 
Дыккаг уæладзыгæй денджыз армытъæпæныл æвæр- 
дау зынд. Уылæнты уынæр хъустæ къуырма кодта. 
Дыууæуæладзыгон хæдзары бæрзæндæн урсбар^ уылæн- 
тæ-иу былгæронмæ куы ’рбацæйхæццæ кодтой, уæд-иу 
мæхинымæр старстæн, нæ хæдзар дæр сæ быны куы ас- 
сæндой, зæгъгæ, фæлæ та-иу сæ тъæпп зæххыл фæцыд 
æмæ-иу мингай æртæхтæй арæзт фынк цæстыты цур 
атад. Йæ хæд фæстæ та-иу æндæр ахæм уылæны тъæпп 
былгæрон фæцыд. 
Бильярдæй хъазынæй бафæлладтæн æмæ рудзынгæи 
денджызмæ кæсыныл^ фæдæн. Былгæрон иу цъиуызмæ- 
лæг дæр нæ уыд. Æрмæст мæ ныккомкоммæ дьгапар 
— 309 — 

лæппуйы къамæй хъазыдысты. Сæ цуры цы балон уыд 
(кæсагахсынмæ куы цыдыстæм, уæд æз цы балон бал- 
хæдтон, ахæмы хуызæн мæм фæкаст), уый-иу рæстæ- 
гæй-рæстæгмæ фæкъул кодтой æмæ та-иу, цы агуывзæ 
айдзаг, уы;й куы иу йæ дзыхыл сдардта, куы — иннæ. 
Куыд бамбæрстон, афтæмæй-иу, æвæццæгæн, чи рам- 
былдта, уый. 
Цæй бæрц сæм фæкастаин, Хуыцау йæ зонæг, фæлæ 
иуахæмы цыппарæй дæр фестадысты æмæ доны сæхи 
баппæрстой. Уайтагъд уылæны сæр февзæрдысты. Чы- 
сыл фæстæдæр дзы иуы дæр нал ауыдтон. Уæдмæ ин- 
нæ уылæн хæрдмæ фæцыд æмæ та йе рагъæй цыппарæй 
дæр разындысты. Афтæ иу уылæнæй иннæмæ хызты- 
сты. Фæстæмæ рацæуын афон сын у, зæгъгæ, мæм мæ 
зæрдæ куы сдзырдта, уæд æцæгдæр раздæхтыстьь 
Ацырдæм фæндаг дæр фалæрдæмы хуызæн уьвд. Уы- 
лæн-иу хæрдмæ куы фæцыд, уæд-иу лæппутæ дæр цъуп- 
пыл абадтысты, стæй та-иу мард уылæнимæ æрбайсæф- 
тысты. Фæстаг хатт ма сæ уылæн хæрдмæ фехста тæк- 
кæ былгæрон. Уылæн куы ’рбайсæфт, уæд лæппутæ иу- 
уылдæр змисыл аззадысты. Цæмæй сæ иннæ уылæн ма 
’рбаййæфтаид, уый тыххæй æмхуызонæй дæр былмæ 
ныййарц сты æмæ сæ хъазæн бынаты цур æрлæууыды- 
сты. Сæ фæстæмæ раздæхынмæ ма сæ фарсмæ чысыл 
дæлдæр фæзынд ноджыдæр иу лæппу æмæ дыууæ чыз- 
джы. Уыдон дæр сæ дзаумæттæ раластой æмæ былгæ- 
ронмæ бацыдысты. 
Бахæлæг сæм кодтон æмæ доны былмæ мæхи ный- 
истон. Мæ ныццыдмæ ницы ивддзинад æрцыд. Цыппар 
лæппуйы сæ раздæры куыстмæ бавнæлдтой, лæппу æмæ 
дыууæ чызджы та уылæнты хъазтмæ кастысты. Æз мæ 
дзаумæттæ раластон æмæ, денджызмæ чи каст, уыдо- 
нæй чысыл дæлдæр æрлæууыдтæн. Уылæнтæ дыккаг 
уæладзыгæй кæсгæйæ дæр дынджыр зындысты, фæлæ 
сæ пурмæ куы бацыдтæн, уæд сæ, æргом зæгъгæйæ, фæ- 
тарстæн. Былгæронмæ ма-иу дзы цы уылæн æрбаирвæзт, 
уымæн-иу йæ тъæпп ахæм тыхæй фæцыд æмæ-иу зæхх 
мæ быны ныррызт. Уæле цы ныфсимæ æрхызтæн, уы- 
мæй мæм ницыуал баззад, галæй кæм æрбацыдтæн, уыр- 
дыгæй та мæ хъугæй здæхын нæ фæцдыд. Къамæйхъаз- 
джытæм ма иу хатт бакастæн æмæ дзы иуы дæр мæхи- 
цæй уæйыгдæр рахонын мæ бон иæ уьгд. «Ау, уыдонæн 
кæм ницы уыд, уым мæкæн цы хъуамæ уа?» — хъуыдя 
кодтон мæхинымæр, фæлæ-иу уылæнты бæрзæндмæ куы 
скастæн, уæд-иу мæ ныфс асаст. Иуцасдæр ма алæу- 
уыдтæн æмæ, цы уа, уый уæд, ззегъгæ, уылæны бынма^ 
— 310 — 

мæхи баппæрстон. Йæ цъуппыл куыд февзæрдтæн, уый 
зонгæ дæр нæ бакодтон. Фырцинæй мæ зæрдæиы дис- 
саджы æхсызгондзинад февзæрд. Мæ фарсыл дæр нæма 
бахæцыд, афтæ æрбайсæфт. Иу уылæн мæ цæйбæрц бæр- 
зонд систа, иннæ мæ афтæ ныллæг æруагъта, фæлæ та 
сабыргай хæрдмæ цæуын куы райдыдтон æмæ тæккæ 
цъуппыл балæугæйæ денджызы иннæ уылæнтæ мæ цæс- 
тыты раз куы февзæрдысты, уæд зæрдæ уый размæйы 
цинæй ноджы стырдæр цинæй айдзаг. Уылæны сæр 
уæвгæйæ-иу мæ бынмæ цæуын нал фæндыди, бынæй-иу 
куы уыдтæи, уæд та-иу уæле тагъддæр балæууынмæ 
тырныдтон. Фæлæ иу фæндæй дæр ницы уад æмæ иннæ- 
мæи дæр. Цыппар æви фондз уылæны сæр абадыны фæс- 
тæ былгæроны ’рдæм разылдтæн æмæ мæ зæрдæ бауа- 
зал: мæхицæн афтæ дард рацæуынæнхъæл нæ уыдтæн. 
Фæстæмæ разылдтæн. Иу уылæнæй иннæмæ хизын, фæ- 
лæ хæстæгдæр нæ кæиын. Ноджы тынгдæр архайын. 
Фæллайын райдыдтон, уæддæр мæ хъарутыл нæ ауæр- 
дын. Ленк кæнын. Нæй, былгæрон йæхимæ æввахс нæ 
уадзы. Сæры тæссаг хъуыды февзæрд: цыфæндыйæ дæр 
лал бахæццæ уыдзынæн. Мæ фæстаг тыхтæ æрбамбырд 
кодтон. Ноджы æвæллайгæдæр тыхæй абухы денджыз. 
Цыма былгæронмæ æрбахæццæ дæн, афтæ мæм каст, 
фæлæ фæстаг уылæныл фæуæлахиз уæвын мæ бон нал 
.уыд. Цаддæр хатты-иу йæ сæрыл абадтæн, фæлæ та-иу 
мæ фæстæмæ раппæрста. Мæ тыхтæ бирæйы фаг нал 
'.суыдзысты, уый бамбæрстон, фæлæ ныхъхъæр кæнын 
иæ уæндыдтæн. Мæлын, зæгъгæ, фæдисмæ дзурын афтæ 
зын у, уый æнхъæл никуы уыдтæн. «Иу фæлтæрæн ма 
скæнон,— дзурын мæхинымæр,— стæй мæ худинаджы 
сахат ныззæланг ласдзæн». Нæ та фæтых дæн уæддæр 
уылæныл. «Ныр куыд ныхъхъæрчындæуа?! «Мæлын!» 
-«Фервæзын мæ кæнут!» «Гъей!» Ай мæ фæстаг уысм 
-куы ралæууыд, уæд ма цæуылты хъуыды кæнын?» 
«Гъей!» — мæ сæрæн куы ницыуал хос зыдтон, уæд 
мæхимæ гæсгæ мæ хъæлæсыдзаг ныхъхъæр кодтон. Æр- 
зюæст, былгæроны чи уыд, уыдонæй никæмæ фехъуыст, 
кæд сæм фехъуыст, уæддæр мын, чи зоны, хъазынæн- 
хъæл уыдысты. Ахæм хъæртæй фылдæр денджызы цы 
ъæййы?! «Фервæзын мæ кæнут!» —ногæй та райхъуыст 
:мæ фæдисхъæр. / 
«Фервæзын мæ кæнут!» — куы ничи мæм ракаст, уæд 
тмæ худинагыл нал хъуыды кæнгæйæ мæ тых-мæ бонæй 
яыццарыдтон. 
Ацы хатт уылæнтæм цы лæппу æмæ чызджытæ 
зсаст, уыдон мæ, æнхъæлдæн^ ’фехъуыстой. Лæппу, сæ 
— 311 — 

дзаумæттæ кæм уыдысты, уырдæм фæцæйтахт. Цалын- 
мæ иннæ уылæны сæрмæ цыдтæн, уæдмæ фæстæмæ 
фæзылд, резинæ дымст цалх йæ къухы, афтæмæй æн- 
хъæлмæ каст æмæ архайдта, куыд хæстæгдæр мæм æр- 
бацæуа æмæ йæ куыд тагъддæр рацахсон, ууыл. Ногæй 
та уылæны сæр куы февзæрдтæн, уæд мæм æй /йæ тых- 
йæ бонæй ныззылдта. Æндæр уылæнмæ бахауд æмæ йæ 
мæнæй иу-ссæдз метры æддæдæр фехста. 
Мæ ныфс дæр мæ тыхтимæ кæдæмдæр цыди. Ныр 
мæм хъæр кæныны хъару дæр нал уыд, стæй мæм куы 
уыдаид, уæддæр йæ сæр ницæмæнуал хъуыд: цы зæгъи- 
,наг уыдтæн, уый адæм бамбæрстой. Йæ бон дзы кæмæн 
цы уа, уый кæндзæн. Былгæронæй мæ цæстытæ нал 
исын. Ауынын æй, уылæны бынæй сæр куы рауайыæмæ 
мæн дæр й’æ цъупмæ куы фехсы, æрмæстдæр уæд. Ир- 
вæзынгæнæг цалх мæм чи фехста, уыцы лæппу къамæй- 
хъазджыты цур февзæрд... Æмæ та ногæй бынмæ фæ^ 
цæйцыдтæн. Бирæйы фаг нал суыдзынæн... Кæд, мьгй- 
йаг, уыцы лæппутæ дæр мæн хуызæн искæй фервæзын 
кæнынмæ сæ ныфс нæ хæссынц? Æмæ сæ къамæй хъа- 
зын та куыинæ уадзынц? Уылæны сæрæй та былгæрон 
разынд. Къамæй хъазджытæ дыууæ йеддæмæ нал уыды- 
сты. Уыдон дæр лæппу æмæ дыууæ чызджы раз февзæр-^ 
дысты. Иннæ дыууæ лæппуйы мæ фæйнæфарс æрбалæу- 
уыдысты. Фæйнæрдыгæй мæ дæлæрмттыл фæхæцыды- 
сты. 
— Куыддæр уылæн æрцæйцæуа, афтæ йæ бынмæ 
цъыввытт кæныныл архай,— тыххæй-фыдæй бамбæр- 
стои лæппутæй иуы ныхас. 
Цæй цъыввытт кæнын ма мæ бон уыдис, фæлæ уьк 
доны æххуысæй мæ сæр уылæны бынмæ фæцарæзток* 
Афтæ дыууæ æви æртæ хатты æмæ змисыл аззадтæн, 
Лæппутæ мæ фелвæстой æмæ мæ уылæн куыннæуал ра- 
цахстаид, ахæм ранмæ бадавтой. Ноджыдæр ма мыл иу 
хатт схæцыдысты æмæ мæ мæ дзаумæтты цур авæрд- 
той. ч 
Дзæвгар рæстæг сдзурынхъом нал уыдтæн, Чызджы- 
тимæ цы лæппу уыд, уый мæ ирвæзынгæнджытæн аф- 
тæ: 
— Æз æй уайтæккæ дæр базыдтон, йæ бон кæй нал 
у, уый, фæлæ йын ницы мæ бон уыд: ленк кæнын нæ 
зонын. Ирвæзынгæнæг цалх æм нæ бахæццæ уыдзæн, 
уый æмбæрстои, фæлæ йæм æй уæддæр фехстон. 
— Мах ын йæ хъæр фехъуыстам,— загъта мæ ирвæ- 
зынгæнджытæй даргъдæр,— фæлæ йæ ницæмæ ’рдард- 
там, кæд хъазгæ кæны, зæгъгæ. Ахæм знæт уылæнтæм 
— 312 — 

йæ ныфс чи бахаста, уымæн алцы зонын æнхъæл дæр 
уыдыстæм. 
Мæ тас ма искуы æрцæудзæн, уый æнхъæл нал уыд- 
тæн. Мæ фæллад куыд цыди, афтæ мæ тыхулæфт дæр 
сабырдæр кодта. Фæлæ одыл ихæнриз бахæцыд. 
— Йæ дзаумæттæ куы скæнид, кæннод суазал уы- 
дзæн,— сдзырдта чызджытæй иу. 
Мæ худинагæн мыи æвдисæн сылгоймæгтæ дæр кæй 
уыдысты, уый та мæ бынтон амардта. Фервæзын мæ кæ- 
нут, зæгъгæ, фæдисхъæр чи нæ кодта, уыдонæй мæ уа- 
вæр ничи бамбардзæн. Царды зын хъуыддæгтæ бирæ ис, 
адæймаг æгад уæвынæй цæмæй тæрсы, йæхи тæккæ 
дæлджинæгдæр бынаты кæм банкъарьт, фæлæ искæмæй 
цард курыи тынг зын у, мæлæтæн мæ аныхъуырын ма 
бауадз, зæгъгæ, йæ фырхъалæй ничи никæмæ бадзур- 
дзæн. Иикæмæн зæгъы мæ зæрдæ ахæм уавæры баха- 
уын. Хуыцау æй макæмæн бавзарьш кæнæд. Фæлæиу- 
гæр ахæм уавæры бахаудтæ, уæд дæ фервæзынгæнæ- 
джы макуы ферох кæн, йæ цæрæнбонмæ кувынæй ма- 
куы бафæ^лай, зын сахат дын æй дæ разы цы зæды 
хай фæкодта, уымæн табу кæныныл ма бацауæрд. 
Иу Хуыцау мæ мардта, иннæ мæ фервæзын кодта, 
зæгъгæ, куыд фæзæгъынц, мæнæн дæр мæ хъуддаг аф- 
тæ рауад. Æви мæ марæг хæйрæг уыди, мæ ирвæзынгæ- 
нæг — Хуыцау, уæддæр бæрæг нæй. Тагъд-тагъд мæ че- 
мы æрцæуын æнхъæл кал уыдтæн, рæхджы мæ гаччы 
сбаддзынæн, уый мæ нал уырныдта. Лæппу æмæ дыууæ 
чызджы сæхимæ ацыдысты, иннæ лæппутæ ма уæддæр 
къамæй хъазыдысты. Æз та, хурбон адæм сæхи кæм 
бааууон кæнынц, уым бандоны кæрон бадтæн æмæ цы 
уавæрæй фервæзтæн, фæлæ йын цæуыл фæуæн уыдаид, 
ууыл сагъæсты бынæй кастæн. 
Дæхицæн ахæм фыдбылыз ацараз! Æппындæр дьга 
мацы æфсон уæд, афтæмæй мæлæты дзæмбыты скуыси 
у! Мæ амонд уыд, æмæ мын Хуыцау мæ Уастырджиты 
мæхицæй дард цæуын нæ бауагъта, æндæр афонмæ... 
Æвæдза, цардæй мæлæты астæу цы быдыртæ ис, уыдон 
æрдуйæ нарæгдæр фестын кæнынæн куыд ницы хъæуы! 
Бонæй бирæ нал баззад. Арвæн йæ цъæх цæсгомæй 
иу гæппæл равдисын дæр нæ бантыст. Райсомæй изæр- 
мæ мигътæ сæ абухынæй нæ банцадысты. Цæгатæй хус- 
сармæ цыдысты æмæ цыдысты. Фæлтау къæвда куы 
ныккалдтаид, уæд, чи зоны, арв фæирддæр уыдаид. Фæ- 
лæ уаргæ дæр нæ кодта. Лæппутæй йæ хъазт ныууадзы- 
ны зонд никæмæ уыд, <æз та уыдонмæ æнхъæлмæ кас- 
тæн. Чи сты, цы сты, уый хъукмæ базыдтаин. Салам 
— 313 — 

ныхас сын загътаин. Уыцы хъуыддæгтæ кæнын та ден- 
джызы был нæ фидыдта. Сæ хъазт фехалын мæ нæ 
фæндыд. Сæхæдæг куы сыстадаиккой, уæд мын æнцон- 
дæр уыдаид. Æмæ æнхъæлмæ кастæн. Иу афон былмæ 
скастæн æмæ бæрзондыл Элинæйы лæугæ ауыдтон. Цы- 
дæр æхсызгондзинад мæ зæрдæйы стæлфыд. Мæхимæ 
сыфцæй ласинаг кастæн, ныр мын кæд Элинæйы фæ- 
зынд мæ къабæзтыл схæцыд, уæддæр йæ къухы фæтыл- 
дæн дзуапп раттын нæ бафæрæзтон. Дæхæдæг ардæм 
рацу, зæгъгæ, йæм мæ къухæй ацамонынмæ хъавыдтæн, 
фæлæ мæм афтæ уæззау фæкаст, æмæ йæ сисын нæ ба- 
фæрæзтои. Элинæйы æнкъараг зæрдæ уайтагъддæр бам- 
бæрста, оиæ чемы кæй нæ дæн æмæ йæхæдæг мæ цурмæ 
æрцыд. » 
Хабæрттæ йын радзырдтон. Ницы дзы бамбæхстон. 
Цыдæриддæр хъуыди, уыдон мæхицæн фæдзырдтон. 
Уайдзæфтæй фæсте ницыуал ныууагътон. Элинæ та 
мын, *мабхицæн кæй уайдзæфтæ кодтон, уый тыххæй 
уайдзæфтæ кодта. Сæйрагдæр, дам, фыдбылызы кæй ба- 
хаудтæ, уый нæу, фæлæ фыдбылызæй кæй фервæзтæ. 
Лæппутæм сыстынвæнд нæма уыд. Бацæуынмæ сæм 
рахъавыдтæн. Цыма мæ зæнгты магъзы бæсты бæмбæг 
уыд, афтæ сæ фæтасынмæ бирæ нæ бахъуыд. Уæддæр 
мæм слæууыны ныфс разынд. Сабыргай лæппуты цур- 
мæ бацыдтæн. Кæрæдзийы хуыздæр базоныны фæнд 
мæм кæй ис, уый сын бамбарын кодтон. Стæй ма сын 
загътон, семæ мæ абадын кæй фæнды. Фынджы уæл- 
хъус, мæн мæлын чи нæ бауагъта, уыдоны цæрæнбоны 
тыххæй цалдæр хъарм ныхасы зæгъын. Раздæр мæ ны- 
хæстæм ницы уыйас сæ хъус æрддрдтой, фæлæ мæ 
фæцдтæ кæронмæ дзырд куы фæдæн, уæд кæрæдзийы 
цæстæнгасæй афарстой æмæ, мемæ кæй ацæудзысты, 
уый бамбæрстон. Раздæр ресторанмæ цæуын мæ зæрды 
уыд, фæлæ хуымæтæджы дарæсы куы нæ сразы уой, сæ 
дзаумæттæ ивыны æфсон куы ацæуой æмæ куынæуал 
фæзыной, уымæй фæтарстæн æмæ сæ мемæ фæлладуа- 
дзæн хæдзармæ ахуыдтон. 
Элинæйы та æфсиниуæг кæнын бахъуыд. Лæппутæ 
дзæбæх куы бакъуымæлдзæф сты, уæд сын сæрмагонд 
куазæнтæ радтон. Элинæ мæм цæстæй амыдта, æгъгъæд 
сын у,*зæгъгæ. Æгъгъæд сын кæй уыд, уый бамбæрстон 
дыккаг бон, æхсæвы хабæрттæ мæ цæстытыл куы ауа- 
дысты, уæд. Æхсæвы та Элинæйы ныхæстæ ницæмæ 
’рдардтон æмæ уазджытæн мæ нуазæнтæ ^баназын код- 
тон. Лæппутæй дыууæ сæхи ракуырдтой, кæдæмдæр, 
дам, нæ цæуын хъæуы, зæгъгæ, æмæ, рухс ма уыди, аф- 
— 314— 

тæ сьгстадысты фынгæй. Мæ ирвæзынгæнджытæ ма дзы 
баззадысты æмæ мæ нуазæнтæ дæр уыдонæн радтон. 
Уый размæ ма сын ницы уыд, фæлæ нуазæнты фæстæ 
æрлæмæгъ сты. Афтæмæй сын уадзæн нæ уыд æмæ се- 
мæ ацыдтæн. Æргом дзургæйæ, хурхæй амардтæн. Бæр- 
зонддæр лæппу ма йæ къæхтыл хъæддыхдæр лæууыд, 
фæлæ иннæ’ æддæгуæлæ нал хæцыд. Уыдон мæ донæй 
куыд æнцонæй раластой, афтæ зынæй сæ æз, фатеры 
кæм цардысты, уырдæм фæхæццæ кодтон. 
Фæлладуадзæн хæдзары кæрты мæм Элинæ æнхъæл- 
мæ каст. 
— Ныххæццæ сæ кодтай? — бафарста мæ худгæ бы- 
лæй Элинæ. 
— Тыххæй-фыдæй... Худгæ та цæуыл кæныс? 
— Фæстæгтæ сын нуазгæ нал уыдысты... 
— Нуазæн нуазæн уымæн хуыйны æмæ йæ нуазын 
фæхъæуы. Фысымтæ дæ цыфæнды хорз куы феной, уæд- 
дæр дын нуазæн куы нæ раттой, уæд йæ хæрд дæр æмæ 
нозт дæр йæ фарсътл нæ бахæцд’зæн. Кæддæр, дам, иу 
лæг æиæзокгæ хъæуы уынгты æрцæйцыди. Чъез — йæ 
ном. Цы уынгты æрцæйцыди, уым иу хæдзары уыди 
чындзæхсæв. Лæджы сæ рæзты ацæуын нæ бауагътой. 
Йæ уæрдонæй йæ раргъæвтой, мцдæмæ йæ бахуыдтой, 
нард фынджы уæлхъус æй сбадын кодтой æмæ дæлæмæ— 
рæгъ, уæлæмæ гаджидæуттæ фæуагъта. Афон куы 
’рцыд, уæд, хатыр ракургæйæ, фынгæй сыстад æмæ йæ 
бæхы бацагуырдта. Куыд ыи загътой, афтæмæй йын йæ 
бæхмæ дæр базылдысты. Кæстæртæ йын фæндаггаг сæ- 
вæрдтой, æмæ лæг хъæлдзæгæй йæ фæндагыл араст. 
Хъæуæй дзæвгар куы ауад, уæд йæ зæрдыл æрлæууыд, 
нуазæн ын кæй ничи радта, уый. Йæ хæрд, йæ нозт фаэ- 
цыдгер сты. Утæппæт адæмæй йын йæ ном кæй ничи 
ссардта, уый йæхицæн банымадта, чи никуыма æрцыд, 
ахæм æфхæрдыл æмæ фæстæмæ раздæхт. Йæ фысымты 
дуар^сæ рахызт æмæ фынгмæ баздæхт: 
— Цæмæн мæ бафхæрдтат, цы уын кодтон? 
Адæм фæджихау сты. Æнæмбаргæ цæстытæй куы 
уазæгмæ бакæсынц, куы — кæрæдзимæ. Хорз æй куы 
федтам, цæугæ дæр райгондæй куы акодта, уæд ыл цы 
’рбамбæлди, зæгъгæ. 
— Зæрдиагæй мыл куы сæмбæлдыстут, уæ цæхх, уæ 
кæрдзыи мын куы нæ бахæлæг кодтат, уæд мын нуазæн 
цæуыкиæ раттат? 
Æрмæстдæр уæд бамбæрстой фысымтæ, цы рæдыд 
æруагътой, уый. Ды та мын мæ уазджытæн нуазæнтæ 
дæттын нæ уагътай. 
— 315 — 

— Цы хуызæн уыдысты, уый нæ уыдтай? 
— Æз дæумæ гæсгæ хуыздæр уавæры уыдтæн? 
— Ды тыйг дзæбæх дæ. 
— Ныртæккæйы уавæрæй нæ зæгъын. Абоны уавæ- 
рæй. 
— А-а-а! Нæ дæ бамбæрстон... Иннæ хатт зонд- 
джындæр уыдзынæ. 
— Нæ фæлæ-ма цом æмæ денджызы был атезгъо 
кæнæм,— æрхатыдтон Элинæмæ. 
— Абон денджызы былмæ æгæр дæр ма атезгъо 
кодтай. 
— Æцæг зæгъын... 
— Æз дæр дын æцæг зæгъын. 
— Мах карæнтæ ацафон сæ хæдзæртты вæййынц. 
— Уæдæ æз мæхæдæг цæуын. 
— Никæдæмуал цæуыс,— æмæ мын мæ дысыл фæ- 
хæцыд. 
Мæ бон ныхмæ сдзурын ницуал бацис. 
XII 
Мæ отпусчы фæстаг бонты-иу мæ дохтыры ныхæстæ 
арæхæй-арæхдæр æрымысыдтæн. Чызджытимæ, дам, аф- 
тæ тынг ма балымæн у, æмæ сæ атонын мауал бакомай. 
Цыма уый ныстуантæ æмæ курдиæттæй аразгæ у! Ахæм 
чызгимæ амбæлдзынæ, æмæ æнæхъæн дуне дæ ныхмæ 
куы сыста, уæддæр дзы нал фæхицæн уыдзынæ. Нады- 
гойы кæстæр хойы лæппу, саджы фисынтыл амад у, 
зæгъгæ, кæмæй фæзæгъынц, ахæм хæрзконд уыди, стæй 
ныр дæр уæлдайхуызон нæма фæци. Чызджытæ, дам, 
ыл сæхи мардтой. Уьтй иу цыдæр фыдынд чызгыл ных- 
хæцыд æмæ йын хæстæджытæ цьг нæ фæкодтой — ни- 
кæмæуал байхъуыста æмæ æнæхъинц, æнæхъæрæй йе- 
мæ бацард. Лæппу — къамы хуызæн,, чызг та — нæ дзы 
ас, нæ дзы уынд. 
Цæсты чи нæ ахадыдта, суанг ма ахæм чызг æмæ 
йæ, чи бауарзта, уыцы лæппуйы æхсæн бацæуын дæр 
зын куы вæййы, уæд Элинæйы афтæ æнцонæй ферохгæ- 
кæн ис? Фæхицæн нæ, фæлæ йемæ базонгæ уæвын дæр 
æнцон хъуыддаг нæ уыдаид, мæныл къуылых уæрццы^ 
хабар æрцыд, æндæр. Къуылых уæрццæн уад куыд æр- 
суры, афтæ мæн та Хуыцау Элинæимæ иу фынджыуæл- 
хъусмæ æрхуыдта æмæ йæ æппындæр куы нæ фæнды- 
даид, уæддæр нын æнæбазонгæ нал уыд. 
— Афтæ н)æ эагътай, дз?ывдзйуртæ агур^æг ацæуг 
— 316 — 

дзыстæм, зæгъæ?— бафарстон Элинæйы, æртæ боны ма 
мын куы баззад, уæд. 
— Æз алы бон дæр фæагурын, фæлæ дзы ницæуыл 
ма фæхæст дæн. 
— Найæны цур ахæм дуртæн сæ кой дæр нал 
вæййы. 
Æз уымæй размæ, Теуасин хохы фæстæ дзындздур- 
тæ агурынмæ чи фæцæуы, ахæм лæгимæ базонгæ дæн 
æмæ мын диссаджы хабæрттæ радзырдта. Æз, дам, ар- 
дæм фæстаг ссæдз азы алы сæрд дæр æрбацæуын æмæ, 
дам, ахæм бон нæ вæййы, хæзна дуртæ агурæг кæд нæ 
абалц кæнын. Теуасин хохы фæстæмæ катеры адæм сæ- 
хи найынмæ аласы, дон цæссыджы хуызæн сыгъдæг 
кæм у æмæ бирæ змæлæг кæм нæй, ахæм ранмæ. Уыр- 
дыгæй чысыл дарддæр сты уыцы дзындздуртæ. Раздæр, 
дам, сыл-иу арæх фембæлæн уыдис, фæлæ, дам, ныр 
скуынæг сты. Адæм уæд дæр сæ цæуын нæ ныууагътой 
æмæ, дам, дзы иуæй-иуты хъул сах абады. 
Цы лæгимæ базонгæ дæн, уый, дуртæй чи кæцы у, 
æмæ йын цы кад ис, уыдон иртасынмæ тынг дæсны 
уыд. Йæ дзыгшæй цалдæр зынаргъ дуры систа æмæ дзы 
чи цы хуыйиы, цæмæй зынд^онд у, адæймаг æй къух- 
дарæн кæнæ æндæр исты дзаумайы хуылфы куы нывæ- 
ра, уæд йæ хицауæн цы амонд æрхæсдзæн, уыдæттæ 
мын фæдзырдта. Цалдæр къухдарæны дæр мæм равды- 
ста. Денджызы был мын, дуртæ чи лæгъз кæны, уый 
æрмадз дæр бацамыдта. Элинæйæи уыцы хабæрттæ куы 
радзырдтон, уæд ацæуыныл сразы, фæлæ мæ балц бо- 
нæй-бонмæ æргъæвгæ цыдтæн. 
— Кæдæм д*>ш загътон, уырдæм ацæуæм. 
Чи зоны, Элинæ уыцы ныхæстæ фехъусынмæ рагæй 
æнхъæлмæ каст æмæ мæ фæндоныл æхсызгонæй сразы. 
Катеры ацæуын афонмæ ма сахатæй фылдæр уыд, 
фæлæ уæддæр наулæууæнмæ батагъд кодтам. 
— Уыцы лæг уым куы нæ уа, уæд, кæдæм цæуын 
хъæуы, уый цæмæй базондзыстæм? 
— Уым уыдзæн. Алы бон дæр фæцæуы. 
Æцæгæйдæр æй уым баййæфтам. 
Ддæм ртууылдæр, фæсхох цы найæн уыд, уым рахыз- 
тысты, мах та былгæрæтты ацыдыстæм. Элинæ хуырты 
æд дзабыртæ дæр зынæй цыди æмæ, былгæронæй чысыл 
уæлдæр змксыл цы къахвæндаг уыд, уырДæм схызтыс- 
тæм. Не ’мбæлццон кæд дуртыл цыд, уæддæр махæй фæс- 
тæдæр нæ зад. Рæстæгæй-рæстæгмæ-иу фæгуыбыр код- 
т^, дур-иу фелвæста, æдзынæг æм-иу æркаст æмæ-иу æй: 
кæнæ йæ дзыппы авæрдта, кæнæ та-иу æй аппæрста. 
— 317 — 

— Раздæр ам хæзна дуртæ арæх уыдысты,—загъта 
ие ’мбæлццон.— Фарон дзы, æртæ къухдарæны чи сфи- 
дауын кодта, ахæм сердолик ссардтон,— йæхæдæг йæ 
дзыппытæ сгарынмæ фæци. — Мæнæ ацы къухдарæн 
дæр уыцы дурæй конд у. 
Мах йæ цурмæ бацыдыстæм æмæ къухдарæнмæ кæ- 
сыныл фэстæм. 
— Тыкг рæсугъд у,— загъта Элинæ. 
— Къухдарæн дын ам сарæзтой? 
— 0. Тынг гæрзарм къухты хицау у. 
Айфыццаг мын цы æрмадзы кой кодта, уый хица- 
уæй зæгъы. Сызгъæрин дæр, дам, æм ис, æмæ æвзист 
дæр. Æрмæст йемæ иумæйаг æвзаг ссарын хъæуы. 
— Кæцы стъалыгуырдзы бын райгуырдтæ? — ба- 
фарста Элинæйы. 
— Водолейы. 
— Ды та? — загъта мæнмæ æрбакæсгæйæ. 
— Кæ зонын. 
— Кæцы мæй райгуырдтæ? 
— Тъæнджы мæй. 
— Йæ кæцы бон? 
— Фараст æмæ ссæдзæмы. 
— Уæдæ ды дæр Водолейы бын тæлфыс. Ст-тмахæн 
уæ дыууæйы амокд дæр уæлдæф, Сатурн, аметт :т æмæ 
дæгъæлимæ баст у. 
Уыцы хабæрттæ ма мыи уымæй размæ дæр чындæ- 
уыд, фæлæ сæ бæлвырд нал хъуыды кодтон æмæ йæ ба- 
фарсток: 
— Цæмæк? 
— Водолейы бын чи райгуыры, уыдонæн сæ нысан 
уæлдæф у, сæ планетæ — Сатурн, сæ дзындздур — аме- 
тист, сæ амондхæссæг дзаума та — дæгъæл. 
Иу-цыппар километры куы фæцыдыстæм, уæд бахæццæ 
стæм, денджыз хохы рæбыноз кæм бацыд, ахæм бакæ- 
лæнмæ. Нарæг къахвæндаг нæ бахуыдта æппæты арф- 
дæр къуыммæ. Дардæй нæ зынд, фæлæ хохæй доны æхсæн 
уыди пуртийæ хъазæн фæзы йас уыр бынат. Йæ дуртæ 
æрттывдтытæ калдтой. Иннæ былгæроны дуртæй уыды- 
сты дзæвгар сыгъдæгдæр æмæ уымæ гæсгæ урсдæр. 
— Æрхæццæ стæм,— загъта ке ’мбæлццон. 
Дуртæ агурын хъæуы, уый нын фæндагыл дæр 
дзырцта, 1гыр дæр иьти æй амыдта, фæлæ цыма мæнæй, 
хæзиайыл чрг фæхæст уа æмæ дзыппыдзаг хъæздыгдзи- 
нæдтпмæ ’чи раздæха, ахæм адæймаг нæ рауайдзæн, 
афтæ мæм каст. Фыццаг рæстæг мæлæты арæх гуыбыр 
-кодтон. Мæ зæрдæ-иу цы дурмæ фехсайдта, уый-иу фел- 
— 318 — 

вæстон, йæ хæзнатæ агурынмæ-иу ын фæдæн, суанг ма- 
иу дзы хурмæ дæр акастæн æмæ-иу æй уый фæстæ мæ 
сыхагмæ равдыстон. Уый-иу ын йæ хæрзхъæддзинад 
уайтæкккæ дæр базыдта æмæ-иу æй фæстæмæ фехста. 
Æвæццæгæн-иу æй размæ, иогæй та йæ куы сисон, уы- 
мæй тæрсгæйæ нæ аппæрста. 
Элинæ, куыд бамбæрстон, афтæмæй мæнæй зæрдæ- 
ргъæвддæр ахуыргæнинаг разынд, Не ’мбæлццонæй цы 
ныхæстæ фехъуыста, уыдон ын йæ ддрддæры архайдæи 
фаг уыдысты æмæ агурынæй дарддæр ницæуылуал 
тыхст. Æз дуртæ хъавгæ исын райдыдтон, стæй сæ не 
’мбæлццонмæ дæр нал æвдыстон, уæддæр та нæ фæрæст- 
мæ уыдзысты, зæгъгæ. Элинæ æгæр куы адард, уæд æм 
ке ’мбæлццон фæхъæр кодта: 
— Былгæронмæ хæстæгдæр рацу, ам хуыздæр у. 
Денджызы уылæнтæ — уæлдайдæр кæрæдзийы сæрты 
гæппытæ кæнын куы райдайынц, уæд — былгæроны 
дурты иу фарсыл хуыссын бирæ нæ уадзынц, куы сæ 
иуæрдæм афæлдахынц, куы иннæрдæм, фылдæр хаттта, 
быиæй чи вæййы, уый уæде абады, уæле чи вæййы, уый 
та бынæй февзæры. Дзындз дуртæ хъултæй уæлдай не 
сты. Цыгыл дзы чи абада, уый хæйрæг дæр нал ссар- 
дзæк, уымæн æмæ авд дæлзæхх балæууынц, фæлæ сæ 
фыры ’рдæм куы фæфæлдæхой, уæд — дæ хъуыддаг 
ацыд. 
Элииæйы зæрдæ хæзнайæ кæмæ æхсайдта, ахæм 
дурты армыдзаг не ’мбæлццонмæ равдыста. Уый сæм 
лæмбынæг фæкасти, чи дзы кæцы хæзна дуры хуызæн 
уыд, уыдæттæ дзырдта, афтæмæй. Злинæйæ раппæлыд, 
агурын райдайыны агъоммæ цытæ дзырдта, уыдон йæ 
зæрдыл кæй бадардта æмæ дуртæй иу дæр хуымæтæ- 
джы кæй нæ систа, уый тыххæй. Чи дзы сапфиры æн- 
гæс уыд, чи дзыидзы, чи та — налхъуыты. Стæй канд 
æкгæс нæ уыдысты, фæлæ дзы кæцыдæртæм уыд хæзна 
дуры миниуджытæ дæр, æрмæст æрдзы бон цæмæдæр 
гæсгæ йæ диссаджы куыст кæронмæ ахæццæ кæнын нæ 
баци. 
— Хæзна дуры хъуыддаг афтæ у,— Элинæйы дуртæ 
æвзæрст фæуыны фæстæ загъта не ’мбæлццон,— æппын- 
дæр ын æнхъæл кæм нæ уай, уырдыгæй рагæпп ласы, 
тæккæ рæгъæддæр æмæ стырдæр æрыскъæф сыфтæры бын 
куыд разына, уый хуызæн. Ахæм боитæ-иу мыл скодта, 
æмæ-иу рййсомæй изæрмæ ницæуыл фæхæст дæн. Нæхи- 
мæ-иу рацæйцæуынмæ куыд хъавыдтæн, афтæ-иу ссард- 
тои, уымæй размæ-иу мæйгæйттæ кæуыл нæ хæст код- 
тон, ахæм хæзна дур. 
— 319 — 

Уыцы ныхæстыл бирæ нæма рацы;д, афтæ та иу дур 
фелвæстон, æркæстытæ йæм кодтон æмæ йæ фæстæмæ 
фехсыны бæсты размæ аппæрстон. Уый дынджыр ду- 
рæй фесхъиудта æмæ ме ’мбæлццоны къæхты бын стæл- 
фыд. Лæг æй фелвæста, аразил-базил æй кодта æмæ 
.мæм дисхуызæй æрбакаст: 
— Цæмæн æй аппæрстай? 
— Бæззы? 
— Аметист! 
— Æцæг? 
— Æцæг, æцæг. 
— Элинæ! Рауай ардæм. 
— Исты ссардтай? 
— Дæу чи хъæуы, ахæм. 
Ме ’мбæлццон мæм дур радта. 
— Иу нæ, фæлæ дзы, чи зоныг дыууæ къухдарæны 
дæр æрцæудзæн. 
• — Рауай-ма, Элинæ. 
Æз ноджы æдзынæгдæр кæсын райдыдтон. Цыма 
дзындздуры лæппынтæ дæр уым искуы хæстæг уыдаик- 
кой, уый хуызæн. Уæдмæ Элинæйы цурмæ бахæццæ дæн 
æмæ йæм дур æвдисын. 
— Аметист,— Элинæ йын æваст йæ ном загт.^а. 
— Фæстæмæ цæуын афон у,— æнæбар лгомау 
сдзырдта не ’мбæлццон.— Катер куы нал сæййафæм, уæд 
нæ фистæгæй цæуын бахъæудзæн. Фæлтау та райсом 
рацæудзыстæм. 
Мæнæн райсом цæуæн нал уыд. Мæхи мæ срæвдз кæ- 
нын хъуыд. Иннæбонмæ мæм билет уыд. 
Чысыл ма бахъæуа, катер ма аивгъуыйа. Фæстæмæ 
хъæлдзæгæй раздæхтыстæм. Ме ’мбæлццонæй, æппын- 
дæр куы ницы ссардтаиккам, уæд дæр арфæгондæй баз- 
задаин, уымæн æмæ нæ хорз балцы ахуыдта, стæй, цы 
хæзна дур аппæрстон, уый мын мæхицæн кæй радта, 
уый дæр йæ сыгъдæгзæрдæдзинадыл дзырдта. Иу иыха- 
сæй, æцæг адæймаг кæй уыд, уый цыбыр рæстæгмæ дæр 
рабæрæг. Уымæн фæзæгъынц, адæймаджы базоныны 
тыххæй йемæ балцы ацæуын хъæуы, зæгъгæ. 
Денджызы был не ’мбæлццонæн хæрзизæр эагътам, 
нæхæдæг хæстæгдæр фæцдагыл фæлладуадзæн хæдзар- 
мæ рацыдыстæм. Элинæ мæ разæй сæгуытау цæрдæг 
уади. Æгæр тагъд куы кодта, уæд æм дзурын: 
— Исчи дæ фæсте суры? 
— Æрталынг, уымæ нæ кæсыс? 
— Нырма талынг нæма у, стæй куы ’рталынг уа, 
уæд цæмæй тæрсыс? 
— 320^ 

— Куыд цæмæй тæрсыс? Уынгты куы цæуиккам, 
уæддæр ма иу, фæлæ ацы зылын-мылын къахвæндаг 
куы фæскъуымты суайы, куы къудзиты астæуты... 
— Æмæ? \ 
— Цы «æмæ»? 
— Искуы дзы бирæгъыл амбæлынæй тас у? 
— Уæддæр тæрсгæ кæнын. 
— Гыццыл-ма фæлæуу,— мæ фæллад ауадзын æф- 
сон æрлæугæйæ сдзырдтон Элинæмæ. 
Элинæ йæ цæуынæй банцад. 
— Рауай-ма ардæм. 
— Бынмæ ма мæ цæмæн цæуын кæныс, дæхæдæг 
рацу. 
Æз кæм æрлæууыдтæн, уый фæз бынат уыд, Элинæ 
та фæхæрдгæнæнмæ схæццæ æмæ йæ дæлдæр æрхизын 
уымæн домдтон, фæлæ уæддæр йæ цурмæ схызтæн. 
— Цом, уæлæ уым æрлæудзыстæм,— йæ цурмæ куы 
схæццæ дæн, уæд ын иннæ фæз бынатмæ ацамыдтон. 
— Цæмæ мæ лæууын кæныс? — кæдæм ын амыд- 
тон, уырдæм куы схæццæ стæм, уæд мæ бафарста Элинæ. 
— Иннæбон цæугæ кæнын, уый зоныс? 
— Зонын. Æз дæр дæуæй иу бон фылдæр йеддæмæ 
нал фæуыдзынæн ам. 
— Зонын æй. 
— Æмæ? 
— Афтæ фæхицæн уыдзыстæм? 
— Уæдæ цы дæ зæрды ис? 
— Кæрæдзийы никуыуал фендзыстæм? 
— Райсом бон нал кæны? Стæй иннæбон та? 
— Иннæбоны фæстæ зæгъын? 
— Иннæбоны фæстæ та ды Ирыстонмæ ацæудзынæ 
æмæ, кæмдæр денджызы был иу фынджы уæлхъус кæ- 
имæ бадтæ, уыцы адæмы куыд ферох кæндзынæ, афтæ 
æз дæр дæ зæрдыл никуыуал æрлæудзынæн.... 
— Ахæм ныхæстæ ма кæн. 
— Исты мæнгæй зæгъын? 
— Айфыццаг дæр ма мын афтæ загътай. 
— Куыд? 
— Фæлладуадзæн хæдзæртты зонгæдзинад, дам, би- 
рæ нæ хæссы. 
— Æмæ афтæ нæу? 
— Æз æмæ дæу æхсæн цы ахастдзинæдтæ ис, уыдон 
дæм фæлладуадзæн хæдзæртты ахастдзинæдты хуызæн 
кæсынц? 
— Мæнмæ нæ кæсынц, фæлæ дæумæ кæсынц. 
— Мæнмæ дæр нæ кæсынц. „ .; 
11 Дзасохты Музафер —321 — 

^- Цæмæй бæрæг у? 
— Æппындæр ницæмæй бæрæг у? 
— Нæ зонын... 
— Уæдæ йæ æз зонын. 
Дарддæр цы дзурын хъуыд, уый зрнгæ кодтон, фæ- 
лæ мæ ныфс нæ хастон. Куы ныдздзæгъæлтæ уон æмæ 
æртæ къуырийы дæргъы цы фæндагыл фæцыдтæн, уы- 
мæй уæрæхдæр фæндагмæ рахизыны бæсты мæхи фæн- 
дагæй дæр куы фæиппæрд уон, уымæй æдас нæ уыдтæн 
æмæ иу цасдæр æнæдзургæйæ алæууыдтæн. 
— Элинæ? 
— Хъусыи дæм. 
— Ныронг дын никуы ниць1 загътон, фæлæ дæ ацы 
изæр цæмæйдæрты куы бафæрсон, уæд мæм нæ фæхæ- 
рам уыдзынæ? 
— Цæмæй дæм ма фæхæрам уон, ахæм фарстатæ 
мæм дæтт. 
— Ахæм фарстатæ уыдзысты, фæлæ уæддæр... Мад 
йеддæмæ мын ничи ис, зæгъгæ, мын куы загътай, уæд 
дæ цæмæй бафæрсынмæ хъавыдтæн, уый зоныс? 
— Цæмæй? 
— Уарзон дæр? 
— Уый та цы у? 
— Уарзон цы у, уый ыæ зоныс? Зæххы цъары лæп- 
путæй æппæты тынгдæр кæй уарзыс, йæ фæдъгл ацæ- 
уынмæ арвы кæронмæ дæр цæттæ кæмæн дæ... 
Элинæ ныххудти. 
— Æз дын æцæгæй дзурын, ды та... 
— Æз дæр æцæгæй худын. 
— Мæ фарстæн мын дзуапп цæуыннæ дæттыс? 
— Ды цавæр уарзоны кой кæныс, ахæм мын нæ 
уыди. 
Мæ зæрдæ мын цыдæр цыргъагæй фæцагайдæуыд* 
Дарддæр ма йæ фарстаин, уый бæрц ныфс мæм æваст 
нæ разынд. Мæ тыхтæ æрбамбырд кодтон æмæ йæ ба- 
фарстон: 
— Уæдæ? 
— Мæхицæн мын ахæм ныхæстæ дзырдæуыд... 
— Цавæр? 
— Дæуæй фылдæр, дам, никæй уарзын... 
— Чи уыди æмæ цы фæци, уый мын нæ зæгъдзы- 
нæ? 
— Денджызон афицер. Цæгатаг флоты службæ код- 
та! Тынг дзæ’бæх лæппу уыди... 
— Фæлæ? 
— .Фæстæмæ ацыди. 
— 322 — 

— Цæмæн? 
— Мæ дзуапп йæ зæрдæмæ нæ фæцыд. 
— Уагæры йын цавæр дзуапп радтай? 
— Мой, зæгъын, нæ кæнын. 
— Тынг раст ын загътай! — Мæ цин равдисынæн 
мын хуыздæр фадат нал фæуыдзæн, зæгъгæ, йын йæ ны- 
хæн аба кодтон. Æнхъæлдтон, фæтæргай уыдзæн æмæ 
мæ лæугæйæ фæуадздзæн, зæгъгæ, фæлæ мын уайдзæф- 
гæнæгау куы зæгъид: 
— Афтæ мардæн фæба кæнынц. 
Уыцы ныхæстæ мын мæ ныфсыл бафтыдтой æмæ 
йын йæ былтæн ныбба кодтон. 
Цыма уæвæн кæмæн нæ уыд, ахæм хъуыддаг æр- 
цыд, уый хуызæн йæхи мæ хъæбысæй атыдта æмæ иу- 
варс тæргайхуызæй æрлæууыд. Мæ зæрдæ риуы дзæбуг 
фестад. Йæ гуыпп-гуыпп къæмисæнты дзæхстимæ баиу. 
Элинæ иуцасдæр æнæдзургæйæ алæууыд, стæй, цыма 
раздахын кæй хъуыди, фæлæ раздахæн кæмæн налуыд, 
ахæм хъуыддаг æрцыд, уый хуызæн бафарста: 
— Цæмæн афтæ бакодтай? 
Цымæ цы бакодтон? Зæххыл чи никуыма æрцыд, 
ахæм исты? Æви адæмæн цы ’мбæлы, уый мæнæн мар- 
хо у? Æргом дзургæйæ, Элинæ йæхæдæг куы нæ уы- 
даид, уæд мæхимæ уый бæрц уæндондзинад нæ разын- 
даид. Æппæты тынгдæр мæ ныфс цæмæ бахастаин, 
уый — йæ русæн аба кæнын, фæлæ, ныхмæ кæй фæ- 
комкоммæ дæн, уый, æвæццæгæн, мæ амонд, уыдд, æн- 
дæр Элинæйæ уыцы уайдзæф нæ фехъуыстаин æмæ мæ 
стырдæр уæлахизМæ ие сразæнгард кодтаид. 
Куы нæ мæм фæхæрам уыдавд, уый мæ тынг.фæн- 
дыд æмæ йын лæ хъазæн уайдзæфæн хъазæн дзуапп 
раддон: 
— Мардæй æгас сарæзтон. 
— Æвæццæгæн, æртæ къуырийы дæхи хорз уымæн 
дардтай? 
— Цæмæн? 
— Цæмæй дыл баууæндон æмæ мыл ахæм сайд æр- 
цыдаид? 
— Цавæр сайд? Лæппу бирæ цы чызд^жы уарза, уы- 
мæн æртæ къуыримæ иу ба куы акæна, уæд уый цас 
диссаг у? 
— Ахæм ныхæстæ чи.фæдзуры, уыдоныл æууæнк 
нæ вæййы. 
— Цавæр ныхæстæ? 
— «Бирæ уарзын»-тæ æмæ йедтæ... > 
— 323 — 

— Омæ уæд та — «чызг лæппуйы зæрдæмæ куы цæ- 
уа»... 
— Уæд, ды цы ми бакодтай, ахæмтæн дзы бынат 
хъуамæ мама уа. 
— Иуырдæм дæр мæ акъахдзæф куыннæ уадзыс! 
Мауал ма мæсты кæн... Æз дæуæн цы хорздзинæдтæ 
фæуыдзынæн, уый зоныс? Тæккæ иннæбон. Сæумæрай- 
сом автобусы абаддзынæн æмæ аэропорты балæудзынæн. 
Ды мæнæй фервæздзынæ æмæ донæй дæр нард кæнын- 
мæ фæуыдзынæ... Хъазт хъазт у, фæлæма мын дæ ад- 
рис ратт. 
— Цы дзы кæныс? 
— Уазæгуаты уæм нæ бацæудзынæн, ма тæрс. 
— Уæдæ? 
— Писмо дæм ныффысдзынæн æмæ, дæ кактус цы 
баци, уый мын фехъусын кæндзынæ. О, хæдæгай, куыд 
мæ фæцæйрох кодта. Мæнæ-иу ацы аметистæй дæхицæн 
къухдарæн сараз, кæд-иу мæ уый фæрцы уæддæр æры- 
мысис. 
Элинæ иицыуал дзырдта. Кæм лæууыдыстæм, уымæй 
чысыл æддæдæр кипарис бæласы аууон телыхъæдыл 
ауыгъд цырагъ раджы ссыгъд. Кæцæйдæр дымгæйы 
уылæнтæ æрбаивылдысты, бæласы фат атасын кодтой 
æмæ цырагъы рухсмæ йæ цæсгодо разынд. Цыдæр сагъæ- 
сты ахæсты кæй бахауд, уый бæрæг уыд. Хæстæгдæр æм 
бацыдтæн æмæ йæм дзыидз дур дæттын. Куы нæ йæм 
æвнæлдта, уæд ын æй йæ армытъæпæнмæ нылхъывтон, 
2*æц ыл, кæннод ахаудзæн, зæгъгæ, æмæ йын йæ къух 
суагътон. Фæстæмæ мæм æй куынæуал радта, уæд ын 
хъазгæйæ уайдзæфгæнæгау загътон: 
— Нæхимæ цæуынвæнд дæм нал ис? Æрдæбон та- 
лынгæй куы тарстæ. 
— Талынгæй нæ тарстæн, фæлæ дæуæй тарстæн. 
— Мæнæй дæр ма тæрс. 
— Омæ ма дæ ныр цæмæй тæрсон? 
— Цом уæдæ, кæд мæ нал тæрсыс, уæд! — æмæ 
йын уыцы ныфсджыкæй йæ дæлармы мæ къух атъыс- 
тон. Æнхъæл уыдтæн, йæхи мæ атондзæн, зæгъгæ, фæ- 
лæ æнæ иу ныхасæй мæ фарсмæ араст. 
— Нал мæм мæсты кæныс? — бафарстон æй, иу 
цасдæр куы суадыстæм уæд. 
— Хæрзаг нæ чи уыны, уыдон сæхинымæр зæгъынц, 
ацы чызг æмæ лæппу кæрæдзийæн исты бавæййынц. 
— Æмæ ницы бавæййæм? 
— Куыд ницы бавæййæм, æнæхъæн æртæ къуырийы 
зонгæ не стæм?! 
— 324 — 

— Æмæ дæм уый ницы кæсы? Нæ сыхæгты лæппу 
чызджы къаммæ гæсгæ куы ракуырдта. Нæ фæлæ ма 
райсом нæ хуыз сисæм. 
— Хуыз исын нæ фæтчы. 
— Æцæгæй зæгъын, тынг мæ фæнды, дæ къам мæм 
куы уаид, уый. Дæу нæ фæнды? 
— Мæ къам дæм куы уаид, уый? 
— Уый дæр, стæй дæм мæ къам куы уаид, уый дæр? 
Элинæ ныххудти. Мæ къæйныхдзинад мын ныббар- 
ста, æвæццæгæн, æндæр афтæ зæрдиагæй нæ ныххуд- 
таид. Стæй мæ ба дæр æцæг æнкъарæнтыл дзурæг кæй 
уыд, ууыл дæр цыма æууæндыд, афтæ мæм фæкаст. Йæ 
цонг, стыр фæндагмæ куы рахызтыстæм, уæд дæр нæ 
айста. Суанг фæлладуадзæн хæдзары цурмæ афтæмæй 
фæцыдыстæм, Мидæмæ бацæуыны размæ бæласы бын 
æрлæууыдыстæм. 
— Уæдæ райсом нæ хуыз исынмæ цæуæм? 
— Тынг дæ фæнды? 
— 0. 
— Æмæ кæм сисдзыстæм? 
— Æз зонын, хорз кæм исынц, ахæм бынат. 
— Денджызы был? 
— 0. 
Мæ хуыз исгæйæ худæгдæр мæхимæ никуы фæкæ- 
сын. Хуымæтæг уæвын мæн нæ фæфæнды, зондджын- 
дæр, лæгдæр æмæ рæсугъддæр цæмæй рауайон, ууыл 
архайгæйæ та бынтон ницæмæнуал фæбæззын. Мæ 
къамтæй, искуы-иутæй фæстæмæ, мæ зæрдæмæ уымæн 
ничи цæут>1. Кæм дзы цы аипп вæййы, уый, куы сæ рай- 
сын, уæд раиртасын. Иу хаттæй иннæ хатмæ мæхицæя 
фидарæй фæзæгъын, ахæм рæдыд мыл нал æрцæудзæн, 
зæгъгæ, фæлæ та дзы ницы рауайы. Къамисæджы раз- 
мæ æрбадыны агъоммæ мæм цыдæр фæндтæ вæййы — 
мæхинымæр скæрдын, куыд баддзынæн, цæмæй цы 
хъуыды кæнын, уый мæ цæсгомыл зына, уый тыххæй 
мæ кæдæм кæсын хъæуы, уыдæттæ рагацау сбæлвырд 
кæнын, фæлæ аппараты цæст куы разыны, уæд, йæ 
уæрцц кзёмæн ныппæррæст ласы, уый хуызæн фæвæй- 
йын. Мæ уынаффæтæ æрбайхæлынц æмæ ма дзы хуызи- 
сæгæн баззайы, æппындæр чи ницæуыл дзуры, ахæм 
хъæдын цæстытæ, кæнæ та, кæйдæр загъдау, сæ хицау 
æд^ллы кæй у, ууыл æнæгуырысхойæ чи дзуры, ахæм 
цæстытæ, 
Элинæимæ хуызисæгмæ куы бацыдыстæм, уæд мæ- 
лæты хъæлдзæг уыдтæн. Æппындæр ницæуыл хъуыдьг 
кодтон. Мæхинымæр загътон, хуызисæджы ницæмæ æр- 
— 3?.5 — 

дардзынæн, кæддæра афтæмæй та куыд рауаин, зæгъгæ. 
Ныфсджынæй бæргæ бацыдтæн, фæлæ та хуызисæны 
«цæст» гомæй куы федтон, уæд мæ раздæры фæндтæй 
иицыуал аззад. Иннæ хæттыты хуызæн та суанг мæ 
улæфт’ дæр мæ бар нал уыд. Ноджы хуызисæг Элинæйы 
мæ фарсмæ афтæ хæстæг æрлæууын кодта, æмæ мæ га- 
лку фарс уæхсчытæй дæлæмæ судзгæ ацыд. Кæрæдзет 
йæн чи стæм, уый йын, æвæццæгæн, амонын нæ хъуыд, 
æмæ ма нын иæ къухтæ кæрæдзиуыл дæр ныххæцын 
кодта... Элинæйы бæргæ нæ фæндыд, фæлæ, чи зоны, 
хуызисæгæй æфсæрмы дæр фæци, кæд кæрæдзийы къух- 
тыл хæцынæй тæрсгæ кæнут, уæд уæ æнæ ху!ыз исгæ 
ничи уадзы, зæгъгæ. 
Цыма уæззау куыст фæкодтон, уый хуызæн бафæл- 
ладтæн. Хуызисæгмæ дыууæйæ дæр нæ адристæ ныу- 
уагътам æмæ рацыдыстæм. 
— Децджызы былмæ дæ нал фæндй? — бафарста 
мæ Элинæ, хуызисæгæй куы рацыдыстæм, уæд. 
— Куыннæ мæ фæнды?! Фæстаг фæндараст ын æнæ 
зæгъгæ нæй. Стæй йын арфæ дæр ракæнон. 
— Арфæ? 
— 0. Кæй мæ нæ аласта, уый тыххæй. 
— Нæма дæ ферох? 
— Æмæ мæ кæд ферох уыдзæн? Цалдæр боны дон- 
мæ тæрсгæ-ризгæйæ фæцыдтæн. Æмбисы онгæй фалдæр 
ленк кæнын дæр нал уæндыдтæн. Цыма йæ дæхæдæг 
нæ зоныс! 
Былгæрон уæгъд бандоныл æрбадтыстæм. Денджыз 
уыди сабыр. Цыма фысы комæй хал нæ раластаид, уый 
хуызæи йæ уæлцъар зына-нæзына змæлыди. Йæ уылæн- 
тæ бынтон кæй нæ амардысты, уымæн раиртасæн уыди, 
тæккæ былгæрон-иу сæ сабыр уынæр кæй райхъуысг, 
æрмæстдæр уымæй. Далæ мæ уыцы дур никуьг ферох 
уыдзæн. Элинæ рихиджын лæппуимæ хъарм ныхæстæ 
уымæй чысыл дæлдæр кодта... 
Æвæдза, бындзæй пыл аразынмæ мæхицæй дæсны- 
дæр нæй. Хъуамæ пылæй бындз аразынмæ дæр афтæ 
арæхсин, фæлæ мын уый никуыма бантыст. Бындзæй 
арæзт пылы сæрæй æрхизынмæ мæ асинтæ агурын ба- 
хъæуы, фылдæр хæттыты та хаугæ æркæнын, цъæхтæ 
æмæ мыл къуызыртæ баззайы, афтæмæй. 
Элинæйы уыцы лæппуимæ ныхасгæнгæ куы фед- 
трн — уæвгæ кæд йæ дзыхæй иу дзырд дæр не схауд, 
уæддæр ын абоны онг дæр ницы зонын — уæд змисыл 
уæлгоммæ цæстытæ æмбæрзтæй хуысгæйæ бирæ фæ- 
хъуыды кодтон. Суанг ма мын не ’рвадæлты чызг цы 
— 326 — 

сахъат лæппуйы кой кодта, ууыл дæр нал худтæн. Мæ- 
хи йæ бынаты авæрдтон æмæ йыл худыны бæсты мæ 
зæрдæйы тугтæ ныккалдысты. 
Не ’рвадæлтæй иу хæдзар хъæуы тæккæ бын цард. 
Сæ бакомкоммæ та, кæцæйдæр чи æрлыгъд, ахæмтæ æр- 
бынат кодтой. Сæ лæппутæй иу гуырдзæй сахъат раха- 
ста. Æдылы ныхас дзы никуы фехъуыетаис, уæдæ ку- 
сынмæ та йæхицæн æмбал нæ уыд. Не ’рвадæлтæм чыз- 
джытæ цалдæр уыди, фæлæ дзы сæ сыхаджы зæрдæмæ 
æппæты кæстæр фæцыд. Иу-æстдæс азы йыл цыдаид, 
ахæм рæсугъд чызг. Сыхæгты лæппутæ уарзондзинады 
хабар куы базыдтой, уæд «усгуры» мæстæймарын рай- 
дыдтой, фæлæ æргомæй нæ уæндыдысты: нæ сыл ба- 
цауæрстаид. Алы бон дæр-иу исты æрымысыдыстьт. Иу 
хатт та цы бакодтой? Уынджы æмбырдæй лæууыдысты 
æмæ дзы дыууæ сæхицæй барæй богæлттæ ацарæзтой. 
Хъæбысæй хæцгæйæ дзыиуæн \йæ хæдоны цæппæр фæ- 
хауд — уый дæр барæй. Уыцы заман сæ рæзты суадо- 
нæй не ’рвадæлты чызг дон æрбацæйхаста. Йæ цæппæр 
кæмæн атыдтой, уый йыя афтæ, ахуьш, дам-ма мын æй. 
Чызг йæ дон бахаста. Фæстæмæ судзин æмæ ’нддхимæ 
фæзынд. Цæппæр бахуыдта æмæ фæстæмæ бацыд. Уы- 
цы ныв йæ «уарзон» куы федта, уæд лæппуты цурæ# 
ацыд æмæ сæ цæхæрадоны фаджысы обауы йæ сæр ба- 
тъыста æмæ богъ-богъæй кæуын райдыдта. Лæппутæ 
йæм сусæгæй кастысты æмæ йыл худæгæй мардысты. 
Гъе æмæ уыцы бон не ’рвадæлты чызджы дæр æры- 
мысыдтæн. Зæрдæтæ алыхуызон сты, фæлæ рисгæ æм- 
хуызон кæнынц. Чи зоны, уыцы лæппуйы риуы цы зæр- 
дæ уыд, уый, худгæ йыл чи кодта, уыдонæй алкæй зæр- 
дæйæ дæр æнкъарагдæр æмæ сыгъдæгдæр уыд. 
— Цæуæм? — мæ къухыл мын йæ къух авæрдта 
Элинæ. 
. — Цом,— æмæ сыстадыстæм.— Кæдæм? 
— Нæхимæ дæ нæма фæнды? 
— Сихор ам бахæрæм. 
— Кæм? 
— Ам уæлæмæ куы ацæуæм, уæд ,уым иу ресто- 
ран зонын. Тæккæ денджызы был. Йæ фынгты иу хай 
гом арвы бын ис. 
Йæ фарсмæ дынджыр фикус кæмæн уыд, уыцы фын- 
джы уæлхъус æрбадтыстæм. Мæхи бынаты искæй куьг 
авæрдтаин æмæ йæм дардæй куы ’рбакастаин, уæд æм 
æнæмæнг бахæлæг кодтаин, æз та мæхинымæр катайы 
бацыдтæн, афтæмæй та афæдзы тæккæ хуыздæр афон, 
бæстæйы рæсугъддæр горæттæй иуы, денджызы был, мæ 
— 327 — 

зæрдæмæ æппæты тынгдæр чи цыд, уыцы чызг мæ 
фарсмæ бадт. Мæнæй æндæр» Чырыстийы цъуппыл фе- 
стадаид, йæхицæй амоцдджындæр никæйуал æнхъæлд- 
таид, æз та, райсом цы уыдзæн, ууыл сагъæсты бацыд- 
тæн. Райсом цы уыдзæн, уый та, дам, Нарты Сырдон дæр 
нæ зыдта. Сырдоны тыххæй дзуапп раттын мæ бон нæ 
уыд, фæлæ æз, райсом цы уыдзæн, уый та ма æгæр дзæ- 
бæх дæр зыдтон. Æхсæвыцъæхæй фæгæпп ласдзынæн 
æмæ аэропортмæ араст уыдзынæн. Элинæ ма фынтæ 
уындзæн, афтæ æз æмбисфæндагыл уыдзынæн. Хæдтæ- 
хæджы бадт куы бафæразон, уæд, Хуыцауы фæрцы, са- 
хатæй чысыл фылдæры фæстæ Минводы æрбаддзынæн. 
Уымæй нæхицæй та уæлдай нæй. 
Мæ хъуыдытæ æрмæст нæхимæ цæуынимæ баст нæ 
уыдысты. Мæ сæйраг сагъæс уыди, Элинæимæ кæй хи- 
цæн кодтон, æппæты тынгдæр та тыхстæн, кæд ма фем- 
бæлдзыстæм, уый кæй нæ зыдтон, ууыл. Хæр’инаг нын 
рахастой. Шампайнаджы авг аенæхъæрæй байгом код- 
тон. Агуывзæты дзы рауагътон. 
— Элинæ, исты зæгъ. 
— Æмæ цы зæгъон? Кувынмæ дæхæдæг дæсны куы 
дæ. 
— Нæ фидæны фембæлдтыты тыххæй! — нæ агуыв- 
зæты къуырцц фæцыд. 
Элинæ йæ нуазæнæй ацахуыста æмæ йæ фæстæмæ 
æрæвæрдта. Йæ цæсгом фенкъардхуыз. Цыдæр сагъæсы 
фæд ыл фæзынд. Кæд уый дæр, кæй фæхицæн уыдзыс- 
тæм, уый тыххæй йæхимæ æрыхъуыста, уæд æй нæ 
хъыгдарын. Чй зоны, нæ дыууæйæн дæр æхсызгон чи 
уа, ахæм хъуыдымæ æрцæуа. Уæвгæ æз нæлгоймагкуы 
дæн æмæ мæхи зæрдæ цæуыл фæлæууа, ахæм сындз 
къутæр ссарын мæ бон куы нæ у, уæд Элинæмæ цæмæ 
’нхъæлмæ кæсын?! 
— Махмæ ахæм заман куыд фæзæгъынц, уый зо- 
ныс? — бафарстон Элинæйы. 
— Цавæр заман? 
— Адæймаг æвиппайды сагъæстыл куы фæвæййы, 
уæд? 
— Куыд? 
— Дæ цæгат дæ зæрдыл æрлæууыд, хъуыдыты куы 
аныгъуылдтæ? 
— Мæ мад йеддæмæ мын цæй цæгат и? 
— Чи йын цы зоны?! Кæд уыцы денджызон афице- 
ры æрымысыдтæ, уæд та? 
— Уый фæнды мыс, фæнды ма. 
— Цæмæн афтæ зæгъыс?! Иу «æчыхзнæй сæгъ дæр 
— 328 — 

не здæхы. Иу хатт ын нæ радтай разыйы дзуапп, фæлæ 
дæм, чи зоны, иннæ хатт æндæр хъуыды æрцæуа. 
— Æндæр хъуыды мæнмæ не ’рцæудзæн, фæлæ 
уымæ æрцыди. 
— Ома? 
— Ус ракуырдта æмæ ма сын тагъд сывæллон дæр 
уыдзæн. I 
— Сæ хабæрттæ сын мæлæты хорз зоныс. 
— Ме ’мбал чызджы ахаста. 
— Æцæг? 
— Ноджы ма йын æй нымудзгæ дæр мæхæдæг куы 
нæ бакодтаин. Разыйы дзуапп ын куы нæ лæвæрдтон, 
уæд мын афтæ зæгъы, уæд та, дам, мын æндæр искæй 
бацамон. Ахæм хъуыддæгтæй мын æнаддæр ницы ис, 
фæлæ мæ æнæнхъæлæджы макълер рауадц. Мæ куыс- 
тæй рацæйцæугæйæ мæ ме ’мбæлттæй иу чызгимæ фед- 
та æмæ кæрæдзийы зæрдæмæ фæцыдысты. Кæд ахæм 
хæс мæ размæ не ’вæрдтон, уæддæр ын æй цыма æз ба- 
нымыгътон, афтæ рауад æмæ иумæ æртæ хъуыддаджы 
сарæзтон. 
— Чызг æмæ лæппуйы чындзæхсæв дыууæ хъуыдда- 
гыл банымайæм, фæлæ æртыккаг та цавæр уыд? 
— Æртыккаг та мæхи хъуыддаг. Кæй дзы фервæз* 
тæн, уый мæнæн сæйрагдæр хъуыддаг уыд. 
— Ирон аргъæуттæй йæ кæцыдæры бакастæн. Иу 
лæппу ус курынвæнд скодта æмæ балцы араст. Цас фæ- 
цыдаид, Хуыцау йæ зонæг, фæлæ иу заман йæ размæ 
замманай рæсугъд чызг фæци. Лæппуйы зæрдæмæ фæ- 
цыд æмæ йын йæ фæндон бамбарын кодта. Чызг ын 
афтæ: 
«Дарддæр ацу, уым мæ астæуккаг хойыл амбæлдзы- 
нæ, уый мæнæй рæсугъддæр у». 
Усгур фæстæмæ дæр нал фæкаст, афтæмæй дарддæр 
атындзыдта. Æцæгæйдæр, фæндагыл иу цасдæр куы 
ныууади, уæд йæ размæ фæци, хуртæ æмæ мæйтæ кæ- 
мæй каст, ахæм чызг. Йæ хъуыды йын куы загъта, уæд 
та йын уый дæр хистæр хойы ныхæстæй дзуапп радта: 
«Дарддæр ацу, з’’ьтм мæ кæстæр хо!йыл амбæлдзынæ, 
уый мæнæй рæсугъддæр у». 
Усгур та астæуккаг хойы дæр дзургæ фæуагъта æмæ 
ноджы тагъддæр фæцагайдта. Йæ хъуыддæгтæ цы ба- 
исты, уый нал хъуыды кæнын, фæлæ мæм дæ афицер 
дæр уыцы усгуры хуызæн фæкаст. Кæд, дам, мын дæ- 
хæдæг нæ комыс, уæд та мын æндæр искæй бацамон. 
— Дæ уарзоны фыдгой дын кæнын? — мæ ныхæстæ 
— 329 — 

г 
кæдæм цæуынц, уый бамбаргæйæ мын хъазгæйæ бауай- 
дзæф кодта Элинæ. 
— Æргом мын чи нæ зæгъа: цæуыннæ йын бакуым- 
дтай? 
— Нал æй ныууадздзынæ? Афонмæ, мæгуыр, йæ 
хъустæ судзынц. 
— Æцæгæй дæ фæрсын. 
— Мæгъа...— Иу чысыл ахъуыды кæныны фæстæ ма 
йæ ныхасмæ бафтыдта.— Мæ бынатæй кæй тыххæй сыс- 
тадаин, ахæм мæм нæ фæкаст. Куы-иу ахъуыды кодтон, 
Ленинградæй мæ дард Цæгатмæ цæуын кæй бахъæу- 
дзæн, ууыл, уæд-иу мæ ницыуал æндæвта. 
— Ныртæккæ дæр ма дæм ахæм зонд ис? 
— Цавæр? 
— Ленинград никæй æмæ ницæй тыххæй ныууа- 
дзис? 
— Æгæр бирæ зонын дæ нæ фæнды? с 
— Æцæгæй дæ фæрсын. • ? , 
— Мæгъа. ;Ахъуыды кæнын хъæуы... 
— Писмо дæм куы ныффыссон, уæд мын дзуапп 
ратдзынæ? 
— Уый цавæр писмо уа, уымæ гæсгæ. 
— Хорз писмо. ’ ^: » 
—. Хорз писмойæн ратдзынæн. «Нарты« кадджытæ» 
мьга каст нæма фесты, стæй мын куы фæуыдаиккой, 
уæддæр дын сæ нæма раттаин. Иу хатт ма сæ кæсдзы- 
нæн. Уый фæстæ дын сæ арвитдзынæн. 
— Дæхицæн сæ уадз. Мæнмæ ма ис. Ирон æгъдæут- 
ты тыххæй ма дæ хъæуы чиныг? 
— Куыннæ мæ хъæуы?! Зæрдæ мын куы бавæрд- 
тай, æрæрвитдзынæн дын æй, зæгъгæ. 
— Уый фæстæ мын ницыуал загътай æмæ дæ, зæ- 
гъын, кæд нал хъæуы... 
— Хъæуы мæ, хъæуы. 
Ресторанæй куы рацыдыстæм, уæд дзæвгар фæхъæл- 
дзæгдæр дæн. Кæй зæгъын æй хъæуы, шампайнаг йæ 
куыст бакодта. Æхсæвæры размæ мæ сæ быны цы са- 
гъæстæ скодтой, уыдонмæ акастæн дзæвгар уæлæнгай- 
дæр цæстæй. Мæхи барæй цы къуырцдзæвæнмæ батард- 
тон, уырдыгæй ссардтон æнцон рацæуæнтæ. Кæд Эли- 
нæимæ кæрæдзимæ дард цардыстæм, уæддæр æнусмæ 
нæ хицæн кодтам. Писмотæ йæм фысдзынæн, телефонæй 
йæм дзурдзынёен, стæй та бон цæуы æмæ фарн йемæ 
хæссы. 
Æхсæв-бонмæ нæ бафынæй дæн. Сахатæй сахатмæ 
та-иу фехъал дæн, рæстæгмæ-иу æркастæн æмæ та-иу 
— 330 — 

N 
æрхуыссыдтæн, нырма раджы у, зæгъгæ. Искуы куы 
вæййын, уæд алы хатт дæр мæ цæуыны агьоммæ ах>æм 
фыдæхсæв арвитын. 
Талынг ма уыди, афтæ цæуынмæ рæвдз уыдтæн. 
Элинæйæн, рестораны фæстæ куы хицæн кодтам, уæд , 
хæрзæхсæв загътон. Иу хатт ма мæ уатыл мæ цæст аха- 
стон, куыд ницы мæ ферох уа, афтæ. Ахæм заман дыу- 
уæ-æртæ хатты дæр къуымты æрзилын, кæддæры цау 
та мыл куы ’рцæуа, уымæй тæрсгæйæ... > 
Уыцы аз Германы балцы уыдтæн. Куы ныццыдыс- 
тæм, уæд Берлины уазæгуаты цардыстæм. Бæстæйыл 
азилыны рæстæг куы ралæууыд, уæд уазæгуатæн хæрз- 
бон загътам. Не ’хсæвиуат кæцы горæтмæ бахастам, 
уый нал хъуыды кæнын, фæлæ мæ дзаумæттæ куы 
скалдтон æмæ сæ ауындзын куы райдыдтон, уæд бам- 
бæрстон, мæ хæдон Берлины кæй баззад. * Дзыкъынног 
югославаг нейлон хæдон — нейлон хæдæттæ уæд сæ 
тæккæ кадджынæй уыдысты — фыццаг хатт Берлины 
скодток. Ныхсадтон æй æмæ йæ хинайæны хусмæ æр- 
цауыгътон. Куы цыдыстæм, уæд æй нал æрхъуьвдыкод- 
тон æмæ афтæмæй рацыдтæн. Хъыг мын уыди, кæй зæ- 
гъын æй хъæуы, фæлæ ма цы мæ бон уыд. 
Нйе балцы кæрои та Берлинмæ ’рбаздæхйыстæм. Ацы 
хатт æцдæр уазæгуатмæ бахаудтам, фæлæ, раздæр кæм 
уыдыстæм, уымæ тынг хæстæг уыд. Хæдоны мæт дæр 
мæ уый бæрц нæ уыд, немыцæгты1 бафæлварын мæ куыд 
фæндыд. Цæрæнбонты сын сæ бæлвырддзинады кой 
хъуыстон, фæлæ, æцæг уыд æви.мæнг, уый нæ зыдтон 
æмæ мын йæ бафæлварынæн цы фадат фæцис, уымæй 
спайда кæнынмæ хъавыдтæн. Нæ лæппутæй иу немыца- 
гау дæсны уыд æмæ уыимæ уазæгуатмæ бацыдыстæм. 
Фысымтæ хъуыддаг куы бамбæрстой, уæд нæ даргъ 
тыргъты иу дынджыр уатмæ бакодтой. Куыд бамбæр- 
стам, афтæмæй уазæгуæттæй алкæцыйы дæр ахæм уæт- 
тæ ис, кæмæй цы дзаума ферох вæййьг, уыдон кæм 
бафснайынц. Йемæ нæ цы сылгоймаг рахуыдта, уый 
цармæ амад тæрхæджыты иу цасдæр ракъах-бакъах кæ- 
ныны фæстæ рæбынозгомау кæцæйдæр целлофан дзæ- 
къул райста æмæ мын мæ хæдон радта. Мæ хæдоны 
фæзынд мын уыйас æхсызгон нæ уыд, нæ фысымты 
сыгъдæгзæрдæдзинад мæ дисы цас бафтыдта. 
Куы зæгъын, уыцы хабары фæстæ, нæхимæ кæцæй- 
фæнды куы фæцæуын, уæддæр цалынмæ хæдзары 
къуымты цалдæр зылды не ’ркæнын, уæдмæ нæ ныууа- 
дзын. Æмæ та аэропортмæ рацæуыны размæ дæр къуым- 
тæ бæстон басгæрстон, æмæ æрмæстдæр уый фæстæ ра- 
— 331 — 

/ 
раст дæн. Тыргътæм куы рахызтæн, уæд мæ цæстытыл 
нæ баууæндыдтæн: Элинæ мæм тыргьты æнхъæлмæ 
каст. 
— Цæмæ сыстадтæ? — дисы бын æй фæкодтон. 
— Хъæрæй ма дзур, адæмы райхъал кæндзынæ,— 
æмæ мæ йæ разæй фæкодта, ацу, зæгьгæ. 
Элинæйы ма иу хатт кæй федтон, уый д^ер мын æх- 
сызгон куыннæ уыди, фæлæ йæ зæрдыл кæй лæууыд- 
тæн, мæн хуызæн уый дæр æхсæв-бонмæ йæ рæстæг са- 
хатмæ æркæс-æркæсгæнгæйæ кæй арвыста, уымæй мын 
мæ зæрдæ уæлдай тынгдæр балхæдта. 
— Дæхи æнæхуыссæг цæмæн фæкодтай? — кæртмæ 
куы рацыдыстæм, уæд та ногæй Элинæйы бафарстон. 
— Æмæ ды нæ фæдæ фыдæхсæв? 
— Мæнæн æндæргæнæн нæ уыд. 
— Цæй, ууыл мауал дзур. Цæуын дæ хъæуы. Фæн- 
дараст фæу... 
Элинæйæн мæ бæргæ цыдæртæ зæгъын фæндыд, фæ- 
лæ мæ ныфс ницæмæуал бахастон. Куыд дзæбæхæй хи- 
цæн кодтам, уый къахыргонд куы ’рцыдаид, уымæй 
тæрсгæйæ мæхиуыл ныххæцыдтæн. 
— Афæндараст у,— йæ къух ма мæм фæтылдта Эли- 
нæ. 
— Хæрзбон! 
XIII 
Дард балцæй æрбаздæх æмæ дæ хæдзары макæй 
æрбаййаф, уымæй æнаддæр хъуыддаг зын æрхъуыдыгæ- 
нæн у. Хуыцау хорз, æмæ мæ дæгъæлтæ алы ранмæ 
дæр мемæ фæхæссын æмæ мæ Бæдииы æрбацыдмæ æн- 
хъæлмæ кæсын нæ ’бахъуыд. Æддæ мæй дæр нæ фæдæн, 
афтæмæй мæм нæ хæдзар цыдæрхуызон фæкаст. Цæ- 
уылдæрты дзы ахуыр нал уыдтæн. Уатæй, цæлгæнæнæй, 
сынтæгæй, бандонæй мын иууылдæр зонгæ уыдыстьг, 
фæлæ мæ цыма иу чысыл адард сты, стæй цыма сæхи- 
цæн дæр æцæгæлондæр фæдæн, афтæ мæм фæкаст. Бæ- 
ди та мын мæ фæдзæхст сæххæст кодта. Газетæй, жур- 
налæй, писмойæ — цыдæриддæр райста, уыдон æвза- 
рынмæ фæдæн. Иу цалдæр газеты афæлдахыны фæстæ 
мæ зæрдæ ныссæххæтт ласта: Габоцийы къам дзы 
ауыдтон. Сау фæлгæты. Амарди! .Габоци амарди... Цы 
кодта? Æвæццæгæн, йæ уыргтæ. «Чысыл рæстæг фæ- 
сæйыны фæстæ...» 
Фарон рынчындонмæ бахауд. Йæ иу уырг тынг ныр- 
рæсыд, йæ хуылфы нал цыд. Иннæ уыргæй цалдæр хат- 
— 332 — 

\ 
ты фестырдæр. Иу заман æппындæр ницуал хуызæн 
уыд. Дох&ыртæ йæм |никæйуал уагътой. Гадзураимæ 
йæм бацыдыстæм. Йæ бирæ хæлæрттæй рынчыцдоны 
дуармæ базмæлæн нал уыди. Гадзуба йæ зонгæтæй кæ- 
мæндæр барвыста, Габоцийæн фехъусын кæн, æдде, дам, 
мæнæйуыимæ æихъæлмæ кæсынц, зæгъгæ. Сымах æрба- 
цыдыстут, уый, дам, куы фехъуыста — уый фæстæ нын 
æй йæ дохтыр дзырдта,— уæд, дам, дзæвгар фæхъæл- 
дзæгдæр æмæ, дам, мын афтæ зæгъы, æрмæстдæр, дам, 
ма мæм уыдон æрбауадз æмæ, дам, мæм абон мачиуал 
æрбацæуæд. Дохтыр ын йæ курдиат сæххæст кодта. Нæ 
бацыд ын æвдадзы хос фæцл. Цыма йыл хур ракаст, 
уый хуызæн йæ цæстæнгас фендæрхуызон. Йæ хуыссæ- 
ны рабадыныл дæр ацархайдга. 
Мæй æмæ æрдæгæй фылдæр фæхуыссыд уæд рын- 
чындоны. Цыма йын æй æвзæр низ хуыдтой, ахæм ны- 
хас дæр райхъуыст. Уырджы рæсыд æрбадт æмæ йæ 
рафыстой. Куы-иу æй бафарстон, де ’нæниздзинад куыд 
у, уæд-иу йæ былтæ æнахуыр зылын фесты, амæй дæу- 
мæ, зæгъгæ. Чысылгай фæсæрæн. Куыстмæ цæуын дæр 
райдыдта. Æнхъæлдтон, фидардæргæнгæ цæудзæн, æмæ 
дын уый та йæ фидар. Йæ зæронд мад иунæгæй баззад. 
Бæди куы ’рбацыд, уæд мын Габоцийы хабар тынг 
хъыгзæрдæйæ радзырдта. Дунетханимæ, дам, зианы дæр 
уыдыстæм. Дунетханæн иу хатт зæрдиагæй «дæ бон 
хорз!» чи фæзæгъы, уымæй йæхи хæсджыныл фæны- 
майы. Габоциимæ куыд хæларæй цардыстæм, уый та 
йын бæлвырд зындгонд уыд æмæ йæ зиан фехъусгæйæ 
уырдæм ма ацыдацд, уый æнхъæл нæ уыдтæн, фæлæ 
ма Бæдимæ дæр кæй разынд ахæм уæздандзинад, уый 
мын уæддай æхсызгондæр уыд. 
Мæ отпускæй ма цалдæр борш баззад, фæлæ куыст- 
мæ батагъд кодтон. Цыма кусджытæн мæ фæзывд æх- 
сызгон уыд, афтæ сæ бамбæрстон. Мæ дуарæй дзы чи 
нæ æрбакаст, иу дæр ахæм нал баззад. Суанг ма Амали 
дæр. Фыццаг хатт æй сæрæй бынмæ сбарстон. Æвæццæ- 
гæн, йæхимæ базылд. Цыма йыл бындз дæр нæ абадт, 
уый хуызæн мæ цуры йæ цæст дæр не ’рныкъуылдта. 
Мæ фьады хойæ ма мын салæмттæ дæр сласта. Ивгъуыд 
хуыцаубон, дам, уым уыдтæн æмæ, дам, дæ фарста. 
Викторы хабæрттæй фæрсын нæ бахъуыд. Кæрæй- 
кæронмæ мын сæ радзырдта. Цæмæдæр гæсгæ афтæ æн- 
гъгзлдтон, бирæ ивддзинаёдтæ нæм æрцæудзæн, зæгъгæ, 
фæлæ, куыд куыстой, сфтæ кусгæ сæ сæййæфтон. Мæ 
^цæуыны хæд размæ цы ног шофыр райстам — уымæн 
— 333 — 

/ 
дæр йæ ном Руслан хуынд — уый, дам, тынг дзæбæх 
лæппу (рааынд. 
Æппæты фæстагмæ мæм Азæмæт æрбацыд. 
— Куыд баулæфыдтæ? — бафарста мæ бæрнон сек-» 
ретарь. 
Æвзæр нæ уыд, зæгъгæ, йын, загътон æм^е йын йæ- 
хи бафарстон: 
— Ды мæнæй дарддæр куы уыдтæ? Куыд рауад дæ 
балц? 
— Хорз. Харламовы командæйы разамонджытæ 
мæм ахæм хорз цæстæй. ракастысты, æмæ диссаг. Æх- 
сызгон сыи уыди нæ газеты хъæппæрис. Уæлддй æхсыз- 
гондæр та сыи уыди, нæ ириз сæ хуыздæр хъазæджы 
кæй фæци, уый. Æнæхъæн командæ дæр уым уыдысты, 
афтæмæй йын нæ лæвар радтон. 
— Йæ зæрдæмæ фæцыд? 
— Уым мын арфæтæ ракæнын йеддæмæ зæгъгæ ни- 
цы кодта, фæлæ йæм æндæрæбон телефонæй дзырдтон 
æмæ мыц афтæзæгъы, ирон саг, дам, мæ фатеры зынгæ- 
дæр бынаты сæвæрДтон. I 
— Гъемæ йын хæлар уæд! Æгайтма йæ зæрдæмæ 
фæцыд. Дæуæн дæр дæ лæггад бирæ. Хорз хъуыддæгтæ 
рацдъщтай, æмæ сæ æрдæгыл мауал ныууадз. 
Куыддæр мыи цыппæрæм уæладзыгмæ схизыны фа- 
дат фæци, афтæ мæ «цæгаты» абæрæг кодтон. Чи нæ 
кæмæн тæфæрфæс кодта, уый бæрæг нал уыд. Хъæр ны- 
хас дзы никæмæй фехъуыстон. Иууылдæр сæхи зиан- 
джыи кæй хуыдтой, уый æнцонæй бафиппайдтон. Ре- 
дакторы кусæн уаты сæ цалдæрæй баййæфтон. Чи мын . 
цы хабар дзырдта, чи — цы. 
— Иу фæнд нæм фæзыцди,— загъта редактор, дыу* 
уæйæ куы баззадыстæм, уæд,— æмæ йæ дæуæн дæр зæ- 
гъон.— Габоцийы мад иунæгæй баззад, уый зоныс. 
Æмæ. йын пенси сæвæрынмæ хъавæм. 
Цавæр пекси, зæгъгæ, редактормæ æнæмбаргæ цæс- 
тытæй бакастæн. Редакци, цæмæй искæмæн пенси ра- 
цæуа, ууыл бацархайын йæ бон у, фæлæ йæхæдæг пен- 
ситæ æпæрынма*) куыд хъавы? уый хорз нæ бамбæрстон. 
— Нæхимидæг баныхас кодтам, æмæ йын алы мæй 
дæр нæ мыздæй фæйнæ туманы дæтдзыстæм. Æхцаисæн 
бон-иу сæ иу адæймаг æрæмбырд кæндзæн æмæ-иу сæ 
зæро,цд усæн ныххæсдзæн. 
Хорз уынаффæ мæм фæкаст. Габоци йæхæдæг адæ- 
мимæ цæрæг лæг уыди. Йæ дзыппы-иу æхца куы зыдта, 
уæд-иу йæхицæ?! бынат нал ардта. Уæлдай æнгомдæр та 
уыди йе ’мкусджытимæ. Æхца фидын никуы никæй ба- 
— 334 — 

уагъта. Иунæгæй йын йæ къæбæр ад нæ кодта. Æмæ 
йæ мæрдтæм дæр кæй нымайынц, уый мын æхсызгон 
уыд. 
— Мæн дæр ма ферох кæнут. 
— Æз дæр дын æй уый тыххæй дзурын... Ахæм ха- 
бæрттæ... Дæ балцæй дæр дæ иæ афарстон. 
— Хорз уыди. Ды мын цыдæридцæр дзырдтай, уы- 
дон мæхи цæстытæй федтон. 
— Рæстæг та дзьг куыд уыди? 
— Иу-дыууæ боны дзы къæвда уарыд, æндæр иннæ 
рæстæг хорз уыд. 
Дон мæ куыд фæцæйласта, уый дæр ын радзырдтон. 
— Дон худгæйæ ласы, хи дзы хъахъхъæнын хъæуы. 
Фыццаг уæладзыгмæ та ныххызтæн. Викторы кусæн 
уатмæ бацыдтæн. 
— Кусын кæд райдайдзынæ? 
— Цæмæн мæ фæрсыс? — йæ фарст ын фарсты бын 
фæкодтон. 
— Æнæ редакторæй бафæлладтæн. 
Виктор фыдæбонджын адæймаг у. Ам-цъыкк, уым- 
цъыкк куыстытæ кæнын чи нæ зоны, уыдон иухуызон 
сты. Сæхицæй куыд домынц, иннæтæй дæр ахæм куыст- 
жæ фенхъæлмæ кæсынц. Уый куы нæ вæййы, уæд та се 
’ккой уæлдай уаргъ æрæнцайы. Виктор редакторы бæс- 
ты арæх баззайы æмæ уæд йæ хæстæ уæлдай фылдæр 
фæвæййынц. Æмæ, кæй зæгъын æй хъæуы, куы рацæ- 
уин, уый йæ фæнды. 
— Æртæ боны ма мын баззад, фæлæ райсом рацæу- 
дзынæн. 
— Фæскомцæдисы Центрон Комитетмæ та ныл ныф- 
фыстой. 
— Чи? 
— Æнæном писмо у. 
— Кæй та бахъыгдардтам? 
— Студентты цард, дам, æвзæр æвдисут. 
— Æмæ, дам? 
— Мæнæ йæ дæхæдæг бакæс,— загъта Виктор æмæ 
йæ сейфы дуар гом кæнынмæ фæци.— Мæнæ!— æмæ мæм 
къонверт æрбалæвæрдта. ’Йæ адрис уыди къухæй фыст 
мыхуыргонд дамгъæтæй. 
Писмо райстон æмæ йæ бакастæн. 
— Уыдон ницытæ сты! 
— Æз дæр афтæ зæгъын. 
— Ног редактор, дам, нæм куы ’рбацыд, уæдэай 
фæстæмæ, скъоладзаутæ æмæ студентты цард куыд æм- 
бæлы, афтæ нал æвдисæм. 
— 335 — 

— Алы номыры дæр æнæхъæн фарс куы дæттæм, 
иуæй-иу номырты та — ноджы фылдæр. Нæ сыхæгтæй 
цалдæры газетмæ æркастæн æмæ дзы ахæм æрмæг мах 
бæрц иу дæр нæ мыхуыр кæны. 
— Мæнмæ гæсгæ, айфыццаджы писмо æмæ ацы 
писмо иу къухæй рацыдысты. Мæскуыйæ мæм чи 
дзырдта, уый дæр афтæ загъта, къухæй фыст мыхуыр- 
гонд дамгъæтæй, дам, у. 
— Кæд æрвыст æрцыд, уымæ-ма æркæс. 
— Фарон дыууадæсæм ноябры. 
— Мæскуыйæ та дæм кæд дзырдтой? 
— Цыма ноябры уы)ди уый дæр(. Ноябры кæррн, 
мæнмæ гæсгæ. 
— Æмæ уæдæй нырмæ кæм уыди? Дæумæ йæ чи ратта? 
— Фæскомцæдисы обком. 
— Цалынмæ ардæм хæццæ кодта, уæддоæ афæдзы 
æрдæгæй фылдæр рацыд. Фароны писмойы дæр студент- 
ты кой уыд. Тыххæй, дам, нын газет фыссын кæнынц* 
Иыр та сын сæ цард æвзæр æвдисын райдыдтам. Уы- 
дон иууылдæриу ранæй цæуынц. Рагон бердзенæгтæ 
раст дзырдтой, дам-думтæ куы фæзынынц, уæд, дам, 
кæмæи павда сты, уый агурын фæхъæуы. Ацы хъуыд- 
дагмæ ахæм цæстæй куы акæсæм, уæд нæ идеологон 
хайадæй дарддæр цæуын никæдæм бахъæудзæн. 
— Ды цы идеологон хайады кой кæныс, уымæй æр- 
тыццаг хай йеддæмæ нал баззад. 
— Чи нал ис, æз дæр уый кой кæнын. Мæ ныхмæ 
цыдæриддæр саразæн уыд, уымæй сæхиуыл ницæмæй 
бацауæрстой. Тамарæ та куыд у? Винерæ æмæ Богданы 
нæ мысы? 
— Кусы. 
— Ныр кæд æрæмбарид. Тамарæ, мæнмæ гæсгæ, уы- 
доны хуызæн нæу. 
— Куыд адæймаг, афтæ дæр нæу уыдоны хуызæн, 
стæй, куыд кусджытæ, афтæ дæр сын абарæн нæй. 
Уыцы æнæном писмо та мын изгарды хос фæци, йæ 
риссынæй чи банцад, уыцы хъæдгомыл мын ныллæу- 
уыд. Фæззæджы мæм Мæскуыйæ фыццаг æнæном пис- 
мойы тыххæй чи дзырдта, уымæ телефонæй ныдздзырд- 
тон. Куыд мын радзырдта, афтæмæй дд>1ууæ писмойы 
дæр фæд-фæдыл райстой, æрмæст дыккаг писмо æндæр 
хайадмæ бахауд. Фæскомцæдисы обкоммæ дæр æй уы- 
дон арвыстой. Цыбыр дзырдæй, мæ зæрдæ мын «ба- 
рухс» кодта, а дыууæ боны, дам, уæм нæ минæвар фæ- 
цæуы. 
— 336 — 

Викторæн, телефонæй цы ныхæстæ фæкодтам, уыдой 
рафæзмыдтон. 
— Нал нæ ныууадздзысты? Цы ’рцыди? Æви Мæс- 
куыйæн дæр æндæр куыст нæй? 
— Мыст цас цæры, зæгъгæ, дам, кæйдæр бафарстой. 
Æмæ, дам, сын ахæм дзуапп радта: «Уый гæдыйæ араз- 
гæ у». Уьгйау, Мæскуыйы цы кæнын хъæуы, уый махæй 
аразгæ нæу, фæлæ уазæджы ссыдмæ нæхи цæттæ дарын 
хъæуы. 
— Ницы цæттæ нæ хъæуы! Æмбæхсгæ дæр ницы ба- 
кæндзыстæм, уæлдай дæр ницы равцисдзыстæм. Уæртæ 
сын газет æмæ дзы цы ис æмæ нæй, уый сæхæдæг фе- 
нæнт. 
— Æз дæр уый зæгъæг дæн. Ие’нæном джебогъ- 
джынтæ нæ донмæ цæмæй скъæрынц æмæ нæ æнæ до- 
нæй цæмæй здахынц, уый иу хатт лæмбынæг равзарæнт 
æмæ сæ бон куы базоной, уæд кæд ныхъхъус уаиккой. 
Къуырийы фæстæ уазæг схæццæ. Фыццаг сныхасæй 
фæстæмæ мæ зæрдæмæ фæцыди. Уыцы фæлмæн æвза- 
гæй дзырдта. Йæ алы ныхас дæр йæ бынаты уыд. Джи- 
гулгæнæджы хуызæнæй йæм ницы уыди æмæ ныл туг- 
тæ чи мысыди, уыдоны фарс цæмæн хъуамæ рахæцы- 
дацд. Куыд никæй, дам, хъыгдарон, афтæ, дам, мæ хи- 
цæнæй сбадын кæн æмæ газеты -æрмæгимæ базонгæ уоц. 
Дыууæ боны газет фæкасти, стæй йæ бафæндад универ- 
ситеты студенттимæ фембæлын. Скъолаты хайады хи- 
цау йемæ ацыд æмæ фæстæмæ уыцы хъæлдзæгæй æр- 
баздæхт. Диссаджы æппæлд, дам, нæ фæкодтой. Ахæм 
номыр, дам, нæ вæййы, æмæ, дам, газеты нæ универси- 
тетæй æрмæг ма уа. Стæй, дам, фæстаг рæстæг газет 
дзæвгар фæхуыздæр и, зæгъгæ, дæр загътой. 
Мæскуыйаг уазæгæн машинæ радтон æмæ районмæ 
дæр ацыдис. Цыбыр ныхасæй, æнæном писмоты зæрдæ- 
хсаинаг цы хъуыддæгтæ уыди, уыдон иууылдæр сбæл- 
вырд кодта, æмæ ма ноджыдæр иу бон хицæн уаты фæ- 
бадти. Цы ныффыста, уыимæ дæр базонгæ стæм. Йæ цæ- 
уыны размæ нæ æрæмбырд кодта æмæ йæ чи рарвыста, 
уыдонæн цы гæххæтт ныффыста, уый мидисимæ базон- 
гæ кодта. Мæ куыст мæхи цæсуы скадджын. Уый бæрц 
хорздзинæдтæ нæм бафиппайдта, æмæ кæд æнæном пис- 
мотæ ныффыссæгæй бузныг нæ фæдæн. Уый куы нæ 
уыдаид, уæд нæм Мæскуыйæ чи кæд ссыдаид æмæ нын 
нæ куыстимæ афтæ хаестæг чи базонгæ уыдаид?! Раст 
зæгъын хъæуы, хъæндзинæдггæ дæр нæм ссардта, фæлæ 
уьщон афтæ чысыл уыдысты, æмæ нæ хорздзинæдты 
цур нæ ахадыдтой. 
— 337 — 

— Фæстагмæ ма мæ цы зæгъын фæнды? — кæрон- 
бæттæны загъта уазæг.— Æз балцыты арæх вæййын. 
Зокын, фæсивæды газеттæ цæмæй улæфынц, цæмæй 
тыхсын.ц, уыдæттæ. Сымах газетæн ис йæхи цæсгом, йæ- 
хи кæсæг æмæ уый зæрдыл дарын хъæуы. Æз мæхæдæг 
дæр фæсивæды газеты куыстон, ныр дæр сæм дард нæ 
лæууын,— уазæг куыста сывæллæтты центрон журналы 
сæйраг редакторæй,— æмæ зонын, фæсивæды хъомыла- 
ды фарстатæ куыд зын æвдисæн сты, уый. Сымах арæх- 
сут уыцы хъуыддагмæ. Уæлдай æргом æм аздæхтат фæс- 
таг рæстæг. , с 
Уыцы ныхæстæ ’дзургæйæ мæ цæстыл Винерæ уади. 
Йæ тæригъæд мæ нæ хъæуы, фæлæ, мæнмæ гæсгæ, 
хъуыддæгтæ ракъахæг уый уыд, мæн бафхæрынмæ уы- 
мæй тынгдæр ничи бæллыди. Кæмæн пайда у мæн, мæн 
азарæй та газеты æппæт кусджьгты дæр, цæсты бафта- 
уын? Кæй бафхæрдтон æмæ йæ маст райсыны фæнда- 
тыл чи ныллæууыд, æрмæстдæр уымæн. Уый та уыдис 
æрмæстдæр Винерæ. Æмæ йæ цæмæй бафхæрдтон? Кæд 
æй исчи бафхæрдта, уæд æппæты фыццаг йæхæдæг. Ни- 
кæй аххос ын уыд. Кæйдæр æрмæг йæхи номьгл кæй 
рауагъта, уым æз цы аххосджын уыдтæн? Йæ фæдыл 
дæр ма куы зылдаин, адæм кæй нæ зыдтой, ахæм 
хъуыддæгтæ йын ^урмæ куы ракалдтаин, уæд дæр ма 
мæм исты азым æрхæсс. 
— Кæд мæ къухы бафта,— дзырдта дарддæр уа* 
зæг,— уæд мæ зæрды ис центрон мыхуыры сьшах фæл- 
тæрддзинады тыххæй цалдæр хъарм ныхасы зæгъын... 
Кæмæндæр йæ сины саст куыд фæрæстмæ, нæ 
хыуыддаг махæн дæр уый хуызæн ма рауайæд. Уыцы 
иыхæстæ мæм æппæты тынгдæр бахъардтой. Куыд тынг 
мæ фæндыд, Винерæ сæ йæхи хъустæй куы фехъуыста- 
ид. Фæлæ йæм сæ исчи æнæфæхæццæгæнгæ нæ фæуы- 
даид. Нæ мæ уырныдта, уал адæймагæй Винерæ æмуд 
доакæимæ уыдаид æмæ йыи хъуыддæгтæ ма радзырд- 
таид, уый. 
Уазæг дзырд куы фæци, уæд ын къухæмдзæгъд са- 
рæзтой. Æппæтæн дæр æхсызгон уыд, фыдгулы — газе- 
тыл цъыфкалæн чи кодта, йæ кусджыты æрЕЫлбоны 
фæллой йын цæсты бафтауыныл чи* архайдта, уый фыд- 
гул у, уæдæ цы у! — фæндиаг фæуыны бæсты арфæйы 
ныхæстæ фехъусын. Æргом дзургæйæ, ахæм хъуыдыты 
ахæсты уыдтæн мæхæдæг дæр. Нæ уазæг Хуыцауы уар- 
зон лæг разыкд, æндæр искуыдæр ма аиппьгтæ агурыны 
хæс дæ размæ куы æрæвæрай, уæд, цас сты, уымæй 
фылдæр ссарын нæ базондзынæ? Бæгуыдæр базондзы- 
— 338 — 

нæ, фæлæ змæскуьгйаг ахæм фæндагыл нæ ацыд. Рæст* 
дзинад æм бæрзонд æвæрд разынд, нæ фæллой нын. 
къæхты бын акæнын нæ бауагъта. 
Нæ фæлварæн куы ахицæн, уазæджы æфсæрм мæ 
æрмæстдæр уæд бацыд. Цалдæр боны Ирыстоны фæци 
æмæ йæ хæхтæм дæр нæ аластам. Иу районмæ ацыд 
æмæ уым дæр ницы федта. Ирон фыиджы уæлхъусдæр 
нæ абадт. Æргом дзургæйæ, ууыл архайгæ дæр нæ код- 
тон. Истæмæ йæ куы бамбара, уымæй тарстæн. Ныр йæ 
ныхас куы загъта, уæд та йын рæстæг нал уыд. Поезд- 
мæ билет райста æмæ хъуамæ дыккаг райсом ацыдаид. 
Цы нæ йын фæкодтон, дæ билет ратт, æндæр бокмæ 
райсдзыстæм, зæгъгæ,—не сразы. Нæ, дам, мæ ’вдæлы, 
мæ хъуыддæгтæ, дам, æрдæгкондæй ныууагътон. Изæ- 
рыгон ма Арвы коммæ бæргæ ацыдыстæм, фæлæ уай- 
тæккæ дæр æрталынг. Уазæгуатмæ йæ баластон. Ресто- 
ранмæ цæуынвæнд дæр æм нæ уыд, фæлæ йæм нал ба)й- 
хъуыстон. 
Дыккаг бон æм уазæгуатмæ бацыдтæн. Машинæйы. 
Бынæй мæм æнхъæлмæ каст. Иу хызын йеддæмæ йæм 
ницы уыд. Йæ хызынæй æнгуыры хъæд зынди. Æвæццæ- 
гæн, кæсаг ахсын бирæ уарзы. Ахæм дзырддаг фарста- 
йы фæдыл балцы цæугæйæ дæр йе ’нгуыр йемæ кæм ра- 
хаста, уым кæсаг ахсын йæ зæрдæйæн куыд адджын у, 
ууыл дзурын дæр нал хъуыд. Тынг дзы фефсæрмы дæн. 
Æвæццæгæн ньш нæхи уæздандзинадмæ æнхъæлмæ 
каст æмæ дын уый нæ митæ. Бынтон æнæрхъуыдыйы 
ном мыл куыд нæ сбада, уымæй тæрсгæйæ йæ бафарс* 
тон: 
— Уый æнгуыр у? 
— О. Мæ зæрде ма мæ равдæлдзæн æмæ ницы. 
— Дзæгъæлы бафсæрмы кодтай. Зæгъын дæ хъуыд. 
Уый зонгæйæ дæ мæ райгуырæн хъæумæ аластаин. Ба- 
лер кæсæгтæ дзы æрцахстаис. 
— Ацы хатт дзы ницы рауад. 
— Иннæ хатт кæд уыдзæни? 
— Чи зоны, бирæ æнхъæлмæ кæсын æм ма ба- 
хъæуа. 
— Æнæиом писмо та ныл ныффысдзысты? 
— Æнæ ахæм писмотæ цæуæн нæй? 
Уый æндæр хъуыддаг у. Æцæгæй, сæрмагондæй 
ма ссу. Дæ журналы аккаг æрмæг махмæ нæ разын- 
дзæн? 
— Цæуыннæ?! Æз дæр ууыл мæ зæрдæ дарын. Кæд 
æвдæлондæр рæстæг фæуа, уæд, чи зоны... 
Машинæйы сбадтыстæм. 
— 339 — 

— Кæд гæкæн и, уæд базары уылты ацæуæм. 
— Цæуыннæ и. Руслан, базарыл ацу. 
Уазæгимæ хизгæ ракодтон, фæлæ мæ æлхæнын ницы 
бауагъта. 
Вагзалы адæм æмызмæлд кодтой. Поезды ацæуынмæ 
сахаты ’рдæгæй чысыл фылдæр йеддæмæ нал уыд. Уазæ- 
джы рестораны фæмидæг кодтон. Буфеты кусæг мæ зон- 
гæ уыд æмæ дзы коньячы авг æмæ ахуыйæн æнæ офи- 
цианткæйæ райстон. 
— Цæмæн райстай уыйас? — батыхст уазæг.— Чи 
йæ нуазы? 
— Дæ фæндагæн дзы акувæм! 
Нæгънæгъгæнгæйæ авг равдæлон. Уæдмæ цæуыны 
рæстæг дæр æрхæццæ. Вагоны онг йемæ фæцыдтæн. Ца- 
лынмæ поезд араст, уæдмæ фæлæууыдтæн. Цыма ме 
*ккойæ стыр уаргь ахауд, афтæ мæм фæкаст. 
Æвæдза, адæм райдианæй-байдианмæ кæрæдзийы 
хæрыны куыст кæнынц. Иуы дзы иннæйы хорздзинад 
кæй нæ фæнды, уый афтæ диссаг нæу, иу дзы иннæйы 
сæфтмæ куыд бæллы, уый куыд диссаг у. Цал æмæ цал 
адæймаджы фыдæнцой фæкодта уыцы писмотæ ныф- 
фыссæг. 
Æнкъард хъуыдытæ кæнгæ машинæмæ раздæхтæн. 
Коньякæн йæ фылдæр уазæгæн баназын кодтон, фæлæ 
дзы мæнмæ дæр æрхауди. Мæ нозты тæф кæлгæ мын 
жæ куыстмæ цæуæн нал уыд æмæ почтæмæ бацыдтæн. 
Элинæйæ мæм, зæгъын, кæд писмо уаид. Бæдийæ ницæ- 
мæй тарстæн, фæлæ дзы æнæзонгæ чызгæй писмотæ 
исынæй æфсæрмы кодтон æмæ мæ адрис раздæр почтæ- 
мæ радтон. Писмотæ дæттæгмæ, мæ мыггаг фыст кæм 
уыд, ахæм гæххæтт балæвæрдтон. Уый писмоты цъæпæ- 
ра фæддахынмæ фæци. Афтæ тагъд æвнæддта, æмæ мæ 
мыггаджы сæрты куы агæпп ласа, уымæй æдас нæ уыд- 
тæн. Куы йын фæцæйфæуд кодтой, уæд æваст йæ фæл- 
дахынæй фенцад æмæ мæ мыггаг хъæрæй бакаст. О, 
зæгъгæ, йæм фæкодтон æмæ мæм... Элинæйы писмо æр- 
балæвæрдта. Цыма æппæт дунейы цины дзæкъул мæ 
къухы февзæрд, уый хуызæн ыл фидар ныххæцыдтæн 
æмæ уыигмæ атьтндзыдточ, Машинæдæр мæ нал хъуыд. 
Редакцимæ ацу, зæгъгæ, йын загътон, мæхæдæг паркмæ 
ацыдтæн. Афтид бандон ссардтон æмæ писмо халынмæ 
фæдæн. 
Мæ писмо мын райста. Афтæ тагъд ныххæццæ уæ- 
вын æнхъæл ын нæ уыдтæн. Къонвертмæ æркастæн: 
хæдтæхæгæй йæ рарвыста. Мæнæн афтæ бакæнын дæр 
:мæ сæр не ^рцахста. 
— 340 — 

Æцæгæйдæр, йæ кактусы хабæрттæй куыд райдыд- 
та, цыма йæм æз писмо уый тыххæй ныффыстон. Лари- 
сæйæ дæр райста писмо. Мæ лæг, дам, фæдзæбæх кæны. 
Йæ тъæнгтæ фелхынцъ сты æмæ йын операци скодтой. 
Элинæ. кусын нæма райдыдта. Фароны отпускæй ма йын 
иу къуыри уыди æмæ йæ мадимæ дачæйы вæййы. Финаг 
бакæлæны былгæрон сты. Тынг рæсугъд æй хоны. 
Мæ нозтæй мæ сæры ницуал аззад. Мæ хъуыдытæй 
иу дæр Ирыстоны нал уыд. Иууылдæр Элинæйы алы- 
ьарс зилдух кæнын систой. Йæхи æдде ма мæ йæ мады 
фенын дæр æрфæндыд, ахæм хæрзæгъдау чызг чи схъо- 
тдыл кодта. 
Писмо та ног кæсын райдыдтон. Йæ къухфыст цы 
.æнцонæвзарæн у. Адæймагæн, дам, йæ удыхъæд йæ 
къухфыстмæ гæсгæ раиртасæн вæййы. Кæд æцæг афтæ 
у, уæд Элинæмæ æмбæхст ницы ис, йæхицæй æргомдæр 
зæрдæ зын ссарæн у. Йæ къухфысты хуызæн хъуамæ 
йæ хъуыдытæ дæр æнцон раиртасæн уой. Нæ фембæлд- 
тыты тыххæй куыд ницы ныффыста! Æндæрырдæм бам- 
барæн кæмæн ис, иунæг ахæм дзырд дæр нæ ныффыста. 
Фæлæ мæм уæддæр йæ писмойæ цыдæр хъарм калди. 
Цыма фæстæдæр арт кæуыл бандзæрстæуыдзæн æмæ чи 
рандавдзæн, ахæм сугтæ дзы бавæрдта, афтæ мæм фæ- 
каст. 
Нæхимæ ацыдтæн æмæ писмо фыссьгаыл сбадтæн. 
Æнхъæлдтон, бирæ рæстæг ыл нæ бахардз кæндзынæн. 
Фæлæ мын ницыуал æнтыст. Цал æмæ йае^ цал хатты 
райдыдтон æмæ та-иу æй аскъуыдтæ кодтон. Цыфæнды 
хъуыдытæ дæр гæххæттыл фыстæй æндæрхуызонæй ра- 
зынынц. Ды сæ иуæрдæм здахыс, уыдон та иннæрдæм 
ахæцынц. Ирон æгъдæутты тыххæй йын цы чиныгæй 
зæрдæ бавæрдтон, уый дæр ссардтон æмæ йæ писмоимæ 
арвитын мæ зæрды уыд, фæлæ мæ писмойæ уыцы бон 
ницы рауад. 
Райсомæй мæ куыстмæ сахат раздæр бацыдтæн, 
æвæлладæй йæ ныффыссон, зæгъгæ. Марадз-зæгъай, кæд 
мæ хъуыдытæ кæрæдзиуыл бæттын куымдтой. Мæн как- 
тустæ æмæ иннæ хабæрттæ уыйас не ’ндæвтой, цы хъуы- 
дытæ мæ æндæвтой, уыдон та мæ коммæ нæ кастысты 
æмæ-иу, кæсаг къухæй куыд ацъыввытт ласа, афтæ-иу 
фæцыдæр сты. Сæры цы рæсугъд хъуыдытæ уыд, уыдо- 
нæй иу дæр писмомæ хонын нæ куымдта. Мæ зæрдыл 
рагон æмбисонд æрлæууыд, кæфæйттæ æмæ тъæсчъытæ 
чи быдта, уыцы лæджы æмбисонд. Хъæдæй, дам-иу йе 
^ккой уистæ æрхаста æмæ-иу йæ уарзон куысты уæлхъус 
«рлæууыд. Иуахæмы та хъæдмæ ацыд. Хъæбысы дзаг 
— 341 — 

лыстæг уистæ ракодта æмæ сæ æрдузмæ рахаста. Фæс- 
тæмæ та къохы бацыд. Иу цасдæры фæстæ та ног йæ 
хъæбыс йе ’дзаг, афтæмæй рахаста. Уый размæ дзы цы 
уистæ æрæвæрдта, уыдон пырхытæй раййæфта. Рам- 
бырд сæ кодта æмæ цæмæй мауал æркæлой, уый тых- 
хæй сыл уæле дур æрæвæрдта. Ногæй та хъæдмæ ба- 
цыд. Фæрæтæй цас фæкъупп-къупп кодтаид, Хуыцауйæ 
зонæг, фæлæ та æртыккаг хатт уистимæ рацыд æмæ сæ 
иннæты сæрыл æрæвæрдта. 
Æргъомы фаг æм куы фæкастысты, уæд сын бæндæн 
сæ быны аласта, гæркъайæ сæ сæлвæста æмæ сæ раккой 
кодта. Иннæ хæттытæй уæлдай йæм йе ’ргъом уæззау- 
дæр фæкаст, фæлæ йæ сæрмæ æрлæууын никуы баха- 
ста. Сæхимæ куы ’рхæццæ, уæд кæрты йæ уаргъ æрæ- 
вæрта. Йæ фæллад, йæ фындзы фæрстæй хид кæй ра- 
хъардта, уымæй бамбæрста. Зæронд ус йæ размæ рауад 
æмæ йын хъæддзау^ афтæ: 
— Мæнæ ус, æнхъæлдæн æмæ дын мæнæй лæг нал 
ис. 
— Цы кодтай? 
— Ацы ницæййаг уаргъæй афтæ фæллайын кæм 
райдыдтон, уым, æвæццæгæн, мæ боны фыддæртæ ра- 
лæузгыдысты. 
Ус ын зæрдæтæ авæрдта, дæхи ма тыхсын кæн^ 
зæгъгæ, уый бæсты, дам, дæхи ныхасмæ ныйис æмæ дæ 
фæллад ссæуа. 
Лæг æцæгæйдæр ныхасмæ ацыди, ус та йын йæ уис- 
тæ æфснайынмæ фæци. Æргъом æмбондмæ æмбисхасг 
куы фæци, уæд кæсы æмæ дзы астæуæй — дур. Йæ лæ- 
джы тас асурыны тыххæй йыл схæцыд æмæ йæ ныхас- 
мæ ныххаста. Зæронд лæг усы куы федта, уæд ма йын 
цы базонын хъуыд, абон йе ’ргъомы сæр, цæмæй |гæ уис- 
тæ ма пырх кæной, уый тыххæй цы дур сæвæрдта, уый 
кæй æрхаста. 
Дыккаг бон, дам, ныхасы адæм уыцы дур сисыныл 
фæцархайдточ, фæлæ йæ ?ту лæг йеддæмæ сисын нйчи 
бафæрæзта. Уый дæр ронбасты онг. 
Æз дæр цæрæнбонты фыссыны куыст фæкодтон, фæ- 
лæ мæ Элинæйы писмойæн дзуапп дæттын куы бахъуыд, 
уæд никæцырдæмуал арæхстæн. Æвæццæгæн, уьщылæ- 
джы уаргъау æз дæр хуымæтæд^сы писмо. нæ фыстон, 
æндæр ыл уал фæлтæрæны кæнын нæ бахъуыдаид. 
Æрæджиау æй уæддæр тыххæй-фыдæй фæдæн. Мæ зæр- 
дæмæ та куынæуал фæцæуа, уымæй фæтарстæн, ирон 
æгъдæутты чиныджы хуылфы йæ нывæрдтон æмæ йæ 
иочтæмæ ахастон. 
— 342 — 

XIV 
Адæм се ’ппæт иу бон нæ райгуырынц, фæлæ кæрæ- 
дзийы кæй фембарынц, иуы рйс дзы иннæ йæхи кæй 
фæхоны, иуы цин дзы иннæйы цин кæй свæййы, æм- 
гæрхтæ сæ уымæн фæхонынц. Егæуыз æмæ Дзыцца иу- 
хуызон хъизæмæрттæ кæй бавзæрстой, сидзæргæсы 
уаргъ æмхуызон кæй фæхастой, уыцы хъуыддаг æз æмæ 
Егæуызы лæппу Дзыбырттыл дæр фæзынди. Мæнæй 
дыууæ азæй дæр хистæр уыди, фæлæ, цы уавæрты хъо- 
лиыл кодтам, хъыцъыдæттæ нуазгæ цы фæндæгтыл цы- 
дыстæ’м, уыдон нæ æмгæрттæ сарæзтой. Хæлар кæимæ 
цардыстæм, уыдон дæр, зæгъæн ис, æмæ иууылдæр нæ- 
хи хуызæн ныхкъуырд æмæ рæвдыдхъуаг лæппутæ уы- 
дысты. 
Дзыццайæ куыд хъуыстон, стæй мын-иу иннæтæй 
дæр бирæтæ куыд загътой, афтæмæй Бæппу æмæ Дзы- 
быртты фыд Созырыхъо дæр хорз цардысты. Хæсты раз- 
мæйы царды иу ахæм миниуæг раиртæстон^ Иу бинон- 
тæй-иу исчи æндæр бинонтæй искæимæ куы балымæн, 
уæд-иу уыцы хæлардзинад иннæтæм дæр рахьгзт æмæ- 
иу хистæрты хуызæн кæстæртæ дæр æнгомæй цæрын 
райдыдтой. Мах 9^мæ Дзыбыртты хæдзæртты хъуыддаг 
дæр афтæ уыд. Вæппу æмæ Созырыхъо куыд хæларæй 
;цардысты, афтæ хæлар уыдысты мæ фыды хо æмæ Дзы- 
бырт^ы фыды кæстæр æфсымæр дæр. Уыдон ноджы иу 
къласы ахуыр кодтой æмæ сæ ахастдзинæдтыл уый дæр 
тынг фæзынди. 
.Дзыбырттæ махæй дæрддэæфгомау цардысты, уæл- 
дайдæр сæм уынгты куы цыдаис, уæд. Хъæугæрæтты 
цæугæйæ фæндаг дыууæ хатты къаддæр кодта æмæ-иу 
сæм боныгон — талынджы фæндаг зын арæн уыд — æз 
æдзухдæр ууылты цыдтæн. Созырыхъойæн æртæ ’фсы- 
мæры уыд. Сæ фыды хæдзар махæй иу цæхгæрмæ уынг 
дæлдæр ис. Раздæр Созырыхъо дæр уым цард, фæлæ 
сын цыппар æфсымæрæй иу цары бын скъуынд,æг, уæл- 
дайдæр хистæр æфсымæр — хистæр та Созырыхъо уыд— 
ус куы ’рхаста, уæд æм/æ йæ фыды хæдзарæй чысыл 
дарддæр хъæуы кæрон ног бæстыхай сарæзта. 
Биас хъæуæн уарзон лæг уыдис. Схуыст ныхас дзы 
никуы ничи фехъуыста. Сывæллæттимæ цы фæлмæн æв- 
загæй дзырдта, ахæм ныхас кодта хистæртимæ дæр. 
Цыппар фырты æмæ йын æртæ чызджы райгуырди. 
Кæстæртæ сæ тæккæ æнахъомæй уыдысты, афтæ сæ 
мад амард æмæ Биасы дыккаг ус æрхæссын бахъуьтд. 
Фыдыус сывæллæттæм æвзæр цæстæй нæ каст, фæлæ 
— 343 — 

уæддæр сидзæр сидзæр у. Биас йæхæдæг дæр æнæ мад 
æмæ фыдæй схъомыл æмæ уымæ гæсгæ йæ фырттæ æмæ 
чызджыты уавæр йæ зæрдæмæ уæлдай арфдæр айста, 
Æлпæты хистæр Созырыхъо уыд æмæ, йæ афон куы 
’рхæццæ, уæд ын ус æрхаста. Уый фæстæ чындзы ар- 
выста йæ дыууæ чызджы. Иннæты амонд агурын афон 
дæр æрцæйхæццæ кодта. Фæлæ... Уыцы «фæлæ» бирæ 
хъысмæтты фæндагыл æрлæууыд. Йæ иувæрсты ахи- 
зын нæ бантыст Биасы цотæн дæр. Хæст, адæмы иумæ- 
йаг артыл дон чи ауагъта, мингай адæймæгты цардвæн- 
дагыл дæр чи фæзынд, уыцы æвирхъау хæст йæ æнæха- 
тыр къæхтæй бацыд æнгом бинонты амондыл... 
Биасы цыппар фырты хæстмæ ацыдысты. Зæронд 
лæг йæхимæ хъусыныл фæци. Рæстæмбис асæй ньгллæг- 
дæр уыд. Цурчы хуызæн урс зачъе йын. Азтæ йыл цып- 
парыссæдзмæ æввахс цыдаид, фæлæ ма сæрæн~ уыд. 
Уынджы-иу æй арæх федтон. Кæм-иу фос фæцæй- 
скъæрдта, кæм та-иу хæрæгуæрдоны фæцæйцыд. 
...Уыцы хуыцаубон дæр та мæ куысты уыдтæн. Бйа- 
сы цæмæн æрымысыдтæн, нæ зонын. Мæ зæрдыл æр- 
лæууыд Дзыбыртт дæр. Рагæй йæ нйл федтон. Уæрæ- 
сейы, дам, вæййы æмæ, иуæй, йæ райгуырæн бæстæмæ 
арæх нал æфтыд, иннæмæй та-иу, куы ссыд, уæд ыл-иу 
æз нæ сæмбæлдтæн. Дзыбыртт Хуыцауы уазæг уæд, фæ- 
лæ ма фарон Цæрайы — цыппар азы иу къласы кæимæ 
фæцахуыр кодтон, стæй канд ахуыр нæ, фæлæ иу пар- 
тæйыл кæимæ фæбадтæн æмæ мын æххормаг рæстæ- 
джы алы бон йæ дзыппы нартхоры кæрдзын чи хаста, 
уыцы Цæрайы афтæ æрымысыдтæн. Мæскуыйы уыдтæн, 
афтæмæй. Уыимæ дæр бирæ азты дæргъы кæрæдзийы 
иал федтам. Йæ мад, скъолайы ма куы ахуыр кодтам, 
уæд амарди æмæ йыл иу æртындæс-цьшпæрдæс азы цы- 
даид, афтæ йæ мады ’рвадæлты хъæумæ ацыди æмæ 
уым цæргæйæ баззад. Ус, дам, æрхаста, цот дæр ын 
уыди. Æмæ, Мæскуыйы командировкæйы уыдт^æн, аф- 
тæмæй мæ зæрдыл æрлæууыд. Зын сахат иумæ цы бон- 
тæ арвыстам, уыдон /æрымысыдтæн. Уымæй размæ йæ 
кæй никуы бацагуырдтон, ууыл мæм фæсмон æрцыди. 
Мæхинымæр фидарæй скарстон, куыддæр нæхимæ ссæ- 
уон, афтæ йæ бацагурдзынæн, зæгъгæ. 
Йæ дынджыр хъоппæг цæстытæ ма абон дæр мæ ра- 
зы нывгондæй лæууынц. Цыфæндыйæ дæр адæм æнæха- 
тыр сты. Æвзæр кæй уьщта, уый йын йæ цæстмæ дард- 
той æмæ йæ «куырм арс» хуыдтой. Сывæллоны хуызæн 
æй хъазынмæ дæр никуы равдæлд. Мах-иу " урокæй 
уæгъд рæстæг бæстæ нæ сæрыл систам, уый та-иу, мæ- 
— 344 — 

гуыр, фылдæр хатт йæ бынатæй дæр нæ сыстад. Фæй- 
яæгыл цы фыстытæ уыд, уыдон-иу нæ уыдта æмæ-иу сæ 
искæй тетрадæй фыста. Ирыстонæй дард балцы уæвгæйæ 
Цæрай мæ зæрдыл цæмæн æрлæууыд, уый нæ зыдтон, 
фæлæ мæ йæ фенын тынг кæй фæндыд, уый æнæмæнг 
уыд. Æнæбацагургæ йæ кæй нæ фæуыдзынæн, ууыл ды- 
зæрдыг иал кодтон æмæ рагацау мæ цæстытыл уад, куы 
фембæлæм, уæд, мæ зæрдыл цыдæриддæр лæууы, уы- 
дæттæ йын куыд дзурдзынæн, уый. 
Нæхимæ куы ссыдтæн, уæд Темырхъаны Цæрайæ 
бафарстон, кæцы хъæуы цæры, зæгъгæ, æмæ мын æп- 
лындæр, æнхъæлмæ кæмæ нæ кастæн, ахæм хабар куы 
фехъусын кæнид: < 
— Цæрай? Уый æрцыдмæ дзæбæхæй фæцæр! 
— Цы кодта? 
— Амарди... ’ 
— Кæд? "^,'.'•"' г\ 
— Ныр ыл иу-дыууæ къуырийы цæудзæн. 
— Диссæгтæ, Хуыцау! — æмæ Темырхъанæн ра- 
дзырдтон, Мæскуыйы йæ куьвд мысыдтæн æмæ йемæ 
æнæмæнг фембæлыны тыххæй дзырд кæй радтон. 
Мæхинымæр уыцы хъуыдытæ куыд кодтон, афтæ мæ 
дуар æрбайгом æмæ — диссагæй цы кæныс!— Дзыбыртт 
æрбахызт. 
— Æз, ницы ис, зæгъгæ, ныронг дæр нæ дзырдтон, 
фæлæ ма ардыгæй фæстæмæ афтæ кæмæй фехъусон, 
ууыл нал баууæнддзынæн,— загътон Дзыбырттæн, кæ- 
рæдзиуыл куы фæцинтæ кодтам, уæд. 
— Цæмæн афтæ зæгъыс? 
— Нæ дæ бауырндзæн, де ’рбацæуьшы размæ дæ- 
уыл хъуыды кодтон. 
— Кæй кой кæнай — къæсæрмæ, зæгъгæ, дзæгъæлы 
нæ фæзæгъынц. 
— Нæ фæзæгъынц, нæ. Мах кæнæ, æмбаргæ кæй 
ницы кæнæм, уырнгæ нæ уымæн ницы кæны, кæнæ нæ 
уырнгæ кæй ницы кæны, уый тыххæй ницы æмбарæм. 
Кæдæй-нырмæ дæ нал федтон, Дзыбыртт! Егæуыз дæр 
рухсаг уæд, нæ йæ фехъуыстон, æндæр ницыхуызы ныл- 
лæууыдаин. 
Бирæтæ йæ нæ фехъуыстой. 
— Гæнæн нæй. Бæргæ, нæ мадæлтæ-иу æдзухдæр 
нæ фарсмæ куы цæуиккой, фæлæ цардмæ йæхи уынаф- 
фæтæ ис... 
— Цырт ын æвæрын æмæ дæм уый тыххæй æрба- 
цыдтæн. Иронау ыл ныффыссынмæ хъавын æмæ кæд 
— 345 — 

гæнæн ис, уæд иу цалдæр рæнхъы... Кæмæндæрты ныф- 
фыстай, æмæ, дам, сæ зæрдæмæ фæцыдысты. 
Æцæгæйдæр мæм иу цалдæр хатты æрхатыдысты 
æмæ дзьт «нæгъ!» зæгъын никæмæн бафæрæзтон. Цал- 
дæр рæнхъы зæгъы Дзыбыртт, фæлæ цалдæр рæнхъы 
зындæр фыссæн кæй сты, уый йæ фæсонæрхæджы дæр 
нæй. Бацархайдзынæн, кæй зæгъын æй хъæуы. Егæуы- 
зы тыххæй цы фыссын хъæуы, уый зонгæ дæр кæнын. 
Æрмæст лæг хорз цы фæзоны, уый фылдæр хатт гæх- 
хæтмæ рахæссын зынæй фæкомы. Цыртыл фыст та иу 
бон æмæ дыууæ бонæн нæу. Адæймаджы куъг нæ агайа, 
зæрдæйы уидæгтæ йæм куы нæ змæлой, уæд цас нæ уа. 
уыйас—хуыздæр. Егæуызæн — ахæм хъару мæм куы 
уаид, уæд — æз канд йæ цыртыл нæ ныффыссин, фæлæ 
æгас дукейæн йæ бирæ хъизæмæртты тыххæй дæр ра- 
дзурнн. Егæуызтæ æмæ Дзыццаты хъысмæт иу цæды 
баифтыгъта æмæ сæ бафтыдта, кæрон кæмæн нæй, 
ахæм хъизæмайраг фæндагыл. Æрулæфыны фадат сын 
иикуы фæцис, афтæмæй йыл чи цыд фæци, чи та ма 
йыл абон дæр цæуы. Цардæй дзы ничи ницы федта. 
Æнусон сидзæргæсты уæхсчытыл æнусон уæргътæ 
æрæнцад æмæ сын сæ æнусы бонмæ райсæг нæ фæуы- 
дзæи. Хæсдзысты сæ, цалынмæ Дзыцца æмæ Егæуызы 
хуызæн æрхауой, уæдмæ. 
— Мæхиуыл нæ бацауæрддзынæн,— зæрдæ бавæрд- 
тон Дзыбырттæн.— Æнцон хъуыддаг нæу. Кæд фæрæст- 
мæ уа, уæд дæ кæм агурдзынæн? 
— Ардæм ссыдтæн. 
— Æцæгæй? 
— Æгъгъæд фæуæд. Мæ цырагъ кæйдæр бæсты ба- 
сыгъд, мæ нæзы ма нæхи бæстæм ысхастон. 
— Цал азы фæдæ æддæ? 
— Æстдæс. 
— Бирæ у уый тынг. Æз отпуск искуыдæм куы ацæ- 
уын, уæд мьтл бонтæ ныддаргъ вæййынц. Афтæ мæм 
фæкæсы, цыма æнæ мæн Ирыстоны диссаджы цаутæ 
æрцæудзæн. 
— Æз дæр азæй азмæ баззадтæн, цæуыны зæрдæ та 
мæм алы бон дæр уыди. 
— Т^зеуаэн æнцон цæуæн у: дæ фыды хæдзар — 
цæттæ. 
— Цæй фыды хæдзар ма мын и? 
— Цы фæци? 
— Æз та дæу фæрсын: цы фæци? 
— Ау, æнæ дæу бафæрсгæ цы хъуамæ фæуыдаид? 
Дзыбыртт мын куыд радзырдта, афтæмæй Егæуыз 
— 346 — 

хуыесæпæй куынæуал стад, уæд æй Дагестанмæ — Дзьь 
быртт уым цард, мæнæн та чидæр афтæ загъта, Уæрæ- 
сейы, дам, цæры—йемæ аласта. Иу заман æм уырдæм 
Егæуызы фыды æфсымæры лæппу рынчынфæрсæджы 
æфсон ацыд. Дзыбыртт йæ сæрæн ницы зыдта æмæ уа- 
зæгæн истæмæй еблуагъæ зæгъон, зæгъгæ, цыдæртæ ал- 
хæнынмæ ауади. Цалынмæ дуканитыл зылди, уæдмæ 
йæ мады æфсымæр Егæуызы йæ хæдзар ауæй кæныныл 
сразы кодта. Æрмæст, дам, æй Дзыбырттæн ма зæгъ. 
Тыхст сылгоймаджы, æвæццæгæн, йæхи катайæ хæдза- 
ры мæт дæр нал уыд, æмæ фыды æфсымæры лæппу 
уымæй фæпайда кодта. 
— Иу хатт мæ хоимæ нæ хъæуы рæзты фæцæйцы- 
дыстæм,— дзырдта мын дарддæр йæ хабæрттæ Дзы- 
быртт,— æмæ йын афтæ зæгъын, нæхимæ, зæгъын, ба- 
уайæм. Цавæр «нæхимæ», дам? Уым, дам, Дыдтайы 
фыды æфсымæры лæппу куы цæры. Дыдта уый хæд 
размæ амард, æмæ æцæгдзинад сбæлвырд кæнын мæ 
бон нал баци. 
—, Хъыг мын у, раст дын куы зæгъон, уæд,— Дзы- 
быртты ныхæстæ мæ æцæгæйда^р сагъæсы бафтыдтой. 
— Мæнæн дæр ыл мæ зæрдæ тынг фæрысти, фæлæ 
мæ мадырвадимæ хъаугъа кæнын мæ сæрмæ не ’рхастон. 
— Уе ’ннæ хæдзар та цы баци? 
— Уый нæхи у. 
— Уæддæр ма уый уæхи кæй у... Биас, дам, æй йæ- 
хæдæг сарæзта, нæ? 
— Къухæй йæ ничи амбылдтаид. Хæдзары дзаумæт- 
тæй цы нæ сарæзтаид, ахæм нæ уыд. 
— Кæцы аз амард? 
— Цыппор цыппæрæмы. Æз ма йæ хорз хъуыды 
кæнын. 
— Æз дæр ма йæ куы хъуыды кæнын. Афтæмæй 
мыл авд азы йеддæмæ нæ цыд. 
— Фидар зæронд лæг уыд, фæлæ йæ Гадæцци зо- 
ныгдзавд фæкодта. 
— Куыдæй? 
— Хъæусоветмæ иу сау гæххæтт иннæйы фæдыл 
цыди, фæлæ сæ адæмæн хъæр кæнын нæ уæндыдысты, 
Уыцы заман Гадæцци хæстæй ссыди, куьвдæй ссыди, уы.й 
адæм фæстæдæр базыдтой. 
— Зонын æй æз дæр: йæ къах йæхæдæг ныггæрах 
кодта... 
— О, æмæ йæ хъæусоветы сæрдарæй сæвæрдтой. Сау 
гæххæттытæ æмбырдæй куы федта, уæд цумагæнæгмæ 
фæдзырдта æмæ йын сæ адæмыл байуарын кодта. Ба- 
— 347 — 

бамæ йæ цыппар фыртæй æртæйы тыххæй сау гæххæт- 
тытæ куы балæвæрдтой, уæд æрсад æмæ нал сыстад. 
— Мæнмæ гæсгæ йыл цыппарыссæдз азæй къаддæр 
нæ цыд. 
— Йæ цыппарыссæдз афæдз хъуаг уыдысты. Сæрд 
йæ тæккæ тынгыл уыди, афтæ йæ мæлæты рынчын æр- 
ци. Йæ фæстæ мæн йеддæмæ нæлгоймаг змæлæ^г нал 
уыдта æмæ мын, хиуæттæ куыд бамбарын кодтой, аф- 
тæмæй цыдæр сусæг ныхас зæгъынмæ хъавыд æмæ мæ 
йæ цурæй æддæмæ нæ уагъта. Йæ разы-иу бирæ фæлæу- 
уыдтæн, кæд мын, цы зæгъинаг у, уый зæгъид æмæ ян- 
нæ лæппуты хуызæн æз дæр Урсдонмæ найынмæ ацæ- 
уин, зæгъгæ. Фæлæ баба цæмæдæр нæ тагъд кодта. Иу 
заман афтæ рангæстæ ис, æмæ мæ суанг найынмæ дæр 
ауагътой. Хъæуы бын æппæты арфдæр найæн уыд æмæ 
уырдæм ацыдтæн. Фæссихор мæм фæфæдис сты, дæ фы- 
ды фыд тыхстдæр у æмæ дæ агуры, зæгъгæ. Бæргæ 
тагъд згъордтон, фæлæ мо ссыдмæ баба йæ удсиста.., 
— Йæ ныхас, йæ алыварс чи уыд, уыдонæй дæр ни- 
кæмæн загъта? 
— Никæмæн. Фарстой <йæ, Дзыбыртт, дам, нæ зыны, 
цы, дам, ын зæгъынмæ хъавыдтæ? Уый сæм йæ цæсты- 
зулæй ракаст æмæ загъта: «Уый сылгоймагæн дзургæ 
кæу». 
— Цымæ дын цы зæгъынмæ хъавыд? 
— Сызгъæрин æм уыдис.м 
— Сызгъæрин?!. 
— 0. Амырычы цалдæр азы фæцис æмæ дзагармæй 
ссыди. Йæ фырттæй алкæмæн дæр хæдзар саразынмæ 
хъавыд, цæмæй сын уырдæм устытæ æрхастаид. 
— Чи зоны, йæ сызгъæринтæ искуы æмбæхста&й баз- 
задысты... 
— Баззадысты. Чи йæ зыдта, уыдон иууылдæр афтæ 
дзырдтой, стæй ма ныр дæр хистæртæй ахæм ныхас 
æрыхъусын. 
— Адæймаджы цард куыддæтæ рауайы. Уый æн- 
хъæл чи уыд, æмæ Биасы дынджыр хæдзар афтæ стæ- 
нæг уыдзæн... 
— Хъуыды ма кæнын, мæ фыды æфсымæр хæстæй 
куы ссыд, уыцы бон, Уый дæр сæрды уыди. Чидæр нæм 
хæрзæггурæггаг фæци. 
— Нæ фæлæ-иу хæрзæггурæггаг куыд тахтыстæм! 
Сыхы лæппутæ-иу хъæуы бынмæ ныццыдысты æмæ-иу 
бон-изæрмæ æнхъæлмæ кастысты, хæстæй чи ссыд, ахæ- 
мыл кæд сæмбæликкам æмæ йын йæ бинонтæм æхсыз- 
гон хабар фехъусын кæниккам, зæгьгæ. Æфсæддон-иу 
— 348 — 

куы ауыдтам, уæд-иу мæнæуыссæн куыройы цурмæ 
цыппæрвадæй фæтахтыстæм — бæлццон-иу цалынмæ 
уырдæм схæццæ, уæдмæ-иу нæ зьгцди. Бирæ хæттыты- 
иу дзæгъæлы дугь рауагътам: æфсæддон-иу уырыссаг 
разынд. Уьгй та-иу Джермецыкмæ цыд. 
— Бирæ бонты-иу хæстæй иу лæг дæр нæ раздæхт. 
— Фæлæ-иу куы раздæхт, уæд та? 
— Уæд-иу адæймагæн йæ лæф-лæф акалд. Æппæтьг 
разæй-иу чи фæци, уьгмæн-иу хæстоны бинонтæ стыр- 
дæр лæвар ракодтой. Мæхæдæг бирæтæм хæрзæггурæг- 
гаг фæдæн. Мæ фьгды ’фсымæры тыххæй та нæм æндæр 
чидæртæ фæхабар кодтой. Йæ размæ ацыдыстæм. Хъæуьг 
бын ыл уæрдонджын сæмбæлд æмæ йæ дзаумæттæ уьгм 
сæвæрдта, йæхæдæг уынджьг лæугæ-лæугæ фистæгæй 
рацыд. Æз æй, кæй зæгъьгн æй хъæуьг, æндæр æфсæд- 
донты цур нæ базыдтаин, фæлæ иунæгæй кæй уьгд, уьг- 
мæ гæсгæ эембæрстон, мæ фьтды ’фсымæр йедцæмæ кæй 
ничи уьгдзæн, уый æмæ рагацау мæхи йæ хъæбысы бап- 
парынмæ æрцæттæ кодтон, фæлæ йьгн йæ рахиз къух 
бастæй йæ риуыл ауыгъдæй куьг федтон, уæд мæхиуыл 
фæхæцыдтæи. Цьгма йæ æппындæр никуы федтон, аф- 
тæ мæм фæкаст, фæлæ ткæ йæхæдæг базыдта æмæ мæ 
йæ цæф къух хъахъхъæнгæйæ йæ хъæбысмæ фелвæета, 
Иу цасдæр мæ афтæ фæхаста. 
— Уый дæр бирæ куьг нал ацард. 
— Йæ фьгрт дæр æмæ йæхæдæг дæр амардысты. 
— Фьгрт дæр ьгн уьгди? 
— 0, хæстьг хæд фæстæ аз райгуырди. Йæ мадмæ 
æхсьгр нæ уьгди æмæ-иу ын æз сусæгæй мæ хæринаг хас- 
тон, мæхæдæг та-иу æххормагæй баззадтæн. Уалынмæ 
уьгмæн цы ахастаин, уьгй дæр нал уьгд æмæ рæсийын 
райдыдтон. Мæ цæстытæ афтæ ньгддæнгæл стьг æмæ сæ 
байгом кæнын мæ бон нал уьгд. Цæмæй-иу истьг фед- 
таин, уьгй тыххæй-иу дыууæ къухы амонæн æнгуылдз- 
тæй уæлтъыфæлттыл хæрдмæ схæцьгдтæн, дæлтъыфæлт- 
тьгл та стьгр æнгуылдзтæй—бьгнмæ æмæ-иу сæ уæд 
тыххæй-фьгдæй ракастæн. Диссаг цы уьгди: адæймаг-иу 
рæсийын æнæнхъæлæджы райды;дта. Нæхимæ мæ куы 
базыдтой, уæд хабар æнæхъæн сьгхыл апьгрх. Нæ сьг- 
хæгтьг лæппу нæ рæзты бæхьгл æрцæйцыд æмæ йæ уы- 
мæн дæр радзырдтой. Цьг бахæрис, зæгъгæ, мæ куы ба- 
фарста, уæд ьгн загътон: картофы чъиритæ. !Æнæхъæн 
хъæуьгл æрзылди æмæ иунæг хæдзар йеддæмæ картоф’ 
никæмæ разьгнд. Дыдта мын дзы къæйьгл чъиритæ акод- 
та æмæ мæ цыма уьгдон фервæзын кодтой, абон дабр 
мæм афтæ кæсы... 
— 349 — 

— Æвæццæгæн, алы фæлтæрæн дæр йæхи æххор- 
маг аз ис,— Дзыбыртты ныхас дарддæр ахæццæ кæн- 
гæйæ загътон .æз.—Айфыццаг иу мæ зонгæ артистыл 
сæмбæлтæн, ирон театры фыццаг бонæй фæстæмæ чи 
кусы, ахæмыл, æмæ мын уый та æндæр æххормаг азы 
кой ракодта. 
— Хæстæй аст азы размæ, дам, æвирхъау æххормаг 
аз уыдис. 
— Æмæ мын мæ зонгæ артист дæр уый кой кодта. 
Мах, дам, Мæскуыйæ куы ссыдыстæм, уæд, дам, нæ 
хъæуккаг лæджы фæрсын, цы хабæрттæ ис, зæгъгæ, 
æмæ, дам, мын афтæ: «Цы хабæрттæ нæм ис?! Куыдз 
уынджы хуыссы æмæ уынгты цæуæгыл нал рæйы, бæх 
^хсæй нал тæрсы, ус æмæ лæг хо æмæ æфсымæрау фæр- 
сæй-фæрстæм хуыссынц». * ’ 
— Хуыцау ахæм замаи мауал скæнæд адæмыл,— 
загъта Дзыбыртт æмæ йæ сахатмæ æркаст. 
— Бацархайдзынæн, Дзыбыртт. Æрмæст мын, мый- 
йаг, исты куы бантыса, уæд дæ кæм агурдзынæн? 
— Хъæуы вæййын. 
— Фæстæмæ нал цæуыс? 
— Нал. Сывæллæттæ — дæ фарн бирæ уæд! — сæ 
мадимæ ам, йæ цæгаты сты. Мæ фатер ардæм ивынмæ 
хъавын. 
— Æз дæ мæхæдæг ссардзынæн уæдæ. Егæуыз 
Дзыццаимæ лымæнæй цард. Ды йæ нæ зоныс, фæлæ 
йын йæ зианы рæстæджы дыууæ кæрдзыны дæр Егæуыз 
скодта. Кæннод мæнæн иу хатт горæтæй цы тетрад æр- 
хаста, уый та! Горæты дæ мады æфсымæр цард æви дæ 
мады хо? 
— Мæ мады æфсымæр. 
— Æмæ уыдонмæ цыди, афтæмæй йæм Дзыцца æх- 
ца радта. Куыд зæрддагæй йæм æнхъæлмæ кастæнæмæ 
мæ куыд нæ фæФыДæнхъæл кодта. Ахæм тетрад мын 
æрхаста, æмæ уый хуызæн æз уымæй размæ дæр æмæ 
уымæй фæстæмæ дæр никуыуал федтон. Егæуызы раз 
мæхи хæсджыныл нымайын æмæ йæ цыртыл мæ ны- 
хæстæ фыст куы уой, уæд мæхицæн къаддæр æхсызгон 
нæ уыдзæн. 
...Дзыбырттимæ фембæлд мыл хæхтæ æмæ къæдзæх- 
тæ рафæлдæхта æмæ сæ быны куы ныххуыдуг уон, уы- 
мæй старстæн. Уый мыст нæ мæлы мæкъуылы бын, фæ- 
лæ адæймагæн ивгъуыд бонты хабæртты бын баныгæ- 
нæн ис. Ивгъуыд йæ абон дæр æмæ йæ сом дæр кæмæн 
у, ахæм адæгймагæк. Æз та мæхи уыдонæй хонын. Йæ 
абон æмæ фидæкмæ ивгъуыды цæстытæй чи кæсы, ив- 
— 350 — 

гьуыды барæнтæй сын аргь чи кæны. Чи зоны, мæ аз- 
ты нымæц куы фæфылдæр уа, уæд мæм æндæр зонд 
æрцæудзæн, фæлæ нырма æз мæхи ивгъуыды цæрæг хо- 
ньш. Мæ сабидуджы цæуыл сахуыр дæн, цы федтон 
æмæ фехъуыстон, уыдон сты мæнæн мæ зынаргъдæр 
хæзнатæ æмæ сыл мæ аæрдæ никуы сивдзынæн. Фыц- 
цаг къахдзæфтæ цы адæмы æхсæн акодтон, уыдоны 
зонд æмæ фарнæй хондзынæн мæхи къæхтыллæууын- 
хъом. Уыдоны æрхъуыдыгонд тæрæзтыл бардзынæн æф- 
сарм æмæ æгъдау. 
Мæ хъæуккаг мæ цы фæндæгтыл ауайын кодта, уы- 
доныл мæнæн йæ рæстæджы куыд зын цæуæн уыд, уы- 
мæй абон æнцондæр цæуæн нæу. Хæхтæ æмæ сæ къæ- 
дзæхтимæ дæр уымæн сбарстон. Надыго дæр-иу йæ цар- 
ды хабæрттæ куы мысыд, уæд-иу афтæ загъта: мæ сæ- 
рыл иу куыройы фыд нæ разылд, æндæр цы нæ бавзæр- 
стон, ахæм нал баззад. Уыйау, мах дæр цы, нæ хъыцъы- 
дон банызтам, ахæм зын ссарæн у. 
Иу хатт Дзыбырттимæ Фæсхъæууатмæ сугмæ ацы- 
дыстæм. Фæйнæ бричкæйы дæр ма нæм куы уыдаид: 
дыууæйæ нын иу бричкæ радтой, бæхтæ нæ фаг кæны, 
зæгъгæ. Уæвгæ мах иу бричкæ байдзаг кæныны фаг 
йеддæмæ дæр" нæ уыдыстæм, фæлæ Бимболат Дзы-> 
бырттимæ цæуын, уый куы базыдта, уæд йæхи 
куыстытæ ныууагъта æмæ мах хъуыддаг фæхистæр код- 
та. Кæй зæгъын æй хъæуы, Дзыбырттимæ дзæвгар фæ- 
ныфсджындæр стæм, ноджы ма нæ Бимболат дæр рап- 
пæлыд, афонмæ, дам, уыцы хъæды дыз-дыз цæуы, сæ 
гæрзтæ æртæ лæджы кæмæ рабастой. 
Цыма стыр хъæдмæ цыдыстæм, уый хуызæн, бонæи 
йæ кой дæр нæма уыд, афтæ мæ Дзыцца хъал кæнын 
райдыдта. «Фест уæлæмæ,^ лæгъстæгæнæгау фехъуыс- 
тон йæ хъæлæс мæ мидфынæймæ,— кæннод Хадизæтьг 
лæг — мыггаджы хистæры ном нæ дзырдта — куы ’рба- 
Дзура æмæ фынæй куы уай, уæд худйнаг у». Ахæм зын: 
сыстæн мын уыдис, фæлæ мæ уый размæ Бимболат æр- 
тыккаг лæгыл кæй банымадта, уый мæ зæрдыл æрба- 
лæууыд æмæ фынæйы хъæбысæй мæхи уыциу тынд ра- 
кодтон. Дзыццамæ дæр диссаг фæкаст, мæхимæ йæ д^ис- 
каг дзырд кæнын кæйнæуал бауагътон, уьий. Хæрын 
мæм цæугæ дæр нæ кодта, стæй мæм куы цыдаид, уæд- 
дæр мын фадат нал уыд. Куыддæр мæ дзаумæттæ конд 
фæдæн, афтæ Бимболат мæ номæй æрбадзырдта. Хуы- 
бырсы йæ тæккæ лæбургæйæ раййæфтон. Дзыцца мын 
мæ хызын мæ фæстæ радавта. Нартхоры кæрдзын æмæ 
мын хъæбæр цыхты цыппæрæм хай фæндаггаг нывæрдта. 
— 351 — 

— Арахъхъы авг дзы ис,— саст хъæлæсæй мæм 
сдзырдта Дзыцца.— Хадизæты лæгæн æй ахæсс... 
Куыдзы иуварс асырдтон æмæ Бимболатимæ брич- 
кæйы сбадтæн. Цæмæй рæстæг дзæгъæлы ма фесæф- 
таид, уый тыххæй дысон бæхты бричкæ сæхимæ стард- 
та, сæ холлаг дæр сын семæ раласта, афтæмæй. Уый 
фæрцы дзæвгар раздæр араст стæм. Дзыбыртты тыххæй 
æппындæр нæ бафæстиат стæм. Биасты цур нæм Егæуы- 
зимæ æнхъæлмæ кастыстьд. 
Бæхтæ мах уынгты цæуын ахуыр уыйас тынг нæ 
уыдысты, фæлæ сосамæ куы бахызтысты, уæд сæ къа-, 
:хайст дзæвгар фæныфсджындæр. Фæндаг, иуæй, лæгъз- 
дæр уыд, иннæмæй та йыл алы бон дæр даууæрдæм цы- 
дысты æмæ афтæ уæндонæй уымæн фæцагайдтой. Зæхх 
салд уыди æмæ цæлхыты хъинц зæллангæй хъуысти. 
Хъæуæй куы ахызтыстæм, уæд кæрчытæ уасынмæ фев- 
нæддтой. Уый размæ дæр-иу дзы искуыиуы хъæлæс 
райхъуыст, фæлæ, æвæццæгæн, сæ уасыны иумæйаг рæс- 
тæг ралæууыд æмæ сæхиуыл нал ауæрстой. Мæнæуыс- 
сæн куыройы хидæй фæфале стæм, уæддæр ма нæм сæ 
уасын хъуыст. Зети кæм лæмæрстой, уый цурты ньгйив- 
гъуыдтаг^. Фæсхъæууатмæ фæзилæны бæхты цыд фæ- 
сынцæгдæр, цыма, бæхтæрæджы кæцы фæндагыл ацæ- 
уой, уымæй фарстой, уый хуызæн. «Но!», зæгъгæ, 
сдзырдта Бимболат æмæ бæхты рохтæ бауыгъта. Фæс- 
хъæууатмæ фæзилæны Бшяболат галиу бози йæхимæ 
æрбалвæста æмæ бæхтæ æнцонæй йæ коммæ бакасты- 
сты. Уыйонгты фæндаг æз дæр хорз зыдтон, фæлæдард- 
дæр, кæуылты æмæ кæдæм цыдыстæм, уый нал хатыд- 
тон. Бимболат та уым цал æмæ цал хатты уыди æмæ, 
кæй нæ фæрæдидзæн, ууыл мæ зæрдæ даргæйæ æнцад 
æнæмæтæй бадтæн. 
— Ардыгæй дарддæр нал цæуæм! — загъта Бимбо- 
лат æмæ бричкæ баурæдта. 
Цыма æгæр раджы рацыдыстæм, афтæ мæм фæкаст. 
Нырма цæсты къух фæтъыссæн куынæма ис, уæд ацы 
талынджы цы кусдзыстæм?! 
— Ныртæккæ æрбарухс уыдзæн,— мæ ныхæстæ бам- 
барæгау сдзырдта Бимболат æмæ бæхтæ уадзынмæ фæ- 
ци. 
— Марадзут, хос сын сæ разы æркалут æмæ хæ- 
рой,— д,?æгъæл лæуд кæй кæнæм, уый фембаргæйæ 
’одзьтпдта Бимболат. 
Мах цьтма уытты ныхæстæм æнхъæлмæ кастыстæм, 
уьтй хуызæн нæ бынæттæй фесхъиудтам æмæ хос хæс- 
сынмæ февнæлдтам. 
— 352 — 

— Афтæ, гъе! — нæ цæрдæгдзинадæй барухс Бимбо- 
латы зæрдæ.— Зымæг змæлын уарзы! 
Бон цъæхтæ кæнын куыд райдыдта, уьгй нæ иу дæр 
нæ бамбæрста. Нæ лыстæг куыстытæ куы фесты, уæд 
дзæбæх æрбарухс. Хъæууаты æндæрг нывгондау разынд. 
Фæстæрдыгæй йæм афтæ æввахсæй никуыма кастæн. 
Стæй. йæ чъыддыммæ ахæм хъæд æнхъæл дæр нæ уыд- 
тæн. Ставд бæлæстæ дзы Стыр хъæды хуызæн арæх нæ 
уыди, фæлæ Даргъ хуымты хъæдæй цæсты тынгдæр 
ахадыдта. Уæлдайдæр арфдæр куы ныууадыстæм, уæд 
бамбæрстон, æвзæр сугтимæ кæй нæ ацæудзыстæм. Уæлдай 
арæхдæр дзы уыди фатхъæд æмæ сывылдз. Дзыццайæ- 
иу арæх афтæ хъуыстон, фатхъæды хуылыдз, дам, тæр- 
сы хусæн æндзарæн. Цæмæдæр гæсгæ мæм афтæ каст, 
цыма зарæджы ныхæстæ сты. Гъе æмæ дзы уыцы фат- 
хъæдæй арæхдæр цæст ницæуыл хæцыд. Фатхъæд та 
сугтæн сæ кадджындæртæй иуыл нымад кæй у, уый 
Дзыццайы уарзон рæнхъытæй дæр бæрæг уыд. 
Бимболат куыд сындæг райдыдта, афтæ сындæг фæ- 
цархайдта суанг кæроимæ дæр. Калын цы бæлæстæ 
хъуыд, уый Бимболат хуыздæр зыдта, стæй куыст æнæ- 
уи дæр зындæр уыд æмæ йæ йæхимæ райста, мах та 
æхсæдгæ кодтам. 
— Ныр, æвæццæгæн, фаг уыдзæнис,— фæстаг бæла- 
сы калдыл æрбадгæйæ загъта Бимболат.— Аулæфут сы- 
мах дæр. Кæннод фæгобан уыдзыстут. 
Иу чысыл абадыны фæстæ æртæйæ дæр æхсæдьшмæ 
бавнæлдтадо. Уæдмæ хур арвы иувæрсты Хъæууаты 
астæумæ æрбахæццæ. 
— Фæйнæ къæбæры ахæрын афон нæма у? — Дзы- 
бырттæй мæнæй кæй фарста, уый бæрæг нæ уыд, фæлæ 
дыууæйæ дæр фефсæрмы стæм. 
— Куыд зæгъут, лæппутæ? Æви хæринæгтæ мæхæ* 
дæг радавон? 
Йæ фарст уыциу рæстæг цума дæр кæй уыд, уый 
фембæрстон æмæ бричкæйы цурмæ атындзыдтон. 
— Мæ хызын дæр ма ферох кæн,— мæ фæдыл ма 
адзырдта Бимболат. 
Дзыбыртт дæр мемæ рацыд. Иу фынг сарæзтамæмæ, 
кæмæ цы уыд, уый æрæвæрдта. Бимболат арахъхъы авг 
фенгæйæ дисхуызæй бафарста: 
— Арахъхъ нуазын дæр райдыдтай? 
— Дзыцца йæ дæуæн рарвыста. 
— Уæ йæ хуын бирæ уа Хосионæн! Рауадз-ма дзы 
уæдæ фæйыæ. 
12 Дзасохты Музафер 
— 353 — 

Дзыццайæ кæд сыкъа нывæрын ферох и, зæгъгæ, 
фæтарстæн. Мæ хызын асгæрстон æмæ уым разынд. 
Бимболат Хуыцауы ном ссардта æмæ йæ нуазæн анызта. 
Дыккаг нуазæн мын уадзын нал бауагъта: Бимбо- 
лат иу йеддæмæ никуы фæнуазы. Авджы фæстæмæ хъузг 
нытътъыстон æмæ йæ хызыны нывæрдтон. 
— Уæллæй, лæппутæ, хорз мæ федтат,— Бимболат 
сыстад æмæ хурмæ скæсгæйæ загъта: — Ныр кæсгæ ни- 
цæмæуал у, бричкæйы цурмæ ласгæ æмæ амайгæ. 
Ласын иннæ куыстытæй зындæр йеддæмæ æнцон- 
дæр нæ уыд. Нæ хид ма нæ ноджыдæр иу хатт акалын 
бахъуыд. Амайыныл уьгй бæрц рæстæг нал бахардз код- 
там. Сугтæ бричкæйы алыварс æдзæлгъæд кæлдтытæй 
куы федтон, уæд æнхъæлдтон, нæ дзы бацæудзысты, 
зæгъгæ, фæлæ Бимболатæн алцыдæр нымад уыд, брич- 
кæйы цас бацæудзæн, уый зыдта æмæ бæлæстæ калын 
афоныл уымæн ныууагъта. 
Нæ бæхтыл ахъæр кæныны фæстæ мæ риуы дзаг 
æхсызгонæн сулæфыдтæн. Иу цасдæр рауадаикка^, аф- 
тæ бæхтæ размæ зивæггæнгæ цæуын райдыдтой. Бимбо- 
лат сыл фæсте цалдæр хъæры фæкодта, фæлæ йæ ницæ- 
мæ ’рдардтой. Сæ размæ бауад æмæ... йæ буар ныддыз- 
дыз кодта. Цыма йын йæ зæрдæсæр калм ныццавта, 
уыйау хæрдмæ фæх^уд. Фæндагыл, стæй йæ фæйнæфарс 
миты бынгой зынди цалдæр марды. Тарстхуызæй сыл йæ 
цæст ахаста: иууылдæр уыдысты немыцаг дарæсы. Фæс- 
тæмæ фæкаст, цыма, кæуылты алидза, уый агуырдта, 
уый хуызæи. Куыддæр фæстæмæ иу къахдзæф ракодта, 
афтæ бæхтæ дæр разилынмæ хъавыдысты. Бимболат 
сыл йр» къух хæрдмæ фелвасгæйæ фæхъæр кодта: 
— Р-р-р! 
Бæхтæ сгг мукъутæ хæрдмæ феппæрстой, цыма афтæ 
зæгъыттряæ хъавыдысты, дуне иннæрдæм куы афæлдæ- 
ха, уæддæр разрдæ иу къахдзæф дæр нал акæндзыстæм, 
зæгъгæ. 
— Уæдæ ардæм кæуылты æрбацыдыстут? — стых- 
сти Бимболат æмæ размæ акаст. 
Уæрдоны фæдтæ мæрдты сæрты бæрæгæй зынды- 
сты. «Ацырдæм куы цыдыстæм,— мысын райдыдтаБим- 
болат.— уæд дæр уæ цалдæр цæфы ныккæнын уыйтых- 
хæй бахъуыд?» 
Мах, разæй цытæ цыд, уымæн ницы ’мбæрстам, ца- 
цътмæ бричкæйы фæйиæ фæрсты арф миты нæ бацы- 
дыстæм, уæдмæ. 
Фæсхъæууат зымæджы райдайæны карз хæстытæ 
цыди. Немыцæгтæ ам аууон быиат равзæрстой æмæ гæ- 
— 354 — 

рах кæныныл нæ ауæрстой, цалынмæ сæм махуæттæ 
дыууæрдыгæй не ’рбабырстой, уæдмæ сæхицæн æдас 
ран æнхъæл уыдысты. Фæлæ сыл Хъæууаты дыууæ 
фарсæрдыгæй махуæттæ куы ралæууыдысты, уæд сæ 
сæр сæ кой сси. Йæхи уацары чи нæ радта, уыдонæй 
бирæ кад аирвæзт. Уыцы карз хæстыты кой бирæ хæт- 
тыты фехъуыстон. Дзырдтой, нæхиуæттæй дæр, дам, дзы 
дзæвгар фаддард. Махæй хистæр чи уыд, уыцы лæппу- 
ты ныфсджындæртæ-иу æрцыдысты æмæ сын сæ гæх- 
хæттытæ æмбырд кодтой, цæмæй уыдонмæ гæсгæ æф- 
сæддон комиссарады кусджытæ сæ бинонтæн сау хабар 
фехъусын кодтаиккой. Немыцæгты уавæр æндæр уыд. 
Уыдон кæйдæр зæхмæ æрбалæбурдтой. Кæйдæр зæххыл 
та, дæ сæр дæ кой кæм суа, ахæм уавæры куы бахауай, 
уæд æгæстæй дæр мæрдтæ рауайы: мæрдты æгæсты мæт 
куыд кал вæййы, афтæ æгæстæ дæр мæрдты мæт нал 
фæкæнынц æмæ сæ уæлсыджыт уымæн ныууадзынц. 
Ныууагътой немыцæгтæ дæр сæ мæрдтæ, кæд сæ ныгæн- 
джытæ сæ уæлхъус не ’рбалæудзысты, уый зыдтой, уæд- 
дæр. 
— Фæсте фæлæуут, ныртæккæ исты æрхъуыды кæн- 
дзыстæм,— стыхсти Бимболат. 
Куы фæтарстаиккам, уымæй дæр стъæлфыди, дард- 
дæр цы кæнын хъуыд, уый дæр йæ сæр нæма ахста. 
Мæрдтæй иу фæндагыл лæууыди цæхгæрмæ. Талынджы 
йыл нæ бричкæ куыд атылд, уый боныгон цæлхыты 
фæдтæй дзæбæх разынд. Бимболат хъавыд бричкæ мар- 
ды иуфæрсты æвæд рæтты батæрынмæ, фæлæ дзы дзыхъ 
кæнæ æндæр исты цæлхдур куы разына, уымæй тæрс- 
гæйæ сфæнд кодта йæ басгарын. 
— Бæхтæ зонгæ-зонын адæймаджы сæрты нæ бахиз- 
дзысты,— загъта Бимболат,— æмæ æз фæндаг сгарæг 
ауайон. Бæхты рохтыл хæцут æмæ сæ уæгъд ма суадзут. 
Йæхæдæг, нæ бричкæ марды иуфæрсты к’æуылты ба- 
цыдаид, уым миты балæгæрста. Афтæ цалдæр хатты. 
Æцасæй дзы бахиздзыстæм, уый йæ куы бауырныдта, 
уæд бæхты рохтæйæ дыууæ къухмæ райста æмæ сыл 
размæ ахæцыд. Æнхъæлдта, йæхæдæг сæ разæй куы 
цæуа, уæд йæ коммæ бакæсдзысты, зæгъгæ, фæлæ дзы 
иу дæр йæ бынатæй нæ фезмæлыд. 
— Фæсте-ма сыл рахъæр кæнут! — сдзырдта нæм 
Бимболат. 
Мах нæ тых-нæ бонæй архайдтам бæхты сæ бына- 
тæй фезмæлын кæныныл, фæлæ нын дзы ницы рауад. 
Цъæхскаг уистæй сæм уыцы æвзыст фæкодтам, цалдæр 
цæфы дæр сыл æруад, фæлæ сæ бынатæй нæ феккуырс- 
тьцсты. 

— Фæлæуут! — фæхъæр ныл кодта Бимболат.— Аф- 
тæмæй ницы... 
Бимболат, царды зилдухты чи фæци, цæуæнты чи 
ауад, хæтæнты чи ахатт, уый исты ма æрхъуыды кæна, 
уый мæ нæ уырныдта. 
Æвæццæгæн, ам зымæджы райдайæны цы хæстытæ 
цыд, уый фæстæ дзы уæрдрны цалх нæма атылд, æн- 
дæр йæ фæд искæцырдыгæй разындаид. Фæндагыл цъг 
мард уыд, уымæй уæлдай ма дзы ноджыдæр авд баны- 
мадтон. Уагæры дзы æдæппæтæй цас фæмард?! Кæд ис- 
куы мах фыдæлтæ дæр æнæныгæдæй лæууынц, уæддæр 
цы бæрæг и. Созырыхъо кæм фæмард, уый ма уæддæр 
зонынц, фæлæ Бæппу æнæбæрæгæй фесæфт, нæ хъæуы 
бирæты фыдæлтæ куыд фесæфтысты, афтæ. Бæлвырд 
тохты чи фæмард, уыдонæй дæр бирæтæ сæ сыджыты 
хайыл куы нæ сæмбæлд, уæд æнæбæрæгæй чи фесæфт, 
уымæн цæй ингæн хъуамæ уа?! 
Уæдмæ Бимболатмæ æндæр зонд æрцыд: 
— Сæ цæстытæ сын куы нæ бабæттæм, уæд нæ 
хъуыддаг сæ хæрзтæй нæу. 
Бимболат, йæ хæссæн бостæ дыууæ кæроны ’рдыгæй 
куыд аззадаиккой, афтæ фæрæтæй йæ хызыны фæрстæ 
æрлыг кодта æмæ дзы стыр хъырдухæнтимæ бæхы цæс- 
тытæ бабаста. Ахæм æмбæрзæн рауад мæ хызынæй 
дæр. Цæмæй йыл бæхтæ æрæууæндой, уый тыххæй сын 
сæ ныхтæ аныхта, сæ фæсхъустæ сын фæлмæн æрсæрф- 
та æмæ сын сæ рохтыл ахæцьгд. Раздæры хуызæн сæм 
цæуыиы фæнд нæ уыди, фæлæ та сыл хъæртæй куы ра- 
лæууыдыстæм, стæй сæ уистæй фæйнæ цъыччы куы фæ- 
кодтам, уæд сæ бынатæй фефсæрстой æмæ Бимболаты 
ног фæндагыл марды рæзты азылдысты. Фæндагмæ куы 
рахызтыстæм, уæд сын Бимболат сæ цæстыты баст рай- 
хæлдта æмæ æдæрсгæйæ ацыдысты. 
Æвæдза, цы Бимболаты баныгæдтам?! Бимболат 
амæлæд æмæ Гадæцци цæргæйæ баззайæд! Уымæй ма 
æвгъайуагдæр хъуыддаг цы уа! Гадæцци амæла, уый 
дæр мæ нæ фæнды. Мæлæты фæндиаг никæмæ дарын, 
фæлæ, адæмы чи хъуыд, уыдоы, адæм кæй нæ хъæуынц 
æмæ сын хорздзинад ракæнынмæ чи никуы бабæллыд, 
уыдоны разæй цæмæн фæвæййынц? 
Бимболат махæн нæ туг-не стæг уыд, нæ хæстæгдæр 
æрвадæлтæй, фæлæ æппындæр кæмæн ницы бавæййыд, 
уыдонмæ дæр хйоны цæстæй каст, рæстдзинад-иу сæ 
фарс куы уыд, уæд-иу сæ сæрыл рахæцыд, йæхæдæг-иу 
масты хай баци, афтæмæй. 
Хæсты фæстæ колхозы чи нæ куыста, уыдонмæ фыд- 
— 356 — 

гулы цæстæй кастысты. Хъæуы цæрджытæй ахæм бирæ 
нæ уыд, быдырмæ чи нæ цыд, фосы куыст чи нæ кодта. 
Хицауад фарста тынг карз æвæрдта. Колхозы сæрдар, 
хъæуы хицау, партион организацийы секретарь — уыдон 
уыдысты æгъдауы сæрыл хæцджытæ, æхсæнады раз- 
амонджытæ. Раст зæгъын хъæуы, уынаффæ фылдæр 
адæмæн кодтой, иумæйаг хæдзарады рæзты мæцъистæ 
кæйдæр уæхсчытæм арæзтой, сæхи хæдзары бинонтæй 
сæм хæстæг никæй уагътои. Иннæ хъæутæн нæ зонын, 
фæлæ мах хъæуы афтæ уыди. Разамонджытæ сырддон- 
цъиуæн хъазы айк æфтауын кодтой, фæлæ хъазæй кар- 
чы айк дæр нæ домдтой. 
Колхозы кусын ницы пайда уыд. Фæллойбонтæ дын 
банымадтаиккой, фæлæ сын исгæ ницы ракрдтаис. Уæд- 
дæр куыстой. Æнæ кусгæ сын кæй нæ уыд, уый тых- 
хæй. Лæвар кусыныл чи нæ разы кодта, уыдоныл ницæ- 
мæй ауæрстой. Чысыл сæрæндæр чи уыд, уый-иу йæ 
збнгæтæ, йæ хæстæджыты æххуысæй паспорт ссарын 
бафæрæзта æмæ-иу æндæр ранмæ йæхи айста. Уæддæр 
та кусæг лæгæи æнæмызд фидгæ нæ уыд. Æхца куы нæ 
райстаид, уæд цæмæй фæцардаид?! Чысыл æндæр уавæ- 
ры уыдысты хъæуы цæрджытæ. Уый, мызд куы нæ рай- 
стаид, уæддæр ыи сыдæй амæлынæй тас нæ уыд — цып- 
пор æхсæзæм аз нæ нымайын: уæд æххормаг аз уыд, 
хур бæстæ бакъæй кодта æмæ быдыры ницы æрзад. Йæ 
цæхæрадоны цы мæгуыр муртæ æрзадаид, уымæй йæ 
къухтæм æмхасæнтæгæнгæ иу хорæй иннæмæ тыххæй- 
ты æххæсти. Цыдæр фосы муртæ дарыны бар дæр ын 
уыди æмæ уыдоныл дæр йæ зæрдæ цæмæйдæрты дард- 
та. • * 
Фиддонтæ та адæмы бынтои аргæвстой. Царм, хъуын, 
æйчытæ. Иу^хъуг кæмæ уыд, уымæй дæр алы аз царм 
агуырдтой. Йе стур-иу кæмæн ныххæдмæл, уый-иу йæ 
фосы зианæй, йæ царм æй куынæуал фæуа, ууыл къад- 
дæр нæ тыхст. Дзыллæтæ фыдхæстæй фервæзтысты, фæ- 
лæ фыдрæстæджы скуыси сты. Кæмæн куыд йæ бон 
уыд, афтæ колхозæй йæхи дарддæр ласта. Фæсивæдæн 
чысыл æнцондæр уыд. Фабрикты-заводты ахуырадмæ 
цыдысты, дæсныйæдты училищеты ахуыр ’ кæныны бар 
сын. уыд æмæ дзы пайда кодтой. Ахуыр-иу чи фæци, 
уый-иу Садоньт æрзæткъахæнты йæхицæн куыст ссард- 
та, æхца кæм фыстой — бирæ уыд æви гыццыл, ууыл 
нæ дзурдзыстæм — ахæм куыст. Æхцайæ та цыдæртæ 
балхæнæн уыди. Канд горæты нæ, фæлæ ма суанг хъæ- 
уы дæр. Балхæнæн уыди, фæлæ æхца нæ уыди. Колхо- 
зонтæй кæд исчи хъæздыг уыд, уæд — фæллойбонтæй, 
— 357 — 

фæллойбонтæн та æхца дæр нæ фыстой, æндæр исты 
дæр нæ лæвæрдтой. 
Нæ хъæуы йæхи амондджын чи хуыдта, уыдЬнимæ 
уыдысты, Джермецыччы хуыйджыты æрмадзы кусынмæ 
бацæуыи йæ къухы кæмæн бафтыд, уыдон дæр. Уым 
дæр æрзæткъахæны хуызæн æхца фыстой. Стæй сидзæр- 
гæс устыты хуызæн — быдыры фылдæр куыстой, йæ сæ- 
рыл рахæцæг кæмæн нæ уыд, йæ дарæг хæсты быдыры 
кæмæн баззад, уыцы мæгуыр сылгоймæгтæ — бон-изæр- 
мæ зæхх сæ уыргтæй нæ хостой, хур сæ нæ къæй код- 
та. Джермецыччы кусыны амонд кæмæ æрхаудта, уыдо- 
нимæ уыди Дзыбыртты фыды хо дæр. Хæсты фæстæ 
дыккаг уалдзæг куы ралæууыд, уæд, хъæуы цæргæйæ, 
колхозы чи нæ куыста, уыдоны ныхмæ уæлдай карздæр 
тох расидтысты. Уымæй размæ цы мадзæлттæй пайда 
кодтой, уыдон сын фаг нал уыдысты æмæ æвирхъаудæр 
хæцæнгæрзтæ райстой. Цæвиттон, уалдзæг йæ тæмæны 
куы бацыд, цæхæрадæтты нартхоры, картофы æмæ хал- 
сарты æвзартæ цъæх куы адардтой, æмæ адæм къæпи- 
тæ сæ къухтæм куы райстой, уыцы рæстæг колхозы 
правлекийы бавкæлдтой сау номхыгъд аразынмæ. Хаст 
æм æрцыдысты, колхозы чи нæ кусы, уыдоны мыггæг- 
тæ. Бахауди дзы Дзыбыртты фыды хо дæр — уыцы рæс- 
тæг Егæуызтæм цард. Номхыгъд кæуьгл сарæзтой, уы- 
донмæ æнхъæлмæ каст, уымæй размæ кæй иикуыма 
фендæуыд æмæ фехъуыстæуыд, ахæм тæрхон — хъуамæ 
сын сæ цæхæрадæттыл гутон ауагътаиккой. Хабар хъус- 
хъус дзырдтой, фæлæ никæй уырныдта. Алцæуыл дæр 
баууæндæн уыд, фæлæ цæттæ хоры хуымтæ афæлдах- 
дзысты, уый æнхъæл нæ уыдысты. Ныхæсты рæстæг 
ахицæн, хъуыддæгты заман ралæууыд. Ныхас цыд, кæ- 
цæй æмæ кæмæй райдайой, ууыл. Уый куы сбæлвырд, 
уæд гутоны хъæдыл хæцæг æмæ бæхтæ скъæрæг агу- 
рын райдыдтой. Уыдон ссарын æппæтæй зындæр разынд. 
Куыд хъуамæ сразы уа адæймаг иæ хъæуккадлсы цæхæ- 
радон афæлдахыныл? Цæрæибонты йæхи азимаджы бы- 
наты æрæвæрын кæй фæнды, уый йеддæмæ йæ саёрмæ 
ахæм ми чи ’рхæсдзæн? 
Разынди ахæм дыууæ лæджы — ахæмтæ лæгтæ хо- 
нын бæргæ тæригъæд у! — хъæубæсты. Иу дзы уыди, 
фæсномыгæй Кæвдæсард кæй хуыдтой, кæвдæсы ард та 
æцæгæй йæ фыды фыд кæмæн уыд, уыцы Бадджери, ин- 
нæ та, колхозы сæрдары бæхтæрæг — Хъæрæу. Æвæц- 
цæгæн, сæрдары бон, иннæ адæмæй уымæй тыигдæр никæ- 
уыл цыд æмæ йæ бæхтæрæгæй кæйдæр цæхæрадæттæ фæл- 
дахгæйæ гутоныл ифтыгъд бæхтæн дæр скъæрæг сарæзта. 
— 358 

Æппæты фыццаг райдыдтой кæройнаг сыхæй. Рага- 
цау адæм хъуыддаг зыдтой, æмæ, йæ бон кæмæн уыд, 
уыдон диссагмæ цæуæгау æнафоны хуымгæнджыты 
фæстæ мæрддзыгойы адæмау æнкъардæй цыдысты. 
Кæздæсард æмæ Хъæрæу быдыры сыхы æппæты кæрой- 
наг хæдзары дуармæ æрлæууыдысты. Хъуамæ æрбацы- 
даиккой районæй æрвыст лæг, хъæуы хицау æмæ кол- 
хозы сæрдар. Æнæ уыдон Кæвдæсард æмæ Хъæрæу сæ 
ныфс нæ хастой. Хæдзары хицау йæхæдæг уым нæ 
уыд — æрзæткъахæны куыста — фæлæ йæ фондз сывæл- 
лоны сæ мады фæсте тарстхуызæй ракæс-ракæс кодтой. 
Ахæм æбуалгъ хъуыддаг никуыма фендæуыд. Адæм 
сæ зæххы гæппæлмæ фæзылдысты. Рагуалдзæгæй фæс- 
тæмæ йын фу-фу фæкодтой. Фæззæджы дзы кæд исты 
бæркад æрбахæссиккам^ зæгъгæ, йæ уырзтæй фæлор- 
стой. Æвзартæ цæхæры хуызæн сæвзæрдысты. Бирæтæй 
йæ раздæр барывтой æмæ йæм бонсихорафон æрбацы- 
дысты. Цæмæй йæ сæхи цæстыты цур афæлдахой. Хъуа- 
мæ фондз æнахъом сывæллоны хъуырæй сæ кæрдзыны 
къæбæр сластаиккой æмæ йæ куыдзæн аппæрстаиккой. 
Уæвгæ куыдзмæ дæр нал бахæццæ уыдаид. Дон хиды 
бынты ацыдаиккой афæдзы фæллæйттæ. Йæ иу боны 
куыст афæдзваг кæмæн у, уыцы уалдзæджы артыл дон 
ауагътаиккой. Фыдæнæн! Цæмæй зæрдæ тынгдæр фæ- 
рыстаид, уымæн равзæрстой ахæм афон. Уалдзæджы 
райдайæны дæр сын зæгъæн уыд, уæ зæхх ма бахуым 
кæнут, ницы па,йда уын дзы ис, зæгъгæ. Фæлæ уæд зæр- 
дæйы цы джебогъ нытътъыстаиккой, уый риуы афтæ 
арф нæ бацыдаид, цæссыгтæ афтæ гæр-гæрæй нæ кал- 
даиккой. Стæй йæ æндæр исчи бахуым кодтаид æмæ 
йын исты пайда æрхастаид. Уый дæр ницæмæн хъæуы. 
Уадз æмæ адæм иууылдæр феной, коммæ чи нæ кæсы, 
уыдонмæ цы æнхъæлмæ кæсы, уый. Хицауад йæхиуыл 
маст нæ ныууадздзæн. Иннæты æмцыд чи нæ кæны, уы- 
доны бафхæрынæн ауæрст ницæуыл æрцæудзæн. Фæл- 
тау цыфæнды ахсджиаг куыст дæр ныууадздзысты æмæ 
æгоммæгæстæм адæмы æркæсын кæндзысты. Уадз æмæ 
адæм фæдисы цаэуæгау згъорой. Цас фылдæр адæмы 
тас бацæуа, уыйас стъæлфгæ дæр фылдæрæй кæндзы- 
сты. Адæмæн сæхицæй куы рацыд: кæнæ æфсарм, кæ- 
нæ тас! Æфсарм нымады дæр никæмæуал у. Тас йæбы- 
наты тынг хорз сбаддзæн. Иуы цæв, æмæ сæдæгæйттæ 
тæрсдзысты. Сæдæгæйтты куы ныццæвай, уæд бæстæ 
йæ зонгуытыл æрлæудзæн. Ахæм адæмимæ та æнцон 
дзурæн у. 
Уæдмæ хицауад фæзындысты. Семæ —милицæйы 
— 359 — 

кусæг дæр. Мыййаг, исчи хъæбысæйхæцынвæнд куы 
скæна, уымæй тæрсгæйæ. Афæлдæхтой замманай цæ- 
хæрадон. Никæмæ байхъуыстой. Нæ сæм бахъардтой 
адæмы ныхæстæ, фондз сывæллоны мады лæгъстæтæ, 
сабиты цæссыгтæ. Сæхиуыл нæ бацауæрстой Баддлсери 
æмæ Хъæрæу. 
Уырдыгæй сæ фæндаг уыди Биастæм. Хъуамæ сæ цæ- 
хæрадонæй Дзыбыртты фыды хомæ цы хауди, уый сау 
адардтаид, Джермецыччы кæй куыста, афтæмæй колхо- 
зы зæххæй кæй пайда кодта, уый тыххæй. Фæлæ уæд- 
мгз партийы райкомы фыццаг секретарь æмæ æфсæддон 
комиссар фæзындысты. Бимболат сæ æрбахуыдта. Раз- 
дæр быдыры сыхмæ ныццыдысты. Бирæсывæллонджын 
мадимæ базонгæ сты. Хабæрттæ куы бамбæрстой, уæд 
дзы хъæуы хицау æмæ колхозы сæрдармæ балæвæрд- 
той, сæрæй, дам, нæ хъуыды кæнут. Уæлдай тынгдæр та 
смæсты сты, хæсты æртæ æфсымæрæй цы хæдзарæй фæ- 
мард, уыдоны цæхæрадон афæлдахынмæ кæй хъавыды- 
сты, уый тыххæй. Нæ хъæуы хицауад ма сæхи расткод- 
той, афтæ, дам, нын нæ загътат, колхозы чи нæ кусы, 
афтæмæй колхозы зæххæй чи пайда кæны, уыдоны цæ- 
хæрадæттæ бахуым кæнут, зæгъгæ. Ацы хабæрттæ иу- 
уылдæр фæстæдæр райхъуыстысты. Цыбыр дзырдæй, 
Бимболат куы нæ уыдаид, уæд ма ноджыдæр бирæ цæ- 
хæрадæттæ сау адардтаиккой. 
Куы зæгъын, Дзыбыртт ацыд, фæлæ мæныл мыси- 
нæгты зæй ракалд... Сæ быны мæ куы фæкæной, уымæй 
дзæгъæлы тарстæн, уымæн æмæ дзы æвзæрæй цы уыд, 
уымæн ног æрлæууынæй тас нал уыд, хорзæй дзы цы 
уыд, уый та авд ахæмы рæсугъддæрæй æнустæм цæр- 
дзæни зæрдæйы арфдæр къуымы. 
XV 
Хуртæ алыхуызæттæ сты. Фарон чи каст, ^абон чи 
кæсы æмæ райсом чи кæсдзæн. Мæнæн дзы æппæты зы- 
наргъдæр фароны хур у. Уый мæ куынæуал тава, уæд 
абоны хуры ад нæ банкъардзынæн, райсомы хур тамыл 
уæвгæ дæр нал скæсдзæн. Уымæн дзурын мæхинымæр: 
табу дæхицæн, фароньг хур! Цалынмæ дæ рухс æртти- 
ва, уæдмæ æрттивдзæни мæ цæст дæр. Цалынмæ мæм 
дæ хъарм хæццæ кæна, уæдмæ мæ зæрдæйæн уазалæй 
тас нæу. Цалынмæ дæ тынтæ цæхæр калой, уæдмæ мын 
мæ фæндагæй фæиппæрд уæвæн нæй. 
Дæ кæсынæй макуы банцай, фароны хур! 
— 360 — 

ÆРТЫККАГ ХАЙ 
сыд^-^кыт 

I 
Лæнкауæй мæ цæст нал исын. Кæсын, æмæ мæ цæс- 
тытæ уынынц, сæ разы цы ис, канд уый нæ, фæлæ, кæд- 
дæр цы уыдтой, уыцы нывтæ дæр. Уыдон та зæрдæйæн 
кæддæриддæр цин æмæ æхсызгондзинад хæссынц, уы- 
мæн æмæ адæймаг йæхи æппæты амондджындæр куы 
хуыдта, уыцы дугыл дзурынц, тæккæ æнæхиндæр заман- 
тæ йын мысын кæнынц. Æвддæс азы йеддæмæ хъæуы 
нæ фæцардтæн. Æвддæс азæй чысыл фылдæр рацыд, 
горæты куы цæрын, уæдæй нырмæ, уæддæр мæхи горæ- 
тагыл нæ нымайын, уымæн æмæ мæ уидæгтæ хъæуы 
сты. Мæ къалиутæ æмæ мæ сыфтæртæ дæр. Кæд, мый- 
йаг, искуы дыргъ раттон, уæд уый дæр, уидæгтæ, къа- 
лиутæ æмæ сыфты хицау чи у, уыцы бæласы уыдзæн. 
Ацы лæнкау мæ зæрдæйæн уæлдай адджындæр у, 
Йæ дзедырджытæ мын ме ’ххормаг бирæ хæттыты ба- 
састой. Йе ’хсæртæй. мæ дзыппытæ бирæ хæттыты бай- 
дзаг кодтон. Йæ футæгæй Дзыцца бирæ цæхæра фæфых- 
та... Йæ тæккæ рæбын цы суадон æвзæры, уый афтæ 
сыгъдæг æмæ уазал у, æмæ дзы нуазынæй нæ бафсæд- 
дзынæ. Куыд дæлæмæ кæд йæ доныл æфты, уæддæр 
цæмæдæр гæсгæ йæ сатæгдзинад&й хауы. Æвæццæгæн 
æм, цы суадæттæ кæлы, уыдоны фæрцы. Уæвгæ афтæ 
хъуыды кæнын хъуамæ бынтон раст ма уа, уымæн æмæ 
уыдон дæр сæ тæккæ гуырæны ихы къæрттау уазал 
сты. Лæнкау йæхæдæг куыд уæрæхдæргæнгæ цæуы, аф- 
тæ дон дæр фæтæндæргæнгæ цæуы. Фæстагмæ дзы ахæм 
зараг æмæ тагъдцæуаг дон рауайы, æмæ адæймаджы 
нал фæуырны, йæ райдайæн хуырджын къулæй ратæдз- 
гæ зæлланггæнаг урсцæппæр ирд æртæхтæ уыдысты, 
уый. 
Диссаг у, æвæдза, ацафон æрдз. Сæрд фæвæййы, фæ- 
лæ фæззæг нæма райдайы. Фæззæг райдайы, фæлæсæрд 
нæма фæвæййы. Кæм сæрд фæззæджы арæнæй бахизы, 
кæм та фæззæг сæрды арæнæй. Зæрватыччытæ атæхын- 
æввонг сæхи æрцæттæ кæнынц. Телефоны телтыл дæр- 
гъæй-дæргъмæ хæлттæ саразынц æмæ дард балцы раз- 
— 362 — 

мæ сагъаесты аныгъуылынц. Хърихъуппыты уаст арвы 
кæцыфæнды кæронæй дæр куы райхъуысид, уæддæр 
мæм диссаг нæ фæкæсид, уымæн æмæ сæ тæригъæддаг 
хъæлæс адæймаджы хъус ацафон æрцахсы. Æрмæст сæ 
кой-сæ хъæр дæр никуыма ис. Уыдон, æнхъæлмæ сæм 
æппындæр куы нæ фæкæсынц, уæд фæзынынц. Стæй 
сæ уасык, кæм вæййынц, уырдыгæй райхъуысыны бæс- 
ты ссæуы бынтон æндæрырдыгæй. Цæмæй сæ фенай, 
уый тыххæй дæ дæ мидбынаты æрзилын бахъæудзæн. 
Иугæр сæ куы ауынай, уæд дыл цыма стыр хорздзинад 
æрцыд, уыйау дæ зæрдæ уæрыккау скафдзæн, æмæ цы- 
ма сызгъæринтимæ баст бæндæны кæроныл фæхæст дæ, 
уый хуызæн сæ дæ цæст атонын нал комдзæн. Сæ фæ- 
дыл’ афтæ æдзынæг кæсдзынæ, æмæ дæ цæст æрныкъу- 
лын дæр нал уæнддзынæ, уыцы рæстæг куы фæцыдæр 
уой, зæгъгæ. Кæд дæ амонд уа, уæд мæргътæ иу цал- 
дæрæй сæ балæй фæхицæн уыдзысты — ахæм амонды 
аккаг кæй разындзынæ, ууыл та æууæндын дæ бон у, 
уымæн æмæ хърихъуппыты иу хай афтæ арæх адзæ- 
гъæл вæййы — æмæ уæд сæ фæдыл фылдæр рæстæг фæ- 
кæсдзынæ. Уæвгæ уыцы рæстæг цыфæнды бирæ куы 
ахæсса, уæддæр дæм фаг никуы фæкæсдзæн æмæ æна- 
хуыр мæргътимæ фембæлд дæхицæн нымайдзынæ æр- 
мæстдæр иунæг уысмыл, æдзухдæр æхсызгонæн кæй 
мысдзынæ æмæ дæм адджын æнкъарæнтæ чи ’взæрын 
кæндзæн,ахæм уьгсмыл. 
Дыууæ-æртæ къуырийы размæ дæр ма бæлæсты 
цъæх цæсты тынгдæр ахадыдта. Ныр дзы ранæй-рæтты 
фæзынди канд бур сыфтæ нæ, фæлæ ма згæхуыз тугхъу- 
лон æмæ фæлурссырхытæ дæр. Хуры тынтæ сыфтæ цъæ- 
хæй ахорынмæ куыд дæсны сты, уымæй къаддæр дæс- 
ны не сты иннæ хуызтимæ архайынмæ дæр. Кæрдæг, 
цыма йæ уалдзыгон хуызыл йæ зæрдæ никуы сивдзæн, 
афтæ зыны, фæлæ уымæн дæр бонты коммæ æнæкæсгæ 
нæй. Вæлæсты бур сыфтæй йæ къалиуыл хæцын чинæ- 
уал бафæрæзта, уыдон кæрдæджы ирдцъæх иу цасдæр 
фæкайдтой. Бирæ нал баззад, кæрдæгмæ йæхимæ дæр 
йæ хуыз ивын хуыздæр кæсын куы райдайдзæн, уыцы 
рæстæгмæ. Уый, фæззæг йæ тыхы куы бацæуа, сæрдæн 
та æхсæвæй райсоммæ дæр йæ тых сæттын куы р?.й- 
дайа, уыцы заманмæ хæстæгдæр уыдзæн. Ныр та уал 
сæрд æмæ фæззæг æддæг-мидæг ауадысты, дыууæ хойы 
хуызæн кæрæдзийы иыхъхъæбыс кодтой æмæ цалынмæ 
сæрд йæ кæстæр хойы хъæбысы нæ бафынæй уа æмæ 
фæстæмæ фæззæгæй райхъал уа, уæдмæ æнцойад не 
ссардзæн... 
— 363 — 

Зæрватыччыты хъæрахстмæ мæ мидбынаты фестъæл- 
фыдтæн. Куыд бамбæрстон, афтæмæй сыл цъиусур йæ- 
хи рауагъта. Уыдон ын йæхимæ фесты. Телтæй æна- 
хуыр цъæхахстгæнгæ уыциу пæррæст фæластой æмæ 
даргъ уылæнау лæбурæджы ’рдæм алæгæрстой, стæй 
æваст фæстæмæ фæзылдысты æмæ йыл сæхи рауагътой. 
Уый фæтылиф кодта æмæ бынтон æндæрырдæм ацъыв- 
вытт ласта. Æнхъæлдтои, зæрватыччытæ йæ ныууадз- 
дзысты, зæгъгæ, фæлæ йæ уыдон дæр бафæзмьздтой. 
Цъиусур йæ тылифæй цы æнæуынгæ фæд акодта, ууыл 
цæстыфæныкъуылдмæ атасыд зæрватыччыты уылæн. 
Ацы хатт тыхгæнæг ницæмæуал фæцарæхст æмæ æр- 
хъулайы февзæрд. Йæ сæр кæм фæцæва, уымæн куы 
ницыуал амал ардта, уæд йæхи æмуырдыг фехста æмæ 
иу цасдæр зиллаккæй фæхицæн. Зæрватыччытæ кæнæ 
сæ хæс æххæстгондыл банымадтой, кæнæ та йæ куынæ- 
;уал баййафой, уый бамбæрстой, æмæ фыццагау тарст 
хъæлæсæй уасгæйæ сæхи арвы цъæхмæ систой. Лæн- 
кауы сæрмæ цалдæр зылды æркодтой æмæ та телтыл 
æрбадтысты. Дард бæстæтæм сæ тæхын афон куы ’рхæц- 
цæ вæййы, уæд афтæ æмбырдтæ кæнын байдайынц. Сæ 
хъуыддæгтæй æнæкондæй ницыуал баззайы. Ахстæттæ 
скæнынц, цъиутæ рауадзынц, схъомыл сæ кæнынц. Сæ 
алкæцы дæр дзы балцы тæхынмæ йæ гæрзтæ рабæтты. 
Афтæ фæзыны, цыма сын æнхъ.æлмæ кæсгæ ницæмæуал 
у, фæлæ уыдон нæ фæтагъд кæнынц. Цалынмæ фæнда- 
расты зарджытæй бафсæдынц, уæдмæ ацы зæххæн 
хæрзбон нæ фæзæгъынц. Хуры тынты ма цы тавст баз- 
зайы, уымæй сæ фарчы хай ратонынц. Сæрды кæронæй 
фæззæджы райдайæнмæ цы арвы цъæх баирвæзы, уым 
ацъыллинджытæ кæнын сæм фæндаггаджы хуызæн фæ- 
кæсы æмæ сæ базырты арæхстдзинадыл нал фæцауæр- 
дынц. Сæ уд-сæ дзæцц вæййы сæ фæндаджы размæ æм- 
бырдæй абадын. Хуьщау йæ зонæг, чи дзы цæуыл фæ- 
хъуыды кæны. Се ’ппæт, æвæццæгæн, æмхуызон сагъæс- 
джын нæ вæййынц. Хистæртыл кæддæрцддæр фылдæр 
уæз фенцайы. Кæстæрты мæты дæр уыдон бацæуынц. 
Хуссармæ фыццаг хатт чи тæхдзæн, уыдонмæ дæр æр- 
дзæй къаддæр хъару æмæ ныфс нæй, фæлæ сæ каст хис- 
тæртæм у. Уыдон фылдæр федтой æмæ уымæ гæсгæ 
фыддæр зонынц. 
Фæззæджы райдайæны ахæм хур бонтæ скæны, æмæ 
адæймагмæ афтæ фæкæсы, цыма сæрд фæстæмæ ралæу- 
уыд. Уыцы рæстæг адæймаджы цæст уæлдай арæхдæр 
æрхæцы зæрватыччыты дзыгуыртыл. Кæм ныллæджыты 
бирæгæйттæй хъæрахстгæнгæ фæцæйтæхынц, кæм теле- 
— 364 — 

фоны телтыл нæртон куывды рабадынц, кæм та быды- 
ры сæрмæ сæхи бæрзонд сисынц. Иу афон боныхъæд 
аивы. Цасдæр хуры цæст нал разыны. Стæй та, æнхъæл 
куынæуал вæййæм, уæд мигътæ арвæй асырдæуы, хур- 
зæрин та фыццагау сæрттивы. Æрмæст зæрватыччытæ 
никæцæйуал разынынц. Цыма сæ чысыл æфсон йеддæ- 
мæ нæ фæхъæуы æмæ уыцы æфсон, цæст кæдæм не 
’ххæссы, ахæм ран æмбæхст вæййы, уый хуызæн æнæ- 
уынæрæй æрбайсæфынц. Æнхъæлмæ ма сæм бæргæ фæ- 
кæсæм, кæд ма фæзыниккой, зæгъгæ сыл нæ зæрдæ 
бæргæ фæдарæм, фæлæ сæ цъыбыртт дæр никæцæйуал 
райхъуысы. Дуне бæлвырд фæафтиддæр вæййы. Дзæвгар 
рæстæг нын цыдæрг нал фæфаг кæны, чидæр нæ цыма 
цæмæйдæр асайдта, гадзрахатæй ныл рацыд, афтæ нæм 
фæкæсы. 
Ыырма уыцы рæстæг нæма ралæууыд, стæй куы ра- 
лæууид, уый дæр мæ нæ фæнды. Æз горæтæй ардæм мæ 
æрвылбоны сагъæстæй фервæзыны тыххæй æрцыдтæн 
æмæ лæнкаумæ кæсынтыл уымæн фæдæн. Хæдзар мын 
нал^ и, фæлæ уый афтæ нæ амоны, æмæ мын райгуырæн 
бæстæ дæр нал и. Мæнæ мын ацы лæнкау куыд ничи 
байсдзæн, афтæ мын ничи байсдзæн Сауджыны зæхх 
æмæ Хуыдзых, Хъæууат æмæ Даргъ хуымтæ, Къобосты 
хъæд æмæ Бехъан, Урсдон æмæ Куыройыдон! Уыдоны 
æппындæр куынæуал уынон, уæддæр сæ æнæхай мæхи 
никуы схондзынæн, уымæн æмæ мæ зæрдæйы æвæрд 
сты, мæ хъуыдыйы цæрынц, мæ зонды тæлфынц. 
Хæдзар мын нал и, зæгъгæ, зæгъын, фæлæ мын 
куыннæ и хæдзар дæр! Чифæнды дзы куы цæра, уæд- 
дæр йæхæдæг мæ зæрдæйы кæй цæры æмæ, цалынмæ 
æгас уон, уæдмæ кæй цæрдзæн, уый у сæйрагдæр. Нæ 
хæдзары чи æрцард, уыдон ын йæ къуымтæ мæнæй 
хуыздæр никуы базондзысты. Уæдæ нæ цæхæрадонæн 
дæр афтæ. Нæ гыццыл цæхæрадоны кæцы зæххы гæп- 
пæлыл цы хуыздæр зади, уый мæнæй никуы ферох уы- 
дзæн. Кæннод стыр цæхæрадон! Нæ фæткъуы бæлæстæй 
кæуыл цавæр дыргъ зад æмæ-иу дзы чи кæд сцæттæ, 
уыдæттæ мæ зæрдæйы фыст сты. Нæ балтæ æмæ чыла- 
уитæ, алтъамитæ æмæ... гыццыл ма бахъæуа, «курага- 
тæ» ма срæдион. Курагатæ нæм никуы уыдис. Цалдæр 
азы ныссагътам æмæ нын иу хатт дæр нæ фæрæстмæ 
сты. Куы-иу не схæцыдысты, куы та-иу сийгæ бакодтой. 
Нæ цæхæрадоны курага нæ зайы, зæгъгæ, йæ ууыл ба- 
нымадтам. Афтæмæй Дзыцца дыргътæй уымæй фылдæр 
ницы уарзта. Уыцы хъуыддаг сыхæгтæ зыдтой æмæ-иу 
нæм радыгай хуынтæ хæссын райдыдтой. Курагаафон 
— 365 — 

дзы хъуаг никуы баййæфтам. Дзыцца ма-иу дзы хус 
дæр бакодта, варенæ дæр-иу дзьг сфыхта... 
Райгуырæн бæстæйæ зынаргъдæр ницы ис. Мысыры 
сыджыты ад кæны, зæгъгæ, дзæгъæлы нæ фæзæгъынц. 
Дæ рæзгæ бонтæ кæм арвыстай, уымæй рæсугъддæр 
æмæ дæм амондджындæр никæцы къуым фæкæсдзæн, 
дæ зæрдæмæ уымæй хæстæгдæр ничи уыдзæн. Куы зæ- 
гъын, ныронг цы ацардтæн, уый дыууæ дихы куы акæ- 
най, уæд йæ раст æмбисæй чысыл фылдæр горæты цзе- 
рын, фæлæ мæм афтæ кæсы, цыма мыл æвддæс азы йед- 
дæмæ нæма цæуы. Мæхи фоцдзаздзыд рахонын мæ бон 
у, авд-аст.., фынддæс-æхсæрдæс, суанг æвддæсаздзы- 
дыл дæр сразы уыдзынæн, фæлæ, хъæуæй куы рацыд- 
тæн, уæдæй фæстæмæ рæстæгæй мæ карыл иу бон дæр 
нæ бафтаудзыиæн. Чи зоны, мæ хъуыдыкæнынад фæуæ- 
рæхдæр, цыдæртæ федтон æмæ базыдтон, фæлæ, цы дæн 
æмæ цы суыдзынæн, уыдонæн цыфæнды бирæ аргъгæн- 
джытæ куы уа, уæддæр дзы æвддæс азæй фылдæр ни- 
кæуыл цæудзæн, стæй мæхæдæг дæр мæхимæ уыцы ка- 
ры цæстæй кæсдзынæн. Дзыцца мын цытæ дзырдта, цæ- 
уылты мæ ахуыр кодта, уыдон сæххæст кæнынæн мæ 
цард куы сфаг уаид, уæд мæхицæй амондджындæр ни- 
кæй хонин. Цы адæмы æхсæн хъомыл кодтон, цы хис- 
тæрты уыдтон, уыдоны зонд æмæ мын фарн цæрыньг 
фаг дæр æмæ мæлæтмæ бацæттæ кæныны фаг дæр сты. 
Цæрын æмæ мæлæтмæ цæттæ кæнын та кæрæдзиуыл 
фидар баст сты. Кæд исчи сæ фæхицæн кæныныл ба- 
цархайы, уæд уымæ адæмы хъæр нал фæхъары, кад 
æмæ намысыл суæлæхох вæййы, адæмы цæсты нал фæ~ 
ахады. 
Нæ хъæуккæгтимæ фембæлд мын алы хатт дæр стыр 
æхсызгондзинад æрхæссы. Чифæнды ма уæд — ивгъуыд 
цаутæ мын мæ зæрдыл æрлæууын кæны. Сабидугимæ 
баст хабæрттæ мын сног вæййынц. Маст æмæ мыи са- 
гъæсы хос чи уыд, уыдонмæ дæр æндæр цæстæй акæ- 
сын. Кæй зоныи æмæ мæ чи зоны, уыдонæй æфсæрмы 
дæр кæнын æмæ тæрсгæ дæр. Æфсæрмы сæ кæнын, цæ- 
йа.с сæм кæсын, уыйас кæй нæ дæн, уый тыххæй. Тæрс- 
гаэ та кæнын, сæ зæрдæ мыл цæмæйты дарынц, уыдæт- 
ты аккаг абон нæ, фæлæ фидæны дæр куы нæ разынон, 
уымæй. Æштæты тынгдæр та стъæлфын сæ разы истæ- 
мæй фæкъæмдзæстыг уæвынæй. Искуы мæ исты æнæр- 
хъуыд^т ныхас куы сирвæза, сæ зæрдæмæ цы нæ фæцæ-« 
уа, ахæм хъуыддаг куы бакæнон, уæд ма сæм цы цæс- 
гом равдисдзынæн?! Хуыцау ма зæгъæд, фæлæ дзы мæ- 
хи иунæджы цæстьт куы бафтауин, уæд се ’ппæтæй дæр 
~ 366 — 

æфсæрмы кæнын райдаин, искæмæй сом куы фæдарын, 
уæд æппæт адæмæй дæр мæхи хæсджын куыд фæхо- 
нын, афтæ. Цы дæн, уый мæм мæ хъæуккæгты цур æп- 
пæтæй тынгдæр разыны. Кæуыл фембæлын, уымæй мыл 
хуыздæр дзаумæттæ куы вæййы, уæд мæхинымæр мæ 
сабидуджы февзæрын æмæ мыл уыцы рæстæджы цы 
дарæс уыд, уыдон мæ цæстыты раз фегуырынц... 
Иу хатт Дзыццаимæ куыройæ сцæйцыдыстæм. Хъæ- 
уы бынмæ куы схæццæ стæм, уæд ног калд бырæтты йæ 
цæст æрхæцыд зæронд батинкæтыл. Сæ рыгтæ сын æр- 
цагъта æмæ уынгты рацæуыны бæсты хъæугæрæтты 
азылдыстæм. Суадонмæ куы. схæццæ стæм, уæд нæ хæс- 
синæгтæ кæрдæгыл æрæвæрдтам, Дзыцца батинкæты 
æрдæгхауд бынтæ фæхицæн код^а, сæ хъустæ сын ных- 
садга æмæ сæ нæхимæ рахаста. Уымæй йын цалдæр бо- 
ны размæ Хадизæт дыууæ уафсхор æрчъиаг радта æмæ, 
дг>м, дын сæ ацы батинкæты хъустыл бахуьийдзынæн. 
Æцæгæйдæр мын дзы ахæм хорз дзабыртæ рауад, æмæ 
сæ æнæхъæи зымæг фæдардтон. 
Иннæ хатт та уынджы, йæ хъуырæй чысыл къæртт 
кæмæн фæхауд, æрдæглитруат ахæм авг ссардта. Уый 
дæр нæхимæ æрбахаста, иыхсадта йæ æмæ дзы фæтæ- 
гендон рауад. Йæ сæр-иу хъузгæй æхгæд уыд æмæ йæ 
йæ хъуыры саст ницы хъыгдардта. 
Цалынмæ авдазон скъола фæдæн, уæдмæ мæ буар 
æлхæнгæ дарæс никуы федта, мæ фылдæр æмгæртты 
хуызæн мæнæн дæр мæ хуыздæр дзаумæттæ уыдысты 
æмпъызтытæ æмæ рæхсæдтытæ. Ахæм уавæрты чи 
схъомыл вæййы, уыдонмæ æмхуызон зонд зынæй уыдзæ- 
ни, фæлæ иу адæймагæй æз мæ ивгъуыдæй æфсæрмы 
кæнын. Цалынмæ мæ цæст æрттива,* уæдмæ йыл ком- 
дзог никуы рацæудзынæн. Цы ис, уый мын, цы уыдис, 
уый йæ фæстæ никуы бамбæхсдзæн, нæ дзы бамбæхс- 
дзынæн мæхæдæг дæр. Цы уыдис, уый *га мæ хъæук- 
кæгтæ æмæ мæхицæй хуыздæр ничи зоны æмæ хъуамæ 
кæрæдзийы сæр хъуыды кæнæм. 
Кæддæры хабæрттæ куы фæмысын, уæд фæстæмæ 
багыццыл вæййын. Сывæллоны хъустæй хъусын рай- 
дайын, сабийы цæстытæй фæкæсын мæ алыварсмæ. Мæ 
сывæллоны зонд кусын райдайы. Къоста дæр кæд хуы- 
мæтæджы нæ фыста: «Ныр дæр ма æрра дæн, Сывæл- 
лонау сонт!» Кæд, мыййаг, æрра уæвын адæймаджы 
амонд у, йæ сонт хъуыдытæн хæрзбон кæй никуы фæ- 
зæгъы, уымæй йын Хуыцау стыр лæвар ракодта?! Чи 
зоны. Йæ сывæллоны бонтæ кæмæй ферох сты — кæд 
ахæм уæвгæ зæххыл ис, уæд — уый, мæнмæ гæсгæ, цал 
— 367 — 

азы йыл цæуы, уал азы карæны аккаг дæр никуы суы- 
дзæни. Лæгыл цасфæнды куы рацæуа, уæддæр мидæгæй 
сабийæ баззайы, мæнæ дыргъы мидæг билцъæн апп 
куыд баззайы, афтæ. Адæймаг дунемæ сабидугæй æрба- 
цъщ æмæ йыи афтæ адджын дæр уымæн у. Цалынмæ 
фæцæры, уæдмæ йыл фидар уидæгтæй баст уымæн 
вæййы. Адæм иухуызон уавæрты нæ фæхъомыл кæ- 
нынц, фæлæ сьш.сæ сывæллоны бонтæ мысын æмхуызон 
æхсызгондзинад уымæн фæхæссы. 
Кæй зæгъын æй хъæуы, æппæт цаутæ зæрдæйæнæм- 
хуызон хæстæг не сты. Иутæ дзы кæддæриддæр адæйма- 
джы рухс бæллицтыл бафтауынц, иннæтæ та йæ сагъæ- 
сты баппарынц. Кæд сыл бирæ азтæ рацæуы, уæддæр сæ 
изгарддзинад бынтои нæ асæтты, сæ масты тых кæрон- 
мæ нæ бамынæг вæййы. Стæй сын бамынæг уæвæн дæр 
нæй. Кæд риуы иунæг зæрдæ тæлфы, уæддæр дзы цин 
æмæ мастæн фæйнæ бынаты ис æмæ дзы иу иннæйы 
бынат никуы бацахсдзæн, афтид уæвын та сын Хуыцау 
нæ загъта. 
Ацы хъуыдытыл мæ, уалæ хæ^æгуæрдоны чи ’рцæ- 
уы’, уыцы зæронд лæг бафтыдта. Растдæр зæгъгæйæ, 
йæхæдæг нæ, фæлæ йæ хойы лæппу. Мæнæй дыууæ азы 
хистæр уыд. Йæ мадырвадæлтæ нæ сыхы цардысты 
æмæ-иу сæм сæрдыгон арæх цыди. Æмæ йыл хуымæтæ- 
джы ном дæр куы уыдаид — Сæрмæт. Нæ фыдæлты ном 
ыл бæргæ сæвæрдтой, фæлæ йæм уыдоны фарнæй ницы 
фæхæццæ. Гæдд>1вад. Горæты цардысты æмæ-иу цы нæ 
гæдыныхас ракодтаид, ахæм нæ уыд. Куы-иу загъта, 
дыууæ лæппуйæ цыппар къæрныхы нæ сыхæгты хæдзар 
давгæ æрцахстам, куы — ивылд Терчы сæрбынмæ ныг- 
гæпп кодтон, куы — цы. Афтæмæй æхсæвыгон къутуты 
цурмæ иунæгæй ацæуын нæ бауæндыд — нæхимæ мæм 
æнхъæлмæ кæсынц, зæгъгæ, сæфсон кодта. Уæдæ Бехъа- 
ны цады хъæзбыны онг баленк кæнынæй дæр фæтарст. 
Йæ мады æфсымæр ныр æрбынæттон, æндæр хæстьг 
фæстæ йæхи бирæ фæрадав-бадав кодта. Куыд дзырд- 
той, афтæмæй немыцмæ уацары бахауд æмæ тарст, куы 
йæ ’рцахсой, уымæи æмæ хъæумæ хæстæг нæ уæндыд. 
Дзæвгар рæстæг Джермецыччы рæгътыл хъæдгæсæй 
фæкуыста: хъæумæ-иу, куыд ничи йæ фена, афтæ кæд 
æхсæвыгон фæзынд, æндæр адæммæ йæхи не ’вдыста. 
Уыцы рæстæджы, уацары чи уыд, уыдонæй, зæгъæнис 
æмæ, никæуыл ауæрстой. Фондз æмæ-иу сын ссæдзгай 
азтæ стæрхон кодтой, æмæ-иу сæ кой-сæ хъæр никæ- 
цæйуал райхъуыст. Дис цæуыл кодтон: немыцы фарс 
æргомæй чи рахæцыд, йæ адæмы чи ауæй кодта, уыцы 
— 368 — 

пъæлицæйæгтæн дæсгай азтæ йеддæмæ нæ лæвæрдтой, 
Сæрмæты мады æфсымæрмæ цы аххос уыд, уый нæ 
зыдтон, фæлæ йæхи æдзухдæр — махмæ æввахс царды- 
сты æмæ йæ æз дæр цалдæр хатты федтон — къæмдзæ- 
стыгхуыз дардта. Йæ цæсгом — фæлмаст, комкоммæ ни- 
куы никæмæ бакаст, худын та, æнхъæлдæн, зонгæ дæр 
нæ кодта. Иу фæлмæн ныхас дзы никуы сирвæзт. Куы- 
иу сæм бацыдтæн, уæд-иу æй цыма исты давгæ баййæф- 
тон, йæхи-иу афтæ дардта. Йæ цуры-иу дзурын нæ, фæ- 
лæ улæфын дæр нал уæндыдтæн. Мæ алы фезмæлд дæр- 
иу аивæй хъахъхъæдта. Мæ бацыд ын-иу хъыг кæй уыд, 
уый-иу бамбæрстон æмæ-иу сæм бирæ никуы бафæстиат 
дæн. Уый — раздæрты. Фæстæдæр та-иу сæм цæуын дæр 
нал уæндыдтæн. 
Сæрмæтимæ та кæрæдзийы хорз æмбæрстой. Уыимæ 
æнæдзургæйæ. Кæрты-иу цыдæртæ архайдтой — фæстаг 
рæстæджы мады æфсымæр боныгон дæр цæуын райдыд- 
та — фæлæ сæ ныхас никуы райхъуыст. Дзургæ нæ код- 
той, уый иу хъуыддаг уыд, фæлæ сæ уынæр дæр нæ 
цыд. Афтæмæй та иу сæрд æнæхъæн сара сарæзтой. 
Сæрмæтæн ,йæ мады хистæр æфсымæр хæсты ёаззад 
æмæ йæ гыццыл лæппу йæ мад æмæ мады мадимæ иу- 
мæ цардысты. Кæд зæронд усæн йæ иннæ фырт хæстæй 
дзæбæхæй ссыд — уацары кæй бахауд, уый куы нæ ны- 
майæм, уæд — уæддæр цæмæдæр гæсгæ æнæлæг хæдза- 
рыл нымад уыдысты. Дзаг уæрдон сын сæ кулдуарыл 
батулгæ никуы ничи федта, сæ зæронд кау афоныл ивд 
никуы æрцыд, сæ чындзы иннæ сидзæргæстау быдырон 
куыстæй йæ хæдзармæ никуы равдæлд. Фæлæ сыл уы- 
цы сæрд сых сæ цæст æрæвæрдтой. Фыццаг сæ кæрты 
ног сара фæзынд. Уый фæстæ цалдæр бонмæ уынг мих 
æмæ уисæй байдзаг. Сæрмæты мады æфсымæр, цы хъæд 
хъахъхъæдта, уырдыгæй дыууæ бæхы бричкæйæ ласы- 
ныл нал ауæрста. Уынджы кауæн кæрæй-кæронмæ уис 
æмæ михæй цы хъуыд, уый ласт куы фæци, уæд бийын- 
мæ бавнæлдта. Йæ михтæ уыдысты быцæуты стæвдæн, 
йæ уистæ та — михты хуызæн. Сыхы лæппутæй йæм 
хæстæг цæуын ничи уæндыд æмæ йæм дардæй кастыс- 
тæм. Иуæй, ахæм ставд михтæ æмæ уистæ никуыма 
федтам, иннæмæй та, æнхъæлмæ кастыстæм, куыд сæ 
бийдзæн, уымæ. Цонджы. стæвдæн уистæ йын тасын нæ 
комдзысты, зæгъгæ, афтæ æнхъæлдтам, фæлæ фæрæды- 
дыстæм. Сæрмæты мады æфсымæр ахæм хъаруйы хицау 
разынд, æмæ уистæй иуы бон дæр йæ коммæ нæ бакæ- 
сын нæ баци. Михтæ арф- æмæ фидар кæй ныссагъта,. 
уый руаджы дзы иу дæр йæ бынатæй нæ фезмæлыд. 
— 369 — 

Кæд дзы-иу искæцы фæзылын, уæд-иу æй дыккаг уис 
йæ бынаты абадын кодта. Цалдæр бонмæ æхсæст уис- 
тæй быд кауы фæстаг тæлм кæронмæ ахæццæ. Быцæу- 
тæ йæм цæмæдæр гæсгæ мидæгæй сæвæрдта. Æвæццæ- 
гæн сыл, цæмæй фос сæхи ма хафой æмæ кау ма змæ- 
лын кæной, уый тыххæй. Тынг рæсугъд, бæрзонд æмæ 
æмраст кауæй æнæхъæн сых сфцдыдта. Фæлæ кау дæр 
æмæ сых дæр ноджы тынгдæр сфидыдтой, цалдæр боны 
фæстæ ма йын сæр куы фæзынд æмæ хъæмпæй — хуы- 
мæтæджы хъæмпæй дæр нæ, фæлæ сысджыйы хъæм- 
пæй — æмбæрзт куы ’рцыд, уæд. Æвиппайды нæ сыхæг- 
тæ лæгджын хæдзарæй агæпп ластой. Цыма сæм сидзæр- 
гæс дæр нал уыд, сæ лæппуйæн дæр фыд фæзынд, афтæ 
мæм фæкаст... 
Ацы хабæрттæ мæ зæрдыл Сæрмæтмæ’гæсгæ æрлæу- 
уыдысты. Уыцы кауы фæстæ æрцыдысты хабæрттæ, 
хъусгæ та сæ хæрзæрæджы фæкодтон. Сæрмæтимæ нæ- 
хи хъæуы зиакы сæмбæлдыстæм. Дзæвгар азты йæ нал 
федтон. Сывæллонæй фæстæмæ дзы мæ зæрдыл хорзæй 
ницы бадардтон, фæлæ мын уæддæр йæ уынд æхсызгрнд 
уыд. Йæ фарсмæ нæ сыхæгты иинæ лæппу лæууыд æмæ 
мах Сæрмæтимæ нæ ныхæстæ куы фестæм, уæд уыимæ 
дзурыныл фæци. Æз дæр сæм аивæй мæ хъус дардтон. 
Куыд бамбæрстон, афтæмæй иу-фынддæс азы размæ 
Сæрмæт нæ сыхы лæппутæй цалдæримæ Джермецыччы 
рагъмæ ацыдысты хæрæгбæдæны уидæгтæ къахынмæ. 
Æз уыцы хабæрттæ йæ рæстæджы дæр хъуыстон, фæлæ 
сын сæ бæлвырддзинæдтæ Сæрмæтæй æрæджиау базыд- 
тон. Цæвиттон, уыцы хæрæгбæдæн зади Джермецыччы 
рагъыл. Фæдæгъдæй бæрзонддæр чи нæу, уыцы къутæ- 
ры уидæгтæ паддзахад зынаргъæй æлхæдта: хусгондæй 
сæ килæ фыцддæс сомæй, хуылыдзæй та — æхсæз со- 
мæй. Аразгæ та дзы кодтой каучук. Сæрмæтæн йæ мады 
æфсымæр загъта, æмбæлттæ ссар æмæ, цалынмæ скъо- 
лайæ уæгъд дæ, уæдмæ уæхицæн æхца бакусут, зæгъгæ, 
æмæ уый дæр иæ сыхаг лæппутæй цалдæримæ æхсæ- 
вæддæйы ацыдис. 
Сæрмæтимæ хъæрмуд кæй никуы уыдтæн, уымæй 
мæхицæй бузныгæй баззадтæн. Хъуамæ мæн Дзыцца 
æхсæвæддæйы уадзгæ дæр ма акодтацд — чи зоны, æп- 
лынфæстаг та сразы уыдаид — фæлæ ныхас Сæрмæты 
саузæрдæдзинадыл цæуы. Иугæр куы ацыдаин, уæд уы- 
цы уидæгтæ къаддæр никæмæй скъахтаин. Мæ цæсты- 
тыл ауад, Дзыццайæн мæ фæллой йæ къух цас фæрог- 
дæр кодтаид, уый. Бæппуйы пенси исæн бонмæ-иу йæ 
цæстытæ куы ныуурс сты æмæ æппæтæй авд тума- 
— 370 — 

ны æмæ дыууæ сомы йеддæмæ куы нæ уыдис, уæд, йæ 
алы килæ дæр фынддæс сомы кæмæн иста, уыцы уидæг- 
тæй дыууæ къуыримæ — уый бæрц рæстæг фесты Сæр- 
мæтитæ Джермецыччы — цымæ цас æрæмбырд кодтаин! 
Сæйрагдæр та Дзыццайæн цæй бæрц цин æрхастаин ме 
’рхъуыдыдзинадæй! Мæ бон чысыл цыдæртæ кæнын кæй 
фæцис, уый йын цас ныфс раттаид! Æппæт уыдæттæй 
мæ æнæхай фæкодта Сæрмæт, хиппæлой æмæ æдзæст- 
уарзон кæй хуыдтон, уыцы Сæрмæт. Ныр ын дардмæ 
йæ мады æфсымæры куы ауыдтон, уæд дзы мæхи фæс- 
вæдмæ уымæн айстон, йемæ фембæлын мæ уымæн нæ 
бафæндыд. 
Ницы йæ бахъыгдардтой, уацары кæй уыд, уый тых- 
хæй, кæд бафхæрынæн æрмæст уый дæр фаг уыд, уæд- 
дæр. Хъæдæй хъæумæ дæр уымæн æрцыди. Æрмæст, 
хъæды куыд цард, афтæ иунæгæй цæргæйæ баззад. Йæ 
зæронд мады баныгæдта. Йæ чындз йæ фыртимæ йæ цæ- 
гаты хъæумæ цæрынмæ ацыд, уый та хæдзары иунæгæй 
баззад. Къобосты хъæды кæмдæр æрдузы йæхицæн зæхх 
бакæны æмæ та йæ хæрæгуæрдоны, æвæццæгæн, уырды- 
гæй цæуы. 
Иу цасдæр æхсæры къутæрты аууон алæууыны фæс- 
тæ мæ фыццаг бынатмæ рахызтæн. Уæдмæ Сæрмæты 
мады æфсымæрæн ..йæ кой дæр нал уыд: нартхоры хуы- 
мы æхсæнты фæндаг хъæуы ’рдæм кæм азылд, уым æд 
хæрæгуæрдои фæтар. Мæнæн та мæ зæрдæйы ногæй 
рухс бæллицтæ базмæлыдысты. Иуæй, фембæлын мæ 
кæимæ нæ фæндыд, уый нал уыдтон, иннæмæй та сцæй- 
цæугæ ауыдтон мæ кæддæры ахуыргæиæг æмæ къласы 
разамоиæг Минæты. Йæ уынд мын æхсызгон куыннæ 
уыдаид, фæлæ дзы æфсæрмы дæр кодтон. Нæ мæ фæн- 
дыд, æдылыйы хуызæн мæ æрхы был иунæгæй лæугæ 
сæййафа, уый. Фæстаг рæстæг хъæумæ арæх нал æф- 
тыдтæн æмæ-иу мын фадат куы фæци, уæд-иу мæ зæр- 
дæйы дзæбæхæн рацыдтæн æмæ-иу хъæуы алыварс, 
куыд ничи мæ уына, афтæ мæ кæддæры уарзон бынæт- 
тыл зилгæ ацыдтæн. Иу цалдæр хатты мыл æнæнхъæ- 
лæджы чидæртæ амбæлд æмæ-иу æфсæрмы быи фæдæн. 
Мæхи раст кæныныл-иу никуы фæдæн, фæлæ-иу мæм 
ахæм зонд куы ’рцыдаид, уæддæр-иу мæ ничи бамбæр- 
стаид, уымæн æмæ зондæй æххæст адæймаг йæ фæл- 
ладуадзæн бон æнæ исты хъуыддагæй хъæдтæ æмæ бы- 
дыртыл разил-базил кæна, уый мæ хъæуккæгтæй никæй 
бауырныдтаид. 
Уыдонæн цы у! Кæм хъомыл кодтой, уыцы зæххыл 
цæргæйæ баззадысты. Цы дон нызтой, уымæй нуазынц, 
—»371 — 

цы адæмы æхсæн равзæрдысты, уыдонæй; нæ фæхицæн 
сты. Æз та, цæмæй хъæздыг уыдтæн — Райгуырæн бæс- 
тæйæ, фыды уæзæгæй,— уымæй æнæхай фæдæн æмæ ма 
йæ рæстæгæй-рæстæгмæ дæр куы нæ уыдтаин, уæд мæ 
бынтон мæгуыргур куы рауадаид. Уæвгæ уæд дæр мæ- 
гуыргурæй хуыздæр уавæры нæ уыдтæн. 
Сæумæрайсом-иу горæтæй рараст дæн. Нæ хъæуæй- 
иу иу авд километры æддæдæр æрхызтæн æмæ -иу фис- 
тæгæй рацыдтæн. Суадæтты сæрты, æвæд рæтты æмæ 
къахвæндæгтыл, быдыртæ æмæ хъæдтыл — кæддæр нæ 
рæуæдтæ æмæ уæрыччытæ кæм хызтон, уистæ æмæмих- 
тæ цы къохты кодтон, хос цы æрдузты карстон, дзедыр- 
джытæ цы лæнкауты тыдтон — уыцы рæтты цæуынæй- 
иу нал æфсæстæн. Мæ хъуыдытимæ иунæгæй баззай- 
гæйæ-иу мæ куы ничи хъыгдарид, уый мæ фæфæнды. 
Дардмæ искæй куы ауынын, уæд мæхи дæр уымæн ба- 
фæсвæд кæнын. Мæхи Минæтмæ дæр æвдисинаг нæ 
уыдтæн, фæлæ мæ цыма федта, афтæ мæм фæкаст æмæ 
мæм æмбæхсын аив нал фæкаст æмæ, цы уа, уый уæд, 
.зæгъгæ, мæ бынаты лæугæйæ баззадтæн. 
Кæрæдзийæн салам радтам. 
— Адæм цы дзурынц, уый, æвæццæгæн, раст у,— 
къахæгау загъта Минæт. 
— Мæгъа, цы фæдзурынц... 
— Куыд «цы фæдзурынц»? Ам, дам, быдырты фæ- 
разил-базил кæныс... 
Йæ аххос чи бамбары, фæлæ йыл æргом басæттын- 
мæ йæ ныфс чи нæ бахæссы, ахæм скъоладзауы хуы- 
зæн мæхи æнæдзургæйæ азымджыныл банымадтон. 
— Æцæг у, Бег? 
Нæ фæлæ мæм мæхи номæй куыднæуал сдзырдта. 
Минæт нæм уырыссаг æвзаг æмæ литературæйы ахуыр- 
гæнæгæй кусын, æхсæзæм къласы куы ахуыр кодтон, 
уæд райдыдта. Нæ къласы разамонæгæй дæр æй уæд 
снысан кодтой. Нæ мыггагæй иу къласы æртæйæ ахуыр 
кодтам. Уыимæ Хъазыбегтæ уыдыстæм дыууæ. Фыццаг 
бон нын иннæ ахуыргæнджыты хуызæн Минæт дæр нæ 
мыггæгтæ номхыгъдмæ гæсгæ нымайын райдыдта. Тау- 
челатæй фæд-фæдыл дыууæ Хъазыбеджы куы сдзырдта, 
уæд къласыл худæг бахæцыд. Минæт йæхиуыл сдызæр- 
дыг, кæд исты фæрæдыдтæн, зæгъгæ, фæлæ æз ме 
’мномимæ кæрæдзийы фæдыл куы фестадьгстæм, уæд 
йæ номхыгъд кæсын фæуагъта æмæ иу чысыл ахъуы- 
ды кæныны фæстæ бардзырд дæттæгау загъта: 
«Ардыгæй фæстæмæ ды,— æмæ мæм йæ къухæй 
ацамыдта,— уыдзынæ Бег.— Стæй къласыл йæ цæст 
— 372 — 

ахаста æмæ ма йæ ныхасмæ бафтыдта:—Сымахæй та 
дзæгъæл худт куыд никæмæйуал фехъусон, афтæ». 
Минæты ныхæстæ мæ сагъæсы бафтыдтой, фæлæ 
дзургæ ницы скодтон. 
Урок куы фæци, уæд æппæты разæй цы дыууæ чыз- 
джы бадт, уыдон мын загътой, журналы дæр, дам, дæ 
Бег ныффыста. Нæ мæ бауырныдтой сæ ныхæстæ, фæлæ 
мæ иннæ ахуыргæнджытæ дæр Бег хонын куы райдыд- 
той, уæд ыл чысылгай-чысылгай ахуыр кæнын райдыд- 
тон æмæ фæстагмæ дыууæ номы хæссыныл дæр сразы 
дæн: къласы хуындтæн Бег, æдде та — Хъазыбег. Иу 
къласæй иннæмæ хызтæн, фæлæ мæ ном йæ гаччы нал 
бадт. Ме ’рвад æхсæзæм къласы дыккаг аз баззад, æз 
æнæххæст астæуккаг скъола фæдæн, уæддæр æвдисæн- 
дары ме ’цæг ном нæ ныффыстой æмæ та мæ Джерме- 
цыччы дæр Бегæй базыдтой. Суанг дæс къласы фæуыны 
онг Минæты ном фæхастон, фæлæ йæ Дзыццайæн ни- 
куы схъæр кодтон. Мæ ном мын аивтой, уый куы ба- 
зыдтаид, уæд скъоламæ æнæныццæугæ нæ фæуыдаид. 
Фæсномыг нæмттæй йын æнаддæр ницы уыд. Нæ сы- 
хæй-иу чидæртæ Бæдимæ Бæдиханæй куы сдзырдтой, 
Дунетханмæ та Дунейæ, уæд ын-иу хъыг уыди æмæ-иу 
сын алы хатт дæр бауайдзæф кодта. Адæймагмæ, дам, 
цы ном ын радтой, хъуамæ уыцы номæй дзурай. 
Дæс къласы каст куы фæдæн, растдæр зæгъгæйæ та, 
фæстаг фæлварæн куы радтон, уæд ахуыры хайады 
сæргълæууæгмæ — директормæ мæ ныфс нæ бахастон— 
бацыдтæн æмæ йын хъуыддаг бамбарын кодтон. Фили- 
зуюн мæ уайтæккæ дæр бамбæрста æмæ цæттæдзинады 
аттестаты мæ ном раст фыст æрцыд^. 
Ныр мæм Минæт мæ куадзæны номæй — кæддæр 
мын æцæгæй, Бег дæ куадзæны ном у, зæгъгæ, загъта— 
куы сдзырдта, уæд ын загътон: 
— Ныр дæр ма мæм уыцы номæй куы дзурыс?.. 
— Афтæ дыл сахуыр дæн,— дзуапп радта Минæт. 
'Йæ рæсугъд былтæ кæрæдзийæ фæхицæн сты æмæ йæ 
дзæнхъа дæндæгтæ былтимæ иумæ бахудтысты. 
Минæты æппæты фыццаг куы федтон, уæд мæ зæр- 
дæмæ фæцыди. Уыцы рæстæг экрантыл фæзынд индийаг 
кино «Абырæг», æмаё уым сæйраг ролы цы чызг хъа- 
зыд, цæмæдæр гæсгæ мæм уый æнгæс фæкаст. Йæ мид- 
былхудт, йæ фындз, йæ сау æрфгуытæ, йæ дзыккуты 
фаст, суанг ма йæ къахайст дæр Ритæйы зæрдыл лæу- 
уын кодтой. - 
Алы къласы хуызæн мах къласы дæр уыди фыдуаг 
лæппутæ. Уыдонмæ та Ритæйы хуызæттæ нæ, фæлæ Ри- 
— 373 — 

тæ йæхæдæг дæр нымады нæ уыд. Ахуыргæнæджы но- 
мыл сæм зæд куы ’рбацыдаид, уæддæр ын цалынмæ йæ 
хæйрæджы иом зæгъын кодтаиккой, уæддоæ нæ ныу- 
уагътаиккой. Минæтæн дæр фыццаг бонты йæ хъуыд- 
дæгтæ хорз нæ цыдысты. Уæлдай тыигдæр-иу æй йæ 
хъуырмæ скодтой, дыккаг аз иу къласы чи баззад, фæс- 
таг партæйыл чи бадт, уыцы дыууæ лæппуйы. Алы 
мадзæлттæй архайдтой ахуыргæнæджы смæсты кæны- 
ныл. Минæт хъуыддаг æмбæрста æмæ архайдта, цæмæй 
сыл сабыр æмæ уæзданæй фæуæлахиз уыдаид, ууыл. 
Æз ыл, иуæй, дис кодтон, иннæмæй, тæригъæд. Дис код- 
тон, куыд быхсон æмæ фæразон у, ууыл, тæригъæд та— 
цы зын уавæры <йæ сæвæрдтой, уый тыххæй. 
Лæппуты фæндæй куы иицы уад, уæд тынгæй-тынг- 
дæр мæсты кодтой. Иу урочы та Минæт фæйнæгыл 
хъуыдыйæдтæ фыста. Куы нæ йын бацæуой, уымæй 
тарст æмæ æппæты сæрæй фыссын райдыдта. Фыццаг 
хъуыдыйад æрдæгфыст уыди, афтæ фæстаг партæйæ 
лæппуты пыррыччытæ райхъуыстысты. Цæуыл худынц, 
зæгъгæ, фæкастæн æмæ дын мын дзы иу цæстæй Минæ- 
ты къабамæ куы ацамонцд, Минæт йæхи афтæ бæрзонд 
сивæзта, æмæ йæ хæдон къабайы бынæй разынди. Цы- 
ма мын мæ зæрдæйы судзин фæтъыстæуыд, уыйау фæ- 
дæн. Мр1нæты ахæм уавæры мæхи йеддæмæ куы ничи 
федтаид, уæддæр мын зын уыдаид. Уæлдай зындæр та 
мын уыди, йæ худинагæн — цæмæдæр гæсгæ мæм уый 
тынг худинаг фæкаст — æнæхъæн кълас æвдисæн кæй 
уыдысты.. 
Минæт, æвæццæгæн, йæхинымæр загъта, цыфæндьх 
куы фæуа, уæддæр мæ фыссын нæ ныууадздзынæн, 
зæгъгæ. Дыууæ лæппуйы та æндæр ницы хъуыд æмæ 
фыр циыæй цы фæуыдаиккой, уый нал зыдтой. Минæ- 
тæн æнæмæнг баххуыс кæнын кæй хъуыд, уый æмбæр- 
стон, фæлæ куыд? Уæдмæ фæйнæгыл фыццаг хъуыды- 
йад кæронмæ фыст фæци: «Наступила суровая зима». 
Уый мæ сæры кæцæй февзæрди — Хуыцау йæ зонæг, 
фæлæ дын мæ бынатæй куы фæхъæр кæнин: 
— «Суровый» та иронау цы у? 
Минаэт æнæбары фæстæмæ ракаст, цыма йæ цæстæн- 
гасæй афтæ зæгъынмæ хъавыд: барæй мæ фæрсыс, æн- 
дæр æй зоныс, зæгъгæ, фæлæ уæддæр дзуапп радта: 
— Тызмæг. 
Ныр, мелæй кæм фыста, уым йæ къухæй хæцгæйæ 
баззад. Хæдон фыццагау къабайы бынæй зынди. Чыз^ 
джытæй йын чидæр цæстæй ацамыдта æмæ, мел цы 
къухы уыд, уый æваст фæйнæгæй раскъæфта. Хæдон 
— 374— 

къабайы бын куы амбæхст, уæд ме ’муд æрцыдтæн. 
Фæстаг партæйыл бадджыты пыррыччытæ та райхъуыс- 
тысты, фæлæ цыма сæ нысаныл нал сæмбæлдысты, аф- 
тæ мæм фæкаст. Мæхицæй хуымæтæджы бузныг фæ- 
дæн. Минæты æнахъинон уавæрæй кæй фервæзын (код- 
тон, канд уый тыххæй нæ. Лæппутæн сæ циндзинад æр- 
дæгыл кæй аскъуыд, уый тыххæй дæр. 
— Хъæумæ-иу цæуыннæ фæцæуыс? — бафарста та 
мæ Минæт. 
Ницы дзуапп ын радтон?! Иннæты хуызæн мæ уый 
дæр куы нæ бамбара, уымæй фæтарстæн. Цæмæ æмæ 
дзы кæмæ цæуон? Ничиуал мын дзы и, зæгъгæ, нæ зæ- 
гъын. Мæ мадырвадæлтæ æмæ мæхи æрвадæлтæ уым 
цæргæйæ баззадысты. Темырхъан æмæ ме ’ннæ ’мбæлт- 
тæй дæр фæсте ныууадзыымæ никæй хъавын, фæлæ лæ- 
гæн йæ хæдзар йæхи куынæуал уа, уæд æм кæйдæр 
хæдзæрттæ дæр фæдарддæр вæййынц. Зын у, дæ фыды 
хæдзар цы хъæуьт ис, уырдæм уазæгуаты цæуьга. Цы- 
фæнды хорз цæстæй дæм куы ракæсой, уæддæр сæм 
кæддæр дæ фæсонтæ æвдисын хъæудзæн. Уазæгæн та 
йæ фæсонтæ уынынæй хуыздæр ницы ис. Фысымы зæр- 
дæ, дам, дзы æппæты тынгдæр, сæхимæ куы фæцæй- 
цæуы æмæ йæ чъылдым куы разыны, уæд барухс 
вæййы. Нæ мæ фæнды ахæм уазæг уæвын. Нæ мæ фæн- 
ды уазæг уæвын нæ хъæуы. Æнæцæугæ йæм, кæй зæгъын 
æй хъæуы, нæ уыдзынæн! Уæддайдæр зиан æмæ цины 
рæстæг. Фæлæ йæм хъуызгæ-ныгъуылгæйæ дæр 
цæудзынæн. Ноджы зæрдиагдæрæй æмæ æхсызгондæрæн. 
Куыд ничи мæ уына, афтæмæй, куыд никæй уынон, 
афтæмæй. Æнæдзургæйæ уарзондзинад тыхджындæр 
^у. Маб хъуыдытимæ иунæгæй куы баззайын, мæ 
^бæллицтимæ куы фæхибар вæййын, уæд мæ зæрдæ- 
йыл фылдæр циндзинад сæмбæлы. Минæтæн дæр уы- 
мæн ницы загътон. Цалынмæ ныхæстæ кодтам, уæдмæ 
сæ хъуг йæхæдæг фæзынди — Минæт се стур агурæг 
рацыд — æмæ йыл йæ разæй ахъæр кодта. Æз дæр 
дарддæр ацыдтæн. Уæлмæрдты чъылдымты мæ фæндаг 
акодтон. Цæмæй макæуылуал фембæлон, уый тыххæй. 
Дзыццайыл мæ къух сæвæрдтон. 
Æвæдза, фæрæдыдтæн, мæхицæн йæ фарсмæ бынат 
кæй нæ ныууадзын кодтон, уымæй. Зондджын адæмæй 
чидæр куы загъта, адæймаджы цард, дам, иууылдæр 
мæлæтмæ цæттæ кæнынæй арæзт у. Раст мæм кæсы уы- 
цы хъуыды. Цæрынæй мæлын зындæр у. Æмæ йæм лæ- 
джы йæхи фылдæр цæттæ кæнын хъæуы. Адæймаг цæ- 
рыны ныфсæй тыхджын у. Йæ цард мæлæтæй кæй ахи- 
— 375 — 

цæн уыдзæн, уый алчидæр фæзоны, фæлæ цыма йæ рад 
тагъд нæ ралæудзæн, афтæ йæм фæкæсы. Йæ райгуырд 
алчидæр зоны. Чи кæд амæлдзæн, уый та ничи базон- 
дзæн. Фæлæ йæм уæддæр алкæй дæр цæттæ уæвын 
хъæуы. 
Раздæр ахæм зондыл хæст куы уыдаин, уæд Дзыццайы 
фарсмæ ныгæнын никæй бауагътаин. Ныр уымæй ницы- 
Уал рауайдзæн. Чи райгуырд, уыдонæй уæлæуыл ничи- 
ма баззад. Æз дæр ичъынайы калм нæ дæн. Искуы мыл 
хур куы аныгуыла, уæд ме стырдæр фæдзæхстытæй иу 
уыдзæн, цæмæй мæ нæхи хъæуы уæлмæрдты баныгæ- 
ной. Цы зæххыл равзæрдтæн, фæстæмæ хъуамæ уыцы 
сыджытыл бафтон. Мæ ный-йарæджы цы зæхх бамбæрз- 
та, мæн дæр хъуамæ уыцы зæхх бамбæрза... 
Хур Джермецыччы рæгъты сæрмæ йæхи ныллæг 
æруагъта. Хæдзар бацагурын афон нæ, фæлæ ма, уы- 
мæн, æнхъæлдæн, æрæджы дæр баци. Мæ цыдыл куы 
нæ бафтауон, уæд мыл банафон уыдзæн. Æввахсдæр 
фæндагыл ацыдтæн. Уæлмæрдты былæй ма нæ хæдза- 
рыл иу хатт мæ цæст ахастон. Кæд æй нартхоры хуым 
иу цасдæр йæ аууон бакæнын бафæрæзта, уæддæр дзæ- 
бæх зыны, Ноджы цæхæрадоны хæснагæн иу бæлас дæр 
нал и æмæ йæ уæллаг хай армытъæпæныл æвæрдау 
ыяы. Уагæры ма йæ ацырдыггаг къул чъырæй цагъд 
куы уацд, уæд иннæ хæдзæртты æхсæн ноджы бæрæг- 
дæр дарид, 
Куыройыдоны рахиз фæрсты Даргъ хуымтæм ных- 
хызтæн. Стыр суадоны сæрты хъавгæ бахызтæн — чы- 
сыл ма бахъæуа, дон мæ резинæ цырыхъхъыты хъус- 
тæй ма ныккæла æмæ хъæзджыны балæгæрстон. Сын- 
дзуасæг мын мæ уд ауайъш кодта — мæ къæхты бы- 
нæй стахт. Хæрзаг йæхинымæр загъта, ацафои мæ ни- 
чиуал бахъыгдардзæн, зæгъгæ, æмæ æнæмæтæй бахсæ- 
виуат кодта. Æфсæйнаг фæндаджы сæрты куы бахыз- 
тæн, уæд Бехъаны цады хуры фæстаг тынтæ дæсгай цы- 
рæгътæ ссыгътой. Куыд æнхъæл уыдтæн, афтæ æрæджы 
мын нæ баци. Терчы сæрты бæрзонд хиды хъусмæ куы 
схызтæн, уæд хур дæр æрныгуылди. 
Нæхимæ — цыма нæхицæй нæ рацыдтæн, уый хуы- 
зæн — фæсахсæвæр схæццæ дæн. Бæдиитæ дыккаг 
къуыри колхозы сты æмæ нæ дуар, кæй зæгъын æй 
хъæуы, æхгæдæй сæййæфтон. Нæ сыхæгтæ мæ уынæр- 
мæ ракастысты æмæ мæм тел радтой, абон райсом, дам, 
æй æрбахастой. 
Мндæмæ куы бацыдтæн, уæд, мæ дзаумæттæ дæр 
нæма раластон, афтæмæй йæ кæсыныл фæдæн. Эли- 
—«376 — 

нæйæ. Къуырисæры мæм изæры фараст сахатыл теле- 
фонæй дзурдзæн. Дыууæ писмойы йæм фæд-фæдыл куы 
арвыстои, уæд мын цымæ дзуапп цæуыннæ радта? Кæд, 
зивæг кæны æмæ мæм телефонæй уымæн дзуры? Æви 
сæ исгæ дæр нæма ракодта? Иу дзы æртæ боны размæ 
арвыстон, иннæуыл та къуыри куы цæуы, уæд сæ хъуа- 
мæ куыд нæма райстаид? Чи зоны дзы исты йæ зæр- 
дæмæ нæ фæцыд æмæ мын йæ хъуыды дзуапп раттыны 
размæ зæгъынмæ хъавы?.. «Чи зоны»-тæ æмæ «æви»-тæй 
ницы. Цалынмæ йемæ аиыхас кæнон, уæдмæ бæлвырд 
хъуыдымæ не ’рцæудзынæн. 
II 
Газеты хуызисджытæ алы райсом дæр сæ куыст сек- 
ретариатæй райдайынц, фæлæ Джеуæр йæ фæндаг мæ- 
ныл акодта. Мæ къæсæрыл уыцы хъæддзæгæй алæу- 
уыд. Дуар йæ фæд^1л æнгом æрбахгæдта, йæ алыварс 
ахъахъхъæдта æмæ йæ цыма исчи фехъусдзæн, уымæй 
тарст, уый хуызæн ныллæг хъæлæсæй сдзырдта: 
— Ахæм чызгимæ базонгæ дæн, ахæм!.. 
Мæхинымæр длсы бацыдтæн, Джеуæрæн йæхи чызг 
чындздзон куы у, уæд ма йæ цавæр чызг хъæуы, зæгъ- 
гæ. Стæй йæ ахæм рог ныхæстæ кæнгæ дæр никуы фед- 
тон, уæлдайдæр кæстæрты цур. Цалынмæ мæхицæн ны- 
хæстæ кодтон, уæдмæ йæ къамтæ фæлдахынмæ фæци. 
Æз цымыдисæй æнхъæлмæ кастæн, дарддæр цы уы- 
дзæн, уымæ. 
— Мæнæ и,— цыма ссарæн кæмæн нал уыд, афтæ- 
мæй хуса æнæнхъæлæджы чи фæзыцд, ахæм цыдæрыл 
фæхæст, уый хуызæн бацин кодта Джеуæр æмæ мæм 
дардæй цавæрдæр чызджы къам равдыста. 
— Чи у? — бафарстон æй дисхуызæй æз. 
— Куыд чи у? Дзæбæх-ма йæм æрбакæс. 
— Дардæй йæм дзæбæх куыд бакæсон? 
Джеуæр фыр диссагæй чызджы къам афтæ бæрзонд 
систа, æмæ йæ рæсугъддзинад нæ, фæлæ, чи уыд, уый 
йæ хорз зонгæ дæр нæ раиртæстаид. Ноджы йæм цæмæ- 
дæр гæсгæ афтæ фæкаст, цыма йæ дарддæрæй куы æв- 
диса, уæд йæ рæсугъддзинад тынгдæр разындзæн æмæ 
ма фыр диссагæй ноджыдæр иу къахдзæф фæстæмæ 
акодта. 
— Дæ| зæрдæмæ нæ цæуы? 
— Нæ йæ уынын. 
— Куыннæ йæ уыныс?! 
— 377 — 

Мæхиуыл нал æууæндыдтæн. Рæсугъд чызджытæй 
фылдæр та Ирыстоны цы ис? Уæлдайдæр къамты. Омæ 
рæсугъд дæр уæд, стæй мæ зæрдæмæ дæр фæцæуæд. 
Джеуæр цы зæгъынмæ хъавыд? Куы ницы дзырдтон, 
уæд мын къам мæ разы æрæвæрдта. 
— Ныр дæр дæм нæ зыны? 
— Зыны. 
— Æмæ? 
— Цы «æмæ»? 
— Мæнæ диссаджы лæппу! Дæ зæрдæмæ нæ цæуы? 
— Чи’у? 
— Знои Батеимæ,— нæ редакторы хæдивæгæй зæ- 
гъы,— иу чындзæхсæвмæ бахаудтам. Йæ тæккæ сыхæг- 
тæ чындз хастой. Бате йын къухылхæцæг уыд. Мæнæ 
ацы чызджы та,— къаммæ ацамыдта Джеуæр,— чыз- 
гæмбал рарвыстой. Нæ д^ууæйы зæрдæмæ дæр тьтг 
фæцыд. Хуртæ æмæ дзы мæйтæ касти. Куыддæр æй 
федтам, афтæ Батеимæ нæ зæрдыл ды ’рбалæууыдтæ* 
Уæддæр къамы хорз нæ рауад. Уаты рухс фаг нæ уыд 
æмæ афтæ тар уымæн у., 
Æргом дзургæйæ, къам мæ зæрдæмæ дæр нæ фæ- 
цыд. Мæ зæрдæмæ чызг дæр нæ фæцыд.„ Цыдæр стæвд- 
тæ мæм фæкаст. Йæ мидбылты худти, фæлæ уымæй 
дæр мæ зæрдæ нæ барухс. Цыма йын хуызисæг афтæ 
загъта, куы нæ схудай, уæд дын дæ къам нæ сисдзы- 
нæн, зæгъгæ, ахæм бакаст ын уыд. Джеуæр куыд зæр- 
диагæй дзырдта, уымæ гæсгæ йын мæ хъуыды æргомæй 
нæ загътон, æрмæст, къам, æцæгæйдæр, æгæр тар кæй 
рауад, уыимæ сразы дæн. Куы фæцæйцыд, уæд ыи къам 
дæттынмæ хъавыдтæн. Уый мын афтæ: 
— Дæуæн æй æрбахастон, æдылы къоппа! Уадз’æй 
дæхицæн. Æз ма дзы ноджыдæр скæндзынæн. Чи зоны, 
иннæтæ хуыздæр рауайой. 
Чызджы къаммæ бæстондæр æркастæн. Ахæм дисса- 
гæй йæм ницы раиртæстон. Бакастмæ гæсгæ йыл иу 
æмæ ссæдз, дыууæ ’мæ ссæдз азæй фылдæр нæ цыдаид. 
Йæ дзыккутæ — хæрдмæ раст фаст. Саулагъз кæй уыд, 
уый йæ дзыккутæ æмæ йе ’рфгуытыл бæраег дардта. 
Тыппыр рустæ йын. Кæд дзы мæ зæрдæмæ исты фæцыд, 
уæд æрмæстдæр йæ даргъ хъуыр. Йæ мидбылты худт 
цæсты нæ ахадыдта. Цæсты нæ ахадыдта чызг æнæхъæ- 
нæй йæхæдæг дæр. Джеуæр рæсугъд чызджытæ æвзарын 
кæй зыдта, уый ногдзинад. никæмæн уыд. Кæдæмфæн- 
ды-иу куы ацыд, уæддæр-иу æнæ рæсугъд чызджы къам 
сисгæ арæх не ’рбаздæхт. Уыимæ йæ хуызисæн аппарат 
алы ранмæ дæр йемæ хаста. Суанг чындзæхсæвмæ цæу- 
— 378 — 

гæйæ дæр. Фæлæ цыма ацы хатт фæрæдыд, афтæ мæм 
каст. Кæд æнæхъæн чындзæхсæвы, мæнмæ цы къам æр- 
бахаста, уымæй рæсугъддæр нæ разынд, уæд, æвæццæ- 
гæн, чызджыты аивдæртæ æндæр рæттæм хуынд æрцы- 
дысты. Уый дæр ма афтæ фæуæд, фæлæ йæ мæнмæ цæ- 
мæн æрбахаста? Уымæй размæ цы чызджыты къамтæ 
фæиста, уыдонæй мæм иу дæр куы никуы равдыста. 
Æви йæм дзы амæй рæсугъддæр ничи фæкаст? 
Мæ зæрдыл цалдæр азы размæйы хабар æрлæууыд. 
Дæ мадæн цырт æвæрыс, зæгъгæ, мæм мæ куыстмæ ца- 
вæрдæр лæг куы ’рбацыд, уый æрымысыдтæн. Уынгæ 
дæр кæй никуы фæкодтон, уынгæ дæр мæ чи никуы фæ- 
кодта, ахæм æнæзонгæ адæймаг мæ уаты дуар æрбахо- 
ста æмæ мидæмæ æрбахызт. Уыцы рæстæг Дзыццайæн 
æцæгæйдæр йæ цырт ивынмæ хъавыдтæн, æрмæст мæ 
хъуыды зæгъгæ никæмæнма кодтон. Æмæ дын мæм 
æнахуыр лæг комкоммæ куы ’рбацæуид. Чи уыд, цы 
уыд, уымæй бафæрсынмæ дæр æй нал сарæхстæн, афтæ- 
мæй фæдуарæдде. Йæ фæдыл ма бæргæ ратахтæн, фæ- 
лæ йæ нал раййæфтои. 
Ныр та мæ Джеуæры митæ афтæ дисы бафтыдтой.. 
Кæмдæр цавæрдæр чызджы федта, йæ зæрдæмæ фæцыд, 
йæ къам ын систа æмæ йæ цæмæдæр гæсгæ мæнмæ 
’рбахаста. Ахæм рæсугъд чызг, дам, зæххыл нæй æмæ 
йемæ базонгæ у. Цымæ йæм цæмæй афтæ рæсугъд фæ- 
каст? Стæй йæ куы фенон, уæд мæ зæрдæмæ дæр фæ- 
цæудзæн, зæгъгæ, йæм цæмæн афтæ кæсы? 
Цалынмæ уыцы хъуыдытæ кодтон, уæдмæ фæзынд 
Бате дæр. 
— Куыд у, федтай йæ? — салам дæр мын нæ радта, 
афтæмæй бафарста Бате. 
Йæ фарст ахæм æнæнхъæлæджы уыд, æмæ цасфæн- 
ды куы фæхъуыды кодтаин, уæддæр ын дзуапп раттын 
нæ бафæрæзтаин æмæ йын йæхи фæрсынмæ фæдæн: 
— Кæй? 
— Куыд кæй? Джеуæр ам нæ уыди? 
’— Уыди. 
— Æмæ дæм чызджы къам нæ равдыста? 
— Равдыста. 
— Рæсугъду, нæ? 
Бынтон дисы та ныр бацыдтæн. Джеуæр ма цыфæн- 
ды фæуæд, фæлæ Батейыл та цы ’рщвд? Æви дыууæйæ 
дæр, бинонтæ мын кæй нæй, уый знон фыццаг хатт фе- 
хъуыстой? Стæй уыцы чызг йеддæмæ а дунейыл ничи- 
уал ис?! 
— Нæ зонын, Джеуæр дзы тынг æппæлы. 
—'379 — 

— Рæсугъд у. Адæм ыл сæ цæст æрæвæрдтой. Йæ 
хуыздæр æмбал мæ сыхаг баци æмав йын æз йæ бæл* 
вырддзинæдтæ базондзынæн. Университеты иумæ ахуыр 
кæнынц. Куы йæ фенис, уый( мæ фæнды... 
Цыдæр хæйрæджы хайы мыл сæ кæй сардыдæуыд, 
ууыл дызæрдыг нал кодтон. Уæвгæ кæд зæды хай уыд, 
уæддæр Хуыцау йæ зонæг. Æргом дзургæйæ мæм дзы 
сæ иуы ныхæстæ дæр нæ бахъардтой. Æппæты фыццаг, 
чызг мæ зæрдæмæ кæй нæ фæцыд, уый тыххæй. Кæд, 
мыййаг, къамы, цы у, уымæй фыдынддæр рауад? Ахæм 
хабæрттæ дæр вæййы. Иутæ цы сты, уымæй къамы рæ- 
сугъддæр куыд рауайынц, афтæ иннæтæ та фыдынддæ- 
рæй разынынц. Æнæмæнг афтæ уыдзæн, æндæр Дже- 
уæр æмæ Бате дыууæйæ рæдийой, уый мæ нæ уырныд- 
та. Джеуæры загъдау, кæд иннæ къамты рæсугъддæр 
рауайдзæн, уæд та? Батейы ныхас дæр хъуыдыйаг у: 
йæхи йын фенын хъæуы. Уæд алцыдæр йæ бынаты 
сбаддзæи. 
Мæ «цæгатмæ» суайын мæ куы бафæнды, уæд æф- 
сон агурынмæ фæвæййын, фæлæ мæ ацы хатт æфсоны 
. сæр нæ бахъуыд. Батейы ацыды фæстæ мæхи цыппæрæм 
уæладзыгмæ систон. 
Редактор тыргъты мæ размæ фæци. Цом-ма, зæгъгæ, 
мæ йæ кусæн уатмæ бахуыдта. 
— Абон Габоцийы мадæн йе ’хца дæттæн бон у æмæ 
сæ Батеимæ куы ахæссиккат, уæд аёвзæр нæ уаид. 
Мæ «цæгат» сæ дзырдæн хицау кæй разындысты, 
уый мын æхсызгон уыд. Зианы бон рæсугъд ныхæстæ 
бирæ рауайы, фæлæ уый фæстæ уайтагъд айрох вæй- 
йынц. Мæ раздæры æмкусджытæ алы мæй дæр фа^йнæ 
туманы æвæрыны æмæ сæ Габоцийы мад Хамбечерæн 
хæссыны тыххæй ныхас загътой æмæ сæ дзырд нæ фæ- 
сайдтой. 
— Куыд зæгъыс? — мæ хъуыдытæ мын аскъуыдтой 
редакторы ныхæстæ. 
— Ахæсдзыстæм сæ. 
— Уæдæ адæм мызд райстой æмæ сыл азилын хъæ- 
уы, кæннод ныххæлиу уыдзысты. 
Редактор йæ дзыпмæ нывнæлдта, туман дзы систа 
æмæ мæм æй радта. 
Æз æхца æмбырд кæнын райдыдтон. Цалдæр мæйы 
размæ ацы хъуыддаджы фарс чи радзырдта, уыдонæй 
иу дæр йæхи фæстæмæ нæ аласта. Дзæпс куысты нæ ра- 
зынд. Командировкæйы ис, фæлæ, дам, æй ардæм хъæ- 
уы. Кæй фæзындзæн, уый мæн дæр уырныдта, уымæн 
æмæ æнæуи районы изæрмæ куы никуы фæци, уæд 
— 380 — 

мыздисæн бон куыд хъуамæ ныллæууыдаид! Фæстæмæ 
куы рацæйздæхтæн, уæд асинтыл сцæйхызт... 
— Æз та дæу агурын,— цыма мæ цы хъуыддаджы 
тыххæй хъуыд, уый йын æхсызгондзинад æрхæсдзæн, 
уьгй хуызæн сдзырдтон æз. 
— Цы кæныс? 
— Габоцийы мадæн æхца æмбырд кæнын... 
Дзæпсы былтæ цыма исчи йæ уæлкъухæй бакъуырд- 
та, уыйау фæци. 
— Нæ мæ уыныс, районæй ныртæккæ схæццæ дæн... 
Æхца райсын уал мæ бауадз,— цыма дзы кæмæндæр 
нæ, фæлæ мæхицæн, стæй туман нæ, фæлæ мин сомы 
агуырдтон, уыйау мыл сбустæ код?а Дзæпс. 
Адæмæй чи цы у, уьгй чысыл хъуыддаджы дæр ра- 
бæрæг вæййьг. Габоцийы хæрзтæ Дзæпс донæй дæр нæ 
бафиддзæн. Иу хъæуккæгтæ уыдысты æмæ йæ цæрæн- 
бонты йæ фæдыл сыфцæй лаоæгау фæкодта. Дзæпс хæс- 
тæй куы ралыгъд, уæд дæр Габощгмæ цард. Кусынмæ 
бацæуынмæ дæр ын уый феххуыс кодта, афтæмæй та 
йæ ахæм худинаггæнæджы фарс æрбалæууын ницæмæн 
хъуыд. Ныр æм ничи кæсы! Хъуыр-хъуырæй бæстæ 
куыд байдзаг кодта! 
,Цалынмæ бухгалтерийæ цыд, уæдмæ йæм банхъæл- 
мæ кастæн. Æрхатинаг æм нал уыдтæн, фæлæ, зæгъын, 
цымæ йæ фæстаг нъгхас цæуьгл банцаид. Фæстæмæ куы 
раздæхт, уæд мæм фæндзгай сомтæ дьгууæ зырзыргæн- 
гæ æрбалæвæрдта. 
— Айс, фæлæ йæ цыма æгæр ныддаргъ кодтам, аф- 
тæ мæм кæсы. 
— Ома? 
— Кæдмæ сæ æмбырд кæнынмæ хъавут? 
— Куьтд кæдмæ? Куыд ныхасгонд уыдыстут? Æз 
дæр ма йæ сымахæй куьг базыдтон... 
— Нæ зоньгн, фæлæ цьгма æгъгъæд у, афтæ мæм 
кæсьг... 
Дарддæр дзурьш мæ нал фæндыд. Цыма йьгл тьгхбе- 
гара уыд, уый хуьгзæн цытæ фæлчъиуы! Иннæтæй иу 
ныхас дæр иикæмæй фехъуыстон. Габоциимæ хæрзчьь 
сьгл рæстæг йеддæмæ чи нæ акуыста, уыдонæй иу дæр 
йæ фæлхасы хайыл фæстæмæ нæ фæхæцыд, цæхх æмæ 
кæрдзын кæимæ бахордта, уый та бустьгл схæцьгд. Мæ 
хъаст редакторæн ракодтон. 
— Ныккуыйты йæ уадзьш хъæуьг! — смæсты 
уьгй.— Айфыццаг дæр, дам, йæ хъуыр-хъуыр цьгд... 
Фæскуыст Батеимæ фембæлдыстæм. , 
— 381 — 

— Сæхимæ куы нæ уа, уæд’та?— батыхсæгау код- 
тон æз. 
— Уæдæ кæм уыдзæн? Базæронд и, мæгуыр, æмæ 
хъæумæ нæ, фæлæ уынгмæ дæр куынæуал цæуы. 
Бате йыи йæ хабæрттæ мæнæй хуыздæр зыдта. Га- 
боцийы æрдхорд кæй уыд, канд уый тыххæй нæ. Йæ 
мад æмæ Хамбечер хæстæджытæ æййæфтой, æмæ-иу æй 
Бате арæх абæрæг кодта. 
— Фæстаг хатт ма йæм кæд уыдтæ? 
— Æрæджы. Къуыри дæр ыл нæма цæуы, афтæ. 
Нæфæразгæ уыди. Хуысгæ йæ баййæфтон. 
— Уæдш йæм чи кæсы? 
— Сæ сыхæгты чызг. Йæ цæрзенбон бирæ, ницы 
хъуаг æй уадзы. Æфснайы йæ. Дукани кæнæ йæ база- 
рыл стыхсын нæ уадзы. 
Габоцитæм æз дæр цалдæр хатты уыдтæн. Фæстаг 
хатт сæм мидæмæ нал бацыдтæн. Габоци мæ ресторан- 
мæ бахуыдта. Йæ рынчыны хæд размæ. Йæхи æвзæр 
æнкъарын райдыдта æмæ уырыссаг арахъхъæй йæхи 
хъахъхъæдта. Искуы иу хатт ма-иу шампайнаг баныз- 
та. Уæд дæр æз арахъхъ иызтон, уый — шампайнаг. 
Дзæвгар рæстæг нал банызта æмæ йыл уайтæккæ дæр 
фæбæрæг. Сæхимæ йæ ныххæццæ кæнын мæ зæрды уы- 
ди, фæлæ цæхгæрмæ уынджы сæрты ахизынь^ бæсты 
рахизырдæм азилынмæ хъавыд. Æз-иу æй маг. '.ирдæм 
бæргæ рацæйивæзтон, фæлæ, йæ уæз аст путæй фылдæр 
кæмæн уыд, ууыл куыд хъуамæ фæтых уыдаин! Сæхи- 
мæ ацæуыныл æй цы хуызы сразы кодтаин, уьгй нæ 
зыдтон. Æнæнхъæлæджы мæм диссаджы хъуыды фæ- 
зынд æмæ йæ афарстон: 
— Ирон арахъхъ уæм нæй? 
— Куыннæ нæм ис! — фæцырд Габоци.— Баиаздзы- 
лæ? 
— Баназдзынæн. 
— Цом-ма уæдæ нæхимæ,— æмæ йæ уымæи размæ 
тыххæй кæцырдæм ивæзтон, уыцырдæм йæхæдæг араст. 
Уайтæккæ дæр сæхимæ ныххæццæ стæм. Цырæгътæ 
ахуыссыдысты. Зæронд ус схуыссыд, уый бæрæг уыд. 
Тыргътæм схызтыстæм. Пъолы фæйнæджытæ Габоцийы 
бын кæй фæтасыдысты, уый сæ уыиæрæй бæрæг уыд. 
Аивæй дуар бахостон. 
— Тыхсгæ ма кæн,— ме уæхскыл банкъардтон Га- 
боцийы уæззау цонг,— зæронд ус нырма уазæг сбуц 
кæнынхъом у. 
Мидæгæй цыдæр уынæр ссыд. Чидæр дуар кæныныл 
— 382 — 

архайдта. Æз Габоцийы фæстæ алæууыдтæн æмæ, дуа- 
рæй чи ракæсдзæн, уый хъахъхъæдтон. 
— Чи дæ? — райхъуысти Хамбечеры хъæлæс. 
— Æз дæн, дуар бакæн,— сдзырдта йæм Габоци. 
Дуар байгом æмæ цырагъы рухсмæ дзæбæх разынд 
Хамбечеры цæсгом. Æз айтæ-уйтæ нал фæкодтон, фæлæ 
лидзынмæ фæдæн. Габоци æнхъæлдта, йæ фæстæ бахиз- 
дзынæн, зæгъгæ, æмæ уыцы ныфсджынæй мидæмæ ба- 
раст. Диссаг цы уыд, дыккаг райсом уыдæттæй йæ зæр- 
дыл нкцыуал лæууыд. Афтæмæй нозтæн фидар уыд. 
Æвæццæгæн ыл уыцы заман низ стыхджын, уымæн 
æмæ уый фæстæ бирæ нал ацард. 
...Батеимæ Габоциты кæртмæ бахызтыстæм. 
— Куыдз сæм нæй?—мæ алыварс ахъахъхъæн- 
гæйæ сдзырдтон æз. 
— Цæй куыдз сæм ис?! 
Тыргътæм схызтыстæм. Хамбечер нæ размæ фæци: 
— Мæнæ цы диссаджы уазджытæ! — йæ цъылын 
фæскъуым авæрдта Хамбечер. Йæ раздарæны фæдджи- 
тæ ацагъта æглæ нæ размæрауад.— Мидæмæ рацæут. 
Абондæргъы мæ мæ фындзы рагъ дзæгъæлы нæ хордта. 
Цæй тыххæй æрцыдыстæм, уый йæхæдæг куыннæ 
бамбæрста, фæлæ йын æй Бате дæр бамбарын кодта. 
— Куы сæ ныууадзиккат, уæд хуыздæр уаид,— ба- 
тыхсти Хамбечер.— Бате, дæумæ тынгдæр уæндыи. Уы- 
цы дзæбæх адæмы хорздзинæдтæ бафидын мæыæн мæ 
бон нал бауыдзæи, стæй сьш сæ мæ фæстæ чи бафид- 
дзæн, ахæм адæймаг дæр нæй. Дæ Хуыцауы хатырæй, 
уыцы æфсæрмæй мæ фервæзын кæн. Хорз æгъдæуттæ 
мын фæлæвæрдтат. Ныр æгъгъæд фæуæд. Алчи йæхæ- 
дæг тыхст у, æз ’га ма уьгн кæцырдыгæн æвзаринаг уыд- 
тæн?! - 
— Цытæ дзурыс, Хамбечер! Уыцы капеччытæ сæ 
койы аргъ дæр не сты,— сбустæгæиæгау ыл кодта Бате. 
— Сты, мæ хур, сты. Хуыцауы зæрдыл хорзæй фæ- 
лæуут. Хорз мыи фæлæггад кодтат. Уæ фæллой куывд- 
тæ æмæ чындяæхсæвты хæринаг фæуæд. Æхцаимæ-иу 
мæм уæ мачиуал æрцæуæд. Æнæуи — табуафси. Мæнæ 
ныртæккæ кæй фæзындыстут, уый дæр мын æхсызгон 
уыд. Лæппуйæн,— Хамбечер Габоцийы гыццылæй куыд 
хундта, ныр дæр æй афтæ хоны,— дыууæ кæрдзыны 
акодтон æмæ йын рухсаг зæгъут. 
Куыд бамбæрстон, афтæмæй Хамбечер, редакцийы 
кусджытæ мызддсæн бон кæй фæзынынц, уый йæ зæр- 
дыл бадардта æмæ алы хатт дæр се ’рцыдмæ фынг æр- 
цæттæ кæны. Габоцийæн дыууæ кæрдзыны ныххæлар 
— 383 — 

кæныныл та æнæсразы уæвгæ нæ уыд, æмæ Бате дыу- 
уæ нал загъта. 
Хамбечер фынг æвæрынмæ фæци. Уæлибæхæй, ирон 
арахъхъæй, бæгæныйæ, халсарæй, дыргъæй — алцæмæй 
дæр æххæст фынг нæ цуры авæрдта. 
— Æрбадут, уæ хорзæхæй. Лæппуйæн цы нæ бан- 
тыст, уый сымахæн бантысæд. Бирæ уæ уарзта, æмæ 
бирæ фæцæрут. Хæрзаудæн уыл кæнæд. Фылдæр уæ 
чи уарзы, уый фæндиаг фæцæрут. 
— Хамбечер, дæхæдæг сæ иыххæлар кæн,— æрха- 
тыд æм Бате. 
— Æз ын бирæ фæхæлар кодтон. Чи зоны, сымах 
ныхæстæ йæм тагъддæр фæхæццæ уыдзысты. 
Батейы хъуыддæгтæ йæхимæ исын бахъуыд. Мæ са- 
хатмæ æгæр æркæс-æркæс куы кодтон, уæд мæм Батейы 
зæрдæ фехсайдта æмæ мæ афарста: 
— Искуыдæм тагъд кæныс? 
— Никуыдæм. 
— Дæ сахатмæ мæлæты арæх кæсыс. 
Элинæ мæм фараст сахатыл кæй дзурдзæн, уый кой 
йын не скодтон, фæлæ рагацау мæ зæрдæ ’хсайын рай- 
дыдта. 
— Ныртæккæ бæркады сидт зæгъдзынæн æмæ цæ- 
уæм,— зæрдæ мын бавæрдта Бате. 
Хамбечер та ногæй арфæтæ кæнынмæ фæци. Æхца, 
дам-иу мауал æрхæссут, зæгъгæ, нын фидарæй бафæ- 
дзæхста. 
Аст сахаты дæр нæма уыд, афтæ рацыдыстæм. Ба- 
тейы трамвайы сбадын кодтон, мæхæдæг фистæгæй 
араст дæн. Габоци йæ фæстæ бирæ цыргъ ныхæстæ ныу- 
уагъта, фæлæ, Батейы хъуыдымæ гæсгæ, Хамбечер уы- 
цырдæм нæдæр курдиатджындæр нæ уыд. Растдæр 
зæгъгæйæ та Габоци дæр йæ мадыл сахуыр. Изæрсарæй 
йæм фæхъуыстон æмæ, кæд æнкъард фынд^сы уæлхъус 
бадтыстæм, уæддæр-иу дзы ахæм ныхæстæ сирвæзт, 
æмæ-иу сæм адæймаг æнæбахудгæ нæ фæци. 
Ногæй та Дзæпс мæ зæрдыл æрлæууыд. Чъынды 
æмæ тонагæнаг кæй у, уый раздæр дæр зыдтон, фæлæ, 
Габоцимæ йæ мæлæты фæстæ ахæм цæстæй ракæсдзæн, 
уый æнхъæл нæ уыдтæн. Адæмæй уæд та фефсæрмы 
уыдаид. Æви йæхицæй чи нал фефсæрмы кæны, уымæ 
адæмы æфсарм дæр нымад нал вæййы? 
* Терчы къаххидмæ куы фæцæйхæццæ кодтон, уæд 
мæ комкоммæ æрбацæйцыд, институты фондз азы иу 
къорды кæимæ фæцахуыр кодтон, уыцы Варикка. Куыд- 
дæр мæ ауыдта, афтæ худын райд;ыдта. Ахуыр ма куьг 
— 384 — 

кодтам, уæд йæ уæллаг æфсæры рахизырдыгæй дыууæ 
дæндаджы хауд уыдысты æмæ-иу сæ худгæйæ йæ армы- 
тъæпæнæй амбæрзаг уыдис. Фæстæдæр сæ бынаты сыз- 
гъæрик дæндæгтæ сæвæрдта, фæлæ йæ армытъæпæнæй 
йæ руе æмбæрзын нал ныууагъта. Æмæ та мæ комком- 
мæ худгæ æрбацæйцыд. Иннæ хæттыты хуызæн та йын 
ныр дæр йæ худын салам дæттыны бæсты ацыд. 
— Мæнæ мын дæ уынд цы ’хсызгон у! — цыма йын 
æцæгдæр исты хорздзинад æрхастон, уый хуызæн мыл 
ныццин кодта Варикка. 
— Мæнæн дæ уынд куыд æхсызгон у, дæуæн мæ 
уынд уымæй æхсызгондæр у? —мидбылты худгæ йæ ба- 
фарстон æз дæр. 
Вариккайы сызгъæрин дæндæгтæ ферттывтой, фæлæ 
та сæ йæ къухæй æмбæхсынмæ фæци. Хæларæй цардь!- 
стæм институты. Йæ кæстæр хо дæр немæ ахуыр кодта 
æмæ фыццаг бонæй фæстæмæ балымæн стæм. Уыцы 
ахастдзинæдтæ не ’хсæн баззадысты институты фæстæ 
дæр. Ахуыр куы фестæм, уæд Вариккайы кусынмæ ар- 
выстой Теркæнфалемæ. Афæдз дæр дзы нæма акуыста, 
афтæ уыцы хъæуккаг лæппумæ чындзы ацыд, фæлæ 
рæствæндаг нæ фæци.Лæппу йæхæдæг дæр сæ хæрзтæй 
нæ разынд, бынтон диссаг та æфсин басгуыхт. Цыбыр 
ныхасæй, афæдз дæр сæ цæрын нæ бауагъта. Ахицæн 
сты. Сæ дынджыр хæдзары йæ иу уаты к^&рын дæр нæ 
уагътой. Йæ тæккæ тыхстæй куы уыди, уæд мæнмæ 
хъæстмæ ссыди. Куыниæ йын хъуамæ баххуЫс кодтаин! 
Цалдæр хатты хъæумæ ацыдтæн. Раст зæгъын хъæуы, 
фыццаг хатт мæ балцæй ницы рауад. Сæ чындзы хъас- 
ты фæдыл æрцыдтæн, уьтй йе ’фсин куы фехъуыста, уæд 
мæ мидæмæ дæр нæ бауагъта. Сæ дынджыр кулдуар 
мыл ратъæпп ласта, Вариккайы фæдыл чи ’рцыд, уый 
дæр уымæй хуыздæр нæу, зæгъгæ. 
Дыккаг хатт хъæусоветы сæрдары дæр мемæ ахуыд- 
тон æмæ мын лæгимæ дæр æмæ æфсинимæ дæр аныхас 
кæныны фадат фæци. Цæвиттон, хъуыддæгтæ бæл- 
вырд равзæрстон æмæ аххосджынты газеты бафхæрд- 
то(н. 
Кæй зæгъын æй хъæуы, ахæм фыстытæй йæ цард 
никуыма ничи сарæзта. Лæг йæхи адæмы цæсты цы 
бафтауа, уый йеддæмæ дзы цыма ницы пайда ис, афтæ. 
мæм каст уæд дæр, афтæ нымайын ныртæккæ дæр. Ва- 
риккайæн мæ уыцы хъуыдытæ загътон: фæндыдл мæ, 
йæхи куы нæ койаг кодтаид, уый, фæлæ дзы уый бæрц 
маст бацыд, æмæ мæ коммæ нæ бакаст. Газеты æрмæг 
куы рацыд, уый фæстæ хъæуы бирæ нал фæци. Универ- 
13 Лзасохты Музафер 
— 385 — 

ситеты библиотекæмæ бацыд æмæ абоны онг уым кус- 
гæйæ баззад. 
— Исты хабæрттæ-ма мын радзур,— æрхатыди мæм 
Варикка." 
— Цавæр хабæрттæ? 
— Зæрдæ кæмæй барухс уа, ахæмтæ. 
Ныхас кæцырдæм ивылы, уый бамбæрстон. Варикка 
мыл куы амбæлы, уæд йæ фыццагдæр фæрстытæй иу ус 
курынимæ баст вæййы. Цыма хъуыдддг куы кæнон, уæд 
æй уый сусæгæй бакæндзынæн, уый хуызæн. 
— Æмæ уыдон цавæртæ сты? — мæхи ницы ’мбарæг 
скодтон. 
— Цыма йæ нæ зоныс, уый хуызæн!.. 
— Ницы зонын. 
— Кæннод та дын цы зæгъон?! Иунæг ма дæ? — 
комкоммæ мæ бафарста Варикка. 
— Иунæг. 
— Æвгъау дæ зæронд кæнынæн. Замманай дзæбæх 
чызг бæргæ ис, фæлæ...— Варикка йæ ныхас кæронмæ 
нал фæци, афтæмæй цыдæр сагъæссаг хъуыдыты аны- 
гъуылд. 
— Фæлæ цы? 
— Дæ зæрдæмæ фæцæудзæн æви нæ — Хуыцау йæ 
зонæг. Нæ фæлæ-ма йæ фен. Уды гагайы хуызæн чызг 
у. Афæдзæй йæ чысыл фылдæр йеддæмæ ахуыр кæнын 
нал хъæуы. Ибон йе ’мбал чыцдзы ацыд... 
Бате æмæ Джеуæр мæ зæрдыл æрлæууыдысты. Нæ 
фæлæ, цы чызджы къам мæм æрбахастой, уымæн сæ йæ 
мыггагæй дæр куыниæ бафарстон. Кæд, къамы цы чызг 
уыд æмæ Варикка кæй кой кæны, уыдон иу сты, уæд 
та?! 
— Нæ дæ фæнды йæ фенын? — бафарста та мæ Ва- 
рикка. 
— Æмæ йæ кæм фенон? 
— Мæнмæ æрбацу æмæ дын æй æз фенын кæндзы- 
нæн. Арæх мæм æрбауайы. Тæхуды, куы йæ фенис... 
Æндæр исчи йæм куы фæраздæр уа, уймæй тæрсын... 
Æвгъау у ауадзынæн... 
— Уыцырдыгæй куы уон, уæд дæм бауайдзынæн. 
— Ды цалынмæ уыцырдыгæй уай, уæдмæ йæм æн- 
дæрырдыгæй цæуджытæ куы фæуа, уымæй тæрсын!.. 
Вариккайæ куы фæхицæн дæн, уæд нæхимæ батагъд 
кодтон. Бæди колхозы уыд æмæ мын Элинæимæ сæри- 
барæй дзурыны фадат фæуыдзæн. Ногæй та сагъæсы 
бацыдтæн. Телефонæй куы никуы фæдзуры, уæд мын 
цымæ афтæ æхсызгонæн цы фехъусын кæнынмæ хъа- 
— 386 — 

вы? Фараст сахатмæ ма фынддæс минуты баззад, нæхи- 
мæ кз7ы ’рбахæццæ дæн, уæд. Мæ дзаумæттæ аивтон 
яэмæ диваныл мæхи ауагътон. Райсомæй изæрмæ цы 
хъуыддæгты бахаудтæн, уыдон мæ цæстытыл ауадысты. 
.Æвæдза, м^охи æгæр æгуыдзæджы бынатмæ æруагътон. 
Хæстæг æмæ мыи зонгæйæ цыдæриддæр ис, уыдонæй, 
хъуыддаг кæй нæ кæнын, ууыл чи нæ тыхсы, ахæм би- 
рæ нæ разындзæн. Иу бон дæр мыл нæ аивгъуыйы, цал- 
дæрæй мæ кæд не ’руромынц. Се ’ппæты фарст дæр 
вæййы иу: «Хъуыддаг нæма бакодтай? Се ’ппæты хъуы- 
ды дæр фæцæвы иу ранмæ: «Мауал бад!» Мæ хорздзи- 
надмæ чи бæллы, уыдонæй мыл чи нæ батыхсы, ахæм 
нæй. Цыма йæ мæхицæй хуыздæр зонынц, ус курын 
афон мын у æви нæу, уый! 
Мæ хъуыдыты кæйдæр æмбисондмæ мæлæты хæстæг 
бацыдтæн. Иу лæг, ддм, йæ усæй ахицæн æмæ дыккаг 
ус æрæгмæ хаста. Афтæ æрæгмæ, æмæ йæ дыууæ фыр- 
ты йæхицæй фæбæрзонддæр сты. Лæджы-иу, æвæццæ- 
гæн, мæн хуызæн арæх афарстой, хъуыддаг бакодта æви 
нæ, уымæй. Иу ахæмы та йе ’мбалимæ фæцæйцыд æмæ 
йыл йæ зонгæ амбæлд æмæ та йæ уый дæр куы афæр- 
сид; 
— Ус нæма ракуырдтай? 
Йе ’мбал йæхицæй фæраздæр æмæ йын дзуапп куы 
авæрид: 
— Цæй ус ма йæ хъæуы, йæ цот йæхицæй стырдæр 
куы сты, уæд?! ■■ 
Лæгæн уыцы ныхæстæ фехъусын хуымæтæджы хъыг 
фæци! Цыма, ныббарæн кæмæн нæй, ахæм æфхæрд æй 
’бачьщдæуыд, уыйау йе ’мбалмæ фæзылд æмæ йыл бус- 
тæй ралæууыд: 
— Ды йæ мæнæй хуыздæр зоныс, ус мæ хъæуы æви 
нæ, уый?! 
Уыйау, ус курын афон мын у æви нæу, уый адæм 
мæхицæй хуыздæр зонынц?.. 
Дæсæм сахатæй фынддæс минуты рацыд, уæддæр 
дзæнгæрæджы хъæр нæма райхъуыст. Уæвгæ сахаты 
^ дæргъы æнхъæлмæ кæсын хъæуы. Фæлæ мæн бирæ 
æнхъæлмæ кæсын нал бахъуыд. Куыддæр дæсæм сахат 
æмбис уыд, афтæ Элинæ сдзырдта. 
Мæ сагъæстæ дзæгъæлы уыдысты. Йæ писмойæн 
дзуапп æрæгмге иста æмæ мæм йæ зæрдæ ’хсайдта. Дыу- 
уæ писмойы йæм арвыстон, уый йыи куы загътон, уæд 
дис кодта, куыд æрæгмæ сæ исы, ууыл. Раст зæгъын 
хъæуы, мæхимæ дæр диссаг каст. Æртæ-цыппар бонæй 
— 387 — 

фылдæр хъуамæ ма бафæстиат уыдаиккой, уыдоныл та 
фылдæр рацыд. 
Элинæ, адæймаджы зæрдæйыл чи сæмбæла, ахæм 
ныхæстæ зæгъынмæ дæр æмæ ныффыссынмæ дæр мæ- 
нæй дæсныдæр у. Фоцдз минутмæ дзы цæй бæрцхъарм 
ныхæстæ фехъуыстон! Мæ куыстмæ дæр мæм цалдæр 
хатты дзырдта, фæлæ мыл нæ фæхæст. Мæхæдæг æм 
кæй никуы ныдздзырдтон, уый мын мæ цæстмæ бадард- 
та. Дæ мадæй æфсæрмы кæнын, зæгъгæ, йын куы загь- 
тон, уæд мын бамбарын кодта, уым диссагæй кæй ницы 
ис æмæ кæдфæцды дæр мæ бон дзурын кæй у... 
Дыккаг бон Элинæйæ писмо райстон. Куыд рабæрæг, 
афтæмæй мæ писмотæ дыууæ дæр уыциу бон ныххæццæ 
сты. Уыцы иу бон та ныххæццæ сты, писмотæй иу дыу- 
уæ боны, иннæ та æртæ боны нæхи горæты кæмдæр кæй 
фæлæууыд æмæ æппынфæстаг иу бон æрвыст кæй æр- 
цыдысты, уый аххосæй. 
Элииæйæ куы фæхицæн дæн, ууыл цас фылдæр рæс- 
тæг цыд, уый бæрц æй тынгдæр мысыдтæн. Ноджы мыл 
йæхæдæг дæр æнувыдæй-æнувыддæр кодта. Хъырымы 
кæ иумæйаг хуымы цы нæмгуытæ ныххауд, уыдон цъæх 
æвзартæ суагътой æмæ сæм зилæг куы_ нæ фæуыдаид,. 
уæд тæссаг уыд, куы бахус уыдаиккой, уымæй. 
Чызг æмæ лæппу кæрæдзийæ куы фæхицæн вæй- 
йынц, уæд сæ уарзондзинад ахуыссы, зæгъгæ, чи загъ- 
та, уый, мæнмæ гæсгæ, рæдийгæ кодта. Элинæйы цас 
фылдæр рæстæг нæ уыдтон, уый бæрц æй тынгдæр мы- 
сьэдтæн, йемæ фембæлынмæ тыигдæр тырныдтон. Хъы- 
рымы иу иинæмæн зæгъын цы нæ бафæрæзта, уый кæ- 
рæдзийæн зæгъынмæ нæ ныфс хæссын райдыдтам æмæ 
сын дарддæрмæ æргъæвæн нал уыдис. Хъуамæ не 
’нкъарæнтæ кæрæдзийы раз кæронмæ райхæлдтаиккам. 
Кæннод... Мæн фæнды Элинæйы уынын, йæ хъæлæс ын 
хъусын, йæ æнæхин цæстытæм ын кæсын. Куьщ бам- 
бæрстон, афтæмæй Элинæ йæхæдæг дæр ахæм хъуыды- 
йыл хæст уыд. Фембæлын нæ кæй хъуыд, ууыл ныхас 
дæр нæ уыд. Фæлæ кæд? Цалынмæ сæрд ралæууыдаид 
æмæ отпуск ацыдаик, уæдмæ æнхъæлмæ кæсын мæбон 
нæ уыд. Стæй кæм? Иæхимæ, Ленинграды æви æндæр 
искуы? 
Элинæимæ уыцы хъуыддагыл ныхас кæнынмæ мæ 
ныфс нæма хастон. Хæссын та æнæмæнг хъуыд. Варик- 
ка, зонгæ дæр кæй нæма кодтон, уыцы чызджы æндæр 
исчи куы ахæсса, уымæй куы тарст, уæд, мæ зæрдæйьг 
ахæм стыр бынат кæмæн разынд, стæй мын мæхимæ 
дæр æцæгæлон цæстæй чи нæ каст, уыцы Элинæйæн 
— 383 — 

куыннæ хъуамæ тарстаин? Иу денджызонæй аирвæзт, 
уый ницæуыл дзырдта. Æндæр денджызон куы фæзын- 
даид, уæд та? Уæвгæ æз цы Элинæйы базыдтон, ууыл 
мæ зæрдæ дардтон. Кæд мæ цыфæнды дард уыд, уæд- 
дæр ыл æууæндыдтæн. Гадзрахатæй мыл рацæуа, уый 
мæ нæ уырныдта. 
III 
Дзæпсы усы фыд амард. Иумæ фæкуыстам æмæ мын 
йæ фæдыл æнæцæугæ цы хос уыд! Редакцийы дуармæ 
æрæмбырд стæм. Проспектмæ хæстæг царддлсты, æмæ 
дыууадæс сахатыл араст стæм. Чысыл адæм сæм æрцы- 
ди. Йæхæдæг дæр, дам, никуыдæм цыд, зæгъгæ, адæм 
хъус-хъус дзырдтой. Фæлæ Дзæпсы фæдыл куыд ничи 
’рцыд, æз та ууыл д;ис кодтон. Куы йæм хъуыстаис, уæд, 
æгъдау цы зианы нæ радтаид, ахæм ын нæ уыд. Уæвгæ 
фылдæр хицæутты фæдыл цыди. Стыр бынæтты чи куы- 
ста, уыдонæн-иу сæ кæры-кæройнаджы фæдыл дæр 
араст, фæлæ хицæуттæ, æгъдау сын чи лæвæрдта, уыдо- 
ны сæ зæрдыл дараг нæ уыдысты. Сæхицæй ныллæгдæр 
бынæттæ чи ахста, уыдон сæ цыма хæсджын уыдысты, 
афтæ сæм каст. Дзæпсы кайысмæ дæр дзы уымæн ничи 
æрбацыд. 
Уæлмæрдтæй Гадзубаитимæ раздæхтыстæм. Хъæв- 
дын — кадыл мард лæг — æнкъардæй здæхти фæстæмæ. 
Дзæпсы кайысы мардыл, мыййаг, нæ рысти йæ зæрдæ. 
Ирон лæджы зианмæ афтæ гыццыл мæрддзыгой кæй 
æрцыди, уый йын тынг хъыг уыди. Иу дзæвгар æнæ- 
дзургæйæ фæцæуыны фæстæ йæ мидсагъæс раргом код- 
та: 
— Адæймагæн йæ мард афтæ куы саслам вæййы, 
уæд æй раздæр мæлын фæхъæуы. 
Куы ничи йын ницы дзуапп радта, уæд ма йæ ны- 
хасмæ бафтыдта: 
— Уæдæ ма-иу, æз куы амæлон, уæд æрбацæут, 
кæддæра дзы цас адæм уаид! 
Ничи та ницы сдзырдта. Æз ныхас мæхимæ айстон: 
— Хъæвдын, цалынмæ ды мæлай, уæдмæ махæй иу 
дæр асгас нал уыдзæн, фæлтау, дæ фæдыл цæй бæрц 
адæм рацæудзæн, стæй дын цы кад скæндзысты, уый 
æндæр исты хуызы равдис. 
Хъæвдыны цæстытæ ферттывтой, йæ бæрзæй цы 
сырх уыд, уымæй ноджы фæсырхдæр æмæ мæм мæсты- 
хуызæй æрбакаст. Æрмæст йæ мæстыхуыз æвдисын 
бирæ рæстæг нæ бафæрæзта. Куыд бамбæрстон, афтæ- 
— 389 — 

мæй йын æхсызгон уыд, бирæ фæцæрын >æнхъæл ын 
кæй дæн, уый æмæ фæстагмæ йæ худын нал баурæдта: 
— Æнæмæлæт дæм цæмæн кæсын? 
— Æнæмæлæт мæм нæ кæсыс, фæлæ не ’ппæтæй 
дæр фылдæр фæцæрдзынæ. 
Хъæздыны цæсгом та фæтызмæгхуыз. Иу цасдæр 
æнæдзургæйæ фæцыд, стæй йыл цыма, цæрæнбонты цы 
низтæй хъæрзыдта, уыдон иумæ æруæз кодтой, уый 
хуызæн рынчын, æнæбон хъæлæсæй сдзырдта: 
— Иу иннæйы рис не ’мбары, æндæр æз иу æхсæв’ 
цы хъизæмæрттæ бавзарын, уый Хуыцау мæ цыфыд- 
дæр знагæн дæр ма бавзарын кæнæд. 
Бате ницы дзырдта, фæлæ Хъæвдыны ныхæстæ куы 
фсхъуыста, уæд йæхиуыл хæцын нал бафæрæзта: 
— Цы та кодтай? 
Хъæвдын æм йæ цæстыты урсытæй бакаст. Бате йæ 
æнæалхыскъгæнгæ нæ ныууадздзæн, уый æмбæрста æмæ 
рагацау йæхи фæуызын кодта. 
— Дæ лæдзæг дæр куынæуал хæссыс,— фæфæлмæн- 
дæр Батейы зæрдæ. 
Хъæвдын йæхи рагацау тохмæ æрцæттæ кодта, фæ- 
лæ Бате йæхиуыл куы фæхæцыд, уæд уый дæр фæл- 
мæндæр ныхæстæ агурынмæ фæци. Æрæджиау йæхи- 
цæн дзурæгау загъта: 
— Бирæгъæн, дам, сæгъы мехъ худын у. Лæдзæг 
куы райсын, уæд дæр уæ зæрдæмæ нæ фæцæуы. 
Хъæвдын иу заман æцæгдæр къуылых цæуын рай- 
дыдта. Йæхæдæг куыд дзырдта, афтæмæй йæ хæстон 
хъæдгæмттæй иу байгом æмæ лæдзæг уый тыххæй рай- 
ста. Бате йæ мæстæй марын райдыдта, дæ кæцы къах 
риссы, уымæй, дам, дохтырты уæддæр бафæрс, кæннод, 
дам, райсомæй сихормæ иу къахæй фæцудыс, уырдыгæй 
изæрмæ та — иннæмæй. 
Ацы цыппæрæм уæладзыг диссаг сты. Кæрæдзийы 
амæстæймарын йеддæмæ сын мацы ратт. Уыимæ, фи- 
дисмæ никуы рахизынц. Гуымиры ныхас дæр сæм кад- 
джын нæу. Худын æмæ хъазын уарзынц, стæй уыцы 
дыууæ хъуыддагмæ арæхсгæ дæр кæнынц. Хъæвдын 
къуылыхæй цæуын кæй райд^лдта, уый сын худæджы 
хос фæци. Мæнмæ гæсгæ йын йæ лæдзæг дæр уыдон ап- 
парын кодтой. Куыд бамбæрстон, афтæмæй Хъæвдыны 
йæ сæр хъæугæ дæр ницæмæн кодта, фæлæ йæ кæм 
райста, уым æй йæ сæрмæ хуымæтæджы ныууадзын нал 
I хаста æмæ йыл алы æмбисæндтæ мысыдысты. Иу хатт 
йе ’мкусджытæй чидæр сæ хæдзары цурæй редакцимæ 
йæ фæдыл фæцыди, æмæ, дам, цалынмæ стыр уынгмæ 
— 390 — 

æрбахæццæ, уæдмæ йæ лæдзæг йæ дæлармы фæхаста, 
стæй, дам, къуылых дæр нæ цыди, фæлæ йæ куыстмæ 
куы фæзылд æмæ йыл зонгæтæй исчи амбæлдзæн, уы- 
мæй куы фæтарст, уæд лæдзæгыл æрæнцой кодта æмæ, 
дам, къуылых-къуылых араст. Кæй зæгъын æй хъæуы, 
уыдæттæ йæм иууылдæр бахæццæ сты æмæ йæ лæдзæг 
хæссын ныууагъта. «Ферох» дзы, къуылых кæй уыд, 
уый дæр. Бате йын лæдзæджы кой хуымæтæджы нæ ра- 
кодта. 
Цыппæрæм уæладзыджы кусын куы райдыдтон, уæд 
ну заманы Хъæвдынимæ иу уаты бадт фæдæн. Кусгæ 
фæйнæ хайæдты кодтам, фæлæ мæнæн мæ уат цалцæг 
кодтой æмæ иу мæйы бæрц Хъæвдынмæ уазæгуаты уыд- 
тæн. Уыцы рæстæг йемæ бæлвырддæр базонгæ дæн. 
Хъуыды ма йæ кæнын, дзул куы скадавар, уыцы рæс- 
тæг. Уæвгæ махмæ та кадавар цы нæ уыди æмæ цы нæ 
у?! Æхсай цыппæрæм азы цыма уыд, афтæ мæм кæсы. 
Фæсарæнты хор æлхæнын дæр, æнхъæлдæн, уæд бай- 
дыдтам. Нæ зæххытæн ныккæнæн нæй, нæ тъæпæнтæ 
хуымгæнæг хуым кæнын нæ фæразы, афтæмæй адæмæн 
дзул нал фаг кодта. Урс дзул бынтокдæр фесæфт, сау 
дзул дæр цæимæдæрты æмхæццæ кодтой, æмæ адæм 
хурхæй мардысты. Уæлдайдæр, йæ ахсæн хъыгдард ’кæ-' 
мæн уыд, уыдон, Æз Хъæвдыны йæ ахсæнæй хъæрзгæ 
никуы фехъуыстон, фæлæ йæ бинонтæн йæхи сбуц код- 
та æмæ йын æвзаргæ ссадæй сæхимæ урс дзул фыцын 
райдыдтой. Алы бон дæр-иу йæ сихор йемæ æрбахаста. 
Мæн йемæ æрбадын никуы бафæщцлд æмæ-иу сихорæй 
мæхи исты æфсоиæй раздæр расайдтон. Гъе æмæ уыцы 
мæй Хъæвдыны, йемæ мæнæй бирæ фылдæр чи фæ- 
куыста, уыдонзеде æвзæрдæр нæ базыдтон. Ома æвзæ- 
рæй йæм исты раиртæстон, уый зæгъинаг нæ дæн, фæ- 
лæ йæм бирæ гæдывад митæ уыди. Гыццыл исты-иудзы 
куы рысти, уæддæр-иу æддæг-уæлæ нал хæцыд. Цыма 
райсоммæ нал ахæсдзæн, йæхи-иу афтйв дардта. Ахæм 
заман-иу æй хъуамæ исчи æмбæрстаид, тæригъæд ын 
кодтаид, аудыдтаид ыл. 
Йæ бинойнаджы дæр ын уæд базыдтон. Раздæр те- 
лефонæй — бонсауизæрмæ кæрæдзимæ дзурьгаы куыст 
кодтой — уый фæстæ та — лæгæй-лæгмæ. Хорз адæймаг 
мæм фæкаст. Хæрзæгъдау ирон сылгоймаг уыд. Кæр- 
дзындæттон — цалдæр хатты сæм уазæгуаты бафтыдтæн 
æмæ мæ æнæ хорз фенгæ никуы рауагъта. 
Райсомæй-иу кусын куы райдыдтам, уæд-иу фыццаг 
телефоны дзæнгæрæг Хъæвдынтæй уыд. Хъуамæ-иу 
раздæр йæ бинойыаг æрбадзырдтаид. Хъæвдын-иу цыма 
— 391 — 

дзæнгæрæджы хъæр хъусгæ дæр нæ фæкодта, йæхи-иу 
афтæ дард,та. Дыууæ дзæнгæрæджы фæстæ-иу дарддæр 
æнхъæлмæ кæсæи нал уыд æмæ-иу æй цыма йæ куыст 
ныууадзын, нæ фæндыд, уьгйау-иу йæхинымæр бахъуыр- 
хъуыр кодта æмæ-иу хæтæл æнæбары систа. Фæлмаст 
хъæлæсæй-иу лæвæрдта фыццаг дзуæппытæ. Кæимæ-иу 
дзырдта, уый ныхæстæй-иу йæ зæрдæмæ исты куы нæ 
фæцыд, уæд-иу йæ мæллæг, низæфхæрд хъæлæс ахæм 
богъмæ рахызт, æмæ-иу фыццаг рæстæджы æз суанг 
хæрдмæ дæр фæхаудтæн. Ахæм заман-иу фылдæр хæт- 
тыты ныхас æрдæгыл аскъуыд. Хæтæл-иу æртъæпп лас- 
та æмæ-иу цыма æз уым дæр нæ уыдтæн, уый хуызæн-иу 
дарддæр йæ куыст кодта. Бирæ рæстæг-иу нæма рацыд, 
афтæ та-иу æм ногæй æрбадзырдтой. Уый дæр сæхицæй. 
Сæ ныхæстæм гæсгæ-иу бамбæрстон, ныхасгæнæг та йæ 
бииочнаг кæй у. Цæуыл-иу дзырдтой? Ницытæ æмæ 
мацытыл. Афтæ бонсауизæрмæ. Æхсæзгай-æвдгай хæт- 
тыты. 
Хъæвдын йæ бинойнаджы афтæ сахуыр кодта, æмæ- 
иу æм, цы рæстæджы æнхъæлмæ каст, уыцы рæстæгыл 
куы нæ ’рбадзырдта, уæд:иу ын цыдæр нал фаг кодта. 
Тыхсти-иу, йæ куыст-иу дарддæр нал цыд. Йæ сæрæн-иу 
куы нйцыуал хос зыдта, уæд-иу телефонæй йæхи дзурын 
бахъуыд. Фале-иу хæтæл куы систой, уæд-иу уыцы æр- 
дæгмард хъæлæсæй бафарста: 
— Æппындæр дæ нал хъæуын æви?.. 
Дзæпсы кайыстæм нал баздæхтыстæм, Хъæвдынты 
цурмæ куы фæцæйхæццæ кодтам, уæд æм Бате къахæ- 
джы каст бакæнгæйæ сдзырдта: 
— Мидæмæ нæ бацæудзыстæм, Хъæвдын... 
— Æмæ куы бацæуат, уæд мæ цæмæй тæрсын кæ- 
нут, исты сымах хуызæн мæ мæгуыры хъиутæ хæрын? 
Уыцы ныхæстæ йын иударон хæцæнгарзы хуызæн 
уыдысты. Кæм хъуыдысты æмæ кæм нæ хъуыдысты, 
уым дæр-иу сæ фæцъипп ласта æмæ-иу сæ æвзидын рай- 
дыдта. Фæлæ йын Дзæпсы кайысы зиаинæй цæугæйæ 
сæ бынаты загъд æрцыдысты. Цалынмæ сæ цурмæ хæц- 
цæ кодтам, уæдмæ йæхинымæр фидарæй скарста мах 
мидæмæ бахонын. Сæ ракомкоммæ нæ фæндагыл æрлæу- 
уыд æмæ хъæддыхæй загъта: 
— Дæлæ кæнат, уæлæ кæнат, мидæмæ уын æнæцæу- 
гæ нæй! 
, Ныхас Бате ракъахта æмæ йæм цыма фæсмон æр- 
цыд, афтæ мæм фæкаст. Ома Хъæвдынæн фæмæгуыр 
уæвынæй нæ тарст. Сонт-монты фондз лæджы хæдзар- 
мæ бахонын æнцон хъуыддаг нæ уыд. Истæуыл куы ба- 
— 392 — 

тыхсой, уымæй стъæлфт, æвæццæгæн. Фæлæ уыдæттыл 
хъуыды кæнынæн байрæджы. Хъæвдыны бауромын 
дыууæ Батейы бон дæр кæй нал бауыдаид, уый бамбæр- 
ста æмæ не ’ппæты раэæй ацыд. 
Нагки сæхимæ нæ разынд. Дыккаг къуылымпы та 
сæ къæсæргæрон ныйистæм. 
— Кæдæм нæ хоныс, мидæгæй дзы куы ничи ис, 
уæд?! — сбустæ йыл кодта Бате. 
— Ахизут, хæдзар никæдæм алыгъд,— йæ хъуыды- 
йыл фидар лæууыд Хъæвдын. 
Хæдзар уыцы хæрзæфснайдæй баййæфтам. Хъæв- 
дын йæ фыццаг усæй раджы ахицæн. Йæ дыууæ чыз- 
джы чындзы ацыдысты, цот дæр ма сын фæзынди. Дык- 
каг ус куы ’рхаста, ууыл фынддæс азæй фылдæр ра- 
цыд, фæлæ сын цот нæ уыд. 
Хъæвдын йæ дзаумæттæ аивта, йæ дыстæ батылдта 
æмæ къæбицы зилæнтæ систа. Иу заман уазалгæнæны 
цур æрлæууыд æмæ сæрыстырхуызæй Батемæ дзуры: 
— Ды дæ гæдыйы цæмæй бафсадай, уый дæр дæм 
нæй, фæлæ-ма ардæм ракæс,— æмæ уазалгæнæны дуар 
байтыгъта. 
Æппæты фыццаг дзы мæ цæст æрхæцыд кусæртта- 
джы къабазыл. Бате дæр Хъæздыны хуызæн пысылмон 
уыд. Уайтагъддæр бамбæрста, дзидза хуыйы фыд кæй 
у, æмæ дын æваст куы фæхъæр кæнид: 
— Æллæх, Хъæвдын, уьгй дын куы нæ федтаин! 
Хъæвдын æцæгæй дæр хъуахъдзыхæй аззад. Цы рæ- 
дыд ыл æрцыд, уый ма бæргæ фембæрста, фæлæ байрæ- 
джы. Æдде кæддæриддæр йæхи сыгъдæг пысылмон 
хуыдта, адæмы цур хуыйы фыдæй никуы сахуыста, бы- 
лысчъилтæ йыл-иу кодта, ныр йæ къæбицы тæккæ рæ- 
бинагдæр къуымы хуыйы фæстаг къабаз разынди. Æр- 
грм дзургæйæ, махæй Батейы ныхæстæ ничи бамбæрста, 
цалынмæ йæ хъуыды æргомдæрæй бамбарын кодта, 
уæдмæ: 
— Уыцы джауыры фыд дæ хæдзармæ куыд æрба- 
уагътай?! 
Уазджытæй иннæтæ иууылдæр чырыстæттæ разынды- 
сты, фæлæ дыууæ пысылмоны кæрæдзийы цæсты баф- 
тыдысты. Хъæвдын уæддæр йæхи састы бынатæй ракæ- 
ныныл бацархайдта: 
— Не ’фсин куы ’рбацæуа, уæд ын æз бацамондзы- 
нæн! 
Уыцы ныхæстæ ницыуал сахадыдтой. Нагки йæ лæ- 
гимæ фыццаг аз, мыййаг, куы нæ царди. Уæдæ цы ди- 
ныл хæст у, уый дæр зыдта. Хуыйы фыд мæ хæдзармæ 
— 393 — 

макуы æрбахæсс, зæгъгæ йын æрмæст иу хатт куы загъ- 
таид, уæддæр ын фаг уыд, фæлæ, æвæццæгæн, Хъæвды- 
нæй æдде цытæ дзырдтой — хуыйы фыд хæры, зæгъгæ, 
бирæ хæттыты фехъуыстон,— уыдон раст уыдысты. 
Мах, кæй зæгъын æй хъæуы, дзидзатæ-йедтæ фы- 
цынмæ нæ фæлæууыдыстæм, фæлæ нæ æнæуи хорз фед- 
та. Хъæвдын, ирон адæм кадыл мард у, зæгъгæ,' кæмæй 
фæзæгъыпц, ахæм адæйыаг уыд. Йгэхи кæрдзындæттон 
æыæ рæдауæй равдисынæй хуыздæр æм ницы каст. Цæ- 
мæй кæрдзындæттон æмæ рæдау уай, уымæн та æр- 
мæст зæрдæйы^хорзæх фаг нæу. Хъуамæ ма дæ дзыпп 
дæр амона. Æмæ йæ дзыпп дзагæй. æвдисыныл дæр ар- 
хайдта. Йæ уыцы лæмæгъдзинад ын Батейæ хуыздæр 
ничи зыдта æмæ-иу æй хаттæй-хатт æдзæттæйæ æрцах- 
ста. Хъæвдыныл-иу, æхца йæм куы нæ уыд, ахæм бон- 
тæ дæр акодта. Уый та иу хатт æви дыууæ хатты йед- 
дæмæ нæ уыдд. Хъæвдын йæ рæдыд сраст кодта æмæ 
йæ Бате æнæхцайæ никуыуал æрцахста. Æхцайы тых- 
хæ1Й-::у ныхас куы рацыд, угвд-иу Хъæвдын йæ дзыпмæ 
нывнæлдта æмæ-иу дзы дæсгай кæнæ"фæндзгай туман- 
ты гуцъула фелвæста. Уый тыххæй та Бате ахæм тауыс 
ауагъта, дæ сыхæгты æхцатæ, дам, æрæмбырд кæныс, 
махмæ сæ равдисыс, стæй та сын сæ фæстæмæ байуа- 
рыс. Хъæвдыи-иу йæ мидбылты бахудт, дæ ныхæстыл 
дын ничи баууæнддзæн, зæгъгæ, æмæ-иу, йæхимæ гæс- 
гæ, чи йæм-иу хъуыста, уыдоны цæсты цы бæрзондмæ 
схызт, уырдыгæй дæлæмæ дзæвгар раестæг нал æрхызт. 
Йæ цытуарзоидзинад ын иууылдæр зыдтой æмæ-иу 
сын фадат кæм фæци, уым æй барæвдауыныл нæ ауæр^- 
стой. Бирæ хæттыты-иу сæ Хъæвдын æмбаргæ кодта, 
фæлæ сæ нæ хъыгдардта, никуы дзы никæй ныхмæ сыс- 
тад, уымæн æмæ йын хуымæтæджы фæлмæн дзыхь^ны- 
хас дæр йæ тыхтыл æфтыдта, сывæллоны хуызæн ын 
цикдзинад хаста, сырæзыд-иу. 
Йæ’зæрдæ балхæныны тыххæй-иу мысыныл дæр нæ 
ауæрстой. Иу хатт та газеты ног номырыл ныхас код- 
там — ахæм æмбырдтæ-иу нæм алы бон дæр уыдис — 
хъуамæ-иу æхсæвы радгæс газеты тыххæй йæ хъуыды- 
тæ загътаид — æмæ дзурын райдыдта æрмæджыты 
хæрзхъæддзинадыл. Сæрмагонд æргом аздæхта, Хъæв- 
дыны хайадæй чи рацыд, стæй, комкоммæ Хъæвдын кæй 
бакуыста, уыцы уацхъуыдмæ. Æмæ дзы хуымæтæджы 
æппæлдтытæ фæкодта! Радгæс барæй нæ загъта уац- 
хъуыд ныффыссæджы мыггаг дæр, стæй кæцы хайадæй 
рацыд, уый дæр. Мах хъуыддаг æмбæрстам æмæ аивæй 
Хъæвдыымæ кастыстæм. Уый цыма Чырыстийы цъуп- 
— 394 — 

пыл февзæрд, уый хуызæн йæ сæр бæрзонд систа æмæ 
йæхи дардта, цыма, цы ныхæстæ хъусы, уыдонæй иу 
дæр уымæ нæ хауы. Æрмæст цæмæдæр гæсгæ йæ цæс- 
гом, йæ хъустæ æмæ йæ бæрзæй сырхгæнгæ цыдысты. 
Радгæс уацхъуыдæй æгæр куы æппæлыд, уæд редак- 
тор сцымыдис,— æвæццæгæн, æрмæг мыхуырьг рацæуы- 
ны агъоммæ нæ каст,— æмæ йæ афарста: 
— Чи йæ ныффыста? Кæцы хайадæй рацыд? 
Мах иууылдæр уыцы уысммае æнхъæлмæ кастыстæм 
æмæ редакторы ныхæстæ куы аихъуыстам, уæд нæ каст 
Хъæвдынмæ скодтам. Уый кæд нæ цуры бадт, уæддæр 
йæ хъуыдытæ бæрзæддты тахтысты. Махæй иуы дæр 
нал уыдта. Зæххыл нæ, фæлæ дун-дунейыл амондджын- 
дæр цы бæстæ уыд, уым балæууыд. Худти йæ цæсгомы 
алы нуар дæр, зарыдысты йæ тугдадзинтæ, цæхæртæ 
калдтой йæ цæстытæ. Ноджы редакторы ныхæстæ куы 
фехъуыста, уæд зæххæй фæхицæн æмæ йæ дымгæ йæ 
рог базыртыл хæхтæ æмæ быдырты сæрты фæцæйхаста. 
— Хъæвдыны хайадæй! — дзуапп радта радгæс. 
Уыцы дзуапп Хъæвдыны быытондæр зæдты фарсмæ 
авæрдта. Советон хайад куы загътаид, уæд дæр æм нæ 
фæхæрам уыд^ид, уымæн æмæ рæстдзинадыл комдзог 
нæ рацыдаид, фæлæ йæхæдæг разамынд кæмæн дæтты, 
уыцы хайад ын йæ номæй кæй рахуыдтой, уымæй йæ 
уæларвон фестын кодтой, адæймаджы кад цæй бæрцси- 
сæн ис„ уымæй .йæ ноджы бæрзонддæр ран авæрдтой. 
Ахæм замантæ дæр-иу скодта, æмæ-иу^ чидæртæ арæ- 
ны сæрты куы ахызтысты. Уæвгæ æз цы хабар радзу- 
рынмæ хъавын, уым дæр арæны сæрты ахизынæй ницы 
уыди. Уæд та нæм кæцæйдæр хуын æрбацыди. Æрбацы- 
ди, зæгъгæ, нæм хæдзары хицæуттæ телефонæй æрба- 
дзырдтой, исчи уæ машинæйыл рацæуæд æмæ хуын ала- 
сут, зæгъгæ. Телефрнæй кæмæ ’рбадзырдтой, уый кæд 
редакцийы куыста, уæдцæр æй ничи уарзта æмæ йемæ 
нарты куывд^>1 бадынæй дæр сæхи хызтой. Фыццаджы- 
дæр. сæ уæнга^л кæмæй уыдтой, хуын хъуамæ уый 
къухмæ ма бэхаудаид, Дыккаджы та йæ бадтмæ дæр 
бауадзын нæ хъуыд, Лæппутæ рæвдз фæлаеууыдысты, 
машинæйы абадтысты æмæ хуын æрбахæццæ кодтой. 
Æрмæст редакцимæ нæ — уæд се ’нæуынон æмкусæгæй 
нæ фæхицæн уыдаиккой — комкоммæ Батетæм. Уырды- 
гæй ма Хъæвдынмæ бæргæ дзырдтой, фæлæ йæ нал 
ссардтой. Ууыл цал боны рацыдаид, Хуыцау йæ зонæг, 
фæлæ та лæппуты зæрдæ хъазын æрцагуырдта æмæ 
Хъæвдынмæ Хъанцауы куы барвитиккой, хуыны хи- 
цæуттæ сæ тæбæгъ æмæ иннæ дзаумæттæ агурынц æмæ 
— 395 — 

сын сæ афтидæй куыд арвитæм, зæгъгæ. Хъанцау аф- > 
тид тæбæгъ дæр йемæ бахаста æмæ Хъæвдыны раз мæ- 
гуыргуры лæуд æркодта. Лæг йæ куыст ныууагъта æмæ 
йæм йæ кæсæнцæстыты сæрты ракаст. Хъанцау куыни- 
цы дзырдта, уæд æй Хъæвдын бафарста: 
— Цы зæгъыс? 
Хъанцау йæ худын тыххæй уромгæйæ райдыдта: 
— Уæндгæ дæр дæм нæ кæкын, фæлæ ацы тæбæгъ 
афтидæй куыд арвитæм? 
— Кæй тæбæгъ у? 
— Айфыццаг нын хуын чи ’рбарвыста, уыдоны. 
— Æмæ йын цы дæ зæрды ис? 
— Афтидæй сын æй куы арвитæм, уæд æнæхъæн 
редакцийæ дæр фæхудинаг уыдзыстæм. 
— Ау, сæ хуын сын сусæгæй куы хордтат, уæд ху- 
динаг куы нæ уыди! Стæй йæ кæвдæсæрдтау сымах куы 
смарзтат, уæд ын æгъдау дæттын та мæнæн кæнут? 
Хъанцау хабæрттæ дзургæйæ артæндихтæ кодта. Мæ 
худын, дам, кæй баурæдтон, уый, дам, мæ фервæзын 
кодта, æндæр, дам, мæ раны уыдаин. Ууыл бирæ рæс- 
тæг рацыд, уæддæр ма-иу Хъæвдын диссагæн дзурæгау 
хуыны хабар ракодта, дзаджджын фынгыл, дам, уыдон 
фæбадтысты, æгьдæуттæ та, дам, мæнæй домдтой. 
Цыфæндыйæ дæр цыппæрæм уæладзыг мæ зæрдæмæ 
хæстæг у. Æргом дзургæйæ, мæ зæрдæ ныртæккæ дæр 
уыдонимæ ис. Сæ иу хъуыддагæй дæр мæхи иуварс нæ- 
ма аластон, стæй мæ сæхæдæг дæр нæ рох кæнынц. Кæ- 
рæдзийы циныл цин кæнæм, кæрæдзийы рисæй риссæм. 
Дзæпсы кайысы зианмæ дæр уыдоны æфсæрмæй ацыд- 
тæн. Дзæпсæн мæ йæхицæй ницы æфсæрм уыд. Иæ 
кайысимæ та зонгæ дæр нæ уыдтæн. Æз æй зыдтон — 
чидæр мын æй кæддæр бацамыдта — уый мæ нæ зыдта. 
Азтæ йыл уыйас нæ цыд, фæлæ афонæй раздæр ных- 
хæррæгъ. Нозт æй базæронд кодта. Уыцы æнæзылдæй- 
иу уынгты фæцæйцыд. Дзæпс æндæр искæй ахæм уавæ- 
ры куы уыдтаид, уæд ыл худтаид, фаутæ йыл æвæрд- 
таид. 
Хъæвдынтæй куы рацыдыстæм, уæд мæ фæндаг ре- 
дакцийыл ракодтон. Цыппæрæм уæладзыдркы ма куы 
куыстон, уæд мæм мæ куыстмæ цæуынæй хуыздæр ни- 
цы каст. Иуæй, куыст мæ зæрдæмæ цыд, иннæмæй — 
кусджытæ. Ног бынатмæ куы раивтон, ууыл афæдзмæ 
æввахс рацыд, уæддæр æм зæрдæйæ нæма фæхæстæгдæр 
дæн. Галиу митæ чи кодта, гадзрахатæй мыл чи цыд, 
уыдон кæй нал уыдтон, уымæй мын бирæ нæ фенцон- 
дæр. Фыццагау мæ куыстмæ цыдтæн зивæггæнгæ. Зивæг 
— 396 — 

кусынмæ нæ кодтон. Цы адæмы æхсæнмæ цыдтæн, уыр- 
дæм мæ мæ къах нæ хаста. Стыр газеты фæстæ мæ цæс- 
ты гьлщыл нæ ахадыдга. Фæсивæды газеты редакторæй 
цæуон æви ма цæуон, зæгъгæ, кæй фа^стон, уыдонæй 
мын иу афтæ загъта, домбайы къæдзил уæвыны бæсты, 
дам, гæдыйы сæр уæвын хуыздæр у. Уыцы ныхæстæ 
мæм уæд дæр тынг нæ бахъардтой, фæстæдæр та сыл 
æппындæр нал æууæндыдтæн, уымæн æмæ сæртæ дæр 
æмæ къæдзилтæ дæр алыхуызæттæ сты. Ахæм къæдзил- 
тæ ис, æмæ сæр йæ цуры ницы у, стæй мæ фыццаг куы- 
сты мæхи къæдзилы бынаты не ’нкъардтон, кæдæм ра- 
цыдтæн, уым мæхи сæрыл куыд нæ нымадтон, афтæ. 
Сæйрагдæр сæртæ æмæ къæдзилтæ не сты. Зæрдæ кæм 
нæ уа, уым сæр дæр сагъæссаг, къæдзил дæр азимаг. 
Уарзондзинад цы хъуыддаджы нæ уа, уым райгонд уæ- 
вæн ницæмæй ис. 
Алцыдæр афоныл фидауы. Институт каст куы фæ- 
дæн, уæд мæ зæрды фæсивæды газеты кусын уыд, фæ- 
лæ мæ йæ редактор нæ райста. Чи зоны, уыцы рæстæ- 
джы ардæм куы ’рбахаудаин, уæд мæм æндæрхуызон 
хъуыдытæ уыдаид. Уал азы бакусыны фæстæ, цы адæ- 
мимæ куыстаин, уыдонмæ æндæр цæстæй кастаин. Ныр 
та? Уал æмæ уал азы мæ цырагъ кæм фæсыгъд, рухс 
мæм уырдыгæй æрттывта, хъарм мæм уырдыгæй калд, 
^ез та дзы мæхи дард раластон. Фæстагмæ кусын кæимæ 
райдыдтон, уыдон мын куыд æцæгæлон уыдысты, æвæц- 
цæгæн сын афтæ æцæгæлон уыдтæн æз дæр. Мæхицæй 
æфсæрмы куы нæ кодтаин, адæм цы загътаиккой — чи 
загътаид, нæ сарæхсти, чи — фæтарсти, чи — цы,— уы- 
мæй куы нæ стъæлфыдаин, уæд фæстæмæ мæхи куыст- 
мæ ацыдаин æмæ ницæмæй фæрæдыдаин. Фæрæдыдайн 
зæгъын, фæлæ уымæй мæ рæдыд сраст кодтаин. 
Фæскомцæдисы обкомы фыццаг секретаримæ дæр ны- 
хас кодтон. Кæд мæ хъуыды æргомæй нæ загьтон, уæд- 
дæр мæ бамбæрста æмæ мын зæрдæтæ æвæрынмæ фæ- 
ци: 
— Дыууæ азы бафæраз, стæй партион скъоламæ 
ацæудзынæ... 
Уыцы хъуыддагыл мæхæдæг дæр хъуыды кодтон. 
Мæ размæ чи куыста, уыдонсей партион скъоламæ чи 
нæ ацыд, ахæм бирæ нæ баззад. Мæн ахуыры мæт уый- 
ас нæ уыд. Зæрдæцъæх дзы уыдтæн. Институты фæстаг 
фæлварæн куы радтон, уæд мæхинымæр фидарæй загъ- 
тон, цалынмæ цæрон, уæдмæ фæлварæнтæ дæттын кæм 
хъæуа, ахæм ранмæ хæстæг никуыуал бацæудзынæн, 
зæгъгæ. Курдиаты хъæстæ кæмæ нæй, уыцы ахуыргæн- 
— 397 — 

джытæ мæ æрцæуын кодтой ахæм хъуыдымæ. Сæхимæ 
цы кадавар зонындзинæдтæ уыдис, уыдонæй стырдæр 
кад кицæмæн кодтой. Ды цы зоныс, уый сæм. нымады 
нæ уыд. Дæ бон цы у, æрдз дын цы хай ракодта, уыцы 
курдиат фадхъулæй уæлдæр скæсын нæ уагътой. Уый 
та адæймаджы уезнг мардта, зоиыгдзавд æй кодта. Лæ- 
джы æнæбондзинад-иу æппæты тынгдæр рабæрæг фæл- 
варæнты рæстæг, паддзах æмæ æххуырстытæ кæм уы- 
дис, иу кæйдæр хъуыды сæрбæрзондæй кæм дзырдта, 
иннæмæк та йæхи хъуыды зæгъыны бар дæр кæм нæ 
уыди, уыцы фæлварæнты рæстæг. Фæлварæнтæ кæм уа, 
ахæм хъуыддаджы бацæуыны хъодыгондау уымæн уыд- 
тæн. 
— Æви дæ нæ фæнды? — куы ницы дзуапп ын рад- 
ток, уæд мæ бафарста фыццаг секретарь. 
Мæскуымæ ацæуын, кæй зæгъын æй хъæуы, æвзæр 
нæ уыди. Кæйдæр загъдау, адæмы дæр федтаин, мæхи 
дæр сæм равдыстаин. Мæхи равдисыны мæт мæ уыйас 
нæ уыди, адæмы феныимæ куыд бæллыдтæк. Чи цас 
федта, уьшас зоны, зæгъгæ, дзæгъæлы нæ фæзæгъынц. 
Ноджы мыи чидæртæ мæ зæрдæ балхæдта, скъолайы, 
дам, æнцон ахуыргæнæн у. 
— Дыууæ азы, зæгъыс? — дзуапп раттыны бæсты йæ 
кыхасы фыццаг хаймæ рахызтæн. 
— Уæдæ? Уымæй къаддæр бакусынæн цæсгом дæр 
хъæуы. Ничи нæ бамбардзæн. 
— Омæ бафæлвардзынæн дыууæ азы бакусыныл..» 
— Нæ дæ ’мбарын, цæмæй тыхсыс тыкгдæр. Дæ 
кусджытæй кæимæдæрты ныхас кодтон æмæ дæ куы 
ницæмæй хъаст кæнынц. 
— Æмæ мæ цæмæн хъуамæ хъаст кæной? 
— Уæдæ? Дæхæдæг сæ хъаст кæныс? 
— Ницы сæ хъаст кæнын. Фæсивæдимæ кусынмæ 
мын ферæджы. 
— Дæхицæй зæронд лæг куы сарæзтай. — Мæнæй 
дыууæ азы хистæр йеддæмæ ма дæ? 
— Æмæ мæ дæхиимæ цы барыс? Ды фæсивæдимæ 
кусын сывæллонæй фæстæмæ райдыдтай, æз та цыппæр- 
дæс æмæ ссæдзаздзыдæй. 
— Дыууæ азы бакус æмæ дæ скъоламæ арвитдзыс- 
тæм. Фæсмон нæ фæкæндзыиæ. Чи дзы ахуыр кодта, 
уыдоны-ма бафæрс, кæддæра дын мæ хуызæн чи нæ 
зæгъид. Мæы куы ауадзиккой, уæд тæккæ райсом дæр 
ацæуин. 
— Цæуыннæ дæ уадзынц? 
— Мæн дæр ма дыууæ азы кусын кæнынц! 
— 398 — 

— Афтæмæй мæ æцæг дыууæ азы фæстæ дæр куы 
нæ ауадзой, уæд та? 
— Уæд кæйдæр чызджы бадт кæндзынæ. 
— Цавæр чызджы? 
— Æмбисощ? нæ зоныс? Иу хæдзармæ, дам, уаз- 
джытæ æрбацæуинаг уыдис. Фысымтæ сæ чызгмæ дзу- 
рынц, дæ сæр ныхс, кæннод нæм уазджытæ æрбацæуи- 
наг у æмæ дæ афтæмæй куы ’рбаййафой, уæд фæхуди- 
наг уыдзынæ, зæгъгæ. Уæд сын чызг афтæ, куы нæ, 
дам, æрбацæуой, уæд, дам, æдылыйы хуызæн æхсад сæ- 
римæ баддзынæн? Уыйау—ды дæр кусдзынæ. 
— Æцæг зæгъын, æцæг? 
— Арвитын дæ кæйдзыстæм, ма тæрс. Стыр обкомы 
нæм ныхас уыди. 
— Кæимæ? 
— Уый дæ ницæмæн хъæуы... 
IV 
— Фарн ацы хæдзары! — мæ кусæн уаты дуар бай- 
тындзгæйæ сдзырта Дзæпс. 
Цæмæдæр гæсгæ мæ дуары уынæр дæр нæ рай- 
хъуыст æмæ æвиппайды хъæрæй дзурынæй хæрдмæ фæ- 
хаудтæн. Ноджы мьш æрбацæуæджы уынд дæр хъыг 
уыд, фæлæ мæ мæ мидуавæр æмбæхсын хъуыд æмæ 
йыл æз дæр йæхи хуызæн иударон ныхæстæй бацин 
кодтон. Нæ. ахастдзинæдтæн чи ницы зоны, уый Дзæпсы’ 
ныхæстæм куы байхъуыстаид, уæд зæгътаид, ацы дыу- 
уæ адæймагæн иу хæдон дæр уæрæх у, зæгъгæ. Цыма 
не ’хсæн зул дзыхы ныхас дæр никуы рауад, йæхи уый 
хуызæн дардта. Цыдæр та йæ хъæуы, йæ мæлгъæвзаг 
дзæгъæлы нæ ауагъта. 
— Дæ мады æфсымæры лæппу колхозы сæрдарæй 
кусын райдыдта, уый зоныс? 
Æз æй куы зонон, уæд уым диссагæй ницы ис, фæ- 
лæ цымæ Дзæпсмæ та куыд тагъд бахæццæ, сæрдарæй 
йæ куы равзæрстой, ууыл цалдæр боны йеддæмæ куь^- 
нæма цæуы? 
—-.Нæ фæлæ йæ ды цæмæй базыдтай? 
— Куыд цæмæй? Хъæууон хæдзарады хайады нал 
кусып? Обкомы бюрсйы йæ куы фидар кодтой, уæд уым 
уыдтæн. 
— Æмæ мын æй ныронг цæуыннæ загътай? — цыма 
мæ йæ зæгъын æхсызгон хъуыд, уый хуызæн æй бафар- 
стон æз дæр. 
Хетæджы фыд æмæ мæ мад дыууæ æфсымæры цот 
— 399 — 

уыдысты. Хетæджы институт каст фæуыны фæстæ ку- 
сынмæ арвыстой Балджыны хъæумæ æмæ дзы кусгæйæ 
баззад. Фæстаг рæстæджы онг дзы сæйраг агрономæй 
куыста. Æртæ мæйы размæ колхозы сæрдары систой 
æмæ йыи йæ бæсты Хетæджы сæвæрдтой. Къуырийы 
размæ та йæ обкомьт бюройы сфидар кодтой. Фæстæмæ 
цæугæйæ мæныл йээ фæндаг ракодта æмæ йын йæ ха- 
бæрттæ афтæмæй базыдтон. 
— Нæ йæ звдтон, дæ мадырвад у, уый. 
— Уæдæ дын æй ныр чи загъта? 
— Разынд ахæм адæмтæ, фæлæ сæйраг уьгй нæу. 
Замманай нъæмидортæ, дам, сæм ис... 
Кæмæй цы ратонæн ис, уыдоны куыд бæлвырд хын- 
цы, уый диссаг нæу! Цыфæнды куы фæуа, уæддæр мæ 
ницы фендзæн. Иунæг фырт йедд^емæ сын даринаг дæр 
ницы ис, афтæмæй сæ цымæ цастæ хъæуы?! Йæ фарчы 
хай кæцæй нæ ратондзæн, ахæм ын нæй. Ныр та йæ 
балджинаг пъæмидортæ бахъуыд... 
— Пъæмидортæ, зæгъыс? 
— 0. 
— Ницы фехъуыстон, раст зæгъгæйæ. 
— Æз сæ хъусгæ нæ фæкодтон, фæлæ сæ мæхæдæг 
зонын. Раздæры сæрдар ма дзы куы уаид, уæд бæргæ... 
Дзæпс йæ дзурынæй фенцад. Иу цасдæр рудзынгмæ 
джихæй кæсгæйæ аззад, стæй æрæджиау фæсмонгæнæ" 
гау сдзырдта: 
— Замманай лæджы дзæгъæлы систой!.. Ацы лæп- 
пуимæ та никуы сæмбæлдтæн. Ныдздзур-ма йæм æмæ 
йемæ баныхас кæн... Æппæт редакцийы фаг куы нæ уа, 
уæддæр кæд нæ дыууæйæн фæйнæ асыччы рафыссид... 
— Бирæ рæстæг нæма кусы æмæ мæм æваст курæг 
цæуын аив нæ кæсы. 
— Цæй, исчи дын, мыййаг, куы нæ у! Ныдздзур &м 
æмæ йæм æз ныууайдзынæн. Райсом уыцырдæм цæуын 
æмæ мæ фæндаг ууылты ракæнин... 
Нæ мæ фæндыд Дзæпсы мæ номæй æрвитын. Зыдтон 
æй, иугæр куы бацыдаид, уæд иу асыччы номыл фæстæ- 
мæ ка&й нæ ^аздæхтаид. Стæй «рафыссæд» зæгъы, фæ- 
лæ капекк дæр йæ дзыппæй нæ систаид, афтæмæй æнæ- 
хъæн машинæйы дзаг раластаид. Уыимæ йæ цæст дæр 
нæ фæныкъуылдтаид. Афтæ иу æмæ дыууæ хатты куы 
нæ бакодта, мыййаг. Кæдæм ацæуы, уым редакцийы 
цæсты æфтауы. Йæхæдæг йæхи æдзæсгомæй кæй æвди- 
сы, ууыл сыгъд ссæуæд, фæлæ сæйрагдæр адæм сты, чи 
йæм кæсы, уыдон редакцийы æппæт кусджыты дæр 
ахæмтæ фæхонынц. 
— 400 — 

Фарон ма нæ сыхаг газеты редакцийы кусæджы йæ 
куыстæй дæр фæцæйисын кодта. Сæ редакторы хæди" 
вæг — уый дæр Балджыны хъæуы уьгди хъуыддаджы 
фæдыл, уыцы колхозмæ бафтыди. Хабар быдыры æрцы- 
ди. Адæм сæ тæккæ харбыз æфснайгæйæ уыд^лсты. Ре- 
дакторы хæдивæг бригадиримæ куы дзырдта, афтæ йæ 
хъустыл ауад зæхкусджыты ныхас. Куыд бамбæрста, 
афтæмæй кодтой редакцийы кусджыты фыдгой. Æвæц- 
цæгæн та/дам, уыдон дæр харбызтæ æмæ кæрчытæ ла- 
сынмæ æрцыдысты. Цавæр харбызтæ æмæ кæрчыты кой 
кæнут, зæгъгæ, сæ бафарста редакторы хæдивæг. Уыдон 
ын радзырдтой, знон дæр, дам, уæ кусджытæ ам уыды- 
сты æмæ, дам, цалдæр килограммы харбызтæ рафыстой, 
ласгæ та, дам, рог машинæйы дзаг акодтой. Стæй, дам, 
æрмæст харбызтæ нæ, фæлæ кæрчытæ дæр. 
Редакторы хæдивæг фыр æфсæрмæй цы фæуыдаид, 
уый нал зыдта. Куыддæр редакцимæ схæццæ, афтæ кус- 
джыты æрæмбырд кодта æмæ, уымæй размæ бон коман- 
дировкæйы чи уыд, уыцы лæппуйы йæ куыстæй исыны 
онг æрцыдысты. Уый, мæгуыр, йæхи раст кæныныл ар- 
хайдта, фæлæ, махæй дæу йеддæмæ знои командиров- 
кæйы ничи уыд, зæгъгæ, иууылдæр уымæ ныккомкоммæ 
сты. Æрæджиау кæмæдæр сыхæгты — ома мах редак- 
цийы кусджыты — афæрсыны зонд æрцыд. Куыд рабæ- 
рæг, афтæмæй харбызтæ дæр æмæ кæрчытæ дæр рала- 
ста Дзæпс. Æрмæст уый тыххæй æмбырд аразын иуы 
зæрды дæр не ’рæфтыд. Куыстæй сисынæн та дзы йæ 
кой дæр нæ уыди.,. 
Дзæпсмæ ахæм цæстæй ракæсдзынæн, уый æнхъæл 
нæ уыдис, æндæр уый мæнмæ цыди?! Зæгъгæ ницы код- 
та, фæлæ йын мæ дзуапп хъыг уыдл. Уæнтæхъил æмæ 
сæргуыбырæй аздæхти. Йæ ацыдыл бирæ нæма рацыд, 
афтæ мæм телефонæй редактор æрдзырдта. Куыд бам- 
бæрстон, афтæмæй сæм Дзæпсимæ ныхас уыд Хетæджы 
тыххæй, фæлæ ацы дынджыр фæраздæр. Телефонæй ны- 
хас кæкын мæм аив нæ фæкаст æмæ мæхæдæг цыппæ- 
рæм уæладзыгмæ схызтæн. 
— Дзæпс дæр ма дзы йæхи кæй фæтъыста! — мæс- 
тыхуызæй загъта редактор.— Нæ кусджытæ тыхсынц, 
пъæмидор кæм самал кæнæм, зæгъгæ, æмæ Хетæг мæ 
зæрдыл æрлæууыд. Дзæпс мын афтæ зæгъы, дæ мады 
’фсымæр, дам, у. 
Дзæпсимæ нæм цы ныхæстæ рауад, уыдон ьга ра- 
дзырдтон æмæ йæм ноджы тынгдæр смæсты. Фæстаг 
рæстæг цыма сæ дзырд кæрæдзиуыл нал бады, афтæ 
мæм фæкаст. Æмæ мын, æргом дзургæйæ, æхсызгон у, 
— 401 — 

Дзæпсимæ хорз цæрын æрмæстдæр æвзæр адæймаджы 
бон кæй у, уый тыххæй. 
— Уымæй раст эæгъы, фæлæ нæхи хъæуы куы ба- 
кых?х кæнон, уæд æвзæрдæр уыдзæн? 
— Кæд дæ цæсгом хъæцы, уæд махæн цы уæлдай 
— Уæдæ ма кæмæ хъуамæ хъæца?! 
— Нæ зонын, фарон дæр уырдыгæй сластам æмæ, 
зæгъын, кæд зивæг кæныс... 
— Ме ’рдхорды ды дæр куы зоныс. Темырхъаны... 
— Кæддæр нæм фысгæ дæр куы кодта. 
— 0, о. Мæлæты хорз æй æрымысыдтæ... Уый дзы 
бригадирæй кусы, æмæ йæм æз изæры телефонæй ныдз- 
дзурдзынæн æмæ баныхас кæндзыстæм. Машинæ уæм 
ис? 
— Ссардзыстæм. 
— Кæдмæ? 
— Кæдмæ зæгъат, уæдмæ. Цалынмæ рæстæг хорзу, 
•уæдмæ куы ацæуиккам... Нæхæдæг сæ æртониккам, æр- 
мæст нын фысгæ ракæнæнт. 
— Хуыцаубоимæ йын зæгъдзынæн. 
— Тынг хорз уыдзæн. 
Темырхъанмæ ныдздзырдтон æмæ хуыцаубоны ацæ- 
уыны тыххæй баныхас кодтам. Нæхи кусджытæн дæр 
загътон, фæлæ дзы никæй бафæндыд. Редактор гыццыл 
автобус æмæ уæзласæн машинæ баххуырста æмæ æз 
дæр уыдонимæ ацыдтæн. 
Темырхъан нæ, цалдæр боны кæй нал æртыдтой, 
ахæм хуыммæ бахуыдта. Пъæмидор тонын сын уыйас 
куы нæ бактыса, уæддæр та к^рæдзийæн нымæтын ех- 
сæй фаг кæй фæуыдзысты, уый Хъæвдыны ныхæстæм 
гæсгæ бамбæрстон. Адæм, кæй зæгъын æй хъæуы, сæ 
кусæн дарæс семæ рахастой æмæ сæ быдькры аивтой. Мæ 
раздæры æмкусджытыл мæ цæст куы ахастрн, уæд мæм 
дзы иу дæр йæхи хуызæн нал фæкаст. Чъылдымыздæхт 
мæм дзы чи уыди, .уыдонæй иуы дæр нал базьщтон. 
Адæймаджы дарæс афтæ кæй фендæрхуызон кодта, уый 
мæ дисы бафтьадта. Æппæты диссагдæр та мæм фæкаст 
Хъанцау. Ног дзаума дæр кæуыл нæ фидыдта, уый йæ 
сæрыл ахæм зæроид, æпцъылдтæ æмæ уæрæххъус худ 
кыккодта, æмæ йæм æнæхудгæ&æ бакæсын тынг зын 
уыд. Фыццагдæр æм фæкомкоммæ Хъæвдын: 
— Уый та дын цав&р худ у? 
Хъанцау æй нæ фехъуыста, æмæ цæм Хъæвдын но- 
джы хъæрдæрæй сдзырдта: 
— Гъей, Хъанцау? 
— 402 — 

Хъанцау æм фездæхт æмæ йæ роцъо хæрдмæ фел- 
васгæиæ сдзырдта: 
— Цы кæныс? 
— Уый дын, зæгъын, цавæр худ у? 
— Куыд цавæр? Дæ худæй æвзæрдæр у? 
— Уæллæй, мæнæн мæ бæхыл дæр уымæй хуыздæр 
худ вæййы!.. 
Адæм Хъанцауы ’рдæм аздæхтысты. Чи йæ нæма 
федта, уыдон ын ,йæ худмæ куы бакастысты, уæд худæ- 
гæй бакъæцæл сты. Зын раиртасæн уыд, Хъæвдыны ны- 
хæстыл тынгдæр худтысты æви Хъанцауы худыл, уый, 
фæлæ сын банцайыны хъомыс нал уыд. Æргом дзур- 
гæйæ, Хъанцау йæхицæй цирчы клоуны æнгæс тынгдæр 
уыди, фæлæ йыл Хъæвдын дæр дзæбæх цырв ауагъта. 
Бæх æмæ уæрæхчъилджын худ кæрæдзимæ куыд ницы 
бар дардтой, афтæ ницы бар дардтой Хъанцау æмæ йæ 
худ-дæр. Стæй бæхыл дзылар бакæнæн ис, ис ыл кæл- 
мæрзæн бабæттæн, гæнæн æмæ амал куынæуал уа, уæд 
ыл дынджыр хъусдркын худ дæр æрсадздзынæ, фæлæ 
уæрæхчъилджын худ — ницы хуызы. Гъе æмæ уыцы 
«ницы хуызы»-йы тыххæй адæмы худтæн бауромæн нал 
З’ыд. Хъæвдыи йæхицæй зазхæссæны бандонау ныббуц. 
Йæ цæсгом иууылдæр худынæнгæс уыд, фæлæ йын йæ 
хæдæфсармдзинад æргом худыны бар нæ лæвæрдгга 
æмæ, цалынмæ адæм æрсабыр сты, уæдмæ йæ былтæ 
æлхъывдæй фæдардта. 
Уарзта стыр ныхæстæ Хъæвдын. Иннæтæй йæхи 
бæрзонддæр равдисыны фадат ын-иу кæм фæцис, уым- 
иу йæхиуыл никуы бацауæрста. Хъанцауимæ сын кæ- 
рæдзийы ныхасæй рæхойынæй бафсæдæн нæй. Чи куыд 
арæхсы, афтæ гуыпп кæныныл нæ ауæрды. Куы-иудзы 
иу фæуæлахиз, куы — иннæ. 
Кæддæр Хъæвдын ног костюм балхæдта. Фыццаг 
бон æй куы скодта, уæд æй Хъанцау, кæй зæгъын æй 
хъæуы, æнæбафиппайгæ нæ фæци. Йæ зæрдæмæ фæцы- 
ди, уымæн æмæ хорз костюм уыд. Хъанцау, цалынмæ 
Хъæвдынæн йæ костюм ног у, уый йын зæгъын кодта, 
уæдмæ йæ нæ ныууагъта. Хъанцауы дæр æндæр ницы 
хъуыд. Ног нæу, зæгъгæ, йæ къуыммæ бахаста. 
— Дзыхъхъынног у,— йæ удæй бацыд Хъæвдын.— 
Мæнæ йæ этикеткæ дæр нырма мæ дзыппы ис.— Æмæ 
йæм æй равдыста. 
— Чидæр дæ асайдта! Ахæм костюмтæ мæнæн мæ 
цæхæрадоны цас и, уый зоныс? 
Сæ цæхæрадæттæ æцæгæйдæр фæрсæй-фæрстæм уы- 
— 403 — 

дысты æмæ æппынæдзух кæрæдзийы фаудтой. Иу дæр-иу 
загъта, хæмпæлы бын дын фæцис, иннæ дæр. 
-^- Дæ цæхæрадоны цы ис, уый æз бæргæ хорз зо- 
лын. 
— Чи нæ йæ зæгъа? 
, — Хъæддаг хуытæ, æндæр цы?! 
— Æмæ дæ æз дæ цæхæрадоны уынгæ дæр куы нæ 
кæнын, уæд æй цæмæй зоныс? 
— Æмæ мæ куыд уынай, хæмпæлы бынæй дæхæдæг 
дæр куынæуал фæзыныс, уæд? 
Ахæм тохтæ дыууæ лæджы æхсæн алы бон нæ, фæ- 
лæ бон цалдæр хатты дæр рауайы. Уыимæ сын уæлдай 
нæу: фæнды дыууæйæ уæнт, фæвды адæмы раз. Æр- 
т\рæст пъæмидор тонгæйæ кæрæдзймæ дæрддзæф æрлæу- 
уыдысты. Хъанцау кусыны лæг нæу. Йæхицæн зын 
скæныны бæсты йæ хæдзар дæс азы дæр æнæ пъæмидо- 
рæй ныууадздзæн. Хуымы тæккæ рæбын æрлæууыд æмæ 
адæмæн сæ дыгай асыччытæ фæцæйдзаг кодтой, уымæн 
т.а фыццаг дæр йæ бын нæма бамбæрзта. Иу заман 
Х-ьанцау ныззарыд: 
Бæтæйы. фыстæ — далыстæ! 
Хъæвдынæн цыма йæ риссаг къах фæцагайдæуыд, 
уый хуызæн, Хъанцау æй куыд фехъуса, афтæ хъæрæй 
загъта: 
— Байхъусут æм, хорз адæм, ахæм диссæгтæ дуне- 
йыл никуыма æрцыди! Адæмæн оæ далыстæ фыстæ кæ- 
нынц, Хъанцауæн та йæ фыстæй далыстæ рауад!.. 
Хъанцау рувасы хуызæн йæ цыргъ былтæ дыууæр- 
дæм радав-бадав систа. Йæ цæстытæ хинæйдзаг æрт- 
тывд кодтой. 
Хур арвыл иу цасдæр суадд. Сихорыл уæм зындзы- 
нæн, зæгъгæ, мын Темырхъан зæрдæ бавæрдта æмæ 
тыхсын райдыдтон. Редакцийы кусджытыл мæ цæст 
ахастон æмæ, раст зæгъын хъæуы, катайы бацыдтæн, 
утæппæт адæм фаг рæвдыд куы нæ ’рцæуой, зæгъгæ. 
Уæвгæ Темырхъаныл мæ зæрдæ дардтон. Цавæрфæнды 
уазджытимæ-иу æм куы бацыдтæн, уæддæр-иу дзы фæс- 
тæмæ райгондæй раздæхтыстæм. Куы ’рцыдыстæм, уæд 
дæр мын загъта, мацæуыл тыхс, зæгъгæ. Фæлæ уæддæр 
мæ зæрдæ ’хсайдта. 
Пъæмидортæ тыдтон, мæ хъуыдытæ та Темырхъани- 
мæ уыдысты. Лæппуты кæсаг ахсынмæ дæр арвыста 
æмæ цы бауыдаиккой, Хуыцау йæ зонæг. Исты .куы 
’рцахсиккой, уæд æвзæр бæргæ нæ уаид. Йæ кой афтæ 
дардмæ кæмæн айхъуыст, нæ уыцы балер кæсагæй, би- 
— 404 — 

рæ азты кæимæ фæкуыстон, уыцы адæм куы фæхъæстæ 
уыдаиккой, уый мæ тынг фæндыд. Нæ хъæуы ахæм 
лæппутæ ис, кæсаг ахсынмæ тынг дæсны чи у. Балер 
•фылдæр хызæй ахсынц, фæлæ хыз зын арæн куы уыди, кæ- 
саг та нырæй бирæ арæхдæр, уæд æй къухæй ахстой. 
Куы зæгъын, ахæм дæсны ахсджытæ нæм уыдис, æмæ- 
ку байбьтнæй цонджы фæтасæнмæ дæргъæн кæсæгтæ 
цалдæр сæппæрстой. Ныртæккæ дæр хъæуы цалдæр 
ахæм лæппуйы ис, ноджы иууылдæр Темырхъаны æрд- 
хæрдтæ сты. 
Мæ сагъæстæй мæ Гадзуба иу цасдæр фервæзын код- 
та. Цæмæдæр гæсгæ йæхи мæ цурмæ æрбайста æмæ 
пыхæстыл фестæм. Æмæ кæдæмыты нæ ахæццæ стæм! 
Суанг ма мын Ефсы обауы хабæрттæ дæр радзырдта. 
Манголы æфсæдтæ Теркмæ аланты хæстæг куынæуал 
уагътой, уæды рæстæджы цаутæ мын ракодта. Алантæ, 
дам, ефсы Теркмæ цæуын сахуьгр кодтой. Йæ фарсыл- 
:иу ын хордзентæ æрцауыгътой æмæ-иу сын алы æхсæв 
дæр цалдæр хатты дон хаста. Цалынмæ йæ манголтæ нæ 
бафиппайдтой, уæддоæ сæ ирвæзын кодта. Фæлæ йыл 
иу æхсæв æрбабон æмæ йæ знæгтæ афтчæмæй федтой. 
Рагъмæ цæугæ йæ æрдæгфæндагыл амардтой. Алантæ 
йæ уым баныгæдтой. Йæ ингæнмæ йын уый бæрц сы- 
джыт фæхастой, æмæ дзы обау рауад. Уыцы обау, дам, 
иыртæккæ дæр Æрджынарæджы дардмæ зыны. Хонгæ 
та, йæ скодтой «Ефсы обау». 
— Цæмæй дæ бафæрсынмæ фæхъавын, уый зо- 
еыс?— æрхатыдтон Гадзубамæ. 
— Дæ хорзæхæй. 
— Ходы райгуырдтæ, уый зонын, стæй цъæййаг хæ- 
рæфырт дæ, уый дæр мын айфыццаг дзырдтай æмæ нæ 
фыдæлтæй ходон лымæн æмæ цъæййаг кайысьг тыххæй 
цавæр ныхас баззад? 
Гадзуба йæ мидбылты бахудт: 
— Уый дæрдтыл дзуринаг у. 
— Чи нæ мын æй радзура... 
— Дæумæ куыд кæсы, ахæм фыдæлтыккон таурæгъ 
нæу. Æз æй мæ фыды фыдæй фехъуыстон. Уый та, цы 
адæмы кой дын ракæндзынæн, уыдоны йæхæдæг зыдта. 
Ходон лымæн æмæ мæ цъæййаг кайысæй фæрсыс,æмæ- 
иу мæ фыды фыд афтæ загъта: «Ходон лымæн æмæ 
дын цъæййаг кайыс нæ уадзын, мæ кæстæр, æмæ истæ- 
мæйты цæрдзынæ!» Кæцæй рацыдысты уыцы ныхæстæ? 
Цæвиттон, нæ хæхбæсты царди зындгонд цуанон Сæ- 
хуыг. Уыдис ын бирæ бинонтæ. Æрмæст йæ сывæллæт- 
ты нымæц хæццæ кодта дыууадæсмæ. Зын дарæн уыды- 
— 405 — 

сты утæппæт цот æвадат рæтты. Амæлттæ кодта Сæ- 
хуыг. Сырды фыдæй цух нæ уагъта йæ бинонты, Иу 
хатт та цуаны ацыди. Уый размæ кæм никуы уыд, ахæм 
ранмæ бафтыд æмæ сæмбæлд сыкъаджын домбайыл*. 
Йæ фат æм фæдардта æмæ йæ фехста. Сырд æрфæл- 
дæхт. Йæ цурмæ лæфлæфгæнгæ бахæццæ, фæлæ дзы 
æндæр лæджы куы баййафцд. Куыд рабæрæг, афтæмæй 
йæ уый дæр фехста. Дыууæ лæгæн хъаугъа бацайдагъ. 
Иу дæр, мæ фат æй æрфæлдæхта, зæгъгæ, загъта, иннæ 
дæр. Сæ ньтхас кæрæдзиуыл куы нæ бадт, уæд сырдыл 
фæ^нæрдæм фæхæцыдысты æмæ йæ дыууæ дихы фæ- 
кодтой. 
Сæхуыг дыууæ хайы дæр йæхицæн райсынмæ хъа- 
вщд, фæлæ иннæ лæг ууыл нæ разы кодта. 
— Мæнæн дыууадæс сывæллоны даринаг ис æмæ 
дыууæ хайы дæр мæнæн ратт,— æрхатыди йæм Сæхуыг. 
— Хорз, ратдзынæн дын сæ, æрмæст сæ кæд Ходьг 
рагъмæ æнæрæвæргæйæ схæсдзынæ, уæд. 
Хорз, зæгъгæ, загъта Сæхуыг æмæ домбайы мард 
æнæхъæнæй йе ’ккоймæ систа. Хæссын æй райдыдта, 
уæдæ ц^ы уыдаид. Цуанон дæр — йæ фæдыл. Иу афон 
бæрзонд рагъмæ схæццæ. Сæхуыгмæ афтæ фæкаст, цы- 
ма æфцæгмæ схæццæ æмæ йæ уаррь æрæвæрдта. Цуа- 
нон уый куы ауыдта, уæд æм бынæй схъæр кодта: 
— Фæхæрд дæ! 
Сæхуыгыл сайд æрцыд, уый цуанон куы базыдра, 
уæд ын йæ хай радта. Уæдæй фæстæмæ тынг слымæн 
сты. 
Бонтæ бонты ивтой, афæдзтæ — афæдзты. Иуахæмьг 
та Сæхуыджы æрдхорд хæхбæстæм бафтыд. Цъæйы 
хъæумæ æввахс фæз ран йæ зæрдæмæ афтæ тынг фæ- 
цыд, æмæ йæ йæхицæн цæрæн бынатæн равзæрста> 
Куыд рабæрæг, афтæмæй уыцы зæхх та уыди Даскаты. 
Цæмæн æй хъуамæ бауагътаиккой сæ зæххыл цæрын, 
æмæ сын тох бацайдагъ. Цуанон зæххы хицæуттæй ав- 
ды амардта. 
Сæхуыг ходон уæвгæйæ уыди цъæййаг сиахс. Даска- 
тæ сæ туг райсынвæнд скодтой, фæлæ цæмæй Сæхуыгь1л 
фæуæлахиз уыдаиккой, уымæн ницы мадзал ардтой. 
Цуанон, Сæхуыгимæ лымæн кæй уыд, уый зыдтой æмæ 
йын йæ усы æфсымæры балхæдтой. Хъуамæ кайыс, сар- 
гъы бæхæй йын зæрдæ кæй бавæрдтой, уый тыххæй, Сæ- 
хуыг æмæ цуаноны æхсæн ахæм æвзаг бахаотаид, сиахс 
йе ’рдхорды цæй тыххæй амардтаид. Усы æфсымæрæн 
*Сыкъаджын домбай — зубр. 
— 406 — 

лæгъстæ кæнын нæ бахъуыд. Йæ цæстытыл-иу, цы сар- 
гъы бæх ын ратдзысты, уый куы ауад, уæд æм гадзра- 
хатдзинады сæрты ахизын кауы сæрты багæпп кæнынæй 
З’эелдай нал каст. 
Иу изæр Сæхуыг хос кæрдынæй æрцæйздæхт. Туыл- 
хæр«;кмæ куы ’рхæццæ, уæд кæцæйдæр йæ кайыс йæ 
размæ фёвзæрд. Кайысæн куыддæр фадат фæци, афтæ 
йæ хойы фыдгой кæнынмæ рахызт: 
— Дæ хуыздæр æрдхорд мæ хоимæ дæу дæр æмæ 
мæн дæр худинаг кæны... 
Уыцы ныхæстæ Сæхуыгæн калмы сæрыл цæхх ай- 
зæрдæгау куыннæ фæуыдаиккой! Цалдæр боны марды 
хуызæнæй фæцыди. Йæ усмæ дæр йæ зæрдæ ницæмæй 
æхсайдта, йе ’рдхорыл дæр никуы ницæмæй фæдызæр- 
дыг, фæлæ йын йæ кайыс йæ зæрдæйы цы гуырысходзи- 
дады нæмгуытæ ныппæрста, уыдон судзаг æвзартæ бо- 
нæй-бон тынгдæр пиллон уагътой. Сæхуыг йæхи цæттæ 
дардта æвирхъаудæр хъуыддагмæ. Иу æхсæв куы уы- 
ди, уæд цуанон æнафоны Сæхуыджы дуар бахоста. Фы- 
€ым æй базщдта, фæлæ йæм нæ ракаст. Цуанонæн гæ- 
нæн нал уыд æмæ фæстæмæ раздæхт. Сæхуыгмæ æрæ- 
джиау цы зонд фæзынд — Хуыцау йæ зонæг, фæлæ йæ 
уазæджы фæсте расырдта. Кæрæдзимæ цыдæр тызмæг 
ныхæстæ скодтой æмæ сын хылмæ расайдта. Дзæвгар 
фæтох кæныны фæстæ Сæхуыджы хъама цуаноны риуы 
ныссагъд. Мæлгæ-мæлын ма йæ къухы бафтыд ахæм 
ныхæстæ зæгъын: «Ходон лымæн уæ мачиуал скæ- 
нæд...» 
* Фæстæдæр рæстдзинад куы сбæрæг, уæд Сæхуыг йæ 
кайысы æрцахста, йæ цыппæртæ йын сбаста, хæрæг- 
уæрдоны йæ сæвæрдта æмæ йæ Цъæймæ сласта, ахæм 
лæджы марын мæ сæрмæ нæ хæссын, уæхæдæг ын цы 
кæнут, уый йын бакæнут, зæгъгæ. Æрмæст куы рацæй- 
цыд, уæд æй, иууылдæр куыд фехъуыстаиккой, афтæ 
нырдиаг кодта: «Мæнæ хорз адæм, ардыгæй фæстæмæ 
уæ цъæййаг кайыс мачиуал скæнæд!» 
Гадзубаимæ иу бон фæуын дæр йæхæдæг бирæйы 
- аргъ у. Цы фехъуыста æмæ цы бакасти, уыдонæй рох 
ницы кæны. Дзурынмæ куыд дæсны у, фыссынмæ уы- 
мæй ноджы тынгдæр арæхсы. Æрмæст цæмæдæр гæсгæ 
фыссынмæ зивæггæнгæ æвналы. Фæлæ йын мыхуыры 
цы æрмæджытæ рацыд, уыдоны хуызæн бирæ нæ ныф- 
фысдзæн. 
— Гадзуба, ныр фыссын куы зоныс, уæд дæхиуыл 
цæмæн ауæрдыс?—бафарстон æй, йæ таурæгъ кæронмæ 
— 407 — 

конд куы фæци, уæд.— Æрмæст мæнæн кæй фæдзырд- 
тай, уыдонæй алчидæр цæттæ радзырд куы у! 
— Кæй хъæуынц мæ фыстытæ? 
— Куыд кæй хъæуынц? 
— Цалдæр азы размæ иу пьесæ ныффыстон æмæйæ 
ирон театрмæ радтон. Бакастысты йæ. Се ’ппæты зæр- 
дæмæ дæр фæцыди, фæлæ йæ абоны онг æвæрæг нæй. 
Нæ фæлæ ’мæ йæ кой куыд никуы скодта! Йæ бына- 
ты æндæр бæстæ йæ сæрыл систаид. Цы хицауы къæсæ- 
рæй нæ бакастаид, ахæм ын нал баззадаид. Гадзубайы 
пьесæ та хорз рахуыдтой, уæддæр йæ фæдыл никуыдæ- 
муал акаст. Ныууагъта йæ, цыма афтæ æмбæлд, уый 
хуызæн. 
...Дыууадæс сахаты сси. Скъолайы ма куы ахуыр 
кодтон, уæд-иу бонсихорафон Æрыдоны консервгæиæн 
заводы гудоччы уасын райхъуыст. Уыцы заман сахат 
арæх нæ уыд æмæ-иу фылдæр адæм бæлвырд рæстæг 
бон иу хатт афтæмæй базыдтой. Темырхъанæн æрбацæ- 
уын афон уыди, æмæ хъæуы ’рдæм арæхæй-арæхдæр 
кæсын райдыдтон. Иу заман къутуты цур фæндаджы 
сæрмæ рыджы къуыбылæйттыл мæ цæст æрхæцыд. Чы- 
сыл фæстæдæр хъуысын райдыдта машинæйы уынæр 
дæр. Темырхъаны машинæ разынди. Мæ цуры æрлæу- 
уыд. Темырхъан мæ Гадзубайы цурæй иуварс ахуыдта 
æмæ мын ныллæг хъæлæсæй афтæ: 
— Бехъанмæ куы ацæуиккам, уæд хуыздæр нæу? 
— Цæмæн? 
— Сихор уым скæниккам. Æви ницыма æртыдтат? 
— Мæнмæ гæсгæ, чй’ цы тонинаг уьгд, уый æртыдта* 
аецдæр сæ бадынмæ не ’вдæлид. 
— Уæдæ æз цæуын æмæ-иу сæ цады былмæ ралас. 
Æмбонд кæм ис, уьгй зоныс? Уым уæм æнхъæлмæ кæс- 
дзыстæм. Цас ма бафæстиат уыдзыстут? 
Æз мæ сахатмæ æркастæн, фæлæ йын ницы бæл- 
вырд дзуапп радтон. Редакторы фæрсынмæ ацыдтæн. 
Уый хистæртимæ ауынаффæ кодта æмæ дыууæ сахат- 
мæ ацæуыныл сразы сты. Сæ уынаффæ Темырхъанæн 
рафæзмыдтоп. 
— Гъемæ тынг хорз у. Дыууæ сахатмæ алцыдæр 
цæттæ уыдзæн. 
— Дæхи æгæр ма стыхсын кæн. 
— Цæмæйты мын тæрсыс? — йæ къух ауыгъта Те- 
мырхъан æмæ машинæйы абадт. 
— Хæдæгай, цы ’ртыдтам, уыдон кæм сбардзыс- 
тæм? — адзырдтон ма йæ фæдыл. 
— Уый фæстæ,— дзуапп мын радта Темырхъан. 
— 408 — 

Нæ пъæмидортæ æфснайд куы фестæм, уæд хуымты 
астæу цы дон калд, уым нæхи ныхсадтам æмæнæфæн- 
даг Бехъанмæ адардтам. Æз шофыры фарсмæ сбадтæн 
æмæ йын фæндаг амыдтон. Дзæпс кæй нæ рацыд, уый 
æрæджиау æрхъуыды кодтон. Хуыздæр ран ссардта, 
æндæр нæ ныллæууыдаид. Нартхорыссæн куыройы цур- 
мæ куы ныххæццæ стæм, уæд та мæ катайаг сагъæстæ 
сног сты. Темырхъаны мæ кæсæгтæй афæрсын дæр æр- 
байрох. Истæуыл куы тыхстаид, уæд мын æй загътаид. 
Куыройыдоны хид фехæлдтой, æмæ нæ дæрдтыл зилын 
бахъуыд. Æппынфæстаг уæддæр амынд бынатмæ ных- 
хæццæ стæм. Нæ хъæуккаг лæппутæ цалдæрæй лæггад- 
гæнгæ ныййæфтам. Дынджыр бедрайы дзагхъуаг ног 
ахст кæсæгтыл мæ цæст куы ’рхæцыд, уæд мæ сагъæ- 
стæн сæ фылдæр фæцыдæр. Фынгыл æппын куы ницы 
уыдаид, уæддæр æрмæст кæсæгтæ дæр сахадыдтайккой. 
Лæппутæй иутæ физонæг кодтой, иннæтæ кæсæгтæ те- 
бæйы фыхтой, æртыккæгтæ та фынгтæ æвæрдтой. 
Уазджыты бирæ æнхъæлмæ кæсын нæ бахъуыд. 
Куыддæр Хъæвдын—хистæрæн бирæ ракæ-бакæйы фæс- 
тæ уый сбадт — Уастырджййы сидт фæкодта, афтæ дæл- 
былæй машинæйы хъæр ссыд. Чысыл фæстæдæр нæ цу- 
ры æрлæууыд «Жигули». Рахызтысты дзы Алмахситт 
æмæ Мæдинæт. Редакцийы кусджытæй мæ мад^>1 ’фсы- 
мæры бирæтæ зыдтой æмæ иууылдæр сыстадысты. Цы- 
мæ æз ам дæн, уый йын чи загъта? Мæхи йын хъæр 
кæнынмæ куы нæ хъавыдтæн. Уæдæ йын æй Темыр- 
хъан дæр нæ загътаид. Нæфæразгæ у æмæ йæ дыууæ- 
йæ дæр æфсæрмы æфтауынмæ нæ хъавыдыстæм. 
— Хистæрæн нын хъуамæ ды сбадай,— дзуры йæм 
Хъæвдын æмæ йын йæ бынатмæ амоны. 
— Уæ бадты кой кæнут. Æз дæр æнæбынат нæ уы- 
дзынæн,— дзуапп сын радта Алмахситт. 
Цы нæ йын фæкодтой, уæддæр хистæрæн сбадын нæ 
бакуьщцта. Дыккаг хистæры бынаты бадыны зæрдæ 
дæр æм нæ уыди, нæфæразгæ дæн æмæ фæстæмæ цæ- 
уын, зæгъгæ, фæлæ уым йæ коммæ нал бакастысты. Мæ- 
динæтмæ лæггадгæнæг лæппутæ дæр фæкастысты æмæ 
машинæйæ арахъхъы дыууæ четверты, бæгæны æмæ сæ- 
ны фæйнæ четверты райстой. Уый фæстæ ^æртæ фæлтæ- 
ры æртыгай чъиритæ фынгыл æрæвæрдтой, стæй гогыз 
æмæ гогызьк йас карк. 
— Уыдон Алмахситт æмæ Мæдинæты хуынтæ сты,— 
загъта лæггадгæнæг лæппу. 
Мæхицæй амондджындæр никæйыуал хуыдтон, ме 
’мкусæг адæмы цæсты кæй нæ бафтдзынæн æмæ нæ 
— 409 —■ 

хъæубæстæйæ разыйæ кæй баззайдзысты, уыцы хъуыды 
мæ сывæллонау барæвдыдта. Ацы дунейыл мын Алмах- 
ситт æмæ Темырхъанæй стырдæр ныфс нæй. Мæ зæрдæ 
уыдонæй тынгдæр никæуыл дарын æмæ та мыл сæ дыу- 
уæйы хорзæх дæр иумæ сæмбæлди. 
Фынджы уæлхъус бадынмæ уымæй размæ дæр нæ 
хъавыдтæн, Алмахситт куы фæзынд, уæд та мамæ 
æгъдау дæр нал уагъта æмæ мæхи физонæггæнджытæм 
байстон. Хъæвдын мæм цалдæр хатты фæдзырдта, фынг- 
мæ хæстæгдæр рацу, зæгъгæ, фæлæ йын нæ бакуымд- 
тон. Мæ зæрдæ ницæмæуал æхсайдта, уæддæр ма мæ 
зыр-зыр цыди. Мæ бирæ уазджытæ истæуыл куы стых- 
сои, цыдæр сын куы нæ сфаг уа, уымæй тарстæн. Утæп- 
пæт кæсæгтæй иуы къæдзилмæ дæр нæ бавнæлдтон — 
иууылдæр фынгмæ куы баирвæзтаиккой, уый мæ фæн- 
ды.ди. Лæппутæ мæм цалдæр хатты æрхатыдтой, уæд та 
физонæгæй фен, зæгъгæ, фæлæ уымæ дæр нæ бавнæлд- 
тон. Мæ хъуыдытæ иууылдæр уыдысты бадты адæми- 
мæ. Куы ничи дзы ницæуыл стыхстаид, нæ хъæубæсты 
адæм мæ цæсты куыд кадджын уыдысты, уыдонмæ дæр 
ахæмæй куы разындйиккой, уый мæ фæндыди. Æххор- 
маг та мын куыннæ уыди — райсомæй дæр куы ницьг 
бахордтон, афтæмæй стыр сихор куы сси — фæлæ мæм 
уæддæр хæрын нæ цыди, комдзаг дзыхы акæн, уыйзæр- 
дæ нæ агуырдта. 
Адæм цас фылдæр бадтысты, уый бæрц дзурджыты 
нымæцыл дæр æфтыди. Фынг, ахæм заман куыд вæййы, 
афтæ, бирæ чысыл къордтыл фæдих æмæ дзы алкæцы 
дæр йæхи нымадта сæйрагыл. Иу цасдæр иумæйаг хъæ- 
ры æхсæн бадты æгъдауæн ницыуал равзарæн уыд. Фæ- 
лæ сæм Хъæвдын куы фæкомкоммæ æмæ йæ хъуыды 
куы бамбарын кодта, хистæрмæ хъусын хъæуы, зæгъгæ, 
уæд бирæтæ сæ дзурынæй фенцадысты. Ахæм заман 
Хъанцау æнцад никуы фæлæууы æмæ та Хъæвдыны 
ныхæстæ ацахсгæйæ Гадзубамæ — уый йæ фарсмæ ба- 
дæджы хъусы цыдæр бадзырдта — фездæхт æмæ йæ 
цæсгом фæтызмæгхуыз кæнгæйæ сдзырдта: 
— Хъæвдык дæумæ дæр дзуры, Гадзуба. Кæд æй 
хистæрæн сбадын кодтат, уæд æм хъусын хъæуы... 
Бирæтæ, Хъанцау кæцырдæм цæвы, уьгй бамбæрстой 
æмæ йæм аивæй мидбылхудгæ кастысты. Хъæвдын дæр 
æй бамбæрста æмæ йын дзуапп раттыныл нæ бафæс- 
тиат: 
— Æппæты фыццаг дæу ивар кæндзынæн, Хъанцау, 
уый дæ зæрдыл дар. 
Хъанцау йæ бынаты стæлфыд, йæ цъупп былтæ фæ- 
— 410 — 

цыргъдæр сты, афтæмæй сæ радав-бадав систа, стæй 
Хъæвдынмæ бакæсгæйæ сдзьфдта: 
— Æз дæр дæ фарс куы дзурын, Хъæвдын, цæмæтг 
мæ ивар кæныс? 
— Уæд æй базондзынæ, цæмæн дæ ивар кæнын, уый! 
— Уæдæ ма æз мæ дзыхæй ныхас дæр куы суа- 
дзон!.. 
Бадтмæ мæ зæрдæ куынæуал æхсайдта, уæд нарæг 
къахвæндагыл бæрзонд хъæзы æхсæнты цады былмæ 
бацыдтæн. Кæддæр-иу ацы былгæрæттæм хæстæг хъы- 
былы йас дынджыр цæппæрджын кæсæгтæ чысыл нау- 
тау сæ зæрдæйы дзæбæхæн ленк кодтой. Ныр фæцыдæр 
сты. Дæллаг былгæрон цаддæр лæджы æнгуыр дардтой. 
Кæсагахсджытæ зынди фаллаг фарсæй дæр. Быдыртæ 
æмæ мæ хъæдтæ фенын æрфæндыд æмæ бæрзонд къуы- 
бырмæ схызтæн. Бехъаны цад мæм бынтон æндæрхуы- 
зонæй разынд. Цыма мæ армытъæпæны æвæрд уыд, уый 
хуызæн уынын райдыдтон йæ алы къуьш дæр. Йæ уæл- 
цъар кæсæны хуызæн æрттывта. Афтæ лæгъз уыд, æмæ 
дзы бæлоны сис куы ныххаудаид, уæд дзы, йæ аны- 
дзæвд цы зиллæччытæ равзæрын кодтаид, уый адæймаг 
федтаид. 
Сæрдыгон-иу арфдæр найæн агурæг суанг ардæм дæр 
æрхæццæ стæм. Урсдоны фæстæ-иу ам доны бирæ лæу- 
уын нæ фæрæзтам — суадæтты дон æм калд æмæ фæ- 
рынчынæй тарстыстæм. Тарстыстæм кæлмытæй дæр. 
Ныккæнæн сын нæ уыди. Калкæй та чи нæ тæрсы, фæ- 
лæ дзы цыма мæн хуызæн йæ удхæссæг ничи уыдта, 
афтæ мæм каст, стæй мæм ныр дæр афтæ кæсы. Цы до- 
ны-иу æй ауыдтон, уырдæм-иу хæстæг цæуын нал ба- 
уæндыдтæн. «Калм», зæгъгæ-иу хъæрæй исчи куы 
сдзырдта, уæд дæр-иу мæ уд мæ къæхты бынæй ауад 
æмæ-иу лидзæг фæдæн. Хъазгæ дæ кодтам, зæгъгæ-иу 
мæ сæ ныхæстæ дæр нал уырныдтой. 
Бехъаны цад хæсты фæстæ скъахтой. Раздæр дæр 
дзы къуырфау уыди. Иу нарæг уадздзаг æй дыууæ дихы 
кодта. Ууылты-иу мах базармæ цыдыстæм. Кæд-иу до- 
ны бын нæ уыди, уæд. Фæлæ-иу хаттæй-хатт йæ фæйнæ- 
фарс дон сабузта æмæ-иу фæндаджы сæрты акалд. Фæс- 
тæдæр, цад аразын куы райдыдтой, уæд дыууæ къуыр- 
фауы дæр арфдæр скъахтой. Цы нарæг уадздзаг сæ хи- 
цæн кодта, уый дæр ахафтой. Дæле ауазæнтæ æрæ- 
вæрдтой æмæ дон æмбырд кæнын раидыдта. Цалдæр 
бонмæ дзыхъауæй Бехъаны цадрауад. Уæдæй фæстæмæ 
нæ хъæуы лæппутæ ардæм цæуын равдыдтой. Фылдæр 
сæхи найыкмæ, иуæй-иутæ та кæсаг ахсынмæ дæр. Урс- 
— 411 — 

дон æмæ Куыройыдоныл чи сахуыр, уыдонæн Бехъаны 
ленк кæныны зынæй ницы уыд. Сахат, сахат æмæ-иу 
æрдджытæ æддæмæ нæ рацыдысты. Бирæты дзы уазал 
дæр ницуал хъыгдардта. Иу заман дзы кæйдæр зæрды 
карп æмæ сазан кæсæгты лæппынтæ ауадзын æрæф- 
тыд. Балер кæсæгтимæ, дам, кæрæдзизйы ницы хъыг- 
дардзысты. Бехъаны уымæй размæ дæр балертæ арæх 
нæ уыд. Чи зоны, йæ дон суадонæй хъармдæр кæй уыд, 
уый тыххæй. Фæлæ дзы ног мыггаг кæсæгтæ куы фæ- 
зынд, уæд балер бынтондæр, Бехъанмæ цы суадæттæ 
калд, фæстæмæ уырдæм ацыд. Карптæ æмæ сазантæ 
та рæзынмæ фесты. Уæлдайдæр карптæ. Сæхи уыцы сæ- 
рибар æнкъардтой. Путæй фылдæр чи ласта, ахæмтæ 
дæр дзы фæзынди. Куыд дзырдтой, афтæмæй уæлдай 
дынджырдæртæ сæхи æмбæхстой æрфыты,— ламийы 
бын, дам-иу абырыдысты. Фæлæ дзы былгæрæттæм хæс- 
тæг чи ленк кодта, уыдон дæр, куы зæгъын, хъыбьь 
лæй къаддæртæ нæ уыдысты. Фæстæдæр дзы фæзынди 
хихор кæсæгтæ. Уыдон аххос уыди æви сыл æндæр ис- 
ты фыдбылыз æрцыди, уый зын зæгъæн у, фæлæ карп- 
тæ æмæ сазантæ куынæгæй-куынæгдæргæнгæ цыдыс- 
ты. Фæстагмæ сæ мыггаг сыскъуыд. Æнæхъæн цады ма 
баззади æрмæстдæр хихортæ... 
Къуыбырæй кæсгæйæ нæ хъæуæн йæ гæд>1бæлæстæ 
йеддæмæ ницы зынди. Фæндыди мæ Хъæууатмæ бахи- 
зын æмæ уырдыгæй дæг)р,-ыл афæлгæсын, фæлæ нæ 
адæм сыстадысты æмæ мæм чидæр мæ номæй фæдзырд- 
та. Фæцæуын, зæгъгæ, сын дзуапп радтон æмæ уæлбы- 
лæй мæхи бынмæ рауагътон. Иууылдæр разьгйæ кæй 
баззыдысты, ууыл, фынгыл цы æрæвæрдтой, канд уый 
дзурæг нæ уыд, фæлæ, фынгыл цы баззад, уьгй дæр. 
Зайгæ та дзы бирæ бæркад бакодта. Стæй æрмæст нозт 
нæ. Сæ уæлдай ныууагътой суанг ног ахст кæсæгтæй 
дæр. 
Фæстæмæ заргæ æмæ худгæйæ раздæхтыстæм. Мæ- 
хи машинæйы кæй нæ рацыдтæн, ууыл фæфæсмон код- 
тон. Æртæ къуырийы бæрц Бæди колхозы уыди æмæ 
йæм иу хатт йеддæмæ нæ уьгдтæн;. Куы йæ абæрæг 
кодтаий, уæд бæргæ хорз уыдаиз’д, фæлæ дзы ни!ц>г, 
рауади. 
Дыккаг бон æм сæрмагондæй æрцыдтæн. Хуымæтæ- 
джы æхсызгон ын уыди! Йе ’мбæлттæй дыгай-æртыгай 
хæттытæ кæмæ æрцыдысты, ахæмтæ дæр уыди æмæ 
йæг11, кæй зæгъын æй хъæуы, хардзау касти. Базары 
йын цыдæр халсартæ æмæ дыргьтæ балхæдтон æмæ 
йын сæ машинæйæ куы райстон, уæд уыцы хъæлдзæ- 
— 412 — 

гæй йе ’мбал чызджытæм фæдзырдта æмæ сæ мидæмæ 
хæссыныл фесты. 
Адæмæн сæ бинонты кæстæр буцдæрыл нымад вæй- 
йы, Бæди та, æппæты кæстæр уæвгæйæ, махæй мæгуыр- 
дæр бонтæ арвыста. Мады рæвдыд дæр нæ уымæй къад- 
дæр ничи федта. Нæ фыдимæ кæрæдзийы зонгæ дæр нæ 
кодтой, ууыл куынæуал дзурæм, уæд. Уымæй ма 
æбуалгъдæр хъуыддаг ды уа: мама райгуыр, афтæмæй 
дæ фыд амæлæд, амæл, афтæмæй дæ хъæбул мама рай~ 
гуырæд! 
Бæди фæстæмæ куы раздæхт æмæ бæлæсты бынмæ, 
куьхд ничи нæ хъуса, ахæм ранмæ куы ацыдыстæм, уæд 
мæм фæлæбурдта: 
— Цæмæн афтæ æрæгмæ цыдтæ, уый-ма мын ра- 
дзур! 
— Кæд дæ фæнды, уæд мæ къухтæ дæр сдардзынæн. 
— Дæ къухтæ дарын мæ ницæмæн хъæуы, фæлæ 
мæ ам дзæгъæл чызджы бынаты цæмæн сæвæрдтай, 
уый-ма мын зæгъ? 
— Сæттыи ыл, аххосджын дæн. 
— Сæтгæ дæр ма йыл куы нæ кæнис! 
— Цæй, куыдтæ дæ? 
— Уый дын «куыдтæ дæ»? Куыдтæ дæн, уый зо- 
нын дæ куы фæндыдаид, уæд мæм мæ рæзты цæугæйæ 
пскуы фездæхтаис! 
— Æмæ кæд цыдтæн дæ рæзты? 
— Нæ мæ уырны, æртæ къуырийы ацы фæндагыл 
иу хатт дæр нæ ацыдтæ, уый. Цæй, уыцы ныхæстæ ныу- 
уадзæм, фæлæ мын дæхæдæг истытæ радзур! Цы ха- 
бæрттæ иа горæты? Дунетханитæ куыд сты? Хæрзаг Зе- 
лимхан бирæ ног дзырдтæ базыдта? 
— Ахæм хорз лæппу у æмæ диссаг! 
— Арæх-иу нæм æруадысты? ’ 
— Уæдæ мын хæринаг чи кодта? 
— Дæумæ цæуын дæр нæ хъæуы. 
— Цæй, йæ хуыздæр æфсымæры дын чи ратдзæн? 
Бирæ ма уыдрыстут ам? 
— Уæдæ-ма мæм иннæбон ма ’рцу!.. 
— Цæмæн иннæбон? 
— Уæд нæ нартхоры хай тынд фæуыдзæн æмæ нæ 
ласгæ кæндзысты. Æнæмæнг-иу мæм æрцу, бамбæрс- 
тай^? 
— Æппындæр мыл æууæнк куыд нал ис. Æрцæу- 
дзыиæн дæм. 
— Æрмæст фæссихор. Хорз? 
— Къуырма ’нхъæд^мын дæ? Фехъуыстон дæ. 
— 413 — 

— Цыппар сахатæй-иу фæстæдæр ма баззай. 
— Баныхас кодтам. 
Цыппар сахаты нæ, фæлæ ма æхсæзæм сахатыл дæр 
Бæдиитæ быдыры уыдысты. Цы хуым сын радих код- 
той, уымæн фæуыны хъомыс нал уыд. Уæддæр ма сæм 
лхофыримæ мах дæр фæкастыстæм, æндæр ноджы фæс- 
тæдæрмæ баззадаиккой. 
Нæхимæ куы ссыдыстæм, уæд Бæди арф ныуулæфыд 
æмæ æхсызгонæн загъта: 
— Искуы ма схæццæ уыдзынæн, уый æнхъæл нал 
уыдтæ’н. 
— Дæу горæтæй хъæуы арæхдæр уæвын хъæуы. 
— Цы зæгьынмæ хъавыс, уый бамбæрстон, ма 
тæрс,— хин каст мæм æрбакодта Бæди. 
— Цы зæгъынмæ хъапын? 
— Зонын æй. 
— Зæгъ-ма йæ уæдæ? 
— Нæ дын æй зæгъын. 
— Æз дын æй мæхæдæг зæгъдзынæн. Хъомты дох- 
тыр уыдзынæ æмæ хъуамæ хъæуы, цас гæнæн ис, уый 
бæрц фылдæр рæстæг ,уай. 
— Нæ дын загътон?! 
Бæди институты ахуыр кæнын куы райдыдта, уæд- 
иу. Къостайы йæ фыд Леуан куыд фарста, уæддæр цы 
уыдзынæ, цы, зæгъгæ-иу æз дæр Бæдийы афтæ баййард- 
тон, цавæр дохтыр уыдзынæ, зæгъгæ. Куы никуы ницы 
дзырдта, уæд ът иу хатт мæхæдæг афтæ зæгъын: ды 
уыдзынæ хъомты дохтыр! Уыцы ныхас мæ зæрдæмæ 
фæцыд æмæ йæ уый фæстæ хъомты дохтырæй мæстæй 
марын райдыдтон. 
Дзыццайы ныхæстæ арæх æрымысын. Искуы-иу хатт 
ыл-иу æнцой сахат куы акодта, уæд-иу фидæныл сагъæ- 
сы арæх бацыд. Йæхицæн дзурæгау-иу афтæ бирæ хæт- 
тыты загъта: «Тæхуды, сымахæй кæмæй цы рауайдзæн, 
уый рагацау чи базоны!» Алчидæр ын-иу зæрдæтæ æвæ- 
рынмæ фæци. Цыма-иу æм нæ иуы ныхас дæр никуы ба- 
хъардта, афтæ-иу мæм фæкаст, æндæр-иу дарддæр йæ- 
хицæн дзурæгау нæ загътаид: «Цалынмæ сымахæй ис- 
тытæ уайа, уæдмæ мæнæй мæрдты стæгдар дæр нал 
уьтдзæн». 
Цæмæи ахæм зæрдæсаст уыд, уымæн абон дæр ни- 
цы зоныи. йæ мæлæты хæд размæ иу цасдæр йæ фарсæй 
хъæрзыдта, æмæ удæгас адæймæгтæй та исты кæмæй нæ 
фæриссы?! Рысти æмæ йын нал рыстаид. Стæй ахæм 
ныхæстæ, æппындæр дзы куы ницы рыст, уæд кодта. 
Æцæгæй дзурын æнхъæл ын-иу нæ уыдтæн æмæ-иу æм 
— 414 — 

мæ хъус никуы æрдардтон. Йæ ныхæсты тызмæгдзинад 
мыл фæстæдæр æртæфсти. Йæ мæлæтыл куыд фылдæр 
цыди, афтæ мæм тынгæй-тынгдæр хъардтой.. Уæлдай 
арæхдæр-иу мæ зæрдыл æрлæууыдысты, йæ къамтæм 
ын-иу куы кастæн, уæд, 
Нæ хæстæджытæй йæ къам кæмæДæриддæр уыд, уы- 
донæй кæмæ куыд æфтыдтæн, афтæ сæ хæсгæ цыдтæн. 
Дфтæмæй-афтæмæй мын бабирæ сты. Уыцы къамтæм 
куы фæкæсын, уæд ын æдзухдæр йæ æнкъард ныхæстæ 
æрымысын, уымæн æмæ алы къамæй дæр æнкъардæй 
фæкæсы, цыма дунейы цинтæ йæ рæзты фæцыдысты, 
уый хуызæн. Иунæг хуызисты дæр хъæлдзæг нæу. Иу- 
нæгæй ист кæм у, уым дæр, къордæй ист кæм сты, уым 
дæр. Йæ фарсмæ чи фæбады, уыдонимæ йын цыма иу- 
мæйагæй ницы вæййы, уый хуызæн йæхимидæг арф 
хъуыдыты ’ацæуы æмæ йæ уды цы æнкъарддзинад æр- 
цард, уый цæстытæй дунемæ фæкæсы. Йæ хуызистытæ 
мæм иууылдæр нывты хуызæн кæсынц. Иу нывгæнæг 
кæй скодта, ахæм нывты хуызæн. Æрмæст алы къамæй 
дæр хицæи хуызы æнкъарддзинад фæкæсы, алыхуызон 
сагъæстæ фыст вæййы йæ цæсгомыл. Æцæг нывгæнæг 
уыцы къамтæ куы фенид, уый мæ зæрды рагæй уыди 
æмæ иуахæмы Газанбегæи, Борнæфæн цы хъуыди, уы- 
цы ныхæстæ чи загъта, стæй йæм йæ хъуыдьгтæ фысгæ 
дæр чи ныккодта, уыцы нывгæнæгæн мæ фæнд бамба-» 
рын кодтон æмæ йæ зæрдæмæ фæцыди. Цыдæриддæр 
мæм къамтæ уыд, уыдон æм бахастон. Бирæ рæм фæка- 
сти, стæй мын афтæ: 
— Уадз уал сæ, æз сæм æркæсдзынæн... 
Цалдæр боны фæстæ йæм бацыдтæн. Равзæрста, мæ* 
хи зæрдæмæ тынгдæр чи цыд, уыцы хуызист. Нæ сы- 
хæгты чындз æмæ мæ фыды хойы чызг йæ фæйнæфарс 
лæууынц, афтæмæй. Дзыцца кæрдæгыл бады, йæ хъæ- 
бысы та — æз. Афæдз-афæдз æмæ мыл æрдæгæй фыл- 
дæр нæ цыдаид, афтæмæй. Дзыццайыл — глази кофтæ. 
Æз дæр ма йæ æрæййæфтон. Райст-бавæрды дзаума йын 
уыди. Циндзинадмæ-иу куы цыди, уæд-иу æй скодта. 
Цæттæ мæнæргъыйæ чысыл фæлурсдæр хуыз ын. Ахæм 
тæнæг æмæ рог уыдис, æмæ-иу йæ рæзты куы ауадаис, 
уæд-иу цыма бирæ гæлæбуртæ стæхынмæ хъавыдысты, 
уый хуызæн-иу бæстæ пæр-пæр сси. Дзыццайыл-иу æй 
^уы федтон, уæд-иу цыма мæ хæдзары бæрæгбон уыд, 
афтæ-иу мæм каст. Дзыцца-иу уыцы кофтæйы бирæ фе- 
рыгондæр. Цыма йæ къухы къæпи дæр никуы уыди, суг 
сæттынмæ фæрæт дæр никуы райста, нæлгоймаджы 
— 415-, 

куыетытæм æввахс дæр никуы бацыди, ахæм хуыз ын- 
иу хæвæрдта. 
Уыцы кофтæйы Дзыцца мæ цæстытыл уайы тæккæ 
амондджындæр æмæ тæккæ рæсугъддæрæй. Афтæ-иу 
мæм каст, цыма алы ныййарæг мады дæр ахæм кофтæ 
хъуыди, цæмæй-иу æй куы скодтаид, уæд-иу бæрæгбон 
уыдаид канд йæхицæн нæ, фæлæ йæ хъæбултæн дæр. 
Газанбег утæппæт къамты æхсæн мæ уарзон къам кæй 
равзæрста, уый мын тынг æхсызгонд уьгд. 
— Æрмæст æй дынджырдæр сисын хъæуы,— загъта 
луга мын Газанбег. 
— Сисдзынæн æй,— зæрдæ йын бавæрдтон æз. 
Цалдæр боны фæстæ къам, цæйас загъта, уыйас си- 
сын кодтон æмæ йæм æй бахастон. 
— Хорз у. Кусдзынæн ыл. Æрмæст мæм тагъд æн- 
хъæлмæмакæс. 
Тагъд никуыдæм кодтон, фæлæ-иу æм рæстæгæй- 
рæстæгмæ бауадтæн. Тынг сындæг ыл куыста, раст зæ- 
гъын хъæуы. Къам йæ акомкоммæ дардгомау сæвæрдта 
æмæ-иу æм цавæрдæр аппаратæй бирæ фæракæс-бакæс 
кодта. Рæстæгæй-рæстæгмæ-иу нывмæ цыдæр бæрæггæ- 
нæнтæ бахаста. Ахæм уавæры йæ бирæ хæттыты бай- 
йæфтон. Диссаг мæм цы каст: Дзыцца къамы цы уыд, 
уымæй йæ дзæвгар фендæрхуызондæр кодта. Цæсгом 
фæдæргъæццондæр. Сæры фаст фендæрхуызон. Кофтæ- 
йы гуыр аивта. Хъуыр фæдаргъдæр. Дзыцца та йæхи 
хуызæн тынгæй-тынгдæр кодта. Афæдзæй йыл фылдæр 
куы фæкуыста, уæд мын афтæ зæгъы: 
— Ахæсс æй. Уадз æмæ уал дæумæ фæуа. Иу-дыу- 
уæ мæйы фæстæ ма йæм иу хатт æркæсдзынæн. 
Æрбахастон æм æй дыууæ мæйы фæстæ. Фæци та 
йæм ноджыдæр иу цасдæр. Æппынфæстаг сцæттæ. Га- 
занбеджы уымæй размæ дæр стыр нывгæнæгыл нымад- 
тон, стæй йæ канд æз нæ нымадтон, фæлæ мæм йæ кур- 
диат уæдæй тынгдæр никуы бахъардта, йе сфæлдыста- 
дон хъаруйыл ын уæдæй тынгдæр никуы баууæндыдтæн. 
Цыма Дзыцца мæ зæрдæйы, мæ зонды, мæ хъуыдыты, 
мæ мысинæгты цы хуызæн уыд, уыдон иу ранмæ æрæм- 
бырдчындæуыд æмæ дзы иу Дзыцца сарæзтæуыд, афтæ 
мæм каст. Дзыццайы чи зыдта, уыдон-иу æй куы фед- 
ггой, уæд-иу дисы бацыдысты, йæ хæдхалдих кæй уыди, 
ууыл. Уыимæ-иу æй бирæтæ Бæдийы æнгæс рахуыдтой... 
Цалынмæ æз уыцы хъуыдыты ахæсты уыдтæн, уæд- 
мæ Бæди йæхи ныхсадта, йæ бæрæгбоны дарæс скодта 
æмæ мæм дзуры: 
— Цом Ирыхъæумæ. 
— 416 — 

— Цы мын дзы баззад? 
— Ау, дæ хо уым нæй? Дæ хæрæфырт иннæ ахæм? 
— Кайыс хъуамæ йæхи дарын зона. 
— Уæдæ лæуу. Æз цæуын,— æмæ феддæдуар. 
V 
Къуылых уæрццæн уад æрсуры, зæгъгæ, дзæгъæлы 
нæ фæзæгъынц. Цыппæрæм уæладзыгæй мын æхсызгон 
хабар фехъусын кодтой. Ленинграды журналисттæн æм- 
бырд ис, æмæ, дам, уырдæм цæуыс? Куыннæ цæуын?! 
Элинæйы фенынмæ арвы кæронмæ куы ацæудзынæн, 
уæд Леиинградмæ куыннæ хъуамæ ацæуон? 
Редакторы журналистты Цæдисы сæрдарæй равзæр- 
стой æмæ мæм уый æрдзырдта. Йæхæдæг стæй ма но- 
джыдæр дыууæйæ цыдысты. Æз — цыппæрæм. Цæуын 
мæ куыд тынг фæндыд, уый бамбæхстон, фæлæ уæзда- 
нæй мæ фæнд бамбарын кодтон. Хъуыддæгтæ афтæ 
тагъд арæвдз сты, æмæ мæ Элинæмæ телефонæй ныдз- 
дзурын дæр ферох. Мæ цин куы фæдзæгъæл уа, уымæй 
дæр тæссаг уыди. Уæд та йæхæдæг искуыдæм балцы 
ацыд кæнæ рынчын у æмæ йын æддæмæ рацæуыны фа- 
дат нæ фæуыдзæн, кæнæ... Царды цы нæ вæййы? 
Билет мæ къухы куы бафтыд, уæд æм телефонæй 
ныдздзырдтон, æмæ сæхимæ разынд. Уырнгæ дæр æй 
нæ кодта, кæд, дам, мæ хынджылæг кæныс. Раздæр, 
дам, мæм цæуыннæ ’рдзырдтай. Мæхæдæг дæр æй, зæ- 
гъын, дæуæй бирæ раздæр нæ базыдтон. 
Тынг æхсызгон ын уыдис. Хæдтæхæджы размæ мæм 
рацæуинаг уыд. Нæ мæ фæндыд, мемæ чи уыди, уыдо- 
ны цурмæ æрбацыдаид, уый. 
Нæхимæ митæн йæ кой дæр нæ уыд. Хур касти, кæд 
тынг нæ тавта, уæддæр. Элииæ мын загъта, махмæ, дам, 
уазал у æмæ, дам, уый дæ зæрдыл дар. Хæдтæхæгæй 
куы рахызтыстæм, уæд дымгæ буары иннæрдæм хызти. 
Митфæлдзæгвдæн хаста. Аэропортæй мын телефонæй 
а,дзурыны фадат нæ фæци. Ме ’мбæлттæ, рæвдздæр ба- 
хæццæ уæм, зæгъгæ, машинæ ацахстой æмæ уайтагъд 
фысымуаты балæууыдыстæм. Элинæмæ телефонæй куы 
бадзырдтон, уæд йæ фарст йæ разæй фæци: 
«Кæм дæ абондæргъы?» 
Кæцы фысымуаты дæн, уый йын куы загътон, уæд 
мын афтæ: 
— Уый махмæ хæстæг у. Ды фæдзæгъæл уыдзынæ. 
Æз дæм мæхæдæг фæцæуын. Сахаты æрдæджы фæстæ 
14 Дзасохты Музафер — 417 — 

мæм бынæй æнхъæлмæ кæс. Æддæмæ ма рацу, суазал 
уыдзынæ. Фыццаг уæладзыджы бацæуæны-иу лæуу. 
Æппæты фыццаг уæладзыгмæ цæстдарæгмæ азгъорд- 
тон æмæ иту ракуырдтон. Тагъд-тагъд мæ хæдоныл иту 
авæрдтон æмæ фæстæмæ — мæ уатмæ тæхгæ. Мæхи ах- 
садтон, мæ хæдон аивтон æмæ иуæндæсæм уæладзыджы 
лифты цæппæр нылхъывтон. Сахаты æрдæг нæ, фæлæ 
ссæдз минуты дæр нæма рацыд, афтæ бынæй балæууыд- 
тæн. Рацыд фондз минуты, дæс, уæддæр Элинæ зынæг 
нæма уыд. Иу цалдæр хатты уынгмæ дæр рауадтæн, фæ- 
лæ дзы никæуыл мæ цæст æрхæцыд. Уалынмæ Элинæ 
фæзынд. Зымæгон дарæсы йæ никуы федтон æмæ мæм 
æппыцдæр йæхи хуызæн нæ фæкаст. Рувасы цармæй 
артæнгæс дьгаджыр хъусджын худ, æфцæгготджын 
хъарм пъалто æмæ мæм цырыхъхъыты комкоммæ уыцы 
барджыиæй куы ’рбацæйцыд, уæд ма мын цы бамбарын 
хъуыд, æцæгæлон адæймаг йæхи афтæ кæй нæ дардзæн, 
уый. Йæ цæстытæ, фындз, былтæ æмæ русты цъуппытæ 
йеддæмæ дзы ницы зынди, фæлæ æмхуызонæй дæр код- 
той худгæ. Цæхæртæ калдтой цæстытæ, æрттывтой рус- 
тæ, худтысты былтæ. Йæ размæ атындзыдтон. Йæхи 
мыл афтæ барджынæй æрбаппæрста, æмæ нæ цурты 
адæм дыууæрдæм кæй кодтой, уый дæр ницæмæуал æр- 
дардтам, афтæмæй иу цасдæр кæрæдзийы хъæбысæй нал 
фæхицæн стæм. 
Йæ миттæ йын æрцагътон æмæ, адæм кæм нæ уыд, 
уыцы къуыммæ ацыдыстæм. 
— Цом нæхимæ,— загъта Элинæ, йæ уд йе ’муд куы 
’рцыди, уæд. 
— Цытæ дзурыс?! 
— Мæ мадимæ дæ базонгæ кæнон. 
— Хынджылæг кæныс æви цы? 
— Цæмæн кæнын хынджылæг? Æз ын нæ хабæрт- 
тæ иууылдæр радзырдтон. 
. — Цавæр хабæрттæ? 
— Куыд базонгæ стæм, чи дæ, цьг дæ... 
— Кæй/ æрцыдтæн, уый дæр зоны? 
— Уæдæ?! Æнхъæлмæ дæм кæсы. 
— Цытæ дзурыс, æз уырдæм уæндын?! 
— Цй диссаг у? 
— Чи дæи ын зæгъдзынæ? 
— Чи мын дæ, уый йын нæ загътон, фæлæ кæй дæ,. 
уьгй йын загътон. 
« — Уæд та де ’мбæлттимæ рацу. 
— Уыдонимæ та æппындæр нæ бауæнддзынæн. 
— Райсом\д,æр не ’рбацæудзынæ? 
— 418 — 

— Нæ зонын... Æнæ цæугæ дзы нæй? 
— Ау, уæдæ Денинграды уыдтæ æмæ кæм цæрæм, 
уый дæр нæ базондзынæ? 
— Бацамондзынæ мын æй. 
— Бадамонын æмæ бацæуын иу не сты. Æз æртæ 
боны куысты дæр куы нæ уыдзынæн. 
— Цæуыннæ? 
— Уæлдай бакуыстон æмæ уыдон хыгъдмæ. 
— Гъер ды ницы дæ?! 
— Диссаджы ныхæстæ кæныс. Дæ командировкæ 
æртæ боны нæ, фæлæ æнæхъæн мæй куы уаид, уæддæр 
кусынмæ иу бон дæр нæ ацæуин. Мæ иннæ азы отпуск 
дæр райсин æмæ йæ дæуимæ арвитин. 0, хæдæгай, со- 
мизæр макуыдæм сфæнд кæн. Театрмæ билеттæ райстон. 
Товстоноговы æвæрд спектакльтæ фенынмæ Мæскуыйæ 
дæр æрбацæуынц, уый зоныс? 
— Уый нæ зонын, фæлæ Товстоноговы спектакльтæ 
бæрзонд аивад кæй сты, уый мæ хуызæн хъæууон адæм 
дæр зонынц. 
— Хынджылæг ма кæн, фæлæ райсом Стыр драмон 
театры Шекспиры «Генрих IV» æвдисынц æмæ йæм 
бацæуæм. Дæ зæрдæмæ фæцæудзæн. Иннæбон та Пуш- 
кины номыл театрмæ бацæудзыстæм. Æви дæ нæ фæн- 
ды? 
— Фæцды! 
— Уæдæ цæуыннæ исты дзурыс? Ленинградимæ иу 
чысыл уæддæр куы нæ базонгæ уай, уæд мын зын уы- 
дзæни. 
— Эрмитаж нæ кусы? 
— Кусы. Уырдæм дæр иннæбон ацæудзыстæм. 
Уыйас бирæ дæр нæма алæууыдыстæм, фæлæ Элинæ 
хъарм дзаумæтты стæвд. 
— Нæ фæлæ уал ды махмæ цом,— дзурын Элинæ- 
мæ.— Дæ хъарм дзаумæттæ раласдзынæ, кæннод тæв- 
дæй æддæмæ куы ацæуай, уæд суазал уыдзынæ. 
Нæ мын бакуымдта мидæмæ. Уæддæр ын йæ худ си- 
сын кодтон, раласта йæ пъалто дæр æмæ иу цасдæры 
фæстæ иумæ сæхимæ рацыдыстæм. Æрдæгфæндагыл уы- 
даиккам, афтæ> мæм Элинæ дзуры: 
— Кæд нæхимæ нæ бацæудзынæ, уæд фæстæмæ аз- 
дæх. 
— Фæдзæгъæлæй мын тæрсыс? 
— Æмæ дæхæдæг.’нæ тæрсыс? 
— Æргом дзургæйæ, тæрсын. Цæй, фæстæмæ маши- 
нæ æрцахсдзынæи. 
Иуцасдæр ма ауадыстæм. 
— 419 — 

— Мæнæ дын нæ уынг,—сдзырдта Элинæ. 
— Горæты астæу куы цæрут, уæд уæ проспект Го- 
рæтгæрон цæмæн хуыйны? 
— Уый кæддæр уыди горæты кæрон. 
Дымгæ йæ фæлдзæгъдæн хæссын фæтынгдæр кодта. 
Митын ссад-иу урс-урсид зæххыл цырæгъты рухсмæ 
æрттывдтытæ калгæ уынгтæ мæрзгæ фæцæйзгъордта. 
Элинæ мæ дæларм цыди æмæ-иу мæ рæстæгæй-рæстæг- 
мæ йæхимæ тынгдæр нылхъывта. 
— Ихæн дын у? — фæрсын æй. 
— Мæгъа, ихæн мын у æви мын тæвд у, уый нал 
æмбарын. Куыд тынг бæллыдтæн дæу фенынмæ, уый 
куы зонис! 
— Æз дæр! 
— Нæ мæ уырны. 
— Цæуыннæ? 
— Уæд раздæр æрцыдаис. 
— Фадат куыддæр фæцис, афтæ нæ рацыдтæн? 
— Æмæ дын фадат куы нæ фæуыдаид, уæд та? 
— Уæд дæр æрцыддин. 
— Æрбахæццæ стæм,— Элинæ æрлæууыд цыппаруæ- 
ладзыгон рæсугъд хæдзары дынджьгр рудзгуыты 
бы!н. 
«Горæтгæрон проспект, цыппæрæм хæдзар»—ба- 
кастæн хæдзары къулыл. Зонгæ уынг æмæ номыр. Эли- 
иæмæ писмотæ ацы адрисыл æрвыстон. 
— Кæцы уæладзыджы цæрут? 
— Фыццаг. Уæртæ уыцы рудзынг мах у. Цом ми- 
дæмæ. 
— Æнафон у... 
— Куыд æнафон у?! Мах иуæндæс сахатæй раздæр 
никуы схуыссæм. 
— Уагæры кусынмæ цафон ацæуыс? 
— Авд сахаты æрдæгыл. 
— Уæдæ райсом кусынмæ нæ цæуыс? 
— Нæ цæуын. Кæм сæвдбæлдзыстæм? Отæй кæд? 
— Дæс сахатыл райдайдзæн не ’мбырд. Æз дæм æр- 
бадзурдзынæн. Æрмæст-иу телефон дæхæдæг сис. 
— Хорз, мæхæдæг æй сисдзынæн. 
— Дæ мадæй æфсæрмы кæнын. 
— Омæ хорз. 
Машинæйыл æрæгмæ куы фæхæст уон, уымæй мæ- 
хæдæг дæр фæтарстæн, Элинæ дæр мæ сдызæрдыг кодта 
æмæ фæстæмæ фистæгæй рацыдтæн. Мæхимæ цыдæр- 
хуызон æнæбон фæкастæн. Элинæйыл æндæр уавæрты 
куы сæмбæлдаин, уæд мæхи дæр æндæрхуызон дард- 
— 420 — 

таин. Иуæй, уазæг уыдтæн æмæ мын ме уæнгтæ уый 
куыддæр ныббаста. Цыма мæ мæ къухыл хæцгæ^ хонын 
хъуыд, уый хуызæн мæхи æнкъардтон. Элинæйы куы 
рауагътаин, уæд аэропортмæ дæр мæ размæ рацыдаид, 
фысымуатмæ мæм куыд æрбацыд, афтæ. Театртæ æмæ 
йæ æндæр рæттæм дæр æз хъуамæ хуыдтаин, уый та ма 
мын рагацау билеттæ дæр ссардта. Æппæт уыдæттæмæ 
ахæм уавæры сæвæрдтой, æмæ мæхимæ æххæст адæй- 
маг нал кастæн. 
Цалынмæ мын Элинæ фæстæмæ цæугæйæ фæндаг 
цалдæр хатты нæ бацамыдта, уæдмæ мæ бынатæй фез- 
мæлынмæ дæр мæ ныфс нæ хастон. Æмæ, дам, æппæт 
уыдæтты фæстæ мидæмæ рацу. Куыд æлхъывдæй дард- 
таин мæхи, уый рагацау м,æ цæстытыл уади. Ахæм уа- 
вæры мæхи барвæндæй цæмæн хъуамæ сæвæрдтаин? 
Элинæ мыл сывæллонау кæй аудыдта, уый тыххæй йын 
йæхицæй дæр æфсæрмы куы кодтон, уæд ма йæ мады 
цурмæ куыд бацыдаин! Никуы йæ федтон, никуы мæ 
федта, афтæмæй. Элинæ мæ куыдтæтæ амыдтаид, Хуы- 
цау йæ зонæг. Чи зоны, дыууæйæ кæрæдзийы æнæ ны- 
хасæй дæр бамбæрстой, фæлæ мады æз куыд бамбæрс- 
таин, стæй мæ уый дæр куыд бамбæрстаид? Хъырымьг 
мæ Элинæ йæ къухыл хæцын куы бауагъта, уæд æй 
амоидыл нымадтон, ныр мæ йæхæдæг хъæбыстæ кодта, 
æз та, мæ алыварс цы адæм уыд, уыдоны æхсæн фыр 
æфсæрмæй цы фæуыдаин, уый нал зыдтон. Дæларм-уæ- 
ларм хæцгæ уынгты цыдыстæм æмæ, марадз-зæгъай, 
кæд иу уæлдай змæлд скеенын бауæндыдтæн. Дæ дох- 
тыр цыфæнды рæсугъд æмæ æрыгон сылгоймаг куы уа, 
уæддæр æм æрмæстдæр ирвæзынгæнæджы цæстæй куыд 
кæсай, афтæ æз дæр Элинæмæ кастæн, æнæфенд хъæук- 
каг уазæг йæ алцы фенæг æмæ зонæг горæтаг фысыммæ 
цы цæстæй фæкæсы, ахæм цæстæй. Хъуамæ Элинæйы 
бæсты фæндæгтæ дæр æз амыдтаин, театрмæ дæр æй æз 
хуыдтаин, билеттæ дæр æз æлхæдтаин. Цæмæй мæхи 
æххæст адæймагыл нымадтаин, уый тыххæй нæ Элинæ- 
имæ нæ бынæттæ аивын хъуыд. 
Цалынмæ уазæгуатмæ здæхтæн, уæдмæ мæхицæн 
фаг фæдæн. Уæддæр иунæгæй кæй цардтæн, уый хорз 
уыд. Афонмæ мæ рафæрс-бафæрс систаиккой, цы ’рба- 
дæлзæхх дæ, зæгъгæ. Телефон ныдздзинг ласта. Аппарат 
рудзынгæмбæрзæны фæстæ уыд æмæ йæ нæ федтон. Аф- 
тæмæй Элинæйæн та, телефон мæм нæй, зæгъгæ, загътон. 
Хæтæл систон, фæлæ бынтон æндæр кæйдæр агуырдæ- 
уьщ,. Чысыл фæстæдæр та телефоны зæлланг райхъуыст. 
«Ногæй. та уыцы лæг уыдзæн», бахъуыр-хъуыр кодтон 
— 421 -, 

мæхинымæр. Хæтæл систон æмæ гуымирыхуызæй загъ- 
тон: 
«Хъусын!» 
«Цы фæдæ, дæ хорзæхæй?» — райхъуысти мæм ре- 
дакторы хъæлæс. 
Цыдæр дæлдæр-уæлдæр ныхæстæ йын ракодтон, 
фæлæ мыл, мæнмæ гæсгæ, нæ баууæндыд. Цом, дам, ; 
ресторанмæ, кæннод æй сæхгæндзысты æмæ æххорма- 
гæй зайæм. Ресторан йæ тæккæ змæлгæйæ ныййæфтам. 
Æхсæвæры фæстæ мæ зæрдæмæ кæцæйдæр рухсы 
цъыртт æрбакалд. Бынтон уазæджы хуызæн нал кастæн 
мæхимæ. Фысымуаты æстдæс уæладзыджы цæрджытæ 
иууылдæр сæхи мæн хуызæн куы æнкъардтаиккой, уæд 
дзы иуы цæсгомыл дæр мидбылхудт не сфидыдтаид, 
хъæлдзæг ныхас дзы никæй дзыхæй ^схаудаид. Уыдонæй 
иуы дæр йæхимæ хъусгæ никæй федтон. Æвæццæгæн, 
цардæн йæ кæнонтæ æнæкæнгæ нæй, æндæр, уазджытæ 
æмæ фысымтæй чи кæцы уыд, уый æнцон раиртасæн 
уыдаид. Рестораны бадджытæм куы бакастæн, уæд мæ- 
хиуыл æрхудтæн. Адæм минас кодтой, сæ хъæлдзæг ны- 
хас дардмæ хъуыст, бирæтæ та ма дзы суанг кафыныл 
дæр нæ ауæрс1ч>й, æз та, йæ род йæ гуыбыны кæмæн 
амæлы, уый хуызæн Элинæйы цурæй уæнтæхъил æмæ 
сæргуыбырæй раздæхтæн. 
Цæй уазджытæ æмæ фысьщтæ æрымысыдтæн! Мæ 
бынаты æндæр Элинæйы ресторанмæ бахуыдтаид, хъар- 
мы сæ зæрдæйы дзæбæхæн фæбадтаиккой, кæрæдзийæн 
адджын ныхæстæ фæкодтаиккой, стæй бæрæг уыдаид, 
дыууæйæ йæхи уазæджы хуызæн тынгдæр чи ’нкъард- 
таид, уый. 
• Ресторанмæ кæй ацыдтæн, уымæй нæ фæрæдыдтæн. 
Æххормагæй кæй нæ баззадтæн, канд уый тыххæй нæ. ’ 
Сæйрагдæр мæхи аирхæфсын уыд. Цыфæндыйæ дæр 
адæмы æхсæн цæмæнфæнды дæр æнцондæр фæразæн у. 
Фæстæмæ куы сыздæхтæн, уæд, мæ уыцы изæры митæм 
иуварсырдыгæй бакæсын бафæрæзтон. Ницæмæй сæ мæ 
зæрдæ барухс. Бынтон фырнымд фæкастæн мæхимæ. 
Æфсæрмы кæнын, кæм хъæуы, уым хорз у, фæлæ кæм 
нæ хъæуы, уым дзы хорздзинадæй ницы ис. Кæимæ æр- 
цыдтæн, уыдонæй дæр Элинæйы цымæ цы рамбæхс-бам- 
бæхс кæнын? Ам мын зонгæ чызг ис, зæгъгæ, зæгъы- 
нæй цæмæй тæрсын? Не ’хсæн æрмæстдæр сыгъдæг æн- 
къарæнтæ йеддæмæ кæй ницы ис, уый сæ, чи зоны, ма 
ёауырна, фæлæ мæхи кæй уырны, уьгй мæм фаг цæ- 
уыннæ кæсы? Иннæтæ ма цыфæнды фæуæнт, фæлæ мæ 
редактор дæр нæ зоны? Иуæндæс азы иумæ куы фæ- 
— 422 — 

куыстам. Бирæ чызджытимæ мæ федта? Стæй мæ куы 
нæ федтаид, уæддæр мæ хабæрттæ нæ хъуыстаид? 
Элинæмæ бадзурын мæ афтæ тынг æрфæндыд, фæ- 
лæ хæтæл йæ мад куы сиса, уымæй тæрсгæйæ мæхиуыл 
хæцыдтæн. Афтæмæй та чысыл раздæр мæхи ме ’нæ- 
ныфсы тыххæй æфхæрдтон. Æнæбадзургæ йæм нæй! Си- 
сæд æй йæ мад! Хæргæ мæ акæндзæн? Элинæмæ-ма 
фæдзур, зæгъгæ, йын зæгъдзынæн æмæ ахицæн! 
Телефоны хæтæл систон. Элинæйы телефоны номыр- 
тæ, æмбисæхсæв мæ куы райхъал кодтаиккои, уæд дæр 
сæ загътаин, фæлæ зиллакк æрыздухынмæ куы хъавыд- 
тæн, уæд нымæцтæ æддæг-мидæг ауадысты. Мæхины- 
мæр сæ кæрæдзийы фарсмæ бæлвырд фæткыл æрæвæ- 
рыныл ацархайдтон, фæлæ ныссуйтæ дæн. Кæм фыст 
уыдысты, уыцы чиныггонд агурын мæ бахъуыд. 
Дзæгъæлы мæхйуыл сдызæрдыг дæн. Раст сæ зду- 
хынмæ хъавыдтæн. Цæмæдæр гæсгæ сæ хицæн гæххæт- 
мæ рафыстон æмæ сæ мæ разы æрæвæрдтон. Найыны 
размæ дæхи доны баппарын куьганæ уæндай æмæ, был- 
гæронмæ лæбурæг уылæнтæй дæхи куы хъахъхъæнай, 
уыйау телефонмæ иу цасдæр фæрахъав-бахъав кодтон, 
стæй, денджызмæ æваст хи баппарæгау фæныфсджын 
дæн æмæ авд нымæцы тагъд-тагъд æрзылдтон. Эли- 
нæйы йæ хъæлæсæй базыдтон, фæлæ ма йæ уæддæр ба- 
фарстон: 
«Элинæ дæ? 
«О», зæгъгæ мын дзуапп радта. 
«Æмæ чи дæн, уый базыдтай?» 
Элинæ бахудт æмæ мæ бафарста: 
«Куыд ныххæццæ дæ?» 
«Тынг дзæбæх». 
«Нæ фæдзæгъæл дæ?» 
«Ацы хатт — нæ». 
Дзæвгар фæныхæстæ кæныны фæстæ йын загътон, 
мæ уаты телефон кæй ис, уый, йæ номыр ын ныффыста 
æмæ кæрæдзийæн хæрзæхсæв загътам. 
Дыккаг бон фæссихор фембæлдыстæм. Йæ мад ба- 
зармæ ацыди, уый куы фехъуыстон, уæд сæхимæ бацæ- 
уыныл дæр сразы дæн. Мит йæ уарынæй банцад. Дымгæ 
дæр нал кодта. Мигътæй арв уыйразмæйы хуызæн 
æмæхгæд нал уыд. Иу цасдæр-иу хуры цæст ракæсьга 
дæр бауагътой. Элинæйы хæдзар ма тыххæй-фыдæй 
ссардтон. Раст зæгъын хъæуы, æндæр ранæй йæм цыд- 
тæн, фæлæ мын æй Элинæ телефонæй афтæ лæмбынæг 
фæцамыдта, æмæ æнхъæлдтон, иу ран дæр нæ фæ- 
къуыхцы уыдзынæн, зæгъгæ, фæлæ та, æдзухдæр куыд 
— 423 — 

вæййы, афтæ цалдæр раны фæрæдыдтæн. Æрæджиау 
уæддæр æрбахæццæ дæн. Элинæ мæм дуармæ æнхъæл- 
мæ каст. 
— Куыд æрæгмæ цыдтæ? — йæ мидбылты бахуд- 
гæйæ сдзырдта Элинæ æмæ мын мæ къухыл фæхæцыд. 
— Кæдæм мæ ласыс? 
— Нæхимæ цæуыныл нæ баныхас кодтам? 
— Дæ мад нæма ’рбацыди? 
— Хæргæ дæ акæндзæн, цæмæй дзы тæрсыс? 
Уыцы ныхæстæ айхъусгæйæ дарддæр цæуынвæнд 
нал кодтон. 
— Цом, нæма ’рбацыд,— æмæ та мыл ногæй ахæ- 
цыд. 
— Нæ сайыс? 
— Мæыæ цы ис, цыма æцæгæй бынтон ахæм дæ? 
Кæртмæ бацыдыстæм æмæ, нарæг тыргъы рæбынæй 
цы дуар уыд, уый цур æрлæууыдыстæм. Элинæ дæгъæл 
цалдæр зылды фæкодта æмæ дуар байтыгъта. 
— Ахиз,— цыма куы алидзон, уымæй тарст, уый 
хуызæн мæ фæстæ алæууыд. 
— Дæхæдæг ацу. 
Элинæ бахызт, цырагъ ссыгъта æмæ хæрзæфснайд - 
уат ныррухс. Нæ бакомкоммæ, цармæ бирæ кæй нал 
хъуыд, уыцы дынджыр кæсæны мæхи æмæ Элинæйы 
ауыдтон. Цыдæр фыдыцд уыдтæн. Уæлдайдæр кæсæны 
Элинæйы цæсгом дæр куы разынд, уæд мæхицæй феф- 
сæрмы дæн, ахæм рæсугъд чызджы цур æрлæууын кæй 
бауæндыдтæн, уымæй. 
— Дæ пъалто ралас, æри-ма дæ худ,— барджын 
хъæлæсæй сдзырдта Элинæ æмæ мын мæ худ фелвæста, 
рагъæны сæр æй авæрдта.— Мауал лæуу, Дæ пъалто дæр 
ралас. 
Мæ пъалто раластон. Йæхи пъалтойы фарсмæ йæ 
ацауыгъта æмæ мын рог дзабыртæ радавта. 
— Дæ туфлитæ аив. 
Цы рог дзабыртæ мын рахаста, уыдон скодтон. Эли- 
нæ раздарæны мæ уæлхъус алæууыд. Хæдзарон дарæсы 
мæм ноджьщæр рæсугъддæр фæкаст. Мæ цæнгтæ йыл 
куыд атыхтон, уый æмбаргæ дæр нæ бакодта. Мæ риумæ 
йæ фидар нылхъывтон, стæй йын мæ дыууæ армытъæ- 
пæны йæ рустыл авæрдтон, йæ цæстытæм ын ныккас- 
тæн, æмæ дзы уарзондзинад æмæ æууæнк йеддæмæ куы 
ницы федтон, уæд нæ былтæ кæрæдзиуыл андæгъдысты. 
Уыцы рæстæг дзæнгæрæджы хъæр ссыд. Элинæ хæрд- 
мæ фесхъиуæгау кодта. Йæхи атыдта æмæ мидæггаг 
уаты фæмидæг. Куыд бамбæрстон, . афтæмæй телефон 
— 424 — 

уыди, æз та йæ дуары дзæнгæрæг фенхъæлдтон. 
— Чи уыди? — бафарстон Элинæйы, фæстæмæ уай- 
тагъд куы фæзылд, уæд. 
— Мæ мады агуырдтой. 
Ногæй та Элинæйы мæ хъæбысы фелвæстон. 
— Мæ астæу мын сæттыс, — йæ къæхтæ стылдта 
Элинæ æмæ зæххыл андзæвыныл ацархайдта.— Суадз 
мæ, мæ хæринаг басудздзæн. 
— Цавæр хæринаг? 
— Уазæгæн цавæр хæринаг вæййы, ахæм. 
— Уый бæсты ресторанмæ цом. 
— Иу ресторанмæ дæр нæ. Ныртæккæ бахæрдзыс- 
тæм æмæ комкоммæ — театрмæ. 
— Билеттæ æцæг райстай? 
— Уæдæ дæ сайгæ кæнын?! 
— Афтæ дæр вæййы? 
— Куыд? 
— Хъуамæ чызг æлхæна билеттæ? 
— Æлхæнынмæ куы уаиккой, уæд сæ чифæнды бал- 
хæнæд. Нæ куысты лæвæрдтой æмæ сæ уым райстон, 
æндæр, зæгъыс æмæ ссарынмæ сты?! 
Элинæ мæ мидæггаг уатмæ бакодта, телевизор сиф- 
тыгъта. 
— Æнкъард ма кæн, æз тагъд уыдзынæн,— цæлгæ- 
нæнмæ цæугæйæ ма фæстæмæ радзырдта Элинæ. 
Телевизор æвдисын райдыдта, фæлæ мæн уый мæт 
нæ уыд. Мæ хъуыдытæ уыдысты Элинæимæ. Хъырымы 
Элинæйæ мæм Ленинграды Элинæ бирæ фæхæстæгдæр. 
Афтæ мæм каст, цыма не ’хсæн цы æнæзынгæ сис уыд, 
уый æвиппайды æрбайсæфт æмæ йæ æппындæр кæцæй 
нал зынд, ахæм ран авæрдæуыд. Телевизормæ^ кæсгæ 
кодтон, фæлæ дзы цы æвдыстой, уымæн ницы æмбæр^ 
стон æмæ йæ ахуыссын кодтон. Элинæмæ фæстæты ба- 
цыдтæн æмæ йын йæ хъуырыл мæ цæнгтæ æртыхтон, 
Мæхимæ йæ разылдтон æмæ йын ныбба кодтон. 
Дисы мæ æфтыдта йæ коммæгæсдзинад. Æмбæрстон» 
мæ алы бамбæлд дæр ын æхсызгон кæй уыд. Æгæртынг 
мыл кæй æууæндыд, уымæй тæрсæгау дæр фæкодтон. 
Æнæуи та мæм хъæбыстæ æмæ пъатæ æххæст амонды 
фаг нал кастысты. Мæ монцтæ мæ хуыдтой цыдæр нæ- 
фæтчиаг арæны сæрты бахизынмæ, фæлæ уыциу рæстæг 
мæ зонд æмæ мæ зæрдæйы рæбинагдæр къуымы цыдæр 
тасæфтауæг дзæнгæрæгмæ бавналынæй стъæлфыдтæн. 
Стъæлфыдтæн, куы ныззæлланг кæна, æмæ амонды 
маргъ куы ныппæррæст ласа æмæ йæ ахсгæ нæ, фæлæ 
уылгæ дæр куынæуал акæнон. 
— 425 — 

— Хъазы-бег! — сдзырдта Элинæ.—Суадз мæ. Тагъд 
кæнын нæ хъæуы. Театрмæ нын байрæджы уыдзæн. 
Фæстæмæ уатмæ рацыдтæн æмæ йыл мæ цæстæнгас 
ахастон. Бирæхатæнджын рагон къамод уыди йæ сæй- 
рагдæр фидауц. Йæ фæйнæфарс лæууыд ддлууæ хъæдын 
сынтæджы. Уыдон дæр къамоды æнгæсæн. Уыдис сын 
зырнæйзылд стаЪдзæнг къухтæ. Дыккаг уаты гом дуа- 
рæй зынди чингуыты тæрхæг. Мæ рæстæг кæй фæрцы 
фæцыбырдæр уыдаид, уыдон уыдысты æрмæстдæр чин- 
гуытæ. Æнæфæрсгæйæ бацæуын мæм аив нæ каст æмæ 
Элинæмæ дзурын: 
— Дæ чингуытæ дын фенон? 
— Уый та дын цавæр фарст у? Дæхи фысымы хуы- 
зы дар,— йæхæдæг уаты дуар уæрæх байтыгъта æмæ йæ 
къухæй мидæмæ амонгæйæ сдзырдта: 
> — Табуафси. 
Мидæмæ бацыдтæн. Мæ зæрдæмæ фæцыд йæ библио- 
текæ. 
— Хорз чингуытæ дæм ис, фæлæ дæ музыкæйы тых- 
хæй уый бæрц цæмæн хъæуы? 
— Æппæт аивæдтæй музыкæйæ хæстæгдæр мæ зæр- 
дæмæ никæцыгу. Классикон музыкæмæ хъусин æмæ 
хъусин. Уæлдайдæр Брамсмæ. Мæ зæрдæмæ рухсы 
цъыртт куынæуал фæкæсы, уæд Брамсы цыппаэрæм 
симфони саразын æмæ ме ’рхæндæгдзинад алидзы. Рæс- 
тæг дын нæй, æндæр филармонимæ дæр ацыдаиккам, 
Элинæ мæнæн дæр музыкæйы йæхк бæрц æмбарын 
æнхъæл уыд. Пианино фыццаг хатт, институтмæ куы 
бацыд, уæд чи федта, роялæй клавесинæй чи кæцы у, 
уый хæрзæрæджы чи базыдта, уымæн классикон музы- 
кæ цас хион уыдаид, уый зын базонæн нæ уыд. Фæлæ 
уæддæр Элинæмæ æнæдзургæйæ хъуыстон, цæмæй, кæй 
ницы зонын, уый ма рахъæр уыдаид. 
Фæстæмæ та Элинæйы цурмæ бацыдтæн æмæ кас- 
тæн, хæринæгтимæ куыд архайдта, уымæ. Элинæ, цæ- 
мæй йæ ныхас иннæ уатмæ хъуыстаид, уый тыххæй йæ 
хъæрæй дзурын хъуыд. Ныр ныллæгдæр хъæлæсæй дзу- 
рын райдыдта: . . 
— Ды симфонион музыкæ нæ уарзыс? 
— Уарзын, фæлæ мæнмæ хуымæтæг музыкæ хæс- 
? тæгдæр у^ 
Æргом дзургæйæ, симфонион музыкæ дæр уарзын. 
Уæлдайдæр Чайковскийы цыппæрæм симфони, Калин- 
никовы дыккæгæм симфони, Равелы «Болеро» æмæ ма 
ноджыдæр цыдæртæ. Æрмæст сæ Элинæйæн зæгъын нæ 
бауæндыдтæн, æгæр гыццыл æм куы фæкæсой кæнæ та 
— 426 — 

классикон музыкæйы хуыздæр уацмыстæ куы нæ разы- 
ной, уымæй тæрсгæйæ. 
— Адæмон? 
— Тынгдæр адæмон. 
— Узрзын æз дæр адæмон музыкæ. Стæй адæмон 
музыкæ чи’нæ уарзы, ахæм адæймаг зын соарæн у. 
Классикон музыкæйы уацмыстæй бирæтæ адæмон му- 
зыкæйы бындурыл æнцайынц. 
Элинæ аивады кæцыфæцды хуыз дæр тынг æмбары. 
Цыма йæм музыкæйы, нывкæнынады, театр æмæ кино- 
аивады, литературæйы сæрмагонд ахуыргонддзинад ис, 
уый хуызæн æнæкъуызгæйæ йæ брн дзурын у кæимæ- 
фæнды дæр. Æрмæст æй мæнимæ, уæлдайдæр музы- 
кæйы тыххæй хуымæтæгдæр æвзагæй дзурын хъæуы. 
— Цæттæ дæн æз! — тебæйы бын арт ахуыссын код- 
та Элинæ æмæ мæ цуры худæнбылæй æфсæддонау уыр- 
дыг алæууыд. 
— Уый тыххæй дын иу хъæбыс! — мæ къухтыл æй 
фелвæстон, дзуццæджы æрбадтæн, æмæ мæ хъæбысы 
февзæрд. Йæ судзгæ былтæ йын ныбба кодтон. 
Иу цъусдуг æнæзмæлгæйæ алæууыд, стæй цыма цы 
уавæры бахауд, уый æнæнхъæлæджы фембæрста, уый 
хуызæн йæхи ныууыгъта. Дыууæйæ дæр куы ахауæм, 
уымæй фæтарстæн æмæ фæстæмæ сыстадтæн. Мæ хъæ- 
бысæй æргæпп кодта æмæ хæринæгтæ фынгмæ хæссы- 
ныл фæци. Чингуыты тæрхæг кæм уыд, уыцы уаты уай- 
тæккæ фынг арæвдз. 
— Ацы уат мæн у,— раппæлыд Элинæ. 
— Дыууæ йеддæмæ куы нæ стут... 
— Æмæ цы? Телевизор кæм ис, уый та мæ мадыу. 
— Мæ мад, мæ мад цы кæныс? Æнæуи дæр æм мæ 
мад, зæгъгæ, фæдзурыс?! 
— Æнæуи та — мамæ. 
— Уый æндæр хъуыддаг у. 
— Цы нуазыс? — дзуры мæм цæлгæнæнæй Элинæ, 
— Ницы. 
— Цæй ма, æцæгæй дæ фæрсын. Алцыдæр нæм и, 
ма тыхс. 
Куы ницы йын загътон, уæд фынгыл æрæвæрдта уы- 
рыссаг арахъхъ, шампайнаг æмæ коньяк. 
— Уый алцыдæр хуыйны? 
— Уæдæ ма цы дæ зæрдæ зæгъы? О, хæдæгай, хус 
сæн дæр нæм ис. Замманай румынаг сæн. 
— Ирон арахъхъ та? 
Элинæ, хъазгæ дзы кæй кодтон, уый бамбæрста æмæ 
аххосджынау загъта: 
— 427 — 

— Ирон арахъхъ... нæй. п 
Фынджы уæлхъус æрбадтыстæм. 
— Дæ мадæй худинаг нæу, цæуыннæ мæм фæлæу- 
уыдысты, зæгъгæ, нæ зæгъдзæн? Æви æз æрбацæудзы- 
нæн, уый нæ зоны? 
— Зоны алцыдæр, фæлæ изæрæй раздæр нал фæзын- 
дзæн. Æрдæбон æм цы ус дзырдта, уый йе ’мбал у 
æмæ хъуамæ ууыл йæ фæндаг акæна. Зымæгон изæрты 
куы махмæ вæййынц, куы — уыдонмæ. 
— Æви изæры дæр нал æрбацæудзæн? — афарстон 
Элинæйы æмæ йæм къахæгау бакастæн. 
Уый æваст фæзылд æмæ, куы фемдзаст стæм, уæд 
мæм йæ сæры æртхъирæн фæтылдæй бавзыста, цыма 
афтæ зæгъынмæ хъавыд, цытæ мæм уæндыс, зæгъгæ, 
зæгъгæ та кодта: 
— Æрбацæудзæн, æрбацæудзæн. Куы нæ ’рбацæуа, 
уæд та? 
— Уæд... æз ам баззайдзынæн... 
— Куыдтæ дзурыс уьгй? 
— Ацы дунейыл цы хъуыддаг нæма ’рцыди, ахæ- 
мæй исты загътон?.. 
— Мæнæ-ма фынджы кой кæн,— сбустæ мыл кодта 
Элинæ æмæ мæ акомкоммæ æрбадт.— Ды зæгъ. 
— Цы зæгъон? 
— Йрон лæгæн, цы зæгъа, уый амонын хъæуы? 
— Ирон лæг йæ фысымы разæй никуы . ницы фæ- 
зæгъы. ^ 
— Уæд та нозт рауадз. Æз шампайнаг иу гыццыл 
баназдзынæн. Дæу цы хъæуы, уый æркæн. 
Уырыссаг арахъхъ æмæ шампайнаг сæн байгом код- 
тон. 
— Бирæ мын ма уадз! — мæ къухыл мын æрхæцыд 
Элинæ. 
— Куыд бирæ у, фынк йеддæмæ дзы куы ницы ис? 
— Мæ фаг у,— æмæ агуывзæ мæ разæй аскъæфта. 
Мæхицæн уырыссаг арахъхъ рауагътон æмæ йæм 
дзурын: 
— Фæсид. 
Элинæ йæ агуывзæ систа, фæлæ цы зæгъа, уый нал 
зыдта. Цалдæр хатты йæ цæстытæ цары фæцавта, йæ 
рустæ сырх-сырхид афæлдæхтысты æмæ æппынфæстаг 
тыххæй-фыдæй сфæрæзта: 
» — Цæй, нæ фембæлды тыххæй баназæм! — æмæ нæ 
нуазæнтæ бакъуырцц кодтам. 
— Цæмæй бирае фембæлдтыты ра-йддйæн фæуа, уый 
тыххæй дæр! — бафтыдтон ма йын йæ ныхæстæм. 
— 428 — 

Æз мæ нуазæн анызтон. Элинæ дзы иу-дыууæ хуып- 
пы акодта æмæ йæ фæстæмæ æрæвæрдта. 
— Фысым афтæ куы нуаза, уæд уазæг дæр йæхиуыл 
ауæрдын байдайы. 
— Цæй ма, нæ йæ зоныс, нæ нуазын, уый? 
— Æмæ æз, дæумæ гæсгæ, расыггæнаг дæн? 
— Ды нæлгоймаг дæ, стæй кавказаг. Кавказаг та 
алцæмæн дæр фидар у. 
Æртæ нуазæны банызтон, уæддæр Элинæйы агуывзæ 
нæма фæци. 
— Хæргæ цæуыннæ кæныс? — сдзырдта Элинæ æмæ 
мын физонæджы цалдæр карсты мæ тæбæгъы æрæвæрд- 
та. 
— Хорз хæрын, цæй бæрц мын æрæвæрдтай?! 
Мæ зæрды нуазын нал уыд, фæлæ мын Элинæ мæ 
агуывзæ айста æмæ йæ байдзаг кодта. Йæ бынатæй сыс- 
тад æмæ сдзырдта: 
— Мæ нуазæн дын. 
— Нуазæн ирон адæммæ йеддæмæ никæмæ ис, уый 
дын нæ загътон? 
— Нуазæн ирон адæммæ йеддæмæ никæмæ ис æмæ 
дын æй æз дæр уымæн дæттын,— ацахста мæ Элинæ. 
Цы гæнæн ма мын уыд. Сыстадтæн æмæ йæ райстон. 
Арфæ йын ракодтон æмæ йæ банызтон. Мæ афтид 
агуывзæ хæрдмæ систон, æрфæлдæхтон æй æмæ Элинæ- 
мæ дзурын: 
— Исты ма зæгъыс? 
— Нйцыуал. 
— Уæдæ ма æз зæгъын! — Элинæмæ бауадтæн æмæ 
йæ астæуыл мæ къухтæ атыхтон. 
Хæрд куы фестæм, уæд Элинæ фынг систа æмæ йæ- 
хи рæвдз кæнынмæ февнæддта. Цæмæй æнæфсæрмдæр 
уа, уый тыххæй иннæ уатмæ рацыдтæн. Цæмæдæр гæс- 
гæ мæ театрмæ цæуын нал фæндыд: 
— Уæд та мауал ацæуиккам? 
— Кæдæм? Театрмæ? 
— о. 
— Уый та куыд? 
— Мæн дæуимæ фæнды... 
— Æмæ мæнимæ нæ уыдзынæ? 
— Куыд ничи нæ уына, афтæ... 
— Афтæ ныртæккæ не стæм? 
— Ноджыдæр ма... 
— Фыдуаг митæ куы кæнай, уæд дæ хъуыддаг хорз нæ 
уыдзæн!.. 
Мæхинымæр хъуыдытыл фæдæн. Цыма базыртыл 
— 429 — 

кæдæм фæцæйтæхынц, уырдæм фистæгæй фзвцæйцыд- 
тæн, афтæ мæм фæкаст. Бæмбæджы цы дур тыхт уыд> 
уый æхсгæ дæр нæма фæчынд, афтæмæй разынди. Дæлгом- 
мæ ныхæстæ уæлгоммæ фæлдæхтæй нæ фидауынц. Эли- 
нæйы сыгъдæг улæфт хуыр-хуыры бын фæуынæн æв- 
гъау уыд. Уый мæм сæгуыты цæстæй каст, æз та йæм 
бирæгъы дæндæгтæ æвдисьгамæ хъавыдтæн. Æндæр тых- 
тæ та мæ иннæрдæм ардыдтой: «Уарзондзинад ницæ- 
уыл ауæрды. Æцæг æнкъарæны бон алцыдæр у.’Дæхи 
æгуыдзæгæй кæй æвдисыс, ууыл та фæсмон кæндзынæ. 
Ма фæрæди!» * 
Элинæйы уатмæ бацыдтæн. Фæстæты йæ æрбахъæ- 
быс кодтон. Нæ дыууæ дæр кæсæны разындыстæм. Кæд, 
мæхи амондджын куы фæхонын, уæд æдзухдæр афтæ 
фыдынд вæййын, уæд мæ раны дæн. Мæ мидбылхудт мæ 
зæрдæйы цинæн йæ дæсæм хай дæр не ’вдыста. Мæ 
цæстыты каст дæр мидбылхудтæй арфдæр æмæ бæлвырд- 
дæр нæ уыд. Мæ цæсгом цыдæр хъæлдзæгдзинад æвды- 
ста, фæлæ, риуы цы æнкъарæнтæ тæлфт, уыдоныл не 
’мбæлд. 
— Кæсæнмæ дыууæйæ иумæ нæ. фæкæсынц,— 
сдзырдта Элинæ. 
Мæн æнæуи дæр, мæхи куы уыдтаин, уæлдайдæр 
рæсугъд Элинæйы фарсмæ, уый нæ фæндыди æмæ кæ- 
сæнмæ чъылдьшмæ æрлæууыдтæн. Элинæйы мæ хъæ- 
бысы æрбакодтон æмæ йын йæ хъусы бадзырдтон: 
— Ам куы баззаиккам, уый мæ фæнды. 
— Ууыл мауал дзурæм! — хъæрæй загъта Элинæ.— 
Кæннод... 
Кæннод цы уыдзæн, уый кæронмæ нал загьта, фæ- 
лæ æз дæр дарддæр сусæгæй дзурынмæ мæ ныфс нал 
бахастон. Элинæ, чысыл-ма мæм банхъæлмæ кæс, зæгь- 
гæ, телевизор цы уаты уыд, уырдæм бауад æмæ дуар 
иæ фæдыл рассыдта. 
Кæсæнмæ та раздæхтæн. Æнæ Элинæ мæхимæ, 
æдзухдæр куыд вæййын, ахæм тынгдæр фæкастæн. 
Æвæццæгæн, рæсугъд фыдынды цур рæсугъддæр куыд 
фæзыны, афтæ фыдынд та рæсугъды цур фыдынддæр 
афтæ фæзыны. Мæ хъуыдымæ гæсгæ, Элинæйы цур 
хъуамæ йæхи хуызæн рæсугъд лæппу лæууыдаид. Фæ- 
лæ цыма Элинæ, мæнæй цас рæсугъддæр уыд, уый нæ 
хатьщта, афтæ мæм каст æмæ ма ууыл мæ зæрдæ дард- 
тон. 
— Цæуæм? — мæ уæлхъус алæууыд Элинæ. 
Хæдзаррн дарæсы дæр мæм рæсугъд. каст, фæлæ йæ 
сау-сауид хъæдабæ къабайы куы ауыдтон, уæд бынтон- 
— 430 — 

дæр йæ хуыз скалдта. Йæ гом хъуырыл сызгъæрин рæ- 
хысыл цæхæртæ калдта цавæрдæр зынаргъ дур. Мæ цæс- 
тæнгас ыл æгæр куы афæстиат, уæд мæ бафарста: 
— Базыдтай йæ? — Ялтæйы кæй ссардтай, уымæй 
йæ саразын кодтон. 
— Цыдæр куы хуынди... 
— Аметист. 
— 0, о, куыд мæ ферох и. 
— Хæдæгай! — цыдæр йæ зæрдыл æрбалæууыд Эли- 
нæйæн æмæ, иумæйаг уат кæй хуыдта, уым фæмидæг 
æмæ дурыны сагъд кактус йæ дыууæ къухы бæгæныйы 
кæхцау рахаста. 
— Ботаникон цæхæрадоны цы кактус æртыдтай, уый 
у. Æви та уый дæр нал хъуыды кæныс? 
— Писмойы дæр ма мæм куы фыстай, схæцыди, 
зæгъгæ. 
— Фыццаг дынджыр къуыбыр ыл кæд фæзынди, 
уый зоныс? Мæ гуырæн бонмæ. Цыма мын æй лæварæн 
ды æрбахастай, афтæ мæм фæкаст... 
Уагæры ма мæ æцæг истытæ куы зонид! Кæмдæр 
æнæнхъæлæджы цы дур ссардтон, уымæй йæхицæн рæ- 
сугъддæр æмæ зынаргъдæр дзаума сарæзта. Давæгау 
Хъырымы ботаникон цæхæрадонæй цы дидинæг рахас- 
тон, уый та йæм зынаргъ лæвары хуызæн фæкаст. Стæй 
хуымæтæджы лæвары хуызæн нæ, фæлæ йæ райгуырæн 
бонмæ, йæхицæц кæй саккаг кодта, ахæм. 
— Схæцынæнхъæл ын ничи уыд. Чи-иу æй федта, 
уый-иу афтæ дзырдта, æгæр дынджыр, дам, у. 
— Афтæмæй йæ ды та тонын нæ уагътай... 
Элинæ æрбауад æмæ мын мæ русæн аба кодта. 
— Цæуæм? 
— Бирæ ма нын и рæстæг? 
— Сахат æмæ æрдæг. 
— Æвæццæгæн, дард у? 
— Нæу, фæлæ сабыргай цæудзыстæм. Ды Лениигра- 
ды никуыма уыдтæ æмæ йæ уынгты цæугæйæ хæдзæрт- 
ты къултыл зæрдылдарæн къæйтæм кæсгæйæ дæр бирæ 
цыдæртæ базондзынæ. Нæ горæты зæронд уынгтæ му- 
зейты хуызæн сты. Æви мæ ныхæстæ дæ зæрдæмæ нæ 
цæуынц? 
— Цæуынц, цæуынц, Элинæ! — æмæ йын йæ астæ- 
уыл мæ цæнгтæ атыхтон. 
— Кæд цæуынц, уæд мах дæр цæуæм. 
— Цæмæй дæ горæт афтæ хорз зонай, уый тыххæй 
дзы канд цæрын фаг нæу. Æнæмæнг æй хъуамæ бирæ 
уарзай. Элинæ цыма цæрæнбонты экскурсоводæй фæкуы- 
— 431 — 

ста, уый хуызæн зыдта, цы уынгты цыдыстæм, уым цы 
хæдзæрттæ уыд, уыдоны ивгъуыд. Чи дзы цард, кæм дзы 
цы кусæндон уыд, кæй проектмæ гæсгæ арæзт æрцыд 
æмæ бирæ æндæр фарстатæн дзуапп лæвæрдта цæугæ- 
цæуын. Ленинграды Стыр драмон театры историйæ уый 
бæрц бæлвырддзинæдтæ зыдта, æмæ йæм кæцыфæнды 
аивадиртасæг дæр бахæлæг кодтаид. 
Театрмæ куы бацыдыстæм, уæд ма нын сахаты æр- 
дæджы бæрц рæстæг уыди æмæ буфетмæ базылдыстæм. 
Элинæйæн къафеттæ балхæнын мæ зæрды уыдис. Куы 
йæ базыдта, уæд мыл ныххæцыд, нæ дам, мæ хъæуы. Æз 
бæгæны æлхæнын æфсон рады æрлæууыдтæн æмæ куы 
бахæццæ дæн, уæд къафеттæ дæр райстон. 
— Цæмæ сæ балхæдтай? — сусæгæй мын мæ хъусы 
æрбадзырдта Элинæ. 
— Махмæ ахæм æгъдау ис: театрмæ чызгимæ бацыд- 
тæ, уæд ын хъуамæ къафеттæ балхæнай. 
— Ды дæр фелхæныс? 
— Искуы-иу хатт. Æрмæст ды кæмæн æнхъæлыс* 
ахæм чызджытæн нæ. 
Фыццаг дзæнгæрæг ныццагъта. Мæ къухыл мын æр- 
хæцыд æмæ мидæмæ бацыдыстæм. 
Элинæ, спектакль мæ зæрдæмæ цæуы æви нæ, уый 
базоныны тыххæй-иу мын рæстæгæй-рæстæгмæ мæ хъу- 
сы æрбадзырдта: 
«Дæ зæрдæмæ цæуы?» 
Цæуы, зæгъгæ та-иу æз дæр мæ сæр батылдтон. Сце- 
нæйы цытæ цыд, уыдон адæм, æвæццæгæн, мæнæй тынг- 
дæр æнкъардтой. Худтысты, сæ уынæр-иу райхъуыст» 
йæ хъуыды ныхæсты æххуысæй чи’вдыста, ахæмтæ дæр- 
иу дзы разынд. Æз та æнцад бадтæн. Иуæй, æцæгæлон 
адæмы æхсæн уыдтæн, иннæмæй та мæ цавæрфæнды 
спектаклы дæр мæ уавæр æддæмæ æвдисаг нæ дæн æмæ 
мæм Элинæйы зæрдæ дæр уымæн æхсайдта. Æрмæст иу 
ран куы бахудтæн, уæд Элинæйæн дæр æхсызгон уыд 
æмæ йæ сæр ме уæхскыл авæрдта. 
. Сценæйы разындысты дыууæ лæггадгæнæджы. Дыу- 
уæйæ дæр — нæлгоймæгтæ. Кодтой кæд сылгоймаджы 
куыст — æвзæрстой къуымбил. Æрмæст сæ куыст дæр 
мын худæджы хос фæци. Дыууæ къæдзæхы йас лæджы 
чыргъæды фæйнæфарс æрбадтысты æмæ зæронд устыты 
хуызæн сындйеггай къуымбил æвзæрстой. Галиуырдыгæй 
чи бадт, фылдæр уый ныхас кодта. Иу заман йæ уæзхъус. 
æмбалы фæрсы, базары фыс цæй аргъ у, зæгъгæ. Уый 
йын афтæ: 
— Цыппар туманы æмæ фондз сомы. 
— 432 — 

Уыцы ныхæстæ зæгъыны фæстæ-иу дыууæйæ дæр> 
кæрæдзийæ цы хæс дардтой, уый æххæстгондыл баны- 
мадтой æмæ та-иу дарддæр сæ куыст кодтой. Бæлвырд 
рæстæг-иу рацыд æмæ та-иу галиуырдыгæй бадæг уæз- 
хъусы бафарста: 
— Базары фыс цæй аргъ у, загътай? 
— Цыппар туманы æмæ фондз сомы,— дзуапп ын-иу 
радта уæзхъус. 
Артисттæ дыууæйæ дæр тынг дæсны хъазыдысты* 
Иу фарстæй-иу иннæ фарсты æхсæн цымыдисдзинад аф- 
тæ бæрзондмæ систой, æмæ-иу фарстæй дзуаппы æхсæн 
худты бын фæци. Æз дæр худтæн. Ме’нкъарæнтæ æппæ- 
ты тынгдæр уыцы сценæйы разындысты. Элинæ дæр йæ 
сæр ме уæхскыл уæд авæрдта. 
Мæ зæрдæмæ фæцыди спектакль. Элинæ дæр æй бам- 
бæрста æмæ нæ балцæй райгондæй баззад. 
— Уæхимæ бадзурын дæ нæ фæнды? — æддæмæ куы 
рацыдыстæм, уæд бафарстон Элинæйы. 
— Цæмæн? 
— Кæддæра дæ мад æрбацыд. 
— Уæдæ йын цы фæуын æнхъæл дæ? 
— Уæд та йæ исчи аскъæфта æмæ йæм агурæг цæ- 
уын хъæуы? 
— Кæд дæ афтæ фæнды, уæд æм бадзурдзынæн. 
Телефон-автоматæй йæм бадзырдта æмæ æцæг сæхи- 
мæ разынд. 
— Такси æрцахсæм æмæ сымахуылты ацæудзыстæм*. 
Элинæ ницы сдзырдта. 
— Куыд зæгъыс? 
— Дæу куыд фæнды, афтæ. 
— Уæдæ цом, такси кæм фæлæууы, уырдæм. 
Нæ амондæн нæ бирæ æнхъæлмæ кæсын нæ бахъуыд. 
Дыккаг бон уыдыстæм Пушкины номыл драмон теат- 
ры. Уырдæм, дам, билеттæ арæх сæрибарæй ссарæн вæй- 
йы, фæлæ дзы æз цы спектакль федтон — «Пушкины 
царды фæстаг бонтæ», уымæ кæд билеттæ æнцонæй сса- 
рæн уыд, уæд мын театрдзаутæ зын бамбарæн уыдысты. 
Тынг уырнинагæй равдыстой артисттæ поэты царды зынд- 
гонд хабæрттæ. Æууæндыдтæн йæ бинонты, хæстæджы- 
ты, зонгæты сурæттыл дæр, уымæн æмæ уыдысты цар- 
дæгас. 
Мæ цæуыны рæстæг æрхæццæ. Эликæ æртæ боны мæ 
къахдзæфтæ фæнымадта. Канд йæ фарсмæ куы уыдтæн,, 
уæд нæ, фæлæ куы иæ уыдтæн, уæд дæр. Мæ команди- 
ровкæйы хъуыддæгтæй дæр æнæкондæй ницы ныууагъ- 
тон. Иннæтæ кæдæм цыдысты, уымыты æз дæр уыдтæн* 
— 433 — 

Куыддæр-иу мын фадат фæци, афтæ-иу Элинæмæ теле- 
фонæй бадзырдтон. Иунæг хатт дæр æй йæ мад нæ сис- 
та. Йæ мады куы базыдтаин, уый мæхи дæр бæргæ фæн- 
дыд, фæлæ мæм уый бæрц ныфс нæ разынд. 
Фæстаг изæр ма Элинæимæ фембæлдыстæм сæ хæ- 
дзары цур. Йæ хъæлдзæгдзинад фæцыдæр. Йæ дзыхæй 
дзырд нал хауд. Хуыздæр уавæры нæ уыдтæн æз дæр, 
фæлæ йæ æддæмæ не’вдыстон. Иу цасдæр сæ хæдзарæй 
цæхгæрмæуынгмæ æнæдзургæ дыууæрдæм фæрацу-бацу 
кодтам. Фæстаг хатт ма сæ хæдзары цурмæ куы бацы- 
дыстæм, уæд æй бафарстон: 
— Ихæн дын нæу? 
— Ихæн мын, ды куы ацæуай, уæд уыдзæн... 
— Ахæм ихæн мæнæн дæр уыдзæн. 
— Цæмæй ихæнæй ма басийæм, уый тыххæй мама 
ацу. 
— Мæ билет мæ дзыипы куы ис. 
— Фæстæмæ йæ ратт. 
— Æмæ уый фæстæ билет агурæг зил. 
— Нæ зилдзынæ. Æз дын ссардзынæн. Æцæгæй зæгъ- 
ын: иу-æртæ боны ма фæлæуу. Чи дын цы кæндзæн? 
Дæхæдæг дæхицæн хицау, Дæ отпускæй æртæ боны раз- 
дæр рацæудзынæ. 
— Элинæ! Уый тыххæй мауал дзурæм. 
Цыдæр зæгъынмæ хъавыд, фæлæ йæ хъуыр ахгæдаа 
æмæ иннæрдæм азылд. 
— Цы кодтай? — мæхирдæм æй^разилыныл ацархай- 
дтон. 
Нæ мын бантыст. Иннæрдыгæй йæм бацыдтæн æмæ 
мæм цырагъы рухсмæ йæ цæссыгтæ ферттывтой. 
— Кæугæ кæныс? 
Элинæ йæ къухмæрзæнæй йæ цæссыгтæ асæрфта. 
— Исчи фæндаджы размæ кæугæ фæкæны? 
— Кæугæ нæ кодтон,— йæ мидбылты æнæбары ба- 
худт Элинæ! — Цæуыннæ мæ уадзыс аэропортмæ? 
— Цæмæ дзы цæуыс? 
— Уæлдай хатт ма дæ куы фенон, уый мын хæлæг 
кæныс? 
— Райсом дæ куыстмæ цæуын хъæуы... 
— Уый мæт ма кæн. Мæ хицаумæ бадзурдзынæн 
æмæ йын зæгъдзынæн, иу сахат æмæ æрдæг айрæджы 
кæндзынæн, зæгъгæ. Йæ бæсты æз дæр бакусын. 
— Омæ дæ кæд афтæ фæнды, уæд дæ бар дæхи... 
— Де’мбæлттæй æфсæрмы кæныс, æмæ сæм мæхи 
нæ равдисдзынæн; 
— 434 — 

— Цæмæй сæ æфсæрмы кæнын! Уыдон æй æнæухг 
дæр зонынц. 
— Цы зонынц? 
— Ам мын чызг зонгæ кæй ис, уый. 
— Фæлæ чи у, уый нæ зонынц. 
— Омæ йæ уадз æмæ базонæнт. 
Райсомæй Элинæйы аэропорты ныййæфтон. Æнæ- 
хъæн сахаты бæрц ма иумæ фæрацу-бацу кодтам. 
— Ды та мæ нæ уагътай,— фæуæлахизуæвæджы 
хъæлæсæй сдзырдта Элинæ.— Кæд ма фембæлдзыстæм, 
Хуыцау йæ зонæг. 
— Фембæлдзыстæм та. 
— Нæ мæ уырны. Дæумæ дæ бынатæй фенкъуысы- 
нæй зындæр ницы кæс&. Командировкæйы æрвитæг дæ 
куы нæ фæуыдаид, уæд ардæм зынæй æрцыдаис. 
— Иу бон мын загътой æмæ иннæ бон æрбалæу- 
уыдтæн. 
— Ялтæмæ кæй путевкæйæ ацыдтæн, уый цæрæнбон 
бирæ куы уаид, уый дæр мæ фæнды, стæй йæм мæсты 
дæр дæн. 
— Нæ дæ ’мбарын. Йæ цæрæнбонмæ кæмæн кувыс* 
уымæ мæсты та цæуыл дæ? 
— Йæ цæрæнбонмæ кувын, йæ путевкæ дæуæн кæй 
радта æмæ кæй базонгæ стæм, уый тыххæй. Мæсты та 
йæм цæмæн дæн? Уый тыххæй æвзарын ацы хъизæмæрт- 
тф. 
— Цавæр хъизæмæрттæ? 
— Дæуæн цы у?! Ды ацæудзынæ, æз та иунæгæй 
баззайдзынæн. 
— Æз дæр иунæгæй ссæудзынæн... 
— Ды хъæлдзæгæй ссæудзынæ, мæн та æнкъардæй 
уадзыс. ’ , 
— Куыддæр ссæуон, афтæ дæм телефонæй æрдзур- 
дзынæ’н. 
— Телефонæй æмæ лæгæй-лæгмæ ныхас иу не сты. 
— Ды та-иу мæм писмо ныффысс. Дæ писмотæ кæ- 
сын бирæ уарзын. 
— Дæ писмотæ кæсын æз дæр уарзын. 
— Мæ писмоты диссагæй ницы вæййы, фæлæ мæм ды 
цы писмотæ ныффыстай, уыдон æз цалгай хæттыты ба- 
кæсын, уый зоныс?! 
— Æз та дын куыд фæфæдзæхсын? 
— Куыд? 
— Куыддæр сæ бакæсай, афтæ-иу сæ аскъуын, зæгъ* 
гæ, дæм нæ нъчффыссын? 
Æцæгæй мæм Элинæ фылдæр хатт ахæм ныстуан фер~ 
— 435 — 

1шты, фæлæ йын йæ иу писмо дæр нæма аскъуыдтон. 
Йæ зæрдæйы сагъæстæ æргомæй кæм фыссы, уыдон куыд 
хъуамæ аскъуынон? Æнæнхъæлæджы, дам, искæй къух- 
мæ куы бахауой, уый мæ нæ фæнды. Æмæ науæд мæн 
фæнды? Фæлæ цæмæн хъуамæ бахауой искæй къухмæ? 
Элинæйы цыфæнды тынг куы фæнда, уæддæр уыцы пис- 
мотæй мæхи æнæхай нæ фæкæндзынæн. Цас сæ фыл- 
дæр хæттыты кæсын, уыйас м.æ зæрдæйыл тынгдæр æм- 
бæлынц. Мæнмæ гæсгæ, Элинæ дæр æмбары, кæй сæ нæ 
аскъуындзынæн, уый. Аскъуыдтон сæ, зæгъгæ, йын куы 
зæгъин, уæд ын цыма æхсызгон нæ уаид, афтæ мæм кæ- 
сы. 
— Зонын æй. Ды мæм цы фæфыссыс, уыдонæй мæ- 
нæй ницы рох кæны. Æрмæст-иу мæм даргъ пйсмо ныф- 
фысс. Бамбæрстай? 
Элинæ йæ сæр разыйы тылд бакодта. 
— Ма дын байрæджы уæд! — мæ сахатмæ æркастæн, 
уый куы ауыдта, уæд тыхстхуызæй сдзырдта Элинæ. 
— Цæуын... 
VI 
Райсомы фондз сахаты чысыл хъуаг уыд, афтæ рай- 
хъал дæн. Бирæ рафт-бафт фæкодтон, стæй иу афок, цы 
фæдæн, уый нал бамбæрстон... 
Мæ фыны нæхимæ февзæрдтæн. Уæвгæ цыма æххæст 
фын нæ уыди, афтæ йæ рахатыдтон. Фыны цытæ уыдтон, 
уыдон цæстытыл уадысты, сгæй сæм, цыма хъал уыдтæн 
.æмæ сæ иуварсырдыгæй уыдтон, афтæ дæр мæм фæкаст. 
Цыма дын Гадæцциимæ кæцæйдæр æрбацыдыстæм. 
Бричкæйы дзаг цыдæртæ æрбаластам. Хъæлдзæг уыд- 
тæн, кæдæй-уæдæй ма мах кæртмæ дæр дзаг уæрдон ба- 
тулдзæн, зæгъгæ. Æрмæст, цæрæнбонты иу хорздзинад 
мæ зæрдыл кæмæй нæ бадардтон, мæ фыды æгасæй йæ 
хуыздæр æрдхордыл нымад чи уыд, хæстæй куынæуал 
раздæхт, уæд та нæм æцæгæлонæй уазалдæр цæстæнгас чи 
дардта, уыцы Гадæцциимæ иумæ цæмæн уыдтæн, ууыл 
мæ фыны дæр нæ ахъуыды кодтон. Диссаг цы уыди — 
кæртмæ уынгтыл æрбацæуыны бæсты кæд æрбацыды- 
стæм чъылдымæрдыгæй, цæхæрадæттыл. Уыимæ нæ æр- 
хизын хъуыд нæ сыхæгты цæхæрадонæй. Нæ зæхмæ æр- 
тсастæн æмæ дзы мæ зæрдæ барухс. Зæрæстонæй баззай- 
ын æнхъæл кæмæн уыдтæн — цыма нæ хæдзар дæр æмæ 
иæ цæхæрадон дæр нæхи уыдысты! — уыцы зæхх канд 
хуымгонд нæ уыд, фæлæ ма бæстон куыстгонд дæр. Хуым- 
тыл бацæу[ын мæм æвгъау каст, æнæуи т»а бæхты кæ- 
— 436 — 

уылты батардтаин, уый нæ уыди æмæ мæхинымæр стыхс- 
тæн. Мæ сæрæн куы ницыуал хос зыдтон, уæд ныхъ- 
хъæр кодтон: 
«Бæди!» 
«Цы кæныс?» — кæцæйдæр мæм райхъуыст йæ хъæ- 
лæс. 
Кæсын, æмæ нæ тыргътæ æхсы. Тасмæ хæцъил куыд 
лæмæрста, афтæмæй йæ куы ауынин. Хуымæтæджы æх- 
сызгон мын уыд! Цыма ницæуылуал стыхсдзынæн, уый 
хуызæн æй куы афæрсин: 
«Бричкæ никæуылты батæрæн ис?» 
«Куыннæ! Уартæ кауы рæбынты фæндаг нæ уыныс?» 
Æцæгæй дæр чылауи бæлæсты цурты уæрдонвæнда- 
гыл мæ цæст æрхæцыд. Бæхтыл ахъæр кодтон, æмæ брич- 
кæ æнцонтæй кæртмæ батылд. Гадæцци цы фæци, уый 
нал ауыдтон, фæлæ Бæдийыл тынг бацин кодтон. Хæдза- 
ры æнхъæл ын нæ уыдтæн, афтæмæй нæхимæ кæй ра- 
зынд, уый мын, сбарæн цæимæ нæй, ахæм амонд æр- 
хаста. Ноджы йæ хæдзары куыстытæгæнгæ куы баййæф- 
тон, уæд цыма, «æцæй нæма ацыдыстæм, ^уыцы хæ- 
дзармæ æрцыдтæн, афтæ мæм фæкаст. Нæ цæхæрадон 
.хъуамæ æнæхуымгондæй баззадаид, нæ хæдзар та 
хъуамæ æдзæрæгæй æрæййæфтаин. Мæ бæхты мæт дæр 
мæ нал уыди, Гадæцци кæй æрбайсæфт, уый та хъуыды 
дæр нал æркодтон, афтæмæй гыццыл цæхæрадонмæ суад- 
тæн. Хуъштæ уыцы куьИстгонд уыды<#гы. Цы|ма дз1ы 
Дзыццайы рæстæгæй нырмæ ницы ивддзинад æрцыд, 
уый хуызæн. Æппæты диссагдæр мæм фæкаст нæ дын- 
джыр цæхæрадон. Алцæмæ дæр æнхъæлмæ кастæн, фæ- 
лæ уый бæрц зæхх исчи бахуым кæндзæн, уый æнхъæл 
иæ уыдтæн æмæ Бæдийы бафарстон: 
«Нæ зæхх нын чи бахуым кодта?» 
«Тæфс». 
Куы райхъал дæн, уæд мæ цыма исчи дзæнæтæй зын- 
донмæ баппæрста, афтæ хъыг мын уыди. Мæ цæстытæ 
æхгæдæй дардтон, кæд ма фæстæмæ бафынæй уаин æмæ, 
ды амондджын бæстæйы уыдтæн, уырдæм исты хуызы 
бахауин, зæгъгæ. Ницыуал дзы рауад. Æрæджиау рака- 
стæн æмæ, фæрссагыл цы æрттиваг хуры тынтæ хъазыд, 
уыдон, мæ фыны цы арты фарсмæ бадтæн, ууыл дон 
ауагътой. Фæстæмæ мæ цæстытæ æрæхгæдтон. Уыцы 
Тæфс та мæ зæрдыл æрбалæууыд. Ахæм ном хъусгæ 
дæр никуы фæкодтон. Афтæмæй йыл фыны æппындæр 
нæ фæдызæрдыг дæн. Бæди мын афтæ зæгъы, нæ хæрæ- 
фырты æмсиахс, дам, у. Кæцы, зæгъгæ, йæ бафарстон 
æмæ, дам, йæ усы æртыккаг хойы дæг. Хъалæй уыцы 
— 437 — 

ныхæстæ æрымысгæйæ дисы бацыдтæн: нæ фыды^ хойы 
чындзæн иунæг хо йеддæмæ куыз нæ и æмæ уымæн йæ лæг 
Тæфс куы нæ хуыйны, уæд дзы Бæдийы цæуыннæ бафар- 
стон, зæгъгæ. 
Цалынмæ мæ мæ фын нæма ферох, уæдмæ, стæй ца- 
лынмæ Тæфсы ном дæр мæ зæрдыл’лæууыд, уæдмæ Бæ- 
дийы бафæрсынвæнд скодтон æмæ йæм иннæ уатмæ дзу- 
рын: 
— Райхъал дæ? 
— Æз раджы сыстадтæн. 
— Уæдæ де змæлын куы никуыцæй цæуы? 
— Мæ зæрде ма фынæй уыдтæ æмæ дæ, зæгъын, куы 
райхъал кæнон. 
— Тæфс та чи у? — бафарстон Бæдийы. 
— Цавæр Тæфс? 
Мæ фыны хабæрттæ йын радзырдтон. 
— Ды йæ дæ фыны федтай, фæлæ йæ æз мæ фыны 
дæр никуы федтон. 
— Адæймаджы цæстытыл цы нæ ауайдзæн... 
— Ды та æдзух дæ фыны нæхимæ вæййыс. 
— Мæ фыны дæр ма куы нæ уаин... 
— Æз дæр нæ хæдзар арæх æрымысын. 
— Нæ хæдзар кæй ауæй кодтам, уый Дунетханы 
æфсон скæнин, фæлæ уый дæр цы аххосджын у? Æз 
бæлвырд уынаффæ рахæссынмæ мæ ныфс нæ хастон, 
Боцитæ та дзуапмæ æнхъæлмæ кастысты. Уæдæ Бим- 
болаты дæр къуыммæ бахæссæн ницæмæй уыд... Цæй, 
ныр ма фæнды дзур, фæнды-ма. Цы уыдис, уый нал ис,. 
цы мæ фæнды, уый куыд нал уыдзæнис, афтæ. Уæвгæ..^ 
— Цы «уæвгæ»? 
— Цы нæ вæййы. Дуне иуæрдæм куыд афæлдæхы,. 
иннæрдæм дæр афтæ афæлдæхы. 
— Уыдон ныхæстæ сты. 
Ныртæккæйы зонд мæм куы уыдаид, уæд нæ хæдзар 
нæ, фæлæ нæ кауы мих дæр нæ ауæй кодтаин! Куы ни- 
чи дзы цæра, уæд, дам, раууатмæ æрцæудзæни. Чи зоны, 
æрцыдаид. Хæдзары чи фæцæры, уыдон куы ’рцæуынц 
раууатмæ, уæд йæхæдæг куыннæ хъуамæ’рцæуа? Кæй 
зæгъын æй хъæуы, хæдзар æдзæрæгæй нæ фидауы, фæ- 
лæ адæймаг æнæхæдзарæй ноджы тынгдæр нæ; фидауы. 
Цалынмæ цæрон, уæдмæ мæ райгуырæн хæдзар мæ 
цæстытыл бирæ хæттыты ауайдзæн. Йæ алы къуымты 
ма мæ фынты бирæ хæттыты зилдзынæн. Фынты алцæ- 
мæй дæр уæвæн ис. Цины аккаг чи нæ уа, уыцы хъуыд- 
даг дæр дæ дзы барæвдаудзæн, мæсты кæнын кæуыл хъæ- 
уы, уый та дын цин æрхæсдзæн. Фынты дæ зæрдæ цы ха- 
— 438 — 

барæй барухс уа, уый дын хъуамæ хъалæй фæсмонмæ 
рахиза. Æхсызгон мын куыннæ уыди фыны нæхимæ 
февзæрын, Бæдийы тыргътæ æхсгæ баййафын, нæ цæ- 
хæрадæттæ куыстгондæй фенын! Фæлæ уыцы æхсызгон- 
дзинад хъалæй фæсмонмæ рахызт... Мæ фæсмонæй та 
æхсызгондзинад никуыуал рауайдзæн. 
Удæгас адæймагæн æнæ рæдийгæ нæй. Рæдыдтæ та 
алыхуызæттæ вæййынц. Стыртæ æмæ гыццылтæ, сраст- 
гæнæн кæмæн ис, ахæмтæ æмæ, срастгæнæн кæмæн нал 
вæййы, ахæмтæ, кæй ферох кæнынц æмæ, ферох кæнын 
чи никуы бакомы, ахæмтæ. Мæ фыды хæдзарыл кæй сы- 
стырзæрдæ дæн æмæ йæ кæй ауæй кодтон, уый мæхи- 
цæн нымайдзынæн æнусон стыр рæдыдыл, срастгæнæн 
кæмæн нал ис æмæ уымæ гæсгæ, ферох кæнын чи ни- 
куы бакомдзæн, ахæмыл. Уыцы хъуыддаджы Бæдиимæ 
иу зондыл хæст стæм. Уымæн дæр нæ хæдзар мæ хуы- 
зæн адджын æмæ æнæферохгæнгæ у. Рæдыд кæй æруагъ- 
там, уый Дунетхан дæр цалдæр хатты загъта, фæлæ 
уымæ мах хуызæн нæ хъары. Чи зоны, йае райгуырæн 
хæдзарæй йæ цæрæн хæдзармæ кæй ацыд, уый тыххæй. 
Кæннод та, йæ удыконд æндæрхуызон арæзт кæй у, уый 
тыххæй. 
Бæди, чызг уæвгæйæ, кæд мæнæй кæстæр у, уæддæр 
æм бирæ хъуыддæгты йæхи бæлвырд хъуыды вæййы, мæ- 
нæй растдæр хатдзæгтæм æрцæуы, Дуне ийнæрдæм ра- 
фæлдæхдзæн, зæгъгæ, йын куы загътон, уæд мемæ дæр 
;уымæн не сразы. 
— Чи зоны, ды мæнæй растдæр хъуыды кæныс,— 
иу цасдæр æнæдзургæйæ алæууыны фæстæ загътон Бæ- 
дийæн. 
’ — Уæдæ ма дын Боцитæ нæ хæдзар дæттынц? 
Æвæдза, адæймаджы куыд гыццыл хъæуы æмæ куыд 
бирæмæ фæтырны! Бæди «нæ хæдзар», зæгъгæ, кæй за- 
тъта, уый дæр мын æхсызгон уыд. Цымæ Дунетхан дæр 
афтæ загътаид? Нæ мæ уырны. Уый дзыхы «сæ хæдзар» 
тынгдæр сфидыдтаид. Афтæ куы загътаид, уæд мæм дис- 
саг нæ фæкастаид. Чи зоны, хъуыды дæр æй не’ркодта- 
нн. Бæди æндæр хъуыддаг у. Уый, мæн хуызæн, нæ хæ- 
дзармæ, чи нйкуы бахуыскъ уыдзæн, ахæм уидæгтæй 
баст у. 
— Нал æй ратдзысты, нал. Сгæй йæ дæтгæ дæр куыд 
ракæной? Иу ранæй сыстадысты, уый сын æгъгъæд нæу! 
— Цæй, уыдæттыл мауал дзур. 
— Мæхинымæр мæм цы хъуыдытæ æрцæуы, уый дын 
радзурон? 
— Нæ хæдзары тыххæй? 
— 439 — 

г - 0. 
— Хъусын дæм. 
— Нæ хъæуæй бирæтæ алы рæттæм фæлыгъдысты, 
уый зоныс? 
— Куыннæ йæ зонын! Нæхи сыхы дæр цалдæр хайы 
куы суæгъд и. 
— Зæгъæм, уыцы хæйттæй иуыл хæдзар куы сара- 
зиккам æмæ йæ Боцитæн куы раттиккам... 
— Уыдон та нын нæ хæдзар фæстæмæ куыд раттой, 
афтæ? 
— 0. 
— Хæдзар цæмæй саразынмæ хъавыс? 
— Ныртæккæ нæ зæгъын. 
— Уæдæ? 
— Искуы. 
— Искуы цы уыдзæн, уый тыххæй абон цы дзурыс? 
— Зæгъæм, искæцæй мæм бирæ æхца æрбахауд... 
— Кæцæй, зæгъæм? 
— Уæд та мæ лотерейы билет рамбылдта... 
— Æнхъæлмæ кæс... 
— Кæнæ Бæппу искæцæй бирæ æхца æрбарвыста..» 
— Бæппу? 
— 0. 
— Мæрдтæй æхцатæ æрвитæн ис? 
— Уæд та ма æгас у. 
— Цытæ дзурыс? 
— Хæдæгай, Сафирæты фын дын нæ дзырдтон? 
— Цавæр Сафирæты? 
— Нæ мыхуыргæнæджы? 
— Ницы мын дзырдтай. 
— Бæппуйы йæ фыны федта. 
— Æмæ Бæппуйы цæмæй зоны? 
— Хъус, йæ диссаг дæр уый мидæг ис. Кæмдæр суа- 
зал æмæ цалдæр боны куыстмæ нæ рацыд. Дохтырмæ 
фæдзырдта. Æрæгмæ куы зынд, уæд диваныл йæхи æруа- 
гъта æмæ афынæй. Йæ фыны) дын туристтимæ Испанийы 
куы февзæрид. Бæппуйы дæр уым федта. Мæ фыд уыди, 
уый зыдта æмæ йæхинымæр бацин кодта, æппынфæстаг 
фыд йæ хъæбулты ссардзæн, хъæбултæ та сæ фыды, зæгъ- 
гæ. Сафирæт ын, мемæ кæй кусы, уыдæттæ радзырдта 
æмæ йæ йемæ хуыдта, фæлæ не сразы. 
— Цæуыннæ? 
— Æвзæрдæр, дам, нын уыдзæн. 
— Кæмæн? 
— Махæн дæр æмæ уымæн дæр. 
— Цæмæй? 
— 440 — 

— Уый йын нæ загъта, фæлæ Сафирæт скатай. Фæн- 
дыди йæ, Бæппуйы кæй федта, ууыл ыл цæмæй баууæн- 
дыдаин, уый тыххæй исты æвдисæндар æрбаласын æмæ, 
дам, ын афтæ зæгъын: 
«Нæ хуыз иумæ сисæм æмæ дæ къам дæ лæгшумæ 
равдисон». 
Нæ йын сразы ууыл дæр. 
— Йæ къам исынæй та цæмæй фæтарст? 
— Ныхас, дам, æрхаудзæн мæ цотмæ. Уалынмæ, дам, 
дохтыр дуар æрбахоста æмæ-фехъал дæн. 
Диссаг мæм фæкастысты йæ ныхæстæ. Зонгæ дæр 
кæимæ нæ уыди, уый йæ фыны куыд федта? 
— Æз та дæу фæрсын, куыд æй федта? 
— Алмахситты фын мын мæ зæрдыл æрлæууын код: 
та. Уый та Бæппуйы хæсты хæд фæстæ доны фаллаг фарс 
федта. Ацырдæм æй хуыдта, фæлæ йын нæ бакуымдта. 
— Уыдæттæй исты куы уаид, уæд бæргæ. 
— О, æмæ дын уый зæгъинаг уыдтæн, Зæгъæм, нæ 
хæдзар фæстæмæ нæхи баци, уæд хъæумæ цæрынмæ 
ацæуис? 
— Ацæуин. 
— Æцæг? 
— Æцæг. 
— Кæд нæ ацæуис, уæддæр, афтæ кæй зæгъыс, уый 
мын æхсызгон у. 
— Цæмæй æвзæр у хъæуы? Мæ иунæджы бонтæ цы 
хæдзары арвыстон, уый мæнæй никуы ферох уыдзæн. 
— Мæлæты бирæ дзы куы нæ фæдæ иунæгæй! 
— Уæддæр мæ никуы ферох уыдзæн. Хуыбырс-иу мæ 
фарсмæ, афтæмæй-иу асинтыл сбадтæн æмæ-иу де’рцыд- 
мæ æнхъæлмæ кастæн. Цæугæ-иу æдзухдæр хуыцаубоны 
æркодтай, æз та-иу дæм алы бон дæр æнхъæлмæ кастæн. 
— Æнæуи бонты дæр-иу æрцыдтæн. 
— Уый искуы-иу хатт... Цалынмæ Хуыбырс æгас 
уыд, уæдмæ ницæмæй тарстæн. Йæ амарæгæн та цы загъ- 
дæуа! Куы йæ фенын, уæд иннæрдæм азилын. Маши- 
нæ, дам, ыл барæй баскъæрдта. 
— Чи уыди? 
— Йæ> ном дæр ын иæ зонын... Цæмæн мæ хъæуы? 
Хъæуысæр цардис... 
Бæдийы сагъæс мæ бонæй-бон тынгдæр цæуы. Ду- 
нетханæй сæнæмæт дæн, фæлæ Бæдийы хабæрттæн ницы 
зонын. Кæддæр æй цы лæппуимæ æрбацæйцæугæ фед- 
тон, уый никæцæйуал разынд. Чи уыди, уымæн дæр ни- 
цы базыдтон, афтæмæй йæ кой-йæ хъæр нал райхъуыст. 
Бæди мын, кæй зæгъын æй хъ]æуьг, й|æхæд|æг ницы 
— 441 — 

загъта, æз та йæ фæрсгæ нæ бакодтон. Иумæ сæ куы фед- 
тон, уæд,- сæхи куыд дардтой, уымæ гæсгæ мæм афтæ 
фæкаст, цыма се’хсæн цыдæр ахастдзинæдтæ ис. Афтæ 
куы нæ уыдаид, уæд мæ кæнæ лæппуимæ базонгæ код- 
таид, кæнæ та мын уый фæстæ исты загътаид. Дзыццайы 
загъдау, лæппу куы уыдаид — дæу мын лæппу цы Хуы- 
цау нæ фæкодта, уымæн та цы загъдæуа, зæгъгæ-иу аф- 
тæ загъта — уæд æм мæ зæрдæ къаддæр æхсаид. Азтæ 
мæныл дæр чысыл нæ рацыд, фæлæ мæн азтæ æмæ Бæ- 
дийы азтæ хицæн сты. Сылгоймагæн иу афон вæййы, æмæ 
уыцы арæнæй куы ахизы, уæд, иуæй, йæхæдæг йæхимæ 
хъусыныл фæвæййы, иннæмæй та йæм æддæрдыгæй дæр 
æндæрхуызон цæстæй кæсын байдайынц. 
Бæди, цасфæнды азтæ йыл куы рацæуа, уæддæр нæ 
бинонты кæстæр уыдзæн, стæй мæм, бирæ азтæ йыл ра- 
цыд, зæгъгæ, никуы фæкæсдзæн, фæлæ мæ адёемы ны- 
хæстæ иуæй-иу хатт хъуыдытыл бафтауынц. Зонгæтæй 
искæуыл куы амбæлын, уæлдайдæр, мæ хъæуккæгтæй, 
рагæй кæй нал федтон, уыдоныл, уæд мæ арæх афæр- 
сынц: 
«Бæди ма уæхимæ ис?» 
Цыдæр æфсæрмы мæ бафтауы уыцы фарст. Цыма 
чындзы кæй нæма ацыд, уый исты аиппимæ баст вæййы, 
афтæ сæ фембарын. Фæстаг рæстæг мæхи æмæ Бæдийы 
растгæнæгау, ахуыр нæма фæци, зæгъгæ, кæмæн фæзæ- 
гъын, уый йæ сæр разыйы тылд бакæны, ома йын уæд 
æфсон ис, зæгъгæ. 
Бæдийы кой кæнын, фæлæ æцæг уайдзæфтæ мæхи- 
уыл æруайынц. Базæронд дæ, зæгъгæ, мын-иу чи загъта, 
уыдонæн хорз дзуапп æрцæттæ кодтон, куы райгуырд- 
тæн, уæд мын базæрондмæ куывтой, зæгъгæ. Фæлæ уый 
мæхимæ гæсгæ хорз дзуапп уыди, кæмæн-иу æй загътон, 
уыдонæн та-иу сæ фылдæры зæрдæмæ нæ фæцыди. Æрт- 
хъирæнгæнджытæ дæр-иу мæм фæци. Уыдон фылдæр нæ 
хæстæджытæ уыдысты. Мах, дам, Бæдийæн зæгъдзыстæм, 
æмæ дын дæ дзаумæттæ дæр нал æхсдзæн, хæринаг дæр 
дын нал кæндзæн. Ахæм заман мæ зæрдыл Элинæ æрба- 
лæууы. Бæди хъуыддæгтæ иууылдæр æмбары. Къорд хат- 
ты Элинæимæ телефонæй дæр ныхас кодта. Уæвгæ сæ 
ныхас рахонын дæр зын у, уымæн æмæ дыууæ æртæ дзыр- 
дæй фылдæр кæрæдзимæ не скæнынц. Кæд нæхимæ ра- 
зынын, уæд мæм хæтæл ратты, кæд нæ — уæд та йын; 
нæхимæ нæй, зæгъгæ, фæзæгъы æмæ ууыл хъуыддаг 
ахицæн вæййы. Кæй нæм фæдзуры, уый Бæдийы зæрдæ- 
мæ куы нæ цæуид, уæд мын æй исты хуызы бамбарын 
кодтаид, фæлæ Элинæйы дзыхæй, зæрдæмæ цæмæй нæ 
— 442 — 

фæцæуа, ахæм ныхас сирвæза, уый æнхъæл нæ дæн. Бæ- 
ди йын исты гуымиры дзуапп куы радтаид, уæд мын æй 
Элинæ фехъусын кодтаид. Уæвгæ Элинæмæ уый бæрц 
æнкъарынад ис, æмæ йæхй бустæйы онг не руадздзæн. 
Ленинградæй куы сыздæхтæн, уый дыккаг бон æм ны- 
дздзырдтон. Знон, дам, мæм цæуыннæ æрдзырдтай. Раст 
уайдзæф мын кодта. Ноджы ма йын мæхæдæг зæрдæ куы 
нæ бавæрдтаин. Æхсæв-бонмæ, дам, нæ бафынæй дæн. 
Мæ зæрдæ, дам, дæм æхсайдта. 
Æууæндын Элинæйы ныхæстыл. Нæ базындыл куыд 
фылдæр рæстæг цыд, афтæ мыл æнувыддæр кодта. Дис- 
саджы адæймаг дæр куыннæ дæн! Ялтæйы фæстæ æнæ Эли- 
иæ цæрын нал фæрæзтон. Ноджы нæ ныхæсты иу хъуы- 
дымæ кæй не’рцыдыстæм, уый мын бынтон æнцой нал 
лæвæрдта. Писмотæ йæм фыстон; телефонæй йæм дзырд- 
тон, мæ тæккæ æнкъарддæр æмдзæвгæйæ йын йæ ном 
ссардтон æмæ йын æй арвыстон, уæддæр мыл не’ууээн- 
дыди. Искуы-иу хатт-иу мæм цы’ писмотæ ныффыста, 
уыдйрн дзырдтой бынтон æндæр цæуылдæрты. Æрæджи- 
ау мæм афтæ фæкаст, цыма/ йыл тыххæй мæхи ныхасын 
æмæ йæм иу цасдæр писмо нал ныффыстон, нал æм дзырд- 
тон телефонæй дæр. Уыцы рæстæг ыл цыдæр æрцыд. 
Иу иннæйы фæдыл дзы писмотæ исын райдыдтон. Цы 
зæрдæ мæм дардта, уый нал æмбæхста. Ленинградмæ 
дæр уыцы писмоты фæстæ ацыдтæн. Цы мæм фыста, уы- 
донæй ницæуыл фæдызæрдыг дæн. Баууæндыдтæн, йæ ри- 
уы цы æнæхин зæрдæ тæлфы, уый} мæнæн раттыныл кæй 
нæ бафæстиат уыдзæн, ууыл. Мæхицæн æй æнхъæл дæр нæ 
уыдтæн. Цæмæ бæллыдтæн, æнцой цы чызджы тыххæй 
нал зыдтон, уымæн цыфæнды куы загътаин, уæддæр ыл 
сразы уыдаид. Мæ фæдыл кæдæмфæнды дæр ацыдаид... 
— Рацу æмæ бахæр,— сдзырдта мæм Бæди.— Æз 
цæугæ кæнын. 
— Афтæ раджы? 
— Рынчындонмæ æмбырд кæнæм. Абон нæм лекци- 
тæ уым уыдзæн. 
Хæринаг тагъд-тагъд ахордтон æмæ æз дæр Бæдийы 
фæстæ рацыдтæн. Фæндагыл мыл постхæссæг амбæлд. 
Газеттæ æмæ мæм писмо радта. Писмо Элинæйæ разынд. 
Цæугæ-цæуын къонверт фегом кодтон æмæ йæ кæсыныл 
фæдæн: 
«Дæ бон хорз, мæ ахсджиаг! 
Æнæхъæн æртæ къуырийы дæм писмо нал ныффыс- 
тон. Нæ фатер цалцæг кодтам æмæ мæ ничердæм æэ- 
дæлд. Куысты дæр мæ хъуырмæ уыдтæн. Ныр, æнхъæл- 
дæн, æппæт хъуыддæгтæ дæр фæсте аззадысты. Цыфæн- 
— 443 — 

ды тыхст куы вæййын, уæддæр мæ царды иунæг уысм 
дæр ахæм нæ вæййы, ды мæ зæрдыл кæд нæ фæлæууыс. 
Цыфæнды куы фæкусын, кæдæмфæнды куы ацæуын, уæд- 
дæр мæ хъуыдытæ дæуимæ баст вæййынц. Театрй уæв- 
гæйæ фæхъуыды кæнын, дæ зæрдæмæ дзы цы фæцæуид, 
ууыл. Музыкæмæ хъусгæйæ мæ цæстытыл фæуайы дæ 
хуыз. Адæмы æхсæн фæагурын, дæу хуызæн истæмæй 
чи у, ахæмы. 
Ивгъуыд хуыцаубон ме’мбал чызгимæ уыдыстæм Ела- 
гины галуаны — реставрацийы фæстæ йæ æрæджы бай- 
гом кодтой — æмæ мæм афтæ фæкаст, цыма мæ рæзты 
ды ’рбацыдтæ. Мæ цæстытæ атартæ сты, мæ зæнгтæ мæ 
быны фæтасыдысты, мæ зæрдæ риуы къултыл йæхи аф- 
тæ тынг ныххоста, æмæ йын цыма йæ цæфтæ адæм иу- 
уылдæр хъуыстой, афтæ мæм каст. Фæлæ, хъыгагæн, мæ 
рæзты цы лæппу ацыд, уый ды нæ уыдтæ... 
Иу цалдæр хатты дæ мæ фыны дæр федтон. Алы 
хатт дæр уыцы иухуызон уавæры. Цыма-иу кæдæмдæр 
æрбацыдтæн, дæу-иу ауыдтон, дæ размæ-иу атындзыдтон, 
сдзурынмæ дæм-иу хъавыдтæн, фæлæ-иу мæ бон нæ ба- 
ци. Æцæгæй ма дæ кæд фендзынæн, уый та бæрæг нæу. 
Мæнмæ гæсгæ, ды Ленинградмæ тагъд-тагъд нал æрцæу- 
дзынæ. Æз дæм уæддæр æнхъæлмæ кæсын. Тынг мæ 
фæнды дæ фенын. 
Мæ зæрдыл арæх Ялтæ æрлæууы. Мысын, денджызы 
был-иу куы тезгъо кодтам, уыцы бонтæ. Мæ хъустыл уа- 
йынц дæ ныхæстæ. Мæ цæстытæ бацъынд кæнын мæ 
зын — æндæр уылæн уылæны сурын байдайы, хуры тын- 
тæ цæхæртæ скалынц, чайкæтæ хъæргæнгæ фæцæйтæ- 
хынц. Ды та фæцæуыс мæ фарсмæ. Цы диссаджы амонд 
уыдис дæ разы уæвын! 
Æрæджы телевизорæй æвдыстой кино «Мæ адрис — 
Ялтæ», Чеховы тыххæй. Мæ зæрдыл та мын дæу æрлæу- 
уын кодта, Чеховы хæдзар-музеймæ куыд цыдыстæм, уый» 
Мысинæгтæн ныккæнæн дæр нæй. Æвзæр цы у: иуæи 
дæр дзы фæстæмæ раздахæн нал и. Афтæмæй. та цыма 
хæрзæрæджы уыдысты. Ленинграды куы уыдтæ, уæд 
мæм цыдæр æнкъард фæкастæ. Уæлдайдæр фыццаг бон. 
Цыма дæ æнæбары рарвыстæуыд, уый хуызæн. Дæ зæр- 
дæ мыл ницæмæй фæхудти? Фæсмон мацæуыл кæн. Рог 
чызг æнхъæл дæр мын ма у. Дæу хуызæн хæстæг мæн- 
мæ ныронг нæлгоймаг кæй никуыма’рбацыдис, ууыл фй- 
дарæй æууæнд. Æз цы кодтон, уый, мæ сæры зонд йæ 
бынаты уыди, афтæмæй кодтон. Уымæй размæ бирæ æнæ- 
хуыссæг æхсæвтæ арвыстон æмæ мæхинымæр фидарæй 
скарстон: ды дæ, æдзухдæр кæмæ æнхъæлмæ кастæн, 
— 444 — 

уыцы адæймаг. Ардыгæй фæстæмæ фидарæй æууæнд, 
мæ зæрдæмæ дын фæндаг кæддæриддæр гом кæй у, ууыл. 
Зæххыл мын дæуæй зынаргъдæр нæй! Уыдон хуымæ- 
тæджы ныхæстæ не сты. 
Хъазыбег, мæнæй æппындæр мацæмæй тæрс. Æз дæу 
никуы ницæмæй батыхсын кæндзынæн. Дæ зæрдæ цы- 
дæриддæр зæгъы, уый кæнын дæ бон у. Кæд дæ мæ уар- 
зондзинад нæ хъæуы, уæддæр æз ныббыхсдзынæн. Æз 
дæ афтæ бирæ уарзын, æмæ дæу истæмæй бахъыгдарын 
мæ зæрдæ нæ батæрдзæн. Кæддæр мæм цы бæллицтæ 
уыди, уыдоныл, дæуыл мæхи куы бафæдзæхстон, уæд 
мæ къух систон, арф сæ баныгæдтон. Мæ цард мæ цæ- 
сты æппындæр ницыуал у. Дæумæ цы уарзондзинад да- 
рын, уымæн æй нывондæн æрхастон, уымæн æмæ мын 
ацы дунейыл уымæй зынаргъдæр ницы ис. Искуы дын 
истæмæн æххуысæн куы сбæззон, уæд уый æз мæхицæн 
нымайдзынæн стыр амондыл. Мæн æрмæстдæр фæнды 
дæу тыххæй цæрын, дæ цин æмæ дæ тыхсты заман дæ 
фарсмæ лæууын. 
Хъазыбег, ды, æвæццæгæн, хъуыды дæр нал кæкыс, 
иу хатт мæ, къалиуæй чи фæхицæн, ахæм сыфтæримæ 
кæй абарстай, уый? Æвæдза, уæд тынг раст уыдтæ. Æз 
мæхимæ, æцæгæйдæр, дымгæ къалиуæй кæй ратыдта, 
ахæм фæззыгон сыфтæры хуызæн кæсын. Сыфтæр ратæ- 
хы æмæ йæ дымгæ кæдæм æмæ цæмæн ахæссы, уый ни- 
чиуал базоны. Æбæрæгæй кæмдæр фесæфы. Ды та? Дæу- 
æн нырма дæ цард разæй ис, Мæнмæ гæсгæ, адæймаг 
амондджын вæййы, цалынмæ исты нысанмæ фæтырны, 
уæдмæ. Йæ фæндтæ фидæны куы нæ сæххæст уой, уæд- 
дæр сæйрагдæр у, абон æм бæллицтæ кæй ис. Иннæтæн 
нæ зонын, фæлæ мæ царды æз ахæм фæндагыл ацыд- 
тæн. Дæуæн ма ног уалдзæг ралæудзæн, фæзындзæни ма 
ног сыфтæртæ дæр, Æз та уыдонæй ницыуал фендзы- 
нæн... 
Хъазыбег! Цæмæн мæм афтæ æрæгмæ фыссыс? Кæм 
дæ, цы кусыс, куыд у де’нæниздзинад? Æз дæм алы бон 
дæр æнхъæлмæ кæсын, ды та мæм цæмæдæр гæсгæ нал 
фыссыс. Кæд мыл истæмæй дæ зæрдæ фæхудт, уæд мын 
æй зæгъ. Нæ дæм фæхæрам уыдзынæн. Искуы ма нæм 
куы ’рцæуай, уæд мæ рæдыд сраст кæныныл бацархай- 
дзынæн. Æрмæст дæр мын æй зæгъгæ кæн. Афтæмæй уал 
хæрзбонтæ рау. Дзуапп мын куы раттай æмæ дæ куы 
бафæнда, кæм вæййьш, цы федтон æмæ цытæ фæкусын, 
уый базонын, уæд дæм иннæ хатт уыдон иууылдæр ныф- 
фысдзынæн. Ныр та уал хæрзбонтæ рау, мæ зынаргъ. 
Сыгъдæг зæрдæйæ дын зæгъын: «Дæхи Элинæ». 
— 445 — 

О, хæдæгай, куыд мæ фæцæйрох кодта! Курын дæ, 
Хъазыбег, ацы писмо куы бакæсай, уæд-иу æй басудз... 
Ахæм хъуыддæгтæ ис, æмæ сæ хъуамæ зоной, кæмæ ха- 
уынц, æрмæстдæр уыдон. Уымæ гæсгæ дæ курын, æмæ- 
иу ацы писмо басудз. Мæ зæрдæ дыл дарын, мæ ныхас 
мын кæй сæххæст кæндзынæ». 
Терчы былмæ куы бахæццæ дæн, уæд дарддæр мæ 
бон цæуын нал уыд. Писмо мæ дзыппы атъыстон æмæ, 
цы фыстытæ бакастæн, уыдоны мидисыл хъуыды кæиы- 
ныл фæдæн. Цæмæн мæм ахæм æикъард писмо ныффы- 
ста Элинæ? Уый мæнæй зæгъы, фæлæ, æвæццæгæн, мæ- 
ныл йæхи зæрдæ истæмæй фæхудт, æндæр æм писмо 
æрæгмæ кæй фыстон, уый тыххæй ахæм æнкъард хъуы- 
дыты ахæсты куыд хъуамæ бахаудаид? 
Ногæй та писмо кæсыныл фæдæн. Дыккаг хатт мæм 
ноджы тынгдæр бахъардта. Кæвддæр цыдæр рæдыд æруагъ- 
тон, уы)й! æнкъардтон,, |фæлæ кæм, уый рахадын нæ 
фæрæзтон. Сылгоймаджы зæрдæ æнкъараг у æмæ, кæд 
æз цы хъуыддæгтæ не’мбарын, уыдон Элинæ, кæддæр 
кæй æрцæудзысты, уый рагацау бамбæрста, æмæ уымæн 
ахæм зæрдæйы хатт райста? Нырма никуы ехсы къæрцц, 
никуы бæхы хуыррытт, уæд йæхи ахæм уавæры цæмæн 
авæрдта? Мæ ныхæстæй истæуыл фæгуырысхо уыдаид, 
æмæ мæ дзыхæй ахæмæй куы никуы ницы сирвæзг. Æви 
æнæзагъдæй цы дзырдтæ баззайынц, уыдон7 & ар су- 
дзагдæр вæййы? 
Мæ куыстмæ куы бацыдтæн, уæд æм телефонæй ныдз- 
дзырдтон. Цыма йыл хур скаст, уый хуызæн æхсызгон 
ын уыд мæ хъæлæс фехъусын. Йæ писмойæ дæр мæ ба- 
фарста. Райстон æй, зæгъгæ, йын куы загътон, уæд цæ- 
мæдæр гæсгæ фæхъус. 
«Цыма цыдæр кæныс, афтæ мæм фæкаст»,— мæ ны- 
хæстæ фехæлдтой æгуыппæгдзинад. 
«Ныр ницыуал кæнын,— фæхъæлдзæгдæр Элинæ.— 
Дæ хъæлæс фехъуыстон æмæ фервæзтæн!» 
Æз дæр ме’муд æрцыдтæн. Элинæ м:æ йæхицæн цы- 
дæрхуызон ахорæнтæй сныв кодта, мæхæдæг æм кæй 
фæстæйæ нал зынын, ахæм сурæт йæ разы сæвæрдта 
æмæ уый йеддæмæ ницыуал уыны. Писмойы дæр æм ныф- 
фыстон, цы бирæ аиппытæ мæм ис, уыдон кæй нæ уыны, 
уымæй кæй рæдийы, фæлæ йæ мæ ныхæстæ кæй нæ ба- 
уырныдтой, уый йæ дзуаппæй бæрæг уыд. Йæ писмойы 
мæм фыста: «Дæ аигшыты тыххæй дзурыс... Зонын сæ 
æз дæр, фæлæ дæ уæддæр уарзын æмæ дын аргъ кæнын. 
Баууæнд мыл, лæппуйы иунæг фенд уарзондзинад чи 
рахоны, ахæм æхсæрдæсаздзыд чызджы хуызæн мын 
— 446 — 

зонд амонын нæ хъæуы. Уыцы ныхæстæ æндæр искæ- 
мæн уадз. Тæригъæд дæр мын ма кæн. Бамбæрстай? 
Ацы ныхасмæ куыд никуыуал рахизæм, афтæ. Мæнæн 
мæхи куыд даргæ у, уый æз мæхæдæг хуыздæр зонын, 
Аиппытæ дæм ис æви нæй, уый дæр мын ма дзур. Мæн 
кæй нæ уарзыс,уымæй стырдæр аипп дæм куы нæ ис 
æмæ дын уый куы барын, уæд ма де’ннæ аиппыты кой 
цыкæныс?» 
Нæ ахастдзинæдтыл цыдæр æрцыд, уый Элинæйы пис- 
мотæм гæсгæ хатыдтон, фæлæ йæ райдайæн кæм уыдис, 
уый бамбарын нæ фæрæзтон. Нæ йæ уарзын, зæгъгæ, 
йæм афтæ цæмæн фæкаст? Кæд ын, уарзын æй, зæгъгæ, 
кæй никуы загътон, уый тыххæй? 
Кæддæр мæ мæ зонгæ нывгæнæг Печорины хуызæн 
рахуыдта. Де’ддаг бакаст, дам, Лермонтовы хъæбатыры 
æнгæс у. Уыцы нывгæнæджы амардыл — рухсаг уæд! — 
дæс азæй фылдæр цæуы, йæ ныхæстæ та йын æрымы- 
сыдтæн, Элинæимæ телефонæй адзурыны фæстæ. Чин- 
гуыты тæрхæгыл Лермонтовы «Нæ рæстæджы сгуыхт 
лæг»-мæ фæкомкоммæ дæн. Райстон æмæ йæ рафæлдæх- 
тон. М^æ размæ фæци Печорины боныг: 
«14 июнь. 
Иуæй-иу хатт мæхицæн æнæуынон фестыи. Кæд мын 
иннæтæ дæр æнæуынон уымæн фестынц?.. Хорздзинад 
ракæнынхъом нал дæн. Мæхæдæг мæхиуыл куы худон, 
уымæй тæрсын райдыдтон. Мæ бынаты æндæр æхсины 
бæрны йæ зæрдæ æмæ йæ хъысмæт раджы бакодтаид, 
æз та ус курынæй æмрйзæджы ризын. Уыцы ныхæсты 
цавæрдæр уæларвон тых ис æмæ сæ разы стæлфын нал 
фæуæндын. Сылгоймаджы цыфæнды тынг куы бауарзон, 
уæддæр мын, курын æй кæй хъæуы, уый куы бамбарын 
кæна, уæд мæ нал фæхъæуы, уарзондзинадыл мæ къух 
ауигъын. Мæ зæрдæ дойнаг, дур фесты æмæ йæ схъарм 
кæнын никæйуал бон бавæййы». 
Æддаг бакастæн нæ зонын, фæлæ цыма удыхъæдæй 
Печоринмæ цæмæйдæрты хæстæг лæууын, афтæ кæсын 
мæм^ райдыдта. Чызг мæ зæрдæмæ фæцæуы, базоягæ 
вæййæм, кæрæдзийы бамбарæм, фæлæ мæм ныхæстæй 
хъуыддагмæ рахизыны ныфс никуыма разынд. Уый Эли- 
нæйæ хуыздæр ничима рахатыдта. Æргомæй мын æй уый 
йеддæмæ дæр ничима загъта. 
VII 
Цалдæр боны хур æрæндæвта, æмæ бæстæ фендæр- 
хуызон. Бæлæсты къалиутæ дондыппыры хуызæнæй лæу- 
уыдысты. Къуыбыртæ бæрæгдæрæй разындысты. Хус- 
— 447 — 

сарвæрсты кæрдæджы цъæх сæрттывта. Проспекты адæ- 
мы нымæцыл бафтыд. Бирæтæ — уæлдайдæр фæсивæд 
— сæ хъарм дарæс аппæрстой æмæ сæ хуыз скалдтой. 
Афтæ ма иу къуырийы бæрц куы ахæсса, уæд-иу Терчы 
былты фæныкхуыз цъæх æмæ бурбын цъæх дзывылдæрт- 
тæ куы иу ранæй фесхъиудзысты, куы — иннæ ранæй. 
Ахæм заман газетты хуызисджытæ, фыццаг дидинæг 
цы бæлæстыл фæзыны, уыдонмæ гæппæввонгæй фæлæу- 
уынц. Бирæтæн дидинæгкалæг бæласыл сæ цæст нæма 
’рхæцы, афтæ газетты сæ къамтæ фæзынынц. Тæккæ рæ- 
сугъддæр чызджыты сын сæ быны æрлæууын кæнынц, 
афтæмæй. Уыцы хъуыддаджы Джеуæры ничи амбул- 
дзæн. Иуæй, рæсугъд чызджытæ æвзарын зоны æмæ сын 
сæ хуыз исынмæ дæсны у, иннæмæй та, газетты хуызис- 
джытæн се’ппæты разæй фæвæййы æмæ редакцийы кус- 
джытæ дæр рагуалдзæг Джеуæрмæ къамтæм фенхъæл- 
мæ кæсынц. Йæ æрмадз мæ куысты хæд фарсмæ ис æмæ 
мæм арæх æрбауайы. Уыцы райсом дæр та йæ фæндаг 
мæныл акодта. Йæ къамтæй йæм хуыздæр чи ф^кæсы, 
уый дардæй æвдисгæ æрбацæуы. Йæ мидбылты хз дгæ йæ 
адæймаджы раз æрæвæры æмæ йæ æнæмæнг бафæрсы: 
— Куыд у? 
«Æвзæр» дзы зæгъгæ дæр нæ кæндзынæ, уымæн æмæ 
æвзæр нæ вæййы, стæй дæм хорз дзуапп фехт;- сыкмæ 
афтæ тынг чи æнхъæлмæ кæса, уымæн йæ куыс ^ рафа- 
уын дæ цæст куыд хъуамæ бауарза! Йæ куыстæй йын 
разыйæ баззадтæ, уый куы базоны, æрмæстдæр дæм уæд 
æвдисын райдайдзæн йæ иннæ къамтæ. 
Афтидкъухæй та мæм не’рбацыди уæд дæр. Иннæ 
хæттыты хуызæн мын йæ хуыздæр къам мæ цуры æрæ- 
вæрдта. Курага бæлас дидинæг акалдта, афтæмæй йæ 
быны фæсивæды къорды æрлæууын кодта. Дыууæ лæп- 
иуйы æмæ æртæ чызджы дæларм-уæларм хæцгæйæ сæ 
мидбылты худтысты. 
— Нырма бæлæстæ къуыбыр дæр куы нæ рафтыд- 
той, уæд дидинæг к^ем ссардтай? 
— Ирыстоны нал цæрæм æви? 
— Мæнмæ гæсгæ, фароны ист къам у. 
— Цытæ дзурыс? Уæдæ-ма Мæздæгмæ ныууай! 
Мæздæджы, кæй зæгъын æй хъæуы, уалдзæг раздæр 
ралæууы æм^э газеттæ дæр сæ уалдзыгон хабæрттæ Мæз- 
дæгæй райдайынц. 
— Хъазгæ кодтон. Æмæ кæд уыдтæ Мæздæджы? 
1 — Знон. 
— Тауын нæма райдыдтой? 
— Знон бавнæлдтой. 
— 448 — 

Æри-ма, æндæр ма дæм цавæр къамтæ и? 
Яе’ннæ къамты иу хай дæр мæ разы æрæвæрдта. Та- 
уыны куыстыты тыххæй ма дзы иу къам равзæрстон. 
Йæхимæ ма цы къамтæ фæуагъта, уыдонмæ дæр ацамыд- 
тон, æри сæ, зæгъгæ. 
— Уыдон афтæ дæтгæ не сты,— мæстæймарæгау сæ 
стылдта Джеуæр. 
— Цæуыннæ? 
— Ницы змæлыс æмæ уымæн. 
— Куыд ницы змæлын? 
— Кæддæр дæм цы чызджы къам æрбахастон, уый 
ма хъуыды кæныс? 
— Чындзæхсæвæй? 
— О. 
— Мæнæ амæй зæгъыс? — ме стъолы лагъзæй йæм 
чызджы къам фелвæстон. 
— Æз та йæ, зæгъын, кæд искуы баппæрстай. 
— Æндæр къамтæ ма мын’æрбахæссинаг куы уыд- 
тæ.... 
— Дæхæдæг дæр мын ницыуал загътай, æмæ мæнæй 
дæр ферох. Дысон ацы къамтæ куы кодтон, уæд сæм 
фæкомкоммæ дæн æмæ дын сæ æрбахастон. 
Мæ разы фæрсæй-фæрстæм цалдæр къамы æрæвæрд- 
та. Уыцы чызг дзы <кæм иунæгæй уыд, кæм — чындзы 
фарсмæ, кæм та — бирæ адæмимæ. Æргом дзургæйæ мæм 
ацы хатт рæсугъд фæкаст. 
— Æркæс-ма йæм, цы хуызæн чызг у, уымæ! — цыма 
чызджы рæсугъддзинадмæ йæхæдæг дæр исты бар дард- 
та, уый хуызæн æппæлæгау дзырдта Джеуæр.— Дæ бы- 
наты йæ æндæр афонмæ раджы федтаид. 
— Йæ мыггаг дæр мын куы нæ загътай, уæд æй 
куыдц агуырдтаин? 
— Тынг дæ куы фæндыдаид, уæд æй базыдтаис. 
— Зæгъ-ма мын æй, кæд æй зоныс, уæд? 
— Гагкаты чызг у. Йæ ном Тимæ. 
— Кæцы факультеты ахуыр кæны? Уыдæттæн ницы 
зонын, фæлæ тагъд каст кæй фæуыдзæн, уый дæ зæрдыл 
дар. Чындзæхсæвы йыл сылгоймагæй, нæлгоймагæй сæ 
цæст æрæвæрдтой. Усгур лæппу кæй хæдзары ис, уый 
ахæм заман хуымæтæджы! кæстытæ нæ фæкæны. Дæ зæр- 
дæмæ фæцæудзæн, æз дын зæгъын. 
Цыма мæ зæрдæмæ фæцæуынæй хъуыддаг арæзт уы- 
даид, уый хуызæн. Джеуæр куы ацыд, уæд та къамтæм 
когæй кæсын райдыдтон. Кæд нæ рæдыдтæн, уæд мын 
Варикка дæр уыцы чызджы кой кодта. Йæ ном мын нæ 
загъта, фæлæ цыма йæ мыггаг Гагкатæй уыди... 
Дзасохты Музафер — 449 — 

Цалдæр боны фæстæ Вариккайыл мæ куысты дуар- 
мæ амбæлдтæн. Йæ худын та йемæ æрбахаста. 
— Амæй размæ-иу дæ афæдзгæйттæ нæ федтон,— 
загъта Варикка,— ныр дыл мæлæты арæх æмбæлын рай- 
дыдтон... 
— Уым цыдæр уыдзæн. 
— Бæргæ, куы дзы уаид, фæлæ... 
— Дæ ныхас дарддæр кæн. 
— Хæстæг куы нæ цæуыс. Уыцы чызг ирвæздзæн... 
— Йæ мыггаг кæмæй уыди, загътай? 
— Гагкатæй. Тимæ. Мæ къона фæкæна! Уый цы дзæ- 
бæх чызг у! 
— Йæ кой ма мын чындæуыди. 
— Уымæй æвзæр ничи зæгъдзæн. 
— Хорз дзы загътой уыдон дæр. 
— Уæдæ дын æз цытæ дзурын?! Кæд дæ фæнды, уæд 
æй æз нæхимæ æрбахондзынæн. Уымæн йæ фæсонæрхæ- 
джы дæр нæ уыдзæн, афтæмæй. Иунæг хатт æй куы фе- 
нис, уæд дын уый фæстæ дзурын нал хъæуид. 
— Цы мын нал хъæуид дзурын? 
— Фен-ма йæ, зæгъгæ... 
— Цæуыннæ? . 
— Уымæн æмæ уæд дæхæдæг зцлис мæ фæстæ, но- 
джыдæр-ма мын æй иу хатт фенын кæн, зæгъгæ. 
— Æцæг, æцæг? 
— Ард дын хæрын! Ме’фсымæры бæрц дæ уарзын. 
— Зонын æй. 
— Мæ коммæ бакæс... 
Вариккайы ныхæстæ мæ сцымыдис кодтой. Йæ ньг- 
хæстæ мæ фыццаг хатт дæр уырныдтой, фæлæ мæм ныр 
тынгдæр бахъардтой. Ноджы ма Джеуæры ног къамтæ 
куы фёдтон æмæ та мын уый дæр йæ кой куы ракодта, 
уæд мæхинымæр фидарæй скарстон, ,æнæ фенгæ йын 
нæй, зæгъгæ. 
— Хорз, æз дæ ссардзынæн... 
Уйцы ныхæстæ фехъусыны фæстæ Варикка дзæвгар 
фæхъæлдзæгдæр. Цыма мын дарддæр ныхас кæнгæйæ 
аендæр хъуыдымæ æрцæуынæй фæтарст, уый хуызæн мæ 
кицæмæйуал бафарста æмæ фæцæуæг. 
Æз мæ бынаты лæугæйæ баззадтæн. Кæдæм цыдтæн, 
уый мæ куы ферох... Æрхъуыды йæ кодтон! Тамарæ мын 
афтæ зæгъы, дуканийы, дам, сылгоймаджы цырыхъхъы- 
»тæ уæй кæнынц. Бæди йæ къахыл цы скæна, уый йын 
иал уыд æмæ йын дзы балхæнынмæ хъавыдтæн. Уый хæд 
размæ сæ уæй кæнын райдыдтой æмæ дзы бирæ адæм 
’нæма уыд. Сахаты æрдæгæй чысыл фылдæр алæууыдаин, 
— 450 — 

гфтæ мæ рад бахæццæ æмæ дзы иу фæлыст райсток. Ду- 
нетхаиæн дæр дзы балхæнынмæ хъавыдтæн, фæлæ мæм 
æхца фаг нæ разынд, Мæ куыстмæ сæ æрбахастон. 
Иу чьгсыл искуыдæм куы ауайын, уæд мæ агурджы- 
тæ дæр сарæх вæййынц. Мæ фæстæмæ æрбацæуынмæ 
мæм цалдæрæй æнхъæлмæ кастысты. Чысыл ницæйы тых- 
хæй дæр мæнмæ цæуынц. Уыцьг хъуыддаг мæм æвзæр 
нæ кæсы. Адæймаг дызæрдыг куы кæ кæна, уæлдайдæр 
— газеты кусæг —г уæд, цы зона, уымæй бирæ фылдæр 
никуы базондзæн, стæй рæдийгæ дæр арæх кæндзæн. Иæ 
кусджытæй мæ истæмæй афæрсынмæ арæхдæр чи ’рба- 
уайы, уыдон газеткæсджыты цæсты дæр къаддæр хæтты- 
ты бафтынц. Хорз цы нæ зонай, уый æнæсбæлвырдгæк- 
гæйæ адæмы æхсæнмæ хæссæн нæй. Уый тыххæй газет- 
ты кусджыты æхсæн хорз æмæ зæрдылдаргæ фæтк ис: 
истæуыл дызæрдыг кæныс, уæд, æй ахахх кæн. 
Цалдæр минутмæ мæ кусджытæй мæ уаты ничиуал 
аззад. Хуымæтæджы хъуыддæгты тыххæй æрбацыдысты 
æмæ фæстæмæ афтæ тагъд уымæн фæпырх стыГ. 
Фæстагмæ фæзынд Чермен. Стъолы уæлхъус кæм æр- 
бадт, уым æвæццæгæн, бæстон исты радзуринаг уыд æмæ 
йæм æз дæр мæхи хъусынмææрцæттæ кодтон. 
— Обкомæй Сабазджери дзырдта,— бæллæх æрцæуæ- 
гау фехъуаын кодта Чфмен.—г-Дæу адуырдта,— стæй 
та Биктрры, фæлæ уый дæр кæдæмдæр ауад æмæ уæд 
мæнмæ фæдзырдтой телефонмæ. 
Æнæбайрайгæ дзы куыд счынди! Сабазджери лæджы 
исты хорздзинады тыххæй бацагура, уый æнхъæл нæ уыд- 
тæн æмæ рагацау мæхи æвзæр хабар фехъусынмæ æр- 
цæттæ кодтон. 
— Цы мæ кодта? 
— Рестораны арæзтады тыххæй æрмæг чи цæттæ 
кодта, уымæй фарста. 
— Æмæ дзы цы йæ зæрдæмæ нæ фæцыди? 
— Уый мын нæ загъта, фæлæ дæуæйуый куыддæр 
фæзына, афтæ, дам-иу мæм сдзурæд. 
Бицко фельетонтæ арæх фыста æмæ йыл-иу уымæ 
гæсгæ цæфтæ дæр иннæтæй фылдæр уад. Азымджын 
йæхи азымджын кæм фæхоны, æмæ-иу ыл хъастгæк- 
джытæ сарæх сты. Æппæты стырдæр аххос-иу кæмæ уыд, 
уый-иу йæ хъаст бахаста стырдæр хицаумæ. Стырдæр 
хицæуттæ та обкомы бадтысты, æмæ-иу бирæ хæттыты 
зылыны бынаты баззад. 
Фельетоны кой-иу йæ ныммыхуыр кæныны агъоммæ 
куы райхъуыст, уæд-иу хъастгæнджытæ архайдтой цырд- 
дæр æмæ хъæддыхдæрæй. Хабар-иу обкоммæ куы бай- 
— 451 — 

хъуыст, уæд-иу фылдæр хæттыты йæ ныммыхуыр кæны- 
кæй ницыуал рауад. Иуахæмы та Бицко, бирæ цы æрмæ- 
джы фæстæ фæрахау-бахау кодта, уый обкоммæ схæццæ 
æмæ йæ Сабазджери мыхуыры уадзын нал бауагъта. Йæ 
ныффыссæг дæр уыцы æнæбонæй афтæ куы бакæнид: 
«Ацы обком ма нæ куы нæ хъыгдарид!» 
Обком æцæгæй дæр хъуыддагыл рæстырдæм никуы 
бацаудыдта. Алцыдæр-иу æмбæрстгонд цы æрмæджы уыд„ 
уый-иу сдзырддаг. Хъаугъайаг фарста алыг кæнынæй-иу 
сæхи иуфарс айстой. Æрмæг-иу сæхимæ фæдардтой, стæй- 
иу æй æрæджиау æрæрвыстой, боны рухс-иу никуыуал 
федта, афтæмæй. Йæ ’рмæг-иу кæмæн нал рацыд, уый-иу 
Бицкойы ныхæстæ æрымысыд, ацы обком ма нæ куы нæ 
хъыгдарид, зæгъгæ, æмæ-иу мæсты мидбылтыхудт йæ 
цæсгомыл фæзынд. 
Бицкойы ныхæстæ мæнæн дæр мæ зæрдыл æрлæууы- 
дысты, фæлæ гæнæн нæ уыд æмæ Сабазджеримæ сдзырд- 
тон. Йæ секретарь, чи дæн, уый куы базыдта, уæд мыл 
йæхи андзæрста: 
«Абондæргъы дæумæ ’нхъæлмæ кæсы хицау. Ныртæк- 
кæ ам куыд æрбалæууай, афтæ!» 
Рестораны тыххæй æрмæг фæстаг номыры фæзынди» 
Иу хатт ма йæ бакастæн æмæ дзы, къухбакæнæн цæмæ 
уыдаид, ахæмæй ницы ссардтон. Чермен та мæм æрба- 
уад. 
— Сдзырдтай йæм? 
— 0. Сиды мæм. 
— Æз дæр ацæуон? 
— Цæмæ дзы цæуыс ды та? 
— Мæн тыххæй дæм исты ныхас куы ’рхауа, уымæй 
тæрсын. 
— Дæу тыххæй та мæм цæмæк æрхаудзæн? 
Нæ горæты цæрджыты уарзондæр фæлладуадзæн бынаг 
—парчы аразын райдыдтой ресторан. Йæ тæккæ бæрæг- 
астæу, цаддæруæладзыгон. Иу уæладзыг йеддæмæ дзы нæ- 
ма сарæзтой, фæлæ рагацау дæр бæрæг уыди, парчы фи- 
дауцыл æвзæрырдæм кæй фæзындзæн. Иу бон мæм Чер- 
мен æрбаныд æмæ мын уыцы арæзтады кой ракодта. Йæ 
ныхмæ, дам, куы радзуриккам, уæд куыд уаид? Мæ зæр- 
дæмæ фæцыди йæ хъуыды. Аивад æмæ, дам, литерату- 
рæйы кусджытæ сæ къух кæм бавæрой, ахæм æрмæг ба- 
цæттæ кæндзынæн. Уый та мæм ноджы хуыздæр фæ- 
каст. Гъе æмæ уыцы æрмæг газеты рацыд. Нæ горæты 
зындгонд адæймæгтæ радзырдтой рестораиы арæзтады 
ныхмæ. 
Сабазджерийы та йæ тæккæ кусгæйæ баййæфтси. Йе 
— 452 — 

стъолы рахизфарсырдыгæй газеттæ рагъамадæй лæууы- 
дысты. Æппæты сæрæй — ногтæ, куыддæлæмæ та — быи- 
тон буртæ. Йæ къухы ставд сырх кърандас, афтæмæй йæ 
газет кæсгæ баййæфтон. Мæ бацыд мын бафиппайдта, 
фæлæ уæддæр йæ цæстытæ хæрдмæ нæ систа. Æз ын 
барæй «дæ бон хорз!» дæр нæ загътон. Къæсæргæрон 
лæууыдтæн æмæ æнхъæлмæ кастæн, кæд æй равдæл- 
дзæн, уымæ. Æрæджиау, цыма ме ’рбацыд æцæгæй уæд 
бафиппайдта, уый хуызæн йæ кæсæнцæстыты сæрты 
скаст. Салам мын нæ радта, æрмæст мын уыцы æцæгæ- 
лонхуызæй йæ къухæй æнæдзургæйæ бандонмæ, сбад, зæ- 
гъгæ, ацамыдта æмæ дарддæр йæ куыст кодта. Йе стъо- 
лы ныхмæ цы цыбыр стъол уыд, уый уæлхъус æрбадтæн 
æмæ, цы хæххытæ кæны, уымæ æркастæн. Нæ газет ра- 
зынди. Иууылдæр æй сырх фестын кодта. Æнæ хаххæй 
дзы бирæ нал ныууагъта. Фæстаг рæнхъытыл сырх къран- 
дас уагъд куы фæци, уæд йæ кæсæнцæстытæ систа æмæ 
сæ амонæн фæрæз ацаразгæйæ газетмæ бахаста: 
— Ацы æрмæг дыккаг хатт бакастæн æмæ мæ зæр- 
дæмæ нæ фæцыди. 
— Цавæр æрмæг?— цыма ницы æмбарын, уый хуы- 
зæн сдзырдтон. 
— Сымах газеты кой кæнын. Рестораны тыххæй чи 
ныффыста? 
— Сæ къухтæ дзы чи бавæрдта, уыдон. 
— Æмæ сын æндæр куыст нæ уыди? 
— Дæ зæрдæмæ нæ цæуы? 
— Борнæф æй бакаст æмæ смæсты. 
— Раст нæу? 
— Æрмæджы бын йæ къухтæ чи бафыста, уыдонæй 
цымæ Борнæфы тынгдæр хъæуы ресторан? 
Сабазджерийы ныхмæ дзурынæй кæй ницы пайда 
ис, уый хорз зыдтон æмæ æнхъæлмæ кастæн, мæхи мын 
дарддæр куыд даргæ уыдзæн, уымæ. 
— Ресторан адæмы тыххæй у, Борнæф дзы цы кæны? 
— Дæуæн æмæ уый загъдæуа! 
— Дзæбæх лæппу дæ æмæ дыл ахæм сæйдтытæ ма 
цæуæд. Æрмæг ныммыхуыр кæнын æнцон у, фæлæ кæ- 
мæ куыд фæкæсдзæн, уый хъуамæ дæ зæрдыл дарай. 
Уый Борнæфы хъуыды уыдис, сымах та йæ ныхмæ дзу- 
рут. 
— Уый æз нæ зыдтон..- 
— Нæ- йæ зыдтай æмæ дын æй æз дæр уымæн дзу- 
рын. Ацу æмæ кус. Æрмæст мæ ныхæстæ дæ зæрдыл дар. 
Фæстæмæ хъæлдзæгæй здæхтæн. Обкомы хайады хи- 
цауимæ быцæу кæнын куы райдыдтаин, уæд æз дæр 
— 453 — 

мæстджынæй рацыдаин, хъуыддагæн дæр ницы феххуыб 
уыдаин, Сабазджерийæн та йе знаг фестадаин. 
Чермен ме ’рцыдмæ йæхицæн бынат нал ардта. Куы( 
’рбацæйцыдтæн, уæд мæ рудзынгæй ауыдта æмæ мæ фæ- 
стæ мæ кусæн уатмæ æрбахызт. 
— Уыдтæ йæм? 
— 0. 
— Цы дьтн загъта? 
— Цы мын загъта? Ницы! 
— Куыд ницы? 
— Æрмæг, дам, Борнæфы зæрдæмæ нæ фæцыд. 
— Цæуыннæ, дам? 
— Сабазджери цыма чысыл хъуаг у, афтæ кæсын 
дæр мæм райдыдта. Кæнæ та æз, йемæ куыд дзургæ у, 
уый базыдтон æмæ уымæн афтæ хъуыды кæиын. Йæ 
ныхмæ мацы дзур æмæ йемæ цыфæнды ныхас дæр са- 
бырæй ахицæн уыдзæн. Иннæтæ сæхи раст кæныныл 
схæцынц æмæ фæстæмæ пихылæйттæ калгæ рацæуынц. 
Борнæф нæ, фæлæ кæйфæнды зæрдæмæ дæр куы нæ фæ- 
цыдаид уыцы æрмæг, уæддæр ыл нæ баууæндыдаин, уы- 
мæн æмæ раст нæ уьтдаид. Парчы бæрæг астæу агуыри- 
дурæй бæрзонд галуан кæцырдæм фидауы? Æмæ ма 
хуымæтæджы агъуыст дæр куы уыдаид, фæлæ—ресторан, 
Расыггæнджытæй æнæуи дæр уынгты азмæлæн нæ уыди, 
уыдон та ма сын тæккæ къæхты бын ресторан аразынмæ 
бавнæлдтой. Тынг хорз уыд, сæ ныхмæ кæй радзырдтам, 
уый. Æрмæг мыхуыргонд æрцыд. Арæзтад адæмы цæсты 
бафтыдтам. Нæ размæ цы хæс уыд, уый сæххæст кодтам. 
Сабазджери цыфæнды дзурæд. Фæстæмæ йæм иунæг ны- 
хас дæр не скодтон. 
— Тызмæг æм куы сдзурай, æз дæр дын уымæй 
тарстæн,— загъта Чермен, хъуыддаг афтæ кæй ахицæн, 
ууыл цин кæнгæйæ. 
— Уыимæ афтæтæ дзурæн нæй. Уæд бæстæ йæ сæрыл 
систаид. 
Фæскуыст Бæдийы цырыхъхъьГтæ мемæ ахастон. Нæ- 
химæ Дунетхан æмæ Зелимы баййæфтон. Зелимхаи мæ 
куы ауыдта, уæд къуыммæ йæхи уыцы æфсæрмхуызæй 
нылхъывта. 
— Мæнæ ма Зелимы федтон! Рауай-ма, мæ гæбойы 
дæ акæнон! 
Йæ бынатæй куы нæ змæлыди, уæд æм Дунетхан дзу- 
^ры: 
— Марадз, Хъазыбег дæумæ дзуры. 
Не’рбауæнддзæн, уый бамбæрстон, æмæ йæм мæхæ- 
— 454 — 

дæг бацыдтæн, мæ сæрмæ йæ бæрзонд систон æмæ йæм 
бынæй уæлæмæ дзурын: 
— Мæнæ мæ хæрæфырт цæйас ссис! 
Зелимхан дзургæ ницы скодта, фæлæ худын райдыд- 
та. 
— Уæхимæ дæр афтæ уæздан вæййыс? 
— 0, вæййы! — йæ бæсты дзуалп радта Дунетхан. 
— Иннæ хатт ма мын мæнæ афтæ,— мæ хъæбысы 
ныккодтон Зелимханы,— куы нæ агæбо кæнай, уæд мын 
цы ’нхъæл дæ! 
Зелимханы зæххыл æрæвæрдтон æмæ Бæдимæ дзу- 
рын: 
— Цырыхъхъытæ дын балхæдтон, нæма сæ федтай? 
— Кæм сты? 
— Дæлæ æрбахизæны. 
Бæди, цырыхъхъытæ цы къоппы уыдысты, уый ха- 
лынмæ фæци. 
— Кæм сæ балхæдтай? 
— Дуканийы, æндæр кæм? Бæззынц дын? 
— Тынг хорз сты. 
— Дæ зæрдæмæ цæуынц? 
— Куыннæ цæуынц?! 
— Мæнæн цæуыннæ балхæдтай? — бауайдзæф мын 
кодта Дунетхан. 
— Ды æндæр мыггагæй дæ. 
— Цæмæн дæн æндæр мыггагæй? 
— Тынг^ раст дын зæгъы! — мæ фарс рахæцыд Бæди^ 
— Ахæм «раст» дæ фæуыдзæн, æмæ диссаг! Цыма 
æз дæ хо нæ дæн, афтæ мæ алы хатт дæр ферох кæныс!.. 
Югославийы куы уыдтæ, уæд дæр Бæдийæн алцыдæр æр- 
баластай, мæнæн та — гыццыл цыдæртæ. 
— Дæуæн чи *лхæна, уый ис. 
— Ис мын, о! 
— Уыдæттæ дæр хорз сты, фæлæ уæм цы хабæрттæ 
ис? . • ’ 
— Махмæ? — бафарста мæ Дунетхан.— Цæй хабæрт- 
тæ нæм ис? , 
— Мухарбег махмæ цæуыннæ цæуы? Æви йæ нæ 
фæхоныс? 
— Уый бынатæй фезмæлын кæнын зын у. Ардæм нæ, 
фæлæ сæхи хæстæджытæм дæр нæ цæуы. 
— Уæдæ сæхимæ адæм бонсауизæрмæ дыууæрдæм 
куы кæнынц. 
— Уазæгджын хæдзар сты тынг. Хæлæрттæ сын бирæ 
ис. 
— Æфсинимæ та куыд цæрыс? 
— 455 — 

— Куыд хъуамæ цæрон? 
— Фæстæмæ йæм никуы сдзурыс? 
— Уæдæ! Фæстæмæты йедты йæм бæргæ нæ дзурын. 
— Цыма цæмæйдæр рахъаст кæнынмæ хъавыс, аф« 
тæ мæм кæсы. 
— Ницæмæй хъаст кæнын. 
— Уыдон дæр дæ ницæмæй хъаст кæнынц? 
— Цытæ дзурыс? Чи сæм æрбацæуы, уый фыццаг 
мæн агурынмæ фæвæййы. Йæ цæст мыл куы нæ’рхæцы, 
уæд, Дунетхан кæм ис, зæгъгæ, фæкæны. Чи мæ дзы 
ауыны, уый мæ — лæг уа-ус уа — йæ хъæбысы ныккæны. 
— Хæрзаг дæ йæ хъæбысы чи акæны, уымæй галы 
бузныг фæвæййыс! 
— .Æмæ цы! Æз уæздандзинæдтæ уарзын. Кæсыс? 
— Уыцы «кæсыс» æмæ ды! — фæзылди йæм Бæди. 
Дунетхан йæ кæддæры хъазæн митæ, æвæццæгæн, 
никуы ныууадздзæн. 
— Уæ мыггаджы зæронд лæгты цур дæр «кæсыс»-тæ 
фæкæныс? — бафарстон æй æз. 
— Уæдæ куыд æнхъæлдтай! Кæс-сы-с? 
— Дæлæ нæ хъæугæрон цы гыццыл зæронд ус цард, 
уый ма хъуыды кæныс? — бафарстон Дунетханы. 
— Гæгкæйы? 
— 0. 
— Цал азы ’йыл иыди, уый зоныс? Мæимæ гæсгæ, 
цыппарыссæдз азæй фылдæр. 
— Æз дæр æй хъуыды кæнын,— сдзырдта Бæди.— 
Æгас нал у? 
— Йæ чызг, дам, æй рæбыны хъæутæй кæцыдæрмæ 
йæхимæ акодта æмæ йæ уæдæй нырмæ никуыуал фед- 
тон. 
— Цæмæ йæ æрымысыдтæ? — хин каст мæм æрба- 
кодта Дунетхан. 
— Куы базæронд уай, уæд Гæгкæйæ дæлвæд-уæлвæд 
нæ уыдзынæ. 
— Æмæ цы? 
— Уыцы карæнæй дæр ма «кæсыс»-тæ дзурдзынæ? 
— Уæдæ куыд загътай? 
Дунетхан Бæдийæ бирæ ныллæгдæрæй баззад. Йæхæ- 
дæг дæр афтæ фæзæгъы, стæй, чи зоны, раст дæр вæййы, 
мæн, дам, фыргуыст сырæзын нæ бауагъта. Гæгкæйы кой 
ракодтон, уый йæ йæхимæ хъусыныл фæкодта. Ыыхас 
æндæрырдæм аздæхынвæнд скодтон. 
— Гæгкæ йæхæдæг гыццыл уыди, уымæ йын ма кæ- 
сут. Йæ цот йæхицæй дыууæ хатты даргъдæртæ уыдысты. 
Дыууæ чызджы æмæ йын иу лæппу ис. 
— 456 — 

— Уæдæ иуиæгæй цæмæн царди? — бафарста мæ 
Дунетхан. 
— Йæ фырт Цæгаты службæ кæны. Афицер у. Йæ 
чызджытæ та чындзы ацыдысты. Йæ фырт æм цалдæр 
хатты ласынмæ ссыди, фæлæ йын никуы акуымдта. Бын- 
тон куы æрзæронд ис, уæд æй йæ кæстæр чызг акодта. 
— Сæ хæдзар та цы фæци? — бафарста Бæди. 
— Мæнмæ гæсгæ, æхгæдæй лæууы. Чи зоны, уæй 
дæр æй акæниккой. 
— Æлхæнын æй дæ зæрды ис? — бафарста мæ Ду- 
нетхан. 
— Æвзæр нæ уаид, исты зæххы гæппæлыл ма куы 
фæхæст уаиккам, уæд. 
— Нæхи зæхх уæй акодтам, искæй зæхх та æлхæн- 
гæ кæндзыстæм? — Бæдийы зæрдæмæ мæ ныхæстæ иæ 
фæцыдысты.— Нæхи хæдзар нæ къухы куы бафтид, уæд 
ма æндæр искæй хæдзарæй цы кæнын?! 
— Айфыццаг цытæ дзырдтам, уыдон дæр нал цæ- 
уынц дæ зæрдæмæ? — бафарстон Бæдийы. 
— Цæуыл дзырдтат? — æрбакасти мæм Дунетхан. 
— Нæхи хæдзар цæмæй фæсгæмæ нæ къухы бафта, 
уый тыххæй, зæгъын, æндæр ран зæхх ссарæм, хæдзар 
дзы саразæм æмæ йæ Боцитæй баивæм. 
— Хæдзар аразын æнцон хоныс? — мæгуыр хъæлæ- 
4 сæй сдзырдта Дунетхан.— Уæлæ махуæттæ сæ кæрты 
дыууæ къуымы кæдæй нырмæ аразынц, æмæ сын ныр 
дæр нæма фæци. 
— Куы нæ йæ аразай, уæд куыд хъуамæ фæуа! 
— Аразынц æй бæргæ... 
— Таучелаты чызджытæн аразын фыдæй баззад,— 
Дзыццайы ныхæстæ мæ зæрдыл æрлæууыдысты. 
— Цæмæн? — бафарста мæ Бæди. 
— Нæ сиæхстæ ницы рыг фæкалынц æмæ уымæн. 
— Уе’ннæ сиæхстæн нæ зоньга, фæлæ дзы сымахмæ 
чи’рхаудта, уымæй уæхицæн мацы ныфсытæ æвæрут. 
— Дунетхан, дæуæн дæр Мухарбеджы фыдгой кæнын 
йеддæмæ мацы ратт. Мойы ныхмæ дзурынæй ус рæзгæ 
куы кæнид, уæд зæххыл дæуæй бæрзонддæр сылгоймаг 
нæ уаид. 
— Цы у, уый зæгъын. Дæуæй хъæдынкъухдæр та 
уый у. Йæ ныхмæ дзурын дæр уымæн нæ фæуадзыс. 
—Æз æм цæмæдæриддæр баулæфын, уым мæ фарс- 
мæ æнæрбалæугæ никуыма фæци. Хæдæгай, абон нын 
зæххы хæйттæ лæвæрдтой... 
— Æмæ? — æмфарст мæ акодтой Бæди æмæ Дунет- 
хан. 
— 457 — 

— Кæй, дам, хъæуы, уыдон курдиæттæ æрбадæттæнт. 
— Æмæ балæвæрдтай? — • сцымыдис Бæди. 
— Цы дзы аразын цæхæрадонæй горæты? 
— Æдылы ма у, райс æй. 
— Чи мын æй кусдзæн? 
— Мах æй кусдзыстæм! — Дунетханмæ ацамонгæйæ 
сдзырдта Бæди. 
— Кæцы ран уын дæттынц? — сæйрагдæр фæрстытæй 
мæм иу радта Дунетхан. 
— Йæ ран мæ зæрдæмæ бæргæ фæцыди. 
— Уыдтæ дзы? 
— О. Трамвайы йæм дæс минуты цыд йеддæмæ нæу. 
Фистæгæй дæр-ма йæм иу уый бæрц бауайын хъæуы. 
Горæты цæгатфа^рс. Терчы сæрты хиды бакомкоммæ. 
— Уый замманай ран куы у. Райсын æй хъæуы. Бæ- 
дийы загъдау, иумæ йæ кусдзыстæм. Мæлæты дынджыр 
зæххытæ куы нæ дæттынц. 
— Гектары æхсæзсæдæймаг хæйттæ. Уый дæм гыц- 
цыл кæсы? 
— Нæ цæхæрадон уымæй æхсæз хатты стырдæр куы 
уыди æмæ йæ куы куыстам, уæд уый скъахын нæ бафæ- 
раздзыстæм? Ма йæ ныууадз, фæрæдидзынæ. 
— Боцийы фырт та кæм кусы? — бынтон æнæнхъæ^ 
лæджы фарст мæм радта Бæди. 
— Ам вæййы,— дзуапп ын радтон æз.— Кæмдæр, 
дам, фатеры цæры. Цæмæн дæ бахъуыд? 
— Кæд, уыцы зæххытæ кæм дæттынц, уый хæстæг 
у, уæд дзы хæдзæрттæ нæ араздзысты? 
— Фарон чи райста, уыдонæй дзы чидæртæ ныридæ- 
гæн дæр сарæзтой. Стæй куыд дзурынц, афтæмæй дзы 
цæргæ дæр кæндзысты. 
— Дæуæн æмæ уый загъдæуа: мах дæр дзы сараз- 
дзыстæм æмæ, чи зоны, искуы ахæм рæстæг ралæууа, 
æмæ йæ хъæуæй горæтмæ цæуынмæ чи хъава, уыдони- 
мæ баивæм. Хъæуы нын хæдзар куы уа, уæд нæхи хæ- 
дзармæ дæр фæхæстæгдæр уыдзыстæм... 
Бæдийы ныхæстæ мæ хъуыдытыл бафтыдтой. Адæй- 
маг кæмфæнды куы цæра, уæддæр зæххи^æ баст у. Кæй 
зæгъын æй хъæуы, фæндзæм уæладзыджы куы цæра, 
уæд зæхмæ ауыгъд адæймаджы хуызæн бынмæ кæсы. 
Фæлæ цæхæрадон кæмæн ис, уыдон уавæр æндæрхуы- 
зон у. Зæхмæ арæхдæр æфтынц, стæй зæхх хæзнатæн 
се’ппæтæй дæр зынаргъдæр у. Æнæ сызгъæрин, æнæ æх- 
цайæ фæцæрæн ис, фæлæ зæххыл цы зайы, æнæ уыдо- 
нæй фæцæрæн нæй. Цыфæндыйæ дæр ис мæгуыры хос 
нæу. Æнæкургæйæ мын цы дæттынц, ууыл мæ къух кæй 
— 458 —> 

фæцæйистон, уый мæм хардзау æркаст. Бæди мæнæй 
зондджындæр кæй уыд, уый ма мæ иоджыдæр иу хатт 
бауырныдта. 
— Кæд нæма байрæджы, уæд курдиат бадæтт,— йæ 
фæндыл фидарæй лæууыд Бæ^и. 
— Райсом ныффысдзынæн... 
— Райс æй, райс,— Бæдиимæ йæ иузæрдиондзинад 
æвдыста Дунетхан.— Сиахс дын кæй ис, уый дæр дæ 
зæрдыл дар. Дæхæдæг куы зæгъыс, мæ фарсмæ æрба- 
лæууы, зæгъгæ. Цæхæрадон нæ, фæлæ дæ йæ сæр кæм 
бахъæуа, уым йæхи дард нæ аласдзæн... 
— Сразы мæ кодтат... 
VIII 
Иуæй-иу хабæрттæ мæм афтæ æрæджиау æрбахæццæ 
вæййынц, æмæ кæд мæхинымæр дис кæнын нæ байда- 
йын. Бонсауизæрмæ кæимæ фæкусын, уыдон цы гæнæг 
сты, уый мæ алыварс адæм хуыздæр фæзонынц. Черме- 
ны чындзæхсæвы хабар дæр цыппæрæм уæладзыджы 
фехъуыстон. Редактор мæ æнæнхъæлæджы афарста: 
— Чермен хуыцаубоны куры ус? 
— Кæй Чермен? 
\ —:; Дæ кусæг. 
— Фыццаг хатт æй хъусын. 
— Хуыцаубоны, дам, куры уæдæ. 
Æргом зæгъгæйæ мын уыцы хабар æндæр искæмæй 
хъусын хъыг уыди æмæ, Черменыл куы амбæлдтæн, уæд 
ын аивæй бауайдзæф кодтон: 
— Сусæгæй хъуыддаг чи бакодта, уыдонæй амонд- 
джындæр чи фæци, уый æмбал дæ Хуыцау фæкæнæд! 
Чермен къæмдзæстыг лæуд кодта. 
— Мæнæн æй куы загътаис, уæд дæр ницы кодтаид. 
— Æфсæрмы кодтон... 
— Ау, ус курынæй куы нæ’фсæрмы кæныс, уæд «ус 
курын» зæгъьщæй æфсæрмы кæныс? 
— Дæ хæстæг у... 
— Мæ хæстæг? 
— 0. Йæ мад сымах’хæрæфырт у... 
— Уый та ноджы хуыздæр. Ме ’мкусæг ус куры æмæ 
йæ цалынмæ мæхæдæг бафарстон, уæдмæ йæ дзыхæй иу 
ныхас не схауд. Уый мын фаг нæ уыд, фæлæ ма мæ хæ- 
рæфырт йæ чызджы дæтты æмæ уымæй дæр рохуаты 
баззадтæн. 
— Махæй нæ уыдтæ рох. 
— Ацы хуыцаубон уыдзæн, зæгъыс? 
— 0. 
— 459 — 

— Æмæ истæмæйты рæвдз дæ? Дæхи дæр мæ куы 
никуы ракуырдтай. 
— Нырма æнæхъæн къуыри ис. Дæхæдæг фæразæй 
дæ, æндæр дын абон зæгъинаг уыдтæн. 
— Нæ кусджытæн æй фехъусын кодтай? 
— Иууылдæр æй зонынц. 
— Истæмæй дæм фæкæсын куы хъæуа, уæд æфсæр- 
мы ма бакæн. Уæхи хъæуккаг у, зæгъыс? 
— 0. 
— Уæдæ дæ уæд автобустæ-йедтæ нæ хъæудзæн? 
— Нæхи кусджыты чи аласа, ахæм, иннæтæ мæхæ- 
дæг ссардзынæн. 
— Уæдæ ууыл ма тыхс. Ме’рдхорд машинæты хицау 
у æмæ дзы райсдзынæн. 
— Æрмæст-иу се’ппæт дæр рацæуæнт. 
— ’Уымæ дæ зæрдæ ма’хсайæд. Кæдæй-уæдæй кæимæ 
кусын, уыдонæй чидæр амондджын хъуыддаг кæны. 
— Дыууæйæ фæстæмæ се’ппæтæн дæр бинонтæ куы ис... 
— Уыдон мæ размæ бакодтой хъуыддæгтæ. Стæй æз 
тынгдæр мæ раздæры куысты кой кæнын. Иуæндæс азæй 
дзы фылдæр фæкуыстон æмæ дзы иу чындзæхсæв, иу 
чызгæрвыст никуы уыди. Æз æй хъазгæйæ мæрдты бæ- 
стæ хуыдтон. 
— Мæрдты бæстæ? 
— 0. Фыццаг хатт æй кæмæн загътон, уыдон дæр 
дæу хуызæн дис кодтой. Æмæ сын уæд æз дæр хъарæ- , 
джы ныхæстæ рафæзмыдтон: «Мæ бон дын куыд бакалд, 
чызг чындзы кæм нæ цæуы, лæппу ус кæм нæ куры, уы- 
цы бæстæмæ дæ куы фæхæссынц!,.» Æмæ, зæгъын, иæ 
редакци дæр раст ахæм бæстæ у. 
— Æцæгæй дæр афтæ уыди? 
— Æз дын цытæ дзурын! Иуæндæс азмæ дзы лæгшу 
ус нæ ракуырдта, чызг чындзы нæ ацыди. Афтæмæй дзы 
фæсивæд дæр уыди. Мыхуыргæнджытæй дзы ахæм хæрз- 
хъæд чызджытæ куыста, æмæ иууылдæр æнæкуырдæй 
баззадысты. Лæппутæй, уырдæм кусынмæ бацæуыны 
размæ ус чи ракуырдта, уыдонæй фæстæмæ иннæтæ зæ- 
ронд ^ренынц. 
— Уæдæ дзы ды хорз афон раирвæзтæ,— йæ мид- 
былты Яахудт Чермен. 
— Нæ зонын. Дыккаг аз кусын сымахимæ дæр, фæлæ 
куыд кæсын, афтæмæй уæ уæхицæй никæмæ равдæл- 
«дзæн. 
Чермен йæ мидбылты бахудт. 
— Æви ацы хъуыддаджы лæг йæхæдæг куы нæ уа, 
уæд ын ничи баххуыс кæндзæн? Цæй уыдон хъазæн ны- 
— 460 — 

хæстæ сты. Дæ хабæрттæ кæн. Истæуыл куы тыхсай, уæд- 
иу зæгъ. Рог машинæйæ та куыд дæ? 
— Зæгъынмæ дын хъавыдтæн, фæлæ... 
— Хъæуы дæ нæ машинæ, уæд зæгъ, æндæр цы ’фсæр- 
мытæ кæныс?- 
— Мыййаг мæ куы бахъæуа... 
— Руслан ам уыдзæн. Хуыцаубоны нæ, фæлæ уымæй 
размæ дæр. Уæдæ машинæ цæмæн у? 
Хуыцаубоны дæс сахатмæ ныхасгонд уыдыстæм. Иу- 
æндæс сахатмæ кæй æрæмбырд стæм, уый ма æгæр хорз 
дæр уыди. Чермены хъæумæ иу сахатæй фылдæр цæуын 
хъуыд æмæ афоныл ныххæццæ уыдзыстæм. 
Уæддæр та хъæуы уавæрты алцыдæр æнцондæр кæ- 
нæн у. Адæм кæрæдзийы зонынц æмæ иу бинонтау æр- 
«бамбырд вæййынц. Хъуыддæгтæ иууылдæр сæхимæ рай- 
сынц. Кусæрттаг æнцондæрæй ссарынц, фынгтæ кæм æрæ- 
вæрой, уый сагъæс сæ нæ вæййы, æгъдаудæтджытæ алцы- 
дæр фæзонынц, чындэхæсджытæ æмæ хуындзæуттæм дæр 
дардмæ æрвитын нæ фæхъæуы. 
Черменæн ма йæ мад æмæ йæ фыд уыцы сæрæн уы- 
дысты. Горæтæй уазджытæ æрцыд, зæгъгæ, сæм куы бай- 
хъуыст, уæд се’ннæ хабæрттæ ныууагътой æмæ нæ раз- 
здæ рацыдысты. Æхсызгон сын уыд, сæ фырты фæдыл 
уый бæрц адæм кæй сызмæлыд, уый. 
— Фæсаууонмæ дæ зонын,— чи дæн, уый йын куы 
бацамыдтой, уæд мын загъта Чермены фыд.— Лæппуи- 
ъ\æ нæм дæ кой арæх рауайы. Бузныг дæ стæм æнæхъæн 
бинонтæй дæр. Хионы цæстæй йæм ракастæ æмæ арфæ- 
гонд фэеу. 
— Хорз лæппу схъомыл кодтат. Бузныг зæгъын сы- 
махæн æмбæлы. 
— Йæхицæй аразгæ уыдзæн йæ хорз дæр æмæ йе 
’взæр дæр. 
— Æз дын, æргом дзургæйæ, хистæр æнхъæл уыд- 
тæн. Ноджы мын Чермен, скъолайы дыууиссæдз азы ба- 
куыстай, зæгъгæ, куы загъта, уæд дæ фæсаууонмæ зæ- 
ронд хуыдтон. 
— Зæронд мæ фыд куынæМа у. 
— Дæ фыд дæр ма æгас у? 
— Табу Хуыцауæн. 
— Демæ цæры уый дæр? 
— Мемæ. Мæ мад дыууæ азы размæ амард æмæ уæ- 
дæй нырмæ фæцудыдта, æндæр ын бæргæ ницы уыд. Дæ 
фарн бирæ уæд, мæ хисгæр фырт мын æй ласынмæ хъа- 
ьыди, фæлæ йæ нæ бауагътон. 
— Ацы хъæуы цæры уый дæр? 
— 461 — 

— О. Уæртæ фаллаг сыхы. Уым ын хæдзар сарæзтон. 
Еинонтæ йын æрхастон. Фыры хъулы хуызæн дыууæ 
лæппуйы йын ис. 
Амондджын адæмтæ куыннæ ис, æвæдза! Иу хæдзар- 
вæндаджы уал фæлтæры микæвæрттæ æрæмбырд уæнт!! 
— Йæхи нæ бафæндыди? 
— Йæхи куы фæндыдаид, уæддæр æй æз уагътон! 
Мæ хæдзар æнæ уымæй хасты хуызæн куы уыдаид. Кæ- 
рæдзиуыл ахуыр стæм æмæ æнæуи дæр æнæ мæн нæ ба- 
фæрæзтаид. 
Мæнæн æдзухдæр хистæртимæ мæ хъуыддæгтæ хуыз* 
дæр фæцæуынц. Уыдоны æхсæн мæхи сæрибардæр фен- 
къарын. Ноджы ма мæхимæ иу ахæм миниуæг раиртæс- 
тон. Адæм се ’ппæт цин куы фæкæнынц, уæд æз та мæ- 
химæ хъусыныл фæвæййын. Чермены чындзæхсæвы дæр 
адæмы хъæлæбайæ тыхсын райдыдтон. Иууылдæр хъæл- 
дзæг сты æмæ сын бамбарæн ис. Фæлæ адæм, иухуызон 
хъæлдзæг куыд хъуамæ уой, уый мæнмæ диссаг фæкæсы. 
Черменьгфыд мæ йæ фыдмæ куы фæцæйхуыдта, уæд 
мæ зæрдыл зæронд хабар æрлæууыд. Хъæуы уыкгты* 
дам, уазæг сцæйцыд æмæ иу хæдзары дуармæ зæронд 
лæджы кæугæ сæййæфта. Уазæг æрлæууыди æмæ йæ 
фæрсы: 
«Цæуыл кæуыс?» 
«Мæ фыд мæ фæнадта». 
«Цæмæн?» 
*Йæ фыдмæ йын фæстæмæ кæй сдзырдтон, уый тыхг 
хæй». 
Уыйау мæн дæр, йæ фырты фырттæ фыры хъулы хуы- 
зæттæ кæмæнсты, уыймæ йæфыдимæ зонгæ кæнынмæ 
фæцæйхуыдта. 
Кæрты рæбыноз цы сæрдыгон хæдзар уыд, уырдæм 
бацыдыстæм. Зæронд лæджы дзы диваныл бадгæ баййæф- 
там. Иу-фондз азы кæуыл цыдаид, ахæм лæппу стъо- 
лы бын йæ машинæимæ цыдæртæ архайдта. 
— Баба, куыд æнкъардæй бадыс? — сдзырдта йæм 
фырт. 
— Дæлæ мæ уыцы лæг æнкъард кæнын нæ уадзы, 
— йæ къæдз лæдзæгæй стъолы бынмæ ацамонгæйæ загъ- 
та зæронд лæг. 
— Мæнæ дæм горæтаг уазæджы æрбахуыдтон,— загъ- 
та Чермены фыд.— Лæппуимæ иумæ кусынц. Куы ба- 
зонгæ уаиккат, уый йæ фæнды. 
— Æмæ цы кæны, ’цы! Алы бон æгас нæм æрцу,— 
загъта зæронд лæг æмæ йæ быкатæй сцæйыстад. 
— Дæ Хуыцауы хатыр бакæн æмæ ма сыст,— бауад- 
— 462 — 

тæн æм æмæ йын мæ армытъæпæнæй йе уæхскыл æрхæ- 
цыдтæн. 
— Мæнæ мæ фарсмæ æрбад уæдæ,— диванмæ мын 
ацамыдта. 
— Уæдмæ иу лæппу æрбауад æмæ Чермены фыдæн 
фехъусьга кодта, агурынц дæ, зæгъгæ. Уый хатыр ракуырд- 
та, æмæ мах зæронд лæгимæ баззадыстæм. Йæ сæрыл 
цы урс нымæтхуд уыд, уый хорз фидыдта урс рихитæ 
æмæ цурчы хуызæн цыргъ зачъеимæ. Уыдис ык крд 
цъæх цæстытæ æмæ, сойæ сæрстау чи æрттывта, ахæм 
цардхуыз сырх рустæ. 
— Æгайтма сæмбæлдыстут. Уазæг Хуыцауы уазæг 
уыди раджы дæр æмæ уæ Хуыцауы хорзæх уæд! 
Чермены фыд мын куыд радзырдта, афтæмæй йæ фыд 
бирæ аргъæуттæ æмæ таурæгътæ зоны. Йæ рæстæджы, 
дам, дзы Дадо — журналы фæстæ газеты йæ романæй 
скъуыддзæгтæ кæмæн фæмыхуыр кодтам, уыцы Дадо сæ 
хъæуккаг у — бирæ хабæрттæ ныффыста. Мыхуыры дæр, 
да’м, дзы цыдæртæ рацыд. Мæн дæр йемæ аныхæстæ кæ- 
нын уымæн бафæндыд. 
— Бирæ аргъæуттæ æмæ таурæгътæ зоныс, зæгъгæ, 
мын радзырдтой. 
— Зыдтон бæргæ цыдæртæ,— цыма кæуылдæр йæ зæр- 
дæ худы, уый хуызæн сдзырдта зæронд лæг,— фæлæ 
базæронд дæн æмæ мæ аргъау дæр никæйуал хъæуы 
. жмæ мæ таурæгъ дæр. Æрмæст ма далæ ахæмтæм кæс- 
гæйæ,—йæ лæдзæгæй та, лæппу кæм хъазыд, уыцырдæм 
ацамыдта,— чысыл мæ зæрдæ барухс вæййы, æндæр мæ 
ацы зæххыл ницыуал бæттæг ис. Фыдæлты ныхæстæ 
адæймаг раст куыннæ хона, кæд дзы аппаринаг-ницы ис 
æмæ зрндæй се ’дзаг сты, уæд? 
Зæронд лæджы цæсгом фæрухс, йæ рихиты бын баху- 
дызмул кодта æмæ дзурын райдыдта: 
— Нæ фыдæлтæй иу ахæм таурæгъ хъусгæ æрцыд- 
тæн. Хуыцау арв æмæ зæхх куы сфæлдыста, адæм æмæ 
сырдтæ куы равзæрдысты, уæд хъуыды кæнын райдыдта, 
кæмæн дзы цас цæрæнбон радта, ууыл. Бæлвырд уыиаф- 
фæмæ æрцæуыны фæстæ зæдтæм фæсидти æмæ сын йæ 
хъуыды бамбарын кодта. Уыдон зилын райдыдтой æмæ 
алкæмæн дæр, чи цас фæцæрдзæн, уый хъусын кодтой. Æп- 
пæты фыццаг бацыдысты адæймагмæ æмæ йын загътой: 
— Хуыцауы уынаффæмæ гæсгæ цæрдзынæ дыууис- 
сæдз азы. 
Гыццыл фæкасти уыцы рæстæг адæймагмæ æмæ йæ 
хъæлæсы дзаг ныккуыдта, фæфылдæр мын æй кæнут, 
.зæгъгæ. 
— 463 — 

Зæдтæ дарддæр ацыдысты æмæ иу афон хæрæгмæ 
бахæццæ сты. Загътой йын, Хуыцау ын дыууиссæдз азы 
цæрæнбон кæй саккаг кодта. Бирæ фæкасти уыцы рæстæг 
хæрæгмæ æмæ «ио-ио!», зæгъгæ, нырдиаг кодта: 
> — Нæ мæ фæнды хæрæджы цардæй уый бæрц цæ- 
рын, ссæдз мын дзы аппарут! 
Ацыдысты уырдыгæй зæдтæ æмæ куыдзмæ бахæццæ 
сты. Загътой та уымæн дæр, Хуыцау дын дыууиссæдз 
азы цæрæнбон радта, зæгъгæ. Æгæр бирæ фæкастысты 
дыууиссæдз азы куыдзмæ дæр æмæ йæ ниуын арвыл æм- 
бæлди: 
— Нæ мæ фæнды дыууиссæдз азы куыдзы цардæй 
цæрын! Ссæдз мын дзы аппарут!.. 
Ацыдысты зæдтæ уырдыгæй æмæ бахæццæ сты май- 
мулимæ, Загътой та уымæн дæр, Хуыцау дын дыууис- 
сæдз азы цæрæнбон радта, зæгъгæ. 
Бынтон æмбисонд та уый фæцис: 
— Дыууиссæдз азы бæлæстыл куы фæрахау-бахау 
кæнон, уæд мæ уыцы цард цæмæн хъæуы, ссæдз мын 
дзы аппарут! 
Фæстæмæ раздæхтысты зæдтæ æмæ бацыдысты, Хуы- 
цау йæ фæллад к«ем уагъта, уырдæм æмæ йын хабæрттæ’ 
радзырдтой. Уый сæм фæхъуыста, стæй загъта: 
— Æххæстгонд æрцæуæд се’пиæты фæндон дæр. Хæ- 
рæг, куыдз æмæ маймулийы цæрæнбонтæ фæйнæ ссæдз 
азы фæкъаддæр кæнут æмæ ’сæ адæймаджы цардмæ! 
бафтаут. 
Уæдæй фæстæмæ, дам, адæймаг фондзыссæдз азы цæ- 
рын райдыдта, æрмæст, дам, дзы адæймаджы цардæй 
фæцæры дыууиссæдз азы, уый фæстæ ссæдз азы хæрæ-. 
джы цардæй цæрынмæ рахизы, уымæн æмæ йæ йæ дари- 
нæгтæй йæхимæ нал февдæлы, йæ хъарутæ æмæ йæ тых- 
тæ уыдоны сæрыл æрхæссы. Уый фæстæ ссæдз азы та 
куыдзы цардæй цæрын райдайы, фæскъуыммæ йæ рап- 
парынц, бинонтæй фæхъæуы. Фæстаг ссæдз азы та йæ 
маймулийы цармы батыхтæуы, Йæ дзыхы дæндаг нал 
бэззайы, хынджылæг дзы байдайынц. 
Фæцис йæ ныхас зæронд лæг. Йæ лæдзæгæй зæхх 
цалдæр рог цæфы æркодта æмæ ма йæ ныхасмæ бафты- 
дта: 
— Ахæм хабæрттæ, гъе! Адæймагæн цард зынаргъ 
у æмæ суанг куыдз, хæрæг æмæ маймулийы цардæй цæ- 
рыныл дæр разы у. Хуыцау ын йæ фæндоныл дæр дыу- 
уæ уымæн нæ загъта. 
— Фыццаг хатт фехъуыстон ахæм таурæгъ. 
— Мæ фыды фыд æхсæз æмæ авдыссæдз азы фæцард 
— 464 — 

æмæ мын æй уый дзырдта. Уымæн та^йæ чи дзырдта, 
Хуыцау йæ зонæг. Хохы ма куы цардыстæм — хæсты 
размæ уыди уый — уæд нæм ахуыргæндтæ цалдæрæй: 
æрбацыдысты, нæхи Дадойы ма дзы хъуыды кæнын, ин- 
нæты иæмттæ мæ ферох сты æмæ йæ уыдонæн дæр ра- 
дзырдтоы. Таурæгътæ æмбырд кодтой æмæ сын æндæр 
хабæрттæ дæр фæкодтон. 
Зæронд лæгимæ ма мæ абадын бæргæ фæндыд, фæлæ^ 
мæм агурæг æрбацыдысты æмæ йын хæрзбон загътон. 
Нæ кусджыты буцдæрæн сæрмагонд фынджы уæл- 
хъус сбадын кодтой. Хистæр, æгъдау куыд амоны, аф- 
тæмæй фысымтæн сæхицæй, уьгди. Тынг диссаджы дзырд- 
арæхст разынди. Иу сидтæй иннæ рæсугъддæр уагъта. 
Зарыди. Усгуры кадæн сæрмагондæй систа «Чермены 
зарæг». 
Нæхимæ куы рацæйцыдыстæм, уæд мæ дохтырыл ам- 
бæлдтæн, Бимболаты зианы тынгдæр куы фæрынчын дæн, 
уæд мæ чи дзæбæх кодта, уыцы дохтырыл. Кæрты хио- 
ны зылдтытæ кодта. Куы мæ ауыдта, уæд мæм æрбауа- 
ди: 
— Абондæргъы дæу хъахъхъæнын æмæ дыл, марадз- 
зæгъай, кæд ныхасмæ фæхæст дæн. 
* — Ды та ам цы кусыс? 
— Мæ хæрæфырт у Чермен. 
— Уæдæ мах та иумæ кусæм. 
— Загътой мын æй. Дзæбæхæй фæкусут иумæ, дзй- 
бæхæй! Тынг æхсызгон мын у дæ уынд. Куыд у де ’нæниз- 
дзинад? 
— Ницыуал мыи у! Дæ ныхасмæ байхъуыстон. Фа- 
рон ацафон Хъырыммæ ацыдтæн. Ды мын куыд загъ- 
тай, афтæ — йæ хуссайраг былгæронмæ, уырдыгæй куы 
сыздæхтæн, уæд ма Цъæйы дæр дыууæ къуырийы фæ- 
дæн. 
— Хорз бакодтай. Æрмæст уый æгъгъæд нæу. Хъы- 
рыммæ дæ фæд-фæдыл иу-æртæ азы ацæуын хъæуы. 
— Уæдæ йæ æз æгъгъæдыл куы банымадтон. 
— Нæу æгъгъæд. Ацы аз дæр ацу, стæй иннæ аз 
дæр. Денджыз хорз у. Хъырымы хуримæ... 
Мæ дохтыры ныхæстæ мæ сагъæсы бафтыдтой. Иу 
хатт кæйдæр путевкæйæ ацыдтæн, фæлæ дыккаг æмæ 
æртыккаг хатт та? 
— Æви путевкæйыл тыхсыс? — мæ хъуыдытæ бам- 
барæгау мæ бафарста мæ дохтыр. 
— Бафæлварын хъæудзæн ссарыныл. 
— Абон цы чындз æрхастам, уый мады хо лрофцæ- 
дисты кусы æмæ æз йемæ аныхас кæндзынæн. 
— 465 —, 

— Уæ чындзæн йæ мад æмæ, кæй зæгъын æй хъæ- 
уы, йæ мады хо дæр, нæ хæрæфырттæ сты. 
— Хъазгæ кæныс? 
— Нæ кæнын. Æрмæст сæ æз нæма зонын. 
— Уæдæ дын æй чи загъта? 
— Чермен. Ацы хъæуы нын хæрæфырттæ ис, уый 
мын ногдзинад уыдис. 
Фарон кæм уыдтæн, уырдæм ма путевкæ ссарын мæ 
къухы куы бафтид, уæд хорз уаид. 
Къуырисæры мæ куыст фысджыты Цæдисæй райдыд- 
^гон. Тыргъты Аслæнбегимæ баиу стæм. Цæмæ ’рбацыдтæн, 
уый куы базыдта, уæд мын афтæ: 
— Ирыстоны литфонды минæвар æз кæй дæн, уый 
нæ зоныс? 
Нæ зонын, зæгъгæ, мæ сæр батылдтон. 
— Цом-ма уæдæ мемæ, æмæ æз Мæскуымæ искæцæй 
телефонæй ныдздзурон. 
— Цом мæ куыстæй адзур. 
— Уый та ноджы хуыздæр. 
Аслæнбегимæ редакцимæ æрхызтыстæм—фысджыты Цæ- 
. дис дæр мах агъуысты дыккаг уæладзыджы уыд. 
Мæскуы йын заказ скодтон æмæ æнхъæлмæ касты- 
стæм. 
— Фысджыты Цæдисы сæрдар куы уыдтæн,— йæ 
зсæддæры хабæрттæ æрымысыд Аслæнбег,—уæд сæ иууыл- 
дæр зыдтон, стæй мæ сæхæдæг дæр зыдтой. Путевкæ- 
йыл нæ никуы ничи батыхст. Цæдисы уæнгтæ нæ, фæлæ- 
лу кæй фæндыди, уыдоны се’пиæты дæр æрвыстон. Æры- 
гæттæм тынг нæ хъус дардтам, ныр уæм цыма ахæм цæ- 
стæнгас нал и, афтæ мæм кæсы. 
— Цæуыннæ? Æхцатæ-йедтæ кæмæн раттынц, ахæм- 
?æ дæр ис. 
— Дыгай-æртыгай тумантæ ницы сты. Фæсивæды 
разæнгард кæнын хъæуы. Зæрдæдарæн кæуыл ис, уы- 
донæн хъуамæ чингуытæ уадзой, æмбырдтæм сæ æрви- 
той. Мæнæ ды куыд цæуынмæ хъавыс, уый дæр хорз у. 
Фысджыты сфæлдыстадон хæдзары кæйдæртимæ базон- 
гæ вæййы адæймаг. Бирæ зонгæтæ кæмæн ис, уый та 
хъæздыгдæр у. Фыссæг фыссæгимæ куы æмбæла — уæл- 
дайдæр æрыгон фыссæг — уæд хæлардзииад афтæмæй 
райгуыры. Тæлмацгæнджытæ дæр афтæмæй ссарынц... 
Мæ телефоны æнахуыр дзæнгæрæг райхъуыст. Уый 
юыгъдæгæйдæр Мæскуы уыдзæн. Хæтæл систон. 
— Мæскуы у,— дзурын Аслæнбегмæ. 
Аслæнбег хæтæл райста. 
, — Алло! Алло! Нинæ мæ хъæуы! Нинæ дæ? Дæ бон 
— 466 — 

хорз Нинæ! Базыдтай мæ? Дадо дæн. 0, Ирыстонæй. Ну- 
тевкæ хъæуы Ялтæмæ! Иу æрыгон фыссæгæн! Кæдæй: 
фæстæмæ? Фынддæсæм июлæй фæстæмæ? 
Аслæнбег хæтæл йæ армытъæпæнæй амбæрзта æмæ мæ 
афарста: 
— Фынддæсæм июлæи фæстæмæ ацæудзынæ? 
Мæ сæр æм, «о», зæгъгæ, батылдтон. 
— Тынг хорз! Абон æй рарвитдзынæ? Бузныг, стыр 
бузныг! ^ ’*^' 
— Дæуæн дæр бузныг. Мæ хъуыддаг мын сарæзтай,— 
раарфæ йын кодтон. 
— Хъуыддæгтæ раздæр арæзтон, ныр мæ бон кицы- 
уал у. Цыбыр ныхасæй, путевкæ а дыууæ боны ардæм 
хъæуы. Æппæты фылдæр кæд бафæстиат уа — кьуыри. 
Мæ номыл æй сæрвитдзысты. Куы схæццæ уа, уæд дын 
хъусын кæндзынæи. 
Æмбойны та путевкæйы хицау адæн. Обкомы фыццаг 
секретаримæ ныхасгонд уыдтæн. Путевкæ, дам, ссар, æн~ 
дæр отпусчы тыххæй ма тыхс, ауадздзынæн, дам, дæ. 
Нæхимæ куы’рбацыдтæн, уæд Бæдийæн хабæрттæ ра~ 
дзырдтон. 
— Кæд цæудзынæн, загътай? — бафарста мæ Бæди- 
— Фынддæсæм июлы. 
— Цас ма дын баззад? 
— Æвддæс боны. 
— Алы хатт талф-тулф митæ байдайыс! 
— Нæ фæлæ ’мæ ацы хаттæй тынгдæр никуы ацыд 
мæ хъуыддаг. 
— Иу хатт дын дæ дзаумæттæ афоныл куы срæвдз 
кæнон, уæд цас диссаг у! 
Цæхæрадон мын радтой. Тыххæй-фыдæй йæ къахт 
фестæм. Зæрæстон зæхх уыди æмæ дзы бел нытътъыссын 
нæ куымдта. Цыппарæй йæ фæкъахтам. Дунетхан Му- 
харбеджы дæлджинæг кæныныл фæархайы, фæлæ цыфæн- 
ды хъуыддагмæ куы бавналы, уæддæр æй æрдæгыл ни- 
куы ныууадзы. Не’ппæтæй дзы фылдæр уый скъахта. 
Цыфæндыйæ дæр уыцы зæхх кæй райстон, уымæй хорз 
бакодтон. Йæ фылдæр хай йын картоф æмæ хъæдур ныс- 
сагътам. Хъæдуры хъилтæ сæрмагондæй Къобосты хъæ- 
дæй сластон. Бæди æмзе Дунетхан сæ хъæууон бонтæ æры— 
мысыдысты. Дыууæ хуымы дзы хъæдындзтæ ныссагъ- 
той, джеджджынтæ, мæймæбулчъытæ, хуырхæг. Суанг 
ма дзы нас дæр ныссагътой. 
— Нæ цæхæрадонмæ мæ зæрдæ’хсайдзæн. 
-^ Ма йæм æхсайæд. 
— Хæмпæлы бын куы фæуа, уымæй тæрсын. 
— 467 — 

— Барувдзыстæм æй. 
— Къахт зæхх уын афтæмæй ма баззайæд. Августы-иу 
дзы æрыскъæф ныссадзут. 
— Хорз. 
— Æндæр ма цы? 
— Иннæ хæттыты иу бонмæ куы арæвдз вæййыс, уæд 
выр мæй раздæр цæттæ кæнын цы райдыдтай? Уæддæр 
та дæ исты байрох уыдзæн. 
— Уымæй раст зæгъые. 
Рох кæныны дæр хорзæй ницы ис, фæлæ бонæй бон- 
ждд цы хъуыддæгтæ фергъæвтон, уыдонæй мын бирæтæ 
ныронг дæр æнæкондæй баззадысты. 
Не ’рвадæлты чызг горæтмæ раджы рафтыди. Рафты- 
ди, зæгъгæ, йын чидæр паспорт райсынмæ феххуыс код- 
та æмæ колхозæй йæ сæр бафснайдта. Хæсты заманæн 
ма æфсон уыди, фæлæ хæсты фæстæ дæр уавæр нæ фæ- 
хуыздæр. Бирæ бакуыстаис æви гыццыл, дæ фæллой цæс- 
ты ахадыдтаид æви нæ, уæддæр дын аргъ иухуызон уыд, 
растдæр зæгъгæйæ та дын ницы аргъ уыд. Зын æмæ хъи- 
зæмайраг уавæртæй фервæзын йæ фадат кæмæн амыдта, 
уыдон хуыздæр цардæнхъæл æндæр ранмæ цæуыныл ар- 
хайдтой. Уыцы амондджыяты æхсæн уыди не ’рвадæлты 
чызг Кафетæ дæр. Заводы кусын куы райдыдта, 
ууыл бирæ рæстæг нæма рацыд, афтæ нæм хъæумæ æрцы- 
ди. 
Хъуыды ма йæ кæнын, æрталынг, афтæ нын нæ дуар 
æрбахостæуыд. Æз æм ракæсынмæ хъавыдтæн, фæлæ мæ 
Дзыцца нæ бауагъта. Йæхæдæг сыстад, Дуары размæ ра- 
дыд æмæ дыккаг хатт куы ’рбахостæуыд, уæд æм ра- 
дзырдта: 
«Чи дæ?» 
Уыцы рæстæг бирæ æвзæр хабæрттæ хъуысти æмæ-иу 
куыддæр æрталынг, афтæ нæ Дзыцца æддæмæ никæйы- 
уал уагъта. Дуар-иу мидæгæй æрæхгæдта. 
«Æз дæн,Дзыллæ, бакæ-ма»,— æрбайхъуысти кæйдæр 
хъæлæс. 
Чи уыд, уый, æвæццæгæн, Дзыцца базыдта æмæ йын 
дуар бакодта. Мидæмæ арбахызт Кафетæ. Уымæй размæ- 
иу нæм арæх уыд æмæ йæ иууылдæр зыдтам. 
«Уе ’зæртæ хорз!» 
«Æгас цу, Кафетæ,— сдзырдта Дзыцца æмæ йæ йæ 
хъæбысы ныккодта.— Ацафон кæм уыдтæ, дæ хорзæ- 
,хæй?» 
«Æхсæвыгæтты цæуын райдыдтон,— дуапп ын рад- 
та Кафетæ æмæ мах дæр >радыгай йæ хъæбысы акодта.— 
Уæ дуар куыд раджы сæхгæдтат?» 
— 468 — 

«Алыхуызон фыдгæнджытæ сарæх сты æмæ сæ адæй- 
маг тæрсын райдыдта». 
«Ам дæр искæй бахъыгдардтой?» 
«Нæма, фæлæ сæ ардæм дæр хъæуы». 
«Хуьщау сæ ма сразы уæд! Горæты алы бон дæр ис- 
ты æвирхъаудзинад саразьгац. Мæ куыстæй цæугæйæ мæ 
уд мæ къухы фæхæссык». 
«Уæдæ ацафон дæ ныфс куыд æрбахастай?» 
«Колхозы хицауадæй мæ исчи куы фена, уымæй тæрс- 
гæйæ, цалынмæ æрталын|г, у|æдмæ нæ рауæндыдтæн. 
Ныхæстыл куыд фæдæн! — Йæ хъæзæй быд чысыл кар- 
зинкæйæ къафеттæ систа æмæ сæ йæ зæрды уарын уыд. 
Мæнæй райдайынмæ хъавыд, фæлæ йæм æрæджиау æн- 
дæр зонд æрцыд æмæ армыдзаг къафеттæ Бæдимæ ба- 
дардта: 
«Кæстæрæн фыццаг хай вæййы». 
Бæди ныфсæрмы. 
«Айс,— йæ къух дæм дары»,— дзуры йæм Дзыцца. 
Уыцы ныхæстæй Бæди фæныфсджын æмæ къафеттæ 
райста. Уый фæстæ Дунетхан æмæ мæ рад дæр ралæу- 
уыд. 
«Хъазыбег скъоладзау у æмæ ма уымæн тетрад дæр 
æрхастон.— Карзинкæйæ тетрад систа æмæ мæм æй рад- 
та.— Сымахæн та,— Бæди æмæ Дунетханмæ бакæсгæйæ 
сдзырдта Кафетæ,— скъоламæ куы бацæуат, уæд бал- 
хæндзынæн». 
^Кæцæй дæм æрцыд уый бæрц æхцатæ? — ныфсæр- 
тиы Дзыцца.— Цæй лæвæрттæ сын кæныс?!» 
«Цалынмæ мæ фыццаг мызд райстон, уæдмæ нæхи- 
дмæ нæ цыдтæн». 
Уыцы изæр дæр та Кафетæ æмæ Дзыцца бирæ фæ- 
ныхæстæ кодтой. Куыд бамбæрстон, афтæмæй, Кафетæи- 
мæ æмдзæрæны чи цæры, иу ахæм чызгæн йæ хо дзи- 
дзайы комбинаты куыста, фосы ахсæнтæ-иу уæймæ æрба- 
хаста æмæ дзы Кафетæмæ дæр радта. Ахсæн та уыцы 
рæстæг хъæуы зын ссарæн уыд. Дзыццайæн дзы йæхи- 
цæн дæр радта, иннæтæ, дам, сыхæгтæн ауæй кæндзы- 
нæ. Нæ сыхæгтæн се’ппæты фаг дæр нæ систы, афтæ сыл 
фæхæлоф кодтой. Дзыццайы ма-иу уый фæстæ суанг фал- 
лаг сыхы устытæ дæр афарстой, уыцы ахсæнтæ уæйгæ- 
нæг — Кафетæ сæ æрхаста, уый не схъæр кодта — нал 
фæзынди, зæгъгæ, фæлæ Кафетæ уый фæстæ никуыуал 
æрхаста. 
Иу цасдæры фæстæ Кафетæйы, йемæ чи куыста, иу 
ахæм арыхъаг лæппу ракуырдта æмæ æмдзæрæны иу 
уаты цæрын райдыдтой. Дыууæ фаззон лæппуйы йын 
— 469 — 

райгуырди æмæ дзы иуы, Дзыцца цы бон амард, уыцы 
бон бавæрдтой. Дзыццайьт бавæрдыл бирæ нæма рацыд, 
афтæ Кафетæйæ писмо райстам. Зианы кæй нæ уыд, уый 
тыххæй хатыр куырдта, мæхиуыл дæр, дам, хуыздæр 
бон нæ уыд, мæ лæппуйы, дам, бавæрдтон. Писмо кæй 
номыл уыд, уый нал хъуыды кæнын, фæлæ йæ Бимбо- 
лат куыд каст æмæ йæм чи хъуыста, уыдон куыд куыд- 
той, уый ма. мæ зæрдыл хорз лæууы. Йæ лæппуйы амар- 
дыл бирæ рæстæг нæма рацыд, афтæ амард йæ лæг 
дæр. 
Дзыцца нæ мыггагимæ се’пиæтимæ дæр хорз цард, 
фæлæ дзы йæ зæрдæмæ тæккæ хæстæгдæртæй иу уыди 
Кафетæ. Уыцы цæстæй йæм кастыстæм мах дæр. Куьт 
йыл-иу фембæлдтæн, уæд мыл-иу цыма исты хорздзинад 
æрцыд, афтæ-иу мæм. каст. Мæ зæрдыл-иу æрлæууыды- 
сты Дзыццайы рæстæджы хабæрттæ. Æмæ Бæдиимæ 
Хъырыммæ цæуыны размæ, мемæ цы ахæссон, ууыл куы 
ныхас кодтон, уæд мæ зæрдыл Кафетæ æрлæууыд. Бæ- 
бæрæггæнинаг æй цал æмæ ц^л хатты уыдыстæм, фæлæ 
нæ къухы никуы бафтыд. Мæхинымæр цы къуыдытæ 
кодтрн, уыдон Бæдийæн куы радзырдтон, уæд мыл йæ 
къух ауь^гъта. 
— Цалынмæ ды дæ бынатæй феккуырсай, уæдмæ гал 
бæласмæ сбырдзæн... 
— Бæргæ йын ницы хъæуы.. 
— Уæдæ каст цæмæ у? 
— Хуыцаубоны йæм цæуæм? 
— Æз кæдфæнды дæр разы дæн. 
— Исты зæрдæлхæнæнтæ йын ахæссæм. Йæ каст уы- 
донмæ нæу, фæлæ йыи æхсызгон уыдзæн. 
— Дунетханæн нæ зæгъæм? 
— Цытæ дзурыс! Æнæ уый куы ацæуæм, уæд нæм 
дзыхæй куынæуал сдзурдзæн. 
— Уæдæ йын æз зæгъдзынæн. 
— Немæ цы ахæсдзыстæм, уымæй дæр-иу æй бафæрс. 
— Мæхи зæрды дæр афтæ уыдис. 
Хуыцаубонмæ нæхи срæвдз кодтам. Дунетханмæ Ка- 
фетæйы аккаг къабайæг разынд, йæ сæрыл ма йын цы- 
дæртæ сæвæрдта, къафеттæ æмæ сæны авг балхæдтам 
æмæ æртæйæ дæр ацыдыстæм. Нæ бацыд ын афтæ æнæн- 
хъæлæджы æмæ ахæм æхсызгон уыд, æмæ фыр цинæй 
йæ цæстытæ доны разылдысты: 
— Мæнæ диссæгтæ! Искуы афтæ æмбырдæй мæ хæ- 
дзары къæсæрæй æрбахиздзыстут, уый æнхъæл та кæд 
уыдтæн! 
Мидæмæ нæ бахуыдта. Кæсынæй нæм нал æфсæст. 
— 470 — 

Радыгай нæ къахæй сæрмæ алкæй дæр цалдæр хатты 
сбарста. . 
— Исты хабæрттæ ракæнутТ Дзæбæх кæй стут, ^ый 
уынын, фæлæ мын, Дунетхаи, афтæ куы дзырдæуыд, лæп- 
пу, дам, дын райгуырд. 
— Нæ хæрæфыртыл тагъд дыууæ азы сæххæст уы- 
дзæн,—Дунетханы бæсты дзуапп радтон æз.— Фæлæ дæ- 
хи лæппу куы никуыцæй зыны? 
— Йæ фыды’фсымæр æй Арыхъмæ ахуыдта, къуы- 
рисæры, дам, æй фæстæмæ сласдзынæн. Мæнæ цы хорз 
бакодтат, кæй æрцыдыстут, уымæй!—йæ цин кæнынæй 
нæма банцад Кафетæ.—Æмæ уæ ныр цæмæй хорз фенон? 
Бæди хорз феныны коймæ йæ хуын халынмæ фæци. 
— Адон дæуæн æрхастам,— сдзырдта Дунетхан æмæ 
йын лæвæрттæ йæ разы æрæвæрдта. 
— Цы хуынтæ мын хæссут, исты мæ дзæбæхтыл 
куы нæ фæкалдыстут! 
— Бирæ хорздзинæдтæ нын фæдæ, Кафетæ,—сдзырд- 
тон æз,— уыдон мах никуы ферох кæндзыстæм. 
— Мæ бон исты куы уыдаид, уæд мæ рох бæргæ нæ 
уыдыстут, фæлæ цы чындæуа? 
— Дзыццаимæ куыд цардтæ, уый дæр зонæм. 
— Дзыллæимæ та хорз чи нæ царди! Нæ чындзытæй 
уымæй æмуддæр никæимæ уыдтæн. Æвæццæгæн, ме 
’фсымæртæй Баймайæ фылдæр кæй никæй уарзтон, уый 
тыххæй... Æмæ дзы иу дæр цардæй ницы федта. Байма- 
иу нæм куы’рбацыд, уæд-иу бæстæ худт æмæ хъазт сси. 
Мæ мадгонд,—Кафетæйæн йæ мад раджы амард æмæ 
йæ фыд дыккаг ус æрхаста æмæ йæ фæсаууонмæ йæ 
«мадгонд» хуыдта,— баппайыл чъынды уыди æмæ-иу æй 
къуыммæ батардта. Цалынмæ-иу дзæбæх фынг æрæвæрд- 
та, уæдмæ-иу æй нæ ныууагъта. Иу хатт та йын дыууæ 
тсарчы аргæвдыи кодта. Ныртæккæ, дам, ме ’мбæлттæ 
«рбацæудзысда, зæгъгæ, йæ асайдта. 
Кафетæ цæлгæнæны зилæнтæ кæнынмæ фæци. Ду- 
нетхан æм дзуры: 
— Дæхи ма тыхсын кæн, мах цæугæ кæнæм. 
— Кæдæм цæут? Абон ^улæфæн бон у. Кусынмæ 
цæуын уæ нæ хъæуы. 
— Уæдæ махимæ абад æмæ ма фæлæудзыстæм. 
— Мæнæ хæринаг тæвдмæ сæвæрон, æндæр ницы ку- 
сын. 
Кафетæ цæлгæнæнæй куы феуæгъд, уæд та’нæ цуры 
æрбадт. 
Æвæццæгæн, алы фæлтæрæн дæр йæхи рæстæгæй 
— 471 — 

адджындæр æмæ зынаргъдæр ницы вæййы. Æрыгон куы 
уыдысты, уыцы рæстæг та уæлдайдæр. Хистæртæм ахæм 
миниуæг раиртæстон: сæ рæзгæ бонты хабæрттæ куы 
фæдзурынц, уæд сæ цæсгом дзæвгар фæрухсдæр вæййы, 
сæ хъæлæс æндæрхуызон хъуысын райдайы, сæ карæй 
ахауы. 
Кафетæ дæр кæддæры хабæрттæ æрымысыд æмæ йæ 
цæстæнгас аивта. Фæхъæлдзæгдæр, йæ цæсгомыл хуры 
тынтæ схъазыд, йæ цæстытæ сæрттывтой. 
— Байма тынг хъæлдзæг адæймаг уыди. Æдзухдæр 
æм хъазын цыди. Йæ зæрдæмæ-иу чи нæ фæцыди, ууыл- 
иу уайтагъд худджытæ ацарæзта æмæ-иу æй адæмы дзы- 
хы бафтыдта. Нæхиуæттæй дæр никæуыл ауæрста. Нæ 
мыггаджы иу æдылыбын чызг уыди, Бæлон, зæгъгæ, йæ 
ном. Иу хатт ын афтæ зæгъы: 
«Уæд та, Бæлон, искуыдæм куы стæхис æмæ фæстæ- 
мæ куы нал æртæхис!» 
Мыггæгты тыххæй-иу ныхас куьграуади, уæд-иу, кæмæ 
цал æвзæры ис, уый-иу нымайын райдыдта. Фондз-æх- 
сæзæй къаддæр-иу дзы иу мыггаджы дæр нæ разынд 
æмæ-иу йæ цинæн кæрон нал уыди: 
«Махæй къаддæр мыггæгты дæр æвзæртæ фылдæр ис. 
Бæлон нæ куы нæ хъыгдарид, уæд уæздан мыггагæй: 
агæпп ласиккам. Æмæ йын иу хос æрхъуыды кодтон: 
хидыл æй фæцæйхондзынæн æмæ, цыма йæ къах фæбы- 
рыд, уый хуызæн æй доны нысхойдзынæн». 
Адæм-иу гуыбынхæлдтытæ фесты. 
Кафетæ нæ æнæ фынгыл æрбадгæ нал ныууагъта* 
Не’рвадæлты чызджытæй сæр бæрзæндты хæссæн бирæ 
цæмæйдæрты ис, фæлæ иууылдæр кæрдзындæттон кæй’ 
С1Ы, уый сæ хуыздæр миниуджытæй иуыл нымайын. Ка- 
фетæ дæр йæ къæбæр никуьг никæмæй бамбæхста. Йæ 
уазæгуарзондзинады кой-иу арæх æрыхъуыстон. 
— Цæй, ныр уын æз та цы лæвæрттæ бакæнон? — иæ- 
химæ цæуынмæ куы рахъавыдыстæм, уæд батыхсæгау 
кодта Кафетæ. 
Бæди æмæ Дунетхан уайтагъд арæвдз сты æмæ, па- 
лынмæ Кафетæ шифанеры цыдæртæ агуырдта, уæдмæ 
къæсæргæрон алæууыдысты. 
— Мах цæуæм, Кафетæ,— сдзырдтон æм æз æмæ ра- 
цæйцыдыстæм. 
» — Кæсут-ма адонмæ, куыд мæ фæуагътой! Бæди, мæ- 
нæ ма ацы фæсмын цъындатæ дæ уæлæ абар. 
Ницы хъæуы, зæгъгæ, иууылдæр æмдзырд скодтам^ 
фæлæ нæм Кафетæ нæ байхъуыста. 
— 472 — 

— Мæхæдæг сæ скодтон. Хæдзары дарынмæ хорз 
сты. Абар-ма сæ дæ къахыл. 
Гæнæн нал уыд æмæ сæ йæ къахыл абарста. 
— Гыццыл уæвынæй сын ма тæрс. Мæ мады загъдау, 
цъындадзаума мæгуыры коммæ кæсаг у, айвæздзысты. 
Нæ балцæй райгондæй баззадтæн. Нæхæдæг цас æх- 
сызгондзинад райстам, уымæй къаддæр æхсызгондзинад 
ке’рхастам Кафетæйæн дæр. Бæипуйы хабæрттыл ма иу 
кæй бафтыд, уый та цæй аргъ уыд! Æрмæст уый тыххæй 
дæр мæ ацæуын хъуыд. Бæппу æмæ Дзыццайы тыххæй 
исты ногдзинад куы базонын, уæд цыма, мæ рæбыны цы 
мулк вæййы, ууыл бафты, афтæ мæм фæкæсы. Кафетæ- 
мæ ныццæуыны фæстæ та мæ хъæздыгдзинæдтæ фæфыл- 
дæр сты. ., 
IX 
Хæдтæхæджы куы сбадтæн, уæд мæхинымæр хъуыды 
кæнын райдыдтон, цы рахастон æмæ цы нæ рахастон, 
ууыл. Сæйрагдæр уыди паспорт, путевкæ æмæ æхца æмæ 
уыдон’мæ дзыппы уыдысты. Бынатыл куы сæмбæлон, 
уæд та мæ æнæмæнæг цы дзаумæттæ хъуыд, уыдонæй 
искæцытæ мемæ нæ разындзысты. Бæди мын дзæгъæлы 
нæ загъта, цасфæнды куы фæхъуыды кæнай, уæддæр 
дæ исты ферох уыдзæн, зæгъгæ. 
Сфæлдыстадон хæдзармæ хионы цыд бакодтон. Дис- 
саг цы уыди, фарон цы уаты уыдтæн, уый та мæм æрхау- 
ди. Æрмæст ын йæ дзаумæтты æвæрд чидæр фендæр- 
хуызон кодта. Диваныл æрбадтæн æмæ хъуыдыты аны- 
гъуылдтæн. Уæддæр ма сынтæг йæ бынаты кæй баззад. 
Иннæ дзаумæттæ сæ фароны бынæтты æнцондæр æвæ- 
рæн уыдыстьг æмæ фыццаг уæладзыгмæ, мæ быны чи 
цард, уыдонмæ уынæр куыннæ хъуыса, афтæ, дзаумæт- 
тæй раздæр чи кæм æвæрд уыд, уырдæм хæссын райдыд- 
тон- 
— Уый æндæр хъуыддаг у! — рапиæлыдтæн мæхæ- 
дæг мæхицæй æмæ уаты къуымтыл мæ цæст ахас- 
тон. 
Мæ дзаумæттæ систон æмæ дзьх кæмæн кæм æмбæлд, 
уым сæвæрдтон. Сахатмæ æркастæн. Сихор аивгъуыдта, 
а^хсæвæрмæ та ма рæстæг уыди. Кæртмæ рацыдтæн. Мæ 
хъус фыццагдæр цы ацахста, уый — æхсыргуры уасын. 
Цыма дзæнæтон бæстæйæ хъæр кодта, афтæ мæм фæкаст. 
Хуры тынтæ нæзы бæлæсты пæлæхсар къалиуты æхсæн- 
ты зулаив æрныхстысты æмæ дзы бирæтæн сæ бон зæх- 
— 473 — 

мæ æрæххæссын дæр баци. Лыстæг цъиутæн сæ зарæг 
дардмæ нæ хъуысти, фæлæ иугæндзон кæй уыд, у|лй 
руаджы цæсты ахадыдта. Иуы хъæлæс-иу дзы æрмынæг 
кæнынмæ куы хъавыд, уæд-иу æй иннæтæ цалдæрырды- 
гæй ацахстой æмæ, та-иу ноджы бæрзонддæрæй рай- 
хъуыст. Æхсыргур-иу искуы-иу хатт ныууасыд, фæлæ-иу 
йæ хъæлæс æппæт хъæлæстæй дæр фæуæлдæр. Иу цас- 
дæр-иу æцæуынгæ стъалыйау тæккæ б|æрзонддæр р&н 
алæууыд æмæ та-иу уæлдæфы атад. Иннæ цъиутæ йын 
цыма хъырнджытæ уыдысты, уый хуызæн-иу, æхсыргуры 
зарæг куы фæцыдæр, уæд-иу сæ алыхуызон хъæлæстæ 
тынгдæр райхъуыстысты. Хохы фахс алыхуызон бæлæ- 
стæй цъæх дардта. Цъæх дардта, сфæлдыстадон хæдза- 
рæй денджызы онг дæр. Былгæрон баиу сты кæрдæгхуыз 
æмæ æрвхуызцъæхтæ. Кæцы дзы рæсуг^ддæр уыд, уый 
зынæйфаиртæстаис. 
Дзæнæт дæр дзæнæт æмæ Хъырьим дæр дзæнæт! Цы- 
мæ уæртæ уыцы дынджыр къæдзæхдур ацы хæдзары 
кæртмæ цавæр уæйыг æртылдта? Æви æрдз йæхæдæг 
алы хъуыддаджы дæр уæйыг у æмæ йæ гуымиры тых 
никуы фæхъæуы? Æртæ адæймаджы кæрæдзийы уæх- 
счытыл куы слæууыдаид, уæд дæр æм тыххæй сæххæс- 
таиккой. Йæ сæр уыди кæрдæг æмæ къудзитæй æм- 
бæрзт. Йæ хурыскæсæн хай, адæймаг кæдæм нæ сæххæс- 
сыдаид, ахæм ран зиллакгонды — поэты сурæт. Куыд 
дзырдтой, афтæмæй ацы диссаджы бæстæ йæ зæрдæйы 
арфдæр ран хаста хъуыстгонд поэт. Йæ царды фæстаг 
бонтæ дæр ам арвыста. Куы марди, уæд куырдта, цæ- 
мæй йын йæ зæрдæ къæдзæхдуры бав1æрой. С1реххæст 
ын кодтой йæ фæстаг фæдзæхст. Йæ зæрдæйы цы бæс- 
тæ цард, уьщы бæстæйы йын йæ зæрдæ бавæрдтой, Сæр- 
ды тæккæ тæмæны банцад зæрдæ йæ кусынæй. Алы 
аз дæр æм Мæскуыйæ йæ бинойнаг æртæхы æмæ йын 
ныххæлар кæны балтæ. Поэт бирæ уарзта Хъырым, балтæ 
æмæ уыцы сауцæст," саудзыкку сылгоймаджы... 
Дуры алыварс æрзылдтæн. Фæндыди мæ кæрты зон- 
гæ адæймагыл фембæлын, фæлæ дзы æнæзонгæйыл дæр 
дæст не ’рхæцыд. Уыцы афон-иу адæм иууылдæр ден- 
джызы был уыдысты. Арвы кæронæй чи фæцыд, уымæн 
иу’’бон нæ, фæлæ иу сахат дæр зынаргъ у. Мæнæн дæр 
фыццаг мæ зæрды найынмæ ацæуын уыд, фæлæ мæ 
хъуыды аивтон. Фарон Элинæимæ цы бæлæстæм схызтьв- 
стæм, уырдæм цæуын сфæнд кодтон. 
Сындæггай араст дæн. Æрдæгфæндагмæ дæр нæма 
схæццæ дæн, афтæ фæллайын райдыдтон. Фæстæмæ ра- 
кастæн æмæ мæм дёнджызы арæнтæ уæрæхдæрæй ра- 
— 474 — 

зындысты. Уылæнтæ былгæроныл сæхи куыд цавтой, уый 
Уынгæйæ-иу æнхъæлмæ кастæн, сæ уынæр кæд райхъуы- 
сид, зæгъгæ, фæлæ-иу фыдæнхъæл фæдæн. 
Дарддæр араст дæн. Бæлæсты цур æрлæууыдтæн. 
«Элинæйы бæлас» дымгæ афæлдæхта. Йæ уидæгтыл ма 
хæцыди, фæлæ йæ къалиуты зæхмæ æрхæццæ уæвын- 
мæ бирæ нал хъуыд. Йæ сыфтæр æфтауынæй дæр нæ 
банцад. Йæ быны бацыдтæн, хæрдмæ йыл ’ схæцынмæ 
хъавыдтæн, фæлæ мын змæлын дæр нæ бакуымдта. Уæд- 
дæр «мæхи бæласмæ» схызтæн æмæ денджызыл афæлгæ- 
сыдтæн. Ботаникон цæхæрадоныл мæ цæст ахастон æмæ 
«Элинæйы бæласмæ» ныккастæн. Цыма йæ зæхмæ æнæ- 
уынгæ рæхыстæй бабастæуыд, афтæ зынди. Бæрзондæй 
мæм, цы ныллæг уыд, уымæй ноджы ныллæгдæр фæ- 
каст. Æрхызтæн. Ногæй та йæ сраст кæныныл ацархайд- 
тон — арсы хъуыны мæлдзыг. 
Дыккаг бон денджызы былмæ ацыдтæн. Хурмæ иу 
чысыл алæууыдтæн. Мæлæты тынг мæ æрæндæвта. Куыд 
бамбæрстон, афтæмæй та фегæр дæн. Алы хатт дæр мыл 
иухуызон сайд æрцæуы. Фыццаг боны хур мæ фарсыл 
никуы бахæцы. Йæ «&гæр» ын нæ банкъарын æмæ мæ- 
хицæн низ саразын. Аууонмæ бацыдтæн æмæ уым фæ- 
бадтæн. Сихорырдæм арвыл мигътæ фæзынд. Денджызы 
уылæнты зйæтдзинвдыл ^аф’пыд. Сæ уынæр дарддæр- 
мæ хъуысын райдыдта. Хуссарæй цæгатмæ мигътæ цы 
дымгæ сырдта, уый денджызы былтыл дæр йæхи ахаф- 
та. Йæ дзаумæттæ уæлæнгай ауыгъд кæмæн уыдысты, 
уыдон сæм исынмæ февнæлдтой. Иугай æртæхтæ хау- 
ын райдыдта. Адæм сæ дзаумæттæ кæнынмæ фесты. 
Мæн дæр иннæты фæзмын бахъуыд. 
Дыууæ боны найынмæ нал сбæззыд. Уарын тагъд 
банцад, фæлæ денджыз сабухта æмæ бирæтæм найыны 
ныфс нал разынд. Æз фароны зæрдæтахтæй денджызмæ 
æввахс нал бацыдтæн. Бильярдæй хъазджытимæ фем- 
бал дæн æмæ уым рæстæг æрвыстон. 
Дыккаг бон дæр та фæссихор уырдæм бацыдтæн. Дæс- 
ньтдæр хъазæгимæ мæ хал схаудта. Арæхстгай архай- 
дтон. Мæхинымæр фидарæй скарстон, æнæамбулгæ йын 
нæй, зæгъгæ. Æмæ æвзæр нæ райдыдтон. Цьшпар къо- 
рийы ныппæрстон. Фæндзæм дæр ныппарынæввонг лæу- 
уыди. Мæ ныхмæлæууæджы цæфы фæстæ йе згъорынæй 
тæккæ хуынчъы был банцад. Æз æй ныццæвынмæ мæ- 
хи æрцæттæ кодтон. Раст æй куы нæ ныццæвон, уымæй 
тæрсгæйæ арæхстгай архайдтон. Иу цасдæр æм фæхъа- 
выдтæн æмæ йæ куыддæр ныццæвынмæ хъавыдтæн, аф- 
тæ мьга мæ ныхмæлæууæг йæ цæстæй дуармæ ацамыд- 
— 475 — 

та, чидæр дæ агуры, зæгъгæ. Акастæн æмæ мæ цæсты- 
тыл нæ баууæндыдтæн—æрдæггом дуары зыхъхъырæй 
каст... Элинæ. 
Цæй хъавд æмæ ма цæй цыдæр! Кæимæ хъазыдтæн, 
уымæй хатыр дæр нæ ракуырдггон,' мæ лæдзæг кæм 
авæрдтон, уый дæр нал бамбæрстон, афтæмæй Элинæйы 
размæ атындзыдтон. 
Цалынмæ уынгмæ ахызтыстæм æмæ дыууæйæ дæр 
не ’муд æрцыдыстæм, уæдмæ фарстатæн ницы нысани- 
уæг уыди, уымæн æмæ нæ иуы дæр дзуапп дæттынмæ 
не ’вдæлди. 
— Кæцæй фæдæ?— мæ фарстытыл та рад рауагъ- 
тон. 
Ацы хатт Элинæ дзуапп дæттынмæ йæ ныфс бахас- 
та: 
— Ленинградæй. 
— Ам дæн, уый цæмæй базыдтай? 
— Бæди мын æй загъта. 
— Кæм дæн, уый Бæди дæр куы нæ зыдта. 
— Хъырымы ис, зæгъгæ, мын загьта. 
— Хъырым дынджыр у. 
— Мæхинымæр загътон, ам йеддæмæ никуы уыдзы- 
нæ, зæгъгæ. 
— Афтæмæй ам куы нæ разындаин, уæд та? 
—р- Уæд та фæстæмæ ацыдаин. 
— Мæнæ диссæгтæ!— æмæ йæ мæ хъæбысы æрба- 
кодтон. 
— Улæфынмæ æрцыдтæ? 
— Нæ-а. 
— Уæдæ? Куысты фæдыл? ; 5 
— Дæумæ! 
— Отпуск дын ис? 
— Нæма. 
—: Куыд дæ рауагътой? 
— Сабæтты æмæ хуыцаубæтты фæкуыстон æмæ уы- 
дон хыгъдмæ рацыдтæн. 
— Уазæгуаты хабар бакодтай? 
— Нæма. Мæнæ мæ дзаумæттæм нæ кæсыс? Фæстæ- 
мæ дæр мæм билет ис. 
— Кæдмæ? ; 
— Райсоммæ. 
— Цæмæн? 
— Ам куы нæ уыдаис, уæд фæстæмæ цæуинаг уыд- 
тæн. 
— Уæдæ йæ ныр дæттын хъæуы? 
— 0. 
^476 — 

— Цом æмæ уал билеты кой бакæнæм, стæй уазæ- 
гуат агурæг ацæудзыстæм. 
Йæ чумæдан ын райстоц æмæ араст стæм. 
Нæ билет куы радтам, уæд, сфæлдыстадон хæдзар- 
мæ хæстæгдæр цы уазæгуат уыд, уырдæм бацыдыстæм, 
— Иунæг бынат нæм суæгъд и, æрмæст зынаргъ у, 
—загъта уазæгуатмæ цæстдарæг. 
Цæй зынаргъы кой кæны! Сæрды тæккæ тæмæньг. 
Хъырымы, æппæты фылдæр адæм кæм вæййы, уыцьг 
горæты уазæгуаты бынат разынын æнхъæл нæ уыдтæн; 
æмæ йын æхца фидынмæ фæдæн. Элинæ мæ нæ уагъта, 
мæхæдæг ын ратдзынæн, зæгъгæ, фæлæ йын йæ паспорг 
тыххæй исæгау ракодтон æмæ йæ уазæгуаты кусæгмæ 
авæрдтон. Мидæмæ цæуыны бар дæттæг, гæххæтт æмæ 
дзы дæгъæл куы райстон, уæд ма мæ фæстæ радзырдта: 
— Цыппæрæм уæладзыг! 
Лифты абадтыстæм, æмæ нæ уайтагъд схæццæ код- 
та. 
— Диссаджы уат!— раппæлыдтæн Элинæйы хæдза- 
рæй. 
Элинæ мыл йæхи æрбаппæрста. 
— Цыфæндыйæ дæр æррайæ хъуаг нæ дæн! 
— Цæмæн зæгъыс? 
— Уæдæ, дæ загъдау, ам куы нæ разындаис, уæд, 
та? 
— Æз дæр мæ дис кæнынæй нæма банцадтæн. 
— Мæ зæрдæ йæ зыдта. 
— Цы? 
— Ам кæй уыдзынæ, уый. 
— Кæд рацыдтæн, уый дын нæ загъта Бæди? 
— Уый бæрц фэерстьггæ кæнын æй уæндыдтæн? Кæм: 
уыдтæ, уымæй дæр æй нæ бафарстон. 
— Уæдæ йæ куыдæй базыдтай? 
— Бæди мын, отпуск Хъырыммæ ацыд, зæгъгæ, йæ- 
хæдæг загъта. 
— Æмæ уæд ды дæр комкоммæ ардæм ныццавтай? 
— Куыд уыныс, афтæ... Хъазыбег, æнæ дæу мæ бо1Г 
цæрын нал у. Мæ хъуыдытæ иууылдæр дæуимæ сты. 
Æхсæв дæуимæ дзургæйæ бафьгаæй вæййын, райсомæй 
дæуыл хъуыды кæнгæйæ райхъал вæййын. Мæнæ-ма æр- 
бакæс, пьг хуызæн сдæн, уымæ. 
— Тынг рæсугъд нарæгастæу чызг дæ. 
— Мæ куысты дæр мæ хъуыдытæ дæуыл вæййынц. 
Худын дæр ма мыл райдыдтой. 
— Цæмæн? 
— Иуæй-иу хатт мæм куы фæдзурынц, уæд къуыр- 
— 477 — 

лмайы хуызæн лæугæйæ баззайын. Цалынмæ мæ басхо- 
йынц, уæдмæ мæ бынатæй нæ фезмæлын. Мамæйы цæс- 
ты дæр мæхи бафтыдтон. 
— Цæмæй? 
— Мæ фыны дæр дæуимæ фæдзурын. Иу æхсæв та 
йæ хъал ракодтон. Мæ фыны, æвæццæгæн, дæумæ хъæр 
кодтон æмæ иннæ уатмæ дæр фехъуыст. 
— Уый дын цавæр «Хъазыбег» у, зæгъгæ, дæ нæ 
4>æфæрсы? 
— Цæмæ мæ фæрса, нæ йæ зоны? 
— Цы? 
— Зæххыл мын æппæты зынаргъдæр адæймадясы 
яом Хъазыбег кæй хуыйны, уый? 
— Кæй æртахтæ, уымæй хорз бакодтай... 
— Дæхæдæг мæм куы ’ртахтаис, уæд ноджы хуыз- 
дæр уыдаид. 
— Дæ дзаумæттæ æрбæстон кæн æмæ цом исты ба- 
хæрæм. 
— Уæдæ мæм чысыл фæлæуу. 
Уазæгуаты дуармæ дыууæ кипарисы астæу æмраст 
æлвыд къудзитæ йæ чъылдымы фæстæмæ ауадзæны хуы- 
зæн кæмæн зындысты, уыцы бандоныл æрбадтæн. Эли- 
нæ мæ дисы бафтыдта. Кæм дæн, цы дæн, уый бæлвырд 
ма рон, афтæмæй ахæм дард фæндагыл рацу! Дызæрдыг 
дæр мацæуыл фæу, фæсмон дæм æрцæудзæн, уый дæр 
тмацæмæ æрдар! Цымæ æз та Элинæйы бынаты мæхи 
куыд дарцтаин?.. ч 
Дуне диссæгтæй йе ’дзаг у. Афæдзы размæ дæр ма 
Элинæйы нæма зыдтон, стæй йæ базондзынæн, уый æн- 
хъæл дæр нæ уыдтæн. Фæлæ хъуыддæгтæ афтæ æрзыл- 
дысты, æмæ Невайы былгæрон, цалдæр милуан адæй- 
маджы кæм цæры, уыцы горæтæй иу сæгъдзаст, бæр- 
зонд, гуырвидауц чызг æнæнхъæлæджы кæйдæр путев- 
кæйæ Хъырыммæ рараст. Уыцьшиу рæстæг бынтон æн- 
дæр ран Кавказы хæхты рæбынæй ахæм фæндагыл ра- 
цыд æндæр адæймаг. Уый дæр æнæнхъæлæджы, кæй- 
дæр путевкæйæ, æмæ сæ цыдæр тых канд иу горæт, иу 
сфæлдыстадон хæдзар нæ, фæлæ иу фынджы уæлхъус- 
’мæ æрхаёта. Æмæ ныр дыккаг аз æнæ кæрæдзи цæ- 
рын нал фæразынп... 
— Бирæ дæ фæбадын кодтон?!— мæ уæлхъус алæу- 
уыд Элинæ. 
1 Йæ фæндаггон хуыз æрбайсæфт. Йæ дзаумæттæ 
аивта. Йæ хъуырыл зонгæ рæхыс зонгæ дуримæ цæхæр- 
ггæ калдта. 
— 478 — 

— Итуйы тыххæй бафæстиат дæн. Иу сылгоймаг мæ 
разæй фæци æмæ уымæ æнхъæлмæ кастæн. 
— Хъуыды дæр æй ма кæн. 
— Æз дæр афтæ зæгъын. 
— Кæдæм цæуæм? 
— Дæуимæ — Мæймæ дæр разы дæн! 
— Æмæ Ленинград та? 
— Ницыуал мæ æндавы æппындæр. 
— Ленинград ныууадзыныл дæр разы дæ?— Нæ кæд* 
дæры ныхæстæ йын йæ зæрдыл лæууын кæныныл архай- 
ын. 
— Дæн. Дæу кæм нæ уынон, уый мæ нал æндавы, 
Æнæ дæу мьга дон доны ад нал кæны, хор хоры ад... 
— Кæдæм ацæуæм, уый зоныс? Фарон цы рестора- 
ны уыдыстæм, уырдæм. Хъуыды ма йæ кæныс? Æппæ- 
ты фæстаг бон дзы куы бадтыстæм? 
— Æз алцыдæр хъуыды кæнын, Хъазыбег. Дæ алы 
ныхас дæр мæ зæрдæйы арф æвæрд у. Рох мæ не сты, 
кæмыты уыдыстæм, уыцы бынæттæ дæр. Кæд мæ цал- 
дæр мин километры дарддæр цæрыс, уæддæр дæ сурæт 
мæ цæстыты раз нывгондæй лæууы! Кæдæмфæнды куы 
ацæуын, уæддæр дæ мæ фарсмæ уынын. Исты куы фæ- 
дзурын, уæд мæ цыма ды дæр фæхъусыс, афтæ мæм фæ^ 
кæсы. Дæ зæрдæмæ цы нæ фæцæуа, ахæмæй исты зæгь- 
ынæй мæхи фæхъахъхъæнын. 
— Ды ахæм хорз чызг дæ, æмæ мæм алырдыгæй 
адæм куы нæ кæсиккой, уæд дын ныртæккæ ахæм 
хъæбыс акæнин, æмæ дæ нарæг астæуæн сæттынæй фзе- 
тæрсис. 
— Ды мæ маргæ куы акæнай, уæддæр ницæмæй 
фæтæрсин. 
— Мæ цонг /мын дæхимæ тын^дæр нылхъивынæЙ 
Дæр? 
Элинæ цыди мæ галиу фæрсты. Мæ цонгыл мьш аф- 
тæ уæлæнгай хæцыд, æмæ иу къахдзæф тагъддæр куьг 
ацыдаин, уæд æнцонæй фæхицæн уыдаиккам. Уый Эли- 
нæ фембæрста, худгæ мæм æрбакаст æмæ мæ рæмбы- 
ныкъæдз йæ риуы фæлмæныл андзæвыд. 
— Мæнæ афтæ? 
— Ноджы тынгдæр. 
— Ноджы тынгдæр та æндæр искуы... 
Цыдæр кæй æрцæудзæн, уый æмбæрстон. Фæтарс- 
тæн канд Элинæйæн нæ, фæлæ мæхицæн дæр. Мæ сæ- 
ры зонд æмæ мæ зæрдæйы монцтæ æддæг-мидæг ауа- 
дысты. Сæ астæу цы дæрддзæг уыди, уый мигътæ æмæ 
фæздæджы бын аныгъуылд. Се’хсæн фæндаг зын сса- 
— 479 — 

рæн фæци. Зондæй æнкъарæнтæм цæуын мæ куы ба- 
хъуыдаид, уæд мын куырмæджы, архайгæ æрцыдаид. Æн- 
къарæнтæй зондмæ дæр. Цæуын та мæ кæй бахъæу- 
дзæн, уый рагацау хатыдтон. Æхгæд дуарæй æрдæггом 
дуары мидæг фæуынмæ тынгдæр фæтырнынц, уымæн 
æмæ, дуар чи базыхъхъыр кодта, уый бон æй уæрæх- 
дæр байтындзын дæр бауыдзæни, æххуысгæнæг ын куы 
фæуа, уæд. Хорз у, дуар, мидæгæй чи ис, уый æмбис- 
мæ куы байгом кæна, йе’ннæ ’мбис та йын, æдде чи ис, 
уый куы байтындза, уæд. Ахæм дуары мидæг фæуын- 
тмæ алчи дæр фæтырны. Æндæр у гом дуары хъуыддаг. 
Ууылты бахизыны тыххæй бырсыны сæр ницæмæн хъæуы. 
Нæ йыл хъæуы тыхтæ хардз нæнын дæр. Кæддæ- 
риддæр дæ куы фæнда,уæд ыл бахиздзынæ... 
Мæхинымæр ме’дылы хъуыдытæй стыхстæн. Элинæ 
мæ фарсмæ цæуы, фæлæ ам куыдæй февзæрд, чи мын У 
«мæ кæдæм цæуæм, уый дзæбæх нал æмбарын. Мæхи- 
эдæ иуварсырдыгæй куы’рбакæсин, уæд дисæй амæлин, 
æрмæст мæ сæры зонд уыйонгты нал æххæссы. Цыдæр 
уылæнтæ мæ сæ разæй фæхæссынц æмæ мæ цалынмæ 
ныууадзой, уæдмæ мæ уавæр æххæстæй бамбарынхъом 
~нал суыдзынæн... 
«Ноджы тынгдæр та æндæр искуы...»— Элинæйы ны- 
хæстæ ме уæнгты ахъардтой. Цыма æрдæггом цы дуар 
æнхъæлдтон, уый æдзухдæр уæрæх тыгъд уыди, афтæ 
^угæм фæкаст. Фæлæ уый уавæр нал ивта. Æрдæгфæн- 
дагæй здæхæн нал уыд — мидæмæ дзы хйзын хъуыд. 
— Куы ницыуал дзурыс?— йæ армытъæпæнæй мын 
мæ цонджы хæцъæф фелхъывта Элинæ. 
Цыма мын мæ хъуыдытæ бамбæрста, афтæ мæм фæ- 
каст. Фыр æфсæрмæй цы фæуыдаин, уый нал зыдтон. 
Мæхиуыл мæ комдзог цæуын нæ фæндыд. Страус йæ 
сæр змисы куыд атъысса, уыйау æз дæр мæхи хъазæн 
дзуаппы фæстæ амбæхстон: 
— Ноджы тынгдæр та æндæр^ искуы, зæгъыс? Æвæц- 
цæгæн, рестораны? 
Элинæ ныххудти. Бæлвырд мын фенцондæр. Мæ 
хъуыдытæй мын кæй ницы бамбæрста, уый мæ бауыр- 
ныдта. Чысыл ме ’муд куы ’рцыдтæн, уæд æй бафарстон: 
— Цæуыл худыс? 
— Дæуыл. 
— Мæ зæрде ма рестораныл худыс. 
I Элинæ та хъæрдæрæй ныххудти. 
Ресторанæй талынджы раздæхтыстæм. Адæм былгæ- 
ронмæ раивылдысты. Денджызы уылæнты иугæндзон уы- 
нæр адæймаджы тезгъо кæныны къахдзæфæй тагъддæр 
^480 — 

цæуын нæ уагъта. Цыма Элинæимæ нае цард ацы был- 
гæрæтты цæугæйæ арвыстам æмæ дарддæр дæр уыцы 
куыст кæнæм, уыйау нæм æрлæууыны зонд дæр нæ уыд, 
нæ къахдзæфыл бафтауынмæ дæр нæ хъавыдыстæм. 
Мæй денджызæй скасти. Æвæццæгæн, доны бын æгæр 
алæууыд æмæ йæ цæст афтæ сырх уымæн уыд. Мæйæ 
былгæронмæ сызгъæрин фæндаг ацарæзтæуыд. Элинæ- 
имæ йыл кæрæдзийы къухтыл хæцгæ куы атахтаиккам, 
уый мæ фæндыд. 
— Искуы ма демæ ацы денджызы былгæрæтты атез- 
гъо кæндзынæн, уый æнхъæл нал уыдтæн. 
— Адæймаджы куы фæнда, уæд йæ бон алцы ба- 
кæнын дæр у,— дзуапп мын радта Элинæ.— Æнцад бад- 
гæйæ йæхæдæг йæхи ницы хъуыддаг сараздзæн. 
Элинæ раст дзырдта. Йæ зивæджы йæ мæлæт и, 
зæгъгæ-иу Дзыццайæ арæх хъуыстон. Исчи-иу нæ исты 
куыстмæ уæнгмардæй куы ’внæлдта, уæд ын-иу йæ ных 
ахæм ныхæстæй бакъуырдта. Чи зоны, мæнæн æнæкон- 
дæй цы хъуыддæгтæ баззад, уыдоны сæйраг æфсон зи- 
вæг нæ уыди. Адæймаг цыфæнды æнæзивæг куы уа, 
уæддæр й’æ тыхдæттæг ныфс у. Мæнмæ та-иу уыцы* 
ныфс алы хатт нæ разынд. Уазæгуаты дуармæ Элинæ- 
мæ куы’нхъæлмæ кастæн, уæд мæхимæ фарстатæ дзæ- 
гъæлы нæ лæвæрдтон. Æргом дзургæйæ, мæнмæ ахæм 
ныфс нæ разындаид. Ауалдзæджы мæм Элинæ йæ иу 
писмойы фыста, майы бæрæгбæтты денджызы былмæ 
иу-фондз боны иумæ ацæуæм, зæгъгæ. Рагуалдзæджы 
денджызы был никуыма уыд æмæ æрдз йæ тæккæ ди- 
динæгæфтаугæйæ куы вæййы, адæм та куынæма æр- 
баивылынц, уыцы рæстæг >æй мемæ абалц кæнын фæн- 
дыд. Æнæ путевкæйæ цæуынмæ куыд зивæг кæнын, 
уый зыдта æмæ, дам, уыцы рæстæг фатер баххуырсын 
æнцон вæййы, хæринагыл дæр, дам, не стыхсдзыстæм. 
Куыннæ мæ фæндыди Элинæимæ ацæуын, фæлæ мæм 
мæ бынатæй сыстын зын фæкаст. Балцимæ цы хъуыд- 
дæгтæ баст уыд, уыдонæй фæтарстæн, æмæ Элинæйы 
фæндæй ницы рауад. 
— Дæ| ныхæстæ дын хорз æмбарын. Кæд мæнæн уай- 
дзæф кæныны тьгххæй загъд сты, уæддæр сæ ныхмæ 
ницы зæгъын мæ бон у, уымæн æмæ раст сты. 
— Цæмæн афтæ зæгъыс? Цæй тыххæй дын хъуа- 
мæ бауайдзæф кæнон? 
— Зæгъыс æмæ фæсмон нæ фæкæнын? Ауалдзæ- 
джы дæм кæй нæ байхъуыстон, уымæй дæр фæрæдыд- 
тæн. 
— Цæй кой кæныс?— стыхсти Элинæ.— Ды цæуыл 
16 Дзасохты Музафер — 481 — 

ты дзурыс, мæ хъуыдыйы уыдонæй иу дæр нæ уыди, 
Зæрдæмæ ныккæсæн куы уаид, уæд дæ бауырнид, 
мæнмæ дæуæн бауайдзæф кæныны хъуыды кæй никуы- 
ма æрцыди, уый. Бауырнæд дæ. 
— Уырны мæ. 
— Уæдæ уыдæттыл мауал дзурæм, Хъазыбег,— мæ 
цонг мын батылдта Элинæ æмæ мæм лæгъстæгæнæг цæ- 
стытæй æрбакаст.— Фехъуыстай? 
— Фехъуыстон. 
— Ацы бон æз нымайын мæ царды амондджындæр 
бонтæй иуыл. Цæрæнбонты кувдзынæн фароны æвддæ- 
сæм июнæн. 
Элинæимæ уыцы бон базонгæ стæм. Нæ базындыл 
афæдз куы сæххæст, уæд мæм Элинæ писмо ныффыс- 
та æмæ мæ фарста, дæ зæрдыл, дам, æрлæууыд нæ фем- 
бæлды бон? Мæхи не схъæр кодтон, фæлæ мæнæй фе- 
рох. Ныр æй, кæй зæгъын æй хъæуы, цæрæнбонтæм мæ 
зæрдыл дардзынæн. 
— Уæд дунейы. фарн мæнæн ракодта стыр лæвар — 
базонгæ дæн — æрмæст æй уæд нæма зыдтон — зæххыл 
мын æппæты зынаргъдæр чи у, уыцы адæймагимæ. 
— Мæ иу зонгæ куыд фæзæгъы, уый зоныс? Ме 
знæгтæ, дам, мæ куыд тынг фауынц, афтæ æвзæр нæ 
дæн, стæй, дам, мæ мæ хæлæритæ куЫд æппæлынц, 
афтæ хорз дæр. 
— Æз дзурын, цы хъуыды кæнын, уый. Мæнæн дæу 
йеддæмæ никуы ничи уыд æмæ ис. Æнæ дæу амонд- 
джын кæй никуы уыдзынæн, уый мæ фидарæй бауыр- 
ныдта. Стендалы роман «Красное и черное» бакастаис... 
— Куыннæ?! 
— Уæдæ де Реналы сурæт хъуыды кæндзынæ? 
— Тынг хорз. 
— Æз дæр уый хуызæн æнæ дæу мæхицæн бынат 
нал арын. Иу хатт мæм фысгæ дæр куы кодтай, теле- 
фонæй, дам, мæм уымæн сдзурыс, цæмæй дæ писмотæ 
æрвитын ма хъæуа. Уый афтæ нæу, Хъазыбег. Писмо 
дæр хорз у, фæлæ мын дæ цардæгас хъæлæс хъусын 
бирæ æхсызгондæр вæййы æмæ дæм уымæн фæдзурын, 
Дæ иу ныхас фехъусын мын даргъ писмойæ зынаргъдæр 
вæййы. 
— Афтæ мæм кæсы, цыма, цы дæн, уымæй мæ бæр- 
зонддяер кæныо. 
— Дзæгъæлы. Адæймаг адæймаджы куы фæуарзы^ уæд 
æй æнæхъæнæй фæуарзы. Уыцы æнæхъæны та вæййынц 
йæ хорздзинæдтæ дæр æмæ йæ аиппытæ дæр. Зæгъыс 
æмæ дæм цы хъуагдзинæдтæ ис, уыдон нæ зонын? Зо- 
— 482 — 

нын сæ, фæлæ уыдон дæ хорздзинæдты цур ницы сты. 
Дæумæ та афтæ кæсы, цьгма сæ нæ уынын. 
— Уæдæ дæумæ æз иу аипп дæр куы нæ арын, уæд 
дæм уый та куыд кæсы? 
— Æз дын сæ мæхæдæг бацамондзынæн. 
— Цæй-ма уæдæ... 
— Ардæм дæ фæдыл кæй æрцыдтæн, уый дын мæ 
иу аипп. 
— Уагæры ма декабристты устыты хуызæн мæ фæ- 
дыл Сыбырмæ куы ацыдаис. 
— Сыбырмæ дæр ацæудзынæн, æрмæст дæм уырдæм 
цæуын макуы бахъæуæд. Стæй Сыбырмæ чи ацыд, уыдон 
канд сæхæдæг нæ уарзтой, фæлæ сын сæхи дæр уарзтой. 
— Æмæ дæ æз нæ уарзын, зæгъгæ, дын чи загъта? 
— Зæгъын мын æй цæмæн хъæуы, нæ йæ уьгаын? 
Бæласы аууон куы фестæм, уæд Элинæйæн ныбба 
кодтон. 
— Ныр та ма цы зæгъдзынæ? 
— Цæуын афон у зæгъын мæ бон нæма у? 
— Бафæлладтæ? 
— Æз дæуимæ цæуынæй никуы бафæллайдзынæн. 
— Уæдæ? 
— Уазæгуатмæ ма мæ бауадздзысты? 
— Нырма дæс сахаты дæр куынæма у, 
— Уæдæ ма иу зылд æркæнæм. 
Фæстæмæ та денджызы былты уæлæмæ араст стæм. 
Элинæ мæм йæ писмоты йæ куыст æмæ царды тых- 
хæй бирæ хабæрттæ ныффыста. Сæ институты ахуыр- 
гæндты куыстытæ зындгонд сты канд бæстæйы нæ, фæ- 
лæ фæсарæнты 1дæр. Сæ æрхъ|уыдыдзинæдт!ы ггыххæй 
йæхæдæг дæр премитæ æмæ авторон æвдисæндартæ би- 
рæ хæттыты райста. 
— Ауалдзæджы нæ кусджытæй иу кандидатон дис- 
сертаци бахъахъхъæдта æмæ нæ сæхимæ ахуыдта. Мæ 
комкоммæ цы лæппу бадт, уый дын мæ иу ран куы- 
нæуал уадзид. Куы-иу мын мæ тæбæгъы хæринаг æрæ- 
вæрдта, куы мæм ныхасæппарæн кодта, куы — цы. Му- 
зыкæ куы сарæзтой, уæд та мæ кафынмæ хуыдта. 
— Æмæ ракафыдтæ? 
— Цытæ дзурыс! Мæ цæстытыл ды ауадтæ. Кæй- 
дæр лæппуимæ кафыныл куы схæцыдаин æмæ мæм^ 
зæгъын, уыцы рæстæг ды искуыцæй куы ’рбакастаис... 
Элинæйы къух мæ дæлармæй райстон æмæ йæ æр- 
бахъæбыс кодтон. 
— Адæм куы рахæлиу сты,— дзырдта дарддæр Эли- 
иæ,— уæд ме’мбалимæ нæ фæдыл рацыд, уæхимæ, дам, 
— 483 — 

дæ бахæццæ кæнон. Хæстæг цæрæм, зæгъгæ, йæ нæ ра- 
уагътон. 
— Элинæ, де’мбæлттæ кæрæдзийы фæдыл дисрер- 
тацитæ хъахъхъæнынц. Кæй фæдыл дзы нæ ацæуыс* 
ахæм нæй, уæдæ сын æххуыс дæр кæныс. Дæхимæ дис- 
сертаци ныффыссыны зонд никуы æрцыд? 
— Цы зæрдæйæ? Уæлдайдæр ныртæккæ, мæ хъуы- 
дытæ иууылдæр дæуимæ баст куы сты, уæд? Ныртæккæ 
мæ диссертацитæ-йедтæ не ’ндавынц. Мæнæ ды мæ цу- 
. ры кæй дæ æмæ дын дæ ныхас кæй хъусын, уый мæнæн 
дун-дунейы диссертацитæй зынаргъдæр у. 
Былгæроны бæрзонддæр къуыбырæй ракастыстæм. 
Горæты цырæгътæ лыстæг стъалытау тыбар-тыбур код- 
той. Мæй арвыл дзæвгар суади æмæ, цы денджызы рай- 
гуырди, уымæ кæсынæй нал æфсæст. Цыма бæрзонддæр- 
мæ куы схиза, уæд æм хуыздæр разындзæн, уый~ 
хуызæн уыциу рæстæг кæсгæ дæр кодта æмæ цæугæ 
дæр. 
Къуыбырæй фæстæмæ раздæхтыстæм. 
— Дæуæн нæ зон^ш,-— сдзырдта Элинæ,— фæлæ 
æз мæхицæй бузныг дæн. 
— Цæмæй? 
— Ардæм кæй æртахтæн æмæ дæ цуры кæй февзæрд- 
тæн, уымæй. 
— Мæнæн дæуæй къаддæр æхсызгон нæ уыд. Биль- 
ярдæй хъазын, уый та дын чи загъта? 
— Къæсæрыл чи бадт,) уыцы сылгоймаг. |Хъазыс, 
уый нæ зыдта,фæлæ, дам-ма йæ уым фен. 
— Куы дæ ауыдтон, уæд, цы фæдæн, уый нал ба- 
зыдтон. Кæимæ хъазыйт’æн, уыцы лæппуйæн зæгъгæ 
дæр ницы кодтон, афтæмæй йæ фæуагътон. 
— Бамбæрстаид дæ. 
— Райсом дзы хатыр ракурдзынæн. 
Нæ ных комкоммæ фысымуатмæ сарæзтам. Элинæ 
дæгъæл райста æмæ лифты абадтыстæм. 
— Абон мæм райсомæй дæр билет нæма уыд. 
— Нæхимæ та кæд дзырдтай? 
— Дысон. Райсомæй мын ничи дзуапп радта. Бæди 
мыи, Хъырыммæ ацыди, зæгъгæ, куыддæр загъта, аф- 
тæ мæ хицаумæ бадзырдтон æмæ дзы мæ уæлдай бонтæ 
ракуырдтон. Абон сæумæрайсом та аэропортмæ ацыд- 
тæн. Билеттæ дзы, кæй зæгъын æй хъæуы, нæ уыди 
æмæ æнхъæлмæ кæсын райдьдагон, кæд исчи йæ билет 
фæстæмæ раттид, зæгъгæ, æмæ æппынфæстаг мæ амонд 
ацыд. Иу сылгоймаг дыууæ билеты æрбахаста æмæ дзы 
иу мæн фæци. Ныр уыдæттæ фæсте аззадысты. Афтæ 
— 484 — 

мæм кæсы, цыма ам рагæй дæн æмæ фæстæмæ нæхимæ 
тагъд нал ацæудзынæн. 
— Æмæ дæм раст кæсы. Аст боны гыццыл хоныс? 
— Бирæ кæд уаиккой, уый зоныс? Дб1 мемæ куы нæ 
уаис, уæд, фæлæ мын дæуимæ цæсты фæныкъуылды 
бæрц йеддæмæ не сты. Иу бон уал дзы аивгъуыдта, æмæ 
йæ зонгæ дæр нæ бакодтон. 
— Нæма аивгъуыдта. Нырма дзы æнæхъæн дыууæ 
сахаты ис. 
— Нæ фæлæ нæхимæ бадзурон, кæннод мæм мамæ 
æнхъæлмæ кæсдзæн. 
Элинæ йæ дзабыртæ аивта æмæ уыцы рог уадæй мæ 
цуры æрбалæууыд. 
— Цыма дæхи хæдзары дæ, афтæ дæм кæсæд,— йæ- 
хæдæг Ленинград телефонæй заказ скодта. 
— Цæуыл æрæнкъард дæ? Æви дæ фысым дæ зæр- 
дæмæ нæ цæуы? 
— Мæ фысым мæ зæрдæмæ куыд цæуы, уый дын 
æз ныртæккæ равдисдзынæн! 
— Æгæр хъæрæй ма дзур, ныхас æддæмæ хъуы- 
сы. 
Элинæйы цурмæ бацыдтæн, йæ цæнгтæ йын мæ уæхс- 
чытыл æрæвæрдтон, йæ астæуыл ын мæ къухтæ æр- 
батыхтон æмæ йæм комкоммæ ныккастæн: 
— Цымæ дæ цæстытæ цы зæгъынмæ хъавынц? 
— Æнæ зæгъгæйæ йæ нæ зоныс? х 
— Зонын, фæлæ кæд, мыййаг, рæдийгæ кæнын... 
— Нæ рæдийыс. Уыцы цæстытæ дæу никуы фæрæ- 
дийын кæндзысты. Стæй дыл хинæй дæр никуы рацæу- 
дзысты, уымæн æмæ дæ сæ хицау йæхицæй фылдæр 
уарзы. 
— Йæхицæй фылдæр? Афтæ дæр вæййы? 
— Æрмæстдæр афтæ вæййы. 
— Уæдæ уал цæстытæн — фыццаг ба. Дыккаг ба та— 
уыцы диссаджы ныхæстæ цы былтæ загътой, уыдонæн, 
æртыккаг ба... 
Телефоны дзæнгæрæг райхъуыст. Элинæйы уадзын- 
мæ нæ хъавыдтæн, фæлæ мын лæгъстæ кæнынмæ фæ- 
ци, куы нæ йæ сисон, уæд мæ мад фæтæрсдзæн, зæгъ- 
гæ, æмæ йæ суагътон. Адзырдта йæ мадимæ. 
— Ныр æнæмæтæй бафынæй |уыдзынæн!— телефон 
æвæргæйæ сдзырдта Элинæ. 
Йæ цурмæ бацыдтæн æмæ йын йæ синысæртыл мæ 
къухтæ æрæвæргæйæ загътон: 
— Æртыккаг ба та кæнын... ахæм уарзон зæрдæ цы 
риуы тæлфы, уымæн... 
— 485^ 

Элинæйы мæ хъæбысы систон æмæ йæ диванмæ ба- 
хастон... 
Бон цъæхтæ кæнын куы райдыдта, уæд райхъал дæн... 
Элинæ, цыма уымæ æнхъæлмæ каст, уый хуызæн мыл 
йæ цæнгтæ атыхта æмæ мын мæ хъусы æрбадзырдта: 
— Мæ ахсджиаг... ^ 
— Куыд раджы райхъал дæ?— фæлмæндæр нæ уыд, 
ахæм хъæлæсыуагæй йæ бафарстон æз. 
— Æз æппындæр нæ бафынæй дæн. ....; 
— Мæсты мæм кæныс? 
Элинæ мæ йæ хъæбысы ныккодта. . л 
— Цæуыл? Мæсты куы кæнин, уæд мæхимæ кæнин, 
фæлæ мæхимæ дæр нæ мæсты кæнын. Ацы дунейыл 
мын дæуæй зынаргъдæр ничи ис, стæй ардыгæй фæстæ- 
мæ дæр нæ уыдзæн æмæ мæм цыдæриддæр ис, уыдон 
хъуамæ дæуæн раттон. Уыцы хъуыдымæ æз фидарæй 
æрцыдтæн. Мæ намысы раз ницæмæй къæмдз’æстыг дæн. 
Гадзрахатæй йыл нæ рацыдтæн. Уæдæ мæ уый дæр ни- 
цæмæй рахъаст кæндзæн, уымæн æмæ, цы зондыл хæст 
уыдтæн, уымæй иуварс нæ ахызтæн, мæ цард цы бын- 
дуртыл æнцад, уыдонæй иу дæр нæ фезмæлыд. Кæд ды, 
мыййаг, истæуыл фæсмон кæныс? 
— Азым мæм никуы. хæсдзынæ? 
— Ууыл æппындæр ма хъуыды кæн. Цы’рцыди, уый 
мæхи фæндæй æрцыди. Аххосджынтæ агурын æндæр 
рæтты хъæуы. Азым мæхимæ дæр никуы æрхæсдзынæн, 
уымæн æмæ мæхи раст хонын. Гъер дæ бауырныдта, 
ныронг дæу йеддæмæ кæй никæй уыдтæн, уый? 
— Ууыл æз дызæрдыг нæ кодтон... 
— Уæдæ ардыгæй фæстæмæ дæр кæй никæй уыдзы- 
нæн, уый дæр дæ бауырнæд. 
— Цæмæйдæр дæ бафæрсин æмæ дæ зæрдæмæ куы 
нæ фæцæуа... 
— Ды мæ куы фæрсай, уæд мæ зæрдæмæ куыннæ 
хъуамæ фæцæуа? 
— Æри-ма дæ хъусы дын æй зæгъон. 
Элинæ мæм йæ хъус æрбадардта. 
— Æмæ сывæллон куы уа, уæд та? 
— Æз алцæмæ дæр цæттæ кæн. Куы уа, уæд æй 
мæхицæн амондыл нымайдзынæн. Хорзæй, æвзæрæй — 
мæхиц|æн ахæм фæндаг равзæрстон. Æнцон мын нæ 
уыдзæн, уый ’зонын. Ахæм сывæллон куынæма 
райгуыры, уæд дæр йæ мады размæ бирæ 
цæлхдуртæ слæууы, фæлæ æз уыцы зындзинæдты 
сæрты ахизынмæ мæ ныфс хæссын. Уыдзæн, нæ уыдзæн, 
уый нырма бæрæг нæма у. Фæрсыс мæ æмæ дын æр- 
— 486 — 

мæст дæ фарстæн дзуапп дæттын. Уæззау уаргъ рай- 
сынæй нæ тæрсын, уымæн æмæ сывæллон куы уа, уæд 
дæ сывæллон уыдзæн. Уыцы гыццыл муры дæ миниу- 
джытæ, де ’нгæс уынын та уæлахиз кæндзæн мæ кæцы- 
фæнды зындзинадыл дæр. 
— Кæд, мыййаг, нырма афтæ хъуыды кæныс?.. 
— Æз абон куыд х^уыды кæнын, райсом дæр аф- 
тæ хъуыды кæндзынæн. Уый бæрц мæ нæма базыдтай?! 
Ноджыдæр ма дæ иу хатт курын: дæхимæ мацы азым 
хæсс. Сывæллон уа æви нæ уа, уæддæр æз дæу никуы 
ницæмæй бахъыгдардзынæн. Куы зæгъын, мæ риуы цы 
зæрдæ тæлфы, уый ахæм хъуыддæгтæй уæлдæр лæууы... 
Элинæйы ныхæстæ раст рауадысты. Аст боны куыд 
агæпп ластой, уый зонгæ дæр нæ бакодтон. Фæстагмæ 
Элинæ æрæнкъард. 
— Дæ цурæй мæ. мæ къах нал хæссы, афтæмæй рай- 
сом фæхицæн уыдзыстæм. 
— Цæмæй йæ зоныс, уæд та къæвда уардзæн æмæ 
хæдтæхджытæ нæ тæхдзысты? ’ , \ 
— Бæргæ, куы нæ тæхиккой... 
— Дæ куысты дæм цæмæй хæцой, уый дæ фæнды? 
— Дæуимæ иу бон фылдæр фæуыны тыххæй æз цы- 
фæнды æфхæрд райсыныл дæр сразы уаин. 
— Æндæр хатт та фембæлдзыстæм. 
— Чи зоны, уæдмæ аз æгас нал уыдзынæн... Фæлтау- 
ма мæ, фарон æвддæсæм июны цы бæлæстæм схызтыс- 
тæм, уыдон цурмæ схон æмæ ма уырдыгæй иу хатт ра- 
кæсон. 
Элинæ мын цалдæр хатты ракодта бæрз бæлæсты 
кой, æмæ-иу æз алы хатт дæр ныхас æндæрырдæм аз- 
дæхтон. Нæ мæ фæндыд, «й^е бæлæс» афтæмæй куы 
федтаид, уый, фæлæ та ногæй сæ кой куы ракодта, уæд 
æнæцæугæ нал уыд. 
— Цыма зивæг кæныс, афтæ мæм кæсы... 
— Нæ зивæг кæнын. Кæд дæ фæнды, уæд ныртæк- 
кæ дæр цом. 
Элинæ мæ хъуырыл атыхсти. 
— Цом! 
Бæлæсты цурмæ куы схæццæ стæм, уæд Элинæ фæ- 
фыдæнхъæл. Бæрз бæлас æрдæгфæлдæхтæй куы ауыд- 
та, уæд уыцы æнкъардхуызæй загъта: 
— Æвæццæгæн, мæ бæласимæ нæ хъысмæттæ иу- 
хуызон сты. 
— Иу уарзондзинад нæ дыууæйы фаг куы у, уæд 
нын иу бæлас не сфаг уыдзæн? 
— Мæгъа... 
— 487 — 

Дыууæйæ дæр «мæ бæласмæ» схызтыстæм. 
— Цы рæсугъд у!— фæхъæдцзæгдæр Элинæ. 
— Иумæ цал цъæхы баиу !сты: арвы цъæх, ден- 
джызы цъæх æмæ нæзыты ц*ьæх. 
— Фæлæ дзы уæддæр арвы цъæх æмæ денджызы 
цъæхæн æмбал нæй. 
— Кæрæдзиуыл кæй баныхæстысты, уый тыххæй? 
Элинæ мæм æрбакаст. Цы зæгъынмæ хъавыдтæн, уый 
дзæбæх нæ бамбæрста æмæ йæ цæстæнгаоæй домдта, 
цæмæй мæ хъуыды кæронмæ загътаин. 
— ...мах хуызæн? 
Элинæ мæ къахæй сæрмæ сбарста, стæй та йæхимæ 
æркаст. 
— Мах кæрæдзиуыл нæ баныхæстыстæм, фæлæ бæ- 
ласмæ фæйнæрдыгæй нæхи æнгом нылхъывтам. 
— Омæ нæ уæддæр бæлас нæ иу кæны? Стæй ныр- 
тæккæ æз дæ къалиумæ куы бахизон, уæд нæ бæласы 
сæр дæр нал хъæудзæн. 
— Ма кæ, ахаудзынæ!.. 
Нæ йæм байхъуыстон. Дæлдæр къалиумæ æрхызтæн, 
уырдыгæй иннæ фарсмæ баирвæзтæн æмæ, Элинæ цы 
ставд къалиуыл лæууыд, уырдæм схызтæн. Дыууæйæ 
дæр иу къалиуыл лæууыдыстæм, хæцгæ дæр иу къали- 
уыл кодтам. Æз мæ галиу къух суагътон æмæ дзы Эли- 
нæйы æрбахъæбыс кодтон. 
— Ныр дæр нæ баныхæстыстæм? 
— Хауæм! ■ . ] 
— Баныхæстыстæм æви нæ? 
— Баныхæстыстæм! 
Фæстæмæ куы раэдæхтыстæм, уæд нæ фæндаг ден- 
джызы былты ракодтам. Уый дæр Элинæйы фæндыди. 
Æргом дзургæйæ, мæхи дæр фæндыди, фæлæ мæ хъуы- 
ды зæгъын) нæ бауæндыдтæн, уымæн æмæ зыдтон, адæй- 
маг цæуыны размæ куыд тыхст^ вæййы, уый. 
Дæларм-уæларм хæцын ахуыр нæ уыдтæн, æмæ-иу 
мыл Элинæ куы’рхæцыд, уæд-иу мæ къух æрдæгтастæй 
дарынæй афæллад. Элинæйы бафæндыд иу æхстæй дыу- 
уæ тæрхъусы амарын. Иуæй мæ мæ къух къæдзæй хæссы- 
нæй фервæзын кодтаид,. иннæмæй та йыл, æз куы хæ- 
цыдаин, уый йæм хуыздæр каст æмæ мын афтæ: 
— Нæ фæлæ-ма мыл ныр та ды хæц, кæннод афтæ 
уайы, цыма мæ ды хъæуыс, æз та дæ нæ хъæуын. 
« — Табуафси. 
— Куы никуыуал фембæлæм, уымæй тæрсын,— 
загъта Элинæ. 
— Райдыдтай та! Цæмæн дæм афтæ кæсы? 
— 488 — 

— «Нæ бæлæстæй» иу кæй акъул, уый хорзыл дзу- 
рæг уа, уый æнхъæл нæ дæн. 
— Ма мæ худын кæн. 
— Дæуæн худын у. 
— Дæуæн дæр хъуамæ худын уа. Хур кæсы, ден- 
джызы уылæнтæ дæ къæхты бынмæ лæбурынц, дæ уар- 
зон лæппу дæ фарсмæ цæуы... 
Элинæ фæстаг ныхæстæм йæ мидбылты бахудт, йе 
уæхскæй мæ фæлмæн æрбасхуыста: 
— Мæ уарзон лæппу мæ фарсмæ кæй нал цæудзæн, 
мæ зæрдæмæ хуры цæст уымæн нал кæсы. 
— Уæдæ мæ уарзон чызджы уарзон лæппуйы хабар 
дæр афтæ куы у, уæд цы чындæуа? 
— Дæуæн цыфæндыйæ дæр æнцондæр у. Дæуæн æнæ 
мæн дæр дæ бон цæрын у. Мæнæн та æнæ дæу — нæу. 
Элинæйы æнкъард хъуыдытæ асурынмæ хъавыдтæн, 
фæлæ мын нæ бантыст. Фысымуаты дуарæй уыцы нæ- 
вæндонæй бахызт. 
Райсомæй аэропортмæ иумæ ацыдыстæм. Цыма йæ 
æцæгæйдæр, раздæхæн кæцæй нал ис, ахæм ранмæ фæн- 
дараст коцтон, уый хуызæн æрæйкъард. Иу сахатм^æ 
æввахс, мæ къухыл хæцыд, афтæмæй фæрацу-бацу код- 
там. 
Хæдтæхæг куы стахт æмæ арвыцъæхы куы атад, уæД 
мæнмæ дæр бахъардта, куыд иунæгæй баззадтæн, уый. 
Мæхи цы фæкодтаин, уый нал зыдтон. Изæрдалынгты 
мæхи денджызы былмæ райстон æмæ, фæстаг аст бо- 
ны æрвылизæр мæхи амондджын кæм æнкъардтон, уым 
иунæгæй рацунбацу коДтон. Мæ хъуыдытæ иууылд^æр 
уыдысты Элинæимæ. Кæд ын рагацау мæ зонд бамба- 
рын кодтон, уæддæр мæхи йæ цуры аххосджын хуыд- 
тон. Мæ сæйраг аххосыл нымадтон, йæ аккаг кæй нæ 
дæн, уый. Уыциу рæстæг ьиг кодтон тæригъæд дæр, йæ 
аккаг кæй нæ дæн, уый кæй не’мбæрста, уый тыххæй. 
Элинæ ацыд, фæлæ йæ; фæлгонц баззад. Баззади йæ сыгъ- 
дæгдзинад, йæ улæфт, йæ ныхас, йæ рухс. Бирæ ныхæстæ 
фæкодтам кæрæдзийæн. Иу нæ иннæйы кæй æмбæрста, 
ныхас ууыл нæ цыди. Иуæй-иу хатт-иу нæ дзурыны сæр 
дæр нæ хъуыды. Кæрæдзийы æмбæрЬтам цæстæнгасæй 
дæрч I 
Элинæ! Ды ацыдтæ, æз баззадтæн. Дæумæ цæмæдæр 
гæсгæ афтæ кæсы, цыма нæ фæхицæн дæуыл тынгдæр 
фæзынд, зындæр дын уыд, дæ зæрдæмæ йæ арфдæр айс- 
тай. Фæлæ уый афтæ нæу. Демæ цы амонд æрхастай, 
уый мæм ды!ууæ хатты стырдæр куы фæкаст, уæд æй 
систай æмæ йæ ахастай. Дæхицæн æй бакъаддæртæ 
— 489 — 

кодтай нæ зæгъын, фæлæ йæ, æвæццæгæн, нæ дыууæ- 
мæ дæр кæцæй нал зынд, ахæм ран чидæр сæвæрдта. 
Ды куыд бæллыс йæ уындмæ, æз æм уымæй къаддæр 
нæ бæллын. Ды мæнæй фæзæгъыс, фæл1æ æз Дæумæ 
азым никуы ницæмæй æрхæсдзынæн. Дæ уды сыгъдæг- 
дзинад кæрæй-кæронмæ зыны нæ ахастдзинæдты сыгъ- 
дæгдзинадыл дæр. Иу рæуæг ми дæм нæ раиртæстон. 
Мæнгарддзинад цы у, уый зонгæ дæр нæ кæныс. Цы дзу- 
рыс æмæ цы кæныс, уыдон кæрæдзийæн тугхæстæг æй- 
йафынц, иу дзы иннæмæ æцæгæлон никуы фæкаст. Дæ-* 
хи зæрдæ де’вдисæн: æз дæр дыл хинæй никуы рацыд- 
тæн. Дæуæй исты бамбæхсыныл никуы бацархайдтон. Цы 
хъуыды кодтон, уый дзырдтон. 
Рæдийгæ чи нæ кæны, ахæм нæй. Æмæ кæд истæ- 
мæй фæрæдыдтæн, уæд мын æй ныххатыр кæн. Кæд дæ 
æнæрхъуыдыйæ бафхæрдтон — уæд дæр. Иуæй-иутæ зæр- 
дæтæ æвæрын бирæ уарзынц, иннæтæм та æхсызгон 
вæййы, зæрдæтæ сын чи æвæры, уыдонмæ хъусын. Æз 
нæ уарзын искæмæн зæрдæтæ æвæрын. Мæхицæн мын 
чи февæры зæрдæтæ, уьгдон дæр мæм кадджын не сты. 
Æмæ дæ уый тыххæй дæр хатыр курын. Сылгоймаг нæл- 
гоймагæй тынгдæр уарзы, зæрдæтæ йын куы февæрынц, 
уый. Æргом дæ никуы яицы фехъуыстон^ фæлæ ды 
дæр, чи зоны, уарзыс зæрдæтæ æвæрын. Æз дын никуы 
ницæмæй бавæрдтон зæрдæ. Æмæ мæм цыма уый тых- 
хæй нæ фæхæрам дæ, афтæ мæм .кæсы. Дзырд фæ-, 
сайыны бæсты мæм æнæдзургæйæ дæууын хуыздæр 
каот... *** 
Ды ащддтæ, æз баззадтæн. Чи зоны, цæмæй æппы- 
ндæр макуыуал фембæлæм, уый тыххæй. Чи зоны, æмæ 
ма фембæлæм. Чи зоны, нæ иу фембæлды фæстæ цæ- 
рæнбонты макуыуал фæхицæн уæм. Ме уæны кæсын 
нæ зонын. Фæлæ уæвæн алцæмæн дæр ис. Тæккæ тынг- 
дæр цæмæй тæрсын, уый куы ’рцæуа æмæ дæ адзалы 
бонмæ иу хатт дæр куы никуыуал фенон, уæддæр мæ 
уды цæргæйæ баззайдзынæ, мысдзынæн дæ рагуалдзæгау, 
мæ зæрдыл дæ дардзынæн адджын фынау. 
Мæ зæрдыл дæ ныхæстæ æрлæууыдысты. Нæ базын- 
ды фæстæ кæцыдæр дугæй фæстæмæ цæмæдæр гæсгæ, 
цыма ды мæн фылдæр уарзыс, афтæ нымадтай. Æз дæ 
ныхмæ хъæддых никуы æрлæууыдтæн, уымæн æмæ зонд- 
,джын адæмæй иу афтæ загъта, ’йæхи растгæнæг, дам, 
æмбисаххосджын у. Æз та мæхи аххосджын ницæмæй 
хуыдтон æмæ мæ рæстдзинады сæрыл никуы’ рахæцыд- 
тæн. О, æмæ уый дзырдтон. Иуахæмы та нæм уарзон- 
дзинады кой рауад æмæ мын ды афтæ зæгъыс: 
— 490 — 

<<Мах ёаиу уæм æви нæ, уæддæр дæ æз кæддæрид- 
дæр уарздзынæн. Куы базæронд уай æмæ æппындæр куы 
никæйыуал хъæуай, уæддæр ма мæн хъæудзынæ!» 
Æз та дын æндæрхуызон зæгъынмæ хъавын: 
— Цыфæнды зæронд куы бауон, уæддæр мæ ды ни- 
куы ферох уыдзынæ. Цалфæнды азы мыл куы радæуа, 
уæддæр мæ, дæуимæ цы бонтæ арвыстон, уыдон зæронд 
кæнын нæ бауадздзысты. Цыфæнды карджынæй дæр-иу 
дæ фæрцы æрыгон фестдзынæн æмæ-иу уарзондзинады 
базыртыл, дыууæйæ амондджын кæм уыдыстæм, уыцы 
бæстæмæ атæхдзьгаæн... 
X 
Балцæй æрбаздæхыны фæстæ мæхимæ бирæ цæмæй- 
дæрты æндæрхуызон фæкæсын. Уæлдайдæр, дæр(гъвæ-- 
тин рæстæг æддæ куы фæвæййын, уæд. Цыма цы адæ- 
мы зыдтон, уыдон мæ; фæдарддæр вæййынц, не ’хсæн цы 
ахастдзинæдтæ уыд, уыдоныл зына-нæзына мигъ æрба* 
ды. Фæхицæны размæ дзы мæхи кæимæ куыд дардтон, 
уый бæргæ дзæбæх фæзонын, фæлæ мæ мæхи афтæ да- 
рын цыдæр нал фæуадзы, арæхстгайдæр æмæ уæздан- 
дæрæй фæархайын. Цалынмæ фыццаджы ахастдзинæд- 
тæ сæ гаччы сбадынц, уæдмæ мæ цалдæр боны бахъæуы. 
Хъырымæй сыздæхыны фæстæ дæр та раст ахæм 
уавæры бахаудтæн. Цы бæстæ, цы адæмы ныууагътон, 
уыдон, кæд куыдæй ныууагътон, афтæмæй сæййæфтон, 
уæддæр фыццаджы хуызæн нал уыдысты, мæ ацыды раз- 
мæ-иу сæ алы бон дæр уыцы иухуызонæй уыдтон. Фæс- 
балц дзы алчидæр цæмæйдæр аивта. Уыцы ивддзинæд- 
тæн цæстæй раиртасæн нæ уыд, адæймаг сæ хатыдта 
цавæрдæр æбæрæг æнкъарæны фæрцы. 
Редакторимæ фембæлд дæр мын цыдæр æнахуьгр ра- 
уади;. Хъырымы уыдтæн, уый йын æнæхъæн мæйы дæрн 
гъы исчи æнæзæгъгæ куыннæ фæуыдаид, æмæ мæ джи- 
гулгæнæгау акъахта: 1 
— Æнхъæлдæн æмæ дзы цæуылдæр фæхæст дæ? 
Ахæм ныхæстæ-иу уымæй размæ дæр кодта æмæ йæм 
никуы ницы хъус æрдардтон, ныр та мын цыма мæ ха- 
бæрттæ иууылдæр зыдта, уый хуызæн йæ фарстæй фæ- 
тарстæн æмæ цыфæнды дзуапп куы раттаин, уæддæр ыл 
цыма фæгуырысхо уыдаид, афтæ мæм фæкаст æмæ æр- 
мæст мæ мидбылты бахудын хуыздæрæн равзæрстон. 
— Хæлæг дæм кæнын, иу мæй ацы æррадонæй чи 
фервæзт. 
— 491 — 

— Ды дæр баулæфдзынæ. 
— Ацы мæй хъуамæ ацыдаин æмæ Дзæпсы тыххæй 
баззадтæн. , 
— Цæмæн Дзæпсы тыххæй? 
— Нæ хабæрттæ нын нæ фехъуыстай? Ау, Дзæпс 
нæ фæхудинаг кодта, уый дын ничима радзырдта? 
— Ницы фехъуыстон. 
— Саудоны хойраджы комбинатмæ фæцахуыр. Кæс 
æмæ та-иу Саудоны балæууыд, кæс æмæ та-иу Саудоны 
балæууыд. Кусджытæй мын чидæртæ бæргæ дзырдта, 
Дзæпс уырдæм дзæгъæлы нæ цæуы, зæгъгæ, фæлæ бæл- 
вьфд куы ницы зонай, уæд зын дзурæн у. Иу хатт ын 
зæгъгæ дæр кодтон, уырдыгæй æрмæг æгæр арæх дæт- 
тæм, зæгъгæ. Мæ ныхæстæ ницæмæ ’рдардта. Мæнæй та 
уыцы хъуыддаг ферох æмæ нæ цальгамæ фаджысы нæ 
нытътъыста, уæдмæ нæ ныууагъта. 
— Цы бакодта уагæры? 
— Комбинаты директоримæ кæрæдзийы бамбæрстрй, 
æмæ Дзæпс газеты йæ хорзы кой кодта, уый та йын йæ 
машинæйы æвгæдта. Ивгъуыд æртыццæджы дæр та — 
æз уыцы бон мардмæ уыдтæн — редакцийы машинæйы 
абадт æмæ Саудоны балæууыд. Директоримæ та фембæлд. 
Цы бæрæггæнæнтæ йæ хъуыд, уыдон райста æмæ та фæ- 
стæмæ дзаг машинæйы рафардæг. Директор ын йемæ 
нывæрдта иу асыкк спъирттæй дзаг æвгтæ, иу асьгкк 
адджын дон, дзидзайы тыхтон, тахынæг. 
Сæ дуармæ куы ’рбалæууыдысты, уæд æм йæ уæзæг- 
тæ дыккаг уæладзыгмæ хæссынмæ шофыр дæр фæкаст* 
Йæ «куыстæн» ын спъиртты авг æмæ тахынæджы лыг- 
гаг лæвæрдта, фæлæ сæ нæ райста. Дыккаг бон куы фем- 
бæлдысты, уæд ын Дзæпс афтæ зæгъы, дæ машинæйы, 
дам, ме спъиртты асыччытæй иу баззад. Шофыр æм æнæ- 
уый дæр мæсты уыди æмæ ма йыл спъиртты асыкк дæр 
куы ’рымысыди, уæд йемæ саубыны хыл фæци. Æнæ- 
хъæн редакцийы кусджытæ сæм æрыхъуыстой. 
— Кæд дзы иу асыкк йеддæмæ нæ уыд, уæд ма дык- 
каг цæмæн агуырдта? 
— Хуыцау йæ зонæг. Æвæццæгæн, директорæй дыу- 
уæ асыччы агуырдта, æвæргæ та йын иу скодта æмæ 
йæм афтæ фæкаст, цыма йæ шофыр бамбæхста. 
— Уый та йæ сæрæн ницьт зыдта? 
I — Уæдæ? Æмæ йыл ныммыхуыр кодта. 
— Кæдæм? 
— Нæхимæ, стæй партийы обкоммæ. Æрмæст нæхи- 
мæ куы ныффыстаид, уæд ма ницы кодта, фæлæ ныр 
бæстæ иууылдæр сызмæста. Сабазджеримæ ахæм хъуыд- 
— 492 — 

дæгтæ æвзар,ынæй хуыздæр ницы кæсы. Уæддæр ма 
хорз уыди, æмæ гæххæтт комкоммæ Сабазджерийы но- 
мыл фыст уыди, уæлдæр хицауадæй искæмæ куы бахау- 
даид, уæд йæ цъæхахст тынгдæр арыдтаид. Куыддæр 
гæххæтт райста, афтæ мæм фæдзырдта. Бартхъирæн мæм 
кодта, мæнæ, дам, Борнæф фæзына—Мæскуыйы уыди— 
уый, дам, дæ æрфæрсдзæни, редакцийы цавæр кусджы- 
тæ дарыс, уымæй. Мæхинымæр бацин кодтон, хъуыд- 
даг Борнæфмæ бахæццæ уæд, æндæр уый Дзæпсы æф- 
хæрын нæ бауадздзæн, зæгъгæ. Дзæпсы мæт мæ нæ уы- 
ди, фæлæ уæд мæхиуыл дæр рогдæр цæф æруа- 
Даид. 
Æцæгæйдæр, Борнæф куы ссыди, уæд та мæм Сабаз- 
джери ногæй фæсидти. Ацы хатт фæлмæндæр æвзагæй 
дзырдта. Борнæфимæ кæй фембæлд, уый ма мын цы бам- 
барын хъуыд. Йæ куыстæй, дам, æй куы сисæм, уæд, 
дам, йæ бинонтæ цы фæуыдзысты, фæлæ, дам, хъуыд- 
даг исты хуызы ныссабыр кæнут. 
Дзæпсы мæ рæстæджы дыууæ хуызы бафхæрдтой. 
Хайады сæргълæууæджы бынатæй йæ систой, фæхауд 
лрофцæдисон кдмитеты сæрдары ’бынатæй дæр. Цыма 
уыцы рæтты кусын аккаг чи нæу, уымæн ма дарддæр 
редакцийы кусæн уыд! 
— Карз æфхæрд ын рахастон, йæ хъуыддаг ын æв- 
зæрстой партбюройы дæр. 
— Æмæ та хъуыддаг ууыл ахицæн? 
— Ахицæн, фæлæ мæ Сабазджери отпусчы нал 
ауагъта. 
— Цæуыннæ? 
— Æфсон æй хъуыди æмæ уымæн. Редакцийæн, дам, 
ахæм заман æнæ хицауæй уадзæн нæй. 
— Цавæр заман? 
— Бафæрс æй! Хъомыладон куыст, дам, аккаг уа- 
вæры куы уыдаид, уæд, дам, ’уæ ахæм хабæрттæ нæ 
райхъуыстаид. 
— Дзæпсы хуызæттæ кæм фæкусы, уырдыгæй ахæм 
хабæрттæ куы нæ райхъуыса, уæддæр дзы уæвгæ 
уыдзысты. 
— Æмæ дæумæ дæр уый тыххæй хæлæг кæнын. Иу 
мæй искуы куы фæвæййын, уæд æндæрхуызон адæйма- 
гæй сыздæхын. Ацы куыст Хъæвдын æррадон дзæгъæ- 
лы нæ фæхоны. 
Хъæвдын 1æцæгæйдæр уыцы ныхас (арæх дзырдта^ 
Редакцийы ракомкоммæ-иу куы ’рæмбырд стæм, уæд- 
иу нæ зæрдиагдæр ныхæстæм бахæццæ стæм куысты 
рæстæг райдайын афонмæ. Хъæвдынæй раздæр-и!у йæ 
— 493 — 

сахатмæ æркæсын никæй зæрды æрæфтыд æмæ-иу æвип- 
лайды афтæ фæкодта: , 
«Æллæх, дæсæм сахат райдыдта. Цомут æмæ та уьь 
цы æррадонмæ схизæм». 
Габоци та-иу æндæрхуызон загъта. Уынджы аныхас 
кæнын йæ уыд-йæ дзæцц кæмæн уыд, уыдонæй фараст 
сахаты хæд размæ йæ бынатæй никуы ничи фезмæлыд. 
Сæ хабæрттæ кæнын-иу нæ ныууагътой фараст сахатыл 
дæр. Дæсæм сахат-и[у дздэ|вгар }юуы ;бакъах!!ыр, ^уæд-иу 
Габоци цыппæрйем |уæладзыгмæ скаст,| адæмыл-и^у й)æ 
цæст ахаста æмæ-иу уыцы æнæбарыгомау бафиппайдта: 
«Чидæр йæ хæрæгæн куыд загъта, дæлæ кæнай, уæ- 
лæ кæнай, уæддæр дын ацы къуыбырыл æнæ схизгæ нæй, 
зæгъгæ, уыйау сымахæн дæр, цасфæнды куы дзурат,, 
уæддæр уалæ уыцы бæрзондæй æнæракæсгæ нæй æмæ 
цомут». 
Адæм-иу уыцы æнæбары базмæлыдысты, æмæ-иу дзы 
цыма алкæй фæстæ дæр ставддæндаг похци баст уыдг 
уый хуызæн-иу куыдхистæрæй араст сты. 
Редактор цæмæдæр гæсгæ уыцы ^æмбырдты никуы 
архайдта. Фараст сахатæй раздæр æрбацæуынæй хуыз- 
дæр æм ницы каст, уымæн æмæ зыдта; иу бонæй иннæ- 
мæ æнæконд хъуыддæгтæн æнæбаззайгæ кæй нæй, стæй 
ма сыл сæумæрайсом дæр кæй бафты. Уыимæ йæм-иу 
кæдфæнды куы бацыдаис — куысты фæстæ кæнæ куы- 
сты агъоммæ — уæддæр-иу йæхи уæлдайхуызон никуы 
фæкодта. Фæлладхуызæй йæ никуы федтон, цыфæнды 
æрмæг кæсынмæ дæр зивæг нæ зыдтй. Уыцы миниу- 
джытæ иын мæ зæрдæмæ тынг цыдысты æмæ йæ фæстæ- 
дæр мЗехæдæг дæр фæзмыдтон. Æрмæг номырмæ цæуа, 
ма цæуа, иуварс æй никцгы æрæвæрдтон. Цалынмæ-иу 
æй бакастæн, уæдмæ-иу мæ бынатæй змæлгæ дæр нæ 
фæкодтон, стæй йæ ме стъолыл дæр никуы ныууагътон. 
Мæхæдæг-иу æй йæ хицаумæ ахастон. Уыцы хъуыдда- 
гыл дæр редакторыл сахуыр дæн. 
— Нæ бæрæгбонмæ дæхи цæттæ кæныс æви нæ?— 
сдзырдта редактор. 
Цавæр бæрæгбоны кой кодта, уый нæ бамбæрстон 
æмæ йæ ныхасы фæбæлвырддæрмæ банхъæлмæ кастæн. 
— Нæ газеты фыццаг номыры рацыдыл дæс æмæ 
дыууиссæдз азы æххæст кæны, уый дæ ферох? 
— Æцæгæй йыл куы ’ххæст кæны дæс æмæ дыу- 
уиссæдз азы! Мæнæн мæ хъуыддæгтæ æдзухдæр афтæ 
вæййынц—фæсмонгæнæгау сдзырдтон æз.—Æз æндæр 
.куыстмæ куы рацыдтæн, уæд сымах та бæрæгбæттæ кæ- 
нын райдыдтат. 
— 494 — 

— Ницы кæны, ды дæр нæ дард нæ ацыдтæ. Мах 
дæ уæддæр нæхиуыл нымайæм. 
— Дыууиссæдз азы йыл куы сæхх^æст, уый цыма 
хæрзæрæджы уыдис, афтæ мæм кæсы. 
"’ — Ды дыууиссæдз азы кой кæныс, фæлæ йын æз 
йæ дæс æмæ ссæдз азы бæрæгбон дæр хорз хъуыды кæ- 
нын. 
Уæд газеты æртæ азы дæр æххæст нæма куыстон. 
Бæрæгбонмæ рагацау цæттæ кæнын райдыдтам. Сæрма- 
гонд сæргонды бын мыхуыр кодтам газеты историйыл 
дзурæг æрмæг, фыстам йæ фыццаг редактортæ æмæ ин- 
нæ кусджыты, йæ фыццаг уацхæсджыты тыххæй. Ирон 
дзыллон газет кастысты канд нæхи бæстæйы нæ, фæлæ 
фæсарæнты дæр. Уацхъуыдтæ-иу æм æрбарвыстой дард 
Америкæй дæр. Æппæт уыдæтты тых!хæй фыстам йæ 
газеты. Уæлдай дйссагдæр рауади бæрæгбон йæхæдæг. 
Редакторы фæндонмæ гæсгæ æппæт кусджытæ сæ къам 
иумæ систой. Уыцы хуызист мæ размæ куы фæвæййы, 
уæд дзы мæ цæст нал фæисын. Цардыл хъуыдыты 
ахæсты бахауын. Æвæццæгæн, бирæ адæмы хуызистмæ 
кæсгæйæ æнæ афтæ уæвгæ дæр нæй. Цард дыууæ боны 
чи рахуыдта, уый цыфæндыйæ дæр зонд)дж;ын адæй- 
маг уыди. Иу адæймаджы цард хицæнæй райсгæйæ цы- 
ма даргъдæр у, афтæ зыны, фæлæ бирæ адæймæгты цар- 
дыл хъуыды кæнгæйæ æндæрхуызон хатДзæгтæм. æр- 
цæуæн иц, уымæн æмæ, рæстæг куыд з^гъоры, афтæ^ 
фæлтæртæ дæр кæрæдзийы бынатмæ цæуынц: лæппу лæг 
кæны, лæг—зæронд, зæронд... 
Уæды къаммæ кæсгæйæ дæр мæм ахæм хъуыдытæ 
æрцæуы. Мæнæй æрыгондæр дзы нæ уыди, æмæ æз дæр 
дæс азы хистæр фæдæн. Мæнæй хистæр чи уыд, уыдон 
дæр афтæ. Нæ хуыз иумæ кæимæ систам, уыдонæй иу- 
тæ æндæр куыстм^е ацыдысты, иннæтæн сæ п!енсийы 
афон æрхæццæ, æртыккæгтæ та... се ’нусон фæндагыл 
ацыдысты. Уыцы ивддзинæдтæ æрмæст дæс азмæ æрцы-. 
дысты. Уалынмæ ма ноджыдæр дæс азы куы рацæуа, 
стæй ма ноджыдæр уый бæрц... 
— Уæдæ нæ хуынтæ кæдмæ барæвдз кæнæм? 
— Ацы мæйы æртæ æмæ ссæдзæм бонмæ. 
— Æмбырд кæм уыдзæни? 
л— Театры. Хуынды гæххæттытæ дæр райсдзыстут. 
Искуы мæ мæ уарзон газеты бæрæгбонмæ хонын ба- 
хъæудзæн, уый æнхъæл та кæд уыдтæн! Цалдæр хатты 
мæхи фæнд атæрын бæргæ бафæрæзтон, фæлæ лæгмæ цы 
хъуыдытæ вæййы, уыдон алы хатт йæ коммæ нæ бакæ- 
сынц. Цард æмæ рæстæджы домæнтæ хъуыдыйаг сты. 
— 495 — 

Уыдон сæхи фæндæгтæм мæнæй тыхджындæрты дæр аз- 
дæхтой. Нæ бафæрæзтон æз дæр сæ ныхмæ лæууын. Сыс- 
тын мæ кодтой мæ зонгæ адджын бынатæй, мæ уарзон 
адæмы æхсæнæй æмæ февзæрдтæн бынтон æнахуыр уа- 
вæрты. Хуыцау хорз, æмæ мæ зæронд куыст мæ фарс- 
мæ уыди. Кæимæ сахуыр дæн, уыдоны алы бон дæр 
уыдтон. Сæ цинæй мæ æнæхай нæ уагътой. Æрвылбон 
сæ кæй уыдтон, æрмæст уый дæр мæ мæхимæ хъусы- 
ныл никуы фæкодта. Сæ бæрæгбон дæр сын мæхи уы- 
мæн хуыдтон. 
Мæ куысты йæ æппæты фыццаг Викторæн радзырд- 
тон. 
— Уырдæм не’ппæтæн дæр цæугæ у,— бæрæгбоны 
хабар фехъусгæйæ загъта уый.— Дæу дзы радзурын ба- 
хъæудзæн. Иуæй, редактор дæ, иннæмæй та дзы дзæв- 
гар азтæ бакуыстай æмæ фæсйвæды номæй арфæйы ньг- 
хас ды куы зæгъай, уæд аивдæр уыдзæн* 
Арфæйы ныхæстæ ныффыссын никæуыл баууæнды- 
дтæн. Дзурынмæ мæхæдæг хъавыдтæн æмæ мæ искæй 
ныхæстæ кæсын нæ фæндыд, стæй тарстæн, мæн куыд 
фæндыд, афтæ зæрдæбынæй загъд куы нæ рауайой, уы- 
мæй. Фæскуыст нæхимæ цæуыныл нæ батагъд кодтон. 
Мæ кусæн уаты дуар сæхгæдтон æмæ арфæйы гæххæтт 
фыссыныл æрбадтæн. 
Бирæ цыдæртæ æрымысыдтæн. Бирæ хабæрттæ мын 
бацагайдтой мæ зæрдæ. Дæс къласы каст куы фæдæн, 
уæд,институтмæ фæндаг куыннæ зыдтон, афтæ, институт 
каст куы фæдæн, уæд та мæ дарддæры хъысмæтæн аф- 
тæ ницы æмбæрстон. Кæдæм мæ æрвыстой, уырдæм ку- 
сынмæ нæ ацыдтæн, кусынмæ кæдæм цæуынмæ хъа- 
выдтæн, уырдæм та мæн нæма райстой. Æнхъæлмæ кæ- 
сын мæ бирæ нæ бахъуыд, фæлæ мæм уыцы цыбыр 
рæстæг дæр афæдзæй фылдæр фæкаст. Тыхстæн ме’нæ- 
бондзинадæй, амæхицæн €аххуыс ^нынрсъом кæй нæ 
уыдтæн, кæмæдæр кæй æнхъæлмæ кастæн, чидæр цы 
зæгъдзæн, уый хъысмæты тæрхоны кад кæй тардта, уы- 
мæй. Фæлæ мæ тыхстытæ дзæгъæлы рауадысты. Хуыца- 
уы сконд адæмы’хсæнмæ бахаудтæн. Кæмæн дзы йæ 
кæстæр æфсымæры хуызæн уыдтæц, кæмæн — йæ фыр- 
ты, кæмæн та йе’мбалы хуызæн. Зæгъæн ис, æмæ мæм 
иууылдæр уарзон цæстæй. ракастыст*ы. Хуымæтæджы 
хъæууон лæппу уæвгæйæ адæммæ цæмæйдæр разынд- 
тæн. Мæхи фæрцы нæ, кæимæ куыстон, уыдоны руа- 
джы. Сæ хуымæтæгдзинад мæ, цы уыдтæн, уый сæрты 
акæсын никуы бауагъта, сæ цæстуарзондзинад мын баф- 
тыдта мæ цæстуарзондзинадыл, оахуыр мæ кодта дзу- 
— 496 — 

рæгмæ хъусын, æдыхы фарс хæцын, рæстдзинады сæ- 
рыл тох кæнын. Уыцы миниуджытæ мæхимæ дæр уы- 
дысты, фæлæ мæ уды ныффидар сты, дидинæг ракалд- 
той æмæ дыргъ дæттын райдыдтой редакцийы кусгæйæ. 
Куыннæ хъуамæ загътаин мæ арфæйы ныхасы уыдæт- 
ты тыххæй! 
Бирæ даргъ æмæ цыбыр фæндæгтыл ацыдтæн иуæн- 
дæс азы дæргъы. Бирæ алыхуызон адæмтимæ сæмбæлд- 
тæн. Раздæр мæм цард дуары зыхъхъырæй зынд, на- 
рæг къахвæндагыл æм цыдтæн. Фæстæдæр мын мæ раз- 
мæ дуар байгомчындæуыд æмæ уæрæх фæндæгтыл цæу- 
гæйæ разындысты уæрæх фæтæнтæ. Цас фылдæр адæ- 
мимæ æмбæлдтæн, уыйас кодтон хъæздыгдæр, мæхимæ 
æнкъардтон фылдæр тыхтæ. Афтæ куы нæ уыдаид, уæд 
æндæр куыстмæ ацæуынмæ дæр мæ ныфс нæ бахастаин. 
Бирæ хорз ныхæстæ зæгъын уыд мæ бон мæ кæддæры 
æмкусджытæн, фæлæ цыбыр арфæйы къуындæг гæнæн- 
тæ уый бæрц фадат нæ лæвæрдтой. Уæддæр мæ зæгъи- 
нæгты сæйрагдæртæ гæххæттыл сæ бынат ссардтой. 
Типографимæ йæ арвитын хъæудзæн. Уадз æмæ йæ уым 
ныммыхуыр кæной. Афтæмæй цæсты йынгдæр сахад- 
дзæн, чи йæ райса, уыдонæн фылдæр æхсызгондзинад 
æрхæсдзæн. 
Дыккаг бон æй мыхуыргæнæгмæ радтон æмæ мæм 
æй цæттæйæ æрбахаста. Викторæн æй бакастæн æмæ 
йæ зæрдæмæ фæцыд. 
— Цы сын балæвар кæнæм, ууыл нæ ахъуыды код- 
тай?—бафарста мæ Виктор. 
Мæ кусæн уаты дзыхъхъынног магнитофон æрбай- 
йæфтон. Иунæг хатт дæр æй никуы сифтыгътон. Иуæй 
мæм æнæпайдайæ лæууынæн æвгъау каст, иннæмæй та 
мæ искуы афтæ æхсызгон бахъæудзæн, уый нæ зыдтон, 
æмæ мæ фæндон Викторæн бамбарын кодтон. 
— Æвзæр лæвар нæу, кæд æй дæ цæст уарзы, 
уæд? 
— Кæннод ма мæм уымæй стырдæр лæвар куы уы- 
даид! Нæ сын æй бахæлæг кодтаин. Мæ кусæн уаты 
ахæм лæвар куы нæ разындаид, уæд мæхи æхцатыл 
дæр нæ бацауæрстаин. 
Бæрæгбоны райдайæнмæ ма сахатæй фылдæр уыд, 
афтæ редакцийы кусджытæ театры цурмæ æрæмбырд 
сты. Афтæ кæй уыдзæн, уый рагацау дæр зыдтон æмæ 
раздæр æрп^лдтæн. Хъанцау |æмæ ,!Хъæвдын кæм уы- 
даиккой, уым æнауæрдон «тохæн» æнæбацайдагь уæв- 
гæ нæ уыд æмæ сæм мæхи хæстæг байстон. Куыд бам- 
бæрстон, афтæмæй та сæ тæккæ цыренæй уыдысты. маа 
— 497 — 

бацæуыцы /размæ кæрЭдзиуыл кæй цæ бацауæрстойу 
уый мæ уырныдта. 
— Раст дзурыс,— йæ цъупп былтæ базмæлын код- 
та Хъанцау,—сæттын ыл, фæлæ дын дæ хистæр æфсы- 
^мæр цы загъта, уый чи нæ радзура? 
— Уый дæр дæу хуызæн зæронд æрра у. 
— Раст зæгъыс, фæлæ-ма йæ уæддæр радзур. 
Хъæвдын йæ мидбылхудт тызмæг æнгасы бын фæ- 
кæнынмæ хъавыд, фæлæ ууыл цас зæрдиагдæрæй архайд- 
та, уыйас йæхиуыл комдзог тынгдæр цыд. Рагацау 
дæр бæрæг уыд, кæй йæ радзурдзæн, фæлæ ма йæхи- 
цæн лæгъстæтæ агуырдта.- - Уый Хъанцау дæр æм- 
бæрста æмæ хъуыддаг кæронмæ ахæццæ кæныныл ар- 
хайдта. Æппьшфæстаг Хъæвдын басаст æмæ дзурын 
райдыдта. 
— Уæдæ ма уымæй диссагдæр исты уыдзæни! Ме 
’фсымæр мæнæй дæс азы хистæр у. Уыцы кары адæм 
сæ кæртæй æддæмæ рацæуынмæ дæр зивæг фæкæнынц, 
уый та бавдæлд æмæ паркмæ кафынмæ цæуын райдыд- 
та. 
— Алы æртыццæг æмæ дзы хуыцаубон дæр ирон 
хъазт вæййы,—йæ ныхас ын фæбæлвырддæр кодта 
Хъанцау. 
— Тынг раст зæгъыс. Дæу дæр, дам, дзы фендтытæ 
кодтой. 
— Æмæ уым æвзæрæй цы и! 
— ,Чи цы кары уа, уыцы кары митæ кæнын ын æм- 
бæлы æмæ ме ’фсымæрæк дæр ^’ый йагытон. Мауал, 
зæгъ,ын, цу паркмæ, дæ к|арæ$нæй кафьга худинаг у. 
-Æмæ, сымахмæ гæсгæ, истæмæй фæрæдыдтæн? 
— Кæронмæ нæ фæдæ дæ ныхас,—дзуры йæм 
Хъанцау. 
— Уæдæ ма дзы цы уыди? 
— Цы дзуапп дын радта, уый цæуыннæ зæгъыс? 
Хъæвдын йæ худын тыххæй уромгæйæ сдзырдта: 
—* Уый та ды зæгъ. 
Хъанцауæн цыма уæлибæхæн йæ дзаджджындæр хай 
^вæрдтой, уыйау йæ цæсгом иууылдæр хур фестад æмæ 
загъта: 
— Кафын худинаг у, зæгъгæ, йын куы загъта, уæд 
æм йе ’фсымæр разылд æмæ Хъæвдыны лæдзæгмæ амон- 
гæйæ афтæ: 
1 — Кафын худинаг никуы уыд, худинаг кæстæр уæв- 
гæйæ къæдзлæдзæгимæ къуылыхæй цæуын у. 
Хъанцау куыддæр фæстаг ныхас сдзырдта, афтæ ны- 
ппыррыкк кодта. Æмхуызонæй йæ бафæзмыдтой иннæ- 
— 498 — 

тæ дæр. Худти Хъæвдын дæр. Æрмæст хъæрæй нæ. Йæ 
былтæ кæрæдзимæ фидар нылхъывта, фæлæ йæ цæсго- 
мы æппæт нуæрттæн дæр уыдис худыны æнгас. Иу цас- 
дæр афтæмæй фæлæууыны фæстæ сдзырдта: 
— Куы зæгъын, Дыууæйæ дæр иухуызон /æрратæ 
стут! 
Сахат куыд аивгъуыдта, уый æмбаргæ дæр нæ бакод- 
тон. Мидæмæ куы бацыдыстæм, уæд мæ зæрдæ барухс. 
Ахæм æмбырдтæм адæм зивæггæнгæ фæцæуынц. Æр- 
гом дзургæйæ, гыццыл адæм дзы куы уа, уымæй тарс- 
тæн, фæлæ агъуыст йæ тæккæ дзагæй куы баййæфтон, 
уæд æхсызгонæн сулæфыдтæн. 
Æмбырды алцыдæр уыди. Хицауад дæр кæдæй-уæ- 
дæй ирон газеты фæстæ æмхуызонæй æрцыдысты. Бор- 
нæфæй фæстæмæ — М)æскуымæ та, дам, ацыди — иу- 
уылдæр уым уыдысты. Сæйраг Советы. Президиумы сек- 
ретарь бакаст Указ гаэ^етæн Кады грамотæ ратт!ынЫ1 
тыххæй, радзырдта редактор, стæй ныхасы бар дæттын 
райдыдтой уазджытæн.. Æмбырд æмбисмæ æввахс уы- 
даид, афтæ мæ рад дæр æрхæццæ. Цалынмæ залы бад- 
тæн, уæдмæ мæ фæнд аивтон. Мæ фыст арфæтæ кæсын 
мæ нал бафæндыд. Мæ разæй трибунæйæ арфæтæ чи 
бакаст, уыдоны фæстæ мæ фыстытæ нал сахадыдта- 
иккой æмæ ^мæм уым бадгæйæ цы æнкъарæнтæ фæзынд, 
уыдон æнæкъуызгæйæ куы загътон, уæд адæмы къухæм- 
дзæгъдмæ гæсгæ бамбæрстон, раст кæй бакодтон. Мæ лæ- 
вар. дæр иннæты æхсæн цауддæр никæмæй разынд. Га- 
дзубайы фарсмæ бадтæн æмæ, фæстæмæ мæ бынат куы 
бацахстон, уæд мын мæ уæлкъухыл йæ армытъæпæн 
авæргæйæ сдзырдта: 
«Хорз радзырдтай!» / 
Æндæр искæй ныхæстæ мæ, чи зоны, нæ бауырныд- 
таиккой, фæлæ Гадзубайыл æууæндыдтæн: козбау ми- 
тæй йе сæфт уыдта. 
Нæхимæ æнафон æрбацыдтæн. Бæдийы хъалæй кæй 
нал баййафдзынæн, уый рагацау дæр зыдтон, фæлæ ма 
уæддæр уынгæй нæхимæ скастæн — Терчы сæрты къах- 
хидыл æрбацыдтæн æмæ кæртæй нæ рудзгуытæ нæ фæ- 
зыньгац — æмæ нæ цырæгътæ иу ран дæр нал сыгъдьь 
-дты. Райсомæй Бæди йæ бон загъдæй райдыдта: 
— Дысон кæм уыдтæ? 
— Газетæн бæрæгбон уыди. 
-— Æмæ мын æй цæуыннæ загътай? 
— Нæ дын æй загътон? 
— Уьгй дын «нæ дын æй загътон?» Телефонæй æр- 
бадзырдтаис æмæ æз дæр æнæмæтæй схуыссыдаин. 
— 499 — 

— Хатыр дæ курын. ] 
— Адæм та дæу агуырдтой... 
— Чи мæ агуырдта? 
— Дзерассæ. Ленинградæй дæр дæм дзырдтой... 
— Дзерассæ цы загъта? 
— Æруайæд, дам, ма. 
Ленинградæй чи дзырдта, уымæй йæ нал бафарстон. 
Дыууæйæ дæр кæрæдзийы æмбæрстам. 
Фæссихор Дзерассæтæм ацыдтæн. 
— Мæнæ кино!— ныддис та мыл кодта мæ фыды 
хо,— сæ кæрты дуарæй куы бахызтæн, уæд.— Кæцæй 
фæдæ, Хуыцауы тыххæй? 
— Нæ мæм æрвыстай? 
— Æмæ дын афтæ тагъд æрцæуын æнхъæл уыдтæн? 
— Куыдтæ стут? 
— Ницы нын у, сымахмæ цы хабæртæ и? 
— Махæн дæр ницы у. Мæнæ нæм цыдæр хъуыд- 
дæгтæ ис, æмæ, зæгъын, дæуимæ куы ауынаффæ кæ- 
никкам... 
— Цавæр хъуыддæгтæ? 
— Нæ лæппуйы зæрды цыдæртæ æрæфтыди. 
— Уыцы «цыдæртæн» ном нæй? 
— Уæдæ исчи дæу хуызæн у? 
Дисоæгтæ æмæ æмбисæндтæ! Аслæнбег дæр та мæ 
разæй фæци! Нæ фæлæ рæстæг куыд тагъд агæпп лас- 
та! Дзерассæ чындзы куы цыди, уæд мæныл дæс азы 
йеддæмæ нæ цыди. Тъæнджы мæй къæрццытæ кодта, 
афтæмæй йын хуындзау ацыдыстæм. Æз дæр Дзыццайы 
къалосты ма араст уон! Ныр йæ лæппу усгурæй агæпп 
ласта... 
— Хъуыддаг бакæнын ын нæ зæрды ис. 
— Уый хорз у! 
— Уый кæд æмбарыс, уæд ныронг æнцад цæмæн ба- 
дыс? 
— Мæхиуыл та дæ куыд ацардыдтон! Йæхæдæг ам 
нæй æви цы? 
— Цы фæци, нæ зонын. Ныртæккæ ам уыди. 
— Хъуыддаг бакæнын сымах зæрды ис æви йæхи 
дæр фæнды? 
Дзерассæ ныххудти. 
— Æцæгæй дæ фæрсын. 
, — Йæхи фæнды, фæлæ æз дæр ныхмæ нæ дæн. 
— Кæй курут, уый бæрæг у? 
— Уæдæ цы у! 
— Кæм цæры? Цы кусы? ^ 
— Фаллагсыхаг у. Иумæ ахуыр кæнынц. "^ 
— 500 — 

Дзерассæйы лæг цалдæр азы размæ амард. Хæстæй 
цæфтæй ссыди..Йæ иу къахыл, куыд æмбæлд, афтæ нал 
слæууыд, йæ амæлæты бонмæ дзы къуылыхæй фæцыди. 
Йæ лæппу мединституты ахуыр кæньга куы райдыдта, 
уæд йæ игæрæй схъæрзыд. Оæхимæ фæхуыссьгд æмæ 
куы нæ сæрæндæр кодта, уæд æй горæты рынчындонмæ 
аластой. Ницы йын баххуыс кодтой уым дæр. Цал цы- 
ды йæм кодтон, уал хатты йæ цауддæрæй æййæфтон. Мæ 
лæппу, дам, ахуыр куы фæуыдаид, уæдмæ, дам ма уæд- 
дæр куы фæцардаин. Фæлæ йæ фæндтæй ницыуал ра- 
уад. Аслæнбег æртыккаг курсмæ куы бахызт, уæд фыд 
амард. 
/ Аслæнбеджы ма афæдзы бæрц ахуыр кæнын хъæуы, . 
афтæмæй ус курыныл ныллæууыд. Мæнæй уал азы кæс- 
тæр чи у, уый дæр та мæ фæсте фæуагъта! Уымæн фæ- 
зæгъынц, æвзæр хистæр — кæстæр, хорз кæстæр — хис- 
тæр. 
— Уый тыххæй мæм дзырдтай? 
— Хуыцауæхсæв минæвæрттæ барвитынмæ хъавæм. 
— Æмæ? 
— Ды куы нæ ацæуай, уæд чи ацæудзæн? 
— Ау, мыггаг не стут? 
■— Мыгггагæй дæр дзы уыдзæн. Йе ’мбæлттæ дæр 
фæсте нæ баззайдзысты, фæлæ йæм дæуæй хæстæгдæр 
чи ис? ?.?.$ 
— Мæныл ныхас нæ цæуы. Æз ацæудзынæн. 
— Уæдæ-иу сабаты раздæр æрцу... 
Хуры аныгуьщдмæ бирæ нал уыд, &фтæ нæхим^æ 
схæццæ дæн. Бæдийыл кæрты амбæлдтæн. 
: — Кæм уыдтæ абондæргъы? Сахаты бæрц дæумæ 
дзурын... Алмахситт, дам, тынг рынчын у. 
— Чи загъта? 
— Хъæуæй дзырдтой. 
— Раджы? 
— Иу сахаты размæ. Нæхи телефонæй дæм уый бæрц 
фæдзырдтон, æмæ фæстагмæ нал куыста æмæ телефо- 
нæй дзурынмæ нæ сыхæгтæм суадтæн. 
— Æз цæуын уæдæ! 
— Æз дæр цæуын... 
Хуыцау хорз, æмæ машинæ мæ быны уыд. Фæстæмæ 
районмæ фæцагайдтам. Хъæумæ куыд хæстæгдæр код- 
там, афтæ мæ сагъæсыл æфтыди. Алмахситт мæм хуы- 
мæтæджы кæй нæ сæрвыстаид, уый мæм тынгæй-тынг- 
дæр хъарын райдыдта. Рынчын та куыннæ кодта — уæл- 
дайдæр фæстаг рæстæг — фæлæ мæм никуы сдзырдтои. 
Иу хатт, хохы ма куы цардысты, уæд йæхæдæг Дзыцца- 
— 501 — 

мæ тел ныццавта, Нана нин^ыуал хуызæн; у, ^æгъгæ, 
Дзыццамæ быдырмæ фæтахтæн. Суанг нæхимæ дугъы 
уайæгау фæкодта. Уьгмæй размæ йæ ахæм хуызæнæй 
никуы федтон. Нана, дам, ’чи зоны, афонмæ дæр æгас 
нал у,^ æндæр, дам, мæм Алмахситт ахæм тел нæ рад- 
таид. Йæ кæуынæй-иу куы фенцад, уæд та-иу хъарæггæ- 
нæгау ныхæстæ даргъ ивазгæйæ дзурынмæ фæци. Тагъд- 
тагъд йæхи арæвдз кодта æмæ — Æрыдонмæ згъоргæ. 
Æз дæр йемæ цæуынмæ хъавыдтæн, фæлæ мæ нæ 
ауагъта, чызджытæ, дам, иунæгæй цы фæуыдзысты. Уæд- 
дæр нæ хайы кæронмæ йемæ фæцыдтæн. Цалынмæ къу- 
туты-ауубн фæци, уæдмæ нæ раздæхтæн. 
Фæстæмæ æртыккаг бон æрцыди. Куыддæр æй ауыд- 
тон, афтæ бамбæрстон, Нанайæн кæй ницыуал у, уымæн 
æмæ Дзыццайы цæсгом, нæхицæй куы цыд, уымæй уыд 
бынтон æндæрхуызондæр. 
«Нана цы хуызæн у?» — ныхъхъæр æм кодтон дар- 
дæй. 
«Фæдзæбæх и, ницыуал ын у!» 
Цыма йæ цалдæр азы нæ федтон, афтæ йыл мæхи 
баппæрстон æмæ йæ хъæбысы аныгъуылдтæн. 
«Куыдтæтæ уыдыстут? Сыдæй нæ амардыстут? Дыу- 
уæ ’хсæвы сымах мæтæй хуыссæджы цъыртт кгуы нæ 
федтон!» 
«Махæн æппындæр ницы уыд!» 
«Чызджытæ та кæм сты?» 
«Нæхимæ». 
Ноджы дисс^агдæр та Дунетх-ан). æмæ Бæди фесты, 
Дзыццайæн дзæбæхæй æрыздæхын æнхъæл нал уыды- 
сты цы!— куы йæ ауыдтой, уæд дыууæрдыгæй йæ дæ- 
лæрмтты бацыдысты æмæ сæ кæуынæй нал æнцадыс- 
ты... 
Алмахситмæ цæугæйæ мын цæмæдæр гæсгæ уыцы 
нывтæ сног сты... 
Сæ дуармæ куы ничи уыд, уæд мын чысыл фенцон- 
дæр. Ацы хатт кулдуарæй бахизгæйæ сæ куыйты рæй- 
ын дæр нæ райхъуыст, нæ размæ дæр нæ ратахтысты. 
Кæрты сыхæгтæй цалдæры лæугæ куы баййæфтон, уæд 
мæ зæрдæ ныссæххæтт кодта. Нæ уыр(гтæ ср(ыстььсты 
æмæ, дам, ын тынг старстыстæм. Ныр рангæсæн ис, зæгъ- 
гæ, мын куы загътой, уæд ч^гсыл ме ’муд æрцыдтæн 
æмаё мидæмæ батагъд кодтам. 
Йæ уæлхъус цалдæры лæугæ баййæфтам. Мах ауын- 
гæйæ фæйнæрдæм алæууыдысты, æмæ нæм Алмахситт 
разынд. Куы нæ ауыдта, уæд йæ цæсгомыл цыдæр цин 
базмæлыд, йæ хъæрзынæй дæр фенцад. Иæ цурмæ ба- 
— 502 — 

цыдтæн. Йæ рахиз къух хъæццулы уæлæ æвæрд уыд 
æмæ йыл мæ армытъæпæн фæлмæн æруадзгæйæ сдзырд- 
тон:«' 
— Цы кодтай, Алмахситт? 
^— Фæцæймардтæн... Æвæццæгæн, мæ игæрты дур- 
тæй кæцыдæр базмæлыд æмæ ма мыл сбон уыдзæн, уый 
æнхъæл нал уыдтæн. Арсæмæг мæм йе’’мбалы æрласта 
æмæ мæ уый дæр федта... 
Чысыл мæ мæ алыварс акæсынмæ куы февдæлд, уæд 
адæмыл мæ цæст ахастон. Йæ бирæ цот иууылдæр йæ 
уæлхъус лæууыдысты. Арсæмæгæй фæстæмæ. )А^мах- 
ситт мын цыма мæ хъуыды бамбæрста, уый хуызæн 
сдзырдта: г 
— Арсæмæг йе’мбалы аласта. Рынчындоны, дам æм 
æнхъæлмæ кæсынц. 
Æмбисæхсæвмæ æввахс йæ уæлхъус фæбадтыстæм. 
Ацæут, зæгъгæ, нæ куынæуал уагъта, уæд сыстады- 
стæм. 
— Абæрæг та дæ кæндзыстæм,— зæрдæ йын бавæрд- 
тон æмæ рацæйцыдыстæм. 
— Ньф мын кæд ницыуал уаид. Ацæут, уæхиуыл 
банафон кодтат... 
Æнкъард хъуыдытимæ здæхтæн фæстæмæ. Зын мын 
уыди, мæ мады æфсымæр бонæй бонмæ куыд тайы, уый 
уынын. Æгæр арæх фæкæл^фæкæл кодта... 
XI 
Элинæимæ куы фæхицæн стæм, ууыл цалдæр мæйы 
рацыд, фæлæ мæм, мæ зæрдæ йæм цæмæй æхсайдта, 
уый тыххæй ницы фыста. Телефоны ракъахынмæ дæр 
æй рахъавыдтæн, æрмæст-иу уым дæр ныхæстæ хъа- 
зыньтрдæм аздæхта. Фæстагмæ йæм, комкомм^в цы зæ- 
тъынмæ хъавыдтæн, уый æргомæй ныффыстон. Цæмæ- 
дæр гæсгæ йæм афтæ фæкаст, цыма, æнхъæлцау куы 
уыдаид, уый мæ нæ фæндыди æмæ мын уайдзæфгæнæ- 
гау фехъусын кодта, ма тæрс, хъуыддæгтæ хорз ацыдыс- 
ты, ды цæмæй тарстæ, ахæмæй дзы ницы ис, зæгъгæ. 
Куыд бамбæрстон, афтæмæй дохтыртæм дæр цыди æмæ 
сæ фарста. Æз ын уый тыххæй йæхи зылынджын код- 
тон, æдас нæ уыдтæ, æндæр дохтыртæм нæ цыдаис, зæгъ- 
гæ. Мæ уыцы ныхæстæ йæ зæрдæмæ нæ фæцыдысты 
æмæ мæм фыццаг хатт ныффыста æппæты дæрзæгдæр 
писмо. Уымæй размæ-иу йæ алы писмо дæр райдыдта 
тæккæ фæлмæндæр нызхæстæй: «Дæ бон хорз, Хъазы- 
— 503 — 

бег,зæххыл мын æппæты зынаргъдæр адæймаг чи у!», 
«Дæ бон хорз, мæ зынаргъ Хъазыбег», «Дæ бон хорз, мæ 
ахсджиаг!» Йæ фæстаг писмо та райдыдта хуымæтæ- 
джы ныхæстæй: «Дæ бон хорз, Хъазыбег!» Йæ райдайæ- 
ны хуызæн уыди суанг кæронмæ дæр. 
«Мæнмæ гæсгæ,— фыста Элинæ,— писмо æрæгмæ^ 
кæй æрæрвитыс, уый тыххæй алы хатт хатыртæ курын 
ницæмæн хъæуы. Кæд дæ дзуапп дæттын нæ фæфæн- 
ды, уæд дыл тых-бегара нæй. Æцæг хæлардзинадæн 
уæвæн ис, дæхи сæрибар куы хонай æмæ дыууæ адæй- 
маджы æхсæн фидар æууæнк куы уа, æрмæстдæр уæд. 
Уæдæ ардыгæй фæстæмæ баныхас кæнæм: дзуапп мын- 
иу ратт, мемæ дæ дæ хъуыддæгтæ, хъуыдытæ æмæ æн- 
къарæнты тыххæй ныхас кæньга куы фæнда æмæ дын 
рæстæгкуы уа, уæд. Æргом зæгъгæйæ, мæ зæрдæ куы 
амæлы, фидæнæй мæ ныфс куынæуал вæййы, уæд мæ 
хуыссæг фæлидзы, комдзаг мæ дзыхы нал фæцæуы, цин 
мæ дæрдты лидзын райдайы. Æз уыцы хъизæмæрттæ 
дæр æвзардзынæн, уæддæр мæ писмотæн тыхдзуæппы- 
тæ исыныл не сразы уыдзынæн. Мæхиуыл хæцыныл ар- 
хайдзынæн, кæд мын дзы ныронг ницыма рауади, уæд- 
дæр. Мæнмæ гæсгæ мæ ды хорз æмбарыс, уымæн æмæ 
дæ æз цас зонын, уый бæрц ды дæр ахæм зондыл хæст 
дæ. 
Диссаг ма мæм цы кæсы: мæ писмотæ кæсгæйæ мын 
мæ алы ныхасы дæр цыдæр зыгъуыммæ хъуыдытæ агу- 
рыс. Мæ фæстаг писмо, кæд дын æз куыд загътон, аф- 
тæ нæ бакодтай æмæ йæ нæма аскъуыдтай, уæд-ма йæ 
райс æмæ, сывæллон æмæ дохтыры кой кæм кæнын, 
уый дзæбæхдæр бакæс. Цæй, куыд у? Кæм дзы ссардтай, 
йæ райгуырдыл «тынг» кæм тыхстæн æмæ, дæ ныхæс- 
тæм гæсгæ, уый тыххæй «арæх тæрсгæ-ризгæйæ дохты- 
ртæм цыдтæ», зæгъгæ, кæм ныффыстон, ахæм бынат? 
Уыцы хъуыддагыл мæ дзурын нал фæндыд, фæлæ мæ 
раст кæй нæ бамбæрстай, уым ма хъуамæ дыууæ ныха- 
сы зæгъон. Æз дæм ныффыстон, дохтырмæ иу хатт кæй 
бацыдтæн, уый тыххæй. Уый уыди ноябры кæрон. Цæ- 
угæ та бакодтон, ды цæй тыххæй æнхъæл уыдтæ, уый 
тыххæй нæ. Мæн хъуыдис доны бассейнмæ гæххæтт рай- 
сын. Гæххæттытæ (æртæ дохтырæй) хъуамæ раттаин 
фыццæгæм февралмæ. Дохтыртæм тæрсгæ-ризгæйæ цыд- 
тæн, зæгъгæ, кæй фыссыс, уымæй рæдийыс. Æргомз 
дын куы зæгъон, уæд мын сывæллон куы уыдаид, уый 
мæ тынг фæндыд. Нæ уыдзæн, уый мæ куы бауырныд- 
та, уæд мын хъыг уыди. Æз дын Хъырымы дæр куы 
дзырдтон, куы уа, уæд æй мæхицæн амондыл нымай- 
— 504 — 

дзьтнæн. Æви дæ мæ ныхæстæ нæ бауырныдтой? Уыцы 
фæндагыл æз барвæндæй æрлæууыдтæн æмæ дзы иуварс 
ницы хуызы ахызтаин. Нæ фæлæ, сывæллон уыдзæни, 
зæгъгæ, мæ зæрдæ куы дардтон, уыцы дыууæ мæйы 
мæхи амондджын хуыдтон. Архайдтон, цæмæй йæ ма- 
цы бахъыгдардтаид, ууыл. Доны бассейнмæ цæуыны фа- 
дат мын куы фæци — Ленинграды уый тынг зын хъуыд- 
даг у — уæд фыццаджыдæр дохтырты бафарстон, ахæм 
уавæры ленк кæнæн ис æви нæ, уымæй. Куыд базыдтон, 
афтæмæй æнæниз сылгоймæгтæй—æз дæр мæхи ахæм 
хонын — уымæй размæ спорты чи архайдта, уыдонæн сæ 
бон уыд ленк кæнын суанг авд мæйы онг. Кæй зæгъын 
æй хъæуы, бæрзондæй гæппытæ кæнынæй фæстæмæ. 
Дæуæн уыцы хабар фехъусын æхсызгон кæй нæ уы- 
даид, уый рагацау дæр зыдтон æмæ дæм барæй ницы 
фыстон, декабры астæу дæм цы писмо арвыстон, уым. 
Уыцы рæстæг мæ уайæрьил дызæрдыг нæма кодтон. Фæ- 
стаг писмойы дæр дæм æй фыбсынмæ нæ хъывыдтæн, 
телефонæй дзургæйæ мын дæхæдæг куы нæ загътаис, 
уæд. Ныр хъуыддаг ахицæн æмæ йыл дзурын дæр нал 
хъæуы. Скæсæйнаг зондджын лæгтæй иу афтæ загъта: 
«Цы хъæуы, уый бамбарын кæн, цы нæ хъæуы, уый аны- 
хъуыр». Ууыл ныхас фæуинаг уыдтæн, фæлæ мæ зæр- 
дыл æрбалæууыд, дæ писмойы мæ, уыцы хъуыддаджы 
ды дæр иннæ сылгоймæгты хуьтзæн дæ, зæгъгæ, кæм 
фарстай, уыцы бынат. Цæмæй дын дзуапп раттон, уый 
тыххæй зонын хъæуы, «иннæтæ» цы хоныс, уый. Ин- 
нæмæй та — диссаг мæм кæсьг, дæхæдæг ыл куыннæ 
ахъуыды кодтай, уьтй — адæймагæн йæхимæ искæй цæс- 
тытæй æрбакæсын тынг зын у. Æз, цы Дæн, уый дæн 
æмæ æндæрхуызон уæвын мæ бон нæу. Æз æдзухдæр, 
цы дæн, уый уæвынмæ ф)æхъавын. Архай’ын^ хорзьгл 
цьг нымайын, æгъдау æмæ намыс цьг хонын, уьгдоны 
аккаг разьгныньтл. Кæй уарзьгн æмæ аргъ кæмæн кæ- 
ньгн, уыдоньг щæстъг (мæхи Нæ бафтауьшыл. Æрм(æст- 
дæр афтæ. Уæдæ цавæр дæн æмæ кæй хуьгзæн дæн, уы- 
мæй мæн ма фæрс, фæлæ дæхæдæг кæс æмæ мьгн мæ 
хъуыддæгтæм гæсгæ аргъ кæн. Иу хъуыддагæй дьгн мæ 
бон зæрдæ бавæрын у: мæ митæй цьг не’мбарай, уьгй 
дьгн радзурдзынæн, иу кæнæ иннæ уынаффæмæ цæмæн 
æрцыдтæн, уьгй дьгн , зæгъдзынæн. Фæлæ мæм уыцы 
фарст кæм радтай, уьгм, æвæццæгæн, сылгоймæгтæн сæ 
кæцы мыггагмæ — кæд ацы ран дзырд «мыггаг»-æй спай- 
да кæнæн ис, уæд — хауын,. уьгй нæма раиртæстай? 
Хъыгагæн мæ не’мбарыс. Уæвгæ мæм уьгй диссаг нæ 
кæсы. Ацьт ран дьг дæр фьтлдæр нæлгоймæгты зондьтл 
— 505 — 

хæст дæ: Сæ разы уынынц сылгоймаджы, йæ уды хъæз- 
дыгдзинæдтæ йын ницæмæ даргæйæ. Кæй куыд фæн- 
ды, афтæ нымайæд. Оæхицæн фыддæр у!» 
Куы зæгъын, Элинæйæ уæды хуызæн карз писмо ни- 
куыма райстон. Бынæй дзы хуымæтæджы «Элинæ» дæр 
нал ныффыста, «Дæхи Элинæ» нæ фæлæ. 
^Никæй аххо)с мын уыди! Уайцагъд дйчы къæмтæ 
агурынмæ фæвæййын. Элинæйы хуызæн йæ зæрдæ мæ 
цуры ничима раргом кодта. Уый бæрц мыл никуыма 
ничи баууæндыд. Æз та мæхиуыл фервæссыдтæн. Уæв- 
гæ цæмæй фервæссыдтæн?.. «Фæтарстæн» куы зæгъон, 
уæд растдæр уыдзæн. Уымæн æмæ мæм Элинæйы бæрц 
ныфс нæ уыд. Уый йе’нкъарæнтыл æууæндыд, йæ зæр- 
дæйы цы монцтæ райгуырд,* уыдоны æвджид йæхи ба- 
кæнын бафæрæзта. Æз )га (иу нъшæрз/æнмæ }æрцæуы- 
нæй дæр мæхи хъахъхъæдтон. Нæ дыууæйæн дæр æмхуы- 
зон тарстйен. Æмхуызон, зæгъгæ, раздæр Элинæйæн 
тынгдæр (гдрстæн. |Нæ ахастдзияцæдцæ дæуыл ахадæн? 
уыдзысты, уый уый фæстæ дæр куы нæ зыдтон, уæд ма йæ 
уæд куыд зыдтаин! Фæлæ йæхимæ цы ныфс разынд, 
уый нæ дыууæйы фаг дæр сси. Æрмæст ын аивæй бам- 
барын кодтон, цы хъуыдымæ æрцыд, уый фæстиу- 
джыты тыххæй дзуапп дæттынмæ цæттæ кæй нæ уыдтæн, 
æмæ йын æнæнхъæлæджы хъуыддаг куыннæ уыдаид. 
Ницы йæ бафтыдта дызæрдыджы! Цы зондыл ныххæ- 
цыд, уый йæм фæкаст æппæты растдæр æмæ йæ рав- 
зæрст фæндагыл цæугæйæ нæ фæцудыдта. Йæ чызгон 
сыгъдæгдзинад уарзондзинадæн нывондæн æрхаста æмæ 
йыл нæ фæфæсмон.кодта. Тыхджын адæймаджы бон уыд 
ахæм ныфс равдисын. Мæхицæй та афтæ зæгъынхъом 
нæ уыдтæн. Иннæ хæттыты хуызæн та мæ цавæрдæр сæ- 
рибардзинадыл сагъæстыл фæдæн, цыдæр æбæрæг арæн- 
ты сæрты хизын/æй фæтарстæн æмæ алы æфсæнггтæ 
а^^рдя’ф!.* ; 
Элинæ та, цæмæй мæнмæ хæстæгдæр уа, ууыл ар- 
хайдта. Йæ иу писмойы мæм фыста, Ирыстон фенынмæ 
куыд тынг бæллыд, уый тыххæй: «Дæуимæ куы базонгæ 
дæн, уæдæй фæстæмæ Ирыстон мæнæн ссис адджын æмæ 
уарзон зæххы гæбаз. Йæ истори, йæ культурæ æмæ йе 
’гъдæз^тты тыххæй уый бæрц чингуытæ бакастæн, æмæ 
мæ уый фæстæ куыннæ хъуамæ бафæндыдаид, цы ба- 
зыдтон, уыдон мæхи цæстытæй фенын». 
Уьщы ныхæстæ бакæсыны фæстæ мæхимæ ахæм 
æгад æркастæн, мæхæдæг ын цæуыннæ искуы загътон, 
рацу æмæ дын мæ райгуырæн бæстæ фенын кæнон, зæгъ- 
гæ. Æцæгæйдæр, Элинæ мæнмæ х!æрам кæнын нæ зыд- 
— 506 — 

та, æндæр уый бынаты æз куы уыдаин, уæд ыл мæ зæр- 
дæ къорд хаттæй фылдæр фæхудтаид. Йæ фæстаг пис- 
мойæн æм дзуапп раттыны бæсты телефонæй ныдздзырд- 
тон. Ирыстонмæ цæуыны кой мæ куы фехъуыста., уæд 
ын æхсызгон уыди. Куыддæр фæуалдзæг кæна, афтæ 
мын соæуынæй зæрдæ бавæрдта. Элинæ зæрдæ цы 
хъуыддагæй бавæра, уымæн æнæсæххæсттæнгæ кæй нзей, 
уый æмбæрстон æмæ рагацау тыхсын райдыдтон. Тых* 
стæн, Элинæйы хуызæн уазæг сбуц кæнын куы нæ ба- 
зонон æмæ къæмдзæстыгæй куы; баззайон. Цыма нæ го- 
рæты йæ зæрдæмæ цы фæцæуа, ахæмæй ницы разын- 
дзæн, афтæ мæм каст. Иннæмæй та æфсæрмы дæр код- 
тон. Горæты уынгты иуæй-иу лæппуты хуызæн чызджы 
къухыл хæцгæ нæ, фæлæ йæ фарсмæ дæр никуы æрцыд- 
тæн. Элинæимæ та мæ къорд боны цæуын бахъуыдаид. 
Иунæгæй йæ цыбыр рæстæг дæр куыд хъуамæ ныу- 
уагътаин? Кæй зæгъын æй хъæуы, чи мын у, уый тых- 
хæй исты æфсæнттæ ссардтаин, фæлæ сайын кæй нæ зо- 
нын, уымæ гæсгæ мыл ничи баууæндыдаид. Бирæ фæ- 
рахъуыды-бахъуыдыйы фæстæ фидарæй скарстон: фæ- 
стæмæ здæхæн ная ис. Æппын куы ницы уыдаид, уæд- 
дæр мæ уырныдта, уазæджы æфсарм иннæ хъуыддæг- 
тыл кæй фæуæлахиз уыдзæн æмæ мæхиуыл бонæй-бон- 
мæ тынгдæр æууæндыдтæн. Уæдæ йын цы фенын кæн- 
дзынæн, ууыл дæр нал тыхстæн. Алы бæстæйы дæр, 
адæймаджы дисы цы бафтауа, ахæм зæрдыл даринаг бы- 
нæттæ разыны. Нæ горæты равдисыны аккаг цы уы- 
дис, уыдон мæ рох нæ уыдысты, æрмæст мæнæн мæ зæр- 
дæ тынгдæр хæхтæм æхсайдта. Элинæ Хъырымы хæх- 
тыл дис кæнынæй кæм не ’нцад, уым æй мах хæхтæ 
къаддæр дисы кæй нæ бафтыдтаиккой, ууыл æууæндыд- 
тæн æмæ тагъддæр куы ссыдаид, уымæ бæллын райдыд- 
тон. Фæндыди мæ, уалдзæджы тæмæнъ! куы фæзын- 
даид, уый. Уæд хохы уæлдай рæсугъддæр вæййы. Кæр- 
дæгджын фæхстæ алыхуызон дидинджытæй сæрттивынц. 
Бæлæсты цъæх хæхтæ ,бамбæрзы, æхсæрдзæнты хъазт 
цъæхснагдæрæй хъуысын райдайы. Цъититы цæхæрмæ цæ- 
стытæ нал фæлæууынц. 
Уалдзæг ралæууыд, фæлæ æз хонынмæ нæма тагъд 
кодтон, быдыры хуызæн хох дæр куы базмæлыдаид, уы- 
мæ æнхъæлмæ кастæн. Иу бон редакторыл амбæлдтæн 
æмæ нæм æнæнхъæлæджы хæхты тыххæй ныхас рауад. 
Редактор хохы райгуырд, йæ хæстæджытæй бирæтæ уым 
цæрынц æмæ сæм уазæгуаты арæх вæййы. Уыцы хуы- 
цаубоны дæр се ’рвадæлтæм уыди æмæ, дам, Генæйы фед- 
тон, ,..;.. : I 
— 507 — 

Генæйæн йе’цæг ном Дженалдыхъо хуыйны, фæлæ 
йæ æз Генæйæ зонын. Институты иу рæстæджы ахуыр 
кодтам. 
— Генæ та уым цы куыста?— бафарстон редакторы. 
\— Куырттаты комы хæдзар |куы сарæзта. 
— Кæм? 
— Милты хъæдæй чысыл фалдæр. 
Милты хъæды кой хъусгæ дæр никуы фæкодтон, фæ- 
лæ йæ редакторы ’ныхæстæм гæсгæ зонын кæй хъуыд, 
уый бамбæрстон, æмæ цæмæй мæхиуыл комдзог ма ра- 
цыдаин, уый тыххæй йæ нæ бафарстон. 
— Æнæ йæ нæ зыдтай? 
— Нæ-а. 
— Кæддæр æрхæрдтæ куы уыдыстут... 
— Æрдхæрдтæ ныр дæр стæм, фæлæ фæстаг рæс- 
тæг нал æмбæлæм. 
— Дыууæ азы размæ, дам, æй сарæзтон. Фистæгæй 
фæцæйцыд. Бирæ йæ нал хъуыд, афтæ йыл амбæлдыс- 
тæм. Суанг æй йæ тæккæ дуармæ бахæццæ кодтам. Зам- 
манай хæдзар сарæзта. Дыууæ уаты дзы. Ирон пец, Хæ- 
ринаг кæнынмæ ахæм дæсны у, уый нæ зыдтон. 
— Институты куы ахуыр ко/дтам, уæд дæ^) ^ахæм 
хъуыддæгтæм рæвдз уыди. 
— Уайтагъд нын физонæг ацæттæ кодта. Ирон 
арахъхъ нын æрæвæрдта æмæ нæ, цалынмæ хорз федта, 
уæдмæ нæ рауагъта. 
Диссаджы хъуыдыйыл мæ бафтыдта редактор. Ге^ 
нæимæ баныхас кæныйæй /æнцондæр куы ницы уыд. 
Ахуыр ма куы кодтам, уæдæй фæстæмæ хæларæй цар- 
дыстæм. Уый кæд географион. факультеты ахуыр код- 
та, уæддæр арæх æмбæлдысиæм. Иу хатт мæ, фыццаг 
курсы ахуыр кодтам, афтæмæй давæттæ тонынмæ ахуыд- 
та. Уæдæй фæстæмæ хъæдмæ арæх цæуын райдыд- 
там. Уый фæстæ хохмæ дæр фæцахуыр стæм. Генæ хорз 
канд сьгрдтæ æмæ зайæгойты цард нæ зыдта, фæлæ зыд- 
та, суартæй чи кæцы низ дзæбæх кæны, уый дæр. 
— Ахæм къуыри, дам, нæ вæййы,— дзырдта дард- 
дæр редактор^ дыууæ-æртæ боны, дам, дзы кæд нæ 
баззайын. 
Æз дæр дзы зæххы хицау куы сдæн! Фарон æм бæр- 
гæ дзæбæх февнæлдтам, æрмæст æй æрдæгыл ныууагъ- 
там. Цы дзы ныссагътам, уый æвзæр не ’рзади, фæ- 
лæ кæронмæ куыстгонд не’рцыд æмæ йыл сæрды хæм- 
пайлгæрдæг фæтых. Бæдийæн фæдзæхстон, дæ цæст æм 
фæдар, зæгъгæ, афтæмæй Хъырымæй куы ссыдтæн, уæд 
мæхи дæр ничердæмуал равдæлд æмæ ма йæ æрæджи- 
— 508 — 

ау куы бабæрæг ^ кодтон, уæд æм йæ раздæры хуызæ- 
нæй ницыуал уыд: хъамылæй нал зынди. Уæддæр дзы 
цыдæртæ ’рхастам. Иу гыццыл хъæдуртæ, дыууæ дын- 
джыр насы, уырыдзытæ. Нæ картоф та уалдзæгмæ æнæ- 
къахтæй баззад. Куыддæр зæхх стæфст æмæ къахынмæ 
фæбæззыд, афтæ дыууæ куысты иумæ бакодтон: зæхх 
дæр скъахтон, картоф дæр бафснайдтон. Хъызт зымæг 
нæ уыд, æмæ нæ басыд. Дыууæ голладжы бæрц дзы æр- 
къахтон. Афтæмæй пубакгонд дæр не’рцыд. 
— Зæхх дæр ьш дзы ис? 
— Хъæууон цæхæрадонæй йын къаддæр нæу. Йæ 
фылдæр хай йын картоф ныссадзы. Фарон, дам, дзы фынд- 
дæс голладжы æркъахтон. 
Афтæмæй Генæ горæты схъомыл. Суанг ма йæ мад 
æмæ йæ фыд дæр хъæуы нæ райгуырдысты. Уæвгæ сын 
сæ хæдзары цур дæр зæххы хай ис. 
Нæ фæлæ цы хорз у, редакторыл кæй амбæлдтæн, 
уый. Элинæйы хохмæ ласын хъæудзæн æмæ йæ Генæ- 
имæ базонгæ кæндзынæн. ^Хохы 1далдæр (хатты йэмяе 
уыдтæн æмæ мын уый бæрц диссæгтæ фæдзырдта, æмæ 
ма йæм ноджыдæр зæрдиагæй байхъусин. Сæйрагдæр 
та, Элинæ йæ куы фехъусид, уый мæ фæндыд. 
Сæхимæ йæм телефонæй бадзырдггон æмæ та мыл 
уыцы хæларзæрдæйæ сæмбæлд. Сабаты æмæ, дам, хуы- 
цаубоны? ]демæ кæдæмфæнды дæр ацæудзынæн, суанг, 
дам, чи зоны, æнæуи бон дæр. Инститчуты ахуыргæнæ- 
гæй кусы æмæ, дам, æвдæлон куы уон, уæд хохмæ кæд- 
фæнды дæр абалц кæндзыстæм. 
Элинæйы ссыдмæ бæрæгбонау æнхъæлмæ кæсын рай- 
дыдтон. Æртыццæджы ссæудзæн, зæгъгæ, афтæ хуы- 
цаубоны Генæимæ хохмæ ацыдыстæм. 
— Айфыццаг мын редактор Милты хъæды кой куы 
кодта, уæд æй, афтæ цæмæн хуыйны, уымæй бафæрсын 
нæ -бауæндыдтæн,— мæ сусæг дызæрдыгдг^инад Генæ-^ 
йæн рахъæр крдтон. 
— Æз дæр ын ницы зонын,— къæмдзæстыгхуызæй 
загъта Генæ.— Бынæттон цæрджыты дæр фарстон æмæ 
йæм уыдон дæр мæнæй дæсныдæр не сты. 
— Хорз ран у тынг,— хæхтыл мæ цæстæнгас ахæс- 
гæйæ сдзырдтон æз.— Мæ зæрдæмæ цæуы. 
— Къогъо дзы нæ цæры. 
— Цæуыннæ? 
— Ахæм ран æвæрд ис, æмæ йæм къогъо хæстæг 
цæуын нæ уæнды. Цал комы дымæгмæ æрæнцад, уымæ 
кæсыс?! Цьшпар комæй йæм алчи йæ сыгъдæгдзинад 
хæссы. Куы иуæрдыгæй æрбадымы, куы иннæрдыгæй, 
— 509 —» 

æмæ дзы къогъо йæхицæн цæрæн уавæртæ ссарын нæ 
фæразы. Дыууæ азы размæ сарæзтон мæ хæдзар. Бы- 
нæттон цæрджыты фыццагдæр къогъотæй бафарстон. 
Æхсæвыгон дзы, зæгъын, арæх ^сты? Æхсæвыгон дæр, 
дам, дзы не сты æмæ боныгон дæр. 
Генæ мæ йæ хæдзары алы къуымты æрзилын кодта. 
Федтон ын йæ цæхæрадон дæр. 
— Мæ бæлæстæ мын фарон тæрхъустæ бахсыдтой 
æмæ адон фæззæджы ныссагътон,— фæткъуы бæлæсты 
талатæм ацамонгæйæ загъта Генæ. 
— Ныр сæм нал бавналдзысты? 
— Мæ быру аивтон. Цæмæй хæйрæг уыдтæн, тел- 
ты æхсæн цы зыхъхъыртæ уыд, ууылты æрбахиздзысты. 
— Дæ алыварс къудзийæн ныккæнæн куы нæ ис, уæд 
дæ бæлæстæ цæмæн равзæрстой? 
— Мæнмæ дæр уый диссаг кæсы. Мыййаг, зæгъын, 
кæд фæткъуы бæласы цъæрттæ адджындæр сты. 
— Стæй кæд тæрхъустæ нæ уыдысты, уæд та? 
— Тæрхъустæ уыдысты. Иу æхсæв ам баззадтв^н. Сæу- 
мæрайсомæддæмæ рауадтæн æмæ хуыснæджы г!æ тæк- 
кæ «кусгæйæ» раййæфтон. Бæргæ йæ расырдтон, фæлæ 
йæ сæр фыццаг хуынчъы фæцавта æмæ йæ ацу æмæ бай- 
йаф. Уæрдонвæндагæй никуыдæм азылд, афтæмæй дугъ 
радта. Иудзæвгар æй фæсырдтон, стæй йæ нæ Гаййаф- 
дзынæн, уый куы бамбæрстон, уæд æрлæууыдтгм. Тæр- 
хъус дæр мæстæймарæгау ,'æрл)ре|ууыд æмæ фæндаггæ- 
рон йæ фæстæгтыл æрбадт. Аууæтты-аууæтты йæм фæ- 
хъуызыдтæн, æрмæст фæндагмæ куы рахызтæн, уæд йæ 
кой-йæ хъæр дæр нал уыд. Мæхиньшæр мæхиуыл худæ- 
гæй мæлгæ раздæхтæн, тæрхъус дæр (ма мæ ахынджы- 
лæг код^га, зæгъгæ. Фæззæджы сыфтæр куы азгъæлд 
æмæ уистæ кæнынмæ куы фæбæззыд, афтæ мæ быру- 
йыл æрбахизæн бынат нал ныууагътон. 
Æцæгæйдæр, йæ цæхæрадоны алывæрс, быцæуты æх- 
сæн цы телтæ уагъд уыд, уыдоныл уистæ, хæрдмæ бигæ 
фæцыд. Ноджы сæ ставддæр кæрæттæ бынмæ уыдысты 
æмæ æрбахизынæй тас кæуылты уыд, уым тæрхъус нæ, 
фæлæ мыст (дæр зынæй æрбабырыдаид. 
— Дæ битъынатæ ауыгъдæй куы баззадысты,— хæ- 
дзары фæскъулмæ куы бацыдыстæм, уæд бафиппайдтон 
æз. 
— Адæмæн дзы цас фæлæвæрдтон, уый зоныс! 
— Хохы алцыдæр хуыздæр хъуамæ уа. 
— Æнæхъæн афæдзмæ æввахс сыл цæуы æмæ уæл- 
дайхуызон нæ фесты. Ныртæккæ йæ фендзынæ, цы ад 
— 510 — 

кæнынц, уый. Уæлæ йæ уыцы кæрдæджытимæ,— къу- 
лыл цы цалдæр хуызы дидинæджы бæстытæ уыд, уы- 
донмæ Ьцамоцгæйæ загъта ЗГенæ,— фьицгæ доньг куы 
ныппарын, уæд, иуæй, диссаджы хæрзад æмæ хæрздæф 
свæййы, иннæмæй та ахæм цай алыхуызон низтæ дзæ- 
бæх кæны. 
— Уæдæ хохы картоф цы у, уый та мæхæдæг зонын. 
Алы аз дæр мын ме ’рвад Бадыхъæуæй иу голлаг рала- 
сы æмæ йын æлхæнгæ картофимæ иумæйагæй ницы вæй- 
йы. Лæхурæг æмæ хæрзад кæй у, ууыл нал дзурын, 
фæлæ уæрмы зайгэё дæр нæ ракæны. Уый диссаг у! 
Иннæ картофæн йæ билцъ æнгуылдзы дæргъæн свæййы, 
уый куыддæриддæр вæййы, афтæмæй баззайы. 
Генæйæн, цавæр уазæг мæм ссæудзæн, уый æфсонмæ- 
’фсонты бамбарын кодтон. Хæдзары тыххæй йын мæн 
зæгъын дæр нæ бахъуыд. Йæхæдæг кæй фæраздæр, уый 
мын мæ уавæр фенцондæр кодта. 
Мидæмæ куы бацыдыстæм, уæд пецы арт бандзæр- 
ста. Уыциу рæстæг мæнæн амыдта, йемæ куыд архай- 
ын хъæуы, уыдæттæ. Чи зоны, иу æхсæвæй фылдæр 
дзы ма фæуæм, фæлæ нæ арт кæнын кæй бахъуыдаид, 
уæд ма изæрыгæтты уазал уыд — уый зыдта æмæ мын, 
фæздæгдзæуæнтæ кæд раласын хъæуы æмæ цæй бæрц, 
уыдæттæ дзырдта. Йæ сугтæ састæй рагъамадæй лæу- 
уыдысты хæдзары дæлбазыр къæвдатæй аууон ран. Уьь 
дотн дæр мын фенын кодта. 
Цайы дон куы рафыхт, уæд хæдзары къулыл цы би- 
тъынатæ уыд, уыдонæй иу къалиу ратыдта æмæ йæ цай- 
даны ныппæрста. Æнахуыр хæрздæф хæдзарыл апырх. 
Уалынмæ фæскъулы дидинджытæй дæр æрбахаста æмæ 
дзы уыдон дæр ныппæрста. Цыма уыгæрдæны фестад- 
тæн, уый хуызæн фындзыхуынчъытæ хæрздæф хъыдзы- 
хъыдзы кодта. Генæйы змæлдтытæ мæм афтæ сындæг 
кастысты, æмæ йæм мæ цæст уыйас дæр нал дардтон. 
Фьтигыл картофы дынджыр тæбæгъ йæ тæф калгæ 
куыд авæрдта, уый зонгæ дæр нæ бакодтон. Иу цасдæр 
пецы чъылдыммæ цыдæртæ ацархайдта, фæстæмæ фæ- 
зынди консервы къоппытимæ. 
— Байгом сæ кæн,— æмæ мын кард мæ разы æрæ- 
вæрдта. Уалынмæ сЪынгыл фæзынд уырыссаг арахъхъ.— 
Ирон арахъхъ дæр мæм ис...— æмæ мæм фæрсæ- 
гау æрбакаст. 
— Уый хуыздæр уаид бæргæ... 
Цыдæр æнахуыр хъуыр’ ^кæмæн уыд, ахæм дурынг 
фынгыл æрæвæрдта. 
— 511 — 

— Æз дæр нæхимæ арахъхъ фылдæр уарзын. Мæ- 
хæдæг æй рауагътон. 
— Дæхæдæг, зæгъыс? 
— о. 
— Ахæм хъуыддæгтæ дæр зоныс? 
— Æмæ йын бирæ хъæуы?! Æз иу-дыууæ хатты цæ- 
мæ бакæсон, уый мын амонын нал фæхъæуы. Мæ ног 
сыхæгты бафарстон, уыцы хъуыддагмæ дæсныдæр чи 
у, уый мын бацамонут, зæгъгæ, æмæ мæ иу зæронд ус- 
мæ бахуыдтой. Йæ тæккæ арахъхъ уадзгæ йæ баййæф- 
тон. Уый мын дзургæ, æз — хъусгæ. Дыууæ хатты йæм 
бацыдтæн. Æртыккаг хатт мæхæдæг рауагътон. 
— Фæрæстмæ? 
— Ныртæккæ цы нуазæм, уый дæр уымæй у. 
Кæй зæгъын æй хъæуы, æз арахъхъ уадзынæн ницы 
æмбарын, фæлæ нозтытæй чи кæцы у, уый равзарын 
базондзынæн. Генæйы нозт мæм хорз фæкаст. Иуæй-иу 
арахъхъ сыгъдæг хорæй конд вæййы, фæлæ кæнæ сыгъд 
ад фæкæны, кæнæ туаг вæййы, кæннод та йæ адæй- 
маг зынæн фæнуазы. Генæйы конд арахъмæ æппындæр 
ницы аипп æрхæссæн уыд. 
Нæ цайæн ныууазал æнхъæл уыдтæн, æмæ йæ, пе- 
цы сæрæй куыддæриддæр æмбæлд, афтæмæй райста. Фыц- 
цаг хуыпп дзы куы акодтон, уæд адджын т&О æмæ 
адджын ад баиу сты. Æвдадзы хосау уæнгты х^ардта. 
— Дæ минас бирæ уæд, Генæ,— арфæ ракодтон мæ 
фысымæн.— Ахæм адджын хæрд рагæй нал бакодтон. 
Мæ райгуырæн хæдзар мын мæ зæрдыл æрлæууын код- 
тай. 
Фæстæмæ здæхтæн зæрдæхъæлдзæгæй. Элинæйы цур 
дзыхъхъы лæуд кæй нæ разындзынæн, уый мæ но^цжы 
тынгдæр бауырныдта. 
Æртыццæджы æфсæнвæндаджы вокзалмæ сахат раз- 
дæр æрцыдтæн. Поезд æрæджы цы бакæна, æндæр раз- 
дæр кæй не ссыдаид, уый зыдтон, фæлæ мæм иæхимæ 
лæууын нал цыд. Иу минут дæр нæ байрæджы кодта. 
Æвдæм вагоц мæ тæккæ цур 1æрл|æууыд. Рудзывдæй 
Элинæйы ауыдтон. Цыдæрхуызон æнкъард мæм фæкаст. 
Кæйдæр бæстæмæ кæй ссыд, уый æмбæрстон, фæлæ йын 
утæппæт адæмы астæу иу адæймаг æцæгæлон кæй нæ 
уыд, уымæй йæхицæн фидар ныфс цæуыннæ ’вæрдта? 
Æви, иууылдæр æцæгæлоныл нымад чи у, уыдоны æх- 
с&н иунæг хионыл дæр уыйас æууæнк нæ вæййы? Цы- 
ма йæ цæсгомыл цы сагъæстæ уыд, уыдоны аххосджын 
æз уыдтæн, афтæ мæм фæкаст. Вагонмæ схизæн асины 
цур æппæты разæй лæуд фæдæн. Куыддæр мын схизыны 
— 512 — 

фадат фæци, афтæ фæмидæг дæн. Элинæйы мæ хъæбы- 
сы акодтон, йæ хæссинæгтæ йын фелвæстон æмæ мидæ- 
мæ цæуджыты ныхмæ алæгæрстон. Тыххæй-фыдæй фед- 
де стæм. Чумæдан иуварсмæ ахастон æмæ Элинæйы 
къух нылхъивгæйæ загътон: 
— Гъер алы бон æгас цу Ирыстоны зæххыл! 
Элинæ фæхъæлдзæгдæр; фæлæ йæ цæсгомыл худын 
нæма фидыдта. ^ 
— Цæуыл æнкъард дæ? 
— Нæ дæн. 
— Æви мæнмæ афтæ кæсы? 
— Æвæццæгæн... 
— Уæдæ фæцæуæм. 
— Фысымуат мын ссардтай? 
— Ссардтон. Стæй куы нæ ссардтаин, уæддæр æдде 
баззайынæй тарстæ? < 
Элинæ æнæбары бахудт. 
Фысымуатмæ куы бацыдыстæм æмæ йæ уатыл йæ 
цæст куы ахаста, уæд йæ цæсгом фæрухсдæр. 
— Минæварады хæдзар бæстæйы зæххыл нымад у, 
уый зоныс?— бафарстон Элинæйы. 
— Фехъуыстон æй. 
.ч— Ды дæр, æвæццæгæн, фысымуат Ленинградыл ны- 
маиыс, æмæ йæ къæсæрæй куы ’рбахызтæ, уæд уæхимæ 
фестадтæ æмæ уый тыххæй фæхъæлдзæгдæр дæ? 
— Чи зоны,— йæ мидбылты бахудæгау кодта Элинæ. 
— Иу курдиат мæм ис. 
— Цавæр? 
— Ирыстоны иунæг къуым дæр дæхицæн æцæгæло- 
ныл ма нымай. 
-ч- Хорз. 
— Писмоты; \мæм цыггæ фыстай, уыдон дæ ферох; 
сты? 
— Мæнæй ницы\рох кæны. Стæй, цы фыстон ^емæ 
цы дзурын, уыдонæй иу дæр мæнг нæу. 
— Ирыстон дын зынаргъ кæй сси, уый дæр? 
— .Æнæмæнг. 
— Уæдæ Ирыстон дæуæн зынаргъ кæй у, уый тых- 
хæй ды мæнæн ноджы зынаргъдæр кæй дæ, уый^ дæр 
æмбар. Æмæ дын æппæты фыццаг ба кæнын уый тых- 
хæй. | 
Элинæ йæхи æфсоны сайд фæкæнынмæ хъавыд, фæ- 
лæ йын дзы ницы рауад. Мæ хъæбысы йæ акод- 
тон)... 
Куынæуал æй уагътон, уæд йæхи атыдта æмæ кæ- 
сæнмæ бакæсгæйæ сдзырдта: ■ .* 
17 Дзасохты Музафер 
— 513 — 

— Мæ былтæ мын сцъæх кæндзынæ... 
— Ахорæн оæ хос. 
— Дæ фæстæ ахорæн ницыуал феххуыс кæны, уый 
нæ зоныс? 
— Нæ зонын. Кæд мæ æндæр искæимæ æмхæццæ 
кæныс? 
Элинæ мæм тызмæгхуызæй æрбакаст. Мæхи раст кæ- 
нынмæ фæдæн: 
— Хъазгæ /кодтон... 
— Æз ахæм хъæзтытæ не’мбарын, уый нæма базы- 
дтай? 
— Нæ бафæлладтæ?—ныхас иннæрдæм аздæхтон 
æз. 
— Тынг нæ. 
— Уæдæ уал иу чысыл баулæф, æз дæм фæстæдæр 
зындзынæн. Æви уал хæргæ бакæнæм? 
— Æххормаг мын нæу. 
— Кæд дæм æрбацæуон? 
— Кусынмæ цæуын дæ нæ хъæуы? Дæсæм сал:ат 
куы у? 
— Мæ куысты мæт ма кæн. Кæд дæм æрбацæуон, 
уый зæгъ. 
— Кæд дæ равдæла, уæд — сахат æмæ æрдæджы фæ- 
стæ... 
— Хорз. Сахат æмæ æрдæджы; фæстæ ам уыдзы^ 
нæн. . *. • 
Мæ куыстмæ ацыдтæн. Уыцы бон газет цыди æмæ, 
мæнæй аразгæ цы уыд, уыдон бакодтон. Иунæгæй куы 
аззадтæн, уæд мын, цы хорздзинад мыл æрцыд — хорз- 
дзинад мыл кæй æрцьгд, уый та, цы хорздзинад мыл 
æрцыд, ууыл нæ хъуыдыгæнгæйæ дæр æмбæкстон — ууыл 
бацин кæныны фадат фæцис. 
Элинæимæ нæ базындыл цас фылдæр рæстæг цыд, 
уый бæрц мæ дисы тынгдæр æфтыдта. Фыццаг хатт æй 
ку^г федтон, уæд мæм ахæм æрыгон фæкаст, æмæ йын 
йæ азтæ мæ азтимæ^ абарын мæхинымæр дæр нæ уæн- 
дыдтæн. Мæхицæй йæ бирæ æрыгондæр хуыдтон, афтæ- 
мæй та мæ æхсæз азы кæстæр йеддæмæ нæ уыд. Авд 
æмæ ссæдз азы цы чызгыл рацæуы, уый сывæллоныл 
нымад нал вæййы, Элинæ та мæм иу æмæ ссæдз-дыууæ / 
’мæ ссæдзаздзыдæй хистæр нæ фæкаст. Куыннæ фем- / 
бæлдаид лæппутыл, куыннæ йын фембæлдаиккой, йæ-/ 
1 хиуыл >дæр, фæлæ дзы никæуыл йæ цæстæнгас æрхæ- 
цыд, никæй дзы æрбахæстæг кодта йæхимæ. Афтæмæй 
царди. Йæхæдæг никæмæ каст, чи йæм каст, уыдон дæр 
нæ уыдта. Цалынмæ мæныл амбæлд, уæдмæ йæ * рæсу- 
— 514 — 

гъддæр æнкъарæнтæм хур никуы бакаст, кæд сæм-иу 
каст, уæддæр сæ батавын йæ бон никуы баци. 
Ис ахæм адæймæгтæ, йæ зæрдæйы дуар иу хатт йед- 
дæмæ кæмæн нæ байгом вæййы. Йæ рæбинагдæр къуы- 
мы бынат чи ссары, уый дзы æнусмæ цæргæйæ баззайы. 
Сæ амонд баиу вæййы æви нæ, уый нæ нымайгæйæ. Æнæ- 
куырдæй цы бирæ хорз чызджытæ баззайы, уыдонæн сæ 
фылдæры фыццаг уарзондзинады азар басудзы. Сæхи- 
пæн аккагыл кæй банымайыни, æппæтæй хуыздæрæн 
кæй равзарынц, уымæй æнæхай куы фæвæййынц, уæд 
сæ ничиуал фæхъæуы æмæ сæм иунæгæй цæрын хуыз- 
дæр фæкæсы. Уыцы хъуыдытæм мæхæдæг не’рцыдтæн. 
Кæмæйдæр сæ фехъуыстон, фæлæ мæм раст фæкасты- 
сты. Тæрсын, Элинæ дæр афтæ хъуыдыгæнджытæй куы 
разына, уымæй. 
Цал хатты мæ баууæндын кодта йæ сыгъдæгдзина- 
дыл! Цал хатты ацыд йæ рухс æнкъарæнты фæдыл! Нæ 
чæ (Ъæтæрсын кодта фæндаджы дæргъ. Ницæмæ æрдард- 
та йæ сæрыстырдзинад. Йæ уарзондзин’ад æм алцæ- 
мæй дæр уæлдæр æвæрд разынд, æмæ йæ чызгон кадыл 
дæр уымæн нæ бацауæрста. Афтæ мæм кæсы, цыма йын 
йæ цард дæр уарзондзинады хуътзæн зынаргъ нæу. Кæд 
ма йын цард зынаргъ у, уæд æрмæстдæр уымæн, æмæ 
йæ уарзондзинадмæ кæй [æрхуыдта, цалынмæ æппæты 
тыхджындæр æнкъарæн ёанкъардта, уæдмæ йæ боны 
рухс кæй нæ ахуыссыд... 
Куыд баныхас кодтам, афтæ’ Элинæмæ сахат æмæ 
^одæлжът <Ьæстæ фæзындтæн. Ирыстонмæ куы ссыд, уæд 
ыл аивæй мæ цæст æрхастон, кæд — цы нæ вæййы!— 
мыййаг, сывæрджын у, зæгъгæ, фæлæ йыл ницæмæй фæ- 
гуырысхо дæн. 
Фысымуаты мæм æндæр дзаумæтты хæрзхуыздæр 
фæкаст æмæ йын загътон: 
— Æнхъæлцауы хуызæн мæм кæсыс! 
— Уæлдæфæй? 
— Цæмæн уæлдæфæй?.. 
— Яымæг афтæ хæрзхуыз вæййын. 
— Ныридæгæн дæр къæсхуыр кæнынмæ фæдæн, ма 
тæрс! 
— Ресторанмæ уал цом, стæй нæ дарддæры хабæрт- 
тыл баныхас кæндзыстæм. 
Мæ зонгæ официанткæтæ — цыма дзы мæ зонгæ та 
кæцы нæ уыди!— мын цингæнгæйæ салам лæвæрдтой. 
Чызгимæ мæ сæ къæсæрæй бакæсгæ никуы федтой æмæ 
сæм диссаг каст, алæ-ма, нæ лæг йæ цæст кæуыл æрæ- 
вæрдта, уый цавæр у, зæгъгæ. Иннæмæй та сын æхсыз- 
— 515 — 

гон уыд, кæуылдæр кæй барвæссыдтæн æмæ æппынфæс- 
таг мæ бынатæй кæй феккуырсдзынæн. Иу та ма мæм 
дзы суанг йæ къухы хистæр æнгуылдз дæр хæрдмæ фæ- 
хъил кодта, хорз у, з1æгъгæ. 
Уайтагъд нæ разы фынг арæвдз. Элинæмæ диссаг фæ- 
каст, æнхъæлмæ кæсыннæ кæй нæ бахъуыд, уый. 
— Алы хатт дæр афтæ рæвдз фæархайынц?— офи- 
цианткæты ’рдæм ацамонгæйæ бафарста Элинæ. 
— Чызгимæ куы ’рбацæуын, уæд алы хатт дæр — 
афтæ. 
Элинæ, мæ ныхæстæм цы цæстæй ракæсдзæн, ’уый 
рагацау дæр æмбæрстон æмæ йын йæ хъусы бадзырд- 
тон: 
— Хъазгæ кæнын. 
— Кæд æцæгæй дзурыс, уæддæр цы бæрæг и... 
— Æцæг аф’иæ куы уаид, уæд æй дзургæ кæнин? 
Чызгимæ æрбацæугæ мæ никуы федтой æмæ сын æхсыз- 
гон у. 
— Æнæ чызгæй та дæ арæх фенынц? 
— Æппынкъаддæр бон иу хатт. Хуыцаубонæй фæс- 
тæмæ. Хæрынмæ ардæм фæцæуæм> 
Иу дынджыр дзаджджын уæлибæх скæнын кодтон 
æмæ йæ куы рахастой, уæд æй æрлыгтæ кодтон. Эли~ 
нæйы раз дзы иу карст æрæвæрдтон æмæ йæм дзурын: 
— Фен-мæ йæ, кæддæра дæ эæрдæмæ нæ фæцæуид? 
— Цы хуыйны ацы хæринаг? 
— Уæлибæх. 
— Цæмæй конд у? 
— Хыссæ æмæ цыхтæй. 
— Тынг хæрзад у,— куы дзы акомдзаг кодта, уæд 
загъта Элицæ.—> Хъырымы Зауырбегтæм цы хордт|ам\, 
уый та фыдджын хуынди? 
— 0. Мæлæты хорз æй нæ бахъуыды кодтай! Ныр- 
тæккæ нын фыдджын дæр ,рахæсдзысты. 
Официанткæ цыма мæ ныхæстæ фехъуыста, уый хуы- 
зæн фыдджыны чъири йæ тæф калгæ нæ разы авæрд- 
та. Нæ уæлибæхы нæлхæйæ ма цы хай аззад, уымæй 
йын йæ сæр айсæрстон. Æрлыг æй кодтон æмæ дзы Эли- 
нæйы раз æрæвæрдтон. 
— Уый бæрц чи хæры! 
— Фен-ма дзы. Ацы ранæй хуыздæр никуы кæнынц 
фыдджын. Хæдзары, кæй зæгъын æй хъæуы, хæрзаддæр 
в^еййы, фæлæ... 
— Уæртæ къуымы чи бады, уыдон уын æрбарвыс- 
той,— нæ уæлхъус алæууыд, нæ чъылдыммæ цы фынг- 
тæ уыд, уыдонæн лæггадгæнæг официанткæ. Нæ разы 
— 516 — 

нын шампайцаг сæны авг æмæ къафетты къопп æрæвæ- 
рдта. 
Аивæй фæстæмæ акастæн æмæ æппæты рæбынæй мæ 
зонгæ лæппуты цалдæрæй бадгæ ауыдтон. 
— Гъер уыдон ницы сты!— сдзырдтон фæстæмæ ра« 
зилгæйæ*—Кæуылты ’рбацыдысты, уый дæр куы нæ 
федтон! 
— Кæмæй зæгъыс? 
— Хуын æрбарвитджытæй. 
— Чи сты? 3 
— Мæ зонгæтæ. 
Шампайнаг сæны авг гом кæнгæ æрцыд. 
— Чи йæ нуазы?— стыхст Элинæ.— Иннæ дæр ма 
æнæхт>æн куы у. 
— Лæппутæн арфæ ракæнын хъэеуы. 
— Мæнæ сын амæй цæуыннæ арфæ кæныс? 
— Афтæ нæ вæййы. 
Кæд мах æрбацыдмæ дæр бадгæ кодтой, зæгъгæ, мæ- 
хиуыл сдызæрдыг дæн. Сæ нуаэæнæн сын æгъдау рат- 
тын хъуыд æмæ куы байрæджы уа, уымæй тæрсгæйæ 
нæхи официанткæмæ фæдзырдтон æмæ сын иу арахъ- 
хъы авг арвыстон. 
Фæссихор проспектмæ рацыдыстæм. 
— Нæ горæты ацы уынгæй рæсугъддæо нæй!—загъ- 
тон Элинæйæн,— æмæ уал уый фенæм. Куыд зæгъыс? 
— Дæу куыд фæнды, афтæ. 
— Уæдæ ам дæлæмæ цом. 
Элинæ куынæма ссыд, уæд мæм цы хъуыдытæ уыд, 
уыдон фæцыдæр сты. Йæ фарсмæ цæуын нæ уæнддзы- 
нæн, зæгъгæ, «æнхъæлдтон, фæлæ дзæгъæлы. У1ый нæ, 
фæлæ ма мыл фылдæр зонгæтæ куы ’мбæлдаид, уый 
дæр мæ фæндыди. 
— Ленинграды сæйраг уынг мын мæ зæрдыл æрлæу- 
уын кодта,— загъта (Элинæ хæдзæрттæм кæсгæйæ. 
— Невайы проСпект? 
— 0. Уым дæр ахæм тымбыл цырæгътæ ис. 
Æцæгæй! Махмæ æрæджы фæзындысты. Сæ хуылфы 
уынджы ном æмæ хæдзары номыр фыст. Нæ горæты 
хицæуттæй, æвæццæгæн, исчи Ленинграды уыд æмæ 
Невайы проспекты цырæгътæ йæ зæрдæмæ фæцыдысты... 
— Ноджы Невайы проспект æмæ уæ проспекты номы 
дамгъæтæ æмбæрц сты æмæ цырагъы зиллаччы бацы- 
дысты.- \ • 
— Нæ проспект Невайы проспектмæ дæрддзæгæй 
куыд дард у, рæсугъддзинадæй дæр хæстæгдæр нæу, фæ- 
лæ... 
— 517 — 

— Тынг рæсугъд хæдзæрттæ дзы ис. Иу дзы иннæйы 
хуызæн нæу. Кæннод сæ балкъонтæ та? Алкæмæн дæр 
дзы йæхи цæсгом ис. 
— Раздæр ноджыдæр рæсугъддæр уыдаиккой, фæлæ 
сæм фаг зылд кæй нæ цæуы, уый аххосæй бирæ цауд- 
дæрæй зынынц. Стæй дзы, хæсты фæстæ цы цалдæр хæ- 
дзары сарæзтой, уыдон æй æвидауц кæнынц. Цыма сгæл- 
лад цухъхъайыл цæрмын æмпъузæн бахуыдæуыд, уый 
хуызæн. 
— Уæртæ уымæй зæгъыс?— проспекты кæронадæ æв- 
вахс авг æмæ бетонæй арæзт хæдзармæ ацамыдта Элинæ. 
— О. Стæй ма дзы ахæмтæ иу цалдæр ис. Дæхæдæг 
оæ фендзынæ. Кæннод-ма, дæлæ кæронæц цæхгæрмæ 
цы хæдзар самадтой, уымæ кæс! Цымæ цавæр архитек- 
торы сæры сæвзæрд уым хæдзар саразын? Афтæ мæм 
кæсы, цыма проспектæн йæ бон сулæфын нал у. Иу ахæм 
агъуыст та ма йæ уæллаг кæрон сарæзтой. Уый дæр йæ 
тæккæ сулæфæн бынаты. Иуæй фыдынд у, иннæмæй та 
хæхтæ йæ фæстæ бамбæхста æмæ адæймаг йæ рæзты 
æнæхъуьфхъуыргæнгæ никуыма ацыд. 
Иссæйы цыртдзæвæнæй фæстæмæ раздæхтыстæм. 
Элинæйæн Иссæйы тыххæй радзурынмæ хъавыдтæн, фæ- 
лæ йын йæ цыртдзæвæн куы ауыдта, уæд йæхæдæг фæ- 
раздæр. Аивадон музеймæ бацыдыстæм. Къостайы ныв- 
тæ сæ къамтæм гæсгæ зыдта. Зонгæ уыди Махарбе- 
джы сфæлдыстадимæ дæр, фæлæ нывтæн сæхи куы фед- 
та, уæд æм бынтон æндæрхуызон фæкастысты. 
— Тугъанты Махарбеджы хуызæн нывгæнæг æндæр 
адæммæ куы уаид, уæд дзы сæ сæр бæрзæндты хæссик- 
кой!—«Нарты куывд»-мæ бирæ фæкæсыны фæстæ загъ- 
та Элинæ. 
— Мах дæр дзы стæм сæрыстыр. 
— Уый зонын, фæлæ йæ хъуамæ иннæ адæмтæ дæр 
сымах хуызæн. зониккой. 
— Бæргæ афтæ хъуамæ уаид, фæлæ мах уыциу рæ- 
стæг æгуыдзæг дæр стæм æмæ фырнымд дæр. Стæй нæм 
аивадиртасджытæ дæр фаг нæй. 
Бацыдыстæм бæстæзонæн музеймæ дæр^ Элинæ му- 
зейтæ афтæ бирæ уарздзæн, æмæ йæм ахæм цымыдис- 
дзинад саёвзæрын кæндзысты, уый æнхъæл нæ уыдтæн. 
Дыккаг бон ма ирон литературæйы музей дæр федтам, 
стæй Генæимæ хæхтæм абалц кодтам. 
( — Кæд уæ фæнды,— загъта Генæ,— уæд Хъобанго- 
мыл ацæуæм. Уырдыгæй — Дæргъæвсмæ. Æфцæгыл 
Куырттаты коммæ ныххиздзыстæм. Куыд зæгъыс, Хъа- 
Зыбег? --г-,,,:^ ^^*^'Ч^#Ц 
— 518 — 

— Ды фæндæгтæ хуыздæр зоныс. Мах Элинæимæ 
нæхи дæ бар кæнæм; {Æццæй нæ, Элинæ? 
Элинæ йæ мидбылты бахудт. 
— Уæдæ Хъобанмæ фæцæуæм. 
Куыддæр коммæ бахызтыстæм,. афтæ Генæ дзурын 
райдыдта. Иу хох, иу дон нæ ауагъта. Алкæцыйы тых- 
хæй дæр æм уый бæрц хабæрттæ уыд, æмæ йæм адæй- 
маг хъусынæй не’фсæст. Ноджы Элинæ ахæм хæхтæ ни- 
куыма федта æмæ уыциу рæстæг дис дæр кодта æмæ 
тæрсгæ дæр. (Мæхи мын мæ зæрдыл æрлæууын кодта. 
Кæддæр, фыццаг хатт хохмæ мæ мадырвадæлтæм куы 
цыдтæн æмæ-иу машинæ доны сæрсæфæн былгæрæтты 
куы фæцæйтахт æмæ-иу хауынæй тæрсгæйæ мæхи къæ- 
дзæхмæ куыд нылхъывтон, уый хуызæн-иу Элинæ дæр 
æмуырдыг бæрзонд былгæронмæ хæстæг йæхи къæдзæх- 
мæ ныззылын кодта. 
Бирæ диссæгтæ нын радзырдта Генæ, цалынмæ йæ 
хæдзармæ бахæццæ стæм, уæдмæ. Немæ физовæггаг аха- 
стам. Уыдис нæда нозт æмæ æндæр хæринæгтæ дæр, фæ- 
лæ уæддæр хæдзары хицау йæ рæбынтæ æн«евнæлдæй 
нæ ныууагъта. 
Йæ цæуын афон куы ’рхæццæ, уæд æфсæрмы кæнын 
райдыдтон. Уымæй размæ Элинæимæ мæхи иу ран дæр 
къæмдзæстыджы уавæры никуы бацкъард^он. Нæдæр 
уынджы, нæдæр хæрæндоны, нæдæр фысымуаты. Дыу- 
уæйæ нын иумæ зайгæ куы ’рцыд, æрмæстдæр уæд бам- 
бæрстон, кæмдæр цыдæр раст кæй нæу, уый. Æвдисæн- 
тæ нын куы нæ уыдаид, уæд мæхимæ ницы азым æр- 
хастаин, чи никуы æрцыд, ахæм хъуыддагæй дзы кæй 
ницы уыд, уый тыххæй. 
Генæйы ацыды фæстæ мæ хъизæмайраг уавæрæй 
фервæзтæн. Мæ фæстæмæ æрбаздæхьгамæ Элинæ къуы- 
мы сагъæсхуыз цæсгомимæ лæууыди. 
— Цы кодтай? 
— Ницы. 
— Уæдæ æнкъард цæмæн дæ? 
— Ды дæр æнкъард уыдтæ. 
— Кæд? 
— Абондæргъы дæр, стæй ^ньф дæр. 
— Чи дын загъта? 
— Уынын æй. 
— Уый дæм афтæ фæкаст. 
Йæ цуры æрлæууыдтæн, уый йæхи иннæрдæм кæсæг 
скодта. 
— Ацырдæм-ма разил. 
Элинæ æнæзмæлгæйæ лæууыд, ; 
—■ 519 — 

—■ Дæумæ дзурын! \ 
— Цæуыл хъуыды кæнын, уый дын зæгъон? 
— Зæгъ. 
— Генæ мæн тыххæй цы ахъуыды кæндзæни, ууыл..» 
— Цы хъуамæ ахъуыды кæна? 
— Исты хæлд сылгоймаг мæ фæхондзæн... 
— Цæмæн? 
— Уæдæ ше æндæр цы фæхонæн ис? Кæцæйдæр йæ- 
хи къахæй чи ссыди æмæ кæйдæр лæппуимæ кæйдæр 
хæдзары чи баззад, уый тыххæй хорз ахъуыды кæнæн 
куыд ис? 
— Элинæ, уыдæттыл ма дзур. 
— Кæд æцæгæйдæр Генæ мæныл йæхинымæр худы 
æмæ мыл былысчъилтæ кæны, уæд мын тынг зын у* 
Мæхимæ, иуæй, æгад кæсын, иннæмæй, мæ зæрдæ рис- 
сы, дæумæ цы æнкъарæнтæ дарын, уыдонæн афтæ бамт 
барæн кæй ис, уый тыххæй. Генæ ницы аххосджын у. 
Чи зоны, хъуыддæгтæ куы’мбарид, уæд мæм æндæр цæ- 
стæй кæсид. 
— Æвзæр цæстæй дæм нæ ракасти. 
— Уыцы цæстæнгасы æвзæрæй ницы уыди. Фæлæ, 
зæгъын, кæд йæхинымæр мæныл худы, уæддæр æм æз 
нæ мæсты кæнын, уымæн æмæ Генæ мæн иу бон йед- 
дæмæ нæма зоны. Уымæн, чи зоны æмæ йæ фæсонæр- 
хæджы дæр нæй, æз æмæ ды абон иунæгæй кæй базза- 
дыстæм, уый мæ царды тæккæ сæйрагдæр æмæ ахс- 
джиагдæр хъуыддагимæ баст кæй у. Дæуæн нæ гонын, 
фæлæ йæ æз афтæ нымайын. Дæуæй дæр, Хъазыбег, уый 
курæг дæн, æмæ мæн тыххæй æвзæр умакуы ахъуыды 
кæн. Макуы мыл фæхудæд дæ зæрдæ. Мæ уд, мæ зæр- 
дæ дæуæн снывонд кодтон. Ницы дын бахæлæг кодтон, 
цы мæм уыд, уый дын иууылдæр радтон! 
— Цæмæн мын дзурыс уыдæттæ? Нæ дыл æууæн- 
дын æви цы?! 
— Бахатыр мын кæн, кæд цы не’мбæлд, ахæмæй ис- 
ты; загътон, уæд. Æз мæхæдæг дæр Генæйы цур мæхи 
цы фæкодтаин, уый нæ зыдтон æмæ ма дæу дæр уыцы 
æнкъардæй куы федтон, уæд зæххы скъуыды ныхха- 
уыныл дæр разы уыдтæн. 
Элинæйы æнкъараг зæрдæйæ ницы аирвæздзæн. Мæ 
уавæр мын афтæ раст бамбæрста, æмæ йын уæлдай зæ- 
рдæвæрæн ныхас зæгъынæй дæр тарстæн. 
, — Уыдæттæ хорз, фæлæ ахсæв тæрсдзынæ æви нæ? 
— Æз дæуимæ никуы ниц^емæй’ .’фæтæрсдзынæн» 
— Суанг хохы дæр? 
— О... ■ . ..] 
— 520 — 

XII 
Алмахситмæ дыккаг бон рынчынфæрсæг куы уыд- 
тæн, уæд мæ фæндаг Дзерассæйыл акодтон. Ахæм ха- 
бæрттæ йын куы нæ фæзæгъын, уæд ын хъыг вæййьь 
Алмахситты уавæр базонгæйæ мемæ фæцæуæг, æз дæр, 
дам, æй абæрæг кæнон. 
— Алмахситт дæр нал бæззы,— тыхстхуызæй сдзырд- 
та Дзерассæ, хъæумæ куы фæцæйхæццæ кодтам, уæд. 
— Алмахситт Алмахситт куы уыди, уæд уыди. 
— Афтæмæй йыл уыйас бирæ дæр нæма цæуы. 
— Йæ карæнтæ нырма хисты дæр æмæ куывды дæр 
сæ иу нуазæн дæр фæстæмæ нæма аздæхтой, мæ мады 
æфсымæр та фыхдон йеддæмæ ницыуал нуазы. 
— Алмахситт цы хуызæн лæппу уыд, уый зоныс? 
Хъазты-иу æм адæм кæсьшæй не’фсæстысты. 
Цин æмæ хъыг æфсымæртæ кæй сты, уый æрвылбоны 
царды дæр æнцон раиртасæн у. Иуæй, мæ хæрæфырты 
хъуыддæгты мæхи баифтыгътон, иннæмæй та — Алма- 
хситты уавæр. Иу йæ цард аразы, иннæ та, цы бауы- 
дзæн, уый бæрæг нæу. Алкæмæн дæр йæхи хъысмæт ис. 
Иу райгуыры, иннæ йæ амонд агуры, аннæ та йе’нусон 
фæндагмæ æнхъæлмæ кæсы. Чи райгуыра, уыдоньп 
хъысмæт иу фæндагыл цæуы. Авдæны гуыртт-гуырттæй 
чырыны зæгæлтæ хойынмæ у нæ алкæй æмгъуыд дæр. 
Мæлæтæй аирвæзæн никæмæн ис. Цардæн фæдаргъдæр- 
гæнæн ис, ис ын фæцыбырдæргæнæн дæр, фæлæ йын 
мæлæты иувæрсты ацæуæн нæй. - 
Алмахситты дзæбæхдæрæй- баййæфтам. 
— Нæ йæ зыдтон, æндæр дæм æнæ Хъазыбегæй дæр 
æрбауадаин,— йæхи рæстытæ кодта Дзерассæ. 
— Омæ йæ цæмæй зонай, куы ничи дын фехъусын 
кæна, уæд,— Алмахситт йæ базыл уæлдæр схæцыд æмæ 
махырдæм разылд. 
— Дæ лæппу ахуыр нæма фæци? 4 
— Ацы аз ма йæ хъæуы. " 
— Суинаг лæппу у, йæ цæрæнбон бирæ уæд. [ 
—^ Хъуыддаг кæнын ын нæ зæрды йс... 
— Æмæ цы кæны! Æгайтма, æгайтма... 
Алмахситт мыл йæ цæстытæ æрхаста. Зæгъгæ ницы 
кодта, фæлæ мын цыма уайдзæф кодта, афтæ мæм фæ- 
каст. Мæ мады æфсымæрæй иу тызмæг ныхас дæр нæ 
зонын. Кæй зæгъын æй хъæуы, мæ хорздзинадмæ бæл- 
лы, фæнды йæ, ме’мгæрттæй фæсугæдæр куы ^икæ|цы!: 
хъуыддаджы баззаин, уый, фæлæ мын æргом никуы ни~ 
цы зæгъдзæн. Не’хсæн цы ахастдзинæдтæ сæвзæрд, уы- 
— 521 — 

дон ын ахæм бар нæ дæттынц. Æнæ дзургæйæ кæрæдзи- 
ш цы хъуыддаджы нæ бамбарæм, ахæм нæма уыд. Уай- 
дзæфы каст мæм æрбакодта, 2|æг\ъгæ, ;дæр дзæгъæды 
ахъуыды кодтон, уымæн æмæ мæ Алмахситт æмбары. 
Уал æмæ йæм уал азы мæн тыххæй уайдзæф никуы æр- 
хауд. Кæй мыл æууæндыд, уый тыххæй йæм фæсмон 
иикуыма æрцыд. 
Хуыцауæхсæв Дзерассæтæм хæстæджытæ æрбамбырд 
<сты. Хъуыддаг минæвæрттæ æрвитыньи онг æрхæццæ, 
уæддæр мæ нæма уырныдта, Аслæнбег усгурæй агæпп 
ласта, уый. Ахæм уавæры ма уыдтæн, Темырхъан Мæ- 
динæты окъæфынмæ куы хъавыди, уæд дæр. 
Дзерассæмæ иу хорздзинад цы ис: ныфсджын у. Ды- 
зæрдыг ницæуыл кæны. Цыфæнды хъуыддаджы цур дæр 
йæхи ныхкъуырдæй нæ равдисдзæн. Минæвар куы цы- 
дыстæм, уæд дæр ахæм ныхæстæ кодта, цыма хъуыддаг 
арæзт у, æрмæст иу-дыууæ-æртæ æфсоны уад^л бакæнын 
хъуыди, æмæ чындзæхсæв ацæттæ уыдзæн. Уæвгæ мæн- 
гæй ницы загъта. Чызг æмæ лæппу кæрæдзийы куы æм- 
барой, уæд дзы уæлдай дæргъвæтин радзур-бадзуры сæр 
иал фæхъæуы, фæлæ уæддæр фæткы сæрты хизæн нæ 
уыд. Алчидæр йæхи бæрзонд кæныныл архайы. Дзæ- 
тъæлы нæ фæзæгъынц, чызгджын тыхджын у, зæгъгæ. Цы- 
фæнды зын хъуыддагæн саразæн куыд ис, афтæ цыфæн- 
ды æнцон хъуыддагæн та фехалæн ис, мах дæр цæттæ 
^ъуыддаг саразын хъуыд. 
чНæ фыццаг цыд фæрæстмæ. Хорз цæстæй нæм ракас- 
тьгсты. Уæдæ нæ æнæдзуаппæй дæр нæ рарвыстой. Ахæм 
заман куыд вæййы, афтæ сæхи ницы зонæг скодтой. Нæ 
хиуæтты; фенæм, зæгъгæ, загътой, нæ хæстæджыты афæр- 
сæм æмæ уын иннæ хатт бæлвырддæр дзуапп ратдзы- 
отæм, зæгъгæ, нын зæрдæ бавæрдтой. Уымæй бæлвырд- 
дæр дзуапмæ æнхъæлмæ дæр нæ кастыстæм, бæлвырд- 
дæр дзуапп нын куы радтаиккой, уæд та нæ зæрдæмæ 
нæ фæцыдаид. 
Мæ иу зонгæйæн æртæ усы уыди, афтæмæй мæнæй 
цалдæр мæйы кæстæр уыд. Ахæм цыдæр хуырымгонд у 
æмæ-иу дзы лæппутæ арæх сæхицæн ирхæфсæн ацарæ- 
зтой. Æз дæр-иу æм хаттæй-хатт хъазæн ныхæстæ сфæ- 
рæзтон. Никуы мыл ницæмæй фæгуырысхо æмæ йæм 
уæндонæй-уæндондæр кодтон. Йæ æртыккаг усимæ дæр 
та йæ хъуыддаг куы нæ ацыд, уæд æй бафарстон, цæ- 
1угæн ахицæн стут, зæгъгæ. Æмæ мын загъта, фыццаг 
хатт бацæуыньг фæстæ нын разыйы дзуапп кæй радтой, 
уый тыххæй, дам. Ау, æмæ, зæгъын, раздæр кæм уыд- . 
тæ? Æрæджиау, дам, мæм бахъардта. Мæ зонгæ сæ тæк- 
— 522 — 

кæ зондджынтæй нæ уыди, фæлæ ма суанг уый зæрдæ- 
мæ дæр нæ фæцыди, æгъдаумæ цыдæр къухбакæнæн 
кæй разынди, уый. 
Иннæ/хабар та нæхи æрвадæлтыл, æрцыди. Уыдон 
дæр минæвар арвыстой, чызгæй сæ ныфс уыди, афтæ- 
мæй. Минæвæртты хистæр нæхи мыггагæй уыди. Сæр- 
тæггомау, кæм цы зæгъыц хъæуы, уый-иу кæмæй ферох, 
ахæм. Гъе æмæ цы хъуыддадж|ь1 фæдыл бацыдыстьг, 
уый раргом кæныны рæстæг куы ралæууыд, уæд фы- 
сымтæн1 ’рæ ныхас загътой. Разыйы дзуапп сын куыд 
хъуамæ радтаиккой! Уый уазджыты хистæры зæрдæмæ 
нæ фæцыди æмæ сыл бустæй куы ралæууид, мах, дам, 
уæм æфсоны цыд æрбакодтам, æндæр, дам, лæппу æмæ 
чызг ныхасгонд сты. Кæй зæгъын æй хъæуы, бæстæ сыз- 
мæсти. Уыцы æхсæв сæ цыд кæй фæдзæгъæл, уый иу 
бæллæх уыди, фæлæ хъуыддаг æнæхъæнæй дæр фехæл- 
ди. 
Мах цыдтытæй фыццаджы хуызæн дæр ничи рауад 
æмæ дыккаджы хуызæн дæр.Æртыккаг цыдæн бафиды- 
дтам. 
— Нæ уын дзырдтон, хъуыддаг цæттæ у, зæгъгæ,— 
фæуæлахизуæвæджы хъæлæсæй заръта Дзерассæ. 
— Ныр афтæ хъæбæрдзых кæй дæ, уымæн бамба- 
рæн ис,— нал æм фæлæууыдтæн æз,— уымæн æмæ 
хъуыддаг æцæгæйдæр арæзт у, фæлæ, фыццаг хатт куы 
цыдыстæм, уæд та цæуыл дæ зæрдæ дардтай? 
— Сымахыл! 
— Хуыцау хорз, æмæ дæ дзуапп мæ зæрдæмæ фæ- 
цыд, æндæр дын) де ’фсымæры хабар радзурынмæ хъавыд- 
тэад. 
— Цавæр æфсымæры? 
-Жмæ йын не’рвадæлты минæвары кой ракодтон. 
- — Æмæ уый рагæй дæр тентекк куы у. Минæвар 
æй чи ’рвыста, уый(гта уымæй æдылыдæр!—нодж;ы ныфс- 
джындæрæй загъта’ Дзерассæ. 
— Цæттæ кæнын уæ хъæуы,—бæлвырддæр хабæрт- 
тæм рахызтæн æз.— Рæстæг бирæ нал баззад. 
— Иууылдæр рæвдз сты, кусæрттагæй фæстæмæ,— 
зæрдæ мын авæрдта Дзерассæ, афтæмæй та йын зæрдæ- 
тæ хъуамæ æз æвæрдтаин. 
— Кусæрттаг æппæты сæйрагдæр кæй у, ’уый дæ 
рох ма уæд. 
— Сæйрагдæр у, сæйрагдæр, æмæ йæ рагацау нæ 
лæджы хойы лæппуйæн уымæн бафæдзæхстон.’Дæлæ- 
мæ фос ласынмæ ацыд æмæ йæ райсом кæнæ иннæбон 
ардæм хъæуы. 
— 523 — 

— Афтæмæй куы нæ сласа, уæд та? 
— Афтидæй никуыма ссыди. Æппын куы ницы уа,, 
уæд дæр, дам, сымах кой бакæндзынæн. 
Дзерассæйы лæг куы ницыуалхуызæн уыд, уæд дæр 
ма йæ зæрдæ йæ лæппуимæ дзырдта, ахуыр, *дам,. ма 
уæддæр куы фæуыдаид. Ныр ахуыр нæма фæци, афтæ- 
мæй ма хъуыддаг дæр бакодта. Айфыццаг ма Алмах- 
ситт дæр йæ тыхст рынчьщы заман йæ кæстæр лæппу- 
йы кой афтæ кодта, ус, дам, ма куы ракуырдтаид, уæд, 
дам, мын æнцондæр мæлæн уыдаид. 
Адæймаг цасфæнды куы фæцæра, уæддæр |ын æнæ- 
кондæй кæцыдæр хъуыддæгтæн æнæбаззайгæ нæ вæййы... 
Сабаты иууылдæр æрцыдыстæм. Дунетхан та Зелимы 
дæр йемæ ракодта. Иу ранмæ дæр æнæкъæдзилæй нал 
цæуы. Райсомæй раджы (рацыдыс’тæм. Фæкæсьщ сæм 
хъуьгд æмæ хъуамæ сæ уæлхъус балæууыдаиккам. Сых- 
бæстæ ахæм_ заман æппæты сæйрагдæр архайджытæ 
вæййынц æмæ сæ тæккæ æнæвдæлонæй ныййæфтам, нæ 
ньщцыдмæ кусарт конд уыди. Мæ хæрæфыртты хæрæ- 
фырт замманай гал сласта æмæ йæ сæ тæккæ стигъгæйæ 
ныййæфтам. 
— Æрæджиауы хосдзау дæр ма хосдзау вæййы,— 
алхыскъ мæ кодта сыхæгты лæппу. 
— Хъуыддæгтæ аразæг Хъазыбег куы уыди, уæд ын 
цы уайдзæфтæ кæныс?— мæ бæсты йын дзуапп радта, 
кардимæ чи архайдта, уыцы лæг. 
Дзерассæты сых^æгты цæсгомæй зонын, фæлæ сын 
сæ нæмттæ нал фæхъуыды кæн;ын. Исты змæлд сæм 
куы вæййы, уæд дзы, зæгъæн ис, æмæ æдзухдæр уыцы- 
иу адæм фæархайы. Йæ номæй дзурын мæ дзы кæмæ 
бахъæуы, уымæй мæхинымæр фефсæрмы вæййын, уьг- 
мæн æмæ йæ нæ фæзонын. Ноджы мæм уыдонæй алчи- 
дæр мæ номæй фæдзуры. 
Чындзхæсджытæ куы ацыдысты, уæд кæрты чысыл 
фезмæлæн фæци. Федыхстдæр сты æфсинæй, лæггадгæ- 
нæгæй, уазæгæй. Бæди æмæ Дунетхан уазджытыл ны- 
мад уыдысты, )аф*æмæй( ф(æст1е никæмæй ©аззадысты. 
Куы-йу иу ран февэæр^асысты,, куы! — инн[æ *ран.! Дзе-!7 
рассæйы, чындзхæссæг куы ацыдаин, уый френдыд, Фæ" 
лæ йын не сразы дæн. 
— Сæ цæстытæ мæ сцъæх сты, уæд ма сæм цыппæ- 
рæймаг хатт дæр бацæуон? 
— Омæ дæ куыд фæнды, афтæ,— тыхдзырд мæм нал 
скодта Дзерассæ.— Алмахситтæм дæр барвыстон. 
— Дзæбæх куы уыдаид, уæд бæргæ æрбацы- 
даид... 
— 524 — 

— Зонын ын йæ уавæр, ^фæлæ йæм барвитын мæ 
хæс уыди. Уый йæ фырттæй искæмæн хъуыддаг куы кæ- 
ка кæнæ йæ чызджытæй искæй куы ’рвита, уæд мæ рох- 
гæнинаг у?! Чындаы,— Дзерассæ Дзыццайы афтæ хуыд- 
та5—цæгатимæ цæрæнбонты дæр иу бинонты хуызæ- 
нæй фæцардысгæм. 
Алмахситтæ дæр æмæ Дзерассæтæ дæр кæрæдзийы 
кæй нæ рох кæнынц, уый мын æхсызгон вæййы. Хъæл- 
дзæгдзинад уа, зианы хабар уа — иу дзы иннæйы æнæ- 
бацагургæ никуыма фæци. Мæхæдæг дæр уыцы хъуыд- 
дагмæ мæ цæст тынг дарын, Бæппу æмæ Дзыцца æгас 
куы уаиккой, уæд сæхи куыд дариккой, сæ фæстæ дæр 
хъуамæ ахæм ахастдзинæдтæ уа, уымæн æмæ сæ бæсты 
мах баззадыстæм æмæ хъуамæ нæ алыварс нæ мад æмæ 
нæ фыды хæстæджыты уынæм. 
Фыды фарн мæрдтæм нæ цæуы, зæгъгæ, фæзæгъынц, 
фæлæ хъуамæ мæрдтæм мады фарн дæр ма цæуа. Фыды 
фарнæй мады фар^æй уæлдай нæй, (уьиугæн æмæ (зæ; 
дыууæ дæр ныййарджытæ сты. Адæймаг дзы иуы фар- 
нæй куыд хъæздыг у, иннæйы фарнæй дæр — афтæ. Æр- 
гом дзургæйæ, мæнмæ суанг чысылæй фæстæмæ дæр мæ 
мады хæстæджытæй фылдæр хъарм калди^ уымæн æмæ 
уыдон фылдæр / уыдысты. Мæ мады дыууæ хойы æмæ 
мæ мады æфсымæр абон дæр æгас сты. Мæ фыды æрды- 
гæй та æрмæстдæр Дзерассæйы æрæййæфтон. Мæ мад 
æмæ мæ фыды ныййарджытæй дæр нана йеддæмæ ни- 
кæй зыдтон. Уымæй базыдтон дадайы ад дæр æмæ гыц- 
цийы ад дæр. Мæ мады фыд, мæ фыды мад æмæ мæ 
фыды фыды мæхæдæг кæй нæ зыдтон, хъысмæтмæ уый 
æгъгъæд нæ фæкаст, фæлæ ма мæ уыдонæн сæхицæй 
дæр ничи зыдта. Уыцы бæллæхтæ иумæ бавзæрстон, мæ 
хистæртæй æртæрдыгæй. Нана уыди, æмæ уый дæр нæ 
зындзинад йеддæмæ нæ цин никуы федта. Йæхимæ тæк- 
кæ тынгдæр кæсын куы хъуыди, уыцы рæстæг æй мах 
сагъæс бацыди. Дзыццайы амарды фæстæ нæ хæдзары 
стырдæр ныфс уыди, хуыссæнæй æддæмæ чи нал хызт 
æмæ йæхи уды катæйттæ чи кодта, уыцы нана. Нæ ин- 
нæ хæстæджытæй нын никæй бон ницы уыд. Нана йæ- 
химæ ахæм хъарутæ ссардта, æмæ цалдæр мæйы нæ цу- 
ры фæци. Хуыцау йæ зонæг, уыцы бонты иунæгæй куы 
баззадаиккам, уæд цытæ кодтаиккам. Фæлæ нанайы куы- 
рыхон зонд иннæ адæмы зондæй дарддæрмæ æххæсти 
æмæ мадахуыр сывæллæтты уæзæджы къæйыл нæ ныу- 
уагъта. Кæд ын. Щыфæнды зын уыд, уæддæр ныффæ- 
рæзта. Цалынмæ нæхиуыл! фæхæцыдыстæм, цы ран фев- 
зæрдыстæм, уый æрæмбæрстам, уæдмæ нæ хауын нæ 
— 525 — 

бауагъта. Йæхæдæг уырдыг лæууынхъом нал уыди, аф- 
тæмæй. } 
Нана нæ цы ныфс бауагъта, уый йæ рæстæджы аф- 
тæ нæ хатыдтон. Кæд æй рахатыдтаин, уæддæр мын ууыл 
ахъуыды кæныны фадат никуы фæци. Мæ сæры æндæр 
сагъæстæ уыд. Суанг Дзыцца нанайæн йæ хъæбул кæй 
уыд, уыцы хъуыддаг дæр, мæ мад кæй уыд, уымæй дæл- 
дæр æвæрдтон, Цæмæдæр гæсгæ мæм афтæ каст, цыма 
Дзыцца мæнæй куыд рыст, нанайæ афтæ нæ рысти. 
Ахæм хъуыдымæ-иу арæхдæр æрцыдтæн, æдзухдæр кæу- 
гæ кæй кодтон, уый мын мæ цæстмæ кæй дардта, уый 
тыххæй. Мæнмæ гæсгæ, Дзыцца мæнæй куыд фæрыст, 
афтæ дунейыл иу адæймагæй’ дæр н’æ ф^æрыст. Огæй 
мæм абон дæр æмæ райсом дæр афтæ кæсдзæн. Дзыцца- 
йæн фондзыссæдз мады æмæ фондзыссæдз сывæллоны 
куы уыдаид, уæддæр мæнæн куыд зынаргъ уыд, афтæ 
зынаргъ никæмæн уыд, æз æй цæй бæрц уарзтон, уый 
бæрц æй ничи уарзта. Мæнæй йæ фылдæр исчи уарзта, 
ууыл та хъуыды дæр никуы акодтон. 
Цалынмæ цæрон, уæдмæ Дзыццайы рыстæй мæ зæр- 
дæ йæ риссынæй никуы банцайдзæн, мæ цæсгы сьгг 
никуы басур уыдзæн, уымæн æмæ мæхи йæ разы æнус- 
мæ хæсджын хондзьгаæн. Кæд ын æппындæр ницы фæ- 
уыдаин, уæддæр ын, фæуынмæ кæй х|ъавыдтæн æмæ 
йын кæй ницы фæдæн, уыцы стыр уаргъ ме’ккойæ ни- 
куы ахаудзæн. Судздзæн мæ фæсмоны азар, хæрдзæн 
мын мæ уд. > 
Мæрдты исты куы уаид, уый мæ тынг фæнды. Æп- 
пæты тынгдæр та Дзыццайы тыххæй. Уæлæуыл мын цы 
нæ бантыст, уый кæд мæрдты мæ къухы уæддæр баф- 
тид. Цы хррздзинæдтæ йын фæуынмæ хъавыдтæн, уы- 
доны иу хай йын уæддæр кæд ,фæуин. Мæ фыны йæ 
арæх дæр нæ уыдтон, фæлæ-иу æй цалдæр азы иу хатт 
куы федтон, уæд-иу хъæлдзæг никуы уыд. Цыдæр тыхст 
уавæрты йыл-иу сæмбæлдтæн, куы-иу райхъал дæн, уæ# 
мын-иу мæ кæуын мæ хъуырмæ чи схæццæ кодта, ахæм 
уавæрты-иу æй баййæфтон алы хатт дæр. 
Дзерассæты цæхæрадоны сæнæфсиры бын иунæгæй 
лæугæйæ аззадтаен æмæ æнкъард хъуыдыты ахæсты ба- 
хаудтæн. Адæм чындзæхсæвы хабæрттæ кодтой, мæ- 
ныл та æнкъард сагъæстæ рафæлдæхтысты. Æмæ куын- 
нæ кодтаин æнкъард сагъæстæ дæр? Бæппу æгас куы 
уыдаид, уæд уынаффæтæ уымæ хаудаиккой. Хæстмæ 
цæугæйæ чындздзон чызгæй кæй ныууагъта, йæ уыцы 
хойæн, йæхицæн усгур лæппу ис; уый куы фехъуыстаид, 
уæд ма уымæй амондджындæр йæхи чи рахуыдтаид! 
- г»?.б — 

Иннæ ахæм Дзыцца! Дзерассæ чындзы куы/цыд, уæд^ 
куыд тынг тыхсти, куыд катæйттæ кодта! Дзерассæйæну 
дам, мад æмæ фыды бæсты дæр, æфсымæрты бæсты дæр 
мах стæм æмæ, дам, хъуыддæгтæ куыд æмбæлы, афтæ 
куы нæ ацæуой. Зæрдæзæгъгæ сын ацæуæн ницыхуызы. 
уыд, уымæн æмæ хæсты фæудыл дыууæ азы дæр æххæст 
нæмарацыд, фæлæ уæддæр, Дзыццайы къух цас амыдтаг 
уымæй йæхиуыл ницæмæй бацауæрста. Фæдзырдта Ал- 
махситмæ дæр æмæ чызгæрвыст иннæтæй цауддæр ни- 
цæмæй рауад. 
Фæстæдæр, Дзерассæйæн сывæллон куы фæзынд, уæд 
дæр æй æнæрхъуыдыйæ никуы ныууагъта. Аслæнбег дзæ- 
бæх лæппу уыди. Сабыр, фæлæ-иу æй исчи куы бахъыг- 
дардта, уæд ын нæ барста. Дзыццайы рæстæджы йыл. 
фондз азы йеддæмæ нæма цыд æмæ-иу æй нæхимæ æр- 
бахуыдта. Дзаджджындæр хæйттæ-иу уымæн лæвæрдтам. 
Уый, дам, кæстæр у, стæй — хæрæфырт. Хæрæфыртæн, 
та, дам, хъуамæ уæлдай кад уа. Сыхы сывæллæттимæ 
фæлымæн æмæ-иу мидæмæ /нал цыд. Иуæй-иу хатт-иу 
нæ къæсæрыл лæбурджытæ дæр алæууыд, уæ хæрæфырг 
мын мæ сывæллоны фæнадта, зæгъгæ. Уыимæ-иу арæх- 
дæр йæ хъаст æрбахаста, йæ сывæллон Аслæнбегæй хи- 
стæр кæмæн уыд, ахæм сылгоймаг. Фæстагмæ-иу куыд 
рабæрæг, афтæмæй-иу аххосджын уазæг нæ, фæлæ фы- 
сым разынд. 
Хъæр мæрдтæм дæр хъуысы, зæгъгæ, Къоста дзæгъæ- 
лы загътаид, уый мæ нæ уыркы. Æмæ кæд æцæгæй 
дæр хъæр мæрдтæм хъуысы, уæд Бæппу æмæ Дзыцца- 
мæ дæр фехъуысæд, сæ хæрæфырт абон чындз кæй хæс- 
сы, уыцы æхсызгон хабар. 
Хъæр мæрдтæм кæй хъуысы, уый хорз у, æрмæст 
хъæр мæрдтæй дæр куы хъуысид, ]уæд бынтон диссаг 
уаид, фæлæ, æвæццæгæн, бынтон диссæгтæн уæвæн нæ 
вæййы... 
— Мæнæ кæм и!—Дзерассæйы ныхæстæ мæм фæс- 
чъылдымæй райхъуыстысты æмæ хæрдмæ фæхауд- 
тæн. 
— Куы мæ фæтæрсын кодтай! 
— Ам цы кусыс? 
— Æмæ дзы æнæ исты кусгæ нæй? 
— Цом мидæмæ. 
— Ам мидæгæй нæу? 
— Нæу, нæу! Цом уæртæ лæггадгæнджытимæ абаД. 
Агурынц дæ, 
— Цæмæ бадын лæггадгæнджытимæ? 
— Æххормаг дьга нæу? 
— 527 — 

Бæди дæр мыл кæмфæнды куы амбæлы, уæддæр мæ 
æнæафæрсгæ нæ фæвæййы: 
«Исты бахордтай?» 
Дзерассæ дæр æнæхъæн чындзæхсæвы хъуыддæгты 
æхсæн, æххормаг дæн, нæ, уыцы хабар сæйрагдæртæй 
луæн равзæрста, æндæр мæ адæмы астæу агурыныл нæ 
фæуыдаид. 
— Цы дзы кусын? Иннæтимæ сбаддзынæн... 
— Омæ хорз, æххормаг дын, зæгъын, кæд у... , 
— Мæ мæт ма кæн. 
— Иу дæр уæ чындзхæссæг куыд нæ ацыд! 
— Бæдиитæй искæй ацæуын хъуыд. 
— Нæ мын бакуымдтой. Ам, дам, истæмæты фæкæ- 
сæм. 
— Ам чи фæкæса, ахæмтæ нæ уыди? 
— Æз дæр сын уый загътон, бæргæ. 
Чындзæхсæвы мын кæрæйНкæроцмæ бад^æ |æрцыд. 
Чындзы афоныл æрбахастой. Раст зæгъгæйæ, фаяæмæ 
дæр афоныл ацыдысты, фæлæ ^афоныл ацæугæйæ дæр 
фæстæмæ арæх афоныл нал æрбаздæхынц. Къухылхæ- 
цæг æмæ æмдзуарджын кæй бацархайдтой, уый бæрæг 
_уыд. Чындзы уымæй размæ дæр иу хатт федтон, фæлæ 
мын æм дзæбæх бакæсыны фадат нæ фæци. Хистæрты 
цурмæ йæ куы ’рбахуыдтой, уæд ыл айвæй цалдæр хат- 
ты мæ цæст æрхастон. Рæсугъд мæм фæкаст. Мæ мады 
хо цавæр уарзы, раст ахæм. Уый дæр мын-иу æдзух 
афтæ ’дзырдта, æз, дам, рæсугъд чындз уарзьш æмæ, 
дам, уый дæ зæрдыл бадар. 
Фынгæй талынджы сыстадыстæм. Ахæм заман куыд 
вæййы, афтæ )адæм æддæгНюиДЩг ^уадысты. Тыхх^æйь 
фыдæй Дзерассæйы ссардтон. Куыддæр мæ ауыдта, афтæ 
стыр æхсызгондзинад фехъусынгæнæгау сдзырдта: 
— Ахсæв фаллаг уаты хуысдзынæ. 
— Нæхимæ цæуын мæ зæрды ис... 
— Цæмæн цæуыс уæхимæ? Ис дзы бынат. 
— Бынаты тыххæй нæ. 
— Уæдæ?.. ’ I , 
Дзерассæйы мæ ацыд кæй нæ фæнды, уый æмбæрс- 
тон æмæ йын сæфсон кодтон: 
— Горæты мæ хъуыддæгтæ ис. 
— Омæ ай цафон у? Автобустæ дæр куынæуал цæу- 
ъшц. 
— Исты машинæйы абаддзынæн. 
— Куы ацæуис, уый мæ нæ фæнды... 
— Райсом раджы мæ ардæм хъæуы. 
Бæди æмæ Дунетхан дæр кæцæйдæр фæзындысты. 
— 528 — 

Уыдонмæ дæр нæ байхъуыстон. Аофальт фæндагмæ ных- 
хызтæн æмæ, мæн хуызæн горæтмæ чи цыд, иу ахæм лæп- 
пуимæ баиу стæм. Бирæ нæ алæууыдыстæм, афтæ нæм 
иу газик фæурæдта. Нæ дыууæ дæр æй нæхицæн стыр 
амондыл банымадтам, уæдæ нын ныр тас нал у, алчи- 
дæр нæ йæ хæдзарыл сæмбæлдзæн, зæгъгæ. Æз шофы- 
ры фарсмæ бадт фæдæн. Машинæ-иу чысыл дзыхъхъы 
дæр куы бауад, уæд-иу хæрдмæ фæхауд æмæ, разæй цы 
æфсæйнаг хæцæн уыд, ууыл дыууæ къухæй ныззæгæл 
дæн, цæмæй хæрдмæ къаддæр схъиудтаин, уый тыххæй. 
Фарæстæм километр кæй хонынц, уыцы ранмæ куы 
схæццæ стæм, уæд машинæйы руль шофыры коммæ нал 
бакаст æмзе йæ фæндагæй иуварсырдæм ахаста. 
— Уæхи хъах;ъхъæнут!— фæхъæр )кодта шофыру’— 
Мæ руль мæ коммæ нал кæсы. 
Æз æнæуи дæр фидар 1хæцыдтæн, фæлæ уыцы ны- 
хæстæ куы айхъуыстон, уæд мæ къухтæ размæ ныхъ- 
хъæддых кæнгæйæ æфсæйнаг гхæцæн’' (ноджы тынгдæр 
нылвæстон æмæ, машинæйы рухсытæй цы фæндаг ра- 
уад, уырдыгæй мæ цæстытæ нал ’истон! Асфальт фæн- 
даг галиуырдæм азылд, мах та æмраст алæгæрстам. Ас- 
тæумæ хæмпæлты батахтыстæм,\ (дзыхъхъауы ныггæпп 
кодтам. Куыддæр къуыппы февзæрдыстæм, афтæ нæ ра- 
змæ бæлас ауыдтон. Цалынмæ уыцы цалдæр уысмы ра- 
цыд, уæдмæ мæ сæры февзæрд æнахуыр хъуыды: рай- 
сом ацы хабар куы ахъæр уа, уæд адæм дзурдзысты, 
уым æмæ уым мапшнæ йæхи бæласыл сцавта æмæ дзы 
æртæйæ фæмард сты. Куыддæр уыцы |хъуыдыйы æрт- 
тывд сæры магъзы ахуыссыд, афтæ машинæ йæхи бæласыл 
сцавта. Кæд мæ къухтæй цыфæнды фидар хæцыдтæн, 
стæй мæ цæнгтæ дæр тынг ныхъхъæддых кодтон, уæд- 
дæр цæф бауромын нæ бафæрæзтой: фæкъæдзтæ /сты. 
Мæ уæраджысæртæ цæуылдæр кæй скъуырдтон, уый ба- 
мбæрстон, фæлæ мæ уыдонæй иуы сагъæс дæр нæ уы- 
ди. Мæхи мæлынмæ æрцæттæ кодтон. Уæдæ цæмæй 
тарстæн, уый дæр æрцыди — ставд бæласыл нæхи сцав- 
там — уæддæр ма хъуыды кæнын мæ бон уыд, улæфы- 
дтæн, цы ’рцыди, уый мæ цæстытæй уыдтон, машинæйы 
мотор куыд ахуыссыд, уый дæр бамбæрстон. 
— Тынг ныццавтат уæхи?— адæймаджы хъус цал- 
дæр уысммæ ахуыр кæуыл нал уыд, ахæм ныхæстæ мæм 
æрбайхъуыстысты. 
Фæсте цы лæппу бадт, уый базмæлыд. Шофыр ын 
йæ дуар фегом кодта æмæ йæм йæ къух бадардта: 
— Рахиз! 
— Мæхи бар мæ уадз. ] 
— 529 — 

Лæппу æнцæйттæгæнгæ æрхызт. 
— Ницы мын уыд, æнхъæлдæн... ; 
Уыцы ныхæстæм æз дæр фæныфсджындæр дæн æмæ 
машинæйæ рахызтæн. Мæ къæхтыл зыр-зыр бахæцыд. 
— Æнхъæлдæн æмæ аирвæзтыстæм,— сдзырдта та 
шофыр æмæ машинæ уынынмæ фæци. 
Мæ къæхты дыз-дыз куынæуал æнцад, уæд æз дæр 
машинæйы размæ бацыдтæн æмæ рухсмæ мæ хæлафы 
къæхтыл хæрдмæ схæцыдтæн. Мæ уæраджычъиритæ сæ 
туг калыны онг ныххырхтон. 
— Уыдонæн бафæразæн ис, кæд æндæр ницы ныц- 
цавтай, уæд!—цы фыд|былыз|æй| фервæзтыст^æм!, ^уыл’ 
йæ цин æргомæй æвдисгæйæ загъта шофыр æмæ та ма- 
шинæйæ бæласы æхсæн алæууыд. 
Бæласмæ фыццаг хатт фæкомкоммæ дæн. Йæ цъар 
иудзæвгар астыхст, фæлæ йæ бынаты уырдыг лæугæйæ 
баззад. Машинæйы раззаг хай барæмыгъта. Хуыцау хорз, 
æмæ тынг тагъд нæ тахтыстæм, стæй нæ размæ цы дзыхъ- 
хъау фæци, уый нын нæ цыд фæсабырдæр кодта, æндæр 
афтæ уæлæнгæйтты нæ аирвæзтаиккам. 
Кæй рацыдтæн, ууыл мæм, кæй зæгъын æй хъæуы, 
фæсмон æрцыд, фæлæ уый хъуыддагæн ницыуал пай- 
да уыд. Мæхинымæр шофырмæ смæсты дæн, ахæм хæлд 
машинæйыл кæй сбадт æмæ ма дзы кæйдæрты дæр кæй 
сæвæрдта, уый тыххæй. 
Не’муд куы ’рцыдыстæм, уæд цæ дарддæры фæнда- 
гыл хъуыды кæныныл фестæм. Шофыр, цæуын нæ бон 
у, ууыл куы баууæндыд, уæд нæм æрхатыд: 
— Асфальтмæ ныххизут æмæ машинæ æрцахсут. 
— Дæуæн та цы дæ ззбрды ис?— бафарста й^æ ме 
’мбæлццон. 
— Мæнæн машинæ ам уадзæн нæй.Мæнæ уын ме 
’фсымæрты телефонтæ æмæ-иу сæм бадзурут. Дыууæйæ 
иу сæхимæ уæддæр уыдзæн. 
Асфальтгæрон та нæ бирæ лæууын нæ бахъуыд. Æр- 
мæст ацы хатт æнæфыдбылызæй схæццæ стæм горæтмæ. 
Шофыры æфсымæрмæ бадзурыны хæс æз мæхимæ рай- 
стон. Куыддæр схæццæ дæн, афтæ фыццаг ;телефонæй 
бадзырдтон æмæ йæ йе’фсымæр систа. Кæй зæгъын æй 
хъæуы, тынг’ |фæтарсти. Цалынмæ йын дзæбæх фæсо>- 
мытæ кодтон, уæдмæ йæ нæ уырныдта, йе’фсымæр аф- 
тæ æнцонтæй аирвæзт, уый. Мæ зæрдæ куыд æхсайдта, 
уымæ гæсгæ дзы ракуырдтон, фæстæмæ куы сыздæхой, 
уæд мæм куыд æрбадзура. 
Дыууадæс сахатыл мæм æцæгæйдæр шофыр йæхæ- 
дæг æрбадзырдта. Схæццæ, дам, стæм. Йе’фсымæр уæз- 
— 530 — 

ласæныл куыста æмæ машинæ сæхи кæрты дардта æмæ, 
дам, мæ уый сласта. 
Мæ хуыссæны дæр мæ тарст не ссыд. Диссаг у, æвæ- 
дза, цардæй мæлæты æхсæн цы чысыл ауæдз ис, уый 
сæрты куыд æнцон бахизæн у! Иу хæйрæджы хай мæ 
цæуыныл ацардыдта, иннæ мын мæ размæ хæлд машинæ 
фæкодта, æртыккаг мæ бæласыл сцавта, фæлæ се ’ппæ- 
тыл дæр мæ ирвæзынгæнæг Хуыцау фæуæлахиз æмæ 
чындзæхсæвæй мæлæты дз;æмбытæм бахауыны бæст,ы 
æгасæй баззадтæн æмæ дарддæры царды фæндтæ Код- 
тон. 
Мæ зæнгты дыз-дыз куыд къаддæргæнгæ цыд,афтæ 
сын сæ рыст тынгдæр æнкъардтон. Мæ дыууæ уæраджы- 
чъирийы дæр арæсыдыстьи, фæлæ сæ туг нал калд, æмæ 
мæ зæрдæ фæфидардæр. Дыккаг райсом мын æнæацæу- 
гæ нæ уыди. Дзерассæиты зæрдæ мæм« æхсайдтаид. 
Æхсæвы цыдæр фыдфынтæ уыдтон. Цыма паровоз 
йæ вагæттæй фæхицæн æмæ, машинæйы фæндагыл цæх- 
гæрмæ цы «Волгæ» æрбацæйцыд, уый сцæйæййæфта. Æз 
цæмæдæр гæсгæ паровозы бадтæн. Мах афтæ тагъд тах- 
тыстæм, æмæ машинæйæн æнæ сцæвгæ ницыхуызы уыд. 
Куыддæр ыл нæхи сцæйкъуырдтам, афтæ мæ хъæлæсы- 
дзаг ныхъхъæр кодтон æмæ... фехъал дæн. Мæ къух мæ 
ныхыл авæрдтон æмæ мæ армытъæпæн хиды æртæхтæй 
ныххуылыдз. Æвирхъау хабар æцæгæй кæй не’рцыд, фæ- 
лæ йæ мæ фыны кæй федтон, уый куы бамбæрстон, уæд 
æхсызгонæн сулæфыдтæн. Дзæвгар рæстæг мæм хуыссæг 
хæстæг нал æрцыд. Бонырдæм афынæй дæн æмæ суанг 
хуры скастмæ нал райхъал дæн. Мæ зæрдыл æппæты 
фыццаг, бæласыл нæхи кæй скъуырдтам, уыцы хаоар æр- 
балæууыд. Уæлæнгæйтты кæй аирвæзтæн, уый тыххæй 
мæхи амондджын рахуыдтон æмæ Хуыцаумæ скуызтои. 
Стæй та мæ зæрдæ срысти. Мæ хъуыдыты арфы цæмæй- 
дæр стъæлфьщтæн, мæ къабæзтыл цыдæр тас пъæззы- 
йау бадти, фæлæ, цы уыди, уый æрцахсын нæ фæ- 
рæзтон. Стæй йæ æрæджиау æрхъуыды кодтон: тыхстæн, 
цы фын федтон, уымæй. Фæлæ æрмæстдæр фын кæй уы- 
ди, уый куы бамбæрстон, уæд мын дзæвгар фенцон- 
дæр. 
Мæ къæхтæ йодæй байсæрстон æмæ’мæ цæугæйæ куы 
нæ хъыгдардтой, уæд цинæй амардтæн. Раст зæгъын хъæ- 
уы, мæ цæнгты нуæрттæ рыстысты, фæлæ уыдонæн, Шо- 
фыры загъдау, фæразæн уыд æмæ Дзерассæтæм ацыд- 
тæн. Æнæуи машйнæйы бадын нал бауæндыдтæн, Бас 
кæй басудзы, уый йæ доныл дæр дзæгъæлы нæ фæфу 
кæны. Автобус мæ Дзерассæты цурмæ ныххæццæ кодта. 
—^531 — 

Цы фыдбылызы бахаудтæн, уый сын раздæр дзу- 
рынмæ нæ хъавыдтæн, фæлæ фæстагмæ мæ фæнд аивтон. 
Дзерассæ мын алывыд акалдта: 
— Афтæмæй нæ нæ бын кодтай? Æмæ кæй машинæ 
уыди, æнæбайрайгæ дзы счындæуа?! 
— Иу горæтаг лæппуйы. 
— Уæддæр Хуыцау хорз, æмæ уæлæнгæйтты аирвæз- 
тыстут. Æртæ чъирийы æнæскæнгæ нæй. Цы Хуыцау 
дьга баххуыс кодта, уымæ сызгъæрин тæбæгъты фæкуыв- 
дæуæд! 
Дзерассæ, æцæгæйдæр, æртæ уæлибæхы ракæнын код- 
та æмæ сæ йæхæдæг скуывта. 
Бæди æмæ Дунетхан сыхæгтæм æхсæвиуат кодтой 
æмæ, дам, уырдæм ауадысты, æндæр мæм дзы уыдон æр- 
лæвæрдтаиккой. 
— Зелим дæр семæ ис? 
— Нæ-а. Чындзæй атонын нал комы. Уый дæр æй йæ 
хъæбысæй нал иста æмæ йæ ныххуылыдз кодта. 
— Уый æвзæр куы нæ фæхонынц... 
— Хуыцау ын йæ фыццаг сывæллон лæппу фæкæ- 
нæд! 
— Дысон адæм сæ хæдзæрттæм дзæбæхæй ацыды- 
сты? 
— Иу уæлдай ныхас дæр никæмæй райхъуыст. 
— Ацы лæг та ам цы рацу-бацу кæны? — рудзын- 
гæй Аслæнбеджы ауынгæйæ бафарстон Дзерассæйы. 
— Нæ зонын. Абон дæр ма йын чидæр бауайдзæф 
кодта æмæ райсомæй нырмæ нал æрбауæндыди, ныр та 
кæцæйдæр фæзынди. 
— Йæ рæсугъды йын исчи куы аскъæфа, уымæй тæр- 
сы? 
Дзерассæмæ дзуапп раттыны бæсты хъæрæй ныхху- 
дын хуыздæр фæкаст æмæ ныккæл-кæл кодта. 
— Æви ныртæккæйы ирон æгъдæуттæ афтæ амо- . 
нынц? 
— Куыннæ, амонынц! Ацу æмæ-ма йын дыууæ ны- 
хасы зæгъ. 
Кæртмæ мæхи айстон. Аслæнбег мæ куы ауыдта, уæд 
цыдæр æрбаци. Алмахситты загъдау, хорз лæппу у, фæ- 
лæ, кæс-ма, хорз лæппуйæ дæр æгъдау домын хъæуы, 
кæннод хæрæгæй хуым кæны. 
— Цы фæци, цы? — афарста мæ Дзерассæ. 
, — Æя та дæу фæрсын: «Цы фæци?». 
— Дæу куы ауыдта, уæд фæлидзæг. 
— Хуындзæуттæ цафон æрбацæуыдзысты? 
— 532 — 

— Нæ зонын. Раздæр куы’рбацæуиккой, уæд бæргæ 
хуыздæр уаид... 
— Алмахситтæй ничи фæзынди? 
— Куыннæ? Ды куыддæр ацыдтæ, афтæ йæ дохтыр 
лæппу ам æрбалæууыд. 
— Арсæмæг? 
— О. Стыр æгъдауимæ æрбацыди. Алмахситт фæ- 
дзæбæхдæр, фæлæ, дам, йæ ныфс кæртæй дарддæр цæуын 
нæма хæссы. 
— Аслæнбегимæ зонгæ сты. 
— Арсæмæг? 
— О. 
— Зонын æй. 
— Арсæмæг институтмæ куы цыди, уæд Аслæнбег 
дæр махмæ уыди. Алы фæлварæны бон дæр-иу йæ фæ- 
дыл ацыдыстæм. Аслæнбег дæр — немæ. Фæстаг фæл- 
варæнæй цы райста, уый бæрæггæнæг дæр та бацыды- 
стæм, фæлæ мидæмæ нæ уагътой. Аслæнбег сисы сæрты 
багæпп кодта æмæ, бæрæггæнæнтæ цы фæйнæгыл æрца- 
уыгътой, уырдæм. дугъ радта, Цæсты фæныкъуылдмæ 
фæстæмæ фæзынд, «цыппар» райста, зæгъгæ, нын лæф- 
лæфгæнгæ фехъусын кодта. Уый уыдис, Арсæмæджы цы 
бæрæггæнæн хъуыд, ахæм. Фæстæдæр, мидæмæ куы бау- 
агътой, уæд æцæгæйдæр Арсæмæджы бæрæггæнæн, Ас- 
лæнбег куыд загъта, ахæм рауад. Дунетхан ын æдде дæр 
фæарфæтæ кодта, фæлæ номкыгъд йæхи цæстæй куы 
федта, уæд-иу æй фыр цинæй йæ хъæбысы ныккодта. 
...Хуындзæуттæ æрæджиау æрбацыдысты æмæ мах 
сæ сыстынмæ нал фæлæууыдыстæм. 
— Ма та-иу фесæфут,— мидæгæй цы ныхæстæ дзырд- 
та, уыдон та уынджы дæр загъта Дзерассæ.—Чындзы- 
иу абæрæг кæнут. 
— Хорз, хорз, амонын нын æй хъæуы?— дзуапп ын 
радта Дунетхан. 
XIII 
Иу бон иннæйы хуызæн кæй уыд, уый мæ тынгæй-тынг 
дæр сагъæсы æфтыдта. Фæскуыст-иу арæх хъуыдытыл 
фæдæн. Райсомæй-иу изæрмæ цы сарæзтоя, ууыл сагъæ- 
сы-иу куы бацыдтæн, уæд-иу мæ зæрдæ ницæмæй барухс, 
сабаты та-иу æнæхъæн къуырийыл мæ цæст ахастон æмæ- 
иу ницы уа-диссагыл мæ цæст æрхæцыд. Афтæмæй та 
мæм: цыдæр фæндтæ уыд. Цæмæдæрты тырныдтон. Мæ 
размæ цыдæр нысантæ æвæрдтон. Хъæрæй дзурын кæй 
нæ уæндыдтæн, ахæм бæллицтæ тæлфыди мæ риуы. Сæ- 
— 533 — 

умæрайсом-иу куы райхъал дæн, уæд-иу æппæты фыц- 
цаг мæ хъуыдытæ, цы саразынмæ хъавыдтæн æмæ дзы 
мæ къухы саразын цы бафтыд, ууыл уыдысты. Алы хатт 
дæр-иу æрцыдтæн иу хатдзæгмæ : æппындæр ницыма са- 
рæзтон, афтæмæй ма уæддæр уæлгоммæ хуыссын! Уый 
фæстæ мын-иу хуыссæны ницыуал куыст уыд. Мæ хъæц- 
цул-иу иуварс фехстон æмæ-иу мæ къæхтыл алæууыдтæн. 
Цыма цырдгомау мæхи куы ахсадтаин, тагъд-тагъд куы 
ахордтаин, уæд мыы æнæкондæй цы хъуыддæгтæ баззад, 
уыдон кæнын райдыдтаин, уый хуызæн. Афтæмæй та-иу 
мын кæд бантыст æрмæстдæр мæ куыстмæ, чи зоны, са- 
хаты æрдæг раздæр æрбацæуын. Цалыимæ-иу иннæ адæм 
цыдысты, уæдмæ ма-иу зæрдæйы цыдæр тырнындзинæд- 
тæ тæлфыди, фæлæ-иу кусгæ бон куы райдыдта, уæд-иу 
мæ цавæрдæр куыройы фыдтæ ацахстой æмæ-!иу мæ 
суанг изæрмæ се ’мзылд фæкæнын кодтой. 
Изæрæй-иу сæумæрайсомы хъуыдытæн сæ кой дæр 
нал уыд. Зæрдæ кæмæй нæ ради, ахæм хъуыддæгтæй-иу 
бафæлладтæн, ницыуал кæнын-иу мæм цыд. 
Кæд-иу цыппæрæм уæладзыгмæ сæфтыдтæн, уæд-иу 
мын чысыл фенцондæр. Цыма-иу æндæр уæлдæфæй су- 
лæфыдтæн, уый хуызæн-иу мæхи банкъардтон. Нæхимæ 
дæр-иу æвæлладдæрæй бацыдтæн, Фæлæ-иу мæ цыфæн- 
ды фæлмæст дæр райсоммæ æрцыди. Куы-иу райхъал 
дæн, уæд та-иу зæрдæм’яе хуры тынтæ æрбакалдысты, 
кæнинаг хъуыддæгтæ æмæ-иу цардбæллон бæллицтæ кæй 
фæрцы сæрттывтой, адæймагæн-иу ныфсы хос чи фæци, 
цыдæр нысан-иу æм кæй фæрцы фæзынд. Ахæм заман- 
иу мæ арæхæй-арæхдæр сагъæсы баппæрста мæ иунæг- 
дзинад. Мæ карæнтæ нæ, фæлæ мæнæй бирæ кæстæр чи 
уыд, уыдонæй дæр мæн йеддæмæ бирæтæ æнæ бинойнаг 
нал уыд. Уыцы хъуыддаг-иу мæ зæрдыл куы’рбалæууыд, 
уæд-иу мæхинымæр мæхиуыл тæккæ карздæр уайдзæф- 
тæй ралæууыдтæн. Стæй-иу куыннæ хæцыдаин мæхим|зе 
дæр, кæд æмæ ахæм уавæры мæхи аххосæй уыдтæн. Кæй- 
дæр загъдау, æнæ къах, æнæ къух нæ уыдтæн. Уæдæ 
адæмы хуыздæрыл дæр мæхи нæ нымадтон. Зынæрвæс- 
сонæй ы!æ ничи зыдта. Утæппæт адæмæй иу равзарынæн 
бирæ диссæгтæ нæ хъуыди, фæлæ мыл цыдæр галиу тых 
уæлахиз кодта æмæ та-иу, размæ цæуын кæм хъуыд, 
уьш мæ мидбынаты лæугæйæ баззадтæн. 
Элинæ куы ацыд, уæдæй фæстæмæ та мьтл цыдæр 
|Пъæззы ныббадти. Мæ зæрдæйы æнкъарæнтыл мын сах- 
’сæн сæвæрдæуыд. Элинæмæ мæ цы тых æлвæста, ууыл 
цыдæр фæлм æрбадт. Цæмæдæр гæсгæ æппæты тынг- 
дæр цин кодтон, кæй мæ никуы ницæуыл бадомдта, нæ 
— 534 — 

дарддæры ахастдзинæдты бæлвырддзинæдтæй мæ кæй ни- 
куы бафарста æмæ мæ кæй никуы ницавæр бæрны ба- 
фтыдта. Мæхи йæ цуры азымджын кæй нæ хуыдтон, уый 
Элинæйы руаджы уыди. Элинæйы руаджы уыди, тæри- 
гъæды æнкъарæнтæ мæм кæй никуы сæвзæрын кодта, уый 
дæр. Ленинградмæ йæ куы фæндараст кодтон, уæд ’йæ 
фæстаг ныхæстæ уыдысты: «Æвæццæгæн, никуыуал фем- 
бæлдзысФæм»... Цæмæн афтæ загъта, ууыл фæстæдæр 
ахъуыды кодтон æмæ та цыма Элинæйы зонд дарддæр- 
мæ æххæсти, афтæ мæм фæкаст. Куыд бамбæрстон, аф- 
тæмæй Ирыстонмæ йæ балц йæ зæрдæмæ фæцыд. Фæстæ- 
мæ дæр райгондæй здæхт, фæлæ мæ йæ фæстаг ныхæстæ 
мæхимæ хъусыиыл фæкодтбй. Цалдæр боны иумæ фес- 
тæм æмæ мыл йæ зæрдæ цæмæй фæхудтаид, мæ ныхæс- 
тæ æмæ мæ миты ахæмæй ницы ссардтон. Нæ фидæны 
фембæлдтыты^ тыххæй та нæм ныхас дæр нæ уыди. 
Чи зоны, Элинæ эдæнмæ æнхъæлмæ каст, фæлæ æз 
кæй ницы загътон, ахæм хъуыдымæ дæр уымæн æрцыди. 
Фæстаг рæстæджы-иу Дудуйы дæр арæх æрымысыд- 
тæн. Чындзы куы ацыди, уæдæй фæстæмæ йæ иунæг 
хатт йеддæмæ нæ федтон. Уый дæр трамвайы. Куы мæ 
ауыдта, уæд сырх-сырхид афæлдæхт, æмæ йæ бынатæй 
фестад. Мæ дзыхы ныхас нал бадт. Цалынмæ ме’муд 
æрцæуыныл архайдтон, уæдмæ Дуду рахызти. Фæнда- 
раст зæгъын дæр ын мæ къухы нал бафтыд. Уыцы бон 
Дунетханыл дæр амбæлд. 
— Дудуйы куы федтай, уæд æм дзæбæх цæуыннæ 
сдзырдтай?— бауайдзæф мын кодта Дунетхан. 
— Йæхæдæг дæр мæм ницы дзырдта... 
— Уым^æн йæ лæг йæ цуры уыди! 
— Ма дзур? 
— Æмæ дьгн цы загътаид, стæй уæндыди? Йæ бы- 
нат дын кæй радта, уый тыххæй дæр ын алывыд куы 
акалдта. 
— Чи дæн, уый цæмæй базыдта? 
—> Зоны, дам, дæ. 
Уыцы райсом дæр та мæ иунæджы хабæрттæй мæ 
хъуырмæ сдæн. Хуыцаубон уыди, æм<æ цæхæрадонмæ 
ацæуынвæнд скодтон. Мæ зæрдыл Ахъбе æрлæууыд æмæ 
йæм телефонæй ныдздзырдтон. Ног фатермæ балытъды- 
сты æмæ сæм телефон дæр фæзынди. 
Æргом зæгъгæйæ, зæрдаивæй йæм ныдздзырдтон, уы- 
мæн æмæ-иу фæлладуадзæн бон æдзухдæр хъæумæ цы- 
дысты. Сæхимæ куы разынди, уæд ын, мæ цæхæрадоны 
хæдзæр кæй аразын, уый кой кодтон, куы йæ, зæгъын, 
фенис, уый мæ фæнды. Ныртæккæ фæцæуын, зæгъгæ, 
— 535 — 

мын зæрдæ бавæрдта. Мидæмæ цæуыныл нал сразы æмæ 
йæм уынджы æнхъæлмæ кастæн. Трамвайæ йæ хизын 
дæр нал бауагътон. Рудзынгæй йæ ауыдтон æмæ мæхæ- 
дæг фæраздæр дæн. 
— Замманай ран ис дæ цæхæрадон,— ше зæххы хай 
фенгæйæ загъта Ахъбе.— Стæй цыма иннæтæй стырдæр 
у, афтæ мæм кæсы. 
— Æцæгæйдæр афтæ у, Ацырдыгæй фарс дыууæ хат- 
ты стырдæр сты цæхæрадæттæ. Мах фæстæ кæмæн радтой, 
уыдонæн гектары æртæсæдæймаг хæйттæ йеддæ^æ не 
сты. 
— Адон кæм æрбаластай, уым хæдзармæ кæсгæ нал 
у,— загъта Ахъбе, блоктæ æмæ къæйтæм ацамонгæйæ. 
— Мæхи зæрды дæр ис, фæлæ мæ ничердæм æвдæлы. 
— Кæсыс,— мæ алыварс цы хæдзæрттæ фæзыид, уы- 
доныл йæ цæст ахæсгæйæ загъта Ахъбе,— куыд рæвдз 
æвналынц, уымæ? 
— Уыдонæн æнцондæр у. Сæ фылдæр хицæуттæ сты. 
— Æцæгæй? 
— Уæдæ? Уæлæ дыууæуæладзыгон хæдзар уыныс? 
Уый горæххæсткомы сæрдары фыццаг хæдивæджы у. 
Дыууæ мæймæ йæ ацæттæ кодт’а. Йæ цæхæрадон та йын 
сахатмæ акъахтой. Иу бон райсомæй ардæм суадтæн æмæ 
цыдæртæ куыстон. Уалынмæ мæ рæзты уæзласæн æхгæд 
машинæ сивгъуыдта. Горæххæсткомы сæрдары хæдивæ- 
джы дуармæ æрлæууыд. Салдæттæ дзы гæппытæ кæнын 
райдыдтой, сæ хицау дæр сем(æ, афтæмæй. Капитанимæ 
æхсæрдæс уыдысты. Белтæ дæр семæ æрбаластой. Сахат 
дæр æххæст нæ рацыд, афтæ цæхæрадон къахт фесты, 
фæстæмæ машинæйы абадтысты æмæ асыффытт ластой. 
— Уыцы сæрдары хæдивæг къæдзилдары хæдивæ- 
гæн дæр бæргæ нæ бæззы, фæлæ Борнæфы, сдзурын- 
хъом кæмæ уа, ахæмтæ хъæуы. Партийы Теркæнфалейы 
ралкомы фыццаг секретарæй куыста æмæ йын йæ хабæрт- 
тæ зонын... 
— Ды дæр уым куы куыстай кæддæр... 
— Æртæ азы дзы фæдæн. Мæ сисамайджытæй иуы 
мад партийы райкомы агъуысты библиотекæйы куыста. 
Райкомы æфснайæг отпусчы уыди, æмæ библиотекæйы 
кусæгæй ракуырдтой, цæмæй уыцы рæстæджы фыццаг 
секретары кусæн уат дæр æфснайдтаид. Фыццаг бон куы 
бацыд, уæд секретары кусæн уаты æфснайд йæ зæрдæ- 
вкæ нæ фæцыд. Цæст кæдæм не’ххæссыд, уыцы къуым- 
тæ рыгæй нал зындысты æмæ сæ сфæнд кодта бабæстон 
кæнын. Фæстагмæ ма йын баззад чингуыты скъапп. Йæ 
чингуытæмын дзæвгар рæстæг æвналæг кæй нал фæци, 
— 536 — 

уый бæрæг уыд/бæзджын рыг сыл кæй сбадт, уымæй. 
Фæсæрфта сæ, мæгуыр. Биыаг хатæнмæ куы бавнæлдта, 
уæд дзы æхцайы тыхтон куы ссарид. Йæ рыгтæ йын ацагъ- 
та æмæ, дæсгай тумантæ мин сомы кæм уыд, ахæм 
тыхтон разынд. Сылгоймагæн йæ уды гуыпп-гуыгш ссыд, 
йæ алыварс ахъахъхъæдта, кæд мæ исчи хынджылæг 
кæны, зæгъгæ, фæлæ цæй хынджылæг æмæ цæй 
цыдæр! Æхцатæ кæм уыдысты, уым сæ фæстæ- 
мæ авæрдта, дуар ахгæдта æмæ цикъæйау ныффæлурс, 
афтæмæй библиотекæйы балæууыд. Иу цасдæр йæ бон 
фезмæлын нал уыд. Йæ тарст чысыл куы’рцыд, уæд фæ- 
стæмæ дуар байгом кодта, кæронмæ æфснайд фæци æмæ, 
æхцатæ цы фæкæна, уый сагъæсы бацыд. Уым ныууа- 
дзынæй дæр сын тарсти, хъуыддаг искæмæн радзурын дæр 
нæ уæндыди. Уалынмæ йæм йæ лæг æрбацыд æмæ йын 
сылгоймаг уавæр бамбарын кодта. Æхцатæ йьш, фæстæ- 
мæ кæм уыдысты, уыцы скъаппы нывæрын кодта, æр- 
мæст бинаг хатæны нæ, фæлæ астæуккаджы, æддæмæ 
куыд зындаиккой, афтæ. Дыккаг изæр сылгоймаг æфсна- 
йынмæ тæрсгæ-ризгæйæ æрбацыд, фæлæ æхцатæ уым 
куынæуал баййæфта, уæд сындæггай йæ чемы цæуын 
райдыдта. Ноджы фыццаг секретарь æнæнхъæлæджы йæ 
кусæн уаты куы фæзынд, йæ сейфæй цыдæртæ куы рай- 
стаæмæ фæстæм)æ куы рацыд, уæд бынтондæр сæнæмæт. 
— Чи сæ’рбахаста, уый не сбæрæг? 
— Куыннæ! Райпойы хицауы бынатмæ чи тырныдта, 
иу ахæм мын хъаст кодта, нæ райкомы секретарь, дам, 
æхцайыл хъуыддæгтæ аразы, зæгъгæ, дзырдтой, фæ- 
лæ, дам, ме’хца дæр фесæфтысты, бынаты дæр мæ нæ сæ- 
вæрдта. ■'"-•*( 
— Æз та, йæ цæхæрадон ын кæй скъахтой, ууыл дис 
кодтон. Йæ хæдзар дæр йæхи ’хцатæй сарæзта, уый æн- 
хъæл дæр нæ дæн. Уæртæ уыцы къæйтæн раздæр æмбис 
аргъ йеддæмæ нæ бафыстон. 
— Цæуыннæ? ч 
— Цыма сæм! цыдæр аиппытæ ис, афтæ сæ бавды- 
стой. Æз бацыдтæн æмæ директорæн загътон, мæн, зæгъ- 
ын, афтæмæй ницы хъæуы. Æцæгæй цасы аргъ сты, фид- 
гæ дæр сын уый бæрц кæньга. Директор мын хорздзинад 
фæуынмæ хъавыд, фæлæ м»æ хъуыды куы бамбæрста, уæш 
хатыркурæгау загъта: «Бар дæхи, фæлæ æз ам æхсæз 
азы кусын, æмæ дзы ахæм хабар нæма уыди. Ды æмбис- 
къаддæр йеддæмæ нæ бафыстай, фæлæ бирæтæ фæн- 
дзæймаг хай йеддæмæ нæ бафидынц, æппæты фыццаг та 
обкомы кусджытæ, афтæмæй тæккæ хуыздæр блоктæ 
æмæ къæйтæ аласынц». 
-^537 — 

Æцæгæйдæр, адæ алыварс иууылдæр хицауад уыды- 
сты. Мæ чъылдыммæ цы хæдзар сырæзт, уый та Борнæ- 
фы у. 
— Сырх агуыридурæй амад чи у, уый? 
— О. Борнæфы у, фæлæ, дам, æй йæ кайысыл са- 
рæзта. 
— Уыдæттæ иууылдæр хорз, фæлæ цы дæ зæрды ис, 
уыйма мын зæгъ? Цавæр хæдзар аразынвдæ хъавыс? 
— Цы’мбарын æз хæдзæрттæ аразынæн? 
— Уæдæ къæйтæ æмæ блоктæ куыд æрбаластай? 
V — Иу аразæг æрдхорд мын ис, æмæ мын афтæ зæ- 
гъы, дæ зæххы къулæй. дам, спайда кæн, хæдзар цæй 
бæрц уыдзæн, уый бæрц, дам, æй бакъах æмæ, дам, дзы 
бынæй гаражы бынат рауайдзæн. Гараж уа, уæрм. уа, 
цæмæн, дам, дæ бахъæуа, уымæн. Уæле та, дам, ыл хæ- 
дзар самацдзынæ. 
Ахъбе, хæдзары бынатæн цы зæхх равзæрстон, уый 
алывдрс æрзылди, йæхинымæр цыдæртæ фæрабар-бабар 
кодта, стæй мæ бафарста: 
— Уæддæр цæйас хъуамæ уа дæ хæдзар? 
— Йæ цæрæнфæзуат фондз æмæ ссæдз метры куыд 
уа, йæ цæлгæнæн та—дæс метры. Уымæй стырдæр хæ- 
дзар скæнын нæ уадзынц. Ме ’рдхорд куыд банымадта, 
афтæмæй ацы къæйтæ хорз хъуамæ уой, стæй блоктæ 
дæр фаг уыдзысты. - ; 
Ахъбе раздæр къæйты дæргъ сбарста, стæй дыууæйæ 
рулеткæйы зæхх дæргъмæ-цæхгæрмæ фæрабар-бабар код- 
там. 
— Æвзæр зонд дын нæ бацамыдта де ’рдхорд,—загъ- 
та æрæджиау Ахъбе.— Мацæмæуал æнхъæлмæ кæс. Дур 
ссардтай? - 
— Дæс минæй мын зæрдæ æвæрынц. 
— Дур æмæ чъырызмæсты кой бакæн. Фæлæ уал 
уымæй размæ экскаватор ссарын хъæуы. Бындур æвæрд 
куы’рцæуа, уæд æм дæ зæрдæ тынгдæр райдзæн. Къæй- 
тæ æмæ дæм блоктæ йеддæмæ ницыма ис, уæддæр дæ 
зæхх æрмæст зæхх нал у. Цæсты тынгдæр сахадыдта. 
Уагæры ма гаражы бынат куы ракъахай, блоктæ куы 
самайай, къæйтæ сын сæ сæрыл куы’рæвæрай, уæд æм 
бынтон æндæр цæстæй акæсдзынæ! 
Ахъбейы ныхæстæ раст рауадысты. Цалдæр боны 
фæстæ мын экскаватор æрбарвыста æмæ зæхх скъахта. 
Уый фæстæ амайджытæ ссардтон* Уæзисæн къран агу- 
рынмæ та таксийы ацыдтæн. Иу сахаты бæрц горæты 
фæратæх-батæх кодтам æмæ йæ æппынфæстаг ;йу хæ- 
дзары дуармæ ссæрдтам. Цæуынмæ нæ хъавыд, фæлæ йын 
— 538 — 

фылдæр бафидынæй зæрдæ бавæрдтон æмæ сразы. Уыцы 
бон блоктæ амад фесты, сæ сæрыл сын сæвæрдтой цыппар 
къæйы, æмæ гараж йæ хуыз скалдта. Мидæмæ куы ба- 
цыдтæн æмæ йын йæ къултæ æмæ йæ сæрыл м’æ цæст куы 
ахастон, уæд Ахъбейы ныхæстæ æрымысыдтæн. Æрфæн- 
дыд мæ хæдзар дарддæр аразын. Ахъбейы агурын нал 
бахъуыд: йæхæдæг мæ ссардта. 
— Уый æндæр хъуыддаг у! — бацин кодтæ Ахъбе, 
цвдгæ саразын мын бантыст, уый куы федта, уæд.— Æх- 
хæст лæг суæвынмæ ма дæ цытæ хъæуы, уыдон ды мæ- 
нæй æвзæрдæр нæ зоныс, 
— Хæдзар саразын, бæлас ныссадзын æмæ ус раку- 
РЫН? ! 
— Уæдæ! 
— Бæлæстæ бирæ фæсагътон, бæргæ. 
— Бæлæстæ бирæ садз, фæлæ ус иу йеддæмæ ма ракур. 
— Бæлæстæ садзыны зынæй кæй ницы и, уый зонын, 
фæлæ цыма хæдзар саразын дæр ус ракурынæй æнцон- 
дæр нæу, афтæ мæм кæсы. 
— Дыууæ дæр иухуызон сты. Хæдзар куы нæ ара- 
зай, уæд зын аразæн у, ус куы нæ курай, уæд куыд зын 
курæн у, афтæ. 
— Иу æрдхорд мъш ис, æмæ мæ худæгæй амары. Мæ- 
нæй æгуыдзæгдæр та ма уый у. Дыууиссæдз азы йыл 
цæуы æмæ йын бинонтæ нæма ис. Йæ мад æмæ йæ фы- 
дæн иунæг лæппу у. Фæнды сæ, кæй зæгъын æй хъæуы, 
сæ фырты хорздзинад фенын, фæлæ йæ къæхтæ ныццав- 
та æмæ ничердæм ком/мæ кæсы. Иу заманы сæхимæ æр- 
цыд— йæ ныййарджытæ хъæуы цæрынц — æмæ та йæ фыд 
бакъуымы кодта, исты хъуыддаг бакæн, зæгъгæ. Хабар 
зымæгон æрцыд. Тынг хъызт зымæг куы скодта, уыцы 
аз. Лæппу фыдмæ фæхъуыста, стæй йын æрæджиау аф- 
тæ зæгъы: 
— Мæнæ цыдæр æхцайы капеччытæ бам|бырд кодтон 
æмæ нæ зонын, æвзалы дзы балхæнон æви хъуыддаг ба- 
Кæнон... «;;..*•..,-•■■ ■:■>.*, г;-;.' 
Зæронд лæг фыртæй ницы æххуыстæ зыдта æмæ дзы 
фыццаг хатт хæдзарæн исты фæуыны кой куы фехъуыс- 
та уæд цингæнгæйæ загъта: 
— Ацы аз тынг схъызыди æмæ уал æвзалыйы кой 
бакæн, фæлæ бинонты хъуыддаг дæр дардмæ ма ’ргъæв. 
^— Ахæм æрдхæрдтæ дын кæд бирæ ис, уæд дæ бына- 
тæй тагъд фезмæлай, уый æнхъæл нæ дæн. 
— Абон чызгим(æ куы базонгæ уаин æмæ йæ райсом 
куы ракурин, уæддæр афтæ ничиуал зæгъид, хъуыддаг 
тагъд бакодта, зæгъгæ. 
— 539 — 

— Уыцы ныхæстæ ныууадз, фæлæ, хæдзар аразын 
куыд райдыдтай, ус курынмæ дæр аф.тæ бавнал. 
Ахъбемæ гæсгæ, хæдзар тагъд арæзт фæуыдзынæн. 
Мæ зæрдыл иу худæджы цау æрлæууыд. Институты иу- 
мæ кæимæ ахуыр кодтон, иу ахæм лæппуимæ Мæскуы- 
мæ фæцæйцыдыстæм. Иу купейы дыууæ чызгимæ баха- 
удтам. Нæ фарсмæ купейы та ме’мбалы зонгæ дыууæ 
лæппуйы æндæр дыууæ чызгимæ бахаудтой æмæ йæ ба- 
фæндыд, чызджытæ чызджытæм куы ацыдаиккой, лæп- 
путæ та лæппутимæ куы баиу уыдаиккой, уый. Йæ фæнд 
чызджытæн бамбарын кодта, фæлæ уыдон не сразы сты. 
Уæд мах дæр нæхи тæрхæджытыл æрхуыссынмæ рæвдз 
.кæнынмæ бавнæлдтам. Мæ зонгæ йæ дзабыртæ ласынмæ 
фæци, Куыддæр йæ къах дзабырæй фæхицæн, афтæ хъыл- 
майы тæф купейыл апырх. Чызджыты цæстæмттæ ан- 
цъылдтæ сты, сæ фындзы хуынчъытыл фæхæцыдысты. 
Цыма лæппуйы фат йæ нысаныл сæмбæлд, уый хуызæн 
бахъæлдзæг æмæ мын мæ хъусы æрбадзырдта: 
! «Уагæры ма мæ хуыздæр куы базоной!» 
; Чызджытæ уыцы ныхæстæ куы айхъуыстой, уæд æд- 
дæмæ ныццавтой. Иннæ купемæ ацæуыны тыххæй сæм 
уæлдай ныхас кæнын иал бахъуыд. 
Уыйау Ахъбе дæр мæн нæма зоны, цавæр хæдзаргæнæг 
дæн, уый. Нæхимæ зæгæл бахойыны фыдæй мæйгæйттæ 
кæм фæлæууы, уым хæдзар цал азы фæцараздзынæн 
Хуыцау йæ зонæг. 
— Нæ зонын, искуы мын арæзт фæуа,— мæ мид- 
хъуыдытæ æргомæй загътон Ахъбейæн. 
— Уæдæ йæ æрдæгыл уадзынмæ хъавыс? 
— Дур, иуæй, ссарын хъæуы, иннæмæй — æвгæнын, 
аннæмæй — ласын... ■-* 
— Уæдæ куыд æнхъæлдтай? Афтæ нæ загътай, дæс 
минæй мын чидæр зæрдæ æвæры, зæгъгæ? 
— Министрты Советы мын ратдзысты. 
— Уæдæ дæ бирæ нал бахъæудзæн. Уыдон та дын 
æз ссардзынæн... Сисамайæг зонгæтæ дын ис. Къултæ 
сæхиуыл куы схæцой, уæд дын дзурын ницыуал хъæу- 
дзæн. Дæхæдæг архайдзынæ. 
Фæстæмæ цæугæйæ Ахъбейы нæхимæ хонынмæ хъа- 
выдтæн: 
— Мидæмæ нæм цом!.. 
1 — Абон дæ хойæн зæрдæ бавæрдтон, иумæ кæй æр- 
бацæудзыстæм, уый тыххæй. 
Мæ дзаумæттæ ивын дæр мæ нæ уагъта, фæлæ йæм 
нæ байхъуыстон. Кæдæм цæуын, уый Бæдийæн куы загъ- 
тон, уæд мыл сбустæ кодта: 
^540 — 

— Куыд сæм цæуыс афтидæй? Цал хатты дын загъ- 
тон, ныццæуæм сæм, зæгъгæ? 
— Мæхи зæрды дæр бæргæ нæ уыди цæуын, фæлæ 
Ахъбе къахсæттæгау ныллæууыд. 
—«■ Уæртæ мæм иу къафетты къопп ис...— стыхст Бæ- 
ди,— Уый фаг нæу! Шампайнаг ма-иу уæддæр алхæн... 
— Машинæ куы æрцахсиккам, уæд хуыздæр нæ уа- 
ид? — бафарстон Ахъбейы мæ дзаумæттæ аивыны фæстæ 
æддæмæ куы рацыдтæн, уæд. 
— Æрцахсæм! 
Мæн тынгдæр машинæ сæн ацагурыны тыххæй хъуы- 
ди. Таксийы абадтыстæм æмæ комкоммæ ресторанмæ 
ацыдыстæм. Æнæуи къафеттæ дæр ма иу килограмм бал- 
хæдтон, шампайнаджы авг райстон æмæ чысыл уæндон- 
дæрæй уазæгуаты араст стæм. 
Æрхъуыдыдзинады фæрцы дæ мацы аирвæзæд, зæгъ- 
гæ, фыдæлтæй дзæгъæлы нæ баззад. Æрхъуыдыдзинад 
домбай æгъдау у, фæлæ йæ рохуаты куы ныууадзай, 
уæд дæ кад дæлæмæ хауы. Æрхъуыдыдзинады зынæй 
ницы ис, фæлæ æнцон хъуыддæгтæй бирæтæ зæфцы фы- 
дæй æнæкондæй баззайынц. Ахъбейæн къухылхæцæг уыд- 
тæн. Нæхæдæг нæ, фæлæ ма хорз цардысты нæ фыдæл- 
тæ дæр. Æнæхæдзарæй куы баззадтæн, уæд мын йæ фа- 
тер ныууагъта. Цалынмæ нæхæдæг.хæдзар баххуырстам, 
уæдмæ дзы фæцардтæн. Уыцы хъуыддæгтæ мæнæй ни- 
Ауы ферох уыдзысты, фæлæ мæ æрхъуыдыйы фæрцы 
цытæ аирвæзы, уыдонмæ гæсгæ банхъæлæн вæййы, цы- 
ма мын, чи цы фæци, уый мæ зæрдыл нал фæлæууы, фе- 
рох мæ вæййы. Мæнмæ фæлмæн дзыхæй чи сдзырдта, 
хуымæтæджы ныфсы ныхас кæмæй фехъуыстон, уыдон мæ 
зæрдыл куы дарын, уæд Ахъбе мæнæй рох у! Нæу! Стæй 
канд Ахъбе иæ. Сæ бинонтæ иууылдæр. Æппæты тынг- 
дæр та хъуамæ мæ хойæн кад кæнин, уымæн æмæ уый 
Ахъбеимæ нæ хæлардзинады хуыздæр æвдисæн у. Йæ цард- 
æмбалæн кæй равзæрста, дунейы чызджыты хуыздæр 
æм чи фæкаст, уый къухыл рахæцын мæныл баууæндыд. 
Фæлæ, куы зæгъын, æрхъуыдыйы фæрцы мæ цыдæртæ 
аирвæзы. Бæди дæр мын раст дзырдта, Мæ кæстæр уæв- 
гæйæ хъуыддæгтæ хуыздæр æмбары. Æмбаргæ сæ æз 
дæр кæнын. Цытæ хъæуы, уый дæр зонын, зивæггæнаг 
дæн æндæр. 
— Уазджытæ дæм фæцæуы, Бердион!—дуар куы бай- 
гом, уæд сдзырдта Ахъбе! 
Хъаллæ къæсæргæрон фæзынд. 
— Тыххæй хонын кæй хъæуы, ахæм æфсымæры дын 
æрбакодтон. 
— 54У1 — 

— Æцæгæйдæр диссаджы уазæг! — ныррухс^Хъаллæн 
йы цæсгом.— Мидæмæ, Хъазыбег! Кæдæй-уæдæй ма нын| 
дæхи фенын кодтай! 
— Фарн^ уæ ног цæрæн бынæтты уæд! 
— Фæрнæйдзаг у! — дзуапп радта Хъаллæ æмæ мын> 
мидæмæ ахиз, зæгъгæ, йæ къухæй ацамыдта. 
Дыууæ уаты куы райстой, ууыл афæдзæй фылдæр 
цыд, фæлæ сæм иу хатт дæр нæма уыдтæн. 
— Æмæ уæ гыццыл чызг та кæм и? 
— Байстой та нын’æй. 
— Чи уын æй байста? 
— Дæ сыхæгтæ, æндæр нын æй чи хъуамæ байса? 
— Надыгомæ йын æвзæрдæр нæ уыдзæни. 
— Æвзæрдæр нæ, фæлæ хуыздæр,— загъта Ахъбе.— 
Уым цалдæр боны куы фæвæййы, уæд горæтмæ; нал фæ- 
комы. 
— Хорз фатер уын радтой. Иннæ уат дæр аййас у? 
— Цом фен æй! — Ахъбе сыстад æмæ сæ дыккаг уа- 
ты дуар байтыгъта.—. Табуафси. 
Дыккаг уат зына-нæзына къаддæр йеддæмæ нæ уы- 
ди. Цæттæ æхсæрæнгæс бур шифанер» æмæ дзы дыууæ 
сынтæджы хæрзæфснайд хуыссæнтимæ. Базтæ кæм 
уыдысты, уыцырдыгæй æмбæрзæнтæ къуыпдæр дардтой. 
Дунетхан чындзы куы цыди, уæд ын нæ мады хо цытæ 
фæдзæхста, уыдонæй иу, дæ базтæ^-иу хъæццул æмбæр- 
зæнты бын макуы бамбæхс, зæгъгæ, уыди. Баз хуыссæн- 
ты сæр æвæрд куы уа, уый йæм цæмæдæр гæсгæ хора 
каст. 
— Нæ лоджæ дæр нын фен æххæст,— загъта Ахъбе 
æмæ мæ разæй араст. 
Лоджæ дæр уæттæй къаддæр нæ уыд. Бирæцæст- 
джын рудзынг ын скодтой, тæвд æм бауагътой æмæ æр- 
тыккаг уаты хуызæн уыди. 
— Мæнæ ма ацы сынтæг дæ зæрдыл лæууы?— ба- 
фарста мæ Ахъбе. 
Базыдтон æй. Дыууæйæ дæлфæдтæ-уæлфæдтæ цы сын- 
тæджы хуыссыдыстæм, уый! Йе ’фсæйнаг къухтыл цы тым- 
был зиллæччытæ уыд, уыдон фыццагау æрттывдтытæ 
калдтой. 
— Дæ фыццаг фатеры чи лæууыди, уый нæу? 
— Мæ зæрдæ йыл нæ ивын. Бердион мын æй ардæм 
хæссын нал уагъта, иу фатерæй, дам, иннæ фатермæ 
ахæм хæбырæгътæ ничиуал фæласы. Мæхи куы хъуыды 
кæнын, уæдæй фæстæмæ ацы сынтæг дæр хъуыды кæ- 
нын. Горæтмæ куы ссыдтæн, æмæ мын ды дæр кæй зыд- 
тай, уыцы къуым куы радтой, уæд æй уырдæм сластон» 
— 542 — 

Ныр та йæ ардæм дæр æрбаластон. Ацы сынтæгыл хуыз- 
дæр фынæй кæнын. Цыма нæ хæдзары куынæуал уаид, 
уæд бирæ фæмæгуырдæр уаиккам, афтæ мæм кæсы. 
Мæнæн та мæ сахат ахæм ад кодта. Бæди æмæ.мын 
Дунетхан цы сахат балхæдтой, уый. Дыууадæс азæй йæ 
фылдæр фæдардтон, стæй ма йæ абон дæр дарин, Арсæ- 
мæг куы нæ уыдаид, уæд. Иу рæстæджы йæм горæтмæ 
цавæрдæр рынчынæн операци кæнынмæ фæдзырдтой. 
Тагъд-тагъд, дам, кодтон æмæ йæ сахат сæхимæ ферох. 
Мæнуылты æрбауади, операцийы рæстæджы, дам, мæ 
сахат хъæудзæн æмæ йын æй радтон. Радтон ын æй, фæ- 
лæ йæ уынгæ нал фæкодтон. Операцийы рæстæджы, дам, 
цыдæр фæци. Ахæм зын мын уыдис, æмæ диссаг. Уый 
фæстæ дæр ма йæм æнхъæлмæ кастæн, кæд фæзынид, 
зæгъгæ, фæлæ дзæгъæлы. Фесæфт, мæ тæккæ мæгуыр- 
дæр рæстæджытæ мын чи барста, уыцы сахат... 
Хъаллæйæн йæ фынг цæттæ уыд æмæ æгæр æрæгмæ 
куы кодтам, уæд нæм бадзырдта: 
— Ныууадзут, уыдон уый фæстæ дæр фендзыстут. 
— Ницыуал дзы уынæм! т- дзуапп ын радта Ахъбе. 
— Исты æддæгуæлæтæ куы нæ сты, мыййаг. 
— Бердион, ды дæр сбад,— æрхатыдта йæм Ахъбе. 
— Да’фсымæры фарсмæйæ ма хуыздæр кæм сбаддзынæ? 
— Бадын, бадын. 
Бердион йæ раздарæн дæр нæ раласта, афтæмæй фын- 
джы уæлхъус æрбадгæйæ сдзырдта: 
* — Мæ куатæйы æрбадон... 
— Сымахмæ куатæ хуыйны, фæлæ йæ махмæ та раз- 
дарæн хокынц,— сдзырдтон æз. 
— Раздарæн? 
— 0. Теркæнфале æмæ мах æхсæн ахæм ныхæстæ 
дзæвгар ис. Зæгъæм, махмæ дзурынц кæсæн, сымахмæ 
— айдæн, махмæ — пъæрæпъопп, сымахмæ — пъыры- 
пъыф, махмæ — хъуылæг, сымахмæ—хъуылыг... 
Фынджы уæлхъус раздæр Ахъбе æрбадти. 
— Ацы бандон мæ зæрдæмæ нæ цæуы,— йæ бьша- 
ты базмæлгæйæ сдзырдта Ахъбе. 
— Цы кæны? — бафарста йæ Хъаллæ. 
— Йæ хъыс-хъыс цыма ссыди... 
— Мæнмæ дзы ницы хъыс-хъыс райхъуыст. 
— Æри-ма уæдæ нæ бандæттæ аивæм. 
Хъаллæ йæ мидбылты бахудт. 
— Мæлæты æхсызгон дын нæ уыд. 
— Нæ йæм хъусыс? — мæнмæ æрбакаст Хъаллæ.— 
Нæ бандæттæ, дам, аивæм. Цыма бандон кæд æцæгдæр 
саст у, уæд дзы æз сойтæ смæрздзынæн. 
— 543 — 

— Æмæ ууыл худын хъæуы? 
— Ууыл нæ худын. Нæ сыхæгты ус заманхъуйлаг 
чызг у. Иу хабар мын дзырдта æмæ дæ ныхæстæм гæс- 
гæ мæ зæрдыл æрлæууыд... 
Хъаллæ куы ницыуал дзырдта, уæд æм Ахъбе æрха- 
тыд: 
, — Омæ йæ æххæст дзургæ дæр ракæн. 
Хъаллæ та йæ мидбылты бахудт æмæ райдыдта: 
— Нæ сыхæгты чындз мын ахæм хабар радзырдта.. 
Иу хатт, дам, нæм мæ фыды æфсымæры ус æрбауад æмæ, 
дам, мын афтæ: 
«Мæ хъуг-ма мын радуц!» 
«Дæхæдæг æй цæуыннæ дуцыс?» 
«Фыццагзæддаг у æмæ мæ ныццæвдзæни!» 
— Æз дæр, дам, ын ахæм дзуапп куы авæрин: 
«Æмæ æз дыууæ дихæй хуыздæр фидауын!» 
Уыйау мын ды дæр дæ саст бандон кæдæм дæттыс? 
— Нал дын æй дæттын,— заманхъуйлаг дæ фыдбы- 
лызæй фервæзын кодта. 
Ахъбетæм дзæбæх фæбадтыстæм. Хæдзары номæй мын: 
сæрмагонд нуазæн куы авæрдтой, уæд Надыго дæр фæ- 
зынди. Агуывзæ мæ къухы уыди, афтæмæй мæ уырдыг 
лæугæ æрбаййæфта. Мæ фенд ын æхсызгон уыди, æгай- 
тыма, дам, кæрæдзиуыл стырзæрдæ нæ кæнут. Кæцæй 
фестут, зæгъгæ, йæ Ахъбе куы бафарста, уæд ын На- 
дыго загъта: 
— Куы нæ зындыстут, уæд уæм мæ зæрдæ æхсайд- 
та. Нæ сыхæгты лæппу горæтмæ цыд æмæ >уæд ацы хæй- 
рæгимæ,— Ахъбейы чызгмæ ацамыдта Надыго,— фæраст 
дæн. 
Ахъбетæй куы рацæйцыдтæн, уæддæр ма мын фæ- 
дзæхста, дæ хæдзары арæзтад æрдæгыл ма ныууадз, зæ- 
гъгæ. 
XIV 
Мæскуымæ ахуыр кæнынмæ цæудзынæн, уый сбæрæг. 
Фæсивæды газеты дыууæ нæ, фæлæ æртæ азы куы ба- 
куыстон, уæд. Фæскомцæдисы обкомы фыццаг секретари- 
мæ нæм цы уынаффæтæ уыд, уыдон нæ рауадысты. Уæл- 
дæр партион скъоламæ цæуынмæ куы хъавыдтæн, уыцы 
аз журналистты хайадмæ мах республикæмæ бынат не 
’рхауд æмæ мæ фæндтæ фæсыкк сты. Мæ отпуск барæй 
августмæ æрхастон. Ахуыры размæ æнæхъæн мæй бау* 
лæфдзынæн æмæ æвæлладæй ацæудзынæн, зæгъгæ. Бау- 
лæфдзынæн, зæгъгæ, Ирыстонæй никуыдæм ацыдтæн- 
— 544 — 

Барæй. Цæмæй та уый фæстæ фæсмон ма кодтаин, нæ- 
химæ куы баззадаин, уæд исты саразын мæ къухы баф- 
тыдаид, зæгъгæ, уый тыххæй. 
Ахуыр кæнынмæ цæуын, уый бирæтыл айхъуыст, чи 
нæма йæ зыдта, уыдонæн та-иу æй мæхи дзурын бахъуыд. 
Цæвиттон, редакторы бæсты газеты йæ хæдивæджы 
мыггаг куы уыдтой, уæд-иу мæ, чи мыл-иу фембæлд, уы- 
дон æнæафæрсгæ нæ фесты, дæхæдæг ам куы дæ, уыд дæ 
мыггаг газеты цæуыннæ ис, зæгъгæ. Цæй æнæрадзургæ ма 
сын-иу уыдис хабар). Иуты) |зæрдæмæ цыди мæ уынаффæ, 
иннæтæ-иу æргомæй ницы загътой, æртыккæг^æ та-иу мын 
тæригъæд кæнынмæ фесты, дæ бынат сæ кæмæидæр ба- 
хъуыд æмæ дæ уымæн æрвитынц, зæгъгæ. 0, уыдис афтæ 
хъуыдыгæнджытæ дæр. Хицауад-иу кæмæ фæхæрам сты, 
уый, дам-иу Уæлдæр партион скъоламæ арвыстой, стæй, 
дам-иу æй хорз бынатмæ хæстæг нал æрбауагътой. 
Кæддæр, фæскомцæдисы обкомы секретары бынатмæ 
мæ æвзарынмæ куы хъавыдысты, уæд мæм партийы об- 
коммæ цы хайады хицаумæ фæсидтысты, йæ хъуыды 
мын уымæй æргомдæрæй ничи загъта: 
«Цæмæ дзы цæуыс? Ногæй дзы ницы базондзынæ. 
Ныртæккæ цы бынаты дæ, уый дæр дæм нал æрхау- 
дзæн!» 
Æргом дзургæйæ, бынаты тыххæй нæ цыдтæн. Кæд 
цыдтæн, уæд,мæ бынатæй цæмæй фæхаудаин, уый тых- 
хæй. Мæхицæн уарзон цы газет рахуыдтон, хæларæй цы 
адæмимæ фæкуыстон, уыдоны æхсæнæй рæдыдæй кæй 
рацыдтæн, уый мæ; фæндыди, цæсты нæ бафтгæйæ, сраст 
кæнын. Уымæн та скъоламæ ацæуын æвзæр мадзал нæ 
уыд. Стæй Мæскуыйы фæуын, адæмы фенын хуымæтæ- 
джы хъуыддагыл нæ нымадтон. Адæймаг цас фена, уый 
бæрц зоны æмæ дыууæ азмæ цыдæртæ кæй федтаин, 
кæйдæртимæ кæй базонгæ уыдаин, ууыл æууæндыдтæн 
æмæ мын æндæрхуызон уынаффæтæ чи кодта, уыдонæй 
никæмæ байхъуыстон. Обкомы хайады хицау ма мын ахæм 
хабар дæр радзырдта. Иу хатт, дам, партион скъолайы 
кæрты лæууыдтæн — йæхæдæг дæр уым ахуыр кодта 
— æмæ, дам, мæ рæзты дыууæ зæронд усы сцæйцыд. 
Куыддæр мæ цурмæ схæццæ сты, афтæ, дам, дзы иу, 
партион скъолайы агъуыстмæ ацамонгæйæ, иннæйы фæр- 
сы: 
«Ам та цы ис?» 
Æмæ, дам, ын уый ахæм дзуанп радта: 
«Ам чингуытæ тетрæдтæм фыссынц»: 
Уыцы ныхæстæ дæрмæм нæ бахъардтой, уымæн æмæ 
адæймаджы куы фæнда, уæд зонындзинæдтæ кæмфæн* 
18 Дзасохты Музафер — 545 — 

ды дæр райсдзæн, Чингуытæ тетрæдтæм кæм нæ фыс- 
сынц, ахæм ахуыргæнæндон та æз никуыма федтон. Стæй 
æз цыфæнды фæндаг куы равзарын, уæддæр мын æй 
æнæмæнг дæлджинæггæнджытæ фæзыны. Институтмæ 
^суы бацыдтæн, уæд, ирон хайад кæй равзæрстон, уый 
кæйдæрты зæрдæмæ нæ фæцыди. Газеты кусын райдыд- 
тон, фæлæ та уый дæр иронау цыд æмæ йæм уый тыххæй 
аиппхæсджытæ фæзынд. Фаутæ æвæрдтой фæсивæды га- 
зетыл дæр, цæхджын кæсаг, дам, дзы куы батухай, уæд, 
дам, йæ сæр æмæ йæ къæдзил æддæмæ кæмæй зыной, 
уый цæй газет у. Партион скъоламæ цæуынвæнд скодтон, 
æмæ бынтон диссаг та уæд фесты. Уымæн фæзæгъынц, 
адæмы астæумæ галдзарм куы рахæссай, уæд дзы æр- 
чъихор нал æвзæры. Цыфæнды хъуыддаджы дæр адæм- 
мæ байхъусын æвзæр нæу, фæлæ æппæты растдæр та у, 
дæхæдæг куыд хъуыды кæныс, афтæ бакæнын. 
Мæ отпускы райдайæнæй мæ зæрдæ нæ барухс. Цы- 
ма фыццаг бонтæй фæстæмæ мæ царды исты ивддзинæд- 
тæ æрцæудзæн, афтæ æнхъæлдтон. Æрмæст иу бои иннæ- 
йы цы ивта,æндæр ивддзинад ницы уынгæ кодтон, ницы 
хъусгæ. Райсомæй-иу Бæди институтмæ куы ацыд, уæд* 
иу хæдзары иунæгæй баззайгæйæ хъуыдытыл фæдæн. 
Æмæ-иу цы ныв нæ ауад мæ цæсгыл! Кæмыты-иу нæ ба- 
лæууыдтæн мæ сæнтты! Цы нæ бæллицтæ-иу стæлфыди 
мæ зæрдæйы! Иуахæмы та æрцыдтæн бьгатон æнахуыр 
хъуыдымæ: мæ фыртыл дыууæ азы фæстæ афæдз куы 
сæххæст уыдаид, уый мæ æрфæндыд. «Цæмæй уыцы амо- 
нды аккаг разынай,— хъуыды кодтон мæхинымæр,— 
уый тыххæй дæ, мæнæйуый, дæ фыртæн мад ныртæккæ 
агурын хъæуы!» 
Вариккайыл ма фæстаг хатт куы фембæлдтæн, уæд 
дæр та мын уыцы Гагкаты чызджы кой ракодта. Йæ зæр- 
дæ та мæ ницæмёей барухс. Цыма йын рагæй зæрдæ цæ- 
мæй æвæрдтон, уыцы хъуыддагæй йæ бон базыдта, уый 
хуызæн фæци. Дарддæр дзырдтаид, уый хъару дæр æм 
нал уыд. Цыма йæ æнæхъуаджы бафхæрдтон, афтæ мæм 
фæкаст. Иу цасдæр æнæдзургæйæ фæлæууыд, стæй, дæл- 
донгæнæг сындзыл куыд фæхæца, афтæ ма сдзырдта: 
— Уæд та ма уæртæ нæ сыхæгты чызджы фен. Уый 
дæр ацы аз университет каст фæуыдзæн. Физикон-мате- 
матикон факультет. 
Ахæм лæгъстæхуыз цæстæнгас ын уыд, æмæ йь1н 
кæд^мæхинымæр тæригъæд нæ фæкодтон. 
Вариккайæн тæригъæд кодтон, Элинæйæ та—æфсæр- 
мы. Не^хсæн зул дзыхы ныхас дæр никуыма рауад, аф- 
тæмæй ног зонгæтæ кæныныл куыд хъуамæ схæцыдаин? 
-^546 — 

Иннæмæй та мæ Вариккайы ныхæстæ дæр цыбæл код- 
той... 
— Та1Уьд дæм зындзыцæн,— мæхи растгæнæгау 
загътон æз. 
— Зæрдæ мын бæргæ бавæрыс, фæлæ никуыцæй ра- 
зыныс... 
— Рæхджы мæ отпуск ралæудзæн æмæ дæ ссардзы- 
нæн. /. 
— Отпусчы ды ам цы кусыс?! 
— Ацы аз никуыдæм цæуын. 
Мæскуыйы хабæрттæ йын фæстагмæ ракодтон. Ногæй 
та фæхъæлдзæгдæр. , 
— Мæнæ диссгтæ! Бацархай-ма. Хъуыддаг сырæз- 
дзæн æмæ й’æ демæ аласис. Цы зæгъыс? 
— Фендзыстæм. 
— Ацы хатт мæ мауал фæсай!.. 
Уыцы ныхæстæ иу бон мæ зæрдыл æрлæууыдысты* 
Сæумæрайсом. та, кæй ницы архайын, уый тыххæй мæ- 
химæ хæцын ныууагътон, фæлæ фидарæй скарстон Ва- 
риккайы бацагурын. Университеты библиотекæмæ бацыд- 
тæн, фæлæ йæ уым йæ баййæфтон, дыццæджы, дам ын 
улæфты бон вæййы æмæ, дам, хъæумæ ацæуы. Нæ хъæук- 
каг лæг колхозы сæрдарæн, абон ма мын мæхи мæхи- 
цæн авæр, зæгъгæ, куыд загъта, афтæ æз дæр Викторæй 
машинæ ракуырдтон æмæ Вариккайы хъæумæ ацыды- 
стæм. Кæм цæрынц, уый цæмæй зыдтон, фæлæ сæ фæр- 
сгæ-фæрсын ссардтам. 
Аив чъырæйцагъд даргъ ирон хæдзары дуармæ нæ 
машинæ æрурæдтам. Нæ хойынмæ ныллæггомау, иу-æр- 
тиссæдз азы кæуыл цыдаид, ахæм ус ракаст. Мæхи йын 
бацамыдтон. Вариккаимæ иумæ кæй ахуыр кодтам æмæ 
мæ æхсызгон кæй хъæуы, уыцы ныхæстæ йæм уыйас 
нæ бахъардтой, фæлæ йын мæ ном æмæ мæ мыггаг куы 
загътон, уæд æваст йæ дызæрдыгдзинад æрбайсæфт æмæ 
мыл ныщщн кодта, æз, дам, дæ фæсаууонмæ хорз зонын. 
— Мидæмæ рацæут. Æрдæбонсарæй дæр уæ уынджы 
куыд фæлæууын кодтон!.. 
Мидæмæ куы нæ цыдыстæм, уæд нын, цыма исты 
аххосджын у, уый хуызæн загъта: 
— Варикка ныртæккæ горæтмæ фæцæуы. Афонмæ, 
чи зоны, бахæццæ уыдаид. 
— Кæдæм ацыди, уый тыххæй ницы загъта? Абон 
ын кусгæ бон куы нæ у. 
— Нæ кæстæр лæппу уым цæры æмæ уырдæм ацы- 
дис. 
— Уæдæ абон нал фæзындзæн? 
— 547 — 

— Нал. Нæ лæппу командировкæйы ис æмæ æхсæв 
уым вæййы. 
Йæ адрис яын куы загъта, уæд фæстæмæ раздæхты- 
стæм. Æнæ ссаргæ йын нæй, зæгъгæ, мæхинымæр скар- 
стон æмæ Вариккайы æфсымæры хæдзармæ бацыдыстæм. 
Йæ фатер уыди фондзуæладзыгон бæстыхайы фыццæ- 
гæм уæладзыджы. Сæ дуары цурмæ куы бахæццæ дæн, 
уæд, цæуон æви ма цæуон, ууыл дывæнд кæнын райдыд- 
тон. Кæдæм æмæ цæй тыххæй цæуын, ууыл ахъуыды 
кæнгæйæ мæхицæй куыддæр фефсæрмы дæн. Фæстæмæ 
раздæхын дæр нал уæндыдтæн — Руслан машинæйæ мæн- 
мæ куыд зынди, афтæ йæм кæд æз дæр зындтæн, уæд 
мæм æнæбахойгæйæ фæстæмæ раздæхын аив нал фæкæст 
æмæ цы уа, уый уæд, зæгъгæ, дуары дзæнгæрæджы цæп- 
пæрыл ныххæцыдтæн. 
Дуар байгом æмæ< дзы Варикка ракаст. Куыддæр мæ 
ауыдта, афтæ, йæ фæстæ цыдæр æмбæхсæгау дуар ах- 
гæдта æмæ йæ армытъæпæнтæ кæрæдзиуыл авæргæйæ 
сдзырдта: 
— Диссæгтæ! Саг фæрæтмæ æрцыди! 
«Диссæгтæ» цы уыдысты, уый бамбæрстон. Варикка- 
иу адæймаджы ауынгæйæ салам раттыны бæсты дæр «ди- 
ссæгтæ» загъта, фæлæ, фæрæт æмæ сагæй чи кæцы уыд, 
уый нæ зыдтон æмæ йæ базонынмæ æнхъæлмæ кастæн. 
— Саг фæрæтмæ æрцыди! — ноджы сындæгдæрæй, 
стыр æхсызгондзинад фехъусынгæнæгау сдзырдта Ва- 
рикка. 
Уæддæр æй æз нæма бамбæрстон. 
— Уыцы чызг ам и! — цыма йæ исчи куы фехъуса, 
уымæй тарст, уыйау ныллæг хъæлæсæй сдзырдта Ва- 
рикк’а. 
Цыдæр хорздзинад кæй æрцæудзæн, уый бамбæрстон 
æмæ йæ цæмæй тагъддæр базонон, уый тыххæй бафар- 
стон: 
— Кæцы чызг? 
— Кæй кой дын кодтон, уый! 
— Дæ сыхаг? Физикон-математикон факультеты чй 
ахуыр кодта, уый?! 
— Нæ-а-а. Иннæ! Фаронæй нырмæ дын кæй тыххæй 
лæгъстæ кæнын, уый. Гагкаты чызг! Цом- мидæмæ! 
— Аив уыдзæн? 
I— Тынг аив уыдзæн! 
— Чи ма дзы ис? 
— Ничи. Дыууæйæ стæм. Ахуыр фæцис æмæ йæ 
дзаумæттæй цыдæртæ ам уыдысты æмæ уыдонмæ æрб^- 
цыд. Дыууæ минуты ма куы айрæджы кодтаис, уæд æй 
— 548^- 

нал æрбаййæфтаис. Куыддæр æрбадзæнгæрæг кодтай, аф- 
тæ рацæуынмæ хъавыд. Куыд хорз мæ ссардтай, Хуы- 
цауы тыххæй? 
— Хъæуы уыдыстæм æмæ мын дæ мад загъта, нæ 
лæппуйы фатермæ, дам, ацыдис. Адрис дæр мын уый 
радта. 
— Цом, кæннод худинаг у. 
Цыма мæм æндæр зонд куы’рцæуа, уымæй фæтарст, 
уый хуызæн æрдæгхъæлæсæй дзурын фæуагъта æмæ 
фыццаг хатт хъæрæй сдзырдта: 
— Рацу мидæмæ, къæсæрыл цы лæууыс! 
Уыцы ныхæсты фæстæ размæ цæуынæй хуыздæр хос 
нал уыд æмæ хъавгæ бахызтæн. Æппæты фыццаг цы 
ауыдтон, уый уыди рæсугъд чызг, хуымæтæджы рæсугъд 
чызг нæ фæлæ мæ зæрдæмæ цыхуызæн рæсугъд чыз- 
джытæ цыд, ахæм. Æваст мын ме уæнгты цыдæр тых ба- 
уагъдæуыд, мæ дызæрдыгдзинад кæй фæрцы айсæфт, 
мæ къуындæгдзинады арæнтыл, цæст кæдæм не’ххæст, 
уыйонгты чи ахæцыд æмæ мын ме’взаджы бæстытæ чи 
райхæлдта. 
— Уазæг нæ уадзут? — бафарстон, куыддæр бахыз- 
тæн, афтæ. 
— Уадзæм, уадзæм! — Гагкаты чызджы бæсты мын 
дзуапп радта Варикка.— Мидæмæ рахиз. 
— Дæ бон хорз! 
— Æгас цу! — йæ мидбылты бахудт чызг. 
Цæрæнбонты мын нымудзынæй æнаддæр ницы уыд 
æмæ никуы никæй фенынмæ бабæллыдтæн. Вариккайы 
ныхæстæ дæр мæм уымæн нæ хъардтой. Чызгæн æй, йæ 
ном цы хуыйны, уымæй дæр никуы бафарстон, æмæ мæм 
гхардзау æркаст. 
— Уазæг куы ’рбацæуы, уæд ын сыстынц, ды та раз- 
дæр куы сыстадтæ. Æви Вариккайæн ме’рбацыд æхсыз- 
1*он кæй у, уый дæуыл дæр фæзынди? 
— Цæуынмæ хъавын,— загъта чызг æмæ уаты цæс- 
«гæнгасæй цыдæр ацагуырдта,— Вариккамæ ма æнхъæл- 
мæ кастæн... 
— Абад-ма иу гыццыл, ацæудзынæ,— лæгъстæгæнæ- 
гау æм сдзырдта Варикка æмæ йын йæ астæуыл йæ 
къух æрбатыхта.— Мæнæ ацы лæппуимæ базонгæ у. Иу- 
мæ ахуыр кодтам. 
Мæ ном æмæ йын мæ мыггаг загътон. 
— Тиминæ. 
— Дæ мыггаг дæр мын зæгъ! 
— Гагкатæй... 
— Дæ чызгон мыггаг у уый? 
— 549 — 

Тиминæ йæ мидбылты бахудт. 
Варикка мын хъазгæ-бустæхуызæй загъта: 
— Уæдæ ма йын цавæр мыггаг и? 
— Чындзы чи ацæуы, уымæн æндæр мыггаг нæ вæй- 
йы? 
— Тимæйыл махæн нырма бындз дæр нæма абадт, 
Хъазыбег, æмæ ныл ма хахуыртæ кæн! 
— Тимæ æви’Тиминæ? . 
— Кæмæн Тимæ, кæмæн та — Тиминæ! — мæстæйма-, 
рæгау мæм æрбакаст Варикка. 
— Æццæй? — Тиминæмæ бакæсгæйæ сдзырдтон æз. 
Тиминæ йæ мидбылты бахудт æмæ мыл йæ фæлмæн 
цæстæнгас уысмы бæрц афæстиат. 
— Хæдзары йæ иууылдæр Тимæ хонынц,— йæ бæсты 
дзуапп радта Варикка. 
— Æз дæр цалынмæ хæдзары дæн, уæдмæ дæ Тимæ 
хонон? 
— Куыд дæ фæнды, афтæ,— ногæй та уыцы фæлмæн 
цæстæнгас мæхиуыл банкъардтон. 
— Дæ зæрдæмæ цæуы? — бафарста мæ Варикка. 
— Тиминæ æви Тимæ? *> 
— Дыууæ дæр. 
— Тынг рæсугъд у Тиминæ дæр æмæ Тимæ дæр. 
Тимæ-иу уьшæй размæ дæр цалдæр хатты йæ къух- 
мæрзæн йæ былыл авæрдта. Ныр дæр та йæ фелвæста 
æмæ дзы йæ роцъо амбæрзгæйа& загъта: 
— Кæм маис ахæм! Мæнæ мæ былимæ... 
— Цы кодта дæ был? 
— Йæ цъутхал ын атыдтон æмæ йæ туг ракалди. 
— Тонгæ цъутхал кæм нæ уа, уым куы акæнай, уæд- 
дæр йæ туг ракæлдзæн. 
Тимæ йæ мидбылты бахудт æмæ та къухмæрзæнæй 
йæ был амбæрзта. 
— Ныууадз æй, ницы йын у,— мæхи йын фæхицау- 
гæнæгау сдзырдтон æз. 
— Куыд ницы йын у, мæнæ равдисынмæ куынæуал 
бæззын... 
— Бамбæрстон дæ. Афтæ заэгъынмæ хъавыс: æнæуи 
бирæ рæсугъддæр вæййын, Уырны мæ... 
Цалынмæ лæугæйæ ныхæстæ кодтам, уæдмæ мæ иог 
зонгæйыл аивæй мæ цæстæнгас æрхастон. Йæ сау сæры- 
хъуынтæ ныллæг ныхыл хæрдмæ сфаста æмæ дзы фæс- 
къæбутæй сæры астæумæ æввахс аив мæкъуылгонд ра- 
уад. Сау æрфгуытæ, расту фындз, рæсугъд былтæ аив код- 
той дæргъæлвæс цæсгом. Уæлдай зæрдæмæдзæугæдæр 
уыд йæ д^ргъ дæллагхъуыр. Хъæдабæ сау кофтæйы 
— ^50 — 

хъуыр цас æмбæлд, уый" бæрц гом. Тимæйы цалынмæ Ва- 
рикка фæстæмæ не сбадын кодта, уæдмæ йыл къахæй сæр- 
мæ дæр мæ цæст ахастон. Рæстæмбис асæй уыди бæл- 
вырд бæрзонддæр. Бæрзонд синты æвæрд ын цыдæр сæ- 
рыстырдзинад лæвæрдта. 
— Тиминæйы «Тимæ» кæм хонынц, уыцы хæдзар та 
кæцы хъæуы ис? — бафарстон æз, дыууæйæ мын исчи 
дзуапп кæй ратдзæн, ууыл зæрдæ даргæйæ. 
— Фæсалыгæрдæны,— дзуапмæ фæраздæр Тимæ. 
— Кыдз къыппыл бадт æмæ хырх хыпп кодтаты 
хъæуккаг дæ? 
Тимæ йæ сæр разыйы тылд бакодта: 
— Цымæ нæ афтæ цæмæн хонынц? 
Афтæ кæй дзурут, уый тыххæй. 
— Нæ дзурæм. 
— Дзурут. 
— Æз нæ дзурын. Нæ бинонтæй дæр афтæ ничи Д&у- 
ры. 
— Уæдæ уыл кæнæ мысгæ кæнынц, кæнæ та рæх- 
джы афтæ дзурын райдайдзыстут. 
Тимæйæн йæ мидбылты бахудт æмæ, къухмæрзæнæй 
йæ былы амбæрзт баиу вæййынц. Цалдæр хатты цæстæн- 
гасæй Вариккайæн дуармæ ацамыдта ома цæуын мæ 
хъæуы, зæгъгæ, фæлæ-иу ын уый аивæй бамбарын кодта, 
чысыл-ма абад, зæгъгæ. Фæстагмæ Тимæ йæ хъуыды 
даыхæсты æвджид бакодта: 
— Варикка, автобустæ нал цæудзысты... 
— Кæдæм дæ хъæуы автобус? — бафарстон æй æз. 
« — Нæхимæ. 
— Мах дæ аласдзыстæм. 
— Машинæ дæм ис? — фæзылди мæм Варикка. 
О, зæгъгæ, йын куы загътон, уæд фæхъæлдзæгдæр: 
— Æцæгæй, ныххæццæ-ма йæ кæн сæхимæ, кæннод 
аем мæ зæрдæ ’хсайдзæн. 
— Нæ мæ хъæуы хæццæ кæнын,— стыхст Тимæ.— 
Мæхæдæг ацæудзынæн. Нырма хъуамæ баййафон. 
— Баййафдзынæ, нæ баййафдзынæ, уый, дæ ныхæ- 
стæм гæсгæ, дыууæйыл у, фæлтау Хъазыбегимæ ацу. 
— Мæн дæр уыцырдæм цæуын хъæуы. Мæ мады хо- 
йы абæрæг кæнон... 
Варикка, Тимæ машинæйы цæуыныл сразы, уый куы 
базыдта, уæд нæ æхсæвæры сцæттæмæ лæууын кодта, 
фæлæ йæ фæндæй ницы рауад. 
Дыууæйæ дæр сыстадыстæм æмæ цæуыныл ныллæу- 
уыдыстæм. Тимæ разæй рахызт. Варикка мæ фæурæдта 
жмæ мæм ныллæг хъæлæсæй сдзырдта: 
— 551 — 

— Дæ зæрдæмæ фæцыди? 
Мæ рахиз къухы хистæр æнгуылдз хæрдмæ фæ- 
хъил кодтон. 
-^- Райсом-ма-иу ироспекты дарæсхуыйæн æрмадзы 
цурмæ æрбацу. Тимæимæ нын дзы къабатæ хуыйынц, 
æмæ нæ æртæ сахатыл уырдæм цæуын хъæуы. Æртæ 
сахатыл, бамбæрстай? 
0, зæгъгæ, йæм мæ сæр батылдтон. 
Тимæйы хæссинæгтæ кæм уыдысты, уыцы тыхтон 
Варикка райста æмæ нæ машинæйы размæ рахæццæ код- 
та. Тимæйы разæй бадыя кодтон, фæлæ мын нæ ба- 
куымдта, æмæ дыууæйæ дæр фæсте сбадтыстæм. 
— Уæдæ дын ныр горæты ницыуал и? — бафарстон 
Тимæйы, иу цасдæр куы рауадыстæм, уæд. 
— Ницыуал. Ме’ннæ дзаумæттæ уый размæ аластон. 
Фæсалыгæрдæнмæ дыууиссæдз минуты бæрц фæцыды- 
стæм æмæ ма Тимæйы тыххæй бирæ цыдæртæ базыдтон. 
Æппæты тынгдæр дзы цæуыл бацин кодтон, цоты хис- 
тæр кæй уыди, ууыл. Цыма иннæ хъуыддæгтæ лыггонд 
уыдысты, уый хуызæн рагацау мæхицæн æнæгалæй кæв- 
дæстæ бийынмæ фæдæн. Мæнæй æртындæс азы кæстæр 
кæй уыд, уый дæр ницæмæ æрдардтон. Цыма азты хъау- 
джыдæрдзинадмæ йæхæдæг дæр уæлдайхуызон цæстæй 
нæ акæсдзæн, ахæм хъуыдымæ æрцыдтæн, иннæмæй та 
йæ фыд дæр йæ мадæй æвддæс азы хистæр уыд (уый дæр 
мын Тимæ радзырдта), æмæ мын уый дæр рагацау цыдæр 
ныфс лæвæрдта. 
Сæ хæдзармæ фæзилæн тигъмæ куы ныххæццзе стæм, 
уæд машинæ бауромын кодта. Кæм цæрынц, уый базо- 
нын мæ фæндыди æмæ йæ бафарстон: 
— Кæцы у уæ хæдзар? 
— Тигъыл дæлæмæ куы фæзилай, уæд галиуырды- 
гæй фæндзæм хæдзар мах у. 
— Уæдæ афтæ дард цæмæн рахызтæ? 
— Ардыгæй фистæгæй ныццæудзынæн. 
Æрталынг и, æмæ куы нæ уæнда, зæгъгæ, йемæ дæл- 
дæр ныццæуынмæ хъавыдтæн, фæлæ мæ нæ ауагъта. 
Бузныг мын загъта æмæ ацыд. 
Фæстæмæ цæугæйæ боны хабæрттыл мæ цæст ахастон. 
Дис цæуыл кодтон, æнæхъæн дыууæ азы мæ къухы цы 
нæ бафтыд, уый мын боны æмбисмæ бантыст. Ахъбейы 
загъдау, цы хъуыддагыл нæ архайай, уымæн сырæзæн 
нæи. Хъуыддагыл, ноджы тынгдæр та йæ сырæзтыл дзу- 
рынæн раджы уыди, фæлæ Тимæйы кæй федтон, æрмæст 
уый дæр нымадтон стыр уæлахизыл. Джеуæр æмæ Бате 
хуымæтæджы кæй нæ дзырдтой, уый мæ бауырныдта. 
— 552 — 

Фæлæ уæддæр мæхи хъуыдыйыл дæр мæ къух нæ сис- 
тон. Къамы Тимæ æмæ царды Тимæ кæрæдзимæ тынг 
дард лæууыдысты. Кæд исчи, рæсугъд уæвгæйæ, къамы 
бирæ фыдынддæр рауад, уæд Тимæйы уыдонимæ баны- 
майæн уыдис, уымæн æмæ, мæнмæ цы къамтæ равды- 
стой, уым рæсугъд чызгæн йæ кой дæр нæ уыди. Фæлæ 
Вариккамæ кæй никуы байхъуыстон, уымæй тынг стыр 
рæдыд фæкодтон. Дыууæ азы размæ йæ куы базыдтаин, 
уæд .афонмæ, чи зоны, хъуыддæгтæ æндæр уавæры уы- 
даиккой. Ныр та цы уыдзæн, уый Хуыцау йеддæмæ ничи 
зыдта. 
Тимæ мæ зæрдæмæ афтæ тынг кæй фæцыд, уый æп- 
пæты фыццаг баст уыд йæ рæсугъддзинадимæ, мæ зæр- 
дæ мын балхæдта, йæхи куыд дардта, уымæй дæр. Йæ 
фæлмæн æмæ уарзон цæстæнгасæй та мæ бынтондæр 
йæ уацары бакодта. Цыма йæ тынг рагæй зыдтон, цæмæ- 
дæр гæсгæ мæм афтæ каст. Чи зоны, уымæй размæ мын 
дзы кæй феппæлыдысты, аккагыл мын æй ,кæй нымад- 
той, уый дæр йæ куыст бакрдта. Кæдæй-уæдæй мæхины- 
мæр мæхимæ фидар хъуыдымæ æрцæуыны тых банкъард- 
тон. Цыфæнды куы уа, уæддæр мæнæй аразгæ цы уа, ууыл 
бацархайыныл мæхицæн дзырд радтон. 
Уыцы райсомы хуызæн амондджынæй уымæй размæ 
бирæ хæттыты нæ райхъал дæн. Фыццаг хатт, мæ ара- 
зинæгтæн нымæц дæр куы нæ ис, уæд афтæ бирæ цæ- 
мæн хуыссыс, зæгъгæ, мæхицæн уайдзæф кæнынмæ нæ 
фæдæн æмæ мæ хуыссæнæй нæ фæгæип ластой, фæлæ 
æнцад хуыссыдтæн æмæ уый размæ боны хабæрттæ ад- 
джынæн мысыдтæн. Уæлдай æхсызгондæр та мын уыди, 
æрдæгыл кæй нæ аскъуындзысты, фæлæ ма дарддæр кæй 
цæудзысты. 
Куы сыстадтæн, уæд ахъуыды кодтон, мæ уæлæ цы 
хуыздæр дзаума скæнон, ууыл. Тимæимæ фембæлынмæ 
ма авд сахатæй фылдæр уыд, фæлæ мæ нæхимæ лæууын 
нал фæндыд. Мæ куыстмæ баздæхтæн æмæ дзы иудзæв- 
гар абадтæн. Кæй ничи мæм æрбацыд, уый мын, иуæй 
æхсызгон уыд, иннæмæй хъыг. Æхсызгон мын уыд, ни- 
чи мæ бахъыгдардта æмæ уымæн, хъыг та, редакторыл 
мæ афтæ тагъд кæй нал нымадтой, уымæн. Кæд мæ æр- 
бацæугæ ничи федта æмæ мæ кусджытыл дзæгъæлы мæ 
зæрдæ худти, уæддæр бæрæг нæ уыд. 
Рæстæг æртæ сахатмæ фæцæйхæццæ кодта, афтæ да- 
рæс хуыйæн æрмадзы цурмæ бацыдтæн æмæ аивæй алыр- 
дæм афæлгæсыдтæн. Кæй агуырдтон, уыдонæй дзы мæ 
цæст куы никæуыл æрхæцыд, уæд бульвармæ бахызтæн, 
æмæ бæласы аууон бандоныл æрбадтæн. Варикка уал 
—• 553 — 

ф&зынди. Дыууæрдæм аракæс-бакæс кодта. Æвæццæгæн, 
мæн агуырдта. Стæй уый размæ кæд мидæмæ бацыд, уæд- 
дæр ын цы бæрæг уыд. Цыбыр ныхасæй, æз мæ аууон 
бынат ныууагътон æмæ Вариккайы цурмæ бацыдтæн. 
— Диссæгтæ! Зæххы бынæй фегуырдтæ æви цы? 
— Уæртæ бæласы бын бандоныл бадтæн. 
— Уæдæ дæ æз куыннæ федтон? Кæд æрбацыдтæ? 
— Чысыл раздæр. 
— Тимæ^нæма фæзынд? 
— Кæд мидæгæй нæй, уæд — нæма. 
— Ныртæккæ йæ ардæм хъæуы. Ды уæртæ бульва- 
ры фæсвæд ран сбад æмæ, куы рацæйцæуæм, уæд-иу нæ 
размæ «фæу». 
Куыд загъта, афтæ бакодтон. Варикка мидæмæ ба- 
цыд. Йæ хæд фæстæ Тимæ дæр фæзынди. Йæ сахатмæ 
æркаст æмæ æрмадзы фæмидæг. Йудзæвгар дзы куы афæ- 
стиат, уæд Вариккаимæ кæрæдзийы къухтыл хæцгæ ра- 
цыдысты. Æз, Варикка мын куыд загъта, афтæ сæ раз- 
мæ «фæдæн». 
— Кæм баиу стут, æви дысон фæстæмæ ссыдтæ? — 
цыма ницы зонын, уый хуызæн бафарстои Тимæйы. 
Уый йæ мидбылты бахудт æмæ Вариккамæ бакаст. 
— Мах стæм рæсугъддзинад æмæ аивдзинады амæт- 
тæгтæ. 
Вариккайы ныхас нæ бамбæрстон æмæ йæм фæрсæ- 
джы каст кодтон. 
— Нæ мæ бамбæрстай, уый хатын æмæ дын мæ хъуы- 
ды фæбæлвырддæр кæнон: къабатæ хуыйынмæ радтам 
æмæ уыдонмæ æрбацыдыстæм. 
— Уæ бонæй ут, рæсугъдыл ма рæсугъддзинад чи æф- 
тауы. Рæсугъддзинад сойы хуызæн нæу. Сойыл сой куы 
кæнай, уæд сойджындæр нæ кæны, фæлæ рæсугъды рæ- 
сугъддæргæнæн ис. 
Æртæхтæ кæнын райдыдта. Тимæ æмæ Варикка сай 
зонтыччытæ систой. Тимæ мæнмæ æввахс лæуд фæци 
æмæ мæм йæ зонтыкк æрбадардта: 
— Хæстæгдæр æрбацу, ныххуылыдз уыдзынæ. 
Æз, цас æмбæлд, уый бæрц Тимæмæ хæстæг балæу- 
уыдтæн æмæ фæрсæй-фæрстæм цыдыстæм. Куыд нæ йыл 
баныдзæвдаин, ууыл архайдтон, фæлæ, адæймаг йæхи 
цæмæй фæхъахъхъæны, уымæй бахъахъхъæнын фылдæр 
хат’р йæ бон куыд нæ бавæййы, афтæ æз дæр Тимæйы 
рæмбыныкъæдзыл цалдæр хатты андзæвыдтæн. Фыр æф- 
сæрмæй-иу зæххы скъуыды куы ныххаудаин, уый дæр 
мæ фæндыдис. Мæ зæрды уыд зонтыччы бынæй бынтон- 
дæр рацæуын, фæлæ мæм уыцы ныфс дæр нал уыд. «Ин- 
— 554 — 

турист»-ы цурмæ куы схæццæ стæм, уæд мын мæ уавæ- 
рæй фервæзынæн замманай фадат фæци æмæ Варикка- 
мæдзурын: 
— Цомут сихор скæнæм. 
— Кæм? 
— Рестораны. 
— Æз рестораны никуыма уыдтæн,— сдзырдта Ти- 
мæ, фæлæ уымæй цы зæгъынмæ хъавыд, уый нæ бамбæр- 
стон. 
— Рестораны кæй никуыма уыдтæ, уый тыххæй йæм 
бацæуын хъæуы. 
— Мæнмæ гæсгæ та,— мæ хъазæн ныхас Тимæ бам- 
бæрста,— рестораны кæй нæма уыдтæн, уый тыххæй йæм 
цæуын дæр нæ хъæуы. 
— Ды та куыд зæгъыс, Варикка? 
— Хъазыбеджы фарс куы рахæцон, уæд мæм фæхæ- 
рам уыдзынæ? — сдзырдта Варикка æмæ Тимæмæ ба- 
каст. 
Тимæ йæ мидбылты бахудти. 
— Уæдæ ресторанмæ фæцæуæм. 
Рестораны кæрты хуыздæр бынаты æрбадтыстæм. 
Хъæдæй конд беседкæ къудзитæ æмæ хилæг зайæгойтæй 
нæ зынди. Цы фынджы уæлхъус æрбадтыстæм, уым ва- 
зæйы уыдис ног æрвхуыз дидинджытæ. 
Уалынмæ официанткæ фæзынди. Меню нæ разы авæр- 
дта æмæ фæстæмæ рацæуынмæ хъавыди, сымах уал, цы 
уæ хъæуы, уый равзарут, æз та æндæр куыстытæ акæнон, 
зæгъгæ, фæлæ дзы цы хæринæгтæ вæййы, уыдон æз хорз 
зыдтон æмæ йын, цы нæ хъæуы, уыдон куы ранымад- 
там, æрмæстдæр уый фæстæ ацыд иннæ хъуыддæгтæ 
кæнынмæ. 
— Адон дидинджытæ сты, хæрæн сын нæй,— Тимæ- 
мæ бакæсгæйæ сдзырдтон æз. 
— Æз дæр сæ хæрынмæ нæ хъавын. 
— Рестораны никуыма уыдтæ æмæ сæ, зæгъын, хæ- 
ринæгтæ куы фенхъæлай. 
Рестораны фæстæ проспекты дæр атезгъо кодтам. Ба- 
тейæ, Джеуæрæй ныл исчи куы амбæлдаид, уый мæ бæр- 
гæ фæндыд, фæлæ дзы иу дæр никæцæй разынди. 
Вариккайы, иуæй, кусынмæ цæуын хъуыд, иннæмæй, 
йæ хæс æххæстгондыл банымадта, æртыккагæй та йын 
мах иунæгæй ныууадзынæн фадат фæцис æмæ, Сæриба- 
ры фæзæй фæстæмæ куы раздæхтыстæм, уæд цæхгæр- 
мæ уынджы ’тигъыл æрлæууыди. 
— Сымахæй иу ахуыр фæци, иннæ та ахуыр нæма 
райдыдта, фæлæ æз æнæвдæлон дæн,— загъта Варикка 
— 555 — 

æмæ нæ дыууæйы уæхсчытыл дæр йæ армытьæпæнтæ 
авæрдта.— Хъазыбег, Тимæйы автобусы станцæмæ ных- 
хæццæ кæн. 
— Æз дæр университетмæ цæуын,— Вариккайы дæ- 
ларм йæ къух атъысгæйæ сдзырдта Тимæ. 
— Цæмæ дзы цæуыс? 
— Уырыссаг литературæйы кабинетмæ мæ чиныг рат- 
тын хъæуы. 
— Æри-ма йæ ардæм. 
Тимæйæн гæнæн нал уыд æмæ йæ чиныг Вариккамæ 
радта. 
— Хъазыбег, цы дын загътон, уый бамбæрстай? 
— Æз æй автобусы станцæ нæ, фæлæ сæхимæ дæр 
ныххæццæ кæндзынæн. 
— Нæ мæ хъæуы хæццæ кæнын,— ныфсæрмы Тимæ. 
— Хъæуы йæ, хъæуы,— разæнгард кæныныл мæ ар- 
хайы Варикка,— æнæхæццæгæнæгæй дæр бирæ фæцы- 
ди... 
Дыууæйæ куы баззадыстæм, уæд мæм афтæ фæкаст, 
цыма Тимæйы университетмæ цæуын канд йæ чиныг 
дæттыны тыххæй нæ хъуыди, фæлæ ма йæ дзы æндæр 
хъуыддæгтæ дæр уыди æмæ йын загътон: 
— Кæд уæхимæ цæуынмæ нæма хъавыдтæ, уæддæр 
дæ Варикка фæраст кодта... 
— Цытæ дзурыс, ныр дæр мын байрæджы. Нæхимæ 
мæ куы базониккой, рестораны уыдтæн, уый, уæд мын 
бацамониккой. 
— Мæнимæ уыдтæ, зæгъгæ, сын зæгъдзынæ æмæ 
дæм нæ хæцдзысты. 
Тимæ мæ джигулгæнæгау къахæй сæрмæ сбарста. 
— Уæд мæ мидæмæ æппындæр нал бауадзысты. 
— Ау, сæ зæрдæмæ афтæ тынг нæ фæцæудзынæн? 
— Уый тыххæй нæ. 
— Уæдæ? 
— Лæппутæ-йедтимæ никуы фæцæуын. Уæлдайдæр 
ресторанмæ. 
— Мæнимæ куы цæуай, уæд дын хатыр уыдзæн. 
— Чи мын хатыр кæндзæн? 
— Æз. 
— Æцæг? 
— Хъазгæ кæнын... Хæрзаг мыл дæхинымæр худыс? 
— Цæмæн? 
1 — Дыууæ хатты йеддæмæ кæй нæма федтон, уый 
мæм цы къæйных ныхæстæ уæнды, зæгъгæ... 
— - Æз дæ рагæй зонын... 
^ — Куыд рагæй? 
—(556 — 

— Цыппар азæй фылдæр. 
— Нæ мæ уырны. 
— Китайаг макинтош куы дардтай, уый дæр ма хъуы- 
ды кæнын. 
Æцæгæй мын уыди китайаг макинтош... 
— Æдзухдæр-иу иу ныллæггомау гæмæхсæр кæсæн- 
цæстджын лæппуимæ тезгъо кодтай. 
— Сымах та-иу кæм уыдыстут уæд? 
— Библиотекæмæ-иу фæцæйцыдыстæм. 
— Чи дæн, уый та цæмæй базыдтай? 
— Æппæты фыццаг дæ радиокомитеты федтон. Мах- 
мæ дæр иу бакасты архайыны тыххæй фæдзырдтой æмæ 
ме ’мбал чызгимæ бацыдыстæм. Дьи де ’мдзæвгæтæ кастæ 
æмæ æнхъæлмæ кастыстæм, кæд фæуыдзынæ, уымæ. 
— Ау æмæ уæ уæд æз куыннæ федтон? 
— Ды дæр нæ федтай... Нæ фæстæ дæр ма ракастæ... 
— Уæдæ стыр рæдыд æруагътон... 
— Цæмæй? 
— Фæстæмæ ракæсыны бæсты фæстæмæ кæй нæ раз- 
дæхтæн æмæ дæу хуызæн рæсугъд чызгимæ кæй нæ ба- 
зонгæ дæн, уымæй. 
— Ныр дæр та хъазгæйæ зæгъыс. 
— Ацы хатт æцæгæй дзурын. Уæдæ æз та афтæ ны- 
мадтон, фыццаг хатт мæ Вариккатæм федтай, зæгъгæ. 
— Уымæй размæ дæ бирæ хæттыты федтон. Стæй мæ 
ды дæр федтай. Иу хатт ме’мбал чызджы æрвадæлты 
лæппуимæ проспекты сцæйцыдыстæм. Ды дæр та уыцы 
кæсæнцæстджынимæ тезгъо кодтай. Мах цы лæппуимæ 
цыдыстæм, уыимæ зонгæ уыдыстут, амæстæймарынмæ 
дæ хъавыд æмæ дын нын афтæ, дыууæйæ дæр, дам-ма 
мыл æрхæцут, уадз æмæ, дам, уæлæ уыцы усгур лæппу хæ- 
лæгæй амæла. Ды нæ æцæгæй дæр ауыдтай. Нæ цурмæ 
куы’рхæццæ дæ, уæд дын хъæрæй куы зæгъис: 
«Дидинджыты астæу пысырайы хуызæн фидауыс!» 
Цыма Тимæйы рагæй зыдтон, афтæ æнхъæлдтон, аф- 
тæмæй та мæ рагæй æцæгæйдæр уый зыдта. Цытæ мын 
радзырдта, уыдонæй мæ зæрдæ барухс. Цыма ахæм ха- 
бæрттæ йæ зæрдыл хуымæтæджы нæ бадардта, афтæ 
мæм фæкаст, Цы æхсызгондзинад мын æрхаста, уымæй 
йæхимæ дæр куы фæхæццæ уыдаид, уый мæ фæндыд 
æмæ йын загътон: 
— Мæхимæ мæсты кæнын. 
Тимæ мæм æнæууæнк каст æрбакодта. 
— Нæ кусджытæй-иу иу ацæргæ лæг исты загътаид, 
стæй-иу йæ хæд фæстæ афарстаид: «Цæмæн, зæгъгæ-ма. 

мæ бафæрс?» Уыйау ма мæ ды дæр, цæмæн, зæгъгæ, ба- 
фæрс. 
Тимæ бахудызмул æмæ чысыл хъусæй алæууыны фæ- 
стæ сдзырдта: 
— Цæмæн? 
— Дæуимæ ныронг кæй нæ базонгæ дæн, уый тых- 
хæй. Варикка мын кæдæй дзырдта, æмæ университетмæ 
бацæуын мæ къухьц никуы бафтыд. Ахæм диссаджы .чызг 
дзы ис æмæ, дам-ма йемæ базонгæ у. 
— Варикка та мын-иу дæуæй афтæ æппæлыди. Иры- 
стоны, дам, ахæм лæппутæ бирæ нæй. 
— Уымæй раст загъта. Дæу хуызæн чызджы фенын- 
мæ чи нæ бацыдаид, ахæм лæппутæ дзы бирæ нæ, фæлæ 
иу дæр нæ разындаид. Оуанг ма мын мæ раздæры кус- 
джытæ дæр дæ кой кодтой. Иу дзы де ’мбалæн къухыл- 
хæцæг уыди... 
— Батейæ зæгъыс? 
— Зоныс æй? 
— Куыннæ! 
— Уымæй дæр дæ кой фехъуыстон. Æз, дам, дæ 
ахæм лæппуимæ базонгæ кæндзынæн æмæ, дам, цыбыр 
рæстæгмæ де’мбалы хал ахæрдзынæ. 
— Мæнмæ та дæ къамтæ æрбахастой, æркæс, дам-ма, 
цы диссаджы рæсугъд чызг ис, уымæ. Джеуæрых уæдæй 
тынгдæр мæ зæрдæ никуы фæхудт. Хуызисæгæй, зæгъын. 
Йæ къамты, куыд рæсугъд дæ, афтæ кæй нæ рауад- 
тæ, уый тыххæй. 
— Уыцы къамтæ мæхи зæрдæмæ дæр нæ фæцыды- 
сты. 
— Царды бирæ рæсугъддæр кæй дæ, уыимæ мемæ 
разы дæ? 
— Ссардтай рæсугъд! Рæсугъд чи у, уый — ме ’мбал. 
Дæ зонгæтæ йæ чындзæхсæвы кæмæн уыдысты, уыцы 
чызг. 
Ныхæстæгæнгæ проспекты кæронмæ ныххæццæ стæм. 
— Автобусты станцæмæ цæуыны бæсты таксийы ацу. 
— Станцæмæ дæр нал цæуын. Джызæлмæ фæзилæн 
фа&ндагыл искæцы’ автобусы абаддзынæн. Сæ фылдæр мах 
хъæуы рæзты цæуынц. 
— Уæдæ фистæгæй цом. Æви дæ нæ фæнды? 
Тимæ йæ сахатмæ æркаст æмæ фистæгæй ацæуыныл 
сразы. 
— Æмæ уæдæ ахуыр фæдæ, зæгъыс, и? 
— Афон нæ уыди?! 
— Уæдæ æз та ахуыр кæнынмæ цæуын. 
— Зонын æй... Варикка мын загъта. 
— 558 — 

— Æмæ ма адæмымыггаг ранмæ дæр куы цæуин... 
— Варикка мын афтæ куы загъта, Уæлдæр партион 
скъоламæ, дам, цæуы. 
— Æмæ дæм уый хорз ран кæсы? 
— Цы кæны? 
— Адæмы хъæр чи фембары, уыдон скъолайы фæстæ 
институтмæ бацæуынц, уым чи ахуыр кæны, уыдон та 
институты фæстæ скъоламæ бацыдысты. 
— Æз та дæм уæдæ хæлæг кæнын... Дыууæ азы Мæ- 
скуыйы чи фæуыдзæн... 
— Уый æвзæр нæу, фæлæ Райгуырæн бæстæйæ дард 
цæрын зын у. Уæлдайдæр иунæгæй... 
— Æмæ иунæгæй цæмæн цæуыс? Ирыстоны — бирæ 
чызджытæ. 
— Бирæ чызджытæй иу куы нæ равзарай... 
— Уый та дæхицæй аразгæ у. 
Мæхицæй аразгæ цы уыд, уымæй Тимæйы нал ба- 
фарстон. Нал æй бафарстон бирæ æндæр цæйдæрты тых- 
хæй дæр, уымæн æмæ æууæндыдтæн, бирæ æндæр фæр- 
стытæн ма йæ дзуапп дæттын кæй бахъæудзæн, ууыл. 
Уырныдта мæ, мæ фæрстытæн дзуапп кæй райсдзынæн* 
уый дæр. 
1988—1991 азтæ. 
С^) 

СÆРГÆНДТÆ 
ФЫЦЦАГ ХАЙ 
НЫРТÆККÆЙЫ АДÆМ 7 
ДЫККАГ ХАЙ 
ФАРОНЫ ХУР 172 
ÆРТЫККАГ ХАЙ 
МЫСЫРЫ СЫДЖЫТ 362 
Дзасохов Музафер Созырикоевич 
ЕГИПЕТСКАЯ ЗЕМЛЯ 
Роман из повестей 
Редактор З.У. Дзуцева 
Художник и художественный редактор В. А. Биджелов 
Технический редактор А. В. Я Д ы к и н’ а 
Корректор Т. А, Казбекова 
ИБ № 2498 
Сдано в набор 27.07.93. Подписано к печати 16.05.94. Фор- 
мат бумаги 84ХЮ81/з2. Бум. тип. № 1. Гарн. шрифта школь- 
ная. Печать высокая. Усл. п. л. 29,40. Усл. кр.-отт. 29,65. 
Учетно-изд. листов 29,54. Тираж 1000 экз. Заказ № 139- С 65. 
Издательство «Ир» Государственного комитета Северо-Осе- 
тинской Республики по делам издательств; полиграфии и 
книжной торговли; 362040; г. Владикавказ; проспект Мира, 25. 
Республиканская книжная типография им. В. А. Гассиева 
Государственного комитета Республики Северная Осетия по 
делам издательств, полиграфии и книжной торговли, 362011, 
г. Владикавказ, ул. Тельмана, 16. 

Поправка 
В выходных данных вместо «Художник В. А. БиД- 
желов» следует читать: «Художник М. Ф. Джи- 
каев». 

