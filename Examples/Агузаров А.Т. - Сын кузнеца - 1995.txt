ИР 

ÆГЪУЫЗАРТЫ 
ÆХСАРБЕГ 
Куырды 
фырт 
Ро ма н 
дыууæ чиныгæй 
Дзæуджыхъæу 
Ир 
1995 

84 О сст 
А26 
Агъуызарты А. 
А-26 Куырды фырт: Роман дыууæ чиныгæй. — 
Дзæуджыхъæу: Ир, 1995—526 ф. 
Агузаров А. Т. 
Сын кузнеца: Роман 
15ВЫ 5-7534-0573-8 
Настоящее издание объединяёт выходившие ранее две части романа. 
д 47021500201-16 
М(131(03)-95 
15ВЫ 5—7534—0573—8 
7-95 84 Осет 
© Агузаров А. Т., 1995 

*^1^ ^ ^ ^к’ ^ Ч^ *4? ^1^ ^1^ ^А’ ^* ^ "А’ ^* >и *А* >1< >1" *А^ >1< >1< >1^ *А* N1^ >1* ч!х ч1х 
^|Ч **|Ч ^|Ч *"|Ч У|Ч **|Ч «^Ч **|Ч ^|Ч ^|Ч **|Ч >^» *^ <^» ^ >|Ч ^|Ч «ф. ^^ ^^ ^Ч ^|Ч ^|Ч ^|Ч ^|Ч ^|Ч 2|Ч 
РАЗНЫХАС 
Роман «Куырды фырт» фыст æрцыди, 
нæ бæстæйы социалистон арæзтад йæ 
мидбынаты цоппай кæнын куы райдыдта, уыцы заман. Фыц- 
цаг чиныг мыхуыры рацыди 1974 азы, дыккаг та—1980 азы. 
Нæ бирæнацион адæмтæ уыдысты социалистон цардарæз- 
ты фæндагсгарджытæ. Зын уыди, æвирхъау зын дзыллæты 
ног цардарæзты æнахуыр рæтты размæ хонын. Уый аххосæй, 
стæй, демократийы æмæ барады закъонтæ арæх хæлд кæй 
цыдысты, ноджы экономикæ æмæ культурæйы рæзтæн раза- 
мынды бюрократон æмæ партократон методтæ кæй сæвзæрд, 
уый фыдæй нæ цардарæзты бирæ хъуыддæгтæ ныггæлир-мæлир- 
тæ сты. Уымæ гæсгæ хъуыди социализмы бирæ уагæвæрдтæ 
рæстырдæм рацаразын. 
Уыцы уавæрæй фæпайда кодтой Коммунистон партийы ног 
Генералон секретарь Горбачев æмæ йæ хæстæгдæр æххуысгæн- 
джытæ Яковлев, Шеварднадзе æмæ расидтысты, социализмы 
арæзтады цы хъуагдзинæдтæ, рæдыдтытæ уыд, уыдон 
иуварс аппарынмæ. Фæлæ цард куыд равдыста, афтæмæй 
рацарæзты «архитектортæ» разындысты социализмы цыфыд- 
дæр знæгтæ. 
Алцæуыл æргомæй дзурыны æфсон уæлдæр ранымад госпо- 
датæ социализмы фыдгултæн сарæзтой уæрæх фадæттæ нæ 
цардарæзты фауынæн, æмæ уыдоны æххуысæй цъыфы сызмæстой 
социализмы бирæ историон уæлахиздзинæдтæ. Ныр бирæтæ 
афтæ нымайынц, зæгъгæ, дам, советон дуджы хорзæй æппын- 
дæр ницы уыди. Суанг ма афтæ дæр дзурынц, зæгъгæ, дам, 
Октябры социалистон революци, уыди стыр рæдыд хъуыддаг. 
Уыимæ уыцы революцимæ, æмæ уыцы революци цы фæндагыл 
рацыд, уымæ кæсынц абоны цæстæй. Нæ сæ фæнды, уæд 
Уæрæсе цы уавæры уыди, фæллойгæнджытæ цы хъизæмайраг 
цард кодтой, уый бæлвырддæр равзарын. «Рох» кæнынц, Ок- 
тябры социалистон революци бирæ хорздзинæдтæ кæй æрхаста 
æмæ кæй радта, уый. 
Уæвгæ та кæд æппын ницы, уæддæр советон дугыл дзургæйæ 
æртæ ахсджиаг хъуыддаджы зæрдыл дарын хъæуид кæддæрид- 
дæр. 
5 

Фыццаг. Уæрæсе уыд экономикон æгъдауæй тæккæ фæстæ- 
заддæр бæстæтæй иу. Советон адæм, Коммунистон парти 
æмæ Сталины разамындæй бæстæйы индустриализаци æмæ 
коллективизаци скæныныл ахъаззагæй кæй бакуыстой, уый 
руаджы талынг, æнæбон Уæрæсе суанг хæсты размæ дæр йæ 
экономикон домбайдзинадмæ гæсгæ бацахста фыццаг бынат 
Европæйы бæстæты ’хсæн, дыккаг бынат та—æппæт дунейы. 
Дыккаг. Арæзт æрцыди егъау культурон революци. Æна- 
хуыргонд, талынг фæллойгæнджыты цотæн ног цард æппæт 
фадæттæ дæр сарæзта ахуыр кæнынмæ, зонындзинæдтæй хи 
схъæздыг кæнынмæ. Хуымæтæджы талынг, мæгуыр кусджыты 
æмæ зæхкусджыты цот систы инженертæ, агрономтæ, дох- 
тыртæ, Сырх Æфсады командиртæ, профес<фртæ, академиктæ, 
заводты æмæ фабрикæты директортæ, колхозтæ æмæ сов- 
хозты разамонджытæ, наркомтæ ’мæ министртæ. Тыхджын, 
сырæзыдысты дзыллæты социалон уавæртæ дæр. 
Æртыккаг. Фидарæй зæгъæн ис, æмæ уыцы дыууæ уавæрæн 
уыд ахъаззаг историон фæстиуджытæ, империализмы тæккæ 
реакциондæр тыхтæ: фашистон Герман, Итали æмæ сæ иннæ 
хъузæттæ 1941 азы нæ бæстæмæ куы ныббырстой, уæд, 
социалистон цардарæзт, нæ бирæнацион адæмтæ, Сталин æмæ 
Коммунистон парти æндæр куы ницы сарæзтаиккой, уæддæр 
æвирхъау уæззау хæсты фашистон æрдонгтыл кæй фæуæла- 
хиз сты, æрмæст уый дæр сын æгъгъæд уыдаид æнустæм 
арфæйаг уæвынæн. Цымæ-иу цæуылнæ ахъуыды кæнынц, советон 
дугыл цъыфкалæн чи кæны, уыдон ахæм уавæрыл, зæгъгæ, мах 
немыцаг фашизмыл куы нæ фæуæлахиз уыдаиккам, уæд абон, 
социалистон цардарæзтыл йæ сæт ни калы, уыцы ахуыргæнд- 
тæ, фысджытæ, журналисттæ æмæ иннæтæ^ немыцаг баронтæ 
умæ инæлæрттæн хуыгæстæ ’мæ хъомгæстæй кæй хафиккой? 
Уæвгæ дзы бирæтæм уыцы амонд дæр нал æрхаудаид, уымæн 
æмæ немыцаг фашизм æргомæй дзырдта: Советон Цæдисы адæм- 
ты фылдæр хай ныццæгъдинаг сты. 
Октябры социалистон революци хорзырдæм ахъаззаг саха- 
дыдта æппæт дунейы адæмты хъысмæтыл дæр. Уыцы рево- 
люцийы руаджы рапарахат æфхæрд дзыллæты тох сæ бартыл, 
прогрессыл. Уый иу. Дыккагæй та, Октябры революци бацы- 
рен кодта колониты æмæ æрдæгколониты адæмты тох сæ 
хæдбардзинадыл. Фидарæй зæгъæн ис уый, æмæ мах револю- 
цийы æххуысæй йæ бындур ныззылди дунеон колониалон систе- 
мæйæн. Азийы, Африкæйы, Латинаг Амырычы фæзынди бирæ 
дæсгай ссæрибаргонд бæстæтæ, уыдонимæ Инди, Вьетнам, 
Индонези, Пакистан, Алжир, Нигери, Анголæ, Заир, Ирак, Кени, 
Мали, Сири, Тунис æмæ ноджы бирæ æндæртæ. Абон советон 
цардарæзтыл цъыф чи калы, уыдон ферох кодтой адæмты 
историйы уыцы егъау уæлахиздзинад дæр. 
«Куырды фырт»-ы æз дæр нæ цардарæзтмæ ’ркастæн 
критикон цæстæнгасæй. Æмæ дзы бирæ хъуыддæгтæ рафауд- 
6 

тон. Уæлдайдæр та0 нæ бæстæйы экономикæ æмæ культурæ- 
йæн разамынд дæттыны хъуыддаджы цы бюрократон, партокра- 
тон методтæ сæвзæрди, уыдон. Уыцы методтæ Сталины 
заман æмæ уый фæстæ дæр æрхастой бирæ фыдбылызтæ. 
Уæдæ ма уыдоныл куы бафтауæм ноджыдæр æртын æвдæм æмæ 
фæстæдæры азты фыдракæнддзинæдтæ, уæд æцæгдæр социа- 
листон цардарæзтыл æрцыдис егъау зиантæ. Бæстæйы барады 
закъонтæ фидар кæй нæ уыдысты, гуымиры хуызы хæлд кæй 
цыдысты, уымæ гæсгæ æцæг знæгты æмрæнхъ рæстæй бай- 
сæфтысты æназым адæймæгтæ дæр. Уæдæ Сталины фæс- 
тæ Хрущев æмæ Брежневы дуджы та бæстæ бирæ хъуыддæг- 
ты йæ мидбынаты байдыдта цоппай кæнын. Хрущевы тæк- 
кæ стырдæр сгуыхтдзинадыл иуæй-иутæ нымайынц, партийы 
XX съезды Сталины культы тыххæй цы доклад скодта, уый. 
Æмæ, æвæццæгæн, ахæм доклад хъуыди. Фæлæ йæ уый цы 
хуызы скодта, стæй уæд уыцы доклады фæстæ цы цаутæ 
æрцыд, Сталины рæдыдтытæ цы методтæй раст кодтой, 
уыдон нæ цардарæзтæн зианы йеддæмæ пайда не 9рхастой. 
Мæнмæ гæсгæ, нæ абоны трагедийæн йæ бындур æвæрд æр- 
цыди дыдзæсгом Хрущевы фæстæджы. 
Æз мæ романы кæд хъæндзинæдтыл бирæ дзурын, уæддæр 
иу ран дæр нæ рафаудтон нæ цардарæзтæн йæ социалистон 
бындур. «Куырды фырт»-ы æвæрццæг хъайтартæй иу, колхо- 
зон куырд Тæтæри, афтæ зæгъы: «Мах цардарæзтæй хуыз- 
дæр зын æрхъуыдыгæнæн у. Æрмæст дзы иуæй-иутæ хынджы- 
лæг кæнынц. Халынц æй». 
ас мæ гъе уыцы халджыты ныхмæ æцæгдæр хъуыдис, парти 
цы рацарæзт расидти, уый. Фæлæ уæлдæр куыд загътон, афтæ- 
мæй рацарæзты сæйраг разамонджытæм уыдис æвирхъау æмæ 
æгъатыр сусæгвæндтæ нæ бæстæйы социалистон цардарæзт 
æмæ советон паддзахад бындзарæй фехалын. Æмæ уыцы хъуыд- 
дагмæ сарæзтой æргом æмæ сусæг знæгты тыхтæ. Уый фыдæй 
хæлд æрцыдысты Ленины сарæзт Коммунистон парти æмæ нæ 
разагъды советон социалистон паддзахад. Бæстæйы цæрджы- 
тыл былар бафтыд. Алыхуызон адæмыхаттытæ кæрæдзийы 
цæгъдынц. Тугуарæн фыдбонтæ скодта нæ чысыл ирон адæмыл 
дæр. 
Дыууæ ныхасы ма «Куырды фырт»-ы тыххæй. Фыстон æй, 
телеуынынады æмæ радиойы Паддзахадон комитеты сæрдарæй 
куы куыстон, уыцы рæстæг. Фыстон уымæн, æмæ мæм дзури- 
нæгтæ бирæ уыдис. Куыд фæзæгъынц: мæ гуцъа дзаг уыд 
алыхуызон æнæраст митæй. Фæлæ мын иуæй мæ уæззау бына- 
ты фадат нæ уыд романыл фаг бакусынæн, иннæмæй та мæ 
хъуыдытæ чиныгкæсæгмæ фæхæццæ кæныны бæллиц æгæр уыди. 
Цыбырдзырдæй, йæ рауадзыныл батагъд кодтон. Æмæ фараст- 
сæдæ æстай дыккæгæм азы, уæззау низы фæстæ, пенсимæ куы 
рацыдтæн, уæд баздæхтæн æмæ ногæй бакуыстон романы дыу- 
уæ чиныгыл дæр, ахъаззаг сæ æрбалвæстытæ кодтон. Иро- 
7 

нау мын сæ уæд ногæй рауадзыны фадат нæ фæци, фæлæ 
уырыссаг æвзагмæ Гусалты Барисы тæлмацгондæй иу чиныджы 
рацыдысты æстай фарæстæм азы, Ныр та мæ фæнды чиныг 
ног редакцигондæй ирон æвзагыл дыккаг хатт рауадзын. Афтæ 
хъуыды кæнын, æмæ ма ныр дæр разындзæн, чи, йæ бакæса, 
ахæмтæ. Æмæ кæд уыцы ног чиныгкæсджыты зæрдæмæ дæр 
фæцæуа, кæд дзы исты ахсджиаг хатдзæгтæ скæной сæхицæн 
дæр æмæ æхсæнадæн дæр, уæд мæ бон зæгъын уыдзæни: ацы 
арвы бын, ацы зæххыл бынтон дзæгъæлы нæ фæцардтæн. 
А в т о р. 

*^и «X» ^» ^и ^» ^» «х» *Х» «^» *Х» «X* «А* *Х* »«Хг х1* ^Х* >Х* *Х* *Хг *-Х* >Х* >Х^ ^Х* >Х* >Х* ч!^ >1х 
*Т* *Т* *Т* *Т* *Т* *Т* *Т* *Т* *Т* *Т* *Т* *Т* *т* *Т* *т* *Т* *Т* *т* *Т* *Т* *Т* *Т* *т* *Т* *Т* *Т* *Т* 
ФЫЦЦАГ ЧИНЫГ 
1. 
Бердзенты Тæтæрийы хæдзар уыди Тæгæр- 
доны бирæ ’ндæр хæдзæртты хуызæн— 
бæстон æмæ аив арæзт. Йæхи дыууæ къухы фæллойæ конд. 
Кусын та дын нæ зыдта, цы? Куырдæй хъауджыдæр ма—дура- 
майæг, пълотник. Арæзтадæн цыдæриддæр хъуыди, уыдон дæр 
йæхæдæг фæмадзал кодта, колхозон куырдмæ цы æфтиаг хауди, 
уый руаджы. Хæдзар амад уыди сырх агуыридурæй—æртæ уаты, 
цæлгæнæн æмæ авгæй æхгæд уæрæх тыргътæ; йæ æддаг къул 
уынджы ’рдæм—цыппар рудзынгимæ. Фæйнæджытæй арæзт ныл- 
лæггомау æмбонд уынджы алы цæуæгæн дæр фадат лæвæрдта 
Тæтæрийы кæртыл афæлгæсынæн. Уæвгæ Тæгæрдоны иннæ хæ- 
дзæрттæй дæр бирæтæн уынджы ’рдæм ахæм бырутæ уыди. 
Кæрты ’рдыгæй хæдзармæ схизæн.асины цурæй—нарæг астæрд- 
пæлæхсар æнгуз бæласы бын тæрс фæйнæджытæй арæзт даргъ 
стъол æмæ бандонмæ. Хъæуы мидæг та ахæм бандон æмæ 
ахæм стъол кæмæ нæ вæййы? Уæрæх кæрты къуымы, цæхæ- 
радоны æмбуар—хъомдон, фыстæ æмæ хуытæн бынат, иннæ ахæм 
кæркдон... 
Изæрыгон уынгæй хъомты уасын куы райхъуысы, уæд колхо- 
зон куырд Тæтæри æназым хъæсдарæджы фарсмæ ’рæвæры йæ 
дзæбуг æмæ ратындзы сæхимæ йæ бинойнаг Фатъимæтæн ах- 
хуыс кæнынмæ. 
Мæнæ та ныр дæр фæцæуы уæзбын санчъехтæй. Дыууæ изæ- 
ры астæу хæдзæртты дуæрттæм бадынц иугай зæронд лæгтæ 
’мæ устытæ. Тæтæри сын салам ратты, уыдон дæр ын дзуапп 
дæттынц сæ бынæттæй фезмæлгæйæ... Фалæсыхæй йæ хъустæ 
ахсынц фæндыры цагъд. Æвæццæгæн та фæсивæд фæскуыст 
кæйдæр дуармæ хъазт сарæзтой, сæхи ирхæфсынц... 
Уынджы чысыл къанауы былтыл, быруты рæбынты хæццæ- 
мæццæйæ сагъд гæды, тута, кæрдо, фæткъуы æмæ чылауи бæ- 
лæстæ. Тæтæри сыл йæ цæст ахæссы. Дыргътæ ’хсæвæй бонмæ, 
райсомæй изæрмæ нæрсынц. Сæхи дуармæ дæр ис иу къорд 
сæрдыгон кæрдо, чылауи æмæ тута бæлæстæ, ноджы дыууæ бæр- 
зонд гæдыбæласы. Уыдон та фидауцæн ныссагъта. Лыстæггомау 
сæрдыгон кæрдоты фæрстæ фæсырхбын сты, иу къорд боны 
фæстæ хæрынмæ бæздзысты... 
9 

Пæлæхсар æнгуз бæласы бын даргъ фæйнæг бандоныл, арæх 
куыд вæййы, афтæ бадти Мурат æмæ æдзынæг касти цавæрдæр 
чиныгмæ. 
— Цы фæдæ, лæггаг?—сдзырдта йæм фыд æмæ йын йæ уæз- 
зау къух йе уæхскыл æрæвæрдта. Мурат схъиуæгау фестади. 
— Ацы чиныг ме ’мбæлттæ, раджы бакастысты. Æз та йæ 
нырма ныр...—цыма истæмæй фæзылынджын æмæ йæхи раст 
кодта, уыйау æм равдыста чиныджы цъар. Фыд дамгъæгай 
бакасти: «Куыд æхсыст æндон». 
Тæтæрийæн æхсызгон уыд, йæ фырт чингуытæм æмхиц кæй 
у, уый, фæлæ-иу йæхинымæры батыхсти: лæппу къæсхуыр кæй 
хаста, уый тьщгдæр чингуыты аххос кодта. 
— Цы дзы фыссынц уагæры? Æндоны кой дзы куы ис... 
— Æцæг æндоны кой нæу. Мидхæсты хъæбатыры хабæрттæ. 
Уый фæстæ та... Æхсæрдæсаздзыдæй... Фæстагмæ бакуырм и. 
— Сахъгуырдтæ бирæ ис нæ зæххыл. Æрмæст ахæмтæн сæ 
цард дыбырдæр вæййы. Хус суг тагъддæр судзы, уымæл цъыс- 
цъыс фæкæны,—фæлмæн, рæвдаугæ хъæлæсы уагæй загъта фыд. 
Тæтæри бакастæй тызмæгхуыз зынди. Йæ саулагъз цæсгом — 
нуарджын, бæзджын сау æрфгуыты бынæй кæсынц чысылгомау 
цæстытæ, йæ ныхас—уæзбын, бæстон—йæ фезмæлд, йæ цæсгом 
стæм хатт барухс вæййы. Æмæ дзы кæд йæ цот цинтæ ’мæ 
буц митæ ницанæбæрæг зыдтой, уæддæр ын йæ дзыхы ныхасæй, 
йæ цæстæнгасæй æмбæрстой йæ хæлар зæрдæйы ахаст. 
Лæппу йæ чиныг бандоныл æрæвæрдта æмæ йæ фыды фæстæ 
фæрзсти. Тæтæри даргъ сарайы къуымы раивта йæ кæттаг кусæн 
хæлаф æмæ хæдон. Мурат ын хъуывгъанæй йæ къухтыл æр- 
уагъта дон, уый сæ гæрстæ ’хсæн сапонæй æрæууæрста, æмæ 
миладон æркалд тымбыл æрхуы тасмæ. 
Фатъимæт сарайы астæу фæрсыгъта, знон кæй бахсыста, уыцы 
бæгæны. Йæ бакастæй бæрæг уыди: абондæргъы та ныффæл- 
лад. Æрдзæй хъаруджын нæ рахаста. Рæстæмбис ас, къæсхуыр- 
тæ. Ноджы йыл цард йæ уæз æгæр раджы æруагъта. Æвддæс- 
аздзыдæй æрцыди ацы хæдзармæ. Æрæййæфта дзы зæронд 
лæг æмæ усы, йæ мойы кæстæр æфсымæртæ ’мæ хоты. Ирон 
хæдзары змæлд чысыл нæ вæййы, фæлæ кæд къæсхуыртæ уыд, 
уæддæр, Тæтæрийы загъдау, йæ зæнджы магъз фидар разынди. 
«Мæ бон нæу» никуы загъта. Æрмæст-иу фæсахсæвæр хуыссæныл 
йæхи куы ’руагъта, уæд-иу йе уæнгты рис банкъардта, хатгай-иу 
æхсæв-бонмæ йае хъæрзынæй нæ банцади. Боныцъæхтыл та-иу 
æппæты разæй фестад æмæ-иу цыма никуы ницæмæй схъæр- 
зыдта, уыйау хæдзары куыстытæм бавнæлдта. 
...Тæтæрийы сыхаг æмæ ’рдхорд Ауызби йæ хистæр фырт 
Сослæнбегæн иннæ хуыцаубоны бинонтæ хæссы. Æмæ нырма 
раджы дæр уыдис бæгæны ’хсидынæн, фæлæ иу хæдзары хуы- 
зæн цæрынц æмæ худинаг у. Ардыгæй уæдмæ ма Ауызбитæм 
бирæ хъуыддæгтæ уыдзæнис: кæм сæм хæдзаруынæг цæудзысты, 
кæм сæ хуын хæссын хъæудзæни. Сæ сыхы та Тæтæри æмæ 
М) 

йæ бинойнаг Фатъимæтæй дæсныдæр ничи уыди бæгæны фыцын- 
мæ. Уый сын Тæтæрийы фыдæй баззади. Раджы, дам, иу хохы 
сæ хъæуы куывдæн æртиссæдз къæртауат æрхуы цæджджинаджы 
бæгæны уый æхсыста. Уыцы цæджджинаг ма иу цалдæр азы 
размæ дæр Тæтæрийы хæдзары уыди, стæй йæ æххормаг аз 
мæхъæлæттæн ныууæй кодта йедзаг бур нартхорыл. Æмæ уыцы 
нартхор дæр къæртагай сыхæгтыл байуæрста.. 
— Нæ хæдзардарæг, цал æнгуылдзы йæ ныффыхтай?—афарста 
Тæтæри.—Кæд фондзæй къаддæр, уæд дзы аходгæ дæр не скæн- 
дзынæн. 
— Дæ хуыздæры фенай, ацал-ауал азы мын сахуыр афон 
нæма у!—йæ кæттаг раздарæнæй йæ къухтæ асæрфта, хъæдын 
куыси тъæпæнæджы атъыста æмæ йæ лæгмæ бадардта:—Фен-ма 
уал ын йæ къаматтаг, стæй дзурдзынæ. 
Лæг къаматтагæй ахуыпп кодта æмæ йе ’взаг йæ комы къул- 
тыл асæрфта. 
— Цыдæртæ ’мбарыс, бæгуыдæр,—Тæтæри куыси йæ фырт- 
мæ авæрдта.—Фен-ма, уæ мады уын бæгæны фыцын куыд 
сахуыр кодтон, уый. 
Уынгæй æрбайхъуысти стурты æмæ фысты уасын, æмæ Тæтæри 
сæ размæ.рацыди. Хъулон хъуг йæ сæрæй чысыл дуарыл бахæ- 
цыд, йæ фæдыл æрбахызтысты дыгæрдыг æмæ фондз фысы: 
ныр , сæм дыууæ дуцгæ хъуджы уыдзæни. Сæ фондз фысæн 
дæр фæйнæ къæбæлдзыг уæрыччы. Кæрты рæбын цыбырбырынкъ 
дзæргъ йæ фарсыл хуыссыд йæ авд хъыбылимæ. Иннæ ахæм 
хъазтæ, гогызтæ, кæрчытæ... 
Тæтæри бæгæныйы цъæлæй æркодта, самандурæй амад скъæты 
раз цы дыууæ бæлæгъы уыдис, уым, æмæ сæм стурты æмæ 
фысты баскъæрдта. Мурат та кæрты дæргъæй-дæргъмæ кауын 
къутуйæ тæсчъы æрдæг нартхоры æфсиртæ рауагъта æмæ сæ 
хуыйæн тæгæнайы ныккалдта. 
Тæтæри фыстæй дыууæйыл йæ цæст æрхаста—иннæтæй нард- 
дæр уыдысты. Иу—Ауызбиты чындзæхсæвæн, иннæйы та, йæ 
хистæр лæппу Тотырбег Мæскуыйæ йе ’мбæлттимæ куы ссæуа, 
уæд акусарт кæндзысты. 
Лæг разы уыди йæ цардæй. Кæддæрты мæстытæ ’мæ тухитæ 
дæр чысыл нæ бавзæрста. Йæхи зонынхъом куы фæци, уæдæй 
нырмæ йæ дыууæ къухæн æнцой никуы радта. Скъолайы йын 
дыууæ азы йеддæмæ сахуыр кæныны амал нæ фæци. Мæгуыр 
цард æй куыстыл баивтыгъта. Йæ фыды ’фсымæр Бибойæ дæс- 
ныдæр æгас комы дæр куырд нæ уыди. Хъыримаг топп уый 
хуызæн ничи сарæзтаид, болат æхсаргард афтæ ничи бахсыс- 
таид. Куырд, дам, куырдыл ахуыр кæны. Тæтæрийæн баззад 
йæ фыды ’фсымæры дыууæ къухы арæхстдзинад. Хъыримæгтæ 
æмæ болат æхсаргæрдты дуг аивгъуыдта—Тæтæри уый тыххæй 
нæ райста æндон дзæбуг. Æртæ æмæ ссæдз азы хойы дзæбуг 
æгомыг хъæсдарæгыл. Зæхх, чи йæ кусы, уыдон куы баци, уæд 
II 

куырды сæр алкæй дæр бахъуыд. Адæм систы гутонджынтæ æмæ 
бæхджынтæ. Ныр дыууадæс азы та сæ иумæйаг хæдзарады фы- 
дæбон кæны. 
Уый зæгъæн нæй æмæ æппæтæй разы у Тæтæри. Карз ны- 
хас кæныны сæр дæр æй бахъæуы. Бæхты цæфхæдтæ садзын- 
мæ афоныл не ’рбаластой æмæ сæ сæфтджытæ фехæлдысты, 
зæгъгæ, уæд æнæ сдзургæ кæм фæлæууы, уæдæ бричкæ кæнæ 
уæрдоны цæлхытæ афоныл æлвæст кæй аххосæй не ’рцæуынц, 
уыдон дæр дзы уæлæнгæйтты нæ аирвæзынц. Фæлæ Тæтæримæ 
уый тыххæй хæрам ничи кæны. 
Изæры фыдæбæттæ куы ахицæн сты, уæд Тæтæри йæхи æруагъ- 
та æнгуз бæласы бын бандоныл. Хуыссыны размæ ам æнæ абад- 
гæ нæ фæвæййы. Фыдмæ гæсгæ иннæ бинонтæ дæр ардæм сæхи 
райсынц. Фатъимæт сын æхсæвæр дæр ардæм рахæссы. 
Цот иугай сæхи баластой сæ фыды цурмæ. Фатъимæт дæр 
кæронæй Мураты фарсмæ æрбадти. 
Буц уыди йæ бинонтæй Тæтæри. Йæ хистæр фырт Мæскуыйы 
инженерты скъолайы ахуыр кодта. Мурат мæйы размæ йæ фынд- 
дæсæймаг азы бацыд. Авд къласы каст фæци, йæ ахуыргæн- 
джытæ дзы тынг æппæлынц. Æстæймаг аз цæуы йæ къæбæл- 
дзыгсæр хо Фузæйыл, хъæрæйхудаг Римæйыл та—фæндзæймаг. 
Иннæ цотæй уæлдай йæ сагъæсы æфтыдта кæстæр лæппу Ас- 
лæнбег—æгæр æнæнцой, æгæр фыдуаг уыди. 
Фатъимæт йæ чызджытæн бауайдзæф кодта: 
— Уæ хуыздæры фенат, æркæсут-ма уæ ног къабатæм. Æз 
уæ райсом бæгънæгæй куы нæ аскъæрон... Науæд ды та? Дæ 
цæсгомæй, дæ дарæсæй кæцы саудæр у, уый бæрæг нал ис. 
Дæуæн æхсынæй нал фæразын—мад баздæхти йæ кæстæр лæп- 
пумæ. 
Аслæнбег ницы сдзырдта. Уымæи ныртæккæ йæ хъуыдытæ 
æндæр кæмдæр уыдысты. Фыд æм бакасти æмæ йæ сæр батылд- 
та. Фыдуаг у, фæлæ дзы иу хъуыддагæй йæ зæрдæ райы. Ахуыр- 
мæ сæрæн у. Скъолайæ куы æрбаздæхы, уæд уынгæй хъæргæн- 
гæ ’рбацæуы: 
— Фондз! Фондз! Фондз!.. 
Фыдуаг миты ’рдæм фæци, зæгъгæ, уæд та йæ уромæг уромын 
нал фæфæразы. 
Фыды зæрдыл æрбалæууыди æрæджыйы цау... Цæвиттон, Тæ- 
тæриты сыхаг сывæллæттæй кæйдæр дæлæсыхаг, Аслæнбеджы 
карæн дыууæ лæппуйы бафхæрдтой. Уый дæр баздæхт æмæ 
уыцы дæлæсыхаг лæппуты фæнадта. Сæ фындзы тугæй сын 
сæ цæсгæмттæ самæста. Хабар Тæтæрийы хъустыл æрцыди. 
Изæры сæхимæ куы ссыд, уæд тута бæласæй ног тау ралыг 
кодта æмæ йæ лæппумæ фæдзырдта. Аслæнбег уайтагъд хабар 
бамбæрста æмæ, сæ размæ цы даргъ гæдыбæлæстæ уыди, уыдо- 
нæй иуы цъуппæй ракасти. Фыд дур фелвæста, æз дыл æй 
ныртæккæ уырдæм суадздзынæн, зæгъгæ. 
Уæд æм лæппу уæле æрдзырдта: 
12 

— Куы нæ мыл сæмбæла, уæддæр мæхи аппардзынæн æмæ 
ма мæнæ ракæс,—лæппу йе ’нгуылдзтæ дзуарæвæрд акодта,— 
уырдыгæй дæ ракæсын кæндзысты. 
Фыд фыццаг рамæсты, стæй йæм худæг фæмидæг. Лæп- 
пуйыл йæ къух ауыгъта. Фæлæ æхсæвы хæдзармæ куы ’рбацыд, 
уæд ын дзыхæй—хъæуы ма дæ нал... 
— Мæнæ-ма чиныгмæ кæс,—Аслæнбег баздæхти Муратмæ,— 
кæддæра фæкъуыхцы уаин. 
— Цы та дæ зæрды æрæфтыд — хæйрæг йæ зонæг,— загъта 
фыд. 
— Иу хатт ма мæнмæ дæр байхъусут,—лæгъстæхуызæй 
сдзырдта Аслæнбег. Хæбæцц æрлæууыд æмæ дзурын райдыдта: 
Ресы хох — хæхтæй бæрзонддæр, 
Дардыл ныззылди уæрæх. 
Диссаг куыд нæ у йæ конд дæр! 
Иуыл — цъæх айнæг къæдзæх... 
— Хъусут, уый Плиты Харитоны кадæг «Сæлимæт» у,—загъ- 
та Аслæнбег æмæ та Муратмæ фездæхтис.—Ды мæнмæ нæ, 
фæлæ чиныгмæ кæс, Кæрæй-кæронмæ уын æй радзурон... 
...Дзидзидай сабитæн хъуысы 
Кæмтты сæ цъæхахст, кæуын, 
Дзыллæты рисæй нæ сысы 
Суадæтты ризгæ хъæрзын... 
Фыд æмæ йæм мад лæмбынæг æрыхъуыстрй. Мурат зына- 
иæзына йæ мидбылты худт. Æхсызгон ын уыдысты йæ кæстæры 
сæрæн митæ. Йæхæдæг уый карæнæй тынг æфсæрмыгæнаг уыд. 
Аслæнбег дзырдта хъæрæй, иу хатт дæр нæ фæкъуыхцы, афтæмæй. 
Поэмæйы фæстаг ныхæстæ та бакасти сабыр æмæ æнкъард хъæ- 
лæсæй. 
Дон ын йæ дзыккутæ фасы 
Æмæ йыл марой кæны... 
Тар хъæдæй сидахъ ныууасы, 
Уый дæр æнкъардæй кæсы. 
Дзæвгар рæстæг бинонтæй ничи ницы сдзырдта. Тæтæрийы 
зæрдæ дæр ма суынгæг, йæ цæстытæ бауымæл сты. Æрæджиау 
афтæ бакодта: 
— Æвирхъауы хабæрттæ. Æллæх, æллæх, цастæ бавзæрстой 
нæ адæм, цастæ! 
2. 
Дыууæйæ фæрсæй-фæрстæм æмбисонды 
дзæбæх фидыдтой, Чызг—рæстæмбис 
асæй чысыл бæрзонддæр, тымбылдзæсгом æмæ саулагъз, сау- 
хил. Лæппу—бæрзонд, йæ цæстæнгас, йæ сæрæн фæзылдтытæ 
дзурæг уыдысты, ныфсджын æмæ фæндвидар кæй у, ууыл. 
Фæлæ-иу хатгай йæ ныхасы дæр, йæ фезмæлды дæр нал зын- 
13 

дис нæдæр ныфс, нæдæр фæндвидардзинад. Лæппу уыдис лæгъс- 
тæгæнæг. Ахæм та фылдæр хатт тæригъæддаджы хуызæн вæййы. 
— Хъус-ма. Æрбайхъус-ма, Мæдинæт. Мæ бон нал у... 
— Цы кодтай?—чызг йæ цæсты зулæй скасти Сослæнбегмæ. 
— Æртæ азы... Æртæ æнусы. Айнæг дæр батайдзæни. Зын у, 
æгæр зын... 
— Мæнмæ гæсгæ та диплом ныффыссынæй зындæр ницы ис. 
— Æппæты зындæр—уарзын æмæ æнхъæлмæ кæсын. Дæу 
бæрц никæй...— Уæнгджынтæарæзт лæппулæджы къæсхуыр цæс- 
гом-иу фырæфсæрмæй ахъулæттæ. 
— «Дæу бæрц...» Æмæ ма дзы, мæн бæрц кæй нæ ... ахæмтæ 
дæр ис? 
— Арт дæ хæдзары ма бацæуа,—мæстæлгъæд худт бакодта 
Сослæнбег.—Архитекторыл цæмæн ахуыр кодтай? Прокурорæн 
хуыздæр уыдаис. 
— Историйы ахуыргæнæг куы дæ,—бахудти чызг.—Логикæ- 
йы закъонтæ хъуамæ зонай. Ныхас «дæу бæрц» уый амоны, 
æмæ ма æндæр кæйдæрты дæр уарзыс. Æмæ кæд уый æцæг 
афтæ у, уæд ма дзы мæнæй фылдæр бауарзæн кæмæн ис, ахæмтæ 
дæр хъуамæ разына. Абон нæ, уæд та райсом... 
Чызг æмæ лæппу цалдæр сахаты тезгъо кодтой Дзæуджыхъæ- 
уы Къостайы номыл фæлладуадзæн парчы. 
Сослæнбег хъæуæй ссыди Мæдинæты фенынмæ. 
Æртæ азы рацыдис, фыццаг хатт лæппуйы зæрдæ чызджы 
уындæй куы ныццæлхъытæ кодта, уæдæй нырмæ. Уый уыдис 
мин фарастсæдæ æртын æстæм азы, июны мæйы иу æнтæф 
бон. Чызг астæуккаг скъола каст фæци, æмæ йын йæ ныййар- 
джытæ куывд скодтой. Чи зоны, уый сæхи зæрдыл не ’рæфтыдаид, 
сæ хистæр фырт, Цæгат Ирыстоны педагогон институты 
ахуыргæнæг Бимболат сын сæ хъусы куы нæ бацагъта- 
ид, уæд. Сослæнбег та уыцы аз педагогон институт каст фæци, 
сæхи хъæумæ æрыздæхти, æмæ уый дæр æрбахуыдтой Мæди- 
нæты куывдмæ. 
Уыцы бон цыдæриддæр æрцыди—Сослæнбегæй ницы ферох. 
Лæппу кæрты фæархайдта, кусарт чи кодта, уыдонимæ, стæй 
сарамæ йæ къухтæ æхсынмæ бацыди. Мæдинæт йæ уæлхъус 
алæууыд. Хъæрмуст дон цæнгæт хъуывгъанæй лæппуйы 
армытъæпæнтæм... Сослæнбег-иу аивæй йæ цæст æрхаста чыз- 
джы хæрзконд гуырыл: йе ставд быд сау-сауид дзыккутæ æнца- 
дысты æнгомæлвæст тыппыр риутыл, тымбылгомау цæсгомыл 
æнахуыр дзæбæх фидыдтой сау æрфгуытæ, йæ бæзджынгомау 
былтæ та уыдысты бахудынарæзт. 
— Дæ зæрдæ, хæрзаг, уæрыккау кафы?—чызгмæ комкоммæ 
кæсгæйæ сдзырдта лæппу æмæ фæлмæн бахудт. 
1—Уæрыкк чъыллиппытæ фæкæны. Мæнæн та цыма маргъ 
фесты. Дардмæ кæдæмдæр афардæг вæййы,—чызг уыдис дзыр- 
дарæхст. 
14 

— Уагæры кæйонгты? 
— Ленинграды... 
— Цæмæн? 
— Ахуыр кæнынмæ. 
Лæппу йæ къухтæ ’хсын фæуагъта. Чызгмæ лæгъстæгæнæгау 
æдзынæг ныккаст. 
— Æмæ дын _уырдæм æнæ цæугæ нæй? 
— Нæй,—кардæй лыгау уыдис чызджы дзуапп.—Мæ нысан 
архитектурæ у. 
— Цал азы дæ ахуыр кæнын хъæуы? 
— Цыппар,—чызг йæ цæстытæй бахудт æмæ йæ цæсгом ныр- 
рухси. 
Цалдæр боны фæстæ Мæдинæт афардæг Ленинградмæ. 
Чызг ахуыр кодта, Сослæнбег куыста æмæ æнхъæлмæ каст. 
Лæппумæ та æнхъæлмæ кастысты йæ фыд æмæ йæ мад, Ауыз- 
би æмæ Госæма. Фондз фырты сын уыди. Сослæнбег—сæ хистæр. 
Цас фылдæр рæстæг цыдис, уый бæрц тынгдæр тыхстысты ный- 
йарджытæ. Лæппу та-иу сын дзуапп лæвæрдта: «Кæстæртæ мæнмæ 
ма ’нхъæлмæ кæсæнт, чызг, мыййаг, нæ дæн. Къонагæс баз- 
зайынæй мын тас нæу». 
Мæдинæт-иу сæрдыгон æрцыди Ленинградæй æмæ-иу ны- 
гъуылдтытæгæнгæ Сослæнбегимæ куы кæм фембæлдысты, куы кæм. 
Ныр Мæдинæт æртыккаг курс каст куы фæцис, уæд та æрцыд ар- 
дæм. Æмæ æмбырд кæнын райдыдта æрмæг йæ дипломон куыстæн. 
Уый та хуынди афтæ: «Социалистон дуджы горæтты арæзтады 
бындурон уагæвæрдтæ. Горæт Орджоникидзейы генералон пълан». 
Æмæ хъуамæ базона горæты абоны æууæлтæ, йæ хæдзарад, 
йæ дарддæры рæзты фæндæгтæ. Горæт сомбон цавæр уыдзæн, 
ууыл фыссыны тыххæй бирæ зонын хъæуы. Мæскуыйы пълантæ 
аразæг оргæнтæй райдай æмæ ам, республикæйы æрдзон хъæз- 
дыгдзинæдтæй фæу. Куыд рæздзысты ссæдз-æртиссæдз, чи зоны, 
фондзыссæдз азы дæргъы Цæгат Ирыстоны, уæлдайдæр та йæ 
столицæйы, экономикæ æмæ культурæ? Цы диссæгтæ ма фæзын- 
дзæнис уæлæ уыцы урссæр хæхты рæбын? 
— Уæззау уаргъ сæккой кодтай. Чи зоны, цы уыдзæни... 
— Дыккаг хатт цæуын Совнаркоммæ, Дзамболатмæ. Æмби- 
сонды адæймаг у! Хæрзæрыгон, хæдзонд, ахуыргонд, æгъдау- 
джын. Мæ зæрдæ мын йæхи бакодта. 
— Мæ бон дын ницы у. Бинонтæ йын ис. Ноджы, дам, тынг 
дзæбæх бинонтæ... 
Чызг лæппумæ комкоммæ скасти. Уымæн йæ цæсгомыл нæ 
уыдис нæдæр масты, нæдæр цины фæд. Æрмæст-иу йæ сау-сауид 
бæзджынгомау æрфгуытæ цыма сæхи уæлдæр систой, йæ гæзæмæ 
къуыпрагъ фындзы базыртæ та цыма иннæ хæттытæй пакадæр 
уыдысты. Чызг йæ былтæ фесчъил кодта. 
— Дæуæн æрмæстдæр дæ мæт, дæ сагъæс—цæмæй дæ фæндон 
тагъддæр сæххæ.ст уа, уый. Мæнмæ та ма æндæр хъуыддæгтæ 
æнх_ъæлмæ кæсынц. Чындзæхсæв уал фæлæудзæн... 
15 

— Æртæ азы... Фæллæуыди... 
— Ахуыр кæнын. Дæ цæстытæ дын артмæ ничи ныддардта. 
Арв мæныл не ’рæнцади. 
Лæппу фæлмæн хъæлæсæй сдзырдта: 
— Мæ арвы хай дæуыл æнадйы. Дæуæн та? 
— Мæнæн та...—чызг йæ цæсгом иннæрдæм аздæхта,—дæуыл. 
— Уæдæ ацы аз. Райсом июны фыццаг хуыцаубон. Æртык- 
каг хуыцаубоны чындзæхсæв... Кæнæм? Кæнæм! Къæрццæмдзæгъ- 
дæй! Æйтт-æйтт!—хъæрæй сдзырдта лæппу. 
— Гъæла фæдæ? Чи дæм хъусы, уыдон цы зæгъдзысты? 
Стæй мын мад æмæ фыд куы ис. Æфсымæртæ... 
— Уыдон Ауызбийы бар фæуæнт. 
— Ахæм Ауызби уын ис сымахæн. Ауызби уæ хæстæгæн 
агуры, зæгъгæ, исчи бакой кæнæд нæ хæдзары, æндæр мадæй, 
фыдæй зæгъдзысты: «Уæ хорзæхæй, тагъддæр æй аласут, цалын- 
мæ не ’рфæсмон кодтат, уæдмæ». 
— Уæдæ ма уæд куырой ривæдæй цы зилын кæнæм? 
— Цæй, хорз. Ды уал авгæн, уæдæй нырмæ кæй æрыссад- 
тай, уый. Æз та уал цæуон Совнаркоммæ. Дæу дæр хонын 
мемæ. Зæгъдзынæн: тагъд æххуыс, кæннод мæ Ауызбийы хистæр 
фырт ныууадздзæни... 
— Ныр дæумæ исчи куы ’рбайхъусид... 
— Уæд зæгъид: уый у сæрибар хæххон сылгоймаджы æрцæф! 
Æцæг цом, базонгæ дæ кæнон Дзамболатимæ. Ауызбийы зон- 
дзæни. 
— Ауызби, Ауызби... Де ’взагыл цъутхал рауайдзæн. Абон- 
дæргъы йын йæ ном цал хатты загътай? 
— Хатыр. Чындз цæма дæн. Цæй, æрæджы мын кæны. 
— Уæдæ æз дæр фæцæуын. Ам-иу бирæ ма. бафæстиат у,— 
йæ ныхас балхынцъ кодта лæппу.—Кæд дæ фæнды, уæд-иу 
Дзамболаты дæр чындзæхсæвмæ рахон. 
* * * 
Мæдинæт Совнаркоммæ фыццаг хатт куы цыд, уæд йæ 
хистæр æфсымæр Бимболаты бадзурын кодта Дзамболатмæ. Уый 
йæ хорз зыдта, фæскомцæдисонтæ ма куы уыдысты, уæдæй 
нырмæ. 
Фæлæ уæд Дзамболаты Мæдинæтимæ аныхас кæныны бон нæ 
фæци. Дыууæ хатты йæм Мæскуыйæ сдзырдтой. Стæй та йæ 
цавæрдæр ахсджиаг æмбырдмæ цæуын бахъуыдис, чызгæй хатыр 
ракуырдта æмæ йын абон фæссихоры цыппар сахатмæ сæмгъуыд 
кодта. 
Дзамболаты секретарь, Мæдинæтæн йæхи карæн чызг, зыдта, 
уазæг кæд фæзындзæн, уый. Къулыл сахатмæ бзкасти, уыдис 
фондз минуты хъуаг цыппар. Секретарь ма уыцы фондз минуты 
банхъæлмæ касти, стæй Дзамболаты кусæнуаты дуар байгом 
кодта æмæ Мæдинæтæн «табуафси» загъта. 
16 

Мæдинæт мидæмæ бахызти, æмæ та йæ зæрдæйы цæф бæл- 
вырд фæтагъддæр. 
Совнаркомы сæрдар, ибонау, йæ бынатæй сыстади, сырххъулон 
гауызыл чызджы раамæ рацыдис, йæ сæр зына-нæзына иуыр- 
дæм къулæй хаста, афтæмæй. Чызгмæ йæ къух бадаргъ кодта. 
Мæдинæт та ацы хатт дæр бафиппайдта: Дзамболаты къух 
уыди урс æмæ фæлмæн. «Æвæццæгæн, сау куыст рагæй нал 
бакодта». Дзамболат æм комкоммæ рæвдауæгау каст, æмæ чызг 
афтæ банкъардта, цыма лæджы цæстытæ алцыдæр уыдтой æмæ 
æмбæрстой. 
— Æгас цу, æгас! Куыд цæуынц дæ хъуыддæгтæ? Ибон дæ 
хъæстагæй баззадтæн. Æрбад, дæ хорзæхæй.—Æмæ йе стъолы 
ныхмæ цы фæлмæн бандон уыдис, уымæ ацамыдта. Йæхæдæг 
дæр æрбадти. Чызг йæхи æруагъта æмæ та йæ алфамблай йæ 
цæст ахаста. Дыууæ стъолы, къулрæбын—чингуыты скъапп, 
къултыл—географион картæ, Ленин, Сталин æмæ Калинины 
портреттæ. 
— Бимболат куыд цæрыР^—фарста Дзамболат.—Фæскомцæди- 
сы иумæ куыстам. Быцæу дæр-иу арæх раистæм. Алчидæр-иу 
йæхи растдæрхуыдта. Æрыгæттæн уый се ’гъдау у. Дæхицæй йæ 
зондзынæ, — æмæ Дзамболаты цæсгом мидбылхудтæй ныррухси. 
— Æз уыдонæй нал дæн,—æфсæрмхуызæй бахудти чызг дæр. 
— Чи зоны... Горæтæн генералон пълантæ аразыны хъару 
кæмæ разыны, уый ма сывæллон дæр кæм вæййы?! Аргъауы 
хъайтартау рæзынц нæ фæсивæд. Мах рæстæджы дæр тынг 
цыдысты ахуыр кæнынмæ Мæскуымæ, Ленинградмæ. Ныр та 
бынтон ныххæрæтт ластой. Бæллиццаг сты нæ фæсивæд, стыр 
бæллиццаг. 
— Бахатыр кæн, æмæ ды уыдонæй нал дæ? 
— Мæгъа! Æмæ ды куынæуал хоныс дæхи уыдонæй, уæд 
æз зæрондæй...Цыппæрдæс æмæ ссæдз азы... 
— Уыцы карæнæй ахæм бынаты! 
— Мæхи дæр тухийæ марын æмæ адæмы дæр,—йæ чысыл- 
гомау цæстытæй та бахудти Дзамболат.—Уый дæр хорз, фæлæ 
уæ хъæуы цы хабæрттæ ис? Дæ ныййарджытæ куыд цæрынц? 
Иу-дыууæ мæйы бæрц нал уыдтæн уыцырдыгæй. Æрмæст ма 
айфыццаг Ауызбийы федтон ам,æмбырды. 
— Æмæ Ауызбийы зоныс?—сирвæзти чызгæй æмæ бамбæрста, 
йæ рустæ куыд ссыгъдысты, уый. 
— Куыд нæ... Йæ цот дæр æмбисонды дзæбæх сты. Йæ хис- 
тæр—скъолайы директор. 
Чызг банкъардта йæ зæрдæйы цæф. Афтæ йæм фæкасти, 
цыма йын Дзамболат суанг йæ сусæг хъуыдытæ дæр æмбары. 
«Чи зоны, æмæ нæ Сослæнбегимæ дæр искуы федта». 
...Дзæуджыхъæуæн генералон пълан нæма уыдис. Йæ сара- 
зыныл уæвгæ куыстой, фæлæ кæд срæвдз уыдзæн, уый зын 
зæгъæн уыд. Æмæ уьтгЦЪг’го^ чызгмæ, мый- 
йаг, исты сгуыхтдзинадм^'^^ нълан- 
2 К>ырлы фырт 
17 

тæ æнцон ацаразгæ не сты. Стæй сæ иугай адæймæгтæ дæр 
нæ аразынц. Фæлæ, чи зоны, ацы чызг хъуамæ суа курдиат- 
джын архитектор æмæ проекттæ сараза, горæт кæмæй сфидауд- 
зæн, ахæм бæстыхæйттæн, уынгтæ ’мæ ансамблтæн. 
— Æмæ дын уæдæ уæддæр цæмæй у мæ бон баххуыс кæ- 
нын?—фарста Дзамболат чызджы. 
— Бирæ цæмæйдæрты... Мæн хъæуы базонын горæты дард- 
дæры рæзты фæндæгтæ. Зæгъæм, хæстæгдæр дæс азы, стæй 
та уæд дæс æмæ ссæдз, æртиссæдз азы дæргъы. Куыд рæз- 
дзæн горæты экономикæ? Цавæр заводтæ æмæ ма дзы фаб- 
риктæ фæзындзæн? Иннæ ахæм наукон æмæ культурон рухсадон 
кусæндæттæ? Æнæ уыдон сбæлвырдгæнгæйæ дзурæн нæй генера- 
лон пъланыл. 
— Ленинграды мын мæ зæрдыл æрлæууын кодтай. Йæ уæрæх 
уынгтæ, æмбисонды рæсугъд хæдзæрттæ!.. Æндæраз дзы иу къорд 
бæрнон кусæгимæ уыдтæн. Цæвиттон, йæ рæстæджы Сергей Миро- 
нович Кировы хъæппæрисæй Ленинград æмцегад кæнын рай- 
дыдта, Кировæн дыккаг райгуырæн горæт чи сси, ууыл—Влади- 
кавказыл. Кировы амарды фæстæ уыцы æмцегад иуцасдæр фæ- 
къуыхцытæ. Æмæ йæ хъуыди фæстæмæ сног кæнын. Уазæгуаты 
уыдыстæм Ленинграды горæххæсткомы сæрдар Алексей Нико- 
лаевич Косыгинмæ. Абоны хуызæн ма мæ зæрдыл лæууы, горæты 
разамонæг куыстгæнджыты æмбырды Косыгин куыд дзырдта, уый: 
«Сергей Миронович ма æгас куы уыдаид, уæд,æвæццæгæн, афтæ 
зæгъид: «Нæ ирон æфсымæртæн мацы бавгъау кæнут. Баххуыс 
сын кæнут алцæмæй дæр». Уый фæстæ Ленинграды кæдæмдæ- 
риддæр нæ бацыдыстæм—алы ран дæр ныл æмбæлдысты хæ- 
ларзæрдæ ’мæ дзагармæй. 
Косыгин нын сихор куы сарæзта, уæд нын кæд рахастой 
алагираг кæрдотæ дæр. Чидæр ма сæ францусæгтæ дæр схуыд- 
та. Уыцы балцы рæстæг нæ горæты генералон пълан саразын 
баргонд æрцыди Ленинграды архитектортæн. Фæлæ уыцы егъау 
хъуыддаджы дæумæ дæр аккаг хай æрхаудзæн,—æмæ та Дзам- 
болатæн фæлмæн худтæй йæ цæсгом барухс. 
— Уым æз ницæмæ сарæхсдзынæн... 
— Сарæхсдзынæ. Æрмæст, нæ горæты генералон пъланыл 
чи сагъæс кæны æмæ чи кусы, уыдонæй хъуамæ алчидæр 
зæгъа йæ хъуыдытæ горæты экономикон æмæ культурон рæз- 
ты тыххæй. Æз та республикæйы пълантæгæнæг къамисæн ба- 
бар кæндзынæн æмæ дын бæлвырд бæрæггæнæнтæ ратдзысты... 
Ноджыдæр ма мæ фæнды, æвæццæгæн, дæхæдæг мæнæй хуыз- 
дæр кæй зоныс, иукъорд ахæм хъуыдыйы зæгъын. Фыццагдæр, 
цæрæн хæдзæрттæ чи аразы, уыдонæн зæрдыл даринаг у, нæ 
бæстæйы сомбоны фæлтæртæ дæр уым кæй цæрдзысты, уый. 
Дыккаг та... Зæхх махæй фылдæр никæмæ ис, æмæ æз афтæ 
нæ зæгъын æмæ дзы æнæхæдзардзинæй пайда кæнæм. Фæлæ 
нæ горæты уынгты адæймаг йæхи хъуамæ Къасарайы нарæг 
комы цæуæджы хуызæн ма ’нкъара. Уæдæ æнæ зайæг халæй, 
18 

æнæ бæлæстæй горæт горæт нæу. Йæ рæстæджы Энгельс афтæ 
дзырдта, зæгъгæ, дам, коммунизмы дуджы горæттæ уыдзысты 
чысылгомау æмæ зайæгхалæй хъæздыг. Цæвиттон, хъуамæ мах 
хъуыды кæнæм æрмæст нæхи цардыл нæ, фæлæ суинаг фæлтæрты 
цардыл дæр. Уый у социалистон дуджы ахсджиагдЖр миниу- 
джытæй иу... 
Совнаркомы сæрдар, горæты арæзтады тыххæй Мадинæт йæ- 
хæдæг кæй нæ зыдта, ахæмæй ницы загъта. Æрмæст куыд зæр- 
дæбынæй, куыд æнувыдæй дзырдта, уымæ гæсгæ чызгмæ афтæ 
фæкасти, цыма уыцы хъуыдытæ фыццаг хатт хъуыста. 
Дзамболат хæдзарады æмæ культурæйы рæзты фарстатыл 
бæлвырд дзуринаг нæ уыдис, фæлæ нал фæлæууыд. Æмæ ныхас 
кæнын райдыдта «Электроцинк», вагæттæцалцæггæнæн завод, 
авджын дзаумæттæ аразæн завод, уæлæдарæс хуыйæн фабрикæ 
æмæ ’ндæр куыстуæттæ куыд рæздзысты, ууыл. 
— Уый æрмæстдæр сæ чысыл хай у, коммунистон æхсæнадмæ 
цæимæ бацæудзыстæм, уыдонæн. Иннæтæ нырма аразинаг сты, 
иннæты нырма æрхъуыды кæнын хъæуы,—Дзамболат нымайын 
райдыдта, фидæны ма горæты, уымæ гæсгæ, цавæр ног фаб- 
риктæ ’мæ заводтæ фæзындзæни, уыдоны. 
Чызджы цæстыты раз сыстад сомбоны горæт. Уыдта йын 
йæ уæрæх уынгтæ, бирæуæладзыгон бæстыхæйттæ, йæ цъæх 
фæзтæ, стадионтæ. Уый хъуамæ уа, ныронг кæй никуыма федта, 
кæм никуыма уыд, ахæм горæт. Æвæццæгæн, афтæ райгуыры 
композиторы хъуыдыйы ног зарæг, ног симфони. Йæ мыртæ 
фæуайынц йæ авторы хъустыл, уаддымгæ фестынц йæ сæрымагъзы. 
Адæммæ та ахæццæ вæййы, оркестр æй куы ацæгъды, уæд... 
— Ныр ма уал нæ республикæйы æрмæстдæр дыууæ горæты 
ис—Орджоникидзе æмæ Алагир. Фæлæ ма нæм фæзындзысты 
ног горæттæ, сæ хуыз скалдзысты нæ хъæутæ. 
— Куыд бафиппайдтон, афтæмæй горæты чысыл арæзт цæуы 
цæрæн хæдзæрттæ,—сдзырдта чызг.—Адæмæй та фатерхъуæгтæ 
бирæ ис. 
— Уый раст у. Аразын хъæуы,—Дзамболат фæхъус иуцасдæр.- 
Фæлæ нырма æгæр цыбыркъух стæм. Ног хæдзараразæг стæм. 
Ахæмæй та, дам, калм дæр йæ хуынкъмæ лидзы. Ноджы ма 
нæм нæ фыдгултæ дæр фæйнæрдыгæй сæхи æрбайваз-æрбай- 
ваз кæнынц. Æмæ уый дæр хъуыдыйаг у. 
— Хæстæй тас у?—сдзырдта чызг æмæ йæ ныхæстыл фæфæс- 
мон кодта: «Цы æнахъинон фæрстытæ йæ кæнын». 
— Тас та кæд нæ уыди?—йæ къухтæ фæйнæрдæм акæнгæйæ 
загъта Дзамболат. 
— Æгæр дæ бахъыгдардтон. Ныххатыр кæн, дæ хорзæхæй,— 
чызг сыстади. 
— Цæмæн уый загъыс? Мæ сæр ма дæ истæмæн куы бахъæ- 
уа, уæд табуафси, æфсæрмы ма бакæн. Архитектортæ нæ абон 
æхсызгон хъæуынц, райсом та—ноджы тынгдæр. Уæлдайдæр 
чызг архитектортæ. Архитектурæ рæсугъддзинад æмæ аивдзина- 
19 

димæ баст у. Уым та, мæнмæ гæсгæ, сылгоймаджы ничи ам- 
булдзæни,—Дзамболат дæр сыстади. 
— Цæй, хæрзизæртæ уал. 
— Дæ хорзæхæй, саламтæ-иу ратт Бимболатæн. Хъæумæ куы 
ныфтай, уæд та дæ ныййарджытæн, Ауызбийæн... 
— Уый дын—мæ бар,—йæ сæр батылдта чызг æмæ сыдз- 
мыдзы дуары ’рдæм акъахдзæф кодта. 
Республикæйы Совнаркомы сæрдар æмæ архитектурон фа- 
культеты студенткæ сабыр царды ныхæстæ куы кодтой, уыцы 
бонтæй ма рацыди дыууæ къуырийы. Булататы хæдзары июны 
æртыккаг хуыцаубоны хъуамæ уыдаид чындзхаст... 
3. 
Тæгæрдоны хъæуы цæрджытыл бафтыди 
удаистдзинад. Æнæхонгæйæ тындзыдтой 
хъæуы астæу стыр фæзмæ. Фæсаходæнтæ уыдаид, афтæ ардæм 
фæзынди уæзласæн машинæ. Йæ гуыффæмæ схызтысты партийы 
райкомы фыццаг секретарь, райæххæсткомы сæрдар, хæстон комис- 
сар. Раныхас кодта райкомы секретарь, ныллæджытæ æмæ 
бæзæрхыгарæзт Дебола. 
— Кæй хъæуы хæст, кæй пайдайæн у? Цæмæн æрбалæбурд- 
той махмæ?—фарста райкомы секретарь мæстджынæй æмæ йæ- 
хæдæг дзуапп лæвæрдта.—Дунейы бонджынты. Советон царда- 
рæзт сæ цæсты сындз у, се сæфт дзы уынынц, сæ дæндæгтæ 
йæм рагæй цыргъ. кæнынц. Фæлæ уæ бауырнæд, уыцы тугæй- 
дзаг дæндæгтæ рæхджы æрцæудзысты саст! 
Ноджы ма дзырдта парти, Ленин æмæ Сталины тыххæй. 
Йæ ныхас та фæци афтæ: 
— Тæккæ райсом æз цæуын хæстмæ! 
Ныхасгæнджытæ иу иннæйы фæдыл додой кодтой æрбалæ- 
бурджытæм, домдтой, цæмæй сæ æвæстиатæй арвитой хæсты 
быдырмæ. 
Муратмæ афтæ касти, цыма мæнæ ныртæккæ йæ фыд Тæтæри 
дæр схиздзæни машинæйы гуыффæмæ æмæ зæгъдзæни: 
— Хæстмæ чи цæуы, уыдоны номхыгъды мæн дæр ныффыс- 
сут. 
Фæлæ уый бæсты райкомы секретарь Дебола фехъусын 
кодта: 
— Ныхасы бар сырх партизан, зæронд большевик Булататы 
Ауызбийæн. 
Мурат йæ мидбынаты базмæлыди, зулаивæй бакасти Ауыз- 
бийы кæстæр фырт Науырызмæ. Уый та йæ фыды кой куы 
айхъуыста, уæд цæмæндæр фефсæрмыхуыз æмæ йæ сæр дæлæмæ 
*руаг>та. 
Ауызби лæууыди хистæртимæ; йæ иу къухæй хæцыди æргъæвæг- 
джын роныл баст æвзист хъамайы сæрыл, иннæ къухы æнгуылдз- 
тæй та сындæггай здыхта йæ халасбын рихитæ æмæ касти 
20 

зæхмæ, йæ къæхты бынмæ. Куыддæр ын йæ ном сдзырдтой, 
афтæ фидар къахдзæфтæй бацыди машинæмæ æмæ рогæн схыз- 
ти гуыффæмæ. 
Фæйнæрдыгæй райхъуысти: 
— Сабыр ут! 
— Зæронд большевик! 
— Сырх партизан! 
— О, мæ хуртæ!—сындæггай райдыдта Ауызби.—Фыццаджы- 
фыццаджыдæр уый зæгъынмæ хъавын: тæрсгæ ма фæкæнут! 
Æз бавзæрстон немыцæгты дæр, туркæгты дæр. Деникины дæр 
бавзæрстон! Махнойы дæр! Ныффæрæзтон! Æмæ æз цы дæн? 
Нæ адæм ныффæрæзтой. Ныр та уæлдайдæр. Къæппæгæй иу 
хатт чи аирвæза, уыи йæ уд суæлдай кæндзæн, уæддæр йæхи 
æгады бынатмæ нал æруадздзæни. Мах зыдтам, цæй сæраппонд 
тох кодтам, уый. Æмæ нын тыхгæнæг тых не ссардта. Фæси- 
вæд, уæ сæртыл бæрзонддæр схæцут!—цыма бардзырд лæвæрдта, 
уыйау хъæрæй дзырдта Ауызби. Судзгæ маст ын йæ зæрдæ 
сыгъта, йæ хурхыуадындзтæ-иу ын æрбалвæста. Æмæ-иу фæхъус, 
йæ риуы дзаг-иу сулæфыд æмæ та-иу адæмыл йæ цæст ахас- 
та.—Хиппæлæгауыл мын æй ма банымайут, фæлæ тæккæ абон 
дæр цæттæ дæн... Мæ сæр кæм бахъæуа, уым æрлæудзынæн.— 
Ауызби ферхæцæгау кодта, исдуг фæхъус и, стæй та райдыдта: 
— Уæ хорзæхæй, бахатыр кæнут. Ам хистæртæ дæр ис, уæдæ 
кæстæртæй дæр æфсæрмы хъæуы. Нæ хæдзары фондз ницæййаг 
гуырды рахъомыл. Кæм стут, кæ? Ардæм-ма фæзынут! 
Адæм та æмгуыв-гуыв скодтой. 
— Цы фестут? Сослæнбег? 
— Марадзут, Мæхæмæт! 
— Амырхан, уæ фыд уæм дзуры! 
Машинæйы ’рдæм иу иннæйы фæдыл æфсæрмхуызæй адæмы 
’хсæнты цыдысты Ауызбийы фырттæ. Амырхан машинæмæ ’ввахс 
лæууыди, фæлæ банхъæлмæ касти сæ хистæр æфсымæры фæзынд- 
мæ. Сослæнбеджы фæдыл гуыффæмæ схызти Мæхæмæт. Уый 
дæр асæй—бæрзонд, иннæ æфсымæртæй хъауджыдæр ма дардта 
рихитæ. Сæ колхозы фыццаг комбайн уый аскъæрдта дзагæф- 
сир хуымы. Мæхæмæты хæдфæстæ машинæмæ сгæпп кодта кол- 
хозы агроном Амырхан. Йæ уæлæ галифе хæлаф, рог цырыхъ- 
хъытæ, æгънæгджын хæдон æмæ сызгъæринхуыз бухайраг уæл- 
дзармæй худ. Æфсымæртæн се ’ппæтæй уындджындæр æмæ 
хæрзконддæр. Цыппæрæм æфсымæр Гацыр — ныллæджытæ арæзт 
бæзæрхыг лæппу, хæххон-инженерон институты ахуыр кодта. 
Хъæуы фæсивæд-иу сæ хъару æвдисынмæ Тæгæрдоны былмæ 
цыдысты. Уым-иу уæззау дуртæ исыныл быцæу кодтой. Æмæ-иу 
се ’ппæты дæр амбылдта. Горæтæй дысон æрцыди, Сослæнбеджы 
чындзæхсæвмæ. Æфсымæрты кæстæр, талабæласау, лыстæджытæ 
æмæ дæргъæлвæс, æвддæсаздзыд Науырыз фырæфсæрмæй йæ 
мидбынаты лæугæйæ баззади. Мурат ын йæ цонгыл рахæцыд. 
— Баба дæумæ ’нхъæлмæ кæсы... 
21 

Науырыз фæрсырдыгæй бацыди машинæмæ, гуыффæйы тигъыл 
фæхæцыди, сæгуытау рог сгæпп ласта машинæмæ æмæ йæ хис- 
тæрты фæстæ алæууыди. 
— Нæ бон æмæ нæ фадат куыд амыдтой, афтæ уæ схъо- 
мыл кодтам уæ мадимæ советон хицауады æххуысæй,—баздæхти 
Ауызби йæ фырттæм.—Ныр уæ лæджы сæр бахъуыди. Лæг куы 
райгуыры, уæд адæмæн нывонд æрцæуы йæ цард, адæмы хъыс- 
мæтимæ баст æрцæуы йæ хъысмæт. Лæджы хуызæн лæг мæнæ 
ахæм рæстæг сбæрæг вæййы! Гъæтт, лæппутæ, уе уæнгтыл схæ- 
цут! Не ’фсымæртæ, нæ хотæ сæ туг æнæвгъау цы ног царды 
сæраппонд ныккалдтой, уый кард æмæ топпæй хъахъхъæнинаг 
фæци. Хъусут, цытæ дзурынц, уымæ? Кæд уæ сæрмæ хæссут, 
уæд ма æз дæр мæнæ ацы хъамайы бæсты æхсаргард æрба- 
бæтдзынæн. Бæсты фарн сын ма ныббарæд, мах ацы бæллæхы чи 
бафтыдта, уыдонæн, фæлæ гæнæн нæй. Æмæ уал нæ хæдзары 
цинаг хъуыддаг дæр—нæ чындзæхсæв фæсуæлахиз бонтæм аргъæв- 
дзыстæм. Ныр та цæут, уæ мадæн зæгъут æмæ уæ райсоммæ 
барæвдз кæна!—Зæронд лæг ферхæцыд, схуыфыд, цъусдуг 
фæхъус, стæй та сдзырдта: 
— Мæ фыдæбæттæ æмæ уын уæ мады æхсыр хæрам фæуæнт, 
сымах уæ сæрмæ худинаг куы ’рхæссат, нæ Райгуырæн бæстæ- 
йыл уæ исчи гадзрахатæй куы рацæуа, мæлæтæй куы фæтæр- 
са! 
Тæтæри лæууыди йæ рагон æмбал, цæлхгæнæг Василий 
Петрович Шерпиловы фарсмæ. Зæронд цæлхгæнæг-иу рæстæгæй- 
рæстæгмæ йæ цуркæлвыд урс-урсид зачъетыл йæ къух æрхаста 
æмæ та-иу хуыфæгау скодта. Тæтæри æмбæрста: зæронд лæг 
хинымæры тыхсти. Уæд афтæ фæкæны. 
— Мæ хистæр, Иван, Львовы ’рдыгæй службæ кæны. Афон- 
мæ тохы бацыд, уæдæ цы?—хинымæры дзурæгау загъта Василий. 
— Уый арæнмæ дард у? 
— Хæйрæг йæ зонæг. Хæстæг у, æнхъæлдæн. Уæ не Сфæл- 
дисæг, зæрондæй ма мын ацы бæллæх та цæмæн бавзарын 
кодтай!—йæхæдæг уæрæх хæлафы дзыппæй фындзыкæлмæрзæн 
систа æмæ дзы йæ фæллад уымæл цæстытæ асæрфта.—Жоркæ 
та Сыбыры службæ кæны. Кæстæрæй зæгъын. Жоркæ... Афæз- 
зæг æм æнхъæлмæ кастæн.Уæвгæ нын нæ хабæрттæ куы зоныс. 
Е-х-х! 
Иутæ æмдзæгъд кодтой, иннæтæ сæ цæссыгтæ сæрфтой... 
Муратмæ алы адæймаджы ныхас дæр касти тæрхоны уынаф- 
фæйы хуызæн—аивæн кæмæн нал ис, æнæ сæххæстгæнгæ кæмæн 
нæй. Лæппуйы зæрдæ ноджы тынгдæр æрбауынгæг, йæ фыццаг 
ахуыргæнæг Уардис, иу-фæндзай азы бæрц кæуыл цыдаид, ахæм 
сылгоймаг, дзурын куы райдыдта, уæд: 
— Иу æмæ ссæдз азы размæ мæ сæры хицау фæмарди ре- 
волюцийы знæгты къухæй. Иунæг цъæх чызг нын баззад. Зонут 
æй, йæ фыды фæстæ райгуырд. Уымæн фæбадтæн. Мæ царды 
æнхъæлцау, мæ къонайы цæджындз... Фæскомцæдисмæ бацыди. 
22 

Мæнау уый дæр ахуыр кæны сабиты. Æрдæбон мæм æрбауыр- 
дыг, махæй та, дам, чи ацæудзæн? Æз, дам, ацæудзынæн. Цæф- 
тæм, дам, уæддæр зилдзынæн. Цы йын загътаин? Гæныстоны 
зæрдæ,—Уардис сау тæнæг сæрбæттæны кæронæй йæ цæстытæ 
асæрфта æмæ та сдзырдта. — Цу, мæ къона, цу, дæ сæр дæр 
дзы бахъæудзæни. 
Мураты цæстытæ дæр доны зылдысты æмæ-иу сæ аивæй 
асæрфта. Йæ зæрдыл æрлæууыди, фыццаг дамгъæтæ куы фыста, 
уæд-иу ын Уардис йæ къухыл куыд хæцыд, уый... 
Лæппуйы риуы æвзæрыди, ныронг кæй никуыма бавзæрста, 
ахæм ныфс æмæ сæрыстырдзинад. Йе ’вæлтæрд зондæй æмбæрс- 
та: бархийæ хæстмæ чи цæуы, уыдонæй бирæтæ нал æрыздæх- 
дзысты. Æвæццæгæн æй сæхæдæг дæр æмбæрстой, фæлæ уæд- 
дæр курынц, цæмæй сæ хæстмæ арвитой... 
* * * 
Хъæу æваст йæ хуыз аивта. Адæмы зæрдæты æрфысым 
кодтой тас æмæ сагъæс. 
Изæрыгæтты-иу фæсивæд нал бакъорд сты, нал-иу райхъуыст 
сæ хъæлдзæг ныхас, сæ худын, сæ фæндырдзагъд. Ацы 
бонты, Сослæнбегау, йæ амонд ссарынмæ чи хъавыди, кæнæ 
дарддæр ахуырмæ йæхицæн пълантæ чи арæзта, уыцы лæппутæ 
сæ рæттæ æнгом æрбалвæстой, се ’ккæйтты хордзентæ бафтыд- 
той æмæ къордтæ-къордтæй цæуын райдыдтой æфсæнвæндаджы 
станцæмæ. 
Хæсты дыккаг бон Мурат дæр сæ бинонтимæ рацыд Ауы:*- 
бийы фондз фыртæн фæндараст зæгъынмæ вагзалмæ. Æмæ... 
уый бæрц цæссыг ныккалгæ никуыма федта; абонау зæрдæрис- 
сæн ныхæстæ никуыма фехъуыста; абонау æргом хъæбыстæ æмæ 
батæ кæнгæ никуыма федта. Сылгоймæгтæ æнæфсæрмæй сæ хъæ- 
бысты’ кодтой сæ хъæбулты, се ’фсымæрты, сæ цардæмбæлттæн 
истой сæ къух. Сæ цæссыгтæ ныхъуыргæйæ кæрæдзийæн ныфсытæ 
æвæрдтой, хæсты артмæ чи цыд, уыдон, æмæ сæ фæндараст- 
гæнджытæ. 
Фæсивæдæй иукъорд, семæ уыд Ауызбийы фырт Амырхан дæр, 
зарыдысты Къостайы «Додой». Фæндырдзæгъдæг, ссæдз азæй 
фылдæр кæуыл цыдаид, ахæм чызг, нал ауæрста йæ цæнгтыл. 
Чысыл фæстæдæр поезд дард фæндагыл кæй фæласдзæн, уыцы 
лæппутæ, ерысгæнæгау, сæ къæхтæ зæххыл хостой. Чи зоны, 
бирæтæ ма дзы фæстаг хатт хъусынц ирон фæндырдзагъд, фæс- 
таг хатт ма æрсагътой сæ къахфындзтæ сæ уарзон чызджыты 
раз. 
Бинонтæ ’нкъардæй сæ хæдзармæ ’рбаздæхтысты иумæ. Тæтæ- 
ри мидæмæ дæр нал бацыди—чъырызмæст цæттæ кæнынмæ фев- 
нæлдта. Йæ цæсгом æгасæй ныттар. Йæ бæрзонд ныхыл фæзын- 
ди ног æнцъылдтæ, йæ куыстæфхæрд къухтæ ’внæлдтой хæлæф- 
гæнæгау, афтæмæй дзырдта Муратæн: 
23 

— Хæст, мæ хур, æппæт адæмы хæст у. Æнцон нæ уыдзæн. 
Уæлæнгæйтты рауайа, уый мæ нæ уырны. Уый бæрц нæм йæ 
ныфс чи ’рбахаста, уый йæ зæрдæ истæуыл дары. Райсом кæнæ 
иннæбон мæнмæ дæр фæдзурдзысты. Кæд фæуыдзæн, чи ма 
дзы сыздæхдзæни—Хуыцау йæ зонæг. Дæ хистæры дæр ма ардæм 
кæм равдæлдзæни. Мæ катай, мæ сагъæс сымахыл у. Дæ ма- 
дæн, дæ кæстæртæн ардыгæй фæстæмæ се ’нхъæлцау ды дæ. 
Уæдæ сыхæгтæм дæр цæст дарын хъæудзæни... 
Уæдмæ чъырамæст ацæттæ. Тæтæри дзы ведрайы дзаг æрæв- 
гæдта æмæ Муратæн афтæ: 
— Марадз, асин рахæсс. Хæдзары тигътæ ранæй-рæтты ай- 
сæрдинаг сты. Бырутæм та райсом раджы æркæсдзыстæм. 
Мурат асин сæвæрдта æмæ дыууæйæ дæр хæдзары сæрмæ 
схызтысты. Тигътæм æввахс иугай æмбæрзæн дуртæ систой æмæ, 
рейкæтыл лæугæйæ, сæрдын райдыдтой. Мурат дис кодта, йæ фыд 
куыд бæстонæй архайдта, ууыл... 
Цæст ма чысылтæ уыдта, уæд æрхызтысты зæхмæ. 
Уыцы изæр бинонтæ куы бафынæй сты, уæддæр ма Мурат 
хъуыдытæ кодта: «Æвæццæгæн, фæци мæ сабидуг. Фæскомцæдис- 
мæ куы цыдтæн, уæд ард бахордтон, Райгуырæн бæстæйæн 
фыртæн кæй сбæздзынæн, ууыл. Æмæ нырæй фæстæмæ зын- 
дзинæдтæй мæхи цы бон бафæсфæд кæнон, уыцы бон-иу мæ сæр 
дæлдзæх фæуæд. Ехх, тæхуды, æз дæр бæргæ ацæуин бæп- 
пуимæ!» 
Цалдæр боны фæстæ Тæтæрийы дæр афæндараст кодтой. 
Поезд куы адард, уæддæр ма Ауызби, йæ бинойнаг Госæма, 
Фатъимæт æмæ йæ цыппар сывæллоны дзæвгар фæлæууыдысты 
сæццæтæгæнæгау, стæй æппынæрæджиау, æнæдзургæйæ, сæхимæ 
раздæхтысты. 
Æмбойны фæсидзæрхуыз Тæтæрийы хæдзар. Изæрæй фос 
хизынæй куы ’рбаздæхтысты, хъулон хъуг йæ сыкъатæй дуар 
куы бассыдта, уæд бæрзонд саулагъз лæг дыстæтылдæй йæ 
размæ нал рацыд. Уыцы изæр кæрты пæлæхсар æнгузы бын 
бандон уыди афтид. Уыцы изæр Тæтæриты сæрдыгон хæдзары 
сæрмæ фæздæг цæгтæ-цæгтæ арвмæ нал сфардæг. Уымæн йæ 
дыккаг бон кæлхозы куырдадзæй нал райхъуысти, хъæуы цæр- 
джытæ кæуыл сахуыр сты, уыцы дзæбуг æмæ хъæсдарæджы зæ- 
ланг. Мурат, иннæ хæттытау, сæумæрайсом нал азгъордта куыр- 
дадзмæ. Бынтон æрæджиау рахызти кулдуарæй, уынджы цъус 
афæстиат, стæй сындæггай дæлæрдæм арасти. Ныххæццæ куыр- 
дадзмæ, æддæдуар æрлæууыд. Йæ хъуыстыл ауади Тæтæрийы 
æмбал Василий Шерпиловы ныхас: 
— Æз, иуæй, зæронд дæн, дзæбугæй архайынæн нал дæн. 
Иннæмæй—цалхгæнæг... Фæлæ гæнæн нæй. Ахæм цъысымы ба- 
хаудыстæм. 
24 

* * * 
Партийы райкомы дыккаг секретарь Алыксандры бинойнаг 
Алимæт куыстæй æхсæвæртыл æрбацыд. Изæрырдæм рынчын- 
донмæ æрбаластой, арын чи нæ фæрæзта, ахæм æрыгон сылгой- 
маджы,æмæ уыимæ ныффæстиат. 
Алыксандры ’рбаййæфта бадгæ йæ кусæн стъолы раз. Уый 
ракалдта, лæгъзты гæххæттытæй цыдæриддæр уыдис, уыдон æмæ 
сæ иугай æвзæрста. 
— Дæумæ дæр сидынц?—адæргæй афарста сылгоймаг.—Æмæ 
кæд? 
Алимæты зæрдæ йæхи риуы къултыл ныххоста, цæстытæ 
доны разылдысты. Уый æмбæрста: иугæр хæст райдыдта, уæд, 
хæцæнгарз райсынхъом чи у, уыдонæй фæсте ничиуал баззай- 
дзæн. Йæ мой дæр гæххæттытимæ уыцы æнувыдæй хуымæтæджы 
нае архайы. 
— Бæрæг нæма у... Цас тагъддæр уа, уыйас хуыздæр. 
— Ам дæр ма дзы хъуамæ исчитæ баззайа... 
— Ам? Баззайдзысты... Зæрæдтæ, сылгоймæгтæ.—Алыксандр 
йæ сæрыл схæцыди æмæ йæ бинойнагимæ фемдзаст.—Ды мæ 
бамбардзынæ. Адæймагæн йæ ныхæстæ æмæ йæ хъуыддæгтæ 
хъуамæ кæрæдзийæ иппæрд ма уой. 
— Уый бæргæ афтæ у, фæлæ дæ цæст та? Нывыл дзы куы 
нæ уыныс. 
— Кутузов йæ иу цæстимæ æнæхъæн Уæрæсейы æфсады 
сæргъы куы лæууыд. 
— Уымæн йæхи топпæй æхсын нæ хъуыд. 
— Æз дæр, табу Хуыцауæн, мæ развæндагæй никуыма адзæ- 
гъæл дæн. Уæдæ фрицы дæр фендзынæн. 
Кæддæр, лæппуйæ, скъолайы ма куы ахуыр кодта, уæд 
Алыксандрæн йе ’мбæлттæй иу йæ рахиз цæст ныццавта æнæ- 
бары.'Æмæ бакæсгæйæ æнæсахъаты хуызæн бæргæ уыди, фæлæ 
дзы æвзæр уыдта. 
— Гъемæ уæдæ æз дæр дæ фæдыл ацæудзынæн,—сылгоймаг 
фæрсæгау бакасти йæ моймæ.—Дохтыр ма цæмæн дæн... 
Цавæр дзуапп ын радтаид Алыксандр? Нырма дыууæ азы 
йеддæмæ нæма ацардысты. Цот дæр сын нæма уыд. Уæвгæ уымæ 
дæр нæма тагъд кодтой. Кæрæдзийы цинæй дæр нæма бафсæс- 
тысты. 
— Куыд дæ фæнды, афтæ,—æрæджиау загъта Алыксандр.— 
Æрбадæм уал. 
Алыксандр æмæ Алимæт сæхи æруагътой диваныл фæрсæй- 
фæрстæм. 
— Махмæ дæр æмбырд уыдис, æз дæр дыууæ ныхасы загътон. 
Уæдæ куыд! Райкомы секретары бинойнаг, рынчындоны фæском- 
цæдисон организацийы секретарь. Курдиат дæр балæвæрдтон...— 
Алимæты бинаг был ризæгау кодта, йæ кæуын тыххæйты урæдта. 
Алыксандр йæ бинойнагыл йæ цæнгтæ æрбатыхта. 
25 

Алимæт йæ мойы хъæбысы æмризæджы рызти. Райсом, иннæ- 
бон кæрæдзийæ фæхицæн уыдзысты, чи зоны, макуал æй фена, 
мæнæ йыл афтæ йæ цæнгтæ макуал æрбатуха. Фездæхтис йæ 
моймæ æмæ йын батæ кæнын райдыдта... Алыксандр дисы ба- 
цыди сылгоймаджы митыл—ныронг æй афтæмæй никуы федта. 
Йæ риумæ йæ æрбалвæста. Йæхимидæг ахъуыды кодта: а дыууæ 
боны фæхицæн уыдзысты æмæ, чи зоны, макуал... Ныр ма йæм 
ныр бахъардта, кæрæдзиуыл куыд чысыл фæцинтæ кодтой, кæ-. 
рæдзийы куыд чысыл барæвдыдтой, уый. Колхозтæ, быдыртæ, 
фермæтæ, æмбырдтæ, алыхуызон ахуыртæ... Алимæт йæхæдæг 
дæр фæдисонæй уæлдай нæ уыди—куы рынчындоны, куы рын- 
чынты хæдзæртты, куы конференциты... 
— Чи зоны, нæ дæ хъуыди курдиат дæттын. Стæй дæ хъуа- 
мæ ма арвитой... Мыййаг, исты, уæд... Зæгъдзынæн Æфсæддон 
комиссарæн. Æз ацæудзынæн... 
— Нæ, нæ. Уанцон нæу. Дæумæ та ... Хъуамæ ма фæсидой. 
Дæ куыст, дæ цæст... 
— Нæ, мæнæн уый гæнæн нæй. Фæлтау ды лæуу. 
— Нæ дохтыртæй иу æнæкъах, иннæ зæронд. Дыууæйæн чысыл 
сывæллæттæ. Искæй цæуын хъæуы. Пиллон артмæ хи ’ппарын 
кæй фæнды, фæлæ... Мæ зæрдæ мæм абондæргъы афтæ дзуры, 
цыма кæрæдзийæ ’нусмæ фæхицæн уыдзыстæм. Зæгъ-ма, мыййаг 
мыл исты... уæд куыд кæндзынæ? 
— Æдылы хъуыдытæ. Хæст хъуамæ бирæ ма ахæсса. 
— Бæргæ, тæхуды... 
Алыксандр йæ ныхæстыл йæхæдæг дæр гуырысхо кодта. 
«Бирæ ма ахæсса? Польшæйы аныхъуырдтой. Францы. Уым 
дæр немыц... Фæлæ ацы хатт та мах хъуамæ фæуæлахиз уæм. 
Социалистон паддзахад. Мах хъуамæ ныддæрæн кæнæм фашизм. 
Иунæг нæ уыдзыстæм. Немыцаг кусæг къласс, немыцаг компар- 
ти. Европæйаг кусæг къласс. Уыдон æрлæудзысты нæ фарс. 
Социалистон паддзахады фарс». Алыксандрмæ афтæ фæкасти, 
цыма искуы æмбырды ныхас кодта æмæ йæ хъуыдыты хал 
аскъуыди. Фæлтау уал æнцад абада, йæ рæсугъд цæсгоммæ 
кæсынæй кæмæн нæ бафсæст, йæ уарзты мондæгтæ кæмæй 
нæма суагъта, уыцы адæймаджы фарсмæ... Къулæй та хъæр 
кодта радио. «Знаджы хæдтæхджытæ бомбæтæ æрæппæрстой 
нæ горæттыл... Знаджы æфсæдтæн карз ныхкъуырд дæттынц 
нæ хæстон хæйттæ... Фæлæ уæддæр фашистон æфсæдтæн иуæй-иу 
рæтты сæ бон баци нæ зæххыл размæ бацæуын...» Алыксандр 
та фæстæмæ йе ’рдæбоны хъуыдытæм æрыздæхти: «Франц йæхи 
састы бынаты банымадта. Мах—никуы! Уыдонмæ разындис Ла- 
вальтæ æмæ Пэтентæ. Махмæ—никуы!.. Мах, ай-гъай, се ’ппæтæй 
домбайдæр стæм...» 
— Нæ хæдзар хасты хуызæн у. Исчи дæр фæзыны,—Алимæт 
йæ мойы хъæбысæй йæхи феуæгъд кодта. Алыксандр та фæстæмæ 
стъолы уæлхъус æрбадт. Æхсызгон æй чи нал хъуыдис, уыцы 
гæххæттыты скъуыдта, иннæты фæстæмæ æвæрдта сæ бынаты. 
26 

Дыккаг изæр уыди райкомы пленум. Партийы обкомы бю- 
ройы номæй дзы раныхас кодта Дзамболат. 
— Хæст цас ахæсдзæн, уый зын зæгъæн у. Фидарæй зæгъæн 
ис æрмæстдæр уый, æмæ мах фæуæлахиз уыдзыстæм. Бирæтæ 
ацæудзысты хæстмæ æмæ нæ алкæй дæр хъæудзæни кусын дывæ- 
рæй, æртывæрæй. Нырæй фæстæмæ нæм уыдзæни фидар хæстон 
æгъдау,—Дзамболат æмбæрста: чи йæм хъусы, уыдон æм бæл- 
вырддæр’ зæрдæвæрæн ныхæстæм æнхъæлмæ кæсынц. Фæлæ æн- 
дæр зæгъын йæ бон ници уыди,—Хæстмæ ацæуыны тыххæй курди- 
æттæ балæвæрдтой партийы райкомы секретартæ иууылдæр. Æмæ 
уал, æвæццæгæн, сразы уыдзыстæм фыццаг æмæ æртыккаг секре- 
тары ауадзыныл. Афтæ растдæр уыдзæнис политикон æгъдауæй 
дæр. Фыццаг секретары бæсты та обкомы бюройы фæнды, 
Алыксандры куы равзариккат, уый. 
— Ахæм куыстæн æз æрыгон дæн. Фæлтæрддзинад мæм чысыл 
и. Фæлтау хæстмæ мæн ауадзут,—йæ бынатæй сыстади Алык- 
сандр. 
— Уый хуымæтæджы бынат нæу—хæстон бынат у,—дзуапп 
ын радта Дзамболат. 
Алыксандрæн иуæй æхсызгон уыдис, фыццаг секретарæй йæ 
кæй равзæрстой, уый, иннæмæй та ам баззайын йæ сæрмæ нæ 
хаста. Алимæт абон райста сидты гæххæтт. Ус—хæстмæ, лæг та— 
къонайы рæбын. «Уæд та æфсæддон комиссарæн зæгъин æмæ йæ 
ныууадзой,—асагъæс кодта Алыксандр, фæлæ уыцы хъуыды 
уайтагъддæр асырдта.—Адæм та цы зæгъдзысты? Цы цæсгом 
ма сæм равдисдзынæн? Æнхъæлцау уæддæр куы уыдаид... Æз—ам, 
мæбинойнагта—хæсты. — Йæсурхид акалд Л.1ыксандрæн.—Æды- 
лыйы бынаты мæ сæвæрдтой, уæд та ма обкоммæ фæцæуин? 
Мæ усимæ мæ ауадзут, зæгъдзынæн... Цы уа, уый уæд. Ахæм 
рæстæг ныл скодта æмæ фæндонæй митæ гæнæн нæй... Нæ, 
уæддæр Алимæты хæстмæ цы зæрдæйæ, цы цæсгомæй афæнда- 
раст кæндзынæн?» 
Уыцы бон дæр вагзалы бирæ адæм уыдис. Алыксандр йе 
’мбæлттæй кæйдæртимæ æрбаласта Алимæты. Машинæйæ куы 
рахызтысты, уæд райкомы фыццаг секретарь адæмыл азылд, 
кæмæ куыд хæстæгдæр уыдис, афтæ сыл бацин кодта, хæстмæ 
цæуджытæн фæндараст загъта æмæ фæстæмæ йæ бинойнагмæ 
æрбаздæхти. 
— Мæ худинаджы хъæр хъуысдзæни... Дæу поезд фæцæйлас- 
дзæн, æз та... Зарджытæ мыл скæндзысты,—тыхст зæрдæйæ 
хъазгæмхасæнтæй дзырдта Алыксандр. Алимæтæн æхсызгон уыдис, 
йæ мойы йын ам кæй баурæдтой, уый. Афтæ йæм касти, цыма 
йæ зæрдæ, йæ хъуыдытæ, йæ фæндтæ иууылдæр баззайдзысты 
ам. Уырныдта йæ: хъысмæт ыл гадзрахатæй нæ рацæудзæни. 
Вагонмæ куы схызти, рудзынгæй æддæмæ куы ракаст, уæддæр 
йæ цæсгомыл æнкъарды фæд ницы уыййас фæбæрæг и ... Гом 
рудзынгæй ахæм хуызы ныхæстæ кодта, цыма хуымæтæджы балцы 
цæуы, иу къорд боны йеддæмæ нæ бафæстиат уыдзæни. Фæлæ 
27 

паровоз куы ныууасыд æмæ адæмæй чидæртæ æргомæй куы 
скуыдтой, уæд æнахъинон судзгæ рис асыгъта Алимæты зæрдæ. 
Цыдæр сдзурынмæ ма хъавыди, фæлæ йæ улæфæнтæ ахгæдтой, 
йæ рустыл æрдугъ кодтой цæссыгты ставд фæрдгуытæ, стæй 
уæд хæкъуырццæй ныккуыдта. 
4. 
Мæдинæт бадти Тæтæриты хæдзары, йæ 
цæстытæ æрттывтой зынджы къæрттытау 
æмæ сæрыстырхуызæй фарста: 
— Хъуыстат, уæдæ? 
— Искуы дæр ма нæ...—дзуапп ын лæвæрдта Фатъимæт.— 
Мурат дысон-бонмæ фынæй дæр нæ баци. Цал хатты йæ лæ- 
вæрдтой, уал хатты-иу йæ хъус радиойыл баныхæста. Мæ зæр- 
дæмæ кæцæйдæр рухсы цъыртт ныккасти... 
— Ме уæнгтæ ныр дæр ма ризæгау кæнынц. Ноджы куыд 
æнкъард хъæлæсæй райдыдта... Фæлæ афтæ куы сдзырдта: 
«Сымахмæ дзурын æз, мæ хæлæрттæ...» Зоныс, Хуыцауыл никуы 
æууæндыдтæн, фæлæ, æвæццæгæн, иу дингæнæг дæр Хуыцауыл 
афтæ не ’ууæнды, æз Сталиныл куыд æууæндын. Цыма мын 
уæлахизы хабар фехъусын кодтой, афтæ фæци мæ зæрдæ. 
Адæммæ æндæр кой нал и... 
Мурат хъуыста дыууæ сылгоймаджы ныхæстæм. Уымæн йæ- 
хиуыл дæр базыртæ базади. Сталин загъта: уæлахиз мах уыдзæн! 
Ноджы ма загъта, уæлахизы тыххæй цы саразын хъæуы, уый 
дæр. Æмæ уæдæ уæлахиз аразгæ у алы адæймагæй дæр. Мæнæй 
дæр, нанайæ дæр, Мæдинæтæй дæр. Не ’ппæтæй дæр. 
— Тæхуды, тæхуды, бирæ уæддæр куы нæ ахæссид. Фыд- 
бон æмæ, дам, фыдлæгæн сæ цæрæнбон цыбыр сты, фæзæгъынц,— 
фæлмаст хъæлæсæй дзырдта Фатъимæт.—Сослæнбег куыддæр 
сыздæха, афтæ—чындзæхсæв. Ахæм галтæ хæссынц, ахæм... 
Мæдинæты цæстытыл ауади Сослæнбег... Бæрзонд, хæрзконд, 
хæрзæлвæст, нуарджын цæсгом... Хæстмæ фæдисы чи ацыди, 
уыцы æгæрон дзыллæтæ айнæг къæдзæхау æрлæудзысты, æмæ 
уæд знагæн йæ сæр йæ кой фæуыдзæни. Сослæнбег хæрзиуджы- 
тимæ сыздæхдзæн, æмбырдтæ йыл кæндзысты... 
— Де ’фсымæртæ дæр, дам, куы ацыдысты, фехъуыстон. Сæ 
зæрæдты ма абæрæг кодтаиккой, уæдæ цы?—фарста Фатъимæт. 
— Дыууæйæ дæр иумæ, æртæ боны размæ...—загъта Мæдинæт 
æмæ йе ’хсызгон сæнттæй фæхицæн.—Мæ фыртыхстæй цы фæуон, 
уый нал зонын. Фæскомцæдисы райкомæн мæ секретарæй рав- 
зæрстой. Æмæ колхозтыл зилæм, фæсивæды æрвитæм быдырмæ. 
Сымахмæ дæр мæ цыды сæр тынгдæр уый фæдыл у. Сæ фыды 
та сын фæстæмæ колхозæн парторгæй равзæрстой. Фæлæ-иу ныр 
йемæ куыд ныхас кæндзынæн? Йæ ном дзурын дæр ын куы нæ 
уæндын. 
— Дæуæн æмбæлы, Мæдинæт... Ауызби фендджын адæймаг у... 
Не ’ппæтæн дæр зондамонæг... Уæдæ дæ Госæма дæр бамбар- 
дзæн. 
28 

— Адæм мыл нæ фæхуддзысты? 
— Зондджынтæ нæ, æдылытæн та сæ бар сæхи... Мæ къона, 
арæхдæр-иу æруай нæхимæ. Зæрæдтæ-иу дæ ауыной. Куы дæ 
фенынц, уæд сыл хур ракæсы. 
— Уæдæ-иу Ауызбимæ йæ номæй сдзурон? 
— Æниу ма йын уæдæ зæрондæй йæ ном дæр куыд аивдзынæ... 
— Æмæ гъа... Хорз. Дæ уынаффæмæ хъусын. Ныр ма но- 
джыдæр иу хабар. Куы загътон, нæ быдыртæ сæфдзысты, æмæ 
скъоладзаутæй бригæдтæ аразæм. Мурат, дæуæн дæр иу-ссæдз 
адæймаджы дæ бар бакæндзыстæм. О, хæдæгай, Тæтæри æмæ 
Мæйырбегæй хабар нæма ис? 
— Æнхъæлмæ кæсæм,—дзуапп радта Фатъимæт. 
Дыууæ боны фæстæ Мурат йæ сыхы лæппутæ æмæ чызджыти- 
мæ сæхи рарæвдз кодтой быдырмæ. Кæмæн йæ дзæкъулгонд 
йæ дæлармы, кæмæн йе ’ккой. Аслæнбег дæр кæттагæй хуыд 
дзæкъулы нывæрдта дыууæ тæнæг хъæццулы, æфсæйнаг къус, 
къруска, дыууæ хъæдын уидыджы æмæ сæ йе ’ккоймæ баппæрста. 
Райсом раджы, куыддæр скъолайы цурæй рараст сты, афтæ 
Мурат цыдæр æнахуыр зырзыргæнаг хъæлæсæй ныззарыди: 
Вставай, страна огромная, 
Вставай на смертный бой. 
С фашистской силой темною, 
С проклятою ордой... 
Дæсгай æрыгон цъæхснаг хъæлæстæ айстой зарæг æмæ 
апырх ис хъæуы уынгты. 
* * * 
Быдырæй бынтон æнафоны сыздæхти Мæдинæт. Æгас бон 
скъоладзауты бригæдтыл фæзылди, сæ куыстæй сын разыйæ 
баззад ’æмæ зæрдæрайгæйæ сæ хæдзармæ бахызти. Йæ зæронд 
мад æмæ фыд йе ссыдмæ схуыссыдысты. Йæ уаты фæтæген 
цырагъ куы ссыгъта, уæд стъолыл ауыдта æртæтигъон фыстæг. 
Йæ къухфыстмæ гæсгæ йæ уайтагъддæр базыдта. Фыстæг, æвæц- 
цæгæн, чидæр райхæлдта, æмæ æваст йæ цæсгом асырх и,— 
мыййаг дзы кæд исты зæрдæбын ныхæстæ ис. «Æвæццæгæн 
æй зæрæдтæ æфсымæртæй банхъæлдтой»,—ахъуыды кодта Мæди- 
нæт. Райхæлдта йæ ризгæ къухтæй æмæ йæм йæ зæрдæйы цæф 
хъуысти, афтæмæй кæсын райдыдта: 
«Дæ бон хорз, саучызг! Нырма ныр сбæрæг не ’фсæддон, 
хай, æмæ дæм фыссын. Куыдтæ цæрут? Ныййарджы- 
тæ куыд сты? Дæхæдæг цытæ кусыс? Саламтæ ратт, кæуыл- 
дæриддæр æмбæлай—се ’ппæтæн дæр. Мæнмæ уæ зæрдæ ма 
’хсайæд. Уыцы иу цæфæй мæ батальоны комиссар акодтой. Æм- 
бисонды фæсивæд!.. Къуыри, дыууæ къуырийы фæстæ уыдзы- 
нæн хæцæг æфсады. Фæстæдæр дæм бæлвырддæр хабæрттæ 
ныффысдзынæн. Æмбарыс мæ? Тæрсгæ ма кæнут, уыцы æрратæн 
29 

мах фенын кæндзыстæм, лæг, советон лæг цы у, уый! Нæ хис- 
тæрты фæдзæхст нæ рох кæнæм. Фидарæй мæ уырны: уыдоны 
фарнæй мах дæр хайджын уыдзыстæм. Хæрзбонтæ уал рау. 
Фысс, мæ зæрдæ уемæ бафтыди. Сослæнбег». 
Чызг ма ноджыдæр иу хатт бакасти фыстæг, стæй гæххæтт 
йæ къухы, афтæмæй иудзæвгар лæугæйæ баззад. «Æгæр хорз 
дæр ма дæ ’мбарын,—йæхинымæры дзырдта Мæдинæт.—Дæ зæр- 
дæбын ныхæстæ зæгъыны ныфс дæм нæ разынди. Æмæ хорз 
бакодтай. Зæрæдтæн ныффæдзæхсдзынæн æмæ мæ фыстæджытæ 
никуыуал райхалдзысты... Саучызг... Сау...»—Йæ хъуыдытæ йæ 
ахастой Сослæнбегмæ. Йæ дæстытыл ауади бæрзонд æлвæст 
лæппулæг хæстон дарæсы... Къуыри, дыууæ къуырийы фæстæ... 
хæцæг æфсады уыдзæни... 
Мæдинæт бандоныл йæхи æруагъта. Фæстаг хатт ма горæты 
сæмбæлдысты. Сæ фидыды фæстæ. Лæппуйы цæстытæ пиллон 
уагътой. 
«А дыууæ боны дæ Ауызбиты хæдзары куы бамидæг кæнæм,— 
йæ хъустыл ауад Сослæмбеджы хъæлæс. — Разкъæртты куыд 
фидаудзынæ, уый мæ цæстытыл уайы». 
Куы фæталынггæрæттæ, уæд иу бæласы аууон æрлæууыдысты, 
Сослæнбег ын аба кæнынмæ хъавыди, фæлæ кæйдæр хуыфын 
æрбайхъуысти. Мынæг хъæлæсæй ма сдзырдта: «Цæй, къорд 
боны ма...» Чызджы уæнгтæ æнахуыр куыддæр æрлæмæгъ сты. 
Йæхицæн аба кæнын дæр æй никуы бауагъта. Йæ ацæуыны 
размæ æхсæвы сæм æрбауади, ницанæбæрæг абадтысты уаты. 
Йæ къухтæ йын йæ фæтæн армытъæпæнты бакодта, афтæмæй 
йын йæ цæстытæм фæкасти, стæй сæ йæ былтæм схаста. Æндæр 
ницы... 
Мæдинæт райста ручкæ, чернилæдон, тетрады сыфтæ, дзæвгар 
фæхъуыды кодта, стæй райдыдта: «Мæ дзæбæх, мæ рæсугъд 
Сослæнбег!.. Ноджы ма батальоны комиссар дæр! Тæхуды, ныр 
дæ цуры фест! Дæ тухитæй, дæ фыдæбæттæй дын иу мисхалы 
бæрц уæддæр райсин мæхимæ. Тæхуды, куы зонис, куыд тынг 
дæ мысын, цас дæ уарзын, куы зонис, мæ зæрдæ æхсæвæй- 
бонæй демæ куыд дзуры... Мæ ныхæстæй мæ цæсгом артау 
ссыгъди, ма мыл бахуд... Дзæбæх мын у, сæрæгасæй уæлахизимæ 
æрыздæх. Ахуыргæнджытæ, райкомы æмæ райæххæсткомы кус- 
джытæ—иууылдæр дæ фæфæрсынц, салæмттæ дæм æрвитынц... 
Махмæ дæ зæрдæ ма ’хсайæд. Зæрондæй-ногæй адæмыл базыртæ 
базади. Нæ районы змæлынхъом чидæриддæр у—се ’ппæт дæр 
быдырмæ рацыдысты. Дуар хойын никæмæ хъæуы. Æз афтæ æн- 
хъа^л никуы уыдтæн. Дæ фыды та дын фæстæмæ парторгæй 
равзæрстой. О, фæскомцæдисы райкомы секретары бынат та 
мæнмæ æрхауд. Адæмæй куыд смæгуыр стæм, уый уымæй дæр 
ба^бардзынæ. Ауызби æмæ Госæмайы (гæххæттыл уæддæр зæгъон 
сæ нæмттæ) арæх фенын. Фæхонынц мæ мидæмæ, фæлæ... Ирон 
æгъдæуттæ... Æндæр-иу сын сæ кæрт уæддæр рамæрзйн... Ны- 
ридæгæн дæр сæ мæхи ныййарджытæй къаддæр нæ уарзын. О, 
30 

хæдæгай, де ’фсымæртæ дæр фæйнæ фыстæджы сæрвыстой, мæнмæ 
дæр зæрдиаг салæмттæ æрвитынц. 
Фысс, мæ зæрдæ, фысс, мæ хъæбатыр цæргæс! Фысс, мæ 
иунæг уарзон... Мæ хъæбысы дæ кæнын... Уыныс, æз дæр куыд 
сныфсджын дæн... Салæмттæ ратт дæ хæстон æмбæлттæн. Зæгъ 
сын: хæстмæ чи нæ ацыди, уыцы адæм сæ удыл ницæмæй ауæр- 
дынц, сæ тых-сæ бонæй фæллой кæнынц, Дæхи Саучызг ». 
Колхоз «Ирыстон»-ы партион организацийы æртын авд ком- 
мунистæй ма къуыримæ баззад æрмæстдæр иуæндæс адæймаджы. 
Æвддæс коммунисты сæхи фæндонмæ гæсгæ ацыдысты хæсты 
быдырмæ, уыимæ организацийы секретарь дæр. Фараст та хæс- 
тон комиссарад арвыста фронтмæ. Чи ма дзы баззад, уыдонæй 
сылгоймæгтæ—фондз, æхсæз та—чи зæронд, чи низджын—нæл- 
гоймæгтæ. 
Уыцы иуæндæс адæймаджы хуыцаубоны парткомы уаты 
æрæмбырд сты сæхицæн ног секретарь равзарынмæ æмæ иууыл- 
дæр схъæлæс кодтой Булататы Ауызбийыл. 
Уый размæ дæр ма, дæс азы дæргъы, фароны онг, Ауызбй 
секретарь уыди, ноджы ма крлхозы хуымгуыстады сæргълæу- 
уæг дæр. Стæй уæд йæ фырттæ куы рахъомыл сты, Науырыз 
æмæ Гацырæй фæстæмæ иннæтæ кусын куы байдыдтой, уæд 
ныллæууыдысты, цæмæй сæ фыд йæ бирæ тухитæй иучысыл 
фервæза, йæхи суæгъд кæна хуымгуыстады æмæ партион орга- 
низацийы сæргълæууæджы бынæттæй. Ауызбимæ ахæм уыняффæ 
æгады хуызæн касти æмæ йæ фырттæн загъта: 
— Худинаг у! Партийы уæнг дæн! Мæ бон ма цыдæртæ у... 
Цы цæсгомæй зæгъдзынæн ме ’мбæлттæн, уе ’хсæны нал кусын, 
зæгъгæ? 
Уыцы ныхæстæм ын Сослæнбег дзуапп радта: 
— Æмæ уæд махæн æппын худинаг ницы у? Амырхан—аг- 
роном, Мæхæмæт—тракторист, æз—скъолайы директор. Адæм 
афтæ нæ. зæгъдзысты, уал фыртæй сæ зæронд фыды хæссын- 
хъом не сты, зæгъгæ. 
— Бæппу,—сдзырдта Мæхæмæт,—дæ цæсгомыл хъуыды кæныс 
æмæ уый хорз, фæлæ, — лæппу йæ мидбылты зылынджыны худт 
бакодта,—мах цæсгомыл дæр иучысыл асагъæс кæн. Мæнæн 
æнцон вæййы, ды сæумæцъæхæй æхсæвæрты онг быдырты рацу- 
бацу кæй кæныс, уымæ кæсын? Никуы ахъуыды кодтай, ме 
’мбæлттæ уый тыххæй цы зæгъдзысты, ууыл? 
Ауызби фæбузныг йæ фырттæй. «Æвæццæгæн, бынтон æнæм- 
баргæ не сты. Акса-ма, кæуылты хъуыды кæнынц»,—загъта 
хинымæры, фæлæ ма уæддæр Амырханмæ баздæхт: 
— Ды та хъусæй цы бадыс? 
— Хистæртæ куы фæдзурынц, уæд кæстæртæ хъуамæ сæ 
дзыхтыл хæцой.—Æмæ уый дæр бахудти.—Мæ хистæртæ раст 
куы нæ уаиккой, уæд, чи зоны, дæ фарс рахæцин. 
Ауызбийæн йæ хурсыгъд саулагъз цæсгом ныррухс и, афтæ- 
мæй йæ фырттæн дзуапп радта: 
31 

— Бузныг, ахъуыды кæндзынæн. Ме ’мбæлтты дæр афæрсон. 
Мæ цард æрмæст мæхи бар нæу. Адæм мыл уаргъ сæвæрдтой 
æмæ мын æй кæд фæстæмæ айсой, уæд æй, бæгуыдæр, рат- 
дзынæн. Бауырнæд уæ, фæллайгæ дæр бакодтон. Цыфæндыйæ 
дæр дыууæ ’мæ æртиссæдз азы чысыл не сты. Мæ фыдæбæтты 
тыххæй уын дзурын нæ хъæуы, цыдæртæ дзы зонут. Цыппæр- 
дæсæм азы хæстæй райдай æмæ абоны онг æппынæдзух дæр 
тох кæнын. 
Æмæ фарон йæ бон баци йæхи йæ куыстæй суæгъд кæнын. 
Уый дæр райкомы фыццаг секретары æлхуысæй. Хъуыды ма 
кæны, иу хуыцаубоны йæм изæрыгон фæцыдис. Бирæ йæм 
фæбадти, йæ хабæрттæ, йæ тухитæ йын фæдзырдта. Æмæ кæд 
райкомы секретарь æнæ уый дæр зыдта зæронд большевичы 
царды фæндаг, уæддæр æм лæмбынæг фæхъуыста, арфæ йын 
ракодта йæ бирæ фыдæбæтты тыххæй æмæ йын зæрдæ бавæрдта: 
сæ партион организацийы æмбырдмæ ныццæудзæн æмæ йын 
баххуыс кæндзæн йæ курдиат сæххæст кæныны тыххæй. Æмæ 
уæд бæргæ фæцух йæ хъизæмайраджы куыстытæй, фæлæ та ныр 
уыцы уæззау уаргъ фæстæмæ йе ’ккоймæ ’рхауд. Æмæ йæ хæссы, 
уæдæ цы кæна, ноджы цыдæр æнахуыр куыстмондагæй. Сæумæ- 
цъæхæй райхъал вæййы æмæ суанг фæсахсæвæртæм æнцой нæ 
кæны. Фылдæр хатт æхсæв дæр быдыры баззайы. 
Августы фыццаг къуырисæры та партион æмбырды Ауызби 
фæндон бахаста Сырх Æфсадæн сæ.крлхозонты номæй лæвæрттæ 
арвитыны тыххæй. Æмбырд бауынаффæ кодта: колхоз ратдзæни 
хор, фос, халсартæ, æхца: колхозонтæ та, кæмæн цы йæ бон 
уа, уый—чи фос, чи хор, чи маргъ, чи та суанг хъарм цъын- 
датæ дæр... Сараздзысты Сырх чырæ æмæ хæстæгдæр хуыцау- 
боны ацæудзысты горæтмæ. Уыимæ Ауызби загъта: 
— Нæ хабæрттæ нын зонут... Нæ хистæрæн чындзæхсæвæн 
гал æмæ уæныг хастам. Æмæ сæ дæттæм Сырх чырæйæн... 
Сæ фæндон уыцы æхсæв сæмбæлдис Алыксандрыл. Уый дык- 
каг райсом æрбамбырд кодта райкомы бюройы уæнгты. Бюро 
колхозонты хъæппæрис хорзыл банымадта æмæ хабар æвæстиа- 
тæй фехъусын кодтой иннæ хъæутæн дæр, цæмæй бафæзмой 
«Ирыстон»-ы фæллойгæнджыты. 
Колхозы правленийы агъуысты ныхыл та фæзынди сидт 
сырх хъуымацыл фыстæй: 
«Зынаргъ æмбæлттæ! Хæстæгдæр хуыцаубоны нæ колхоз аразы 
Сырх чырæ—лæвæрттæ нæ хъæбатыр Сырх Æфсадæн. Кæмæн 
цы йæ бон у, уымæй мацы бахæлæг кæнæд! 
Æппæт дæр—фронтæн! Æппæт дæр—уæлахиздзинадæн!» 
Сабаты Ауызби йæхæдæг ацыди лæвæрттæ æмбырд кæнын- 
мæ. Мурат æмæ Аслæнбег дысон быдырæй ссыдысты æмæ уы- 
доны дæр йемæ ахуыдта. Бричкæйы бæхтæрæгæн бадт Аслæн- 
бег^ Мурат та тетрады фыста, чи цы лæвæрдта, уый. 
— Мæ цæсгом дæр æй нæ хъæцы, фæлæ иу афæдздзыд род... 
Изæры фос куы ’рцæуой, уæд æй мæхæдæг ныскъæрдзынæн,— 
32 

дзырдта, йæ дыууæ фырты хæсты кæмæн уыдысты æмæ йæ 
æрыгон чызгимæ чи баззад, ахæм сидзæргæс сылгоймаг, Дунет- 
хан, — нартхоры голлаг дæр ма. Мидæмæ уал нæм рацæут, 
Ауызби. Уæ хорзæхæй. Иу-æртæ хъазы дæр ма уын ратдзы- 
нæн. Марадз, мæ къона, Мурат... Аслæнбег, цу, ды та уæртæ 
хъазтæн сæ сæрæндæртæй æртæ рацахс. 
Мурат ацы хæдзары размæ куы ’рбафты, уæд йæ зæрдæ 
æхсызгон сæххæтт нылласы. Æмæ ныр Дунетханмæ дæр æфсæрмы 
хуызæй кæсы. Уымæн æмæ уый у сауæрфыг, сауцæст Мисурæты 
мад. Мурат куыддæр кæртмæ бацыд, афтæ Мисурæт дæр хæ- 
дзары дуарæй ракасти. Мидбылты бахудти. Цæмæн, цымæ? Хæй- 
рæг æй бамбарæд! 
— Мæнæ ам ис дзыццайы голлаг, мæнæ. Иумæ йыл схæцæм,— 
сдзырдта чызг. 
Мисурæт ын аххуыс кæна, лæппу уый йæ сæрмæ нæ бахаста. 
Тыхамæлттæй систа нарæг урс голладжы. Уынгмæ йæ бæргæ 
рахаста, фæлæ йæ бричкæйы куыд фæцæйæвæрдта, афтæ йын 
æрхауди зæхмæ, йæ ком феуæгъд æмæ нартхор бахуртуан. 
— Æллæх\—фæхъæр кодта чызг, лæппуйы цурмæ базгъордта 
æмæ йыл худæг бахæцыди. Худинагæй дзы мур дæр ницы уыдис, 
бæргæ, фæлæ ацы чызджытæн лæппутыл ахудыны йеддæмæ ма- 
цы ратт! Уæдмæ Ауызби æмæ Дунетхан дæр хæдзарæй рахызтысты. 
Мурат цалынмæ Мисурæты æххуысæй нартхор фæстæмæ æв- 
гæдта, уæдмæ Аслæнбег Дунетханы. хъазты дзугæй æртæ рацах- 
ста, сæ къæхтæ сын абаста гæны фæскъæуттæй æмæ сæ брич- 
кæйы гуыффæйы авæрдта. Дунетхан та ма хæдзармæ бауа- 
дис. Уайтагъд фездæхт æмæ афтæ: 
— Мæрды рох мыл бахæцыди. Мæнæ ацы дыууæ цъындайы 
дæр айсут. Хæст ма, мыййаг, зымæгмæ дæр куы ахæццæ уа,— 
йæ мæллæг æнгуылдзтæй аууæрста сау къуымбил цъындатæ, 
уыимæ йæ цæсгом афтæ банхъырдтæ, цыма истæмæй зылынджын 
фæци. 
Ауызбиитæ куы араст сты, уæд ма Мурат йе ’ргом фæстæмæ 
раздæхта. Мисурæт йæ мады фарсмæ лæууыд æмæ ма нырдæр 
йæ мидбылты худти. Цыдæриддæр уыд, уæддæр лæппумæ афтæ 
фæкасти. 
— Э-э-э! Ауызби! А ме ’рдхорды фырттæ дæр демæ куы 
сты...чМураткæ, Аслан... Цы фыссы ме ’рдхорд? Мæнæй дæр-иу 
æм саламтæ арвитут,—дзырдта зæронд цалхгæнæг Васили. Стæй 
мидæмæ бахъæр кодта: 
— Мæ хæдзары хицау, хъусыс? Нæ лæвар ма парторгмæ 
равдис! 
Уайтагъд хæдзары асинтыл кæртмæ æрхызти рæстæмбис ас 
хæрзхуыз зæронд ус. 
— Хъæр æмæ ахст цы систай? Дæхæдæг æй равдис. Æгас 
цæуат, æгас. Мидæмæ. Замманайы къуымæл нæм ис. Ноджы 
стад салæимæ жаркой,—дзырдта Василийы бинойнаг. 
Зæронд лæг йæхæдæг кæртæй ратардта галы йас нæл хуы. 
^ Куырды фырт 
33 

— Дæ зæрдæмæ цæуы, парторг? Бæззы ахæм лæвар? 
— Искуы дæр ма нæ? Хæст нæй, зæгъгæ, уæд æй Мæскуымæ 
равдыстмæ арвитиккам. 
— Уæд æй ныргæвдин æмæ нæ сыхы фаг уаид. Мæхæдæг 
æй ныттæрдзынæн колхозмæ. Сымах дæр ма фыдæбоны цы 
’фтауон. 
. — Уазджыты уал мидæмæ рахуыдтаис,—сдзырдта та хæдзары 
æфсин. 
— Уазджытæ не стæм. Уæ лæвар бирæ, уæ бæлццæттæй уæм 
хорз хабæрттæ хъуысæд,—арфæ ракодта Ауызби, æмæ бричкæ 
дарддæр атылди. 
Бæхтæ æрлæууыдысты фæйнæгæй конд сырх ахуырст кулдуа- 
ры цур. Ауызби дуар дыууæ хатты бахоста. Мидæгæй иу сыбыртт 
дæр нæ хъуыст. Уæд Мурат райста Аслæнбеджы лæдзæг æмæ 
дуарыл дзæхст-дзæхстæй ралæууыд. 
— Мæ къонайыл! Чи стут?!—райхъуысти сылгоймаджы цъæхс- 
наг хъæлæс. 
— Уæ хорзæхæй, æддæмæ нæм ракæсут,—сдзырдта Ауызби. 
—Бахатыр кæнут, сабыргай дæр уæм хостам. 
Уынгмæ рахизæн чысыл дуар фегом, æмæ дзы йæ сæр ра- 
дардта хæдзары хицау Дзæрæхмæты бинойнаг Фаризæт, цыбыр- 
дыс хъулæттæ къабайы. 
— Мæ зæрде ма нын нæ дуæрттæ чи сæтты. Уый сымах 
куы стут. Мидæмæ.—Мурат бафиппайдта, сылгоймаджы цæсгом 
кæй фæрухс, уый. Ауызби та йын йæ бæгæныхуыз цæстыты 
ацахста тызмæг хъуыдыты стъæлфæнтæ. 
— Бузныг, Фаризæт. Сырх чырæ аразæм Сырх Æфсадæн æмæ, 
кæмæн цы йæ бон у, уымæй... 
— Уæд мæ ингæнмæ ныккæсай, кæд нæ рæбыны ахæмæй 
исты разындзæни. Цыбыркъух стæм,—батагъд кодта Фаризæт, 
йæ нæрст риутыл йæ къухтæ дзуарæвæрд акæнгæйæ. 
— Бирæ истытæ нæ агурæм... Иу хоры тæпп, хъарм цъын- 
датæ. Кæмæн цы йæ бон у... 
— Нæ хæдзары хицау мын кодта уыцы ныхас. Æмæ афтæ, 
æз, дам, мæ куысты сараздзынæн, цыдæриддæр хъæуы, уый. 
Искуы дæр ма нæ. Бексолтанæн алы къуыри дæр фервитæм. 
— Кæд уæм исты ис, уæд æй фæлтау махмæ радтут. 
— Куы дын загътон, уæд мæ ингæнмæ... 
— Тобæ, тобæ, Фаризæт! 
— Бæргæ, — йæхи бамæгуырхуыз кодта ус. 
— Æвæгæсæг сидзæргæс устытæ дæр ма фæхастой хъæздыг 
лæвæрттæ... 
— Кæмæн куыд йæ рæстæг амоны, афтæ кæны. Нæ хæдзары 
хицау дæр йæхи равдисын базондзæн. 
Ауызбийы дæлæвзаг февзæрдысты æфхæрæн ныхæстæ, фæлæ 
йæхиуыл ныххæцыди. 
— Хуыздæр бонтæ уыл скæнæд... 
Ауызби æмæ Мурат нылластой сæхи хæдзæртты лæвæрттæ 
34 

дæр. Ауызби ныскъæрдта гал æмæ уæныг. Госæмайы æвæрæнты 
ма æхца дæр разынди иу-æртæ хæстонæн сæрæй къæхтæм фæ- 
лысты фаг. Фатъимæт дæр арвыста дыууæ фысы, мæнæуы голлаг, 
хъарм цъындатæ... 
Мурат æмæ Аслæнбег цъупдзаг бричкæ колхозы кæртмæ иу- 
цалдæр хатты батардтой. Уым та сылгоймæгтæ æмæ зæронд 
лæгтæ бæстон кодтой здæмы лæвæрттæ: 
Уынгты зылд куы фесты, уæд Мурат æмæ Аслæнбег бæхты 
донмæ акодтой, ныннадтой сæ, бричкæйы сæмæнтæ сæрдæнæй 
байсæрстой, цæлхыты та тæнæггомау догъытæй. Тæтæри дæр-иу 
афтæ кодта. 
Дыууæ лæппуйæн Ауызби колхозы скъладæй раттын кодта 
сырх хъуымацы гæппæл лозунгæн. Аслæнбег скъоламæ азгъордта, 
уырдыгæй мел æрбадавта, сæхицæй та—æхсыры кърускæ, мæнæу- 
ыссады тæпп æмæ ахорæн цъылынтæ. Ссад, мел æмæ æхсыр 
иумæ азмæста. Мурат та уæдмæ лозунгæн хъæдтæ конд фæци 
æмæ фыссын райдыдта. 
— Лæвар дын не ’ххуыс кæнын,—бакой кодта Аслæнбег Му- 
ратæн.—Мæн дæр уемæ фæнды... 
— Цы? 
— Цы цыйы цæст! Нæ фехъуыстай? 
— Æмæ мын мæхи дæр уадзинаг куы нæ уыдысты. Ацы 
бæхты хицау фæрынчын æмæ мæ уый бæсты æрвитынц. 
— Æз куы фæцæуын, уæд никæйуал фæуадзынц,—бахъуыр- 
хъуыр кодта Аслæнбег. 
— Хæдзарæй иу æгъгъæд. 
— Æмæ уæд ды лæуу. 
— Дæ дзæгъæл дзырдмæ та бахæццæ дæ. 
— Цæй, хорз. Къахгæ дæ кодтон. Лæгъстæ мын куы кæнис, 
уæддæр нæ. ацæуин. 
Лозунг фыст фæци, йæ дыууæ кæроныл ын лæдзджытæ æрфи- 
дар кодтой æмае йæ бричкæйы гуыффæйы фæрстыл зæгæлтæй 
бахуыдтой. Гуыффæйы раззаг кæрон ма æрсагътой колхозы 
Сырх тырыса. 
* * * 
Арвы кæрæттæ нæма æрбацъæх сты, афтæ колхозы кæртæй ра- 
расти ссæдз бричкæ ’мæ уæрдоны. Ауызби æмæ Мурат иу бричкæ- 
йы бадтысты. Лæппу бозийыл хъæддых хæцыд æмæ фæндагæн 
йæ лæгъздæр рæтты скъæрдта хæрзхаст бæхты. Колхозы цы фос 
æрæмбырд кодтой, уыдоны та дыууæ барæджы тардтой бричкæтæ 
’мæ уæрдæтты фæстæ. 
Фæндагыл ма семæ баиу сты сыхаг дыууæ хъæуы бæлццæттæ. 
Иу цалдæр километры куы рауадысты, уæд та сæ размæ фæндагмæ 
рахызтысты районы иннæ авд колхозы чырæдзаутæ дæр. Уым сæ 
æрурæдтой. Райхъуысти кæйдæр хъæлæс: 
— Колхозты бæрнджын лæгтæм Алыксандр йæхимæ сиды. 
Ауызби чысыл раздæр бафиппайдта, Алыксандры машинæ сæ 
35 

ныхмæ фæндагыл куыд æрызгъордта, уый. Бричкæйæ лæппуйау 
æргæпп кодта æмæ арасти, райкомы секретарь кæм хъуамæ 
уыдаид, уырдæм. 
Мурат иунæгæй куы аззад: уæд та æрбаймысыд, знон Мису- 
рæты раз куыд фæхудинаг, уый. Йе уæнгтæ æрбампылдысты... 
Иуахæмы цыма йæ хъустыл æхситт ауад. Йæ алыварс акасти, 
фæлæ никæй æруыдта. Йæ фæстæ цы бричкæ уыд, уым бадтис 
фалæсыхаг зæронд лæг Дзаххотт. 
Ауызби æрбаздæхти æмæ йæ бынатмæ схызт. 
— Скъæрæм, лæггаг,—загъта парторг.— Сæр нæ бахъуыди, 
чырæйы разæй махæн цæугæ у. Амидингæнджытæ дæр мах уы- 
дыстæм. 
Мурат та бози фезмæлын кодта, бæхтæ ахæцыдысты æмæ дур- 
джын фæндагыл цæлхыты гыбар-гыбур ссыдис. 
Бон æрбарухс и. Хур рог мигъты æхсæнæй йæ фæлурс сырх 
цæст радардта. 
— Хорз бон уыдзæн. Афтæ нын куы ’нтыса, уæд сихæрттыл 
уым уыдзыстæм, — загъта Ауызби æмæ хъуыдыты аныгъуылди. 
Ныр æртыккаг хæст æййафы йæ сæр. Фыццаг дунеон хæстмæ 
’хсæрдæс æмæ ссæдзаздзыдæй ацыдис. Уый фæстæ — мидхæст, 
урсгвардионтимæ тох. «Ацы хæст, æнхъæлдæн, иннæты хуызæн нæ 
уыдзæни. Къуымты нæ æгæр ахастой. Ох, ох, ох! Бирæ туг 
ныккæлдзæни». Йæ хъуыдыты ахæццæ йæ фондз фыртмæ. «Се 
’ппæт ма сирвæзой, уый мæ нæ уырны! Сæхи равдисын уæддæр 
куы базониккой». Мæты йæ тынгдæр Науырыз æфтауы. «Нырма 
хæрз сывæллон у. Цытæ кæндзæни? Комкоммæ бакæсын дæр мæм 
никуы ’рбауæндыди, мæгуырæг. Куыд ныффæраздзæни утæппæт 
зындзинæдтæн? А хистæр та ма нын уыцы чызджы фыдæбойна- 
гæн ныууагъта... Уый тæригъæд та ма нæ цæмæн хъуыди? Нæдæр 
хæдзарон, нæдæр æддагон. Ноджы йын æгас районы фæсивæды 
хъуыддæгтæ йæ бæрны бакодтой. Æгæр уæззау куыст у. Æниу 
цы нæ вæййы... Сылгоймаг дзырдамонд у, исты дам-думты амæт- 
таг куы бауа... Ехх, уæдæ Гацыр дæр æгæр гуымыдза у, хивæнд. 
Иууылдæр йæ хъаруйы фæдыл цæуы...» Амырхан æмæ Мæхæмæт- 
мæ йæ зæрдæ афтæ не ’хсайдта: уыдон барондæр, быхсондæр 
сты. Уыдон ныффæраздзысты алцæмæн дæр. Æмæ та фæстæмæ 
йæ хъуыдыты йæ хистæр фырт Сослæнбегмæ æрыздæхти. «Æгæр 
тæвдтуг у... О, стыр Хуыцау, бахъахъхъæн сæ!» Ауызби феф- 
сæрмы, цыма йæ Мурат дæр бамбæрста, афтæ йæм фæкасти. 
Бирæ азты дæргъы Хуыцауæн никуыуал балæгъстæ кодта... 
«Цымæ нæ лæвæрттæ кæмæн дæтдзысты?—хинымæры хъуыды 
кодта Мурат. Уæдæмæ сæ, нæхи хъæуæй чи ацыдис, уыдонæн куы 
арвитиккой. Бæппуйæн. Æз æм ныффыссин: «Уыцы лæвæрттæ мах 
æрæмбырд кодтам, чырæ дæр мах сластам». Тотырбегмæ дæр, 
Науырызмæ дæр. Цыма хæсты цæхæры чи ис, уыдонмæ цы цæсго- 
мæй ныффыссин, бричкæйы бадгæйæ, уынгты кæй зылдыстæм, 
уый? Кæнæ соса фæндагыл бæхтæ кæй скъæрын, уый? Науæд иу 
36 

полчъы уыдзысты, кæнæ иу дивизийы? Æдылы къоппа!»— Мура- 
тæн йæ хъуыдыты хал аскъуыди. 
— Ауызби, ды та кæмыты хæцыдтæ? 
Ауызби бадти, цыма ницы фехъуыста, уыйау. Йæ хъуыдытæ 
ма ныр дæр йæ фырттимæ уыдысты. Æрæджиау сдзырдта: 
— Æмæ кæм нæ хæцыдтæн, мæ хур! Фыццаг Туркæй рай- 
дыдтон... Стæй уæд та... Варшавæйы. Уым нæ æрæййæфта рево- 
люци дæр... Уырдыгæй рацыдтæн нæхимæ. 
— Деникины ныхмæ та? 
— Уый фæстæ. Ам, нæхимæ. Æмæ цы нæ бавзæрстон? Ехх, 
лæггаг, лæггаг! Уæд цы уыдис, уый уыдис. Нырма истæмæн куы 
бæззин, уæд ам бричкæйы сæр нæ бадин... Базæронд. дæн, ба- 
зæронд... 
— Зæронд? Ницы дæ. Нæма дæ... 
— Хæрæджы зæронд, хæрæджы. Æртæ æмæ æртиссæдз азы... 
— Сталиныл та цæуы дыууæ æмæ æртиссæдз азы. Æмæ уæд 
уый дæр зæронд у? 
— Мæ мард фенай, ууыл никуы ахъуыды кодтон. Зæронд? 
Æвæццæгæн. Мæгъа. Уый дæр кæндзæни зæронд... Уæдæ. Хъуамæ. 
Ауызби сагъæсхуызæй бадти æмæ Мураты фарстыл хъуыды 
кодта. «Акса-ма, базæронд дæн, уæддæр ацы сывæллоны бæрц 
не ’мбарын. Ууыл та куыд никуы ахъуыды кодтон? Дыууæ æмæ 
æртиссæдзы. Ноджы ахæм фыдбоны хæст»... 
— Æз цы дæн? — Æрæджиау ма йæ ныхасыл бафтыдта зæ- 
ронд лæг. — Уый та кæуылты у, кæуылты. Йæ зонд, йæ хъару. 
Хуымæтæджы нæ хуыйны Сталин. 
Иудзæвгар ницыуал сдзырдтой сæ дыууæ дæр. Бричкæты æмæ 
уæрдæтты цæлхытæ гыбар-гыбур кодтой. Сæууон хур дзæвгар 
суади æмæ буармæ хъарын райдыдта... Галбындзытæ бæхты æн- 
цой нал уагътой æмæ уыдон дæр сæ къæдзилтæ атил-атил кодтой. 
Мурат-иу бæхты рæгътыл ехс. сæрфæгау ракодта, бындзытæ-иу 
фæлидзæг сты, стæй та-иу уайтагъд сæхи æруагътой. 
— Дысон мæ Аслæмбег нал уагъта, æз дæр, дæм, уемæ 
цæуын,— сдзырдта Мурат. 
— Аслæнбег мæ хатгай дисы кæд нæ бафтауы. Дыууæ мæймæ 
бынтон фендæрхуызон и. Хъæбæр лæг дзы рауайдзæни. 
Мураты хъустыл та æхситт ауади æмæ фæстæмæ фæкаст. 
Æвæццæгæн, уæрдонтæрджытæй исчи у, зæгъгæ, ахъуыды кодта, 
фæлæ та уæдмæ ногæй æхситт фæцыди. 
— Ауызби, цыма уæрдоны бынæй исчи æхситт кæны... 
Ныр та йæ хъустыл худын ауади. «Цæлхытæ æхситт кæнæнт, 
фæлæ худгæ та куыд?» — ахъуыды кодта Мурат æмæ та фæстæмæ 
ракасти. Раст уыцы минут голджытæй иу базмæлыд. «Уый дын 
гъе!...» Мурат бозийы кæрон гуыффæйы сæрхъæдыл афидар кодта, 
æмæ чи базмæлыди, уыцы голлагмæ бабырыд, Уый дæр иннæ 
голджытау хъилæй лæууыд, комбастæй. Мурат æй асгæрста — 
хъæмпы голладжы хуызæн æм фæкасти. 
37 

— Цы кусыс уый? — радзырдта йæм Ауызби. 
— Цы кусын, уый ныртæккæ фендзынæ, — голладжы комыл 
уæлæмæ схæцыди. Голлаг слæсыд æмæ йæ бынæй скаст Аслæнбег. 
— Афон дæр у! Уæуу, уæуу! Мæ зæнгтæ нындзыг сты. Цас мæ 
фæдардтат æнуды!— йæ сæрыхъуынтæй, йе уæхсчытæй хъæм- 
пыхæлттæ ацагъта Аслæнбег, хæрдмæ схъил ис æмæ йе уæнгтæ 
айвæзта. 
Ауызби йæм фæкасти, стæй хъæрæй ныххудти. Хæст куы рай- 
дыдта, уæдæй нырмæ афтæ никуыуал фæхудти. 
— Мурат, æнхъæлдæн, мæгуыр лæппуйы тухийæ амардтам. 
Ныр дын куыд акæнон? — Мурат йæ æрфгуыты бынæй 
кипп Аслæнбегмæ. 
Цæй, Дзæрæхмæты каст цы кæныс? Æллæх-æллæху мæнæ 
п.-ц’ уæрдæттæ! Уыдон иууылдæр горæтмæ цæуынц? Хистæр æф- 
сылтæр ма дзы хуыздæр цы уа! Æдзæстуарзон! Бози ма мæхимæ 
æри! 
Ауызби худæнбылæй каст Аслæнбегмæ. Æхсызгон ын уыди, 
лæппу ахæм æрхъуыдыджын кæй разындис, уый. 
— Уæддæр Муратыл сайдæй куыд рацыдтæ, уый-ма радзур. 
— Дзæбæхæй йын фæлæгъстæ кодтон, фæлæ ныууоцани. Æз 
дæр дысон дзыццайы зæронддæр голладжы бын фæкъæрт кодтон, 
йæ ком ын абастон, рагацау дзы хъæмп авгæдтон. Æхсæв-бонмæ 
нæ бафынæй дæн. Абон та талынджы, цалынмæ Мурат бæхты 
скъæтæй ласта, уæдмæ голджытæ кæрæдзимæ æнгомдæр фæбырын 
кодтон, мæхицæн дзы бынат æрцарæзтон, нанайы голлаг æд хъæмп 
мæ уæлæ ’ркодтон æмæ дзуццæджы æрбадтæн... куы-иу бафæл- 
ладтæн, уæд та-иу мæ зонгуытыл æрлæууыдтæн. 
— Лæг дæ æмæ лæджы митæ кæныс, — загъта Ауызби. — 
Æрмæст хæдзары куы нæ разынай, уæд Фатъимæт куыд кæндзæни? 
— Уый дæр мын хъуыдыгонд у. Нæ хæлиудзых Фузæйы 
хъусы бацагътон, зæгъ-иу нанайæн, мах аивгъуыдтам, зæгъгæ. 
— Фесгуыхтæ та, — сдзырдта Мурат æмæ йæ был акъуырдта. 
Аслæнбег голджытыл йæхи æруагъта. Йуæй æнæхуыссæг уыди, 
иннæмæй дзуццæджы бадынæй бафæллад, йæ къæхтæ æрбатым- 
был кодта æмæ уайтагъд афынæй. 
Фæссихор дыууæ сæдæйы бæрц бричкæйы ’мæ уæрдæттæ го- 
рæты кæройнаг уынгмæ бахæццæ сты. Ауызби Аслæнбеджы фæс- 
хъус аныхта: 
— Аслæнхан, æрбахæццæ стæм. 
Аслæнбег фæгæпп ласта. 
— Мæнæ ма горæт! Æз та æнхъæлдтон, æндæрхуызон у! 
Тæгæрдоны хæдзæртты хуызæн! 
Бричкæтæ, уæрдæттæ тылдысты ’размæ. Сæ фæдыл галтæ, 
родтæ, фыстæ... 
Уынгты цæуæг адæм сæм цымыдисæй кастысты. 
Горæты сæйраг уынджы дымæгмæ куы бахæццæ сты, уæд Му- 
рат дардмæ ауыдта Алыксандры машинæ. 
Иу ран фæйнæджытæй арæзт трибунæгондыл лæууыдысты 
;*к* 

иукъорд лæджы. Уыдонимæ Алыксандр дæр. Ауызбийы бричкæ 
машинæтæй дæрддзæфгомау æрлæууыд, зæронд лæг æрхызт. Йæ 
цухъхъайы фæдджитæ адзæбæхтæ кодта, йæ хъама æмæ йæ бæр- 
цытæм æркасти. Алыксандр йæ размæ рауад æмæ йæ трибу- 
нæмæ бахуыдта. 
— Ауызби! Кæдæй-уæдæй ма! — Дзамболат йæ къухтæ 
фæйнæрдæм фæхаста æмæ лæгыл ныттыхст. 
Ауызби дæр ыл фæцинтæ кодта. 
— Дæхæдæг мын куыдтæ цæрыс, Дзамболат? Сæр нæ ба- 
хъуыди, лæджы сæр! 
— Архайæм, Ауызби, нæ удыл нæ ауæрдæм. 
Сырх чырæйы размæ рацыдысты республикæйы разамонджы- 
тæ, горæты кусджыты, службæгæнджыты æмæ Сырх Æфсады ми- 
нæвæрттæ. Уайтагъд райдыдта митинг. Колхозонтæн арфæ ра- 
кодта Дзамболат. 
— Мæ рагон æрдхорд, зæронд большевик æмæ сырх партизан 
Булататы Ауызби мын æрдæбон афтæ загъта: «Сæр, дам, нæ 
бахъуыди, лæджы сæр!» Æмæ æз дæр уый нæхæстæ фæзмгæ- 
йæ зæгъын: нæ бæстæйы иннæ адæмты æхсæн нæ сæртæ дæлдæр не 
’руадздзыстæм! Зæрдиаг салам-иу раттут районы фæллойгæнджы- 
тæн сæ хъæздыг лæвæртты тыххæй! 
Уый фæстæ радзырдта Алыксандр, ноджы æфсады минæвæрт- 
тæй иу. 
Дзамболат æмæ иннæты ныхæстæ ноджы арфдæр банкъа- 
рын кодтой Муратæн сæ балцы ахъаззагдзинад, фронты чи ис, æмæ 
ам, фæсфронты чи баззад, уыдоны иудзинад, хъамайы дыууæ ко- 
мы куыд иу сты, афтæ; сармадзаны нæмыг æмæ уыцы нæмыг раз- 
мæ кæй хъаруйæ арæмудзы, уыцы топпыхос куыд иу сты, афтæ. 
Ахæм хъуыдытæ æрцыдис Муратмæ абоны цауты фæстæ. 
Чырæласджытæ дыууæизæрастæу фæстæмæ сæхимæ æхсæвдзу 
ракодтой. 
5. 
Мæй, æнæхъæн мæй, сæдæ азы дæр- 
гъæн мæй нал райста Мæдинæт уац Сос- 
лæнбегæй, æмæ чызджы зæрдæ йæ уарзонимæ бафтыд. Аф- 
тæмæй та йæ кусын хъæуы, фæскомцæдисы райкомы секретары 
уæззау хæстæ йæ æвæлтæрд уæхсчытыл æнцайынц. 
Сагъæс риуæй нæ цух кæны. Кæд æм исчи бахуды, уæд та 
йæ уд фæфидар вæййы, намæ йæм исчи æнкъард, фæллад цæстæй 
бакасти, уæд йæ зæрдæ ныссæххæтт ласы, æвæццæгæн, йæ иунæг 
уарзон, йæ цæугæ хох, йæ лæугæ мæсыг Сослæнбегыл цыдæр 
бæллæх æрцыд, адæм хабар зонынц, уый та ницы ’мбары. Хат- 
гай йæхиуыл дæр æрхуды: фронты сты йæ дыууæ ’фсымæры дæр, 
фæлæ уыдон кæмдæр, Сослæнбеджы аууон, аззайынц. Зæрдæ, 
гæныстоны зæрдæ... Уæддæр кусын хъæуы. Æмæ кусы. Мæнæ та 
аизæр дæр, сентябры фæстаг хъуыцаубоны, изæры авд сахатыл ба- 
39 

хызти партийы райкомы фыццаг секретарь Алыксандры кусæнуат- 
мæ. Салам радта бюройы уæнгтæн æмæ къуымрæбын бандоныл 
йæхи æруагъта. Йæ зæрдæйы сагъæстæн дзуапп агуры, фæлæ нæ 
ары. Йæ хъусты азæлынц радиойы ныхæстæ: «Уæззау хæсты- 
тæ... Сырх Æфсад карз ныхкъуырд дæтты... Знаджы æлхъывдæй 
не ’фсæдты фæстæмæ ацæуын бахъуыди...» Æмæ хинымæры дзу- 
ры: «Махонты къухы та кæд цы бафтдзæни, махонты?» 
Чызг йæ цæст ахаста, бюромæ чи ’рбацыди, уыдоныл. Алык- 
сандр йе стъолыл гæххæттытæ æвзары, кърандасæй сыл тагъд- 
тагъд цыдæртæ афыссы... 
Йæ рахиз фарс парахатхуызæй йæхи фæстæуæзгомау ауагъ- 
та райæххæсткомы сæрдар Майрæм. Йæ цыбыр ставд æнгуылдзтæ 
сгарæгау æрхаста йæ сæрыл, йæ дымст уадултыл, стæй йæ дзып- 
пæй сæрвасæн систа æмæ дзы йæ кадавар фæлмæн сæрыхъуын- 
тæ æрфаста. Мæдинæтмæ афтæ фæкасти, цыма зына-нæзына 
бахудти, йæ фарсмæ чи бадт, уыцы цъынддзаст сылгоймагмæ — 
фыццаг секретары æххуысгæнæгмæ... 
«Майрæм дæр ницы зоны», — ахъуыды кодта Мæдинæт. 
Алыксандр йæ бынатæй сыстади. Йæ кæрдæгхуыз фæдджитыл 
дæлæмæ æрхæцыд, йæ ронбастыл йæ къух рахаста... 
— Райдайæм уæдæ, — райкомы секретары хъæлæс уыди са- 
быр æмæ фæлмæн.— Фыццаг фарстайы фæдыл ныхасы бар 
æмбал Федоровæн. 
Райкомы дыккаг секретарь, рæстæмбис ас, ацæргæ лæг йæ кæ- 
сæнцæстыты бæзджын æвгты бынæй каст, афтæмæй стъолæй 
систа гæххæтты сыфтæ æмæ райдыдта дзурын: 
— Куыд банымадтам æмæ бæлвырд бæрæггæнæнтæ куыд æв- 
дисынц, уымæ гæсгæ нæ быдырты цы хор æрзад, уый фаг у пад- 
дзахады хæстæ ’мæ МТС-ы натурон фидтонтæ æмгъуыдæй раз- 
дæр—Октябры революцийы 24-æм азы бонмæ ахицæн кæнынæн, 
стæй ма пъланæй уæлæмæ ссæдз мин путы нартхор раттынæн. 
Фронты хъæуы хор, æмæ йæ мах хъуамæ раттæм. Уый нæ, фæлæ ма 
нæм колхозонтæн сæ фæллойы бонтæн байуарыны æмæтауинаджы 
фаг дæр баззайдзæн. Уæдæ фосæн холлаг дæр нывæрдзыстæм. Æр- 
мæст фаронæй чысылдæр. Фос сæхæдæг дæр фæкъаддæр сты. 
Адæм кусынмæ цæуынц æнæзивæгæй, лæгъстæ кæнын никæмæн 
хъæуы. Нæ хæс у, цы ласæг тыхтæ ма нæм баззад, уыдонæй 
куыд амал ис, афтæ хæдзардзиндæрæй спайда кæнын. Цыбыр- 
дзырдæй, цыдæриддæр саразын хъæуы, уыдон бæлвырдæй фыст 
æрцыдысты уынаффæйы проекты. Бюройы уæнгтæ семæ зонгæ 
сты. 
Мæдинæты зæрдæмæ фæцыди Федоровы ныхас—цыбыр æмæ 
бæлвырд. Нартхор æфснаиыны æмæ паддзахадмæ хор дæттыны æм- 
гъуыдтæ нысангонд æрцыдысты уынаффæйы проекты. «Алы 
фарста дæр бюромæ рахæссыны агъоммæ хъуамæ бæлвырдгонд 
æрцæуа, хъуыддаг чи æххæст кæндзæни, уыдонимæ»,— афтæ 
домдта Алыксандр æмæ афтæ цæттæгонд цыдысты бюройы уынаф- 
фæтæ. 
40 

МТС-ы директор, бæрзонд, бæзæрхыг карджын лæг, йæ раз- 
уæз гуыбыныл йæ къухтæ дзуарæвæрд скæнгæйæ, сдзырдта: 
— Фæззыгæнд тауæг трактористтæн _хæринаг ласын хъæуы, 
кæм кусынц, уырдæм. Трактор иу минут дæр хъуамæ дзæгъæл 
лæуд ма кæна. Æхсæвæй-бонæй... 
— Æххæст ма сæ бæсты хæргæ дæр куы кæниккам,—йæ 
мидбылты бахудти райæххæсткомы сæрдар Майрæм. 
— Уыцы хъуыддагмæ дæу хуызæн^дæсны куы нæ разыной, 
уæддæр сæхи æххормаг аæ ныууадздзысты,—дзуапп радта МТС-ы 
директор. Бюройы уæвджытæ ныххудтысты. Майрæм рагæй дæр 
ахæрыа_æмæ аяазын^уарзта. 
«Тæхудиаг, худын кæмæ цæуы. Алыксандр та цæуыл худы? 
Æви Алимæт йæ зæрдыл нæ лæууы? Науæд Афассæ та? (Фыц- 
цаг секретары æххуысгæнæг афтæ хуынди). Уый дæр йæ мойæ 
мæйы бæрц хабар куынæуал исы»,— хъуыдытæ кодта Мæди- 
нæт. 
Фыццаг фарстайы фæдыл ныхасгонд куы фесты, уæд Алык- 
сандр загъта: 
— Колхозтæм æрвыст чи уыдис, уыдон _хъуамæ ахсæв, кæнæ 
райсом сæумæраджы фæстæмæ ацæуой. Цалынм.æ хор æфснайд 
фæуæм, уæдмæ. Искæмæ ма исты фарста ис ацы хъуыддаджы 
фæдыл? Нæй. Уæдæ, уынаффæйы проектыл разы чи у, уый йæ 
къух сдарæд. 
Иууылдæр схъæлæс кодтой. 
Алыксандр фæстæмæ йæ бынаты æрбадти, адæмыл йæ цæст 
ахаста. Мæдинæтмæ фæкомкоммæ. Уый каст, йæ къухы цы гæх- 
хæттытæ уыдис, уыдон, æмæ йæ рæсугъд бæзджынгрмау былтæ 
зына-нæзына змæлыдысты. Æрмæст дзы йæ сæрымагъзы ницы 
фæстиат кодта. Йæ хъуыдытæ, йæ сагъæстæ ардыгæй дард уы- 
дысты... 
— Цы зæгъдзысты нæ фæсивæд та?—сдзырдта фыццаг сек- 
ретарь. Мæдинæт стъæлфæгау фæкодта. 
Фæскомцæдисы райком æмæ районы фæсивæд сбæрæг кодтой, 
хæстонты бинонтæй зымæгмæ чи цæмæй хъуаг у, уый. Мæдинæт 
йæхæдæг дæр цалдæр боны зылди хъæутыл, колхозтыл, хæдзæрт- 
тыл. Алыксандримæ баныхас кодтой, фарста ацы бюромæ рахастой, 
æмæ ныр дзырдта бæстонæй. 
— Алы дæс хæдзарæй дæр аст фæкæсинаг сты. Нал—сугласæг, 
нал холлæгтæ цæттаегæнæг. Уæдæ дзы хорхъуæгтæ дæр ис. Нæ 
райком бауынаффæ кодта, фæкæсæг кæмæ нæй, уыцы хæдзæрт- 
тæм фæскомцæдисонты сфидар кæнын._Уыдон сын ласдзысты 
суг, зилдзысты фосмæ. Хистæр кълæсты лæппутæн радих кæнын 
хъæуы бæхтæ, уæрдæттæ, бричкæтæ. Хæсты чи ис, уыдбнæй 
хъуамæ иуæн дæр йæ ныййарджытæм, йæ сабитæм йæ зæрдæ 
ма ’хсайа,—дзырдта Мæдинæт.—Æмбарын: æнцон ..н.æ уыдзæн 
ласæг тыхтæ радих кæнын. Фæлæ йын æнæ бакæнгæ дæр нæй! 
Мах та дзырд дæттæм: иунæг хæстоны хæдзар, иунæг зæронд 
мад, зæронд фыд æмæ æнахъом сывæллон дæр æвæгæсæг нæ 
41 

уыдзæни. Хъуамæ нæ районæй иу хъæстаг ныхас дæр ма ацæуа 
фронтмæ... 
Райæххæсткомы сæрдар Майрæм цыдæр тызмæггонд хъæлæ- 
сæй сдзырдта: 
— Нæ фæскомцæдисонты раздзæуæг, ды уæвгæ æмбаргæ кæ- 
ныс, ахæм рæстæг, зæгъæм, колхоз «Ирыстонæн» бричкæ кæнæ 
уæрдон радих кæнын цы амоны, уый? Æмæ уæд хор та цæмæй 
хъуамæ ласой? 
— Æмæ уæд хæстоны бинонтæн хъæдæй суг та цæуыл ласын- 
вæнд кæныс, æмбал райæххæсткомы сæрдар?—цæхгæр дзуапп 
радта Мæдинæт.—Науæд сын сæ фосæн холлæгтæ та цы хуызы 
хъуамæ амалгонд æрцæуой? 
Райæххæсткомы сæрдар уæддæр нæ разы кодта: 
— Æз фидарæй зæгъын: цалынмæ паддзахады хоры хæстæ 
ахицæн кæнæм, цалынмæ нартхор æфснайд фæуæм, уæдмæ кол- 
хозтæн сæ бон нæ бауыдзæни радих кæнын иунæг бричкæ дæр, 
иунæг уæрдонлæр. 
Æмæ уый кæд уыдзæни? Кæнæ декабры, кæнæ та, чи зоны, 
суанг январы дæр. Æмæ уæд цы хъуамæ фæуой хæстонты 
бинонтæ, сæ хæдзæртты суджы къæцæл кæмæн нæй, хосы цъупп 
кæмæн нæй, уыдон?—Мæдинæт нæ разы кодта райæххæсткомы 
сæрдаримæ. 
Ныхас йæхимæ райста райкомы фыццаг секретарь. 
— Фæскомцæдисонтæ раст сты. Разы дæн: зын уыдзæни аф- 
тæ бакæнын, фæлæ хæстонты бинонты æнæмæнг хъæуы хорæй 
дæр, артагæй дæр бафсадын, сæ фосы та — холлæгтæй. Бюройы 
уæнгтæй курын, цæмæй мын бар радтой уыннаффæйы проектмæ 
хъæугæ ивддзинæдтæ бахæссын. Разы стæм? Стæм.— Суанг ма 
Майрæм дæр йæ къух сдардта. 
Партийы райкомы бюро уынаффæйы ныффыста, хæстонты би- 
нонтыл аудыны тыххæй цыдæриддæр саразын хъуыдис, уый. 
Бюро ма ноджыдæр уынаффæ рахаста, цæмæй фæндзæм, æхсæ- 
зæм æмæ æвдæм кълæстæй быдыры цы скъоладзаутæ кусы, уыдон 
фыццæгæм октябры райдайой ахуыр кæнын. 
...Мæдинæт сæхимæ æрбаздæхти æмбисæхсæвтæм æввахс. Йæ 
хуыссæг фæлыгъди æмæ писмо фæфыста Сослæнбегмæ. 
Иу фæззыгон райсом та чызг йæ бидаркæйы быдырмæ куы 
рараст, уæд йæ размæ фæци зæронд постхæссæг Дрис. 
— Мæдинæт, Мæдинæт! Дæ хæрзæггурæггаг мæн! Мæнæ та 
дæм, æнхъæлдæн, де ’фсымæр фыссы. — Æмæ чызгмæ радта 
æртæтигъон фыстæг. 
Мæдинæтæй арфæ ракæнын дæр ферох ис, афтæмæй йæ бæхмæ 
февзыста. Хъæугæронмæ куы ахæццæ, уæд бози бидаркæйы гуыф- 
фæйыл афидар кодта æмæ фыстæг райхæлдта. «Мæ рæсугъд, 
мæ фæлмæнзæрдæ, — фыста чызгмæ хæсты быдырæй хæстон 
лæппу, æмæ чызджы цæссыгтæ æрызгъæлдысты. Иуцъусдуг ни- 
цыуал ауыдта, стæй та райдыдта кæсын: — Мæ фæлмæнзæрдæ, мæ 
хъæбатыр... — «Гъы, сфæлмæнзæрдæ йын дæн. Афтæмæй та-иу мæ 
42 

налат хуыдта, у, хин-хин», — чызг йæ цæссыгтæ асæрфта. — Мæ 
зæрдæ демæ куыд бафтыди, уый куы зонис. Иу сау секъунд дæр 
мæ нæ рох кæныс. Дæ сурæт æппынæдзух ме ’мдзу кæны. Хæстыл 
хъуыды кæнон, абоны æмæ сомбоны цардыл, мæ ныййарджытыл, 
æви ме ’фсымæртыл — алы уысм дæр мæ разы вæййыс. Хатгай мæм 
афтæ фæкæсы, цыма суанг мæ буары бацæуыс, мæ тугдадзинты. 
Цы бузныг дæ дæн дæ фыстæджытæй! Уый ’нхъæл никуы уыдтæн, 
æмæ уарзон адæймаджы рæвдаугæ ныхас уый бæрц ныфс æмæ 
хъару дæттынц! Мæн дæр бæргæ фæнды мæ зæрдæйы бæллицтæ, 
мæ зæрдæйы фæндтæ зæгъын, фæлæ ме ’взаг нæ тасы, мæ къух 
нæ арæхсы. Дæ фыстытæ дын мæ хæдоны галиу дзыппы нывæрд- 
тон æмæ мын мæ зæрдæйæн рухс дæттынц. Уæлдайдæр та мæнæ 
ацы фæстаг мæй, сæрсæфæн ранмæ куы бахаудыстæм, уæд... — 
«Дæ-дæ-дæй!»— чызджы зæрдæ схæлбурцъытæ кодта, йæ уымæл 
цæстытæ та асæрфта. — Ехх, иу хатт ма дæ фен. Уæд дын сæрæй 
бынмæ фæдзурин мæ зæгъинæгтæ... Нал хъуыды кæныс, иу хатт 
дын горæты уынджы изæрæй аба кæнынмæ куыд хъавыдтæн, 
уый? Æнæхайыр ма фæуа — чидæр схуыфыд æмæ мæ уд мæ 
къæхты бынæй фæцæй гæпп кодта. Ныр никæмæйуал фефсæрмы 
уаин. Суанг Ауызби æмæ Госæмайæ дæр! «Гъы, хин-хин, уый 
ныр афтæ дзурыс, фæлæ та уæд æмбæхстытæ кæнис». — Уый бæрц 
дзуринæгтæ мæм ис, уый бæрц!... Мæйы дæргъы Смоленскы бынмæ 
ахъаззаг хæстытæ уыдис. Иуахæмы ныл ацы балбирæгътæ тыхс- 
гæ дæр æркодтой. Мæ хъæбатыр хæстон æфсымæртæ! Се ’мбис 
дæр нал раирвæзти. Фæлæ уыцы куыдзы тугæй æхсад фашисттæ 
дæр афтæ нæ баззадысты. Хъæбæр сæ ныццагътам. Æз та уал — 
сæрæгас. Уырны мæ: мах уыдзæни уæлахиз! Мæхи цæстыты раз 
нæ батальоны къамандир Огнев фыдгулы амæттаг баци. Йæ 
амæлæты фæстæ йын Ленины орден радтой. Йæ бæсты мæн сæ- 
вæрдтой. Æмæ Огневы хуызæн къамандир зын ссарæн у, фæлæ 
уæддæр... Радтой мын иу шпалы. Ноджы «Сырх Стъалыйы» орден 
дæр»... Мæдинæты цæстытæ исдугмæ ницыуал ауыдтой, джихæй 
аззадис. «Сæ къамандир фæмарди. Ныр та уый йæ бæсты... Ор- 
ден...» Чызджы рустыл та æрызгъордтой цæссыджы ставд фæрд- 
гуытæ, кæуын йæ хъуырмæ схæццæ... Æрæджиау та райдыдта кæ- 
сын: «О, æмæ дын уый дзырдтон, дыууæ боны нын радтой баулæ- 
фынæн, нæхи банывыл кæнынæн. Æмæ мын цъус рæстæг фæци 
мæ зæрдæйы сагъæстæй иучысыл цыдæртæ радзурынæн. Нæ 
уæлахизы фæстæ куы сыздæхон, уæд дын бирæ, тынг бирæ фæдзур- 
дзынæн. Æмбисонды фæсивæд схъомыл кодтой нæ парти, фæс- 
комцæдис, скъола. Нырау мæм никуы бахъардтой, сæ хъару сын 
нырма ныр бавзæрстон бирæ хъуыддæгтæн: партийы тых, адæмы 
уарзондзинад Ленинмæ, Сталинмæ, Райгуырæн бæстæмæ. Ныр 
хуыздæр бамбæрстон мæ зæронд фыды дæр: йæ хъуыдытæ, йæ 
сагъæстæ. Сыгъдæг, рæстуд. Ам дæр бирæ ис ахæмтæ. Хæлæггаг 
адæм! Хъæздыгдзинад, æнæмæт цард — мур дæр ницы сты! 
Уды сыгъдæгдзинадæй дзаумадæр а дунейыл ницы ис. Дæ зæрдæ 
дæр ахæм у... Фырдзырдæй дæ амардтон. Фысс, мæ саурæсугъд,ч 
43 

фысс, мæ зæрдæйы рухс, фысс æргомæй... Ацы уазал фæззыгон 
рæстæг мын дæ фыстытæ сты хуссайраг хъарм уддзæф, цæргæсæн 
йæ базыртæ куыд уой, сывæллонæн йæ мады æхсыр куыд уа, 
афтæ... Ехх, ныр дæумæ бакæс, æмбал фæскомцæдисы райкомы 
секретарь! Куынæг нæ вæййыс, и! Ба дын кæнын дæ рæсугъд 
былтæн, дæ пух уадултæн. Салæмттæ нæ хъæуы цæрджытæн, 
ме ’мкусджытæн. Дæхи Сослæнбег». 
Мæдинæт нæ бамбæрста, <<Ирыстон>>-ы хуымтæм куыд ных- 
хæццæ ис, уый. Станы раз бæх йæхæдæг æрлæууыдис, æмæ 
чызг бидаркæйæ рахызт. йæ чырынтæ ситцæ къабайы фæдджитæ 
адзæбæхтæ кодта, йæ дыууæ ставд быд дзыккуйы йæ сæрыл 
атыхта, æрбабасга тарбын ^хъулон зæлдаг сæрбæттæн. Мыййаг, 
Ауызби ам куы уа, уæд йæ цуры гомсæрæй куыд балæудзæн? 
Æмæ æрмæст йæхæдæг куы уаид, уæд, гъа... фæлæ ма дзы 
æндæр зæронд лæгтæ, зæронд устытæ дæр бирæ вæййы. Сæ 
фылдæр ирон æгъдæуттыл хæст сты, æмæ кæд фæскомцæдисы 
райкомы секретарь у, уæддæр æгъдау æгъдау у, хистæр хистæр у. 
Хæстæгæй хъуысыд найгæнæн машинæйы уынæр. Станы рахиз 
фарс суанг Тæгæрдоны былмæ цы тъæпæнтæ ахастой, уыдон 
уыдысты мæнæуы хуымтæ. Æмæ сæ кæрдгæ афоныл бæргæ 
*ркодтой, кæм æхсырф æмæ цæвæгæй, кæм куырисбæдтæнтæй, 
фæлæ ма сын найгæнинаг аззадис. Æмæ Ауызби куы найгæн- 
джытимæ вæййы, куы та нартхортонджытимæ. Ныр дæр та най- 
гæнæн машинæйы цурæй ’рбацыдис. 
Мæдинæт æмæ Ауызби сæмбæлдысты станы раз. 
— Куыдтæ цæрыс, мæ хур?—фарста Ауызби чызджы.—Уд- 
хары дæ бафтыдтам, мæгуырæг, æмæ нæ ма стыхс. Уыцы 
зæронды дæр-иу абæрæг кæн. Дæ фенд ын йæ фондз фырты 
фенæгау вæййы. Æфсæрмытæ ма кæн. Дæ хæс афтæ у. Æнæхъæн 
район дæр дæумæ кæсынц. Науæд дæ уыцы сæрбæттæн та цæмæн 
хъæуы? Гъе-и, чызг, дæхицæй бынтон ирон ма сараз. Уæд дын 
мемæ дæр дзургæ нæу. Æз æмæ дæуæн та нæ хъуыран _афтæ нæ 
амоны. 
Чызг ницы дзырдта. 
— Зæрæдтæ куыд сты? Гæныстоны куыстытæ фезмæлын ничер- 
дæм уадзынц. Абæрæг та сæ кæндзынæн. Бафæрс мын _сæ-иу, 
— Бузныг. Сæхæдæг дæр уæ фæфæрсынц... 
— Рагæй дæр иу бинодтау фæцардыстæм. Нæ гуырд дæм 
ницы фыссы? Мах дзы иу мæй хабар нал райстам... Йæ мад 
йæхицæн _бынат на_л ары... 
— Æрдæбон дзы райстон... 
— Дæ хъуыддаг раст, дæ хъуыддаг,—Ауызбийы фæлмæн цæс- 
тытæ æваст ферттывтой.—Æмæ цы фыссы? 
— Орден ын.радтой... 
— Орден, зæгъыс? 
— О... Ноджы батальоны къамандир сси. 
— Батальоны? Къамандир?!—дисгæнæгау сдзырдта Ауызби. 
— О... 
44 

— Уый æгæр у, æгæр у уый... Цыппар мæймæ... Уæвгæ йæ 
рæстæджы службæ хорз бакодта. Фæлæ уæддæр... Раджы ма йын 
уыдис... Нæма йæ хъуыди. Уый бæрц адæмы бæрны... Мыййаг, 
куы нæ сарæхса... Ох-ох-ох! Мæты мæ бафтыдтай. Кæд æм 
фыссай, уæд-иу ын. ныффæдзæхс. Сæр дæ, зæгъ, бахъуыди, лæджы 
сæр.—Зæронды хъæлæс зына-нæзына базыр-зыр кодта. Чызг ба- 
фиппайдта: йæ уадултæ мидæмæ бахаудысты, йæ тар бæгæны- 
хуыз цæстытæ байдзаг сты сагъæсæй. 
— Цæй, ды дæ хъуыддæгтæ кæн.Иу чысылтæ ма нын аз- 
задис найгæнинаг. О, фæцæй мæ рох кодта. Райсом нæм æмбырд 
уыдзæнис коммунисттæ æмæ фæскомцæдисонтæн. Нæ агитаторты 
куыстыл æрныхас кæнæм. 
— Фæзындзынæн,. Дысон райкомы бюро уынаффæ рахаста, 
айфыццаг мын цы хъуыддаг бафæдзæхстай, уый фæдыл. Хæстонты 
бинонтæм фæкæсыны тыххæй. Тынг хорзыл æй банымадтой.— 
Æппæлæгау дзырдта Мæдинæт. 
Аныхæстæ ма кодтой, æмæ чызг мидæмæ, станмæ бахызти. 
Æмбисæхсæв уыдаид, афтæ фæци Мæдинæт йæ фыстæг Сос- 
лæнбегмæ. «Æнæхъæн мæй мæ уд æрдуйæ нарæгдæр ссис æнхъæл- 
мæ кæсынæй. Ныр мæнæй амондджындæр нал и. Зæрдиаг арфæ 
дын кæнын де стыр хæрзиуæджы тыххæй, ноджы дæ ахæм бы- 
на_ты кæй сæвæрдтой, уый фæдыл. Мæ цæстытыл уайы: инæлар 
мын ма суай, æмæ дæ æз куынæуал базонон, дæхи та мæн 
базонын фæндгæ дæр куынæуал бакæна, Цы нæ вæййы? Абон 
быдыртыл зылдтæн.Фыццагдæр кæуыл фембæлдтæн,.уый—Ауыз- 
би. Радзырдтон ын.дæ хабæрттæ. Куыд æхсызгон ыц уыдис! 
Фæлæ йæ цин нæ равдыста. Афтæ ма бакодта, куы нæ, дам, 
сарæхса. Тæхуды, дæ цуры куы фестин, дæ уадулты хид-иу 
дын асæрфин,.дæ цъындатæ дын-иу уæддæр ахсин. Бон-изæрмæ 
куыдзы фæллад бакæнын, фæлæ та ды мæ зæрдыл æрбалæу- 
уыс æмæ мæ фæллад алидзы. Æнæбон æмæ рынчын зæрæдтæ 
куы нæ уаиккой—иу бондæр ам нæ фæлæууин, дæ цурмæ 
афардæг уаин... Чысыл цыдæртæ змæлæм. Мæнæутæ найгонд 
фæвæййынц, хос карст фестæм. Бавнæлдтам нартхор æфснай- 
ынмæ, фæззыгæнд тауынмæ... О, хæдæгай, Ауызби мын афтæ, 
нæхимæ, дам-иу, æрбауай. Æмæ худинаг нæу? Æфсæрмы куы нæ 
кæнин,_уæд-иу дæ уаты бамидæг уаин, дæ сынтæгыл-иу бакъул 
кæнин, ды цы кæрты къахдзæфтæ кодтай, уым-иу, сывæллонау, 
бæгъæввадæй азгъорин. Фæлæ кæм?.. Æмæ уал мæхицæнныфсы- 
тæ æвæрын, æнхъæлмæ кæсын... Фадат мын куы фæвæййы, уæд 
де скъолайы цурты æруайын.Боныгон чи уæнды, фæлæ быдырæй 
здæхгæйæ уæ рæзты аскъæрын. мæ бидаркæ. Цы къам мын 
раттай, уый мæ фæскомцæдисон. билеты хъæбæр цъары бын 
бавæрдтон æмæ куыддæр иунæгæй аззайын, афтæ та йæм æркæ- 
сын. 
Мæ сагъæстæ, мæ цинтæ, мæ хъуыдытæ—иууылдæр дæ алы- 
варс зилынц, цалх йæ сæмæны алыварс куыд зилы, афтæ. Мæ 
зæрдæ мын демæ фæластай, ам ма баззади мæ къуыдыр. 
45 

Мæ фыны дæр мæ нæ рох кæны Ленинград. Мæ царды 
хуыздæр азтæй æртæ уым арвыстон. Мæ фæрстæ куыд нæ 
аскъуыйынц. Уыцы бирæгътæ йæ алыварс æртыхстысты. Цы 
фесты афонмæ ме ’мбæлттæ, мæ ахуыргæнджытæ? Ау, тагъд 
ныл хуыздæр бонтæ нæма скæндзæн? Афтæ ма бирæ ахæсдзæн? 
Æнхъæлмæ дæм кæсын райсомæй изæрмæ, изæрæй райсоммæ, 
иу бонæй иннæмæ, къуырийæ къуыримæ... Мæ дзæбæх, мæ 
хæрзконд, мæ хъæбатыр! Мæ хъæбысы дæ кæнын. Тынг, тынг... 
Дæхи Саучызг». 
6. 
Æрæгвæззæг йæ кæнонтæ кодта, æмæ 
ноябры фыццаг бонты миты хъæпæнтæ 
зæхх æрæмбæрзтой. Мин фарастсæдæ цыппор фыццæгæм азы 
зымæг раджы ралæууыд. 
Мурат фæлæгхуыздæр и. Фатъимæтмæ афтæ касти, цыма 
цыппар мæймæ дæр асæй йæ фыды сæййæфта. 
Лæппу æрмæст ахуыры æвджид нæ уыди. Сæ сыхæгтæй кæмæн 
суг ласта, кæмæн йæ фосæн холлæгтæ амал кодта. Æмæ йын 
ыдæбæттæ ницанæбæрæг зындзинад хастой. Фæлæ хæст, хæст. 
æ сынтæджы сæрмæ къулыл бæстæйы картæ уыдис. Немыц-иу 
цы горæт бацахстой, уый алыварс-иу сау кърандасæй æрзиллакк 
кодта. Æмæ сау зиллæччытæ размæ цас фылдæр лæсыдысты, 
уый бæрц тыхджындæр кодта зæрдæйы маст. Зиллæччытæ Мæску- 
ыйы цурмæ куы бахæццæ сты, уæд ыл бынтондæр удаист ба- 
хæцыд. «Уый та куыд? Уæвгæ 1912 азы дæр бахауди Мæскуы 
знæгты къухмæ. О, фæлæ уый зæронд Уæрæсейы заман уыди. 
Ныр та... Социалистон Уæрæсе... Сырх Æфсад, парти, Сталин... 
Нæ, нæй, уымæн уæвæн нæй!» 
Æхсæзæм ноябры та фæсахсæвæрты радио радзырдта: «Аизæр 
Мæскуыйы уыди кадджын æмбырд Октябры социалистон рево- 
люцийы цыппар æмæ ссæдз азы номыл. Доклад дзы кодта Ио- 
сиф Виссарионович Сталин». Æмæ Мурат лæмбынæгæй фæхъуы- 
ста Сталины ныхæстæм. 
«Нæ бæстæмæ æрбабырсыны фæнд кæнгæйæ,—дзырдта Ста- 
лин,—немыцаг фашистон тыхгæнджытæ афтæ æнхъæлдтой, æмæ 
уыдонæн æнæмæнг сæ бон бауыдзæн Советон Цæдисы басæттын 
иу æмæ æрдæг-дыууæ мæймæ æмæ уыцы цыбыр рæстæджы 
дæргъы Уралмæ бахæццæ уыдзысты. Зæгъын хъæуы уый, æмæ 
немыц хæсты райдианæй фæстæмæ сусæг нæ кодтой уыцы 
«арвæрттывдау» фæуæлахиз уæвыны пълан... Факттæ равдыстой, 
«арвæрттывдау» фæуæлахизы пълан бынтон рæузонддзинад æмæ 
бынтон ницæййаг нысан кæй уыд, уый. Ныр бæлвырд у: уыцы 
сæнтдзæф пълан бынтондæр фæсыкк... 
— Немыц,—ноджыдæр дзырдта Сталин,—сæ зæрдæ дардтой, 
Советон цард^евæрд фидар нæу, зæгъгæ, стæй Советон фæс- 
% 
46 

фронты лæмæгъ хуыдтой. Æнхъæл уыдысты, куыддæр Сырх Æф- 
садыл фыццаг тыхджын цæф сæмбæла... афтæ быцæутæ рауай- 
дзæни кусджытæ æмæ зæхкусджыты ’хсæн? ССР-ы Цæдисы адæм- 
ты ’хсæн хылтæ цæуын.байдайдзæн... æмæ уый руаджы немы- 
цаг тыхгæнджытæн фенцондæр уыдзæн суанг Уралмæ бахæццæ 
уæвын... Фæлæ немыц ацы ран дæр фыдæнхъæл фесты... Кæд 
æмæ Советон цардæвæрд бафæрæзта зындзинæдтæн æмæ ноджы 
тынгдæр сфидар кодта йæ фæсфронт, уæд уый афтæ амоны 
æмæ Советон цардæвæрд ныр у æппæты фидардæр цардæ- 
вæрд...» 
Мурат йæхи афтæ æнкъардта, цыма хъуыста йе ’ппæт буарæй 
дæр, суанг йæ сæрыхъуынтæй дæр. 
«...Гитлеронты парти у империалистты парти, дунейы æппæт 
империалистты ’хсæн тæккæ тугдзыхдæрты парти...» 
«Алцыппæт мадзæлттæй дæр,— зæгъы Гитлер,— архайын 
хъæуы ууыл, цæмæй немыц байсой æппæт дунейы дæр...* 
«Марут,—зæгъы Геринг—...марут, марут, уый тыххæй сымах 
дзуаппдæттæг не стут, фæлæ æз дæн, уымæ гæсгæ марут...» 
«Æз адæймаджы уæгъд кæнын, —зæгъы Гитлер,—æфсарм, 
зæгъгæ, кæй хонынц, уыцы æгадгæнæг миниуæгæй. Æфсарм дæр, 
скъолайы ахуырдзинадау, сахъат кæны адæймаджы...» 
— «Æмæ гъе уыцы адæймæгтæ, — дзырдта дарддæр Сталин 
— æфсарм æмæ цæсгом кæмæн нал ис, сырдты æгъдæуттыл хæст 
чи у, уыдон... сидынц цытджын уырыссаг наци ныццæгъдынмæ, 
Плеханов æмæ Ленины, Белинский æмæ Чернышевскийы, Пушки- 
ны æмæ Толстойы, Глинкæ æмæ Чайковскийы, Репин æмæ Су- 
риковы, Суворов æмæ Кутузовы нацийы ныццæгъдынмæ!... 
... Немыцаг тыхгæнджыты фæнды æнауæрдонæй цæгъдыны 
хæст саразын ССР Цæдисы адæмты ныхмæ. Фæуæд афтæ æмæ кæд 
немыцы фæнды, æнауæрдонæй цæгъдыны хæст цæмæй уа, уæд æй 
ссардзысты... 
... Нырæй фæстæмæ мах хæс, ССР Цæдисы адæмты хæс, не 
’фсады æмæ нæ флоты æфсæддонты, къамандирты æмæ полит- 
кусджыты хæс уыдзæн уый, цæмæй, нæ Райгуырæн бæстæмæ ок- 
купантты хуызы чи æрбабырста, уыцы немыц се ’ппæт дæр цагъд 
æрцæуой фæстаг адæймаджы онг. 
Æппындæр хатыр ма уæд немыцаг оккупанттæн! 
Мæлæт немыцаг оккупанттæн!» 
Сталины докладмæ кæронмæ куы байхъуыста Мурат, уæд чы- 
сыл сывæллонау йæ цъæтджын сынтæгыл скафыди. Уыцы æхсæв 
бынтон æрæджиау бафынæй. Райсом раджы та уазал дон йæ 
цæсгомыл скалдта, йæ дзаумæттæ акодта æмæ Ауызбитæм аз- 
гъордта. Уыдон дæр æм хъуыстаиккой. Фæлæ цы нæ вæййы? 
— Фехъуыстат? 
— Фехъуыстам, мæ хур, фехъуыстам... Йæ цæрæнбон бирæ! 
Ныфс та нæ бауагъта,— дзуапп ын радта Ауызби. 
Чысыл фæстæдæр Мурат лæгуæрдонимæ хъæдмæ рарасти 
суг ласынмæ æмæ йыл райсомы дондзаутæй дыууæйæ амбæлдысты. 
47 

Лæппу сæ фæрсты куы аивгъуыдта, уæд йæ хъустæ ацахстой: 
— Тæхудиаг нæу, ахæм лæг кæй хæдзарæй рацыдис! 
Мураты зæрдæ фæрæхуыстой уыцы ныхæстæ. Фынддæс азы 
дæр кæуыл нæма цæуы, уый лæгыл нымад æрцыди. «Лæг. Бæргæ, 
лæг куы уаин...» 
Тæтæри æмæ Тотырбег рæстæгæй-рæстæгмæ æрвыстой сæ ха- 
бæрттæ. Иуахæмы та фыд Муратмæ фыста: 
«Дæ бонтæ хорз. Куыдтæ цæрыс? Куыд сты де ’фсымæр, дæ 
хотæ, дæ мад? Саламтæ сын ратт, ноджы сыхæгтæн дæр, хæс- 
тæджытæн дæр. 
Махмæ уæ зæрдæ ма ’хсайæд. Тотырбегæй дæр хабар арæх 
исын. Хæст хæст у, æмæ дзы æнæ зиан æрцæугæ дæр нæй, фæлæ 
нæ адæм зындзинæдтæн быхсаг сты. Афтæ-иу мæм касти, цыма 
цард æмбарын. Нæ. Уый мын рæдыд хъуыды уыди. Мæлæт мæ 
фæдыл гурæй-гурмæ зилын куы райдыдта, уæд банкъардтон цар- 
ды ад. Тæхуды, нæ хæхтыл ма иу хатт дæ цæст æрхæсс! Тæхуды, 
дæ кæттаг хæдон æмæ хæлаф ма дæ уаелæ æрбакæн æмæ фондз 
джиранкъайы уæзæн дзæбугæй сырхзынг æфсæйнаг æрхой! 
Уæззау уаргъ дын ныууагътам, æмæ дзы ма стыхс. Дæхи 
хъахъхъæн. Зæфцы фыдæй дыл мацы фыдбылыз æрцæуæд. Æвæ- 
гæсæг хæдзæрттæ бирæ уыдзæн, æмæ сæ дæхи иуварс ма алас. 
Æз цæрæнбонты адæмæн лæггад фæкодтон. Кæмæн фæрæт арæз- 
тон, кæмæн—гутон, кæмæн йæ бæхæн цæфхад сагътон. Чидæртæ 
мыл сæхинымæры худтысты. Уый дæр зонын. Фæлæ ныр уый 
бæрц мæ удæн æнцондæр у. Мæ зынг куы бахуысса, уæддæр 
раст адæмтæй ничи зæгъдзæни, раздæр æй фесæфын хъуыди, 
зæгъгæ. Æнкъард ныхæстæ дæм фыссын æмæ мын ныххатыр кæн. 
Уæ мадæн-иу сæ ма схъæр кæн. Уыдон æрмæстдæр дæуæн дзурын. 
Дæ цæст дар дæ кæстæртæм. Адæмы фарнæй хайджын ут. 
Тæтæри 
Йæ фыды ныхæстæ йæ ивгъуыд бонтæм ахастой. Йæ къæх- 
тæ фыццаг хаттбатинкæты хъæстæ куы фесты, уыцы хабар æры- 
мысыди. Цалдæр азы размæ уыди уый. Чи зоны, ныр йæ къæхтыл 
фæсалджын уымæл дзабыртæ кæй ис, тынгдæр æй уымæ гæсгæ 
æрымысыди... 
... Куырдадз сæ уынджы чысыл дæлдæр уыдис. Урокты фæстæ- 
иу Мурат уым смидæг... Цалынмæ-иу ыл йæ фыды цæст æрхæ- 
цыд, уæдмæ-иу дуаргæрон фæлæууыд, стæй-иу йæхи мидæгдæр 
байста, куынцы хъæдыл-иу æрхæцыд æмæ-иу тагъд-тагъд дымын 
райдыдта. Афтæ æнæдзургæйæ бацыди куырдадзмæ уыцы бон дæр. 
Куынцы хъæдыл æрхæцыд æмæ дымын райдыдта. 
— Сабырдæр, лæггаг, сабырдæр, — сдзырдта йæм Тæтæри. 
... Мурат-иу сындæггай æрхæцыд куынцы милайæдзаг хъæдыл, 
стæй та-иу æй фæстæмæ суагъта. 
48 

— Гъы, лæггаг, цы райстай абон та? 
— «Фондз» ирон æвзагæй. 
— Ахæм ма уырыссаг æвзагæй дæр куы уаид... 
— Уырыссагæй знон «цыппар» райстон... 
Фыд йæ рахиз къуыхæнгуылдзтæ равдыста, стæй уæд йæ хис- 
тæр æнгуылдз армытъæпæнмæ æртасын кодта æмæ йæ къух хæрд- 
мæ сдардта. 
— Æрбакæс-ма, куыд фидауынц? Мæнæ ам фондз æнгуылдзы, 
мæнæ ам та — цыппар. Фондз æнгуылдзы тыхджындæр сты. 
Фондз æфсымæры домбайдæр... Цу, лæггаг, исты уал бахæр æмæ 
дæ уроктыл æрбад. Куы бафæллайай, уæд та-иу æрбауай. 
— Бæппу, иннæбон нын бæрæгбон у... Æмбырд нæм уыдзæн, 
уый фæстæ — зарджытæ, кæфтытæ... Æз та кæсдзынæн Къостайы 
æмдзæвгæтæ. Уæ ныййарджыты дæр, дам-иу, æрбахонут. Чи куыд 
ахуыр кæны, уый тыххæй дæр дзурдзысты. Бацæудзынæ? 
— Цу уал хъæмæ. Бацæудзынæн. 
Мурат æмæ Тæтæри иумæ æрбацыдысты скъоламæ. Иумæ, 
зæгъгæ, ирон æгъдау куыд амоны, афтæ: фыд — разæй, фырт — 
йæ фæстæ. 
Адæм æрæмбырд сты скъолайы стырдæр уæттæй иуы. 
Тæтæри сын салам радта æмæ æппæты фæсте бандоныл йæхи 
æруагъта. Асæй чысыл нæ уыд æмæ йæм ардыгæй алцыдæр хорз 
зынд. Æнæуи дæр, куывды уа, æмбырды уа, размæ никуы тырныдта. 
Уалынмæ стъолы уæлхъус æрлæууыди сæ ахуыргæнæг Уардис 
æмæ райдыдта дзурын. Мураты кой дæр ракодта: «Æнæзивæг... 
Хæрзæгъдау... Ахуыр хорз кæны...» 
Уый фæстæ райдыдта концерт. Мурат ма хъуыды кæны: сæр- 
гуыбырæй размæ рацыди, цыма дзы йæ дзуринаг айрох, уыййау 
исдуг алæууыди, стæй йæ сæр хæрдмæ систа æмæ райдыдта: 
Халон баргъæвст рындзыл... 
Уад тымыгъ хæссы... 
Дыккаг райсом Мурат йæ хуыссæны раз ауыдта дыууæ сау- 
сауид батинкæйы. Йæ къæхтыл никуыма уыди нæдæр батинкæтæ, 
нæдæр туфлитæ. Æмæ йæм фыны уынæгау кастысты. 
Цæвиттон, Мурат адæмы размæ куы рацыд, уæд ыл фыд йæ 
цæст æрхаста. Æмæ йæм бæгънæггомау фæкаст. Йæ сау хæдон 
æмæ хæлаф нырма бæззыдысты, фæлæ йæ хъусджын дзабыртæ 
равдисыны аккаг нæ уыдысты. Лæг йæ дзыпмæ нывнæлдта, æрыс- 
гæрста æхцатæ. Йæхицæн сæ бухайраг уæлдзармæй конд худ æл- 
хæнынмæ ауæрста. Æмбырды фæстæ фыд лæппуйæн загъта: 
— Цу ды хъæмæ. Æз дæр дæ æййафдзынæн, — йæхæдæг йæ 
фæндаг дуканийыл ракодта. Æхсæвæрафон ма гом кæм уыдаид. 
фæлæ дуканигæс колхозон куырдмæ æрдхорды цæстæй касти. 
Дукани та йæ хæдзары уыд æмæ Тæтæрийы курдиатыл дыууæ нæ 
загъта. Нæ фæлæ ма сæ хæдзары фынджы уæлхъус дæр абадтысты. 
I Кумр.чм фырт ^" 

* * * 
Ахицæн мин фарастсæдæ цыппор фыццæгæм аз. Ног аз йемæ 
æрхаста къæскъæсгæнаг уазæлттæ æмæ уæраджысæртæм мит. 
Ауызби ныр иучысыл февдæлондæр æмæ сæ хæдзары зылдтытæ 
дæр акæны, уынджы сæ кулдуары раз даргъ бандоныл дæр стæм 
хатт абады. Муратæн дæр ралæууыдысты зымæджы фæлладуа- 
дзæн бонтæ æмæ мæнæ ныр бадынц фæрсæй-фæрстæм æмæ тæр- 
хæттæ кæнынц хæсты хабæрттыл, сæ колхозы хъуыддæгтыл. Ауыз- 
бийыл — уæлдзæрмттæй кæрц, уæлдзарм худ, афтæмæй сусхъæ- 
ды лыггагæй карды кæрддзæм аразы. 
— Гъы, куыд дæ, мæ лымæн? Нæ сыхы ныр мæн æмæ дæ- 
уæй лæгдæр нал ис. Ох-ох-ох! 
Лæппу хъусы йæ сыхаджы саст хъæлæсмæ, кæсы йын йæ 
мæллæг къухтæм: йæ нуарджын æнгуылдзты кæрæттæ куыд æд- 
дæмæ фæтæндæр рахастой. Ауызби сусхъæды лыккаг карды аккаг 
куы скъахта, уæд ын йæ фæрстæ амайын райдыдта. 
— Сурæтæн дысон йе скъæты сæр миты уæзæй ныккалди. 
Райсом ын æй бацъæппытæ кæнын хъæуы. 
— Дæ кæрддзæмæн цъайраг ис? — Ауызби кæрддзæмы хъæ- 
дæй гæххæтты тæнæгæн амайæнтæ куыд уагъта, уымæ кæсгæйæ 
фарстл Мурат. — Махмæ хиконд сæрачы гæппæлтæ ис. 
Лæппу дзуапмæ дæр нал банхъæлмæ касти, азгъордта сæ- 
химæ æмæ уайтагъд сæрачы гæппæлтæ, æрцындз æмæ цыллæ 
бæхсныг æрбаскъæфта. 
— Бæппу дæр-иу ахæм сæракæй хуыдта кæрддзæмы агъудтæ. 
— Кард—фыды лæвар, кæрддзæмы цъар —фыртæй,— загъта 
Ауызби. — Тæтæрийы хуызæн цыргъаг ком никæмæн æвæрдта... 
Иу уынд ма йæ куы фæкæнин. Гитлеры сæфты хабарæй раздæр 
куы ахицæн уон, уæд мæрдты дыууæ марды кæндзынæн... Дæумæ 
та куыд кæсы? Тагъд фæуыдзæни? 
— Æма-гъа, нæ зонын, — зылынджыны хъæлæсæй дзуапп 
радта лæппу. 
— Æнхъæлдæн æмæ тагъд-тагъд нæ фæуыдзæни. Бирæтæн ма 
ныттулдзæн йæ хуры хай. Бирæтæн. Нырма, сырдау, лæбургæ 
кæны. Йæ тых ма йæхимæ и. Куы фæцæф уа, уæддæр æнцон- 
тæй нæ бакомдзæн абырсын... Уæдæ нæ гуырдтæ дæр фыстæгыл цы 
чъынды разындысты!.. 
...Адæм сæумæрайсом хæсты коймæ рабадынц, изæры хæсты 
коймæ бахуыссынц. Мурат цас фылдæр хъуыста адæмы ныхæ- 
стæм, уый бæрц æрхæндæгдæр кодта йæ зæрдæ. 
Дысон та йæ хуыссæг куы фæлыгъди, уæд райста Толстойы 
роман «Хæст æмæ сабырдзинад». Кæсын райдыдта хæсты нывтæ. 
Мæнæ Наполеон йе ’ртæтигъон худы, йæ къух хæрдмæ систа æмæ 
фæхъæр кодта: «Разма!»... Æмæ йæ фæлтæрд гварди абырста... 
Мæйæ Кутузов бæхыл, арсау, уæззау бадт кæнгæйæ, фæуайы. 
Йе ’фсæдтæн салам радта æмæ æрвнæрæгау ныййазæлыд: «Ура- 
50 

ра-ра!» Хæрзæрыгон лæппу Петя Ростов атакæйы фæтæхы æхсар- 
гардæлвæстæй. Æлдары буц фырт, карчы сгуытæ, царв æмæ мы- 
дæй хаст... Æз та?.. Фæскомцæдисон. Фынддæсаздзыд, ноджы 
дæргъæй-дæргъмæ. Ауызбийы загъдау, адæмы хуыздæртæ кæм сты, 
уырдæм цæуыннæ хъуамæ ацæуон?» 
Зæронд лæг дæр, æвæццæгæн, хъуыдыты аныгъуылди; йæ 
фындзæй куы раулæфы, уæд дзы гæзæмæ æхситт райхъуысы. 
— Ауызби, хæсты мæлынæй тынг фæтæрсынц? — афарста 
Мурат æмæ йæм уайтагъд фæсмон æрцыди. Ауызби йæ цыма нæ 
фехъуыста — сагъæсхуызæй бадт. Цæуыл хъуыды кодта — 
Хуыцау йæ зонæг... 
— Де ’мгæрттæй никуы никæимæ фæхыл дæ? — бафарста 
æрæджиау. — Æнцон вæййы лæдзæджы кæнæ дуры цæф?.. 
Нудæсæм азы Деникины æфсæдтыл уæлхохæй коммæ дуртæ згъæл- 
дтам æмæ мæлдзыджытау цагъды кодтой! Ныккæсын та сæм 
зæрдæ нæ куымдта... Мæлын зын у. Фæлæ знаджы къæхты бын 
уæвын... Фæлтау — мæлæт... Нæ мæ рох кæны, раджы иу мæ- 
гуыр лæг иннæйы куыд амардта, уый. Хуыцауы ницæуыл. Цæвит- 
тоны хъуыддагæй, иуы хуыммæ иннæйы гал баирвæзти. Галы 
амардтои, галмарæджы та арсмарæн нæмыгæй бахстой æмæ дæ 
фыдгул дæр афтæ. 
— Хоры къæрмæджы тыххæй — гал, галы сæрыл — лæг, — 
йæхицæн дзурæгау загъта лæппу. 
— Истори ды мæнæй хуыздæр зоныс. — Райдыдта та Ауызби. - 
Адæмтæ цæрæнбонты кæрæдзийы цæуыл æргæвдынц? Исбоны фæ- 
дыл. Мæнæн фылдæр уа, æз хъæздыгдæр уон, ды мын лæггад кæ- 
най... Афтæ уыдысты хæстытæ Александр Македонскийы заман, 
Чингисхан æмæ Батыйы дуджы, Наполеоны, Вильгельмы рæстæг. 
Фæлæ дзы уæддæр ныры хæсты хуызæн хæст нæма уыд. Афтæ... 
Æрмæст æрцæудзæн иу заман... Хæстæн йæ кой сыскъуыйдзæни. 
Чингуыты ма йæ фысдзысты диссагæн. 
Зæронд лæг карды ком йæ кæрцы фæдджийыл асæрфта æмæ 
йæ кæрддзæмы нытътъыста. Мурат цы сæрачы гæппæл æрбахас- 
та, уый йыл æрбатыхта. 
— Мæнæ афтæ куы нытътъыссиккой сæ кæрддзæмты сæ кæрд- 
тæ. Мах рæстæджы та кæрæдзийы цæгъдынæн æрхъуыды кодтой! 
Æцæг адæймаджы зæрдæ кæмæн и, уымæн лæг амарын зын у. 
Афтæ, уæдæ. Тæтæри-иу дæ цы хуыдта? О, лæггаг, лæггаг... — 
зæронд лæг фæхъус, йæ кæрддзæммæ фæракæс-бакæс кодта, стæй 
та сдзырдта: — Уæрæсейыл исчи фæуæлахиз уа, уый мæ нæ 
уырны. Лæг йæ хæдзар куы фæхъахъхъæны, уæлдайдæр йæ но- 
гарæзт хæдзар, уæд ын йæ къултæ дæр æххуысгæнæг вæййынц. 
Æмæ æниу кæуылты хæдзар у, кæуылты! Мæ зæрдæ мæм афтæ 
дзуры: Тæтæри æмæ Тотырбег сæрæгасæй æрыздæхдзысты... Гъе, 
æрмæст нæ гуырдтæ хуымæтæджы нæ ныхъхъус сты... А иннæтæ 
ма гъа, фæлæ де ’рдхорд (уый Науырызы кой кодта) æгæр 
æнахъом у нырма. Фыдбылыз ахæммæ æмхицдæр у... 
Уæле уынгæй райхъуысти нæлгоймаджы хъæрæй кæуын. Ауыз- 
51 

би фестъæлфыди. Мурат фестади æмæ къанауы сæрты асæррæтт 
ласта. Зæронд лæг, йæ къухтæй йæ уæрджытыл æнцой кæнгæйæ, 
йæхиуыл схæцыди æмæ йе ’ргом азылдта, кæугæ чи æрцæйцыди, 
уыдонмæ. Æваст йæ зæнгты хъару æрбайсæфти, йæ цæнгтæ хæрд- 
мæ сисын нал куымдтой. Мураты ма афæрсинаг уыд, уыдон чи 
сты, кæдæм цæуынц, зæгъгæ, фæлæ йе ’взаг йæ коммæ нал кас- 
ти. Йæ зæрдæ нынкъуысти æмæ фæстæмæ йæ бынаты йæхи 
æруагъта. 
Уæдмæ кæуæг адæм Ауызбиты дуармæ æрбахæццæ сты. Зæ- 
ронд лæджы комкоммæ æрлæууыдысты. 
— Гъæтт, Ауызби, хъæддых фæлæуу! Хæсты быдырæйнæм сау 
хабар сау халонау фæзынди. Сослæнбег нын бабын! 
— Мæ бындур йæ бынæй куыд ныззылди! — райхъуысти Го- 
сæмайы цъæхахст. 
Мурат сæхимæ азгъордта, кæртæй бахъæр кодта: 
— Нана, уæ нана! Сослæнбег фæмарди! 
Фæстæмæ цæхгæр фæзылд æмæ йæ хъæлæсы дзаг ныккуыдта. 
Згъорæгау уадысты Ауызбитæм сыхæгты сылгоймæгтæ, чыз- 
джытæ, зæронд лæгтæ, лæппутæ. 
Изæрырдæм цæхгæрмæ уынгыл æрбахызтысты Мæдинæты фыд 
æмæ йæ карæн зæрæдтæ. Сæ фæстæ — сылгоймæгтæ, семæ 
Мæдинæт дæр. Хæдзары цурмæ куы бахæццæ сты, уæд ныллæ- 
джытæарæзт ус бахъарæг кодта: 
— Уæ, Госæма, уæ, Ауызби! Рухс хуры бæсты уыл сау та- 
лынг ныккодта! Дæдæй, Мæдинæт! Разкъæртты бæсты сæм сау 
дарæй фæцæуыс! Цæмæн дæ фæсайдта, кæмæн дæ ныууагъта, мæ 
мæгуыр хæрæфырт, мæ рæсугъд Мæдинæт!... 
Мæдинæт йæ сæр æруагъта йæ риуыл, афтæмæй хæкъуырц- 
цæй куыдта. Госæма йæ размæ рацыди. Чызг æм йæхи бæп- 
пæрста æмæ дыууæ æфхæрд уды кæрæдзиуыл ныттыхстысты. 
— Йæ мард ма йын уæддæр куы федтаин. Кæд ын искуы сау 
халæттæ йæ сау æрфгуыты бын йæ сау цæстытæ скъахтой! 
Уæ мæ зæрдæ, куыд нæ атоныс! — хъарæг кодта Сослæнбеджы 
мад. 
Æрмæст Ауызбийы цæстытæ цыма уымæл дæр нæ баисты. Ирон 
æгъдаумæ гæсгæ нæлгоймагæн йæ цот æмæ йæ усы зианыл кæ- 
уын не ’мбæлы... 
7. 
Зымæг-зымæджы дæргъы Сырх Æфсад 
йæ туджы фæмæцыд. Фæлæ сæттын нæ 
бакуымдта. Уый нæ, фæлæ ма фашистон лæбурджыты ныддæрæн 
кодта Мæскуыйы цур æмæ сæ иудзæвгар фæстæмæ асырдта. 
Мæстджын адæмы тыхыл тых бафтыди. 
Æрдз та йе ’нусон куыст кодта; уалдзæг ралæууыд æмæ 
быдырты сфæлыста зайæг хал æмæ дидинæгæй... 
Знаг æнæхъæн Европæйы тыхтæ æрыссывта, ногæй та лæ- 
52 

бурын райдыдта, бацахста Ростов æмæ йæ ных сарæзта Ста- 
линград æмæ Бакуйы ’рдæм. Сабыр цæрæг адæмæй йæ фадат, 
йæ амал кæмæн куыд амыдта, афтæ лыгъдысты фашистон рынæй 
аздасдæр рæттæм. 
Сæрды райдианы партийы райкомæй фæхабар кодтой «Ирыс- 
тон»-ы партион организацийы секретарь Ауызбимæ: райсом си- 
хорафон æфсæнвæндаджы станцæмæ схæццæ уыдзысты лидзæг 
адæм. Колхоз «Ирыстон»-мæ дзы æрхаудзæни дыууиссæдз адæй- 
маджы. 
Ауызбимæ хабар ныххæццæ быдырмæ. Колхозы сæрдаримæ 
ауынаффæ кодтой, æмæ дыккаг бон Ауызби æртæ бригадиры 
æмæ тæккæ зæрдæдаргæдæр фынддæс колхозонимæ хъæумæ раив- 
гъуыдтой. Парторганизацийы секретарь йæ бидаркæйы æфсæн- 
вæндаджы станцæмæ раздæр схæццæ. 
Лыгъд адæм, искуы иуæй фæстæмæ, уыдысты сывæллæттæ 
æмæ сылгоймæгтæ. Вагзалмæ сæ размæ рацыдысты партийы 
райкомы æмæ райæххæсткомы кусджытæ дæр. 
— Ростовæгтæ сымах æвджид. Мæнæ сæ номхыгъдтæ, — 
загъта райæххæсткомы сæрдар Майрæм Ауызбийæн.— Мах загъ- 
там, дыууиссæдз, уыдон та сты дæс фылдæр. 
Ауызби райста гæххæтт, цасдæр æм сагъæсхуызæй фæкаст, 
стæй номхыгъдты мыггæгты акомкоммæ фыссын райдыдта, æф- 
хæрд адæмæн рæдаудæрармæй æгасцуай зæгъын йæ бон кæмæн 
бауыдаид, уыдоны. 
Лидзæг адæмимæ чи ссыди, ахæм къæбæлдзыгсæр, æртæ- 
цыппараздзыд саулагъз лæппу вагзалы кæрты разгъор-базгъор 
кодта, поезды уынгæг къуымтæй кæй раирвæзти, уый цинæй. 
Иуахæмыта йæхи æрбайста Ауызбийы бидаркæйы цурмæ. Къухтæ 
цыбырфадыг хæлафы дзыппыты, афтæмæй бæхы акомкоммæ хæ- 
бæцц æрлæууыд æмæ йæм æдзынæг ныккасти. Цасдæры фæстæ 
цæхгæр фæзылди æмæ хъæргæнга^ азгъордта фæстæмæ: 
— Мамæ, мамæ! Ракæс-ма! Тацанкæ! Мамæ! Муся! Ракæ- 
сут-ма! 
— Цы хабар у, фыдуаг? Фæдис та куы сарæзтай,—фæллад 
хъæлæсæй йæм сдзырдта йæ мад, иу-фынддæс æмæ ссæдзаздзыд 
бурбынхил къуырддзыкку хæрзконд сылгоймаг. 
— Цом-ма, цом!—лæппу йæ мады къухыл рахæцыд, æмæ уый 
дæр æнæбары йæ хъæбулы фæстæ арасти.—Сбадон? Сбадон? 
Мад йæ сывæллоны митæй ратыхсти. 
— Вовæ, худинаг у! Кæйдæр уæрдоны кæдæм бадыс! 
— Уæрдон нæу, уæрдон! Тацанкæ у! Буденныйы тацанкæ! 
— Ох, Вовæ, цы бирæ дзурыс. Цом, дæ хорзæхæй! 
Парторганизацийы секретарь уæдмæ номхыгъдтæ конд фæци, 
бафиппайдта гыццыл лæппуйы йæ мадимæ æмæ сæм баздæхти. 
— Цигайнаджы хуызæн куы дæ уый!—Ауызби бахудти саби- 
мæ æмæ йæ æрбахъæбыс кæнынмæ хъавыд, фæлæ уый иуварс 
алыгъд, хæбæцц та алæууыди æмæ быцæугæнæджы хъæлæсы 
уагæй дзуапп радта: 
53 

— Æз цигайнаг нæ дæн. Æз хъазахъхъаг дæн! 
— Æмæ уæд дæ бæх æмæ де ’хсаргард кæм сты? И?— 
мæстæймарæгау æй афарста Ауызби.—Иннæ ахæм дæ цухъхъа, 
дæ басылыхъхъ, дæ худ? 
Лæппу зылынджын æмæ фæрсæгойы цæстæй ныккасти зæронд 
лæгмæ. 
Ныхас йæхимæ айста лæппуйы мад: 
— Мемæ сбыцæу, уый, дам, Буденныйы тачанкæ у. 
— Гъы! Уый æцæг хъазахъхъаг куы дæ, æцæг, æмæ дæ æз 
куы нæ зыдтон. Æххæст ма мын дæ ном æмæ дæ мыггаг дæр 
куы зæгъис,—æрхатыдис æм Ауызби. 
— Смирнов... Владимир Николаевич!—сдзырдта лæппу, йæ 
мадмæ скаст æмæ йæ дзуаппыл бафтыдта:—Мæ мамæ та хуыйны 
Верæ Степановнæ. 
— Ныр æппындæр гуырысхо нал кæнын, хъазахъхъаг кæй 
дæ, ууыл. Рауай, æз дæ аралас-балас кæнон мæ тачанкæйы. 
Лæппу та фæрсæгау йæ мадмæ скаст æмæ Ауызбимæ баз- 
гъордта. 
Зæронд лæг ын йæ цæнгтыл фæхæцыди æмæ йæ бидаркæйы 
авæрдта. Вовæ йæ алывæрстæм æркæстытæ кодта, цыма йæ зонгæ 
бынаты æрбадти, уыйау, стæй ныхъхъæр кодта: 
— Муся! Ракæс-ма! Мæнæ кæм бадын! Муся! 
Муся, иу-фынддæсаздзыд чызг, сæ дзаумæтты цурæй раз- 
гъордта бидаркæйы ’рдæм. 
— Уæ бонтæ хорз,—арфæ ракодта Ауызбийæн æмæ йæ æф- 
сымæрмæ фездæхти.—Уый цы кусыс, Вовæ! Рахаудзынæ! 
— Мамæ дæр афтæ загъта. Æз та нæ хауын. 
Бидаркæйы ифтыгъд уыдис, йе ссыртæ раджы кæмæн баихсы- 
дысты, ахæм бæх. Уый æнцад лæууыдис æмæ æууылдта, Ауыз- 
би йын йæ разы цы кæрдæджы муртæ æркалдта, уыдон. 
Уæдмæ æрбахæццæ сты, Ауызби кæмæ æнхъæлмæ каст, уыцы 
бричкæтæ æд адæм. Семæ уыд’ис Мурат дæр. 
Парторганизацийы секретарь колхозонты æрбамбырд кодта 
æмæ сын бакасти, уазджытæй чи кæмæ цæудзæнис, уый. 
— Сæ дзаумæттæ сын авæрут. Зæрæдтæ æмæ сывæллæтты 
сбадын кæнут,—стæй разылди уазджыты ’рдæм.—Уæ хорзæхæй, 
байхъусут! Колхоз «Ирыстон»-ы фæллойгæнæг адæм уын фысым 
зæгъынц. Нæ рæбыны цы мæгуыр муртæ ис, уыдонæй уын, нæ 
буц хæлæрттæ, ницы бавгъау кæндзыстæм. Нæхицæй раппæлон— 
зæрдæйæ хъæздыг стæм! 
— Бузныг! 
— Стыр бузныг,—райхъуысти лидзæг адæмы æхсæнæй. 
— Уæдæ уæд мауал лæууæм!—Ауызби баздæхти Вовæйы мад- 
мæ.—Сымах та, Смирновтæ, Владимир Николаевичы уынаффæма- 
гæсгæ, ацæудзыстут нæ мæгуыр хæдзармæ. 
— Хуыцау уын бирæ цæрæнбонтæ раттæд.—Сылгоймагæн цы- 
ма йæ мæт, йæ сагъæстæ йе рагъæй ахаудысты, афтæ банкъард- 
54 

га йæхи.—Хъусыс, Вовæ, дедушкæ нæ сæхимæ хоны. Бахатыр 
кæн, дæ номæй дæр дæ нæ бафарстон. 
— Мæ ном мын куы загътат: дедушкæ. Ауызби дæр ма мæ 
фæхонынц. 
— Фыды нрм та? 
— Махмæ фыды номæй нæ дзурынц. 
Цалынмæ лидзæг адæмы дзаумæттæ бричкæты æвæрдтой, 
уæдмæ Мурат йæ цæст æрхаста Марусяйыл. Чи зоны, йæхи 
карæн кæй уыдис, уымæ гæсгæ. Уый дæр, йæ мадау, зæлдаг- 
хил, мæнæ Фатъимæты цыллæйы кæлмытæ кæй скæнынц, уый 
хуызæн. Сæрыхъуынтæ раст Мисурæты дзыккутау дихфаст, сæ 
кæрæттыл—æрвхуыз лентытæ. Цыбыргомау, хъулæттæ ситцæ 
къабайы чызджы астæу зынди сывæллоны цонджы стæвдæн. 
«Æвæццæгæн сæ æххормаг бадомдта»,—ахъуыды кодта Мурат. 
Бричкæтæ фæд-фæдыл атылдысты. 
Верæ Степзновнæ æмæ Марусяйы Ауызби йæ бидаркæйы 
бадын кодта, фæлæ уыдон, марадз-зæгъай, кæд бакуымдтой. 
Зæронд лæг йæхæдæг дæр нал сбадти, бози Валодяйы бар 
бакодта, бæхы рохтыл рахæцыдис æмæ сындæггай раивгъуыдтой 
иннæты фæдыл. Чысыл лæппу бидаркæйæ фæйнæрдæм фæлгæсыд 
уæлахиздзаухуызæй. 
Ауызби сæ кулдуар бакодта. Бидаркæ кæртмæ батылди. 
— Куыд у, джигит, хизын дæ нæма фæнды? 
— Æз джигит нæ дæн, æз хъазахъхъаг дæн!—лæппу ацы 
хатт йæ ныхасыл йæхæдæг дæр ныххудти, йæ бынатæй фестади 
æмæ зæхмæ æргæпп ласта. 
Ауызби уæрæх байтыгъта фыццаг тыргъы, стæй та уæттæй 
иуы дуар. ■* 
— Мидæмæ. Уæхи хæдзармæ цæуæгау! 
Хæдзары хицау фегом кодта скъаппы дуар, иу тæбæгъы 
кæрдзын райста, иннæйы та ирон цыхты æрдæг. 
— Уæ хорзæхæй, фæйнæ комдзаджы уал скæнут. Æз та ма, 
иннæ уазджытæ цы баисты, уый базояон. Хуымты ’рдæм дæр ма 
мæ нызгъорын хъæуы. Рæхджы не ’фсин быдырæй фæзындзæн 
æмæ нæ кæд истæмæйты сбуц кæнид. 
Уазджытæ иунæгæй куы баззадысты, уæд ма Верæ ноджы- 
дæр йæ цæст рахаста уаты къуымтыл, тыргътыл. Хæрзæфснайд, 
сыгъдæг. «Малæн ам бæргæ ницыуал тас у. Фæлæ мæ мæгуыр 
Коля цымæ афонмæ цы митæ кæны? Хуыцау, фыдбылызæй йæ 
бахиз»,—скуывта хинымæры, хæсты размæ Хуыцау дæр æмæ 
зæдтæ дæр йæ хъуыдыйы кæрон дæр кæмæн никуы уыдысты, 
уый. 
... Госæма иннæ изæртæй раздæр ссыди. 
Куыддæр кæртмæ бахызти, афтæ йæ размæ фæци къæбæл- 
дзыгсæр саби, æмæ йæ зæрдæ ныссæххæтт ласта—уый карæнæй 
сæ кæстæр фырт Науырыз дæр афтæ къæбæлдзыгсæр уыди. 
— Цы дзæбæх дæ, цы! Алæ-ма, мæ хъæбысы дæ акæнон,— 
55 

дзырдта Госæма, æмæ йын сывæллон кæд йæ ныхæстæ не ’мбæрс- 
та, уæддæр зыдта: рæвдаугæ йæ кæны. 
Верæ æмæ Маруся рудзынгæй ауыдтой, зæронд ус Валодяйыл 
куыд цинтæ кæны, уый, æмæ йæ размæ æфсæрмдзаст мидбыл- 
худтимæ рацыдысты. 
Госæма мад æмæ чызджы йæ хъæбысы акодта, йæ зæрдæ 
суынгæг æмæ йæ цæстытæ йæ тар сæрбæттæны кæронæй асæрфта. 
— Æххормагæй нæ амардыстут? Акса-ма уыцы зæрондмæ,— 
хъуыр-хъуыр кодта хæдзары æфсин, мидæмæ куы бацыдысты, 
уæд. Уайтагъд йæ дарæс аивта, сарайы пецы арт бандзæрста 
æмæ уæларынг балæууыди. Йæ арф æвæрæнæй систа дзуллаг 
ссады тæпп æмæ хыссæ кæнынмæ фæци. Уæдæ ма йæм царвы 
банкæ дæр разынди. 
Фынджы цæттæмæ дуарæй æрбахызти Ауызби дæр. 
— Мæ зæрдæ йæ æмбæрста, не.’фсин кæй ницæуыл бацауæрд- 
дзæн, уый. Æмæ æнæ хай куы фæуон, зæгъгæ, быдырæй ба- 
тагъд кодтон. 
— Уазджыты цæрæнбон бирæ, æндæр дæ ацафон сыфцæй дæр 
не ’рбаластæуыдаид хъæмæ,—дзуапп ын радта Госæма.—Мæ- 
гуыр адæм æххормагæй фæбадтысты. Сæ цыхт æмæ кæрдзынмæ 
æвналгæ дæр нæ бакодтой. 
— Ох-хай, гъе! Мæ хицауы цæсты мæ бафтыдтат. Фæхудинаг 
дæн. Ныр та не ’фсин прокурор басгуыхти. 
— Нæ, нæ, бабушкæ, уый ма ’фхæр,— сдзырдта Верæ.— Фæл- 
ладæй нæм хæрын нæ цыди. 
Госæма фынгыл æрæвæрдта къаннæг графины дзаг арахъхъ 
Ауызби дзы æртæ чысыл нуазæны байдзаг кодта—Верæ, Маруся 
æмæ йæхицæн. Расидти уазджыты цæрæнбоны тыххæй. Анызта. 
Верæ фысымтæн арфæ ракодта æмæ нуазæи фæстæмæ æрæ- 
вæрдта. 
— Махæн бахатыр кæнут. Ничи нæ нуазы! Бузныг. 
Сылгоймæгтæ кæй нæ банызтой, уый зæрæдтæн æхсызгон 
уыдис. 
— Уæдæ æрæвналут. Айс-ма, хъазахъхъаг джигит, мæнæ дын 
мæ хай,—Ауызби лæппуйы раз тæбæгъы æрæвæрдта уæливыхы 
цыппæрæм хай... 
Уæливыхтæй уазджытæ раппæлыдысты. 
— Æмбисонды гуылтæ! Ахæмтæ мах уынгæ дæр никуы фæ- 
кодтам,—дзырдта Верæ Степановнæ. 
Маруся йæ мидбылты худт æмæ йæ сæр разыйы тылд код- 
та. Вовæ хъуыддагхуызæй загъта: 
— Бафсæстæн. 
Фæсхæрд Госæма уазджыты бахуыдта мидæггаг уæттæй 
иумæ. Уым-иу Амырхан æмæ Гацыр хуыссыдысты. 
-г- Мæнæ уын уат. Кæд уын иу фаг нæ уа, уæд ма йæ 
фарсмæ ноджыдæр дыууæ афтид уаты,—дзырдта иронау Госæма. 
56 

Æмæ йæ уырныдта: уазджытæ йæ æмбарынц. «Хæрзфынтæ уы- 
нут» ма сын загъта æмæ сæ цурæй рацыди. 
* * * 
Госæмайæн уазджыты.уындæй йæ зæрдæмæ рухсы тын нык- 
касти. Йæ хæдзары та фæзынди, мæт кæуыл кæна, кæуыл 
ауда, арт кæй тыххæй бандзара æмæ арынг кæй тыххæй æрфæлда- 
ха, ахæм адæм. Ног æнкъарæнтæ сабухтой Ауызбийы зæрдæйы дæр. 
Абон быдырмæ куы аздæхти, уæд æм афтæ касти, цыма йæ фæстæ 
кæй ныууагъта, уыдон æрмæстдæр уый сыздæхтмæ, уый уынаф- 
фæмæ æнхъæлмæ кæсдзысты, йæ цот-иу,æм куыд æнхъæлмæ 
кастысты, афтæ... 
Дыккаг бон Госæма быдырмæ нал ацыди. Сæумæраджы йæм 
йæ сыхаг Фатъимæт кулдуарæй куы æрбадзырдта, уæд зæронд ус 
йæ размæ рауад. 
— Абон мын цæуæн нæй. Уазджытæ нæм ис. Сылгоймаг 
йæ дыууæ сывæллонимæ. Раст ирæтты хуызæн, уæздан. Мæ- 
гуыр сæ бон! Фæхæтæнхуаг сæ кодтой уыцы бирæгътæ. Дæ-дæ-дæй 
ардæм дæр куы схæццæ уой! Сæ быны бын сыскъуыйа нæ 
тæригъæдæй! 
— Фехъуыстон, фехъуыстон уазджыты кой,—йæ сæр батылдта 
Фатъимæт.—Мурат дæр дзы æрбахонинаг уыдис, фæлæ йæ 
Ауызби бакъуылымпы кодта, уæхæдæг, дам, бирæ стут. Æмæ 
ма уыдоныл дæр цас уæлдай хæрдзтæ бахъуыдаид. Уæддæр 
мæгуыр æмæ мæгуыр. 
Сослæнбеджы хабарæй нырмæ Госæма йæ цæстытæй цымæ 
æппындæр ницыуал фæуыны, уый хуызæн вæййы. Ныр Фатъимæт 
бафиппайдта: йæ сыхаджы фæлмæст цæсгомыл фæбæрæг и цæрæг 
уды фæд,—йæ цæстытæ хæрвæй æмбæрзты хуызæн нал сты. 
— Цон, уæдæ. Сывæллæттæ дæр та мемæ цæуынц,—Фатъи- 
мæт сæ хæдзары ’рдæм акасти. Уым, рудзгуыты бын, Фузæ æмæ 
Римæ бæгъæввадæй æргъæвст цъиутау лæууыдысты.—Рæстæг 
мын. нæ фæци,—йæхи растгæнæгау ма загъта Фатъимæт.—Дæ 
уазджыты дын абæрæг кæндзынæн. Не ’ппæтæн дæр рæвдауи- 
наг сты. 
Госæма сæ сарамæ баздæхти. Ауызби йæ ацæуыны размæ 
карк аргæвста æмæ дзы хъуамæ уазджытæн сæ сыстынмæ хæ- 
ринаг акæна. 
Верæ Степановнæ æмæ йæ чызг Маруся та, Вовæ куыд нæ 
райхъал уа, афтæ мынæг хъæлæсæй ныхас кодтой. 
— Мæ фыны папæйы федтон,—дзырдта Маруся.—Цыма нæ ам 
уынгты агуырдта. Йæ уæлæ хуымæтæг дарæс. Бæгъæмсарæй. 
«Вовæ, Вовæ» хъæргæнгæ фæцæйцыд. Йæ хъæрмæ фехъал дæн. 
Верæйы цæстыты раз февзæрдис йæ мой, фыццаг хатт куыд 
базонгæ сты, афтæмæй. Уæдма Ростовмæ хæстæг хуторы цар- 
дысты. Сыхаг станицæйæ сæм æрбацыди зарджыты æмæ каф- 
джыты къорд. Фæндырдзæгъдæг та уыди Коля Смирнов, тынг 
57 

хъæлдзæг лæппу. Иудадзыг дæр худгæ кодта. Иуахæмы дын 
Коля æд фæндыр, цæгъдгæ-цæгъдын, Верæйы раз куы балæу- 
уид. Чызг йе ’мбæлттимæ къулрæбын бадти, фæндырдзæгъдæг 
йæ разы йæ къæхтæ куы ’рхоста, уæд чызджы йе ’мбæлттæ 
размæ расхуыстой... 
Уый фæстæ дæр ма-иу Коля арæх фæзындис сæ хуторы. 
Лæппу æмæ чызг кæрæдзийы бауарзтой. Мæскуымæ ахуыр кæ- 
нынмæдæр иумæ ацыдысты. Коля инженер-механиксси, Верæта— 
ахуыргæнæг. Химийы ахуыргæнæг. Ныр та йæ мой танкист у. 
Æртын фарæстæм азы йæм фæсидтысты танкистты скъоламæ. 
Афæдзы фæстæ йæ Ленинграды облæстмæ арвыстой. Финляндийы 
хæстæй раздæхтис танкæты ротæйы къамандирæй, ноджы Сырх 
Тырысайы орденимæ. Æмæ та ногæй хæст. Ныр къамандæ 
кæны танкæты полкъæн. 
— Дзæбæх не сты нæ фысымтæ?—сдзырдта мад, тынгдæр, 
чи зоны, йæ хъуыдытæй фервæзыны тыххæй. 
— Ой, мамочкæ! Æмбисонды хорз! Фæлæ бабушкæ уырыс- 
сагау нæ зоны æмæ куыд уыдзыстæм? 
— Сахуыр уыдзæни. Науæд та мах иронау базондзыстæм. 
... Сæууон сыгъдæг уæлдæф барог кодта уазджыты уæнгтæ. 
Вовæ дæр сыстади. Йæхи ныхсадта. Госæмайæн йæ аходæн 
цæттæ нæма уыдис æмæ сывæллонæн авæрдта, дысоны уæли- 
выхтæй ма цы къæбæртæ аззади, уыдонæй. Лæппу хæргæ- 
хæрын кæрты расур-басур райдыдта кæрчыты, бабызты. Йæхимæ 
мæлæты хъæбатыр касти, фæлæ йыл сырх гоцораджын уасæг 
йæхи куы баскъæрдта æмæ йын йæ гом зæнджы хæцъæфмæ 
куы фæлæбурдта, уæд хорзау нал фæци. 
— Уæуу, мамæ! Мамочкæ!—йæ дзыхы дзаг ныхъхъæр кодта 
сывæллон. 
— Цы кодтаи, мæ къона? — тарстхуызæй разгъордта Госæма. 
— Цы хабар у?—мад дæр фæтарсти лæппуйы хъæрæй. Маруся 
федта, уасæг лæппумæ куыд фæлæбурдта, уый æмæ худæгæй 
бакъæцæл: 
— Ха-ха-ха! Уый дын хъазахъхъаг, гъе! Ха-ха-ха! Фæхудинаг 
дæ, Вовæ! Исчи ма каркæй тæрсы?! 
— Уый карк нæу, уасæг у! Ныр дынджыр дæ, уæддæр уа- 
сæг цавæр у, уый нæ зоныс! 
Уасæг та цыма æппындæр ницы ракодта, уыйау кæрчыты 
астæу балæууыд æмæ йæ бырынкъæй цыдæртæ къупп-къупп кодта. 
Госæма, лæппуйы маст ссæуа, зæгъгæ, уасæгыл къæцæл фехста, 
æмæ уый дæр кауы сæрты цæхæрадонмæ апæррæст ласта. 
Лæппу фæхъæлдзæгдæр. 
Фæсаходæн Госæма йæ уазджыты æрзилын кодта сæ хæдза- 
ры къуымты. Йæ фондз фырты хæстмæ кæй ацыдысты, уый 
дæр сын хъуамæ радзура, бамбарын сын кæна йæ зæрдæйы 
судзгæ маст. 
Раздæр сæ бакодта, дысон кæм хуыссыдысты, уыцы уатмæ. 
Авг æмæ гæххæттæй арæзт ромбы хуызæн нывæвæрæнты Амыр- 
58 

хан æмæ Гацыры хуызистытæ алкæмæн дæр йæ хуыссæны сæрмæ. 
Лæппутæ хæстмæ куы ацыдысты, уæд сæ бакодта Госæма. 
— Мæ астæуккаг лæппутæ,— йæ риу хойæгау бакодта Го- 
сæма.— Фондз мын уыдысты, фондз. Знаджы бындур йæ бынæй 
ныззила,—æмæ галиу къухы æнгуылдзтæ равдыста. 
— Фюнф,—фæтагъди Маруся. 
О п’ Фшгп. л;г рынтæ бахæрон. Акса-ма, уый иронау 
дæр куы ’мбарые! — Ныр та йæ къухы æнгуылдзтæй кæстæры 
дыууæ хистæры фæкъæдз кодта. 
— Йæ кæстæры хистæртæ сты, æвæццæгæн,—загъта Верæ 
къулмæ кæсгæйæ. Дысон дæр ма сæ федта. Сæ иуыл бухайраг 
уæлдзармæй худ, цухъхъа, æгънæгджын хæдон, бакастæй йæ 
мады хуызæн. 
— Уæлæ уый—Амырхан, агрономæй куыста. 
— Агроном, агроном—бамбæрста та Верæ. 
— Иннæ та горæты ахуыр кодта. Инженерты скъолайы.— 
Лæппуты къамтæм амонгæйæ дзырдта Госæма. 
— Инженер... Инженерты скъолайы?.. Æмæ уый цавæр скъола 
у?—мынæгæй загъта Маруся. Госæма æнкъардта, йæ ныхас ын 
кæй не ’мбарынц, уый. Æмæ уæд йæ зæрдыл æрлæууыдис æн- 
дæр, бæлвырддæр дзырд: 
— Инштитут. Инштитуты инженерыл ахуыр кодта. 
— А-а. Институт?—ацы хатт дæр та йæ бамбæрста Верæ 
æмæ бацин кодта. Æрыгон, афтæмæй æмбисонды хъуыддагхуы- 
зæй кæсы. 
Госæма уатæй рахызти. Фыццаг рахизырдæм, Сослæнбеджы 
уатмæ цæуинаг уыди, фæлæ цæхгæр фæзылди. Нæма 
йæ фæндыд уазджыты йæ бынсæфт лæппуйы уатмæ 
хонын æмæ, галиуырдыгæй цы уат уыди, уырдæм бахызт. Уый 
дæр æрдæбоны уатыйас, уым дæр—дыууæ сынтæджы. Сæ сæрмæ— 
дыууæ хуызисты. 
— Адон та æппæты кæстæр æмæ хистæры кæстæр сты, Мæхæ- 
мæт æмæ Науырыз.—Госæма фæкъæдз кодта йæ амонæн æмæ кæс- 
тæр æнгуылдзтæ. 
Науырыз ма бынтон æрыгон уыди, йæ хъуырыл сырх галс- 
тук, Дæсæм къласы куы ахуыр кодта, уæд ногдзауты раздзæу- 
æг уыдис, æмæ афтæмæй систа йæ къам. 
Мæхæмæтыл донхуыз кител, къепкæ. Кителæн зыны йе ’фцæг- 
готы урс мидæггаг. Кæсы афтæ, цыма ныртæккæ кæмæдæр ба- 
худдзæн. 
— Адон дæр фронты сты?—афарста Верæ æмæ фæфæсмон код- 
та, фæлтау знон хæдзары хицауимæ куы аныхас кодтаид. 
— О, мæ хуртæ, О, фронты. 
— Уæлæ уыцы æрыгон лæппу дæр фронты ис?—Верæ ацамыд- 
та Науырызмæ. 
— Уый дæр фронты ис, уый, игæрхæлд æрбауон. Цытæ мын 
уыдзæни, мæ фæрстæ йын айхæлой,—уынгæгзæрдæйæ дзырдта 
Госæма. 
Г>9 

Алæууыди ма сагъæсгæнгæйæ æмæ Сослæнбеджы уатмæ ба- 
хызти. Уадз æмæ зоной, хæдзарыл цы сау бæллæх сæмбæлд, 
уый. 
Верæйы зæрдæ уайтагъд бамбæрста хабар. Сынтæджы баз- 
тыл æнцойгондæй лæууыд тетрады сыфыйас ныв. Хуыссæныл 
дзаумæттæ æвæрд. Бухайраг худ, æвзист арæзт рон æмæ уæлæда- 
рæс тыхтæй. Ноджы дыууæ ордены. Пъолыл арсдч;фмы ул»л;р 
дыууæ сау-сауид цырыхъхъы. Госæма сынтæджы тигъыл банцой 
кодта. Цæссыгтæ фемæхстысты. Мад æмæ чызг дæр иудзæвгар 
ницыуал сдзырдтой. 
— Фронты?—æппынæрæджиау бафарста Верæ. 
— О, фронты, фронты. Адæмы сæрыл хаст фæуон.—Госæма, 
маргджын калм исæгау, сынтæгæй систа гæххæтты сыф æмæ йæ 
Верæмæ радта. Дивизийы къамандир хъусын кодта: «Нæ Райгуы- 
рæн бæстæйы столицæ Мæскуы хъахъхъæнгæйæ, лæгдзинад æмæ 
хъæбатырдзинад равдыста, афтæмæи фæмарди батальоны къа- 
мандир Булататы Ауызбийы фырт Сослæнбег. Йæ хъæбатыр- 
дзинады руаджы дивизийы бон баци знагæн бæрзæйсæттæн 
цæфтæ ныккæнын æмæ, Мæскуыйы цурæй знаджы фæсурыныл 
чи тох кодта, уыдонæн ахъаззаг æххуыс бакæнын. Йæ хæрзиу- 
джытæ: «Сырх тырысайы» æмæ «Сырх стъалыйы» ордентæ уæм 
фервитæм зæрдылдарынæн. Йæ ном æнусмæ цæрдзæн нæ зæр- 
дæты...» 
Верæйы цæстытæ доны разылдысты. Иу мады зæрдæ æмбæрста 
иннæ мады зæрдæйы судзаг маст... 
8. 
Хæсты райдайæны уый æнхъæл чи уы- 
дис, æмæ фашистон лæбурджытæ 
Кавказы хæхты рæбынмæ æрбахæццæ уыдзысты. Фæлæ 
уæддæр адæмы ныфс нæ асаст. Кубань æмæ Терчы дæлвæзты, 
хохрæбынты, суанг арф кæмтты дæр адæм сæхи цæттæ кодтой 
знагæн ахъаззаг ныхкъуырд радтынмæ. 
Советон Цæдисы хъахъхъæнынадон комитеты амындмæ гæсгæ 
та Цæгат Ирыстоны партийы обком æмæ Совнарком ног уынаф- 
фæ рахастой Ирыстонмæ æрбацæуæнты, стæй Орджоникидзейы 
алыварс танкуромæн дзыхъхъытæ æмæ æндæр хæстон фидæрттæ 
аразыны тыххæй. 
Уый фæдыл партийы обком сарæзта æмбырд. Уым уыдысты 
Тæгæрдоны райкомы фыццаг секретарь Алыксандр, райæххæстко- 
мы сæрдар Майрæм æмæ фæскомцæдисы райкомы секретарь 
Мæдинæт. 
— Фарон дæр æмæ ацы аз дæр Сырх Æфсад Гитлеры æр- 
донгтæн ныккодта ахъаззаг цæфтæ. Фæлæ фашистон лæбурджы- 
тæн нырма сæ хъару сæхимæ и, тырнынц Грозна æмæ Бакуйы 
нефт байсынмæ. Æмæ, цы нæ вæййы, мыййаг, ардæм куы 
60 

’рбаирвæзой. Уæд хъуамæ Ирыстоны зæххыл сæ кæрон ссарой,— 
дзырдта Владикавказы хъахъхъæнынадон Комитеты номæй Дзам- 
болат. Æмæ ранымадта, республикæйы фæллойгæнджыты цытæ 
саразын хъæуы, уыдæттæ. 
Æмбырды куыд загътой, афтæмæй Тæгæрдоны район мин фа- 
растсæдæ цыппор дыккæгæм азы фыццаг æмбис фидæрттæ 
аразынмæ хъуамæ арвита æртæ сæдæ адæймаджы. Уый быдырон 
куыстыты рæстæг! «Æллæх, æллæх\ Æгæр бирæ у!—хъуыды 
кодта Мæдинæт æмæ хинымæры нымадта, фæсивæдæй чи ацæу- 
дзæнис, уыдоны. — Мæхæдæг дæр ацæудзынæн. Кæд ме ’нæбондзи- 
над мæ зæрдæмæ нал хæссин. Кæй скъахæм, уыцы дзыхъхъы 
кæд йæ бæрзæй асæттид, Сослæнбеджы чи бабын кодта, уыцы 
удхор.— Йæ цæстыты раз та февзæрди йæ мойаг.— Чи зоны, 
фыдбылыз æм кæй касти, уый йæ зæрдæ зыдта, æмæ уымæн 
тагъд кодта. Уæвгæ тагъд та цæмæн? Æртæ азы фенхъæлмæ 
касти, Тæхуды, тæхуды... Сау гæххæт мæнг дæр фæвæййы... 
Æмæ йын уæд йæ ордентæ та цæмæн сæрвыстой? Нæ, нæ. 
Цæрдзæни... Мæ зæрдæйы. Цалынмæ ’гас уон, уæдмæ. Æндæр 
дзы бынат никæмæн уыдзæн. Æрмæст дæуæн, Сослæнбег! Мæ 
хæрзконд, мæ фæлмæнзæрдæ, мæ хъæбатыр Сослæнбег. Цымæ 
Алыксандр дæр мæнау хъуыды кæны?.. Алимæтыл?»—Мæдинæт 
æм бакасти. Уый лæмбынæг хъуыста æмæ йæ блокноты цыдæртæ 
фыста. «Æртæ сæдæ... Зæронд устытæ ’мæ сывæллæттæ. Белæй, 
къахæнæй, ломæй архайынхъомтæ,—сагъæс кодта Алыксандр.— 
Ноджы хосгæрдæн æмæ рувæнты рæстæг. Фæлæ иугæр загътой, 
уæд дæхи дæр амар, уæддæр ссар». 
* * * 
Орджоникидзейы Хуссар ныгуылæн æмæ Цæгат фæрсты мин- 
гай адæймæгтæ базмæлыдысты. Белтæ, къахæнтæ, мæцъистæ зæх- 
хы риу гæрстой. 
Обкомы æмбырды фæстæ æртыккаг бон изæрырдæм Тæгæр- 
доны районæй схæццæ сты фондз сæдæйæ, цæмæй сæ хæс тагъд- 
дæр сæххæст кæной æмæ, се ’ппæт куы нæ уа, уæддæр сæ 
фылдæр хай афоныл фæстæмæ аздæха рувынмæ, хос кæрдынмæ, 
мæнæу æфснайынмæ. 
Районæй чи ссыд, уыдонæн сæ сæргъы уыди Майрæм, рай- 
æххæсткомы сæрдар, Мæдинæт та—йæ хæдивæг политикон куысты. 
Дыккаг бон сæумæраджы адæм сæ фьщцаг белгæмттæ сæп- 
пæрстой сæрдыгон хус сау мæрæй. 
Мæдинæт дæр райста бел æмæ æрлæууыди Фатъимæт æмæ 
Дунетханы фарсмæ. Иуахæмы Дзаххотт, сылгоймæгтæм амонгæйæ, 
Ауызбийæн афтæ куы бакæнид: 
— Мах ацы кæстæртимæ ницы срыг калдзыстæм. 
— Цыфæндыйæ дæр мын дæ фарсмæ æнæ къахгæ нæй,— 
загъта Дунетхан æмæ бахудти.—Хатыр бакæн, Ауызби. Иуæй 
хистæр дæ, иннæмæй—зианджын. А Фатъимæтитæ сæ лæгтæй 
стъæлфынц, фæлæ æз та кæмæй тæрсын? Дыууадæс азы дæргъы, 
61 

лæджы хæдоны тæф цы у, уый дæр нал бавзæрстон. Алæ-ма, 
алæ, Дзаххотт, дæуæй мæхи ахъал кæнон. 
— Уæ, ма кæн, Дунетхан! —сдзырдта Дзаххотт, саумæр зæххæй 
егъау белгом систа æмæ йæ йæ тых-йæ бонæй азыввытт ласта.— 
Мæ фыды æфсымæр бинонтæ мæ карæнæй æрхаста. Æмæ ма 
йын авд сывæллоны райгуырди. 
— Мæ къонайыл, Дзаххотт! Æмæ уæд дæ фарсмæ нæ, фæлæ 
демæ дæсæтины фæйнæ кæроны дæр æрлæууын тæссаг у. 
Чи сæм хъуыста, уыдон ныххудтысты. 
Йæ кæстæр чызг Мисурæт ма ноггуырд уыди, уæд фæмард 
йæ мой Дунетханæн. Хæдзар арæзтой, æмæ хъæдæй хъайвантæ 
ласта. Уырдыджы, цæхгæр фæзилæны йæ бричкæ фæфæлдæхт, 
æмæ йæ быны фæци. Дунетхан фæхъомыл кодта цыппар сывæл- 
лоны, йæ хистæр чызг Мæскуыйы ахуыр кодта æмæ моймæ 
дæр уырдæм ацыди. Дыууæ астæуккаджы, лæппутæ, бахъомыл 
сты. Иу дзы каст фæци хъæууон-хæдзарадон техникум æмæ сæ 
колхозы агрономæй куыста, иннæ лæппу та Орджоникидзейы 
медицинон институтмæ бацыди. Фыццаг курс каст фæци, стæй 
фыдохы бон куы ныккодта, уæд уый дæр, йе ’фсымæрау, бар- 
хийæ ацыди хæцæг æфсадмæ. 
Дунетханы хæдзар колхозы æххуысæй цардхъом уыдис. Хор, 
фос, маргъ. Йæ хъазты рæгъау та йын сæ хъæуы цæрджытæ 
æмбисондæн хастой. Сæ бумбулийæ сын бирæ чындздзон чызджы- 
тæн скодта пух базтæ æмæ фæлмæн гобæттæ. 
— Уалынмæ нын, Дунетхан, хæст фæуыдзæни, дæ дыууæ фырты 
ордентимæ сыздæхдзысты æмæ уæд фæстæмæ чындздзон чызг 
фестдзынæ, чындздзон!—загъта Дзаххотт. 
— Гъæ, кæннодæ уыцы зындоны фæбадинаг Гитлерæн цы 
загъдæуа! Хæст фæуынмæ куы хъавид, уæд мах ам цы кусик- 
кам?—афтæ хъæрæй дзырдта Дунетхан, æмæ йæм Ауызби исдуг 
кæсгæйæ баззади.—Цы ныхъхъус стут, мæ ныхас уæм хъыг 
фæкасти?.. Уæдæ ма искуы афтæ дæр уыди... Нæ чызг мын 
дзырдта, ардыгæй, дам, уыцы Германмæ цалдæр мин километ- 
ры ис. Уæд цавæр хабар у? Уромæг сæ уромын куынæуал 
фæразы... Ноджы ма нын цыдæр хæрæджы дымæджы цæдисонтæ 
дæр куы ис. 
— Дунетхан, Дунетхан,—сдзырдта Ауызби,—сырддонцъиутæ 
куы не стæм, мыййаг. Æмæ ма уыдонæй дæр, къæппæгæй чи 
раирвæзы, уымæн æрцахсæн куынæуал вæййы. Æз мæхи дæр 
амардзынæн, уæддæр æфсондзы бынмæ нал бацæудзынæн. Уæдæ 
ды дæр, Дзаххотт дæр... Цæвиттон нæ нудæсæм азы, Деникин 
кæй хуыдтой, уый къуымты ахаста. Ардыгæй суанг Мæскуы- 
йы, Германы, Англисы, Амырычы, Японы—цыппæрдæс паддзаха- 
ды хъæздгуытæ... Баиу сты, уæддæр федтат?.. Цы фесты, цы? 
Хъæндилы мæрдтæ уисойæ куыд ныссæрфай, афтæ сæ ныссæрф- 
там.:. Уæд ныр та? Уромæг сæ куы нæ уаид, уæд дыккаг аз 
цы кусынц? Польшæйы дыууæ къуыримæ аныхъуырдтой, Фран- 
цы—дыууæ мæймæ... Налат у, тугдзых у не знаг... Фæлæ, мæ 
62 

зæрдæ мæм дзуры, йæ фæстаг тыхтæм бавнæлдта. Æмæ дыккаг 
фронт уа, ма уа, уæддæр ныббыхсдзыстæм. Чи зоны, ам, мæнæ 
ацы дзыхъхъыты бæрзæйсаст фæуой... 
Йæ ныхас баппæрста Фатъимæт дæр. 
— Мæнæ Мæдинæт æрæджы горæты æмбырды уыди. Тæссаг 
у, загътой, мах онг куы ’рбахæццæ уой, уымæй. Фæлæ, дам, 
мах басæттын сæ бон нæ бауыдзæн. Ацы аз, дам, ма ныффæ- 
разæм... 
— Ныффæраздзыстæм. Уæдæ цы? Не знаг дæр афтæ нæ 
къæхты бын куы ныммæлид. Уый афтæ мæ фырмæстæй сдзырд- 
тон, æндæр...—Дунетхан та йæ бел зæххы ныссагъта. 
Ауызби Сослæнбеджы сæфты фæстæ фæмадзура. Ноджы йын 
Мæдинæт дæр æдзух йæ хистæр хъæбулы йæ зæрдыл æрлæууын 
кæны. «Цæмæ рацыдис ацы чызг та? Мæ судзгæ фыду иуда- 
дзыгдæр цæмæй мæ цæстыты раз лæууа, уый тыххæй?»' Цыма 
йæ фырты байсæфты Мæдинæт дæр исты аххосджын уыдис, 
уыйау уыд йæ уайдзæф. Фæлæ йын уыцы зæрдæйыуаг бирæ 
нæ ахаста æмæ Мæдинæтмæ рæвдаугæ хъæлæсæй сдзырдта: 
— Чызг, ды дæр дæхи тухийæ куы нæ марис. Дæ хæс æн- 
дæр у. Фæлтау адæмыл дæ цæст ахæсс. Дæ бар сты. Уæвгæ 
уал сихор скæнæм. Хур акъул. Марадз-ма, хæринаггæнджыты 
абæрæг кæн. 
Мæдинæт йæ бел зæххы æрсагъта æмæ, хæринаг чи кодта, 
уыдонмæ ацыди. Кæттаг цатыры цур цуайнаджы фыхтис картофы 
хъæрмхуыпп. Хæринаггæнджыты ма хъуыдис нартхоры æмæ мæ- 
нæуы сау ссадæй конд кадавар дзул æрлыгтæ кæнын. 
— Æриут, æз дæр уын аххуыс кæнон,—загъта Мæдинæт æмæ 
Ауызбийы фарсылдаргæ кардæй райдыдта дзул лыгтæ кæнын. 
Йæ ном дзул хуынди—цыргъ кард та йæ тыххæй карста. 
Уыцы бон,цалынмæ цæст уыдта, уæдмæ фæкуыстой. 
Дунетхан сæ боны фæллоймæ куы ’ркаст, уæд сдзырдта: 
— Афтæ нын куы ’нтыса, уæд Гитлеры сæрсæфæн уæрм 
къуыримæ фæуыдзыстæм. 
— Бафтау-ма йыл иу-фондз уыйбæрцы. Нырма уал хæмпус 
саумæр калæм. Метры бæрц куы ныкъкъахæм, уæд æм бакæс- 
дзынæ,—дзуапп ын радта Дзаххотт. 
— Де ’гæрыл, Дзаххотт... Ма ма нæ тæрсын кæн. 
— Дунетхан, æз æмæ дæу та ма чи цæмæй фæтæрсын кæн- 
дзæни... 
Дунетхан йæ хъæлæсыдзаг ныххудти: 
— Мæ ингæны ныккæсай, Дзаххотт, афтæ зæронд нæма дæ. 
Цыдæртæ ма ахсы дæ зонд.—Хъусæй алæууыди, стæй Ауыз- 
бимæ баздæхт:—Дæ хорзæхæй, бахатыр кæн. Къулбадæг ус мæ 
хуызæны фæхонынц... 
— Тобæ, тобæ, Дунетхан. Адæймаг ма марды уæлхъус дæр 
куы бахуды. Æгайтма дæм ахæм хъару ис. Дæ фыдгулмæ ху- 
дын мауал цæуа. 
Æртыккаг æхсæв уарын райдыдта. Кæттагæй хуыд зæронд 
63 

цатыртæ дон нæ урæдтой, æмæ бирæтæн сæ хуыссæнтæ дæр 
ма ныууымæл сты. Адæм фæбадтысты аходæнтæм, стæй уæд 
Дзаххотт йæ бел йе уæхскыл бавæрдта æмæ рараст и. 
— Кæдæм цæуыс?—йæ фæдыл рахъæр кодта Ауызби. 
— Кусынмæ. Къæвдайы дæр æмæ миты дæр ингæн къахинаг 
вæййы. Æмæ ма уæд æлгъыстфæуинаг Гитлеры цы хъур кæнæм? 
— Нæ фыдæлтæ хуымæтæджы нæ дзырдтой: «Хистæрæн йæ 
фындз амæрз æмæ йæ зондæй бафæрс». Цом, нæ адæмæн дæ 
ныхæстæ рафæзмон. 
— Нæ хъæуы. Фæлтау дæ бел райс æмæ цæуæм иумæ. Куы 
нæ феной, уæд уыдон дæр исты кæндзысты. 
Дыууæ зæронды сæ белтимæ кæй араст сты, уый куы федтой 
адæм, уæд сæ кусæнгæрзтæм бавнæлдтой. 
9. 
Сырх Æфсады хъуыддæгтæ иуыл рæвдзы- 
тæй нæ уыдысты. Гитлеры æрдонгтæ бырс- 
той Волгæмæ, сæ быцъынæг тыдтой Кавказы нефтмæ. Бацахс- 
той Ростов, Краснодар, бахæццæ сты Сталинграды онг. Тæгæр- 
доны районы адæм куыстой уæззау æфсæн къæпйтæй, карстой 
хос, райдыдтой мæнæу æфснайын. 
Быдырæй хæдзармæ нал цыди Ауызби дæр. Æрмæст Госæма, 
Фатъимæт æмæ уыдоны хуызæн сæ хæдзары куыстытæ сæхимæ 
кæмæн кастысты, ахæмты изæрыгæтты ластой хъæумæ. 
Ахуыры аз куы фæцис, уæдæй нырмæ быдырæй нал сыз- 
дæхтис Мурат дæр. 
Сихорафон чидæр хъæуæй йемæ æрбаласта газет «Комсомоль- 
ская правда». 
— Нæ фæсивæдæй та иу фесгуыхти,—загъта газеты хицау.— 
Мæнæ-ма ракæсут. 
Газеты фарсæй касти цæхæрцæст лæппу, йæ фарсмæ фæс- 
комцæдисон билеты ныв туджы лæсæнтимæ. Газет къухæй-къух- 
мæ ацыди. 
Мурат æй куы райста, уæд йæ къухтыл ризæг бафтыди. 
Газеты дыккаг фарс æнæхъæнæй дæр уыдис Дзотты Лазæры 
тыххæй. 
— Бакæс-ма йæ хъæрæй,—загъта Дзаххотт. 
Мурат кæсын райдыдта: 
«Æрыгон хæстон! Бакæс фæскомцæдисон Дзоты-фырты ныфс- 
джын цæсгоммæ. Бакæс, уый йæ мæлæты агъоммæ йæ туджы 
æртæхтæй кæй ныффыста, уыцы фæдзæхст.—Мураты цæстытæ 
доны разылдысты, йæ хъуыр ахгæдта. Иучысыл хъусæй алæу- 
уыд, стæй та кæсын райдыдта: «Советон адæм! Мæ туджы 
фæстаг æртахы онг тох кæнын Советон зæххы кад, сабырдзинад 
æмæ хæдбардзинады сæраппонд. Æз кæронмæ дæр иузæрдион 
дæн, мæ уарзон адæмы раз кæй радтон, уыцы цытджын хæстон 
ардбахæрдыл. Мæ царды фæстаг минутты онг мæхи нымайын 
64 

нæ адæмы иузæрдион фыртыл. Размæ, Сталины сæраппонд! 
Лейтенант Дзотты Лазæр!» 
— Ох-ох-ох! Йæ тугæй... Йæ тугæй,—æппынæрæджиау рай- 
хъуысти Дзаххотты уынæргъын. 
Госæма, Фатъимæт, Верæ Степановна (уый дæр быдыры 
вæййы) сæ цæссыгтæй сæхи æхсадтой. Ауызби цавддурау фæци. 
Муратæн йæ кæуын йæ хъуыры фæбадти, æмæ, йæхи куынæуал 
баурома, уымæй тæрсгæйæ аууонмæ, бынаты фæскъулмæ йæхи 
айста. «Нартхор æфснайынмæ ма фæкæсдзынæн, стæй аивгъуыд- 
тон,—хинымæры загъта лæппу.—Хæстон комиссар мæ куы нæ 
арвита, уæд мæхæдæг афардæг уыдзынæн». Йæ зæрдæйы фæн- 
дон схъæр кодта æрмæстдæр Аслæнбегæн. Æмæ йын уый æцæг 
лæгау дзуапп радта: 
— Æмæ-гъа... Дæхæдæг хуыздæр зоныс. Куы ацæуай, уæд- 
иу хæдзармæ дæ зæрдæ ма ’хсайæд,—айхъус, стæй ма йæ ны- 
хасыл бафтыдта.—Ех, æз дæр бæргæ асхоин демæ. 
Йæ кæстæры ныхæстæ ноджы тынгдæр бацырен кодтой 
Мураты æмæ дыккаг бон хæстон комиссарады балæууыдис. 
— Æвддæс азæй къаддæр кæуыл цæуы, уыдоны æфсадмæ 
не ’рвитæм,—цыбыр дзуапп радта Муратæн хæстон комиссар. 
— Æртæ мæйы размæ ме ’хсæрдæсæймаг райдыдта. 
— Хæсты рæстæг закъонтæ хъуамæ ноджы хуыздæр æххæст- 
гонд цæуой. Быдырмæ уал, быдырмæ! Хор æфснайынмæ! Уый 
дæр хæст у. Стæй та фендзыстæм.—Æмæ лæппуйы уæхск æр- 
хоста, бузныг дзы кæй у, уый нысанæн. 
* * * 
Ралæууыди сентябры дыккаг æмбис. Скъоладзаутæ-иу сæумæ- 
райсом, æргъæвст гогызы цъиутау, сæ хуыссæнтæй фестадысты, 
тагъд-тагъд-иу ахордтой нартхоры кæрдзын æхсыры хъæстæ 
хъæрмхуыппимæ, сæ тæсчъытæ-иу райстой æмæ-иу фæндагыл 
хърихъуппыты балау адаргъ сты. Тыдтой нартхор. Мурат та йæ 
карæнтимæ æд къорыпп бричкæтæ æмæ уæрдæтты нартхор ласта 
паддзахады цæттæгæнæн пунктмæ. 
Радио æмæ газеттæ хъусын кодтой хæцæг æфсады хабæрт- 
тæ. Знаг бырста размæ. Елхоты рæгъты бын абухын райдыдтой 
сармадзантæ. Зæрдæрыст адæм сагъæсы хай баисты: райсом 
цы уыдзæн, уымæн бæлвырдæй ничи ницы зыдта. 
«Ау, фашисттæ советон цардарæзтыл фæуæлахиз уыдзысты? 
Нæ, уымæн уæвæн нæй»,—цыма хъуыддæгтæ уымæй аразгæ уы- 
дысты, уыйау хъуыды кодта Мурат. 
Иубон та хорцæттæгæнæнæй куы раздæхти, уæд йæ фæн- 
даг сæхиуылты ракодта. Фатъимæт уыцы бон базармæ ауади, 
кæд сывæллæттæн зымаТмæ хъарм дарæсæй исты ссарин, зæгъ- 
гæ. Фæстæмæ афтид къухæй æрбаздæхти. Сæ хæдзары дуармæ 
хæрхæмбæлд фæци, хæстæй чи ссыд, иу ахæм лæппулæгимæ. 
Йæ ном—Азамбег, хæстæг сын æййæфта. Фатъимæт æй мидæмæ 
бахуыдта, фынг ын ацарæзта: кæрдзын, цывзыдзæхдон, арахъхъ. 
Куырды фырт 
65 

Уазæг Хъырымы фæцæф, æмæ йæ рынчындонæй сæхимæ рар- 
выстой. Йæ хабæрттæ дзурын куыд райдыдта, афтæ Мурат æр- 
бахызти. Уазæгæн «æгасцуай» загъта. 
Азамбег фæсус хъæлæсæй, сомытæгæнгæйæ дзырдта: 
— Хуыцау æмæ уын зæххæй ард хæрын, нæмгуытæ ныл 
ихуарæгау уарыдысты. Чи кæцæй æхста, уымæн та бамбарæн 
нæ уыди. Сæ танкты бын зæхх змæлыди. Сæ хæдтæхджытæй-иу 
хуры цæст нал зынди. 
— Судзгæ фæбадæнт, уастæн,—йæ ныхас баппæрста Фатъи- 
мæт.—Уырдыгæй ма исчи раирвæза... 
— Æз мæхи æнамонд нал хонын, Хуыцауæн табу!—дзырдта 
Азамбег.—Дарддæр цы уыдзæни, уый та зын зæгъæн у. 
— Ардæм дæр ма куы схæццæ уой, уаед нæ къонатæ бын- 
тондæр сау бын бауыдзысты,—марой кодта Фатъимæт. 
— Æз сæ иу хатт бавзæрстон æмæ мы^' æгъгъæд фæуæд. 
Ноджы ма сыл иу хатт фембæлон? Нæ, Хуыцау мæ ахæм бæл- 
лæхæй бахизæд. Тæккæ райсом нæ иунæг хъуджы баифтындз- 
дзынæн æмæ мæнæй уый аивгъуыдта. Хъæды дымæджы уал 
æрбынат кæндзынæн. Ссæуынц, ссæуынц. Бауромæн сын нал и. 
Хæрды фестæм, хæрды... Йæ бон кæмæн куыд у, афтæ хос 
кæнæд йæ сæрæн. Дрдæм куы ’рбахæццæ уой, æмæ сырхытæ сæ 
ныхмæ куыддæр схæцой, афтæ нæ хæдзæрттæй, нæ хъæуæй дур 
дурыл нал баззайдзæни, нæхи та нын дзæрнайагау æрхойдзысты. 
— Нæ зонын, цы ма чындæуа, нæ зонын,—бакатай кодта 
Фатъимæт. 
— Æз сæ зонын. Ардæм сын æнæ схæццæ нæй. Хæрды фес- 
тæм, хæрды. 
— Бахатыр кæн,—йæхи нал баурæдта Мурат,—уый дæумæ, 
æвæццæгæн, фыртæссæй, афтæ фæкасти. 
— Цы федтон, уый дзурын. Хæд дæ нæ уырны, уæд мæнæ,— 
лæг йæ хæлафы къах хæрдмæ сфæлдæхта зæнджы фæтасæны 
онг. Зæнг уыдис урс хъуымацæй баст.—Стæй æрмæст мæн нæ... 
Ме ’мбæлттæ нæ хъæуы цæрджыты бæрц уыдысты, æмæ ма 
дзы иукъорд раирвæзти. Нæ сæм хъусут, Æрджынарæджы дуæрт- 
тæ куыд гуыпп кæнынц, уымæ? 
— Адæмы ма тæрсын кæн!—бабустæ кодта Мурат.—Мах 
никуы фæхæрд уыдзыстæм. 
— Дæу карæн хъуымыздзыхæй æз дæр афтæ хъуыды кодтон. 
— Мæ. карæнæй дæр, ныр цы дæ, ахæм уыдтæ, æвæццæгæн... 
Къупри! 
— Мæ къонайыл, лæппу! Хистæрмæ цавæр дзыхæй дзурыс! — 
йæ фыртыл сбустæ кодта Фатъимæт. 
— Хуыд хистæр уа, уымæ гæсгæ. 
— Хæстæджы хатыр дын. Мæнæ Фатъимæты хатыр, æндæр 
дын æз...—йæ цæстытæ сзылдта æмæ йæ лæдзæгмæ февнæлдта 
Азамбег. 
Мурат та йæм йæ ’рфгуыты бынæй бакасти, стæй, хъыпп- 
сыпп дæр нал скодта, афтæмæй быдырмæ фæрасти. 
66 

Йæ сæры зылдысты Азамбеджы ныхæстæ: «Ссæуынц, ссæуынц. 
Бауромæн сын нал и. Хæрды фестæм, хæрды». 
Быдырмæ куыддæр ныххæццæ, афтæ Ауызбийæн радзырдта 
Азамбеджы хабар. 
Холхозы парторг æнæуый дæр чысыл нæ ныхас кодта адæми- 
мæ. Уыцы изæр та ма, хъæумæ чи фæцæуы, уыдоны дæр 
баурæдта. 
— Чидæртæ ныфссæттæн ныхæстæ кæнынц. Чи расыгæй, чи 
дзæгъæлдзых æмæ тæппуды фыдæй, чи та барæй. Адæймаг та 
йæ ныфсæй домбай у,—дзырдта Ауызби, бынаты раз чи æрæм- 
бырд, уыдонæн.—Уæззау низæн дæр, уæззау мастæн дæр, уæдæ 
уа-ззау тугкалæн хæстæн дæр адæймаг ныббыхсдзæни, цалынмæ 
йæ ныфс, йæ зæрдæ фидар уой, уæдмæ. Зын зæгъæн у, нæ 
сæр ма цытæ бавзардзæн, уый. Фæлæ уын ард хæрын: махыл 
ничи фæуæлахиз уыдзæн. 
Тохы уылæн та æввахсæй-æввахсдæр кодта. Тæгæрдоны сæрмæ 
арæхæй-арæхдæр зынын райдыдтой хæдтæхджытæ. 
Хуссар-хурыскæсæнырдæм-иу атахтысты, адæмыл-иу удаист- 
дзинад бафтыдтой, цасдæры фæстæ та-иу, туг кæмæй уазал 
кодта, ахæм гуыв-гуывимæ фæстæмæ раздæхтысты. 
Мурат æмæ йе ’мбæлттæ хорцæттæгæнæнæй æрцæйздæхтысты 
Тæгæрдоны былтыл. Уазал рог дымгæ хъусты æхситт кодта. 
Мурат бадти раззаг бричкæйы. «Адæймаг зындзинады сбæрæг 
вæййы»,—цæмæндæр æрæмысыд йæ фыды ныхæстæ. 
«Афонмæ ног кæри райдыдтой,—ахъуыды кодта йе ’мбæлт- 
тыл.—Æнтысы сын. Нæ бригады нартхор дзæбæх æрзади. Уый 
Дзаххотты руаджы. Нæ амонæг... Дунетхан ын куыд фæзæгъы: 
лæджы тæф, дам, ма дæуæй рацæуы. Æмæ та ныххуды. Мисурæт 
дæр йæ мады хуызæн хъæлдзæг у»... 
Æваст йæ хъуыдыты хал аскъуыди. Сыгъдæг арвы риуыл 
фæзынд æртæ немыцаг хæдтæхæджы. Сæ уынæрæй хъустæ акъуыр- 
ма сты. Лæппуйы зæрдæ исдуг йæ кусынæй фенцади. Æртæ 
удхæссæгæи иу йæхи ныллæджыты æруагъта, хорласджыты сæрты 
атахти, фæстæмæ та æрбазылди, æмæ Мураты бричкæйæ иу 
дæс æмæ ссæдз метры æддæдæр зæхх æмæ арв баиу сты. Йæ 
галиу къухы æнгуылдзтыл цыма сырхзынг æфсæйнаг сæмбæлди, 
афтæ фæкасти лæппумæ. Бæхтæ фæтарстысты, галиуырдæм сæхи 
а:,пæрстой, Тæгæрдоны æрхгонд былæп дæлæмæ асæррæтт ластой. 
Бричкæ фæфæлдæхти, æмæ Мурат асхъиудта фæззыгон уазал 
донмæ... 
* * * 
Мураты куыддæр рынчындонмæ баластой, афтæ йæ уæлхъус 
алæууыд ацæргæ, бæзæрхыг, бæзджынæрфыг къуылых дохтыр. 
Хæдоны скъуыдтæн баст къух куы федта æмæ йын йæ цæфмæ 
куы ’ркасти, уæд афтæ бакодта: 
— Худинаг дын нæу, ахæм ницæййаг цъæррæмыхсты тыххæй 
дохтырмæ цæуын? Æриут-ма хæсгард. Ды мæнæ мæ хъæдын 
67 

къахмæ кæс. Дæ фыд Тæтæрийæн бæргæ дзырдтон, æфсæйнагæй 
мын æй раив, зæгъгæ... 
Галиу къухы амонæн æмæ астæуккаг æнгуылдзтæ ахаудысты 
сæ астæуккаг фæтасæнтыл. Дохтыр фæлыг кодта æнгуылдзты 
фыдтæн сæ зæбултæ, раппæрста стджыты схъистæ. Мурат æнкъар- 
дæй касти дохтырмæ. Æрæджиау загъта: 
— Уæд йæд та... Ахæм къухимæ æфсадмæ нæ фæисынц?.. 
Дохтыр, чи зоны, бамбæрста лæппуйы катай. 
— Булкъон дæр ма суыдзынæ, булкъон. Сахъ лæуу! 
Мураты рынчындоны урæдтой, фæлæ нæ ныллæууыди. Изæры 
йæ Фатъимæт хæдзары къулрæбын æвæрд даргъ бандоныл бадгæ 
куы ауыдта, йæ къух баст, афтæмæй, уæд йæ уæрджытæ æрхоста. 
— Амонæн æнгуылдзæн армытъæпæны ’рдыгæй йæ царм 
астыгъди,—сæфсон кодта Мурат. 
Фатъимæт æрсабыр, хæрдмæ скасти. 
— Хуыцæутты Хуыцау, нæ тæригъæд сын сæ фæдыл бафтау 
уыцы цъаммартæн!—стæй Муратæн хуыссæн бакодта, уæларт 
ын цугуны дон авæрдта йæ къæхтæн, цайданы цы дон фыхти, 
уым та битъынайы сыфтæ ныппæрста. 
Æхсæв-бонмæ лæппу сынтæджы рафт-бафт фæкодта. Хъухы 
рыст зæрдæйыл æмбæлди... Иуахæмы афынæй. Хæсы æмæ дын 
Тæгæрдоны былты фæуайы. Уалынмæ доны фаллаг фарс фев- 
зæрди Мисурæт, йæ фæстæ ныггæпп кодта, фæлæ чызгæн йæ 
кой-йæ хъæр дæр нал уыди. Мурат стыхсти, йæ уд йæ хъуыр- 
мæ схæццæ æмæ фехъал. Йæ хуыссæг фæлыгъди. Иу-цалдæр 
хатты бафиппайдта: йæ фыны доны ныххауди, йе Тæгæрдоны 
йæхи найы, зæгъгæ, уæд ын æнæ фæрынчын хос нæй. 
«Тæгæрдон, Тæгæрдон... Мæ фыдбылыз дæ рагæй дæр. Чысы- 
лæй дæр мæ тухийæ бирæ фæмардтай,—хъуыды кодта Мурат.— 
Æрмæст дæм дондзау кæй фæцыдтæн, уый дæр æгъгъæд...» 
Иухатт зымæгон дон ласгæйæ Тæгæрдоны куыд ныххауди, 
уый та йæ зæрдыл æрлæууыди. 
...Хъæскъæсгæнаг уазал хæдзары къуымты зилы, буары иннæр- 
дæм хизы... Мурат йæ хуыссæны рабадти, пæ цæстытæ аууа^рс- 
та æмæ рудзынджы ’рдæм акасти. Талынг ма уыди, æвæццæ- 
гæн, мит тъыфылгай кæй уарыд, уый фыдæй. Йæ хъустæ ацахс- 
той хъæсдарæг æмæ дзæбуджы зæлланг. Уый та йæ фыд уæз- 
зау дзæбугæй хойы. Мурат раджыстаг уыди, фæлæ йын абон 
цæмæдæр гæсгæ на- баитысти. Фыд куырдадзы ис, уып зыд- 
та, уæддæр ма афарста. 
— Нана, ба-ппу ацыдис? 
— Уæдæ исчи дæуау сихорма- хуыссы! Фест, мæ къона. æмæ 
фоса-’Н иучысыл дон æрбадав. 
Зыма-тон хъызт куы вæййы, уæд фос мидæгдоныл* фæдарынц. 
«Хуыд «чысыл», уый хорз зонын,—ахъуыды кодта Мурат.— 
Дыууа* цыдæй та мæ къаддæр иæ бахъæудзæнп». 
Фестадп, йа* дзаумæттæ акодта. 
Хæдзары къуымы. дуарга-рон—зæронд а»рхуы тас, иæ срарсма- 
68 

чысыл хъуывгъан. Йа^хи ахсадта. Нана йын авæрдта уæларты 
фых картæфтæ, æхсыры къус æмæ. йæ тæф кæмæн калди, ахæм 
бурфых кæрдзыны цыпнæрæм хай. 
Йæ дзоныгъ цæттæ уыди—фоидз ведрауат тъæпæнæг дзы 
рæхысæй баст. Уазал уæлдæфы иугай миты гæлæбутæ хъазы- 
дысты. Муратмæ афтæ касти, цыма алцыдæр ныссалди, тохынайæ 
арвмæ сындæггай цы фæздæг лæсы, уый дæр ныссалд æмæ 
цæджындзау лæууы. Мит тæмæнтæ калы. Цæстытæ йæм нæ 
лæууынц. Дзоныгъ йæхæдæг цыма цæуы, афтæ æнцонæй згъоры. 
Былгæрон ныйих. Адæм хъавгæ исынц дон. Чи боцкъайы 
ласы, чи та æккойæ къæрæмисæй хæссы. Мурат нымайы, дон 
цал хатты систа, уый. Æхсæз хатты куы систа ведра, уæд 
фæбырыд æмæ йæ галиу къах донисæн хуынчъы аирвæзт, йæ 
фарс ихыл æрхаста. Йæ цуры фæци иу ацæргæ сылгоймаг, 
пæ бæмбæджджыны фæдджийæ ацахста лæппуйы, æндæр, чи 
зоны, ихы бынмæ аирвæзтаид. Сылгоймаджы æххуысæй йæ 
къæхтыл слæууыд. Ныфсæрмы. Дзоныгъыл ахæиыди, фæлæ уый 
йæ бынатæй нæ фезмæлыд—ихыл ныддæвдæг. Сылгоймаг та 
нын ныр дæр аххуыс кодта. 
— Ахæц, дæ ныййарæг дæ хуртæй бафсæда. Рæвдз згъоргæ 
æмæ стæвд уай. Хуыддæр бахæццæ уай, афтæ-иу Фатъимæтæн 
зæгъ, æмæ дын дæ къæхтæн хъарм дон акæна. 
Йæ тых-йæ бонæй хæцы размæ Мурат. Тыхласт кæны йæ 
дзоныгъы. Сæууон уазалы зæлланг кæны Тæтæрийы дзæбуг. 
Æвæдза, фæллайгæ дæр нæ кæны бæипу, фæллайгæ. 
Уæззауæй-уæззаудæр кæны дзоныгъ. Йæ уымæл къах бан- 
да^вта, ницыуал æмбары, фарс дуды... Бæппуйы æмбал зæронд 
Васили афтæ фæзæгъы: æз, дам, дын, йæхæдæг чи згъоры, 
ахæм дзоныгъ сараздзынæн. Æмæ Мураты уырны. Бæппу да-р 
ма йæм куы фа-кæса, уæд сараздзæни. 
Хъуыдытæ фæлладсафæг æмæ фæндаг цыбыргæнæг сты... 
Сæ кæрты Фатъимæты лæугæ баййæфта. 
— Æрæгмæ цыдтæн, нана? Ам цæмæн лæууыс? Мæ дзоныгъ 
ныссалди æмæ мын иу ус феххуыс кодта. Ихæн дæр мын нæу, 
мæ къах дæр нæ басыди... 
... Цæстытæ æрæхгæнын нæ комынц. Къух схойгæ рыст кæны, 
фæрстæ дудынц. Мураты хъуыдытæ зилынц йæ цыбыр царды 
фæндæгтыл... 
* * * 
— Хасион, марадз-ма, дæ къуымæл дын фенæм. Кæд ма дæм 
двайнойы хуыпп аззади, уæд нæ уымæй дæр фæхъæстæ кæн. 
Азамбегæй ма нæм адджындæр уазæг кæд фæзындзæни,—дзырд- 
та Дзæрæхмæт йæ бинойнаг Фаризæтæн, даргъ стъолы раз фæл- 
мæн бандоныл парахат бадт кæнгæйæ. Йæ фарсмæ бадти Азам- 
бег. Йæ цæф къах стъолы бын ауагъта. Хæдзары къуымтыл-иу 
аивæй йæ цæст ахаста. «Лæг кæддæриддæр лæг вæййы,—хины- 
мæры дзырдта Азамбег.—Хæст ис, нæй, уый ацы хæдзарыл 
зынгæ дæр нæ фæкодта». 
69 

Фаризæт, цыбырдыс къуындæггомау къабайы хæдзары зилæн- 
тæ кодта æмæ йæ хъус дардта йæ лæджы ныхæстæм. Кæрæ- 
дзиуыл æнувыд уыдысты лæг æмæ ус, кæрæдзийы цæстæнгасæй, 
былты змæлдæй дæр æмбæрстой. Ныр дæс æмæ ссæдз азы цæ- 
рынц иумæ æмæ дæс æмæ ссæдз тызмæг ныхасы дæр нæ рауа- 
дис се ’хсæн. Сæрæн, хæдзардзин Фаризæт йæхи хуызæн адæй- 
маджы къухтæм бахауди: лæг амалджын уыдис, йæ чысыл куыс- 
тæй дæр бирæ пайда иста. Йæ фыд мæгуыры тухæнтæ фæкод- 
та, иунæг бæх æмæ йын дыууæ мæллæг хъуджы йеддæмæ ницы 
ныууагъта. Фæлæ мæнгæн нæ фæзæгъынц, хорзæн бын ма скæн, 
æвзæрæн бын ма ныууадз. 
Революцийы рæстæг мæгуыр адæм куы базмæлыдысты, хæцæн- 
гæрзтæ сæ къухмæ куы райстой æмæ сæ хъæуы хъæздгуыты 
ныхмæ куы фæцарæзтой, уæд Дзæрæхмæт дæр фæсте нæ баз- 
задис. Иутæ топпы кæсæнæй хъавыдысты, иннæтæ та базар- 
гæнджыты дуканитæ дæрæн кодтой. Дзæрæхмæт дæр а фæс- 
тæгтимæ фæци. Æмæ йæм уадиссæгтæ дæр не ’рхауди—тæнæг 
сукнойы тынтæ дыууæ фондзыссæдз метры бæрц. Уыцы зынаргъ 
хъуымац арф бафснайдта. Бæстæ бынтон куы смæгуыр, уæд æй 
хæлайфаг, хæдойнаг æмæ цухъхъайагæн фæуæй кодта алы хъæу- 
ты. «Ацы цухъхъайаг, бинонтæ куы хастон, уæдæй нырмæ лæууы, 
ныр æй мæ тыхстæй уæй кæнын»,—дзырдта-иу Дзæрæхмæт. Йе 
’фтиаг æхцатæй балхæдта дыууæ замманай бæхы æмæ брич- 
кæ, иукъорд стуры. Стæй кæм хъæдмæ цыди, кæм базармæ, 
афтæмæй æхцайы капекк хауын райдыдта хæдзармæ. Иу рæстæ- 
джы фæлымæн ис, хырхæйфадæн кæмæ уыд, ахæм лæгимæ. Уый 
йын лæвæрдта стъарапилтæ, фæйнæджытæ, рейкæтæ. Дзæрæх- 
мæт сæ ласта хъæутæм æмæ сæ дзæбæх аргъыл уæй кодта. 
Йæ куыст—æххуырсты куыст, йæ мызд—сæудæджеры мызд. Хъæ- 
дæй уæззау хъæдтæ ласыны бæсты фæлтау цæттæ хъæдæрмæг 
алас æмæ йæ, дæ цæсгом куыд хъæца, ахæм аргъыл ауæй 
кæн. Хицауы зæрдæ дыл куыннæ фæхуда, афтæ бакæн. Æрмæст 
дæхи дæр ма ферох кæн. Афтæмæй хæдзар йæхиуыл фæхæцы- 
дис. Иукъорд азы фæстæ, цыппар уаты кæм уыдис, ахæм агуыри- 
дур бæстыхæйттæ ныззылдта. 
«Сæрæн лæджы зыввытт афтæ у»,—дзырдтой бирæтæ. 
Алы хъуыддаджы дæр Фаризæт Дзæрæхмæтæн йæ хуыздæр 
æххуысгæнæг уыди. Афойнадыл—хъарм хæринаг, æхсад, зылд 
уæлæдарæс. Сылгоймаг æрмæст йæхæдæг нæ уыдис æнувыд йæ 
лæгыл. Ууыл ахуыр кодта йæ цоты дæр. 
Дзæрæхмæт саукуыст никуыуал бакодта. Ахуырдзинад æм 
дыууæ къласы йеддæмæ нæ уыдис, фæлæ чингуытæ кæсын бирæ 
уарзта. Рафыста-иу «Рæстдзинад» æмæ «Известия». Кæддæрид- 
дæр-иу зыдта, хæст кæм цæуы, цавæр паддзах амарди æмæ 
йын йæ бынат чи бацахста, бæстæйы зынгæдæр хицæуттæй чи кæм 
раныхас кодта æмæ цы загъта, уыдæттæ. Æнæмæнг хъæугæ 
политикон ныхæстæ-иу йæ зæрдыл фидарæй бадардта æмæ сæ 
70 

бахъуаджы сахат пайда кодта. Чысылгай-чысылгай йыл адæм 
сахуыр сты, нымадтой йæ бирæзонæг адæймагыл. 
Колхозтæ аразын куы райдыдтой, уæд æй бацагуырдтой 
хæдзарады хицауæн. Йæ бон цы уыдис, уымæй нæ ауæрста 
йæхиуыл. Фæлæ адæймаг рынчын кæнын дæр зоны. Иуахæмы 
йæ низ йæ быны скодта. Дохтырты гæххæттытæм гæсгæ низ 
дæргъвæтин ахаста, колхозмæ курдиат балæвæрдта æмæ йæ 
суæгъд кодтой. Нæ дзы байрох ис гæххæттытæ райсын дæр. 
Уым та йын ныффыстой: Дзæрæхмæт колхозон арæзтады йæхи 
равдыста иттæг æнувыдæй. 
Колхозæй куыддæр феуæгъд ис, афтæ хæдзарады хицауы 
бынатмæ бацыдис районы хойраджы комбинатмæ. Дзæрæхмæт 
зивæг нæ зыдта. Комбинаты бричкæтæ æмæ уæрдæттæ-иу кæд- 
дæриддæр уыдысты рæвдз. Иуахæмы та сæ бæхтæй иуы къах 
асасти. Амарын йеддæмæ йын ницыуал хос уыди, фæлæ йæ 
Дзæрæхмæт сæхимæ аласта æмæ йæм’ зилын райдыдта. Бæх 
дыууæ мæймæ сдзæбæх, æрмæст зылынкъахæй баззади. Сахъат 
бæх дарын комбинатæн кады хос нæ уыдис, æмæ директор аф- 
тæ: 
— Искæмæн æй раттут, скъолайæн, мыййаг... 
— Йæ иннæ къах дæр ма йын ныссæтдзысты,—загъта Дзæ- 
рæхмæт,—фæлтау æй мæхимæ уадз, кæд æнтысы, уæд. Нæ иу- 
мæйаг куыстытæ-иу ыл акæндзыстæм. 
Директор ницыуал сфæрæзта, æмæ Дзæрæхмæт ныр æртык- 
каг аз алы райсом дæр куыстмæ бæхуæрдоны рацæуы. Алы 
хатт дæр бæхæн йемæ айсы хосы цъупп, фæлæ та фæстæмæ 
дæр æрбаздæхы уыцы хосы цъуппимæ. Цыдæриддæр уыд, уæддæр 
æм комбинаты разамындæй уайдзæф никуы æрхауди. 
Дзæрæхмæт йæ цотæн арæх дзырдта: «Æз Æрыдоны семинар 
уæддæр куы фæуыдайн, уæд, Ирыстоны хуыздæр нæй, ахæм 
бынаты куыстаин. Ацы цардарæзты хуызæн нæй. Ленин сызгъæ- 
рин талатæ суадзæд. Хицауад уын цы хорздзинæдтæ дæтты, 
уыдонæй пайда кæнын зонут». Фыды фæндонмæ гæсгæ йæ дыу- 
уæ чызджы равзæрстой дуканигæсы куыст. Уындæй сæ мады 
хуызæн фесты æмæ уайтагъд сæ амонд ссардтой. Сæ иуы рай- 
æххæсткомы сæрдар Майрæмы кæстæр æфсымæр ракуырдта, иннæ 
дæр дзæбæх мой скодта. Йæ фырт Бексолтаны скъолайы фæстæ 
æфсадмæ акодтой. Цалынмæ службæ кодта, уæдмæ йæ хæст 
æрæййæфта Дард Цæгаты, Уралмæ хæстæг. Уæдæй фæстæмæ 
йын Дзæрæхмæт йæ алы фыстæджы дæр ныффæдзæхсы: «Дæ 
хицауадимæ цæрын зон, сæ коммæ кæс, æмæ дæ уарздзысты. 
Æз дæр дын ахъаз кæндзынæн, мæ бон цы уа, уымæй». 
— Уыцы хуыцауыгæрах Гитлер нæ æнцонæй нæ ныууадздзæ- 
нис, йæ бæрзæй дыууæ дихы бауа. Чидæртæ ма йе ссыдмæ 
дæр бæллынц. Æз æм не ’нхъæлмæ кæсын. Исчи махæн рæ- 
сугъддæр цард ралæвар кæна, уый мæ нæ уырны... Хуыздæр 
цы уыдзæни, уый раттæд не сфæлдисæг иунæг Хуыцау,—цæс- 
71 

сыджы хуызæн двайнойы агуывзæйыл хæцгæйæ дзырдта Дзæрæх- 
мæт. 
— Хуыцау зæгъæд,—бирæ чи бавзæрста, ахæм адæймагау 
сразы Азамбег. 
— Гъо æмæ нæхи хъуамæ Хуыцауыл дæр бафæдзæхсæм, фæ- 
лæ, акса-ма, дæхи æрмæст уый бар бакæн, уæд уымæй дæр 
бирæтæ не смæрздзынæ. Мæ хæстæг, мæ къабаз дæ æмæ дын 
мæ цæст уарзы. Зындзинæдтæ бирæ федтай æмæ, чи зоны, ды 
хуыздæр æмбарыс, сомбон нæм цы ’нхъæлмæ кæсы, уый. 
— Дыууæ, æртæ азы фæстæ цы уыдзæни, уый, æвæццæгæн, 
Хуыцау дæр нæ зоны. Æз та уал уый бамбæрстон, æмæ уыдоны 
дæлимонтæ дæр нал бауромдзысты. Иугæр Æрджынарæджы 
дуæрттæ кæм æрбахостой, уым сæ ардæм хъæуы. 
— Цы фæнд ис дæумæ?—Дзæрæхмæт æдзынæг ныккасти 
Азамбегмæ. 
— Дзыхъхъы уал мæхи бафснайдзынæн. Стæй кæд мæ сæрмæ 
гæрæхтæгæнæг нал уа, уæд слæсдзынæн. Мæ уд сыгъдæг у. 
Фæсидтысты мæм æмæ мæ хæс бафыстон. Уый урсытæ дæр 
зонынц æмæ сырхытæ дæр. 
— Æвæдза, хъаймæт! нæу! Æхсæнадон исбон хæлæттаг фæуы- 
дзæн... — Æмæ Азамбегмæ фæлварæгау ныккасти. 
— Адæм кæуыл хæлоф кæной, уырдыгæй æз дæр мæ фарчы 
хай ратондзынæн. Æцæг ацы къахимæ...—Азамбег бахъынцъым 
кодта. 
Дзæрæхмæт сагъæсыл фæци: «Уый мæн чи хъæуы, ахæм 
дзуапп у». Комкоммæ йæм бакаст. 
— Уæртæ дын кæрты бæх, уæрдон. Куы дæ бахъæуой, та- 
буафси... Æз цæрæнбонты æхсæнады фæкуыстон, æмæ мæныл, 
æвæццæгæн, не сфидаудзæни, истæмæ мæ къух куы бакæнон, 
уæд. Ноджы ма мæ лæппу куы базона... 
— Бузныг, Дзæрæхмæт. Æз дæр знаг нæ дæн ацы царда- 
рæзтæн, мæ туг ыл ныккалдтон, фæлæ исты æнаккæгты къухмæ 
бафтыны бæсты мæн æмæ дæумæ куы ’рбахауа, уæд уый Хуы- 
цаумæ дæр хъыг нæ фæкæсдзæни. 
— Нæ зонын, нæ зонын... Æрмæст не скълады цы бæркад 
ис, уый дæр æгæр у, æгæр! Мæнæуæй зæгъай,ссадæй зæгъай. 
Иннæ ахæм дуканитæ, колхоз... Акса-ма, уыцы æнамонд адæм 
кæд æрбалæудзысты, уый ничи зоны. Ды куыд зæгъыс, афтæ 
æвиппайды куы ’рбабырсой, уæд та... 
Азамбеджы зæрдæмæ рагæй дæр цыдысты Дзæрæхмæты уынаф- 
фæтæ. 
«Ахæм рæстæг цæрдæг фæлæууын хъæуы. Уæвгæ уал бан- 
хъæлмæ кæсæм. Мæ фыд гæвзыккæй арвыста йæ бонтæ Микъа- 
лайы заман, ацы дуджы йыл фист разадис. Æз дæр астæук- 
каг скъола фæдæн, æрмæст дзы размæ нæ рацыдтæн. Ног цард 
вæййы, кæй æрфæлдахынц, ахæм саджы марды хуызæн. Афоныл 
дзы дæ хай куы нæ ратонай, уæд...» 
— Æз дæ ’мбарын... Дæ уидæгтæ ацы цардарæзты арф ацы- 
72 

дысты. Æз та дзы хуынкъæмпъузæн уыдтæн; нæдæр разуæзæн 
хос, нæдæр фæстæуæзæн. Æмæ мæн дæр фæнды мæнæ ахæм 
æхгæд къуымты цæрын. Мæн дæр фæнды æмпъызтрагъ æмæ 
дзаггуыбынæй ахизын адæмы ’хсæнмæ. Хатыр бакæн, кæд исты 
уæлдай загътон, уæд. 
— Æмбаргæ адæймаг дæ æмæ æмбаргæ ныхæстæ кæныс,— 
дзуапп ын радта Дзæрæхмæт.—Гъемæ дæ цæрæнбон бирæ. Ноджы 
ма фæйнæ баназæм. 
— Бузныг, Дзæрæхмæт. Стыр бузныг. 
Къуырийы дæргъы Мураты буар артау фæсыгъди. Дохтыртæ 
йæм цыдысты. Хос хосы фæдыл нызта. Иу изæр та Фатъимæт 
быдырæй куы ссыд æмæ йæ сывæллæттæн æхсæвæр куы радта, 
уæд ныллæг бандоныл æрбадти, пецы къулмæ йæ рыст фæсонтæ 
сарæзта æмæ афтæмæй сау тæбын æндахæй цъындатæ кæ- 
нын райдыдта. Тæтæри æмæ Тотырбегæн арвыста фæйнæ фæ- 
лысты. Ныр та иу цалдæр фæлысты хъуамæ нывæра, сæ кол- 
хоз хæстонтæн цы зымæгон лæвæрттæ цæттæ кæны, уыдонимæ. 
Мурат уæдæй нырмæ йæ цæст дардта, мад цъындагæнæн тел- 
тæй куыд тагъд архайдта, уымæ. Тыргътæй æрбайхъуысти уы- 
нæр, чидæр йæ къæхтæ æрхоста пъолы фæйнæджытыл. 
— Нæ хæйрæг фæзынди!—сдзырдта мад. 
Дуар фегом æмæ йæ цыма исчи æрбасхуыста, уыйау хæ- 
дзары астæу алæууыд Аслæмбег. Йæ худ йæ къухы, йæ зæронд 
къандзол хуылыдз, дзабыртæ—уымæл. Цæсгоу ныцъцъæх и. 
— Сæбеджы зонут? Йæ лæппу Алик мемæ куы ахуыр кæны. 
Хæстæй ссыди. Йæ иу цонг æмæ иу къах, бæппуйы загъдау, 
къодас...* — Аслæнбег йæ къухæй уæлдæф афазта, ома йын нал 
сты. 
Бинонтæй исдуг ничиуал ницы сдзырдта. Мад цъындагæнинаг 
йæ уæрджытыл æрæвæрдта. 
— Мæгуыр йæ бон... Цы уæнгты хицау уыд Сæбег!.. Махæн 
ма сæ къуыдыртæ дæр куы сирвæзиккой... 
Мурат бамбæрста: йе ’нгуылдзты хабар схъæр кæнынæн хуыз- 
дæр фадат нал фæуыдзæни. 
— Нана, зæгъæм, Тотырбег сахъатæй ссыди... 
— Йæ сæрылхаст фæуа йæ мад! Цыфæнды сахъатæй дæр 
ма йæ куы фенин. 
— Мæн та? 
— Цы, дæу та? 
— Цынæ вæййы... — Мурат йæ цæстæнгас иуварс азылдта. 
Мад фестад. Йæ мийаг зæхмæ æрхауди. 
— Мæгуыры бон мыл акодта!—ныккуыдта Фатъимæт. 
— Нана, ма ку... Нана, æрбайхъус-ма,—Аслæнбег æрдæгконд 
цъында фелвæстæ.—Исты йæ цонг куы нæ ахауди, кæнæ йæ 
къах. 
— Æдылы къоппа, цы ’мбарыс ды та! 
* Къодас (асыйаг иыхас)—нал и, фесæфти. 
73 

— Уæдæ йæ цонг æмæ йæ къах кæмæн ахаудысты, уымæн 
æнцондæр у? Цу науæд дæлæ Касианæн дæ хъаст ракæн. Уымæн 
йæ иунæг фырт куы фæмарди. Алы бон дæр зианы хабар, алы 
бон дæр... Æз та—«æдылы»! Дæуæн мах цыппарæй дæ хæдзары. 
Касиан та—бынтон иунæг! Рагæй дæр уын æдылы къоппа дæн... 
— Аслæнбег цæхгæр фæзылди æмæ иннæ уаты смидæг. 
Мурат йе ’фсымæры фæдыл кæсгæйæ баззади. 
— Уый та дын æдылы къоппа... 
Фатъимæт йæ кæуынæй фæхъус, æрæджиау ныдздзынæзта. 
— Гъæ, фыдгулы бындур ныззила!.. 
— Сахуыр кæндзынæн, дзыцца. Ахуыргæнæгæй кусдзынæн, 
дохтыр суыдзынæн. Цас сахъат у уый! 
Мад марой кодта. Цæргæ-цæрæнбонты сахъаты ном баззай- 
дзæн йæ хъæбулыл. Чи зоны, йæ амонд агурын афон куы 
’рцæуа, уæд ын искæй чызг уый йæ цæстмæ дæр бадара... 
Иукъорд боны фæстæ Мурат йæ хуыссæнæй сыстади. Кæрты 
къуымты фæзылди, стæй æнгуз бæласы бын æрбадти. Кулдуар 
æрбахостæуыд, æмæ кæртмæ æрбахызти, иу-дæс æмæ дыууис- 
сæдз азы кæуыл цыдаид, ахæм саулагъз бæрзонд лæг. Йæ цыбыр 
рихитæ æмæ цуркау цыргъ боцъойыл халас фæхæцыди. Сыз- 
гъæринхуыз бухайраг худ йæ сæрыл æрттывтытæ калдта, æмæ 
йыл европæйаг пинджак куы нæ уыдаид, уæд æвæджиауы хорз 
фидыдтаид галифе хæлаф æмæ аив хуыд цырыхъхъыты. Уа- 
зæджы къухы уыди егъаугомау чумæдан. 
— Цыдæуы уæм? 
— Мидæмæ... Мидæмæ рацу,—Мурат фестад. 
Æрбацæуæг йæ чумæдан зæххыл æрæвæрдта, лæппуйы цæс- 
гоммæ нымдзаст, стæй бахудти æмæ йæ бæзджын урсæмхæццæ 
рихиты бынæй ферттывтой цалдæр сызгъæрин дæндаджы. Йæ 
донхуыз цæстыты каст афтæ æдзынæг уыди æмæ буары иннæр- 
дæм хызт. Уазæг цин кодта æви хъыг, уый зын равзарæн уыди. 
Лæппуйыл йæ цæнгтæ æрбатыхта. Муратмæ афтæ фæкасти, 
цыма уазæгæн йæ зæрдæ суынгæг æмæ йæ цæссыгтæ тыххæй 
урæдта. 
— Цæййас лæг ныддæ уый, цæййас! Нал мæ хъуыды кæныс? 
Фæлурс та цæмæн дæ, фæлурс? Нана дæм хорз нæ зилы, 
æвæццæгæн. Дæ рынчыны хабар дын горæты фехъуыстон. Уæд 
мыл сыджыт дæхи къухтæй ныккал, кæд сæрмагондæй дæу тых- 
хæй не ’рцыдтæн.—Лæг иу къухæй чумæдан систа, иннæмæй 
та Мураты цонгыл хæцыд, афтæмæй ныхæстæгæнгæ хæдзармæ 
бараст сты. Фатъимæт уазæджы куы ауыдта, уæд йæ цæнгтæ 
фæйнæрдæм фæхаста. 
— Мæ хæдзар куыд уыди! Уый Хъæмболат куы дæ!—æмæ 
йыл ныттыхсти. 
Хæсты райдайæнæй нырмæ бинонтыл ахæм хъæлдзæг бон 
никуыуал скодта. Хъæмболат хæдзайраджы бадт кодта бинонты 
æхсæн. Фузæ æмæ Римæйы барæвдыдта, уыдон уынгæ дæр кæй 
никуы фæкодтой, ахæм къафеттытæй, ноджы ма сын радта сырх 
74 

æмæ цъæх лентытæ. Мадæн дæр æрæвæрдта йæ лæвар—ситцæ 
къабайаг æмæ дыууæ цъындайы. Мад æмæ дыууæ чызджы куы 
барæвдыдта, уæд йæ ныхас Мурат æмæ Аслæнбегмæ рахыз- 
ти. 
— А мæ кæстæр æфсымæр, бæгуыдæр, цæхæрцæст лæггаг у. 
Йæ уындæй мæ зæрдæ куыд ныррухс и, ахæм цард мын Хуы- 
цау раттæд. Фæлæ Мурат рынчынтæ кæй кæны, уый хорз нæу... 
Æмæ уæвгæ дæр зын зæгъæн у, ацы заманы цы хуыздæр у, 
уый... Къухы æнгуылдзтыл тыхсын нæ хъæуы. Хæст ма цас 
ахæсдзæни—Хуыцау йæ зонæг. Цæвиттон, дам, раджы кæддæр 
иу мæхуызæн мæгуыр лæгæн йæ бæх фесæфти. Сыхæгтæ йын 
хъыг кæнынц йæ мастыл. Уый сæм дзуры: «Мæ бæх кæй фе- 
сæфти, уый мын, чи зоны, хуыздæрæн фæуа». Рацæй-рабон æмæ 
йæ бæх фæзынд — иунæгæй нæ — йемæ ма иу бæх æрбакодта. 
Сыхæгтæ йын ныр та арфæтæ райдыдтой. Уый та сын афтæ: 
«Чи зоны, æвзæрдæр уыдис, мæ бæхимæ ма бæх кæй æрба- 
цыди, уый». Рацæй-рабон æмæ дын æрбафтæггаг бæхыл мæ- 
гуыр лæджы фырт куы сбадид. Мæнæ Мураты карæн. Бæх 
фыдуаг разынди, лæппуйы ахаста æмæ йæ аппæрста. Лæппуйы 
къах асасти. Сыхæгтæ та йын йæ мастыл фæхъыг кодтой. Уый та 
дын сæм дзуры: «Чи зоны, æмæ хуыздæр у, мæ фырты къах 
кæй асасти, уый». Рацыди ма цасдæр рæстæг æмæ сæм æндæр 
паддзахы æфсæдтæ æрбабырстой. Фæсивæды хæстмæ акодтой æмæ 
уым байсæфтысты. Мæгуыр лæджы фырт йæ хæдзары баззад. 
Йæ къах дæр сдзæбæх, уæдæ цы уыдаид... Афтæтæ, мæ хур, гъе! 
Адæймагæн цы фæхуыздæр уыдзæни, уый ничи зоны. 
— Дæ хорзæхæй, кæцæй фæдæ? Бухарырдыгæй уыдтæ, зæгъгæ- 
иу фехъуыстам,—дзырдта Фатъимæт йæ тиу æмæ йæ къухыл- 
хæцæгæн. 
— Æз цы фæндæгтыл фæцыдтæн, уыдоныл фыдгул дæр ма 
фæцæуæд. Ныр та, кæд стыр Хуыцауы фæнда, уæд мæ фыдæ- 
бæттæ фæсте аззадысты. Сывæллæттæ нырма Бухары сты, нæ 
мад—хохы, фæлæ кæд баиу уаиккам,—æмæ та йæ донхуыз цæс- 
тытæ æнахуыр æрттывд фæкодтой. 
Уазæг сыстад, йæ чумæдан байгом кодта, цыдæртæ дзы ас- 
гæрста, стæй фæстæмæ раздæхт æмæ сæнтсау бухайраг чысыл 
уæлдзарм стъолыл райтыгъта. 
— Мæнæ дын уый та Муратæн хъусджын худдаг. 
Мурат фыццаг хатт федта æнæхуыд уæлдзарм æмæ йын 
æхсызгон дæр куыннæ уыдаид йе ’рвады лæвар, фæлæ хæсты 
рæстæг ахæм уæлдзармæй ног худ?.. Нæ... Чи йыл æй фена, 
уый та цы зæгъдзæни? Æмæ та дзуапп радта: 
— Уый мын æгæр у, бузныг. Къепкæ мын фаг у. 
— Цæмæн ахæм хæрдзтæ кæныс?—Фатъимæт йæ фæлмæст 
рæсугъд сау цæстытæй касти йæ тиумæ.—Нырма гыццыл лæппу у. 
— Ме ’фсымæр лæг у. Уадз æмæ лæджы худ дара.—Хъамболат 
царм йæ уырзтæй асгæрста.—Цæвиттон, ардæм куы цыдтæн, 
уæд мæм мæ зонгæ туркменæгтæ дæс цармы радтой, ауæй, 
75 

дам, нын сæ кæн. Бæргæ мæ нæ фæндыди, зæгъын, адæймаг 
ныззæрдæхудт уыдзæн, фæлæ ма мын цы гæнæн уыди. Чи зоны, 
ам дæр искæйы бахъæуа... 
— Искуы дæр ма нæ. Лæг ма кæм и, фæлæ зæрæдтæ дæр 
фелхæнынц, фылдæр сæхицæн мæрддзæгтæн. Сыхаг хъæутæм дæр 
ауайæн ис,—зæрдæтæ йын бавæрдта Фатъимæт. 
— Махæн та цы уæлдай у, фæуæй уæнт æндæр,—Хъамболат 
бахудти.—Æрмæст æхцайыл нæ—мæнæуыл сæ баивын хъæуы. 
Гæнæн нал ис, уæд та нартхорыл. 
Хъамболат йæ хæстæджытæй басусæг кодта, иу къорд боны 
размæ ма сыхаг районы ссæдз уæлдзармы мæнæуы дæс голлагыл 
кæй баивта, уый. Ноджы ма хинымæры хъуыды кодта: «Дæс æмæ 
ссæдз цармы ауæй кæныны тыххæй уал хъæуыл фæзил! Раз- 
дæр уыдон иунæг сыхы ауæй кодтаин. Смæгуыр сты адæм. 
Æмæ сын афтæ хъæуы. Уадз æмæ сыл гæбæр схæца. Уадз, мæ 
тæригъæдæй сæ мæгуыры хъиутæ æхсыной. Æз дæр авд азы 
Сыбыры мыд не сдæрдтон...» 
Уыцы изæр йæ фысымтæн рахабар кодта: 
— Дзæуджыхъæуы хæдзары кой бакодтон. Ноджы цыдæр 
дзаумæттæ дæр... Æмæ сæм мæ зæрдæ ’хсайы. Стæй та зын- 
дзынæн. Ацы змæст рæстæджы уал хохы æрфысым кæнон. 
Тыхст адæймаг алкæмæ дæр æнхъæлмæ фæкæсы, æмæ Фатъи- 
мæт йæхи бакъултæ кодта: 
— Тæхуды, зын дын уыдзæнис, фæлæ Мураты демæ дохтыртæм 
куы акæнис... 
— Уый кой дæр кæныс... Æмбисонды дохтыртæ ис горæты... 
Гъе æрмæст æй æмбойны адзæбæх кæндзысты, уымæй дын зæрдæ 
не ’вæрын. Æнæуый дæр цардарæзт тæлусонд у. Дзырдтон ма 
уын... Ныры рæстæджы æнæсахъатæй сахъат уæвын пайдадæр у. 
* * * 
Хæсты размæ дæр ма уыдис Мурат Дзæуджыхъæуы сæ къласы 
ахуыргæнинæгтæ æмæ историйы ахуыргæнæгимæ. Уæд горæт бæ- 
рæгбонхуыз уыди. Ныр та — тардзæст æмæ уазал. Иу-цалдæр 
хатты сæ æрурæдтой, бацагуырдтой сæ гæххæттытæ. 
Мæнæ горæты сæйраг уынгтæй иу. Дыууæуæладзыгон хæ- 
дзар. Æддаг дуарыл кънопкæгонд нылхъывта Хъамболат, æмæ 
сæм уайтагъд асинтыл æруади рæстæмбис кар сылгоймаг урс 
раздарæны: 
— А-а... Мидæмæ! Ханджери йæ кусæн уаты ис. Мидæмæ 
рацæут. 
Схызтысты дыккаг уæладзыгмæ. Уæрæх тыргъты сæхи рафис- 
тæг кодтой. Мурат йæ хæцъил дзабыртæй раппæрста йæ æмпъызт 
къалостæ, раласта йæ бæмбæджджын къандзол. Бацыдысты ми- 
дæмæ. Мурат ахæм рæсугъд уат фыццаг хатт федта. Æмæ дзы 
цынæ уыдис! Дыууæ диваны, пианино, стыр скъапп, къултыл 
æмæ пъолтыл гауызтæ. Пъолыл ма ноджыдæр домбайы царм. 
Лæппу уæлдай фылдæр фæкаст бæрзонд къулы æмыйас авг- 
76 

цæст тæрхæджытыл æвæрд чингуытæм. Пушкин, Толстой, Гете, 
Гейне... Энциклопедитæ, медицинон чингуытæ. 
Уæдмæ фæзынди хæдзары хицау Ханджери, уый дæр иу 
дæс æмæ дыууиссæдзаздзыд хæмпусуадул, цардхуыз лæг. Хъамбо- 
латимæ кæрæдзиуыл ныццин кодтой. Æмæ Мураты зæрдæ уай- 
тагъддæр фæфидар: Хъамболат афтæ хорз кæй зоны, уыцы горæ- 
таг дохтыр ын исты хос скæндзæни. 
Бадынц. Ныхæстæ кæнынц. 
— Стъолыл хъуамæ дзидза æмæ нæлхæ парахатæй уой, уæд 
низ æввахс нæ уæнды. Ды та цы хæрыс?—фарста дохтыр Мура- 
ты.—Хъæдур? Нас? Картоф? Ха-ха-ха! Æви уыдонæй дæр дæ 
гуыбын нæ байдзаг кæныс? Низ фарсмæ бахызти, рæуджытæн 
дæр тас у. Дæ хос—хорз цард, хус климæт. Нæ арвы хай 
дæр ныл æдзух кæугæ кæны. Цъыфдзасты цæрæм. Дæ низ гадз- 
рахатæй цæуаг у. Де ’нгуылдзтæ кæй ахаудысты, уый тыххæй 
та дæ Хуыцаумæ кув. Топпæй æхсын дæ нал бахъæудзæн æмæ 
дыл уымæй фыддæр зын ма ’рцæуæд.—Дохтыр дзырдта тæрхон- 
хæссæг адæймаджы хъæлæсы уагæй. Ноджы ма йæ рахиз цæст 
зылынгомау уыдис æмæ уый аххосæй зынди цыдæр æгъатыр 
æмæ тызмæгхуыз. Мураты тъæнгтæ ацагътой дохтыры ныхæстæ. 
«Хъæдур, нас, картоф... Æмæ уыдон хæрын худинаг у? Уæдæ 
æниу ахæм тыхст заман цы хъуамæ хæрæм?» 
— Мæ чысыл æфсымæр стыр патриот у. Мæнæн, дам, хæст- 
мæ æнæцæугæ нæй.—Хъамболат дзы æппæлгæ кодта æви йыл 
худгæ, уый зын бамбарæн уыди.—Цымæ дæ цæй хор ласыны 
мæт уыди? Цы рын дæ тылдта? Бонивгъуыйæн уал кæн. Уæдмæ 
кæнæ хæрæг мæлдзæни, кæнæ йæ хицау... 
— Мæнæ мæнау дохтыры дæсныйадыл сахуыр кæн. Уый сæр 
алы ран дæр хъæуы. Уæрæсейы дæр, Германы дæр, Сталины 
дæр æмæ Гитлеры дæр,—хицæй æппæлæгау дзырдта Ханджери. 
Лалыты дохтыр куыд дзырдта, хъуыды дæр афтæ кодта. 
Фæлæ йæ хъуыдытæн сæ фылдæры æмбæхстæй дардта. Револю- 
цийы агъоммæ каст фæци Бетъырбухы медицинон институт. Йæ 
ныййарджытæ къупецæгтæ, мыййаг, нæ уыдысты; уæвгæ тыхст 
цард дæр нæ кодтой. Зæхх, фос, бæхтæ—алцыдæр сæм фаг 
уыди. Ханджери чысыл лæппуйæ уæззау рынчын фæци. 
Кæдæм æй нæ фæласта йæ фыд—никуы æмæ ницы. Æппынфæс- 
таг æй пятигорскаг дохтыр сдзæбæх кодта. Фыд дæр йæ зæрдæ- 
худты нæ бацыди. Балæвар ын кодта замманай урс-урсид саргъы 
бæх æмæ дæс фысы. Уæд æм æрцыди йæ фырты цыфæндыйæ 
дæр дохтырыл сахуыр кæныны фæнд. Бамбырд кодта æхца æмæ 
йæ фæласта Бетъырбухмæ. Лæппу тыхтæ æмæ амæлттæй институт- 
мæ бахауди, каст æй фæци 1916 азы, æмæ йæ фыды къонамæ 
æрыздæхти. Ахуыргæнгæйæ дæр иу æмæ дыууæ хатты йæ цæс- 
тытыл нæ ауади, адæм æм лæгъстæмæ куыд цæудзысты, лæвæрттæ 
йын куыд хæсдзысты æмæ куыд схъæздыг уыдзæн, уый. 
Революцийы заман Лалыты Ханджери иуты фарс дæр не 
’рлæууыдис æмæ иннæты. Дзæуджыхъæуы æрбынæттон æмæ рын- 
77 

чындоны йæ куысты кой кодта. «Æз дохтыр дæн, мæнæн мæ 
хæс у низтимæ тох кæнын...» Æхца йын фыстой урсытæ дæр æмæ 
сырхытæ дæр—йæ сæр-иу кæй бахъуыд, уыдон. Иæ хæдзармæ 
дæр æм цыдысты æмæ «нагъ» никуы никæмæн загъта. Йæ къух 
кæмæн куыд амыдта, афтæ йын лæвæрдтой, суанг сызгъæрин 
дзаумæтты онг дæр. Æрмæст сæ цы фæкодтаид, уый нæ зыдта. 
Цы рынчындоны куыста, уый йæ зæрдæмæ нæ цыди. Хуыздæр 
саразын йæ бон бæргæ уыди, фæлæ йæ закъонтæ нæ уагъ- 
той. Æмæ хинымæры куыйтæн фæлдыста «ацы власты». 
Йæ рагон зонгæ Хъамболатимæ дæр сæ уыцы фæндаг сбаста. 
Æмæ ныр сæ дыууæ дæр æнхъæлмæ кастысты, сæ ирвæзын- 
гæнджытæ кæй хуыдтой, уыдонмæ. 
— Уæд та иннæ сæрд хусдæр ранмæ ацæуин? Ахуыр кæ- 
нынмæ,—сирвæзти Мураты дзыхæй. 
— Дæ хъустæ хизынмæ сты? Дуæрттæ нæм кæй хойынц, 
уый не ’мбарыс?—бустæхуызæй сдзырдта Хъамболат. 
— Иннæ сæрдмæ кæд сæрæгасæй аирвæзай, уæд-иу Хуыцаумæ 
кув,—загъта дохтыр... Уыимæ йæ дыууæ цæсты фæйнæрдæм 
фæцыдысты æмæ Муратмæ афтæ фæкасти, цыма йын зæгъын- 
мæ хъавыди: дæ иу къахæй дæлсыджыт куы дæ, уæд ма дæ 
цæй хæст æмæ цæй ахуыры мæт ис? 
— Нæ фæлæ уал хъæмæ цу,—загъта Хъамболат.—Мæн ма ам 
хъуыддæгтæ ис. Мæнæ дын æхца. Дохтыр дын цы хоста рафыс- 
та, уыдон-иу балхæн. Тæрсгæ ма кæн, адзæбæх уыдзынæ... 
Мурат уыцыиу цыдæй вагзалмæ раивгъуыдта: поезд ын ма 
аирвæза. Хостæ æлхæнын дæр дзы æрбайрох, йæ зæрдæ æн- 
тъыснæг рыст кодта, йæ хъусты азæлыдысты дохтыры ныхæс- 
тæ: «Иннæ сæрдмæ кæд сæрæгасæй...» 
Сæхимæ иыххæццæ фæссихæртты. Хæдзары нйкæй ныййæфта. 
Йæ сынтæджы бынæй сырхахуырст чумæдан раласта, байгом æй 
кодта; пъолы тæккæ бæрæг астæу æй æрæвæрдта æмæ йæ разы 
тъæпæн æрбалти. Чумæданæй исын райдыдта йæ боныгтæ, йе 
’мдзæвгæтæ... Рлфæлдах-бафæлдах сæ кæны; æркæсы сæм æмæ 
та хъуыдыты апыгъуылы. Мæнæ ацы æмдзæвгæ ныффыста 
Майы бæрæгбонмæ, мæнæ уый—Сырх Æфсады кадæн, иннæ— 
Тæгæрдоныл. Тæгæрдои, Тæгæрдон!.. Мæ цин, мæ фыдбылыз, мæ 
низæфтауæг! 
...Уый рлбырсы уæртæ Тæгæрдон, 
Æрра гллау комы фынккалгæ... 
Боныгтæ... Лæппуйы рæзгæ зæрдæйы фæндтæ æмæ бæллиц- 
тæ. Йæхи йеддæмæ сæ ничи зоны. Фыстытæн сæ фылдæр дыууæ 
æрыгон уды хæлардзинады стъæлфæнтæй равзæрдысты... 
Тетрæдты сыфтæ фæбур сты. Йæ зæрдыл ын лæууын кæ- 
нынц. йæ цыбыр царды хабæрттæ. Æвзары сæ иугай, хъуыды 
кæны. Йæ сæрымагъз та йын бырауæй зилæгау кæнынц дох- 
тыры ныхæстæ: «Иннæ сæрдмæ...» Чи зоны, уалдзæгмæ дæр 
мауал фæцæра. Æмæ уæд цæмæн хъуамæ баззайой ацы фыс- 
78 

тытæ, исчи йын цæмæн зона йæ зæрдæйы сагъæстæ, йæ уды 
хъынцъым? 
Æрбатымбылтæ кодта тетрæдты сыфтæ, аскъуынон сæ, зæгъ- 
гæ, дзуры, фæлæ та æндæр хъуыды фегуырди йæ сæры: «Ма кæн, 
ма кæн!» Сæццæтæгæнгæ абады, стæй та йæм æндæр цавæр- 
дæр хъæлæс æрбадзуры: «Скъуынгæ, дæ цæрæнбонтæн сæ кæрон 
æрхæццæ кæны. Дæ сагъæстыл дын исчи фæхуддзæни. Скъуын- 
гæ, скъуынгæ. Арты сæ баппар!..» «Ды та цы хæрыс? Хъæдур, 
нас, картоф? Ха-ха-ха!» «Кæй ма хъæуынц дæ фыстытæ? А дыу- 
уæ боны немыц... Нæ, нæ, немыц ам нæ уыдзысты! Нæ уыдзысты! 
Хъусут? Нæ уыдзысты! Нæ, нæ, уый та куыд?» Иннæ сæрдмæ... 
Цæмæндæр йæ цæстытыл ауади, цыма чидæр марды чырыны 
сæр зæгæлтæй хуыдта; йæ хъустæ ацахстой дзæбуджы къупп- 
къупп. Уый йæ сæры тугдадзинты дзæхст-дзæхст уыди... 
* * * 
Хъамболатæн дуар цы сылгоймаг бакодта, уый стыр уаты 
астæу тымбыл стъолыл æрытыдта урс-урсид æмбæрзæн æмæ 
уайтагъд фæзындысты тæбæгътæ, нуазæнтæ, графин. Сылгоймаг 
куыд æнæдзургæйæ фæзынди, афтæ æнæдзургæйæ йæ фæдыл 
дуар рахгæдта. Ханджери йæ уазæджы æрбадын кодта стъолы 
уæлхъус. Тебæйы фых фысы фæрсчытæ Хъамболаты смудæнты 
мæстæй мардтой. Фысым æй бамбæрста æмæ агуывзæты двайно 
рауагъта. Фæйнæ анызтой кæрæдзийы цæрæнбонты тыххæй. 
Хъамболат æнæфсармæй адджынæн æхсынын райдыдта сойджын 
æмæ фæлмæн фых фæрсчытæ. Фысым ма ноджыдæр байдзаг 
кодта нуазæнтæ æмæ сдзырдта: 
— Мæ мард фен, мæ мард, Хъамболат, хионтæ дæр хорз 
сты, фæлæ адæймаг йæхæдæг куы нæ уа, æнхъæлмæ йæм куы 
ничи кæса, уæд сау капеччы аргъ дæр нæу. Æмæ нæ дыууæмæ 
дæр ахæм амонд æрцæуæд æмæ нæм æнхъæлмæ чи кæса, уыдон 
нæ сæрыхъуынтæй фылдæр куыд уой... Нæхæдæг та куыд никæй 
хъуаг уæм,—йæ агуывзæ бакъуырцц кодта Хъамболаты агуыв- 
зæйыл æмæ та анызта. 
— Йæ тæккæ рæбынтыл æй акъуырдтай. Бузныг дæ сидтæй!— 
Æмæ уазæг дæр йæ былтыл сдардта нуазæн. 
Дыууæ лæджы сæхимæ дзæбæх куы фæкастысты, уæд Хандже- 
ри Хъамболаты уæхскыл йæ къух æрæвæрдта, йæ цæстытæм ын 
фæлварæгау ныккасти æмæ сдзырдта: 
— Дæ уынд мын куыд æхсызгон вæййы, афтæ æхсызгон цард 
мын Хуыцау раттæд. Фæлæ ацы хатт дæ цæстæнгас цыдæр 
фæлладхуыз у. Куыдтæ мын цæрыс, куыдтæ? Уæдæй нырмæ 
дæр дæ афæрсинаг уыдтæн... 
— Æнхъæлмæгæсæг куыд вæййы, афтæ. Æрдæбон æмбисонды 
ныхæстæ загътай... Куыдзау цæрæнбонты æнхъæлмæ кæсын. Кæ- 
мæ, цæмæ куы зæгъай, уæд... Ме ’рыгонæй мæ къæхтыл слæу- 
уынмæ — исты пайдайаг хъуыддæгтыл ныххæцынмæ. Æмæ бæргæ 
фæцæйрæвдз кодтон, дæлдæр ныххауой ацы власт æрхъуыды- 
79 

гæнджытæ. Уый фæстæ æнхъæлмæ кастæн... уыцы, цы йæ схонон, 
нæдæр гуырдзиаг, нæдæр...—Хъамболат скасти Сталины нывмæ,— 
уый хъуыддæгтæ кæд ныссуйтæ уыдзысты, уымæ. Стæй мæ æр- 
цахстой. Уæд та ме суæгъдмæ æнхъæлмæ кастæн. Ныр та... сæ 
быны сæфтмæ, сæ быны! Фæлæ кæд, кæд? Бæргæ, бирæ нал 
хъæуы, бирæ. Фæлæ адонæн куыдзы уд ис. Куыдз маргæ никуы 
федтай? Куыд нæ федтаис! Науæд та гæды. Лæдзджытæй, дуртæй 
йæ фæхой, стæджы мур дзы æнæхъæн нал баззайы, йæ сæр 
селайы хуызæн ныввæййы, уæддæр ма йæ гæндзæхтæ фæ- 
цæгъды. Хатгай ма йæ къæхтыл дæр слæууы, фæлæбуры, сæт- 
калгæ... Фу, æлгъæгтæ, кæд сæ нал уындзынæн, цымæ, ацы 
большевикты! Уый дын мæ низ дæр æмæ мæ фæлвыхдзинад дæр. 
Бауырнæд дæ, Æрджынарæгæй цы сармадзанты уынæр хъуысы, 
уымæй дзæбæхдæр уынæр цæргæ-цæрæнбонты никуыма сæмбæл- 
ди мæ хъустыл... 
— Бирæ нæ нал хъæуы. Иу цъус ма, иу цъус! Мæ ныха- 
сыл баууæнд. 
Хъамболат разыхуызæй сыстад, йе ’рдхорды йæ хъæбысы æр- 
бакодта, хæрдмæ йæ систа, уаты астæу æй иу зылд æркодта 
æмæ йæ фæстæмæ пъолмæ æруагъта. 
— Мæ бон ма цыдæртæ у. Фондз путæй къаддæр нæ дæ! 
Ха-ха-ха! 
— Æрдæг-ма сыл бафтау, — Ханджери дæр ныххудти. 
— Хæрзбонтæ уал!—йæ хъуыддæгтæй разы чи вæййы, ахæм 
адæймаджы хъæлæсы уагæй загъта Хъамболат, дуар байгом 
кодта æмæ асинтыл дæлæмæ рогæн нызгъордта. 
II 
Æрджынарæджы сæрты æртыккаг мæй 
цæргæс атæхын нал уæндыди. Сармадзан- 
ты нæрын не ’нцад æхсæвæй-бонæй. Адæм та сæ фæллой кæ- 
нынæй не ’нцадысты: иутæ куыстуæтты, иннæтæ—колхозон бы- 
дырты æмæ фермæты. 
Мурат дæр та кусынхъом фæци æмæ йæ кæд дохтыртæ нæма 
уагътой, уæддæр нартхортонджытæм ныффардæг ис. Дысон Ауыз- 
биимæ быдырæй цæугæйæ се ’хсæн ныхас рауади, мыййаг, фа- 
шисттæ Тæгæрдоны онг куы æрбахæццæ уой, уæд цы кæндзысты, 
ууыл. 
— Æз дæр ам ныллæууинаг нæ дæн,—дзырдта Мурат.—Цæу- 
гæ та акæндзынæн æрмæстдæр партизантæм. 
— Раст у дæ хъуыды, мæ лымæнлæггаг. Кæд дæ фæнда, 
уæд дæ мемæ дæр ахондзынæн. Æндæрæбон уал нæ колхозы фо- 
сæн сæ иу хай хохы ’рдæм аскъæрдтой. Ам ма баззадысты 
кусæг фос æмæ дуцгæ хъуццытæ. Ныхасгонд стæм: гæнæн 
куы нæ уал уа, уæд æз дæр фосимæ ацæудзынæн. 
— Æмæ дæм хæцæнгарз дæр уыдзæни? Уæлдай? 
— Хъуыддаг уымæ куы æрцæуа, уæд ссардзыстæм. Фæлæ 
80 

Æрджынарæгыл æрбаирвæзой, уый мæ нæ уырны. Ныр кæдæй 
архайынц... Æрмæст кæдæм цæуыс, уый куыд ничи зона, афтæ. 
— Госæма æмæ нанаитæ дæр уал хохмæ куы ацæуиккой, 
тæссаг куы уа... 
— Тæссаг... Чи зоны,—дзуапп ын лæвæрдта Ауызби.—Чидæр- 
тæ, бæгуыдæр, сæхи айстой. Фæлæ уыдон фæзмын махæн не 
’мбæлы. Иуæй хорæфснайæн, иннæмæй та аив нæу тæппуддзи- 
над æвдисын. 
Дыккаг райсом раджы Мурат рынчындонмæ азгъордта—йæ 
фарс та йæ хъыгдардта. Куыддæр фæстæмæ раздæхти, афтæ йæ 
сæрты сармадзаны нæмыг цæхæркалгæ афардæг, стæй кæмдæр 
хæстæг ныннæрыди. Йæ фæстæ ма дыккаг, æртыккаг... Æмæ 
Мурат бамбæрста: цæмæй тарстис, уый æрцыдис. 
Цæхгæрмæ уынджы сæхирдæм азгъордта. Уайтагъд æм дæргъ- 
мæ уынгæй æрбайхъуысти танкты уынæр. «Не ’фсæдтæ сты. 
Семæ афардæг уыдзынæн»,—ахъуыды кодта лæппу. Фæлæ уалын- 
мæ танк æрбазынди, æмæ Мурат æрвдзæфау фæци. Танчы фарсыл 
æрттывта фашистон свастикæ. Йæ хæдфæдыл—иннæ ахæм танк. 
Лæппу айтæ-уйтæ нал фæкодта, фæлæ кæйдæр быруйы сæрты 
цæхæрадонмæ басæррæтт ласта æмæ хъæды ’рдæм йæ ных са- 
рæзта. Дзæвгар куы фезгъордта, уæд æрлæууыди. «Нана мæ 
кæм агурдзæн, уæд та аздæхин»,—фæлæ уыцы хъуыды бирæ нæ 
ахаста. Ногæй та фæцагайдта хъæды ’рдæм. «Хæмыцы фæл- 
гæсæны ’рдыгæй не ’мбырдгæнæн бынат»,—афтæ йын дзырдта 
Ауызби, æмæ уыцырдæм згъордта. 
Ныффæллади. Фыртæссæй йæ уд йæ хъуырмæ схæццæ. Æр- 
лæууыди та. Фæйнæрдæм йæ цæст ахаста. Йæ фæстæ ма чи- 
дæртæ тындзыдтой хъæды ’рдæм. Æвиппайды арвыл фæзынди 
цалдæр хæдтæхæджы. Хъæуы сæрты æрзылдысты. Æркалдтой 
бомбæтæ. Иукъорд хæдзары пиллон арт суагътой. Дыууæ агъуыс- 
ты дзы базыдта: иу—клуб, иннæ—рынчындон. Азгъордта та раз- 
мæ. 
Æхсæрджын комы дымæгмæ «Хæмыцы фæлгæсæны» сæййæфта 
Ауызби, Мæдинæт æмæ Алыксандры. Семæ ма цалдæр хъæ- 
уккаджы. Иутæм дзы саргъы бæхтæ. Æрхæндæг æмæ æдзæ- 
мæй кастысты сæ райгуырæн Тæгæрдонмæ, пиллон арт чи уагъта, 
уыцы хæдзæрттæм. Æрджынарæджырдыгæй та цыди сармадзан- 
ты нæрын. 
— Уæллæгъи, Алыксандр, Æрджынарæгыл нæма æрбахызтыс- 
ты. Æвæццæгæн, хъæдрæбынты æрбабырстой. 
— Æвæццæгæн. Фæлæ сæ уыцы нарæг æмæ арф комы куыд 
æрбауагътой? 
Алыксандры ныхасы уаг уыдис уайдзæфгæнæгау. 
— Нæ уазджытæ цы баисты, цымæ?—Ауызби Муратмæ ба- 
касти. 
— Нæ зонын... Рынчындоны уыдтæн. Нана дæр мæ нæ базыд- 
та,—йæ ныхас-иу ын йæ улæфт ацахста, афтæмæй дзырдта Му- 
рат. 
6 Кумрлм фырт 
81 

Ауызби йын касти йæ хуыздзыд цæсгоммæ æмæ хинымæры 
сагъæс кодта, цы уыдзæни, ууыл. 
Алыксандр дæр уыдис мæрдон фæлурс. «Ам куыд æрбами- 
дæг сты, уый æз куы нæ бамбæрстон, уæд ма йæ иннæтæ куыд 
базыдтаиккой! Цыдæр нын нæ фаг кæны, цыдæр». 
— Цомут, æнхъæлмæ нæм кæсдзысты,—æрæджиау сдзырдта 
Алыксандр æмæ Муратмæ баздæхти хицонау.—Дæу ардæм цæуын 
бæргæ нæ хъуыди. Уартæ комвæндагыл хохмæ бафардæг уы- 
даис. Фæстинонæй куыд уыдзынæ? Ноджы дæ къух... Ауызби 
мын дæ хабæрттæ кодта. Уæртæ уал мæ бæхыл сбад,—æмæ 
ацамыдта, се ’мбæлттæй иу идоны босæй йæ фæдыл кæй ласта, 
уыцы бæхмæ. 
— Ницыуал мæ риссы. Фистæгæй мын æнцондæр у. 
— Гъемæ хорз уæдæ. 
Хъæды иуцасдæр куы бауадысты, уæд арв мигъы тулатæй 
нал зынди. Фыццаг расæлфынæг кодта, куыдфæстæмæ митæмхæц- 
цæ къæвда фæрсудзын райдыдта. Фæндаггæттæ цыдысты хъæды 
астæуты, фæззыгон сыфтæрты сæ къæхты бын цъыфимæ змæнт- 
гæйæ. Цыдысты уæнгмардæй, цыма бастадыеты æмæ сæ кæдæм 
цæуын хъуыд, уый дæр нæ зыдтой. Мурат цæугæ размæ кодта, 
йæ зæрдæ та фæсте баззади. Йæ мад, йæ хотæ, йе ’фсымæр... 
Мисурæт... Йе ’мвæндаггæттæй йæм иу дæр йæхи хуызæн нал 
касти. Алыксандры æрфгуыты æлхынцъ цыма никыуал" райхæл- 
дзæн... Мæдинæт цыбыр бæмбæджджын къандзолы, цырыхъхъытæ 
æмæ хъусджын худы зынди лæппуйы хуызæн. Ауызби хъуыдыты 
аныгъуылди: «Цы фæци афонмæ уыцы зæронд ус? Уæ, бæргæ 
ма йын дзырдтон, цом, зæгъгæ. Цы, дам, фæуыдзысты нæ 
къуымтæ. Уыцы сывæллæттæй ма, дам, исчи удæгас куы баз- 
зайа, уæд æм цы цæсгом равдисдзыстæм... Нæ мæгуыр лыгъд 
адæм та цы баисты цымæ?.. Абон ацæуинаг уыдысты. Сæ афæн- 
дараст кæнын дæр мæ къухы нал бафтыди. Нæ бирæ фæллæйттæ, 
æнхъæлдæн, бынсæфт кæнынц... Нудæсæм азы нæ Деникин дæр 
афтæ къуымы бакодта. Æмæ уымæн лæг цы у, уый бæргæ 
фенын кодтам. Ныр та... цæй, ныр дæр та исты хос æрхъуыды 
кæндзыстæм. Ох-ох, сау бонтæ ныл скодта!» 
Мураты æвæлтæрд зæрдæ рафт-бафт кодта. Афтæ йæм каст, 
цыма йæ хъæубæсты, йæ хиуæтты никуал фендзæни. Йæ цæстытыл 
уадысты æвирхъау нывтæ... 
«Уæд хæстмæ тырныдтон, ныр мæм хæст йæхæдæг схæццæ, 
æз та дзы лидзгæ кæнын. Мæ сæр æфснайын. Уым цæуылнæ 
баззадтæн? Уыцы куыйтæй иу уæддæр амардтаин... Алчидæр дзы 
иу куы амардтаид, уæд афонмæ сæ мыггаг сыскъуыдаид! Кæдæм 
ма цæуын?»—Муратæн йæ кæуын йæ хъуырмæ схæццæ, æрлæу- 
уыди, хъæуырдæм азылди, аивæй йæ цæстытæ асæрфта. 
— Цы кæныс? Бафæлладтæ?—фæстæмæ йæм раздæхти Мæ- 
динæт. 
^- Æвæццæгæн æй йæ мады цурмæ æрфæндыди,—радзырдта 
раззæгтæй чидæр. 
Мурат ницы загъта. 
82 

* * * 
Хъæды нарæг комы уæлбылты дæр ма дзæвгар фæцыдысты, 
цалынмæ бынатмæ бахæццæ сты, уæдмæ. Партизанты мусонг 
уыди фæхæрдгæнæны рæбын, цъыхыры æмæ хъæмпæй æмбæрзт. 
Мидæгæй—дыууæ дихы. Баййæфтой ма дзы иу-ссæдз адæймаджы 
бæрц. 
Мурат мусонджы къулрæбын йæхи хъæмпыл æруагъта. Зæхх 
æй йæхимæ ласта. Фæндыд æй дæлгоммæ ныффæлдæхын. Чысыл 
фæстæдæр Ауызби йæ уæлхъус æрбалæууыд æмæ Мурат фестади. 
— Мæн тыххæй ма Алыксандрæн загътай?—лæгъстæгæнæгау 
касти лæппу зæронд лæгмæ. 
— Загътон, загътон. Тæрсгæ ма кæн. Кæрæбин дæр ма дын 
ратдзысты. 
Ауызби бамбæрста лæппуйы уавæр æмæ æнæдзургæйæ йæ 
цурæй рацыди. 
Изæры сæраккъуртгæджын ацæргæ лæг æхсæвхъахъхъæнджы- 
ты куы ’взæрста, уæд æм Мурат бацыдис стыр хорздзинад ку- 
рæгау. 
— Мæн дæр-ма арвит. Тынг мæ фæнды. 
— Ауызбийы сыхаг ды дæ?—Сæраккъуртгæджын æм фæлварæ- 
гау бакасти. 
-О... 
— Ахъуыды кæндзынæн. 
Æхсæвы уарыд митæмхæццæ къæвда. Мурат-иу куы-иу бæ- 
ласы бын æрлæууыд, куы—иннæйы. Уыди мæйдар æмæ йæм 
афтæ касти, цыма фашисттæ куы иу, куы иннæрдыгæй æрбацæй- 
хъуызынц. Йæ кæрæбин уыди æркъæпкæнынæввонг. 
Быдыры ’рдыгæй хъуысти сармадзанты богъ-богъ. «Кæд уыцы 
куыйтæ нæ хæдзармæ дæр балæбурдтой? Кæд сæ исчи нана 
кæнæ Аслæнбеджы бафхæрдта? Аслæнбег йе ’фхæрæгæн нæ ныб- 
бардзæн. Исты йын куы кæной...» Мæйдар æхсæвы йæ цæстыты 
раз февзæрди сауцæст Мисурæт. Хъæуы чызджыты рæсугъд- 
дæр цæуылдæр ныххудти, стæй æрбайсæфти. Бæмбæгджын къа- 
ндзол та кодта уæззауæй-уæззаудæр,—митæмхæццæ донæй ныу- 
удæсти. 
* * * 
Мин фарастсæдæ цыппор дыккæгæм азы ноябры æртыккаг 
бон Мызурæй рахæццæ сты Тæгæрдоны районы партизанты къор- 
дæй æртæ адæймаджы. Хабар. рахастой, зæгъгæ, дам, Алык- 
сандрмæ райкоммæ дæс сахатмæ сиды Цæгат Ирыстоны парти- 
занты къамандиры хæдивæг, партийы обкомы секретарь. 
Фæстаг кæркуасæнтæ уыдаиккой, афтæ Алыксандр йæхи цæуын- 
æввонг æрцæттæ кодта,—йæ цыбыргонд пъалтойыл æд дамбаца 
фæтæн рон æрбабаста, къулæй райста фондзæхстон. 
— Демæ искæйы ахон. Цынæ вæййы,—ныккæнды астæу лæу- 
гæйæ дзырдта сæ къорды штабы хицау —хистæр лейтенант. Хæс- 
тон госпитæлæй нырма æрæджы рацыдис. Æххæст дзæбæх нæма 
уыд, æмæ партизанты къордимæ баззади. 
83 

Дысон дæр ма сæм рауад уыцы ныхас, фæлæ Алыксандр 
не сразы йемæ искæй акæныныл. 
— Ахæм тæппуд нæ дæн,—дзуапп радта райкомы секретарь.— 
Кæд мыл æмбæла, уæддæр бирæгъ. 
— Фашисттæ—нæ фындзы бын. Цыппæркъахыг куы нæ уа, 
уæддæр дыкъахыг фæуыдзæни... 
Алыксандр, зылынджынау, йæ мидбылты бахудти. 
— Мæ мæцъæлтæ мæхи. Кæд мын иунæгæй цæуæн нæй, уæд 
уартæ уыцы лæппуйæн, бæхтæй сабырдæр чи у, ууыл саргъ 
авæрæнт. 
Штабы хицау бамбæрста: ныхас цæуы Муратыл. Æмæ уыцы 
фæнд йæ зæрдæмæ нæ фæцыди—фынддæсаздзыд сахъат лæппу 
йын цы баххуыс кæндзæни? 
— Æз ыл мæхæдæг авæрдзынæн саргъ,—Мурат, цыма æппын- 
дæр фынæй нæ уыди, уыйау йæ бынатæй рагæпп ласта æмæ 
тагъд-тагъд йæ дзаумæттæ акодта. 
... Ныллæггомау кавказаг бæхтæ ахуыр уыдысты æвæд рæтты 
цæуыныл. Фæйнæрдыгæй, æгомыг уæйгуытау, лæууыдысты ставд- 
зæнг бæрзонд тæрс бæлæстæ. Æлыгджын зæхх æмбæрзт уыди 
бурбын сыфтæртæй, хус къалиутæй, æмæ бæхты цæфхæдты бын 
къæрццытæ кодтой. Бæлæсты гом цæнгтæй-иу стахтысты цъиахтæ 
æмæ-иу се ’нæзæрдæисгæ цъæхахст, удхæссæджы хъæрау, хъæды 
ныййазæлыди. Фæндаггонтæ цыдысты фæрсæй-фæрстæм, æнæдзур- 
гæйæ. 
«Владимир Николаевич—донской казак»,—æрбаймысыд Му- 
рат Вовæйы ныхæстæ.—Мæгуыр, Астæуккаг Азийы *рдæм ма 
цæуинаг уыдысты. Цымæ сын бантысти?— Мураты хъуыдытæ 
зилдух кодтой Тæгæрдоны йæ сыхæгты, йе ’мхъæуккæгты алы- 
варс.— Райгуырæн хъæу! Райгуырæн зæхх! Мæнæ ныр кæуыл цæ- 
уын, уый дæр мæ райгуырæн зæхх у. Фæлæ фыццаг хатт арвы рухс 
кæм федтон, уыцы кæрты æрлæууын ныр мæ бон нал у. Адæй- 
магæн йæ хæдзары фæлæууыны бар куы нæуал уа, уæд ма 
уымæй æлгъыстагдæр цы вæййы?.. Къостайы загъдау: 
Бæрæг дæр нын нал ис, цы стæм, 
Цы уыдзæн нæ фидæн, нæ фæстаг? 
Хъуыдытæ иу иннæйы ивынц. Мæнæ сæ размæ февзæрди 
(Ьыдгæнæг. Цыма зæххы бынæй сгæпп ласта. Æд хæцæнгарз... 
Алыксандрмæ ныхъхъавыд. Фæлæ Мурат фæраздæр, æмæ фыд- 
гæнæг фæуæлгоммæ... 
— Хъа-хъ! Хъа-хъ!—ныййазæлыди Мураты хъусты. Лæппу 
йæ саргъы гоппыл фæхæцыди, стæй кæрæбинмæ февнæлдта. Бæ- 
лæсты цæнгтæй стахтысты цъиахтæ. Йæхиуыл æрхудти. 
Цæуынц æнæдзургæйæ. Муратмæ афтæ кæсы, цыма дард 
кæмдæр хъуысы кæйдæр зарын: 
Додой фæкæнат, нæ райгуырæп хæхтæ, 
Сау фæныкæй уæ куы фснин фæлтау... 
Зарæг азæлы бæрзонд хæхты ихын цъуппытыл æмæ фæстæ- 
мæ ноджы домбайдæрæй здæхы: 
84 

Оххай-гъе! Не знаг нæ былмæ фæтæры,— 
Кадмæ бæлгæйæ æгадæй мæлæм... 
Адæмы фарнæй къæдзæх дæр ныннæры,— 
Гъе, мардзæ, исчи!— Быитон сæфт кæнæм!.. 
Æгомыг хайуан та згъоры, тындзы размæ. 
Зарæг æрмынæг, æмæ та Мураты сæрмæ лæсын райдыдтой 
алыхуызон зæрдæсæттæн хъуыдытæ... «Цæмæн сæ бахъуыд цымæ 
Алыксандр? Кæд горæтæн дæр тас у? Æмæ Æрджынарæгыл 
дæр куы нæма æрбахызтысты... Кæд, мыййаг, Мæздæджы ’рды- 
гæй дæр?.. Нæ, нæ! Иугæр Дзæуджыхъæу... Уæд Грозна дæр, 
стæй та Баку... Æмæ уæд æнæ нефтæй байсæфдзыстæм...» 
Алыксандр дæр йæхи хъуыдыты аныгъуылд. Цæстытыл уайынц 
Ирыстоны быдыртæ æмæ хæхтæ, хъæутæ æмæ горæттæ. «Бал 
бирæгътау фæйнæрдыгæй лæбурынц фашистон лæгмартæ. Мах 
та нæхи нымбæхстам хъæды арфдæр ран. Тыхджын æфсад хъæуы... 
Чи зоны, Фæскавказæй æххуыс æрбаппарой, æмæ уæд нæ цæди- 
сонтæ та?.. Бирæгъыл, дам, мæгуыры бон куы акæны, уæд... 
Æндæр нын цавæр цæдисонтæ сты? Амырык, Англис... Сæ быны 
дон бацыд æмæ нын сцæдисонтæ сты.—Искæимæ быцæугæнæгау 
хинымæр дзуры Алыксандр.—Нæхæдæг, æрмæстдæр нæхæдæг. Æр- 
мæстдæр Сырх Æфсад... Æмæ уæд иннæ бæстæты пролетаритæ та? 
Германы, Италийы? Ау, Гитлеры æфсад æрмæстдæр хъæздгуы- 
тæй уа? Кæнæ Румыны? Уæдæмæ ис адæм, ис наци, ис пад- 
дзахад. Æмæ, æвæццæгæн, ахæм цæхгæр фæзылдтыты, ахæм 
уæззау фæлварæнты æнцон нæ вæййы хи адæмы, хи нацийы, 
хи паддзахады уæрдонæй рагæпп кæнын».— Алыксандры хъуыды- 
ты хал фескъуыд æмæ сын цыма кæронбæттæн кодта, уыйау 
хъæрæй сдзырдта: 
— Уæдæ афтæ... 
— Куыд?—афарста Мурат. 
— Æз æмæ ды ам цæмæн стæм? 
— Куыд цæмæн? Хæст у... 
— Æмæ цæмæн у хæст? 
— Æмæ-гъа... Фашизм...—Лæппу фæрсæгау касти Алыксандр- 
мæ. 
— Хæст дæр, загъд дæр—иууылдæр исбоны фæдыл рауайынц. 
Исбон, зæхх, æхца, сызгъæрин... 
— Ауызби дæр афтæ фæзæгъы. 
— Ауызби бирæ зоны, бирæ федта... Исбоны фæдыл æфсымæр 
æфсымæры мары. Сызгъæриныл адæймаг йæ райгуырæн бæстæ 
ныууæй кæны. Фашизм дæр, искæй тугвæллойæ чи цæры, уыдоны 
æрхъуыдыгонд у... 
Хъæдæй рахызтысты. Бæхтæ къæдз-мæдзы нарæг фæндагыл 
фæхæрд кодтой. Сæрвæттæ суанг Урс хохы рæбынмæ зындысты 
бæгънæгæй; хус кæрдæг фæззыгон уымæлы уæзæй зæххыл ныд- 
дæлгом. «Сæрдыгон хизæнтæ»,—ахъуыды кодта Алыксандр æмæ 
йæ алыварс цæст ахаста. Разæй Урс хохы бæрзонд рагъ ногуард 
митæй тæмæнтæ калдта æмæ йæм цæстытæ нæ лæууыдысты. 
Æрæмысыди ивгъуыд бонтæ. Æртæ азы размæ йæ бинойпаг 
85 

Алимæтимæ Цъæйы сæ «Ь-гллад уагътой. Схъасы цъитийыл æхсæ- 
вы мит ныууарыд, æмæ йггм райсом раджы Алимæт куы скаст, 
уæд, сывæллонау, йæ моммæ базгъордта: «Цом-ма, цом!.. Уымæй 
рæсугъддæр никуыма ницы федтон... Алы аз дæр ардæм цæудзыс- 
тæм. Нæ цæудзыстæм? Цæудзыстæм, цæудзыстæм...» Алыксандр 
арф ныуулæфыди. 
...Октябры фæндзæм бон йæ кабинеты дуæрттæ сындæггай 
байгом сты æмæ кæрæдзийы фæдыл æнкъардæй мидæмæ ’рбахыз- 
тысты райæххæсткомы сæрдар Майрæм, райкомы дыккаг секре- 
тарь, æфсæддон комиссар, милицæйы хицау. 
Алыксандр фыццаг ницы бамбæрста, стæй йæ зæрдæ æваст 
срæхуыста: «Цыдæр æвирхъау бæллæх æрцыд! Ау, Алимæт?..» 
Майрæм йæ цæстытæ асæрфта. 
— Алыксандр, фидар лæуу. Алимæт не ’ппæтæн дæр уыдис 
иу мадæй райгуыргæ хойау. Бирæ йæ уарзтам...—цыдæр æнæбон 
хуызæй йæ къухтæ фæйнæрдæм акодта.—Хъæддых фæлæуу, æн- 
дæр гæнæн нæй. Кæддæриддæр æй нæ зæрдыл дардзыстæм. 
Йæ рухс ном уæлæуыл баззайдзæни.—Майрæм бацыд Алыксандр- 
мæ, йæ хъæбысы йæ ’рбакодта. 
Уый фæстæ, тæфæрфæсгæнджытæ куы ацыдысты, уæд Алык- 
сандр бандоныл æрхауд, иуцасдæр æдзæмæй фæбадти, стæй йæ 
цæстысыгтæ фемæхстысты. 
«Алимæт, Алимæт... Куыд зын мын у æнæ дæу, уый куы 
зонис... Кæд сæрæгасæй баззайон, уæд дын дæ ингæн уæддæр 
ссардзынæн... Ныр та уал... Тагъд уыдзæни авд сахаты. Рагъмæ 
нæ бирæ нал хъæуы. Уырдыгæй та ныххиздзыстæм Нарæг коммæ, 
стæй уæд...» 
— Алыксандр! Кæс-ма, кæс!—фæхъæр кодта Мурат. 
Райкомы секретарь йæ бæхы рохтыл æрбахæцыди, Мурат 
кæдæм амыдта, уыцырдæм акасти, фæлæ ницы раиртæста. 
— Уæлæ! Уыцы урс хохы æркомкоммæ, парашюттыл! Иу... 
дыккаг дæр. Иуцъус дарддæр. 
Алыксандр йæ рахиз къухы армæй æрæмбæрзта йæ сахъат 
цæст, ныккасти сыгъдæг арвмæ æмæ ауыдта чысылгомау, дардмæ 
урс мигъы тæппыйас чи зынди, ахæм парашюттæ. 
— Мурат, тагъддæр, цалынмæ зæххыл нæма æрæнцадысты, 
уæдмæ сæ сæййафæм. 
Барджытæ сæ фæндагмæ дæр дзæбæх нал кастысты, афтæмæй 
фæтъæбæртт ластой, разæй, иу-æртæ километры бæрц дарддæр 
цы нæзыты къох зынд, уыйырдæм. 
Хæстæгдæр бæласы бынмæ куы бахæццæ сты, уæд сæ бæхтæй 
æргæппытæ ластой. Парашютисттæ ма ауыгъдæй лæууыдысты 
уæлдæфы. 
— Бæхтимæ дæлæ уырдæм дæхи ныййис,—Алыксандр фæзылди 
Муратмæ æмæ йын ацамыдта, сæ чъылдыммæ цы æрх уыдис, 
уымæ. 
— Уадз мæ дæ цуры,—балæгъстæ кодта лæппу. 
— Мыййаг, куы схæцæм. Æдас нæ уыдзæн... 
8<> 

— Уæртæ уыцы дуры аууон æрæмбæхсдзынæн,—хæххон мæкъ- 
уылы йас дурмæ амонгæйæ, загъта Мурат. 
Лæппу кæрæбиныл хæцыди сагойы хъæдыл хæцæгау, æмæ йæ 
Алыксандр дызæрдыгхуызæй афарста: 
— Æхсын зоныс? 
— Скъолайы нæ ахуыр кодтой,—загъта Мурат. 
— Ме ’вастæй ма фехс. Удæгасæй кæд сæхи раттиккой. Дуры 
аууон бад. Кæд дæ цурты лидзой, уæд-иу æхс. Æз размæ фæцæуын 
уæртæ уыцы лæнкаумæ,—ацамыдта Алыксандр. 
Дымгæ парашютистты рахаста, Мурат кæм лæууыдис, уыр- 
дыгæй иу-сæдæ метры æддæдæрмæ, афтæмæй зæхмæ æрцæйхæццæ 
кодтой. Фыццаг парашютист, йæ хæдбынмæ цы æртæ бæрзонд 
бæласы уыдис, уыдонæй иуы къалиуты ’хсæн ныссагъд. Дыккаг 
Алыксандрмæ хæстæг зæххыл æрæнцад, йæ парашют феуæгъд 
кодта æмæ, йæ акомкоммæ цы лæнкау уыдис, уырдæм йæхи 
сарæзта. Алыксандр æй бæласы аууонæй фехста. Лæг йæ фарсыл 
æрхауд æмæ йæ автоматы рæйын ссыд. Уæдмæ Алыксандр иуцас- 
дæр азгъордта æмæ бахæстæг, бæласы къалиуты ’хсæн чи ныс- 
сагъд, уымæ. 
— Ей!—схъæр æм кодта уæлæмæ,—дæ хæцæнгарз раппар! 
Дзуаппæн ын уыди автоматы къæр-къæр. Нæмгуытæ, ’хсит- 
гæнгæ, атахтысты Мураты сæрты . 
— Мурат, дæхи дзы хъахъхъæн!—загъта Алыксандр.—Куы 
хиза, уæд æй æхсгæ кæн,—йæхæдæг атындзыдта дыккаг парашю- 
тисты фæдыл, Урс хохы ’рдæм. 
«Æвæццæгæн, зоны, уыцырдыгæй лæгæттæ ис, уый», — хъуы- 
ды кодта Алыксандр æмæ та ныхъхъавыд йæ фондзæхстонæй. 
Абырæг йæ мидбынаты ныззылд æмæ фæуæлгоммæ, автомат 
иуварс асхъиудта. 
Райкомы секретарь йæ амæттагмæ бацыди. Бурхил рæсугъд 
лæппу йæ цæстытæ арвмæ ныццавта, афтæмæй уæлгоммæ хуыс- 
сыди. Алыксандры зæрдæ ныккæрзыдта, йе уæнгтæ æрызгъæл- 
дысты, чысыл ма бахъæуа, йæ зæнгтæ ма фæдыдагъ уой. Исдуг 
йæхимæ цыдæр æлгъаг фæкасти. Кæй амардта, уый цыма йæ 
районы колхозонтæй исчи уыд: хуымæтæг къандзолы, бæмбæдж- 
джын хæлаф æмæ зæнгæйтты, ирон хъусджын дзабырты... Алык- 
сандр йæ сæр батылдта, цыма йе ’нкъарæнтæ сырдта. Мардмæ 
æргуыбыр кодта, йæ фарсæй йын райхæлдта дамбаца æмæ кард, 
дзыппæй систа дыууæ гæххæтты гæппæлы. Йæ зæнгтæ цыма 
æгæр ставд уыдысты, афтæ йæм фæкаст. Зæнгæйттæн сæ бæт- 
тæнтæ айхæлдта æмæ сæ хуылфæй систа дыууæ армыдзаджы 
советон æхцатæ. 
Уыцы рæстæг Мурат бафиппайдта, дыккаг парашютист бæ- 
ласæй хизынмæ кæй хъавы, уый æмæ айтæ-уыйтæ нал фæкодта, 
йæ кæрæбины хъæд йе уæхскмæ фæцарæзта æмæ мæнгвæдæг 
æрбалхъывта. Фæлæ йæ хъавд нæ фæрæстмæ. «Гъы, ничи мæм 
кæсы, къамандиры адъютант!»—мæстыйæ ахъуыды кодта Мурат 
æмæ та ногæй ныхъхъавыд. Ацы хатт дæр та нæ фæрæстдзæф. 
87 

Æртыккаг хатт дæр кæд тынг арæхстгай ныхъхъавыд, уæддæр 
нæмыг йæ нысаныл нæ сæмбæлд. Мурат стыхсти, фехста та 
ногæй æмæ та ницы. Æрмæст фæндзæм хатт бафиппайдта, па- 
рашютист йæ галиу къух куыд ныттылдта æмæ йæ йæ был- 
тæм куыд схаста, уый, йæ автомат та, бæласы цæнгтæй иуæй 
иннæмæ схъиуттытæгæнгæ, зæхмæ æрхауд. Æмæ дын сыгъдæг 
иронау куы сдзурид: 
— Дæхи-ма мæм равдис, ме ’мзæххон. Æз цæф дæн, иннæ 
ахæм æнæ хæцæнгарз... Ма мæ тæрс. 
Мурат дисы бафтыд: фашист иронау дзуры?.. Цымæ цы фæци 
Алыксандр? Уæдæй нырмæ йæ хъустыл гæрæхтæ цыдысты... Кæд 
ыл, мыййаг, исты ’рцыд? Æмæ йæ ныр ацы æнаккаг ныхæстыл 
дары, иннæ та йæм хъуызгæ ’рбакæны... 
Мурат æрыхъуыста, фæлæ йæ алфæмблай уыд сабыр, афтæ 
сабыр, æмæ йæ зæрдæйы цæф хъуысти. 
— Ирон нæ дæ, ’ви? 
— Æнцад бад! Æз ирон дæн. Ды кæцон дæ, уый дæр рав- 
зардзыстæм. 
— Уæдæ æхсгæ, кæд мыл не ’ууæндыс, уæд! Немыцæй ра- 
лыгъдтæн. Ныр нæхи зæххыл мæлыныл дæр разы дæн. Æрмæст 
мæ бæласæй æрхизын бауадз. 
— Æнцад бад! 
— Нæ хæдзары мæм æнхъæлмæ кæсынц мæ зæронд мад, 
дыууæ сывæллоны. Уыдонæй ард хæрын, хæцæнгарз мæм нал и. 
Мураты хъустыл ауади къæхты уынæр. Фæстæмæ фæкаст— 
Алыксандр. 
Уый бæласы сæрыл бадæгмæ схъæр кодта: 
— Ей, бынмæ дæхи æруадз! Æрмæст мацы схъавай! 
Бæрзонд, бæзæрхыг лæг хуымæтæджы бæмбæджджын æмæ 
галифейы сындæггай бынмæ ’рхылди. Мурат хинымæры бадис 
кодта йæ дарæсыл. 
— Хæстæгдæр-ма ’рбацу. Æрмæст дæ къухтæ—хæрдмæ!—загъ- 
та Алыксандр æмæ стъæлфæгау фæкодта, хæстæгмæ йæ куы 
федта, уæд. 
— Уый дын фембæлд, гъе! Æгас цу, Габоци, дæ фароны 
фистимæ! 
— Алыксандр! Уый ды дæ?!—Габоцийæн йæ цæсгом ныр- 
рухс, йæ къухтæ æруагъта æмæ райкомы секретары ’рдæм 
ракъахдзæф кодта. 
— Æнцад лæуу! Дæ къухтæ! 
— Æрра фæдæ ’ви, мæ хæрæфырт! 
— Къухтæ—хæрдмæ!—Алыксандр æм топпæргъæвдæй æввахс- 
дæр бацыд.—Дзургæ! Ам цы Кусыс? 
— Гъа, хæрæфырт дæр мауал хуыйн. Адæймаджы цæстæй 
мæм уæддæр ракæс,—сбустæ кодта Габоци.—Арæби, бауадз 
мæ, удмидæг æрцæуон. 
— Хæрæфырт кæй дæн, уый тыххæй мæ мардтай? 
— Нæ дæ базыдтон. Арæби... 
88 

Алыксандр сагъæсы бафтыд. Йæ мад æмæ Габоцийы фыд— 
дыууæ æфсымæры цот. Габоцитæ ма хохы куы цардысты, уæд 
сæм-иу Алыксандр арæх уыд. Институтмæ дæр Габоциимæ иумæ 
бацыдысты, фæлæ уый йæ ахуыр æмбисыл ныууагъта. Уæдæй 
нырмæ никуыуал сæмбæлдысты. 
Алыксандр дурыл æрбадти, Габоцийы дæр сбадын кодта. 
— Уый æнхъæл чи уыд, æмæ дыл ахæм ран фембæлдзы- 
нæн. Куыд бахаудтай немыцмæ?—фарста Алыксандр. 
— Иннæтæ куыд бахауынц, æз дæр афтæ. 
— Иннæтæ цæфтæй бахауынц. 
— Уый дæумæ афтæ кæсы. Уæдæ немыц ардæм цæмæн æр- 
бахæццæ сты? 
— Наполеон та Мæскуы байста... 
— Уæд æндæр замантæ уыдысты,—дзуапп лæвæрдта Габоци. 
— Уый куы зонис... 
— Æз æй зонын. Зонын, нал сты Ленины фæллæйттæ. Сталин 
сæ байсæфта. Мæнæн дæр æнцон ,нæу, æз дæр фæскомцæдисон 
уыдтæн, æз дæр уарзтон советон хицауады... 
— Цалынмæ дын алцыдæр цæттæйæ уыди, уæдмæ. 
— Иннæтæй уæлдай æз дæр уæлбыл нæ фæдæн. Фæлæ ныхас 
ууыл нæ цæуы. Нал ис советон хицауад, амардис. Æмæ афоныл 
нæ сæртæ бафснайæм. 
— Ома, куыд? 
— Ам уал нæхи бафæсвæд кæнæм рæстæгмæ. Стæй нæм 
зындзысты. Дæхи ме ’вджид бакæн. 
— Чи уыди де ’мбал? 
— Мæ мард фен, нæ йæ зонын, уый хистæр уыд. 
— Æз дæр ма йæ куы зонын. Йæ дзыппæй йын гæххæттытæ 
систон. 
— Æмæ ма дзы уæд мæн та цы фæрсыс? 
— Цавæр хæс уын радтой? 
— Мæнæн... Ме ’мбалы хъахъхъæнын. 
— Æндæр ницы? 
— Ницы! 
— Кæмæй у?—Алыксандр æмбæрста Габоцийы фæдфæливæн 
ныхæстæ. 
— Арæби, нæ йæ зонын. 
— Чи уæ рарвыста? 
— Уый дæр нæ зонын... Мæ мад, мæ фыдыстæн... Арæби, 
уацары бахаудтæн. Æрмæст иу хъуыддаг зонын. Нал ис колхозон 
цард... Нал ис... 
Мурат сæм хъуыста цымыдисæй; иуахæмы схуыфыди. Габо- 
ци йæм æрбадзагъул кодта: 
— Сывæллæттæм æрхаудыстут... 
— Ды дæхи кæмæн ныууæй кодтай, уыдонæй фæлыгъди. Тагъд 
Гитлер дæр, йе ’фсад дæр дæрæнгонд æрцæудзысты! 
— Ха-ха-ха! Хо-хо-хо!—ныййазæлыдис Габоцийы бæзджын 
хъæлæс. 
89 

— Худæгæй мæ амардтай, мæ хæрæфырт. Амард, амард уыцы 
хæрæг! 
— Банцай, æнаккаг!—фæхъæр ласта Алыксандр,. стæй цыма 
йæ хъæр ныхасыл фæфæсмон кодта, уыйау фæхъус, исдуг хъуы- 
дытыл фæци. «Куыд æгъдауæй фæфæлдæхт Габоци зыгъуымыр- 
дæм?—фарста йæхи, фæлæ рæстмæ дзуаппыл нæ хæст кодта.— 
Тæппуд у, æндæр ницы! Уæвгæ, цы бæрæг ис, кæд исты цъам- 
мар митæ бакодта»... 
— Исты ма зæгъыс?—афарста Алыксандр. 
— Ницы!—дзуапп радта Габоци. Бамбæрста, кæй нал аир- 
вæздзæн, уый. Йæ хæрæфырт, æнцонæй чи æрсæтта, ахæм нæу. 
Нæ, ницыуал зæгъдзæн. Ницы зоны. Æрмæстдæр хъахъхъæнæг 
уыди. Цæуæнт æмæ йæ сбæрæг кæнæнт. Бирæ нал ахæсдзæн 
сæ рæстæг, æмæ уæд... 
— Уæдæ аивгъуыдтам,—райкомы секретарь дыууæ автоматы 
æмæ наган бæхы фæсарц баст хордзенгонды бафснайдта, дыккаг 
та Муратмæ радта, æмæ сæ бæхтыл абадтысты. Фæндаг къæдз- 
мæдзытæ кæнгæ хæрды сфардæг. Æрдæбонсарæй бæхтæ сæ фæл- 
лад суагътой æмæ ныр рогæн згъордтой. Алыксандр цыди ра- 
зæй, йæ фæстæ—Габоци, уый фæстæ Мурат. Лæппу хъуыдытæ 
кодта абоны цаутыл. Хæрæфырт æмæ мады ’фсымæр... Ничи 
кæсы уыцы бандитмæ, йæхи ницызонæг куыд скодта. 
Габоци йæ къах скъуырдта, æрлæууынмæ хъавыди,. фæлæ 
йыл лæппу фæхъæр кодта: 
— Уайгæ, уайгæ! 
— Гъæ, мæ хæсгæ мæрдтæ, гъе!—сдзырдта Габоци.—Искæд 
бон дæ мæ къухмæ хъæуы, мæ хæрæфырт... 
Габоци та йæ къах «скъуырдта» æмæ цыма йæ дзабыримæ 
архайдта, уыйау фæгуыбыр. Мураты бæх ма йæ цыды кой код: 
та, бахæццæ фыдгæнæджы цурмæ. Уый та цыма хъандзал- 
тыл лæууыдис, уыйау йæхи фехста фæстæрдæм æмæ фæлæбурд- 
та, Мураты къухы цы кæрæбин уыдис, уымæ. Йæ тых-йæ бонæй 
йæ рариуыгъта æд барæг, æмæ йæ райкомы секретары ’рдæм 
фæцарæзта, мæнгвæдæг æрылхъывта. 
— Гъа-гъа!!! Алыксандр! 
Фæлæ хæцæнгарз нæ фæгæрах кодта—гилдз дзы нал уыдис, 
æрдæбон сæ Габоцийæн йæхиуыл схардз кодта, ногтæ нывæрын 
та дзы ферох и. Мураты хъæрмæ райкомы секретарь цæхгæр 
фæзылди, æмæ йæ дамбаца фелвæста. Фæлæ уæдмæ Габоци 
Мураты бæхы аууонæй йæхи фехста. Æвæццæгæн, фæндагæй 
æрхы былмæ, къæдзæхдурты аууонмæ ныггæпп кæнинаг уыдис, 
фæлæ йæ къахы бын дур фæбырыд æмæ уырдыджы, схъиудты- 
тæгæнгæ, атылди арф коммæ. 
Мураты цæсгом цикъæйау афæлурс, афтæмæй былыл лæууыд 
æмæ касти, Габоци кæдæм асхъиудта, уырдæм. 
— Ницы дæ фæрысти? Тынг дæ ныццавта?—Алыксандр фез- 
дæхти лæппумæ.—Молодец! Мæлæтæй мæфервæзын кодтай. Ахæм 
къамбецарæзт лæг... Сæрæн разындтæ. Аххос та мæхи уыди. 
90 

Фæстеæз хъуамæ цыдаин.—Фæхъус, йæ мидбылты гæзæмæ бахудт 
æмæ ма йæ ныхасыл бафтыдта:—Дæ берданкæ кæй нал сивтыгъ- 
тай, уымæй та бынтон хорз бакодтой. Æвæццæгæн, зыдтай... 
— Ницы... Иронау куы сдзырдта, уæд дисы бацыдтæн... Æмæ 
мæ ферох и... 
* * * 
... Мызуры партийы райкомы агъуысты æрæмбырд сты, алы 
кæмттæй кæмæ фæсидтысты, уыдон. Ныхæстæ, хабæрттæ... 
Уалынмæ дуарыл æрбахызти Дзамболат, йæ фæдыл респуб- 
ликæйы партизанты къамандиры хæдивæг—партийы обкомы 
секретарь, ноджы ма иу ацæргæ булкъон. Къуырийы бæрц нал 
федта Алыксандр Дзамболаты. Æмæ цыма зынгæ фæзæронд- 
дæр—йæ уадултæ мидæмæ бахаудысты, йæ къæмисæнтæ ныронг 
дæр фæлурсбын уыдысты, ныр бынтондæр урс адардтой. 
Дзамболат стъолы фарсмæ æрлæууыд, тарбынморæ сæрак 
папкæ байгом кодта, цыдæр гæххæттытæ дзы рафæлдах-бафæл- 
дах акодта, стæй райдыдта: 
— Æмбæлттæ! Æртæ боны фæстæ уыдзæни Цытджын Ок- 
тябры бæрæгбон æмæ уын арфæ кæнын. Æппæт хорздзинæдтæ 
уын зæгъы мæ зæрдæ. Уырны мæ: нæ иннæ бæрæгбон ныл 
хуыздæрæй æрцæудзæни. 
Æнхъæлмæ кæсут ахъаззаг цаутæм. Знагыл тагъд сæмбæлдзыс- 
ты Сырх Æфсады бæрзæйсæттæн цæфтæ. Махæн дæр æнцад 
бадæн нæй. Архайын хъæуы кæм хæцæнгарзæй, кæм ныхасæй. 
Адæмæн æмбарын кæнын хъæуы...—Дзамболат иуцъус æдзæмæй 
алæууыди.—Орджоникидзейы цур цæуы ахъаззаг хæстытæ. Гитле- 
рон пропагандæ айхъуысын кодта, цыма Сталинград байстой, 
цыма Бакумæ фæхæццæ кæнынц. 
Знаг Кавказы хæхты ’рдæм æрбаппæрста дæсгай танкджын 
æмæ моторизацигонд бæхджын дивизитæ, мин хæдтæхæгæй фыл- 
дæр. Гитлеры æфсæдты иу хай бырсы Новороссийск, Туапсе 
æмæ Сухумы ’рдæм, Гуырдзыстон æмæ Сомихмæ. Иннæ хайæн 
та йæ хæс у Стъараполы æмæ Мæздæджы быдыртыл ацæуын, 
Орджоникидзейæ Бакуйы ’рдæм абырсын. Цалдæр дивизийы фæл- 
варынц хæхты сæрты Фæскавказмæ ахизыныл. Хъахъхъæнынады 
Паддзахадон Комитет, Генералон штаб, æмбал Сталин æппынæд- 
зух сæ хъус дарынц Кавказы фронтмæ. Не ’фсæддон хæйттыл 
дзæвгар бафтыдис Фæскавказæй. Дыгургоммæ бацæуæнæй рай- 
дай’æмæ Арвыкомы онг, Гæмæхсæр хох кæй хонынц, уырдыгæй 
Сунжæйы рæгътæм, Мæздæджы бын Терчы былгæрæттæм —Æр- 
джынарæгыл нал дзурын — йе ’фсæдты цыма исчи садзгæ нык- 
кодта—фæстæмæ къахдзæф дæр нал кæнынц. Сырх Æфсад тагъд 
фæсурдзæни гитлерон æрдонгты Ирыстоны зæххæй, æппæт Цæ- 
гат Кавказæй дæр. 
— Знаг йæ удæй арт цæгъды Сталинград байсыныл,—дзырдта 
дарддæр Дзамболат.—Волгæ йæхи куы бауид, уæд та Мæскуыма* 
91 

чъылдымырдыгæй ныббырсид. Тырны Цæгат æмæ бæстæйы астæук- 
каг хай Хуссары облæсттæй фæхицæн кæнынмæ. Фæлæ Сталингра- 
ды немыцы хъуыддæгтæ сæ хæрзтæй не сты... 
Хæстæгдæр бонты мах сбæлвырд кæнын хъæуы, Ирыстоны 
зæххыл знагмæ цы тыхтæ ис, уыдон. Бæлвырдæй цы кæнын 
хъæуы, уый ма уын зæгъдзысты...—Дзамболат ацамыдта, йæ 
фарсмæ чи бадти, уыдонмæ.—Иу хатт ма йæ зæгъын: адæмæн 
æмбарын кæнут уавæр, цæмæй сæ зæрдæ ма асæтта. Уæлахиз 
мах уыдзæнис! Мæхи зондæй нæ дзурын. Æрæджы сæмбæлдтæн 
Политбюройы уæнгтæй иуимæ æмæ уын тынгдæр уый ныхæстæм 
гæсгæ дзурын... 
Æмбырд куы ахицæн, уæд ма Алыксандр Муратимæ бацыди 
партизанты скъладмæ, йæ чысыл æмбалæн равзарын кодта ног 
хъарм къандзол, бæмбæджджын хæлаф, батинкæтæ æмæ хъус- 
джын худ. 
Дыккаг райсом раджы Алыксандр æмæ Мурат аздæхтысты 
хъæдмæ, се ’мбæлттæм. 
12. 
Алыксандрæн Мызуры цы ахсджиаг хæс 
бабар кодтой, уый фæдыл къорды уæнгти- 
мæ куыд уынаффæ кодта, афтæ Мæдинæт сæ цуры февзæрди. 
Райкомы секретарь ыл æндæр искуы сæмбæлдис, зæгъгæ, уæд 
æй æнцонтæй нал базыдтаид: чызг йæ уæлæ ахæм дарæс акодта 
æмæ ацæргæ усы халдих фестади. 
— Уый дын, гъе: артисткæ дæ æмæ артисткæ!—ныддис кодта 
Алыксандр. 
— Мах арвитут Муратимæ.—Чызг æнæбарыгомау бахудти.— 
Мæнмæ немыцæй чи ’рбакæса, уымæн йæ зæрдæ схæсдзæни. 
Мурат дæр, уæдæ... 
Алыксандр чызджы фæндыл нæ бацин кодта. Мæдинæт иу 
судзгæ маст бавзæрста æмæ уал ын æгъгъæд фæуæд. Ноджы 
ма а фæстаг рæстæджы Алыксандр фиппайын райдыдта: Мæ- 
динæт йæ цуры ис, зæгъгæ, уæд цыдæр зæрдæрухс бавзары. 
Сфæлмæндзырд вæййы. Уыцы хъуыдыйæ-иу фестъæлфыд. Йæ 
цæстыты раз-иу февзæрд йæ бинойнаг Алимæт урс худы, урс 
халаты, урс—йæ цæсгом, йе ’рфгуытæ... 
...Сæ ацæуыны размæ Алыксандр Мурат æмæ Мæдинæтимæ 
бæстон фæдзырдта. 
Æхсæвы зæххыл ныббадти бæзджын фæззыгон мигъ. Мæди- 
нæт æмæ Мураты се ’мбæлттæ хъæды кæронмæ æрхæццæ кодтой, 
фæндараст сын загътой. 
Муратыл базыртæ базади: ахæм ахсджиаг хъуыддаг ын бабар 
кодтой! Йæхицæн дзырдта; «Исты мыл куы ’рцæуа, уæддæр мæ 
цард дзæгъæлы нæ фесæфдзæн». Йæ цæстытыл ауади: фашистты 
къухмæ бахауд, тъæппытæгæнгæ йæ сæ разæй фæтæрынц, хæсты 
райдиан æмбырд кæм уыдис, уыцы фæзмæ. Хъæуы астæумæ адæм 
92 

згъорынц, семæ Мисурæт дæр. Чызджы уадултыл лæсæнтæ кæ- 
нынц цæссыджы фæрдгуытæ. Адæмы ’хсæнæй райхъуыст йæ мады 
цъæхахст: «Мурат!» Уый та лæууы сæрбæрзондæй. Мæнæ йын 
ауындзæны бæндæн йæ хурхыл авæрдтой, ныртæккæ асин фес- 
хойдзысты... Мурат йæ къух фелвæста, ныхъхъæр кодта: «Æгас 
цæуæд Парти! Æгас цæуæд Сталин! Мæлæт фашизмæн!» Уалын- 
мæ йæ хъустæ ацахстой топпы гæрæхтæ. 
Бæндæн ын йæ хъуырыл чи авæрдта, уый фæтымбыл. Рай- 
хъуысти тыхджын «Ур-ра!» 
Ехх, сæнттæ,сæнттæ... 
Цæуынц чызг æмæ лæппу. Мæдинæт рæстæгæй-рæстæгмæ фæ- 
хæцы Мураты цонгыл. Иуахæмы сæ хъустыл ауади куыдзы рæйын. 
Чысыл фæстæдæр райхъуысти уасджыты уасын... Æвæццæгæн, 
дыккаг кæркуасæнтæ сты... Ауадысты ма цасдæр, уасджытæ 
ныууасыдысты хæрз æввахсæй. Цымæ кæцы уынгмæ хæстæгдæр 
бацыдысты? 
Сæ хъустыл ауади моторы уынæр... Æрлæууыдысты. Уынæр 
тынгæй-тынгдæр кодта... 
Алы хъуыдытæ æмæ сагъæстæ фæлхатæн кæнынц Мæдинæты 
зæрдæйы. «Дæ хæдзармæ, къæрныхау, хъуызгæ цу! Удхортæ...» 
Мæйдары чызджы цæстытæ тъæбæртт систой. Йæ хæдцуры фев- 
зæрди Сослæнбег, куыд-иу акодта, афтæ йын аивæй йæ цонгмæ 
февнæлдта. Сæмбæлдис ыл лæппуйы комы тæф. Чызджы цæс- 
гоммæ туг ныццавта, йæ буар артау ссыгъди... Стæй йæхи фем- 
бæрста, Мураты къухыл фæхæцыд æмæ тагъддæр акъахдзæф 
кодта... 
Хъусты та анæрыди мотоциклы къæр-къæр. Мотор ферхæцыд. 
Ныр та ныхас... Уыдон сты! Мæдинæт Мураты къух ацагуырд- 
та. Афтæ йæм фæкасти, цыма лæппуйы зæрдæйы гуыпп-гуыпп 
айхъуыста. 
— Ма тæрс,—Мæдинæт йе ’мбуар балæууыд. 
Мотоциклы хъæр мынæгæй-мынæгдæр кæнын райдыдта, стæй 
бынтондæр бамынæг. 
Хæрз æввахсмæ иртасын райдыдтой хæдзæртты æндæргтæ. 
Хæстæгдæр кæртæй куыдз срæйдта. 
Мурат бæрзонд саджил гæдыбæласы æндæргæй базыдта, кæм 
сты, уый. 
— Уæртæ уыцы фисыныл, дæу кæдæм цæуын хъæуы, уыцы 
хæдзар,—загъта лæппу.—Бахæццæ дæ кæнон... 
— Лæуу. Æз мæхæдæг. Сомæхсæв—фæстæмæ. Хъусыс?—æмæ 
æрбайсæфти. Æнхъæлмæ кæсы лæппу. Уалынмæ дуары гæзæмæ 
хъыррыст фæцыдис. Иучысыл ма алæууыд æмæ сындæггай араст и. 
«Дыккаг цæхгæрмæ уынджы фæзилдзынæн,—хъуыды кæны 
Мурат.—Цымæ цы фесты не ’рвадæлтæ?» Сидзæргæс ус йæ дыууæ 
чызгимæ. Хистæр Чабæхан—йе ’æмгар. Мæнæ сæ кулдуар—гом. 
Хæдзары дуæрттыл гуыдыртæ æвæрд. «Æвæццæгæн, хохмæ алыгъ- 
дысты. Ныр цы чындæуа? Нæ хæдзар нырма дард у...» Араст 
93 

дарддæр. Иу хæдзар фæсте аззад, дыккаг. Æртыккаг хæдзары 
дуармæ фæлæууыди... Ам акалди фарон йæ голлаг, ам ыл фæ- 
худти Мисурæт. Мурат быруйы аууонæй кæртмæ æдзынæг фæкас- 
ти. Йæ хъус ницы æрцахста. «Уæд та бацæуин? Æмæ ацафон кæм 
уыдтæ, зæгъгæ, мæ куы бафæрсой, уæд та? Зæгъдзынæн сын: 
«не ’рвадæлтæ сæхимæ нæ разындысты». Тыргъы дæр та æдзæмæй 
алæууыди. Йæ хъустæ ацахстой фынæй адæймаджы улæфт. Æваст 
йæ тæккæ цур цæйдæр тъæпп фæцыди, æмæ лæппу йæ мидбынаты 
хæрдмæ фæхаудта. Уый царæй гæды æргæпп кодта. 
Мурат сабыргай дуар бахоста. Мидæгæй ничи базмæлыди. 
Бахоста та, ацы хатт—тынгдæр. «Мæ къонайыл, чидæр нæм 
хойы!»—йæ хъус ацахста тарст ныхас, стæй бæгъæввад къæхты 
уынæр. 
— Дунетхан,_уый æз дæн,_Тæтæриты Мурат. 
— Мæ бындурыл! Кæм уыдтæ ацафон?! Иунæг дæ? 
Дуар фегом, æмæ лæппу талынг уатмæ бахызти. 
— Уе ’хсæвтæ хорз! Ма тæрсут, ницы æрцыди. 
— Кæй æхсæв у, уый хорзæх дæ уæд, мæ къона. 
— Æгас цу!—загъта Мисурæт. 
* * * 
...Мурат пъолы бын ныккæнды бады, æнхъæлмæ кæсы сæхицæй 
искæй фæзындмæ,—Дунетхан ацыди Фатъимæтмæ, уый та бады 
æмæ хъуыдытæ кæны. Зæрдæриссæн хабæрттæ йын ракодта Дунет- 
хан. Немыц куыддæр фæзындысты,, афтæ сæ кæнонтæ райдыдтой. 
Дохтыр Маневич Зинæйы æрцахстой æд сывæллон. Ноджы Го- 
цолаты зæронд Афанасы йæ дыууæ чындзимæ. Сæ иу ахуыр- 
гæнæг уыдис. Йæ фырттæ æртæйæ—хæсты, иу дзы булкъон 
у... Уæдæ Уардис дæр ныр дыууæ боны йæ хæдзары нæй. Йæ 
дуæрттæ æхгæд... Цы фæуыдаид? Æвæццæгæн, уый дæр æрцахс- 
той... Рынчындон æмæ клуб та фыццаг бон басыгътой... Адæмы 
фос æмæ маргъæн рын фестадысты... 
Стыхсти Мурат. Ныр сахатæй фылдæр бады ам. Адоны дæр ма 
фыдбылызы бафтаудзæни. Ноджы йæм Мисурæт дæр ницы дзуры, 
æвæццæгæн ын _йæ мад ныффæдзæхста. Лæппу сыстади, схæцыди 
ныггæнды сæрыл. 
— Мисурæт,—сдзырдта сабыргай. 
— Цы кæныс?—чызг йæ цурмæ æрбауади. 
— Нал у мæ бон _.ам бадын... Ды дæр ницы дзурыс. Ме 
’рбацыд дын хъыг уыдис? 
— Æндæр цы зæгъай, уый дын.нæй? 
— Хъуыды ма кæныс, фарон мæ голлаг мæ къухтæй куыд 
æрхаудис? 
— Нæ хъуыды кæнын. 
— Сайыс... 
— Цы дæ сайын, уый мын ма ратт.—Чызгмæ Мурат тынг 
хъæбатыр касги. Æмæ хъæбатыры къухтæй голлаг куыд хъуамæ 
æрхаудаид? Уый нæ, фæлæ цыма йæхæдæг дæр фæхайджын 
94 

уыцы хъæбатырдзинадæй. Фашисттæ Мураты агурынмæ куы æрба- 
лæбуриккой, уæд цы кæнид, ууыл асагъæс кодта: «Маргæ мæ ма 
акæнæнт, æндæр сæ мидæмæ не ’рбауадздзынæн...» Чызг хъуыды 
афтае бæргæ кодта, фæлæ æдас нæ уыди. 
— Нæ фæлæ дæ бынатмæ куы ныххизис!—загъта Мисурæт,— 
Дзыцца дын куыд ныффæдзæхста? 
— Фæлæуу-ма, уый бæсты мын истытæ радзур.—Мурат уæрмы 
был æрбадти. Йæ цуры чысыл бандоныл йæхи æруагъта Мисурæт 
дæр. 
— Цы дын радзурон? Дзыцца дын сæ нæ фæдзырдта... 
Лæппу чызджы къухыл йæ къух авæрдта, уый йæ къух нæ 
айста... Къæхты уынæр фæцыд, æмæ чызг йæ бынатæй фесгади. 
Дуар байгом. Æрбахызтысты Дунетхан æмæ Аслæнбег. 
— Ныр кæм фесæфтæ?—Аслæнбег Мураты уæлхъус алæууыд- 
Нана алы бон дæр кæугæ кæны. Каецырдæм алыгъдтæ, уый 
дæр ын чидаер загъта. Кæд, дам, фæрынчын и, кæд, дам, ыл 
исты æрцыд. Ардæм цыди, фæлæ йæ Дунетхан нæ рауагъта. 
— Мæныл та цы тыхсут? Уæхæдæг куыд стут? 
— Къæппæджы чи бахауы, ахæм мыстытау... Акъоппы лæф- 
лæф кæнæм. Фыццаг Дзаххотты Хъазыбегимæ иу-æртæ боны 
быдыры фестæм. Фæлæ ниды... Нæ къухы иу фриц дæр нæ баф- 
тыди, бирæгæйттæй цæуынц,... Госæма дæр махмæ вæййы. Сæ 
хæдзары уыцы куыйтæ æрцардысты. Махæн дæр нæ дыууæ уаты 
бацахстой. О, хæдæгай, Верæитæ дæр ам баззадысты. 
— Цæмæн? 
— Нал сын бантысти ацæуын. Уыдон дæр мах акъоппы ба- 
дынц. 
— Дæлæмæ ныххизут,—сдзырдта Дунетхан.—Цынæ вæййы? 
Исчи куы фæзына, уæд мæ къахæй пъол æрхойдзынæн. 
Дыууæ æфсымæры талынг уымæл ныккæнды фæрсæй-фæрстæм 
бадтысты æмæ таерхæттае кодтой. 
— Æз сынисты æнхъæл уыдтæн,. адон _та, бæппу-иу хæф- 
фындзхортæ кæй хуыдта, ахæмтæ. Æхсæв сæ æддæмæ цæуын 
кæй бахъæуы, уый тыргътæй дæлдæр не ’руæнды. Фыццаг бонты 
хъæлдзæгдæр уыдысты. Цы топпытæ сæм ис, уый куы зонис! 
Ноджы автоматтае! Дæс æмæ дзы ссæдз гилдзы цæуы. Иннæ 
ахæм пистолеггæ. «Вальтертæ». Æнæ адавгæ дзы нæй. 
— Æнцад дæ акъоппы куы бадис. 
— Хæдæгай, диссаг дын радзурон! Азанбеджы ма хъуыды кæ- 
ныс? 
— Цавæр Азанбеджы? 
— Мæнæ йæ къах бастаей чи хаста, уый. Нæ хæстæг. Худæг... 
Къуылых дæр нал у, æмæ иу дæр. Пъæлицай сси. 
— Цытæ дзурыс? 
— Цы хъусыс, уый. Ныр та, дам, мæ власг у. Æлгъиты. 
Ехх, уый агæрах кæн! Махæн дæр, бæппуйы загъдау, нæ хъуг 
фæкъодас... Зæхх скъахтон. Йæ кæрон къæдз, ахæм æфсæйнаг 
дзы ныссагътон. Йе ’ннæ кæрон та хуынкъ. Уымæ хъугбæттæн 
95 

рæхыс бафидар кодтон. Дзыцца дæр ма мæ раппæлыд. Уыдон 
нæ автоматтæй стæрсын кодтой, сæхæдæг хъуджы йæ мидбы- 
наты ныргæвстой. Заинаг хъуджы. Бирæгътæ... Куы-иу ныччыр- 
чыр кодтой. Æрра бирæгътæ... 
Мурат сæ хъугыл ницанæбæрæг бахъыг кодта. Азамбеджы 
хабар ын йæ зæрдæ агайдта. «Къæрцхъус нæ разындтæн. Уæд 
æй æрцахсын кæнын хъуыди». 
— Уæд-иу йæ къахыл дæр нал лæууыди... Сар йæ сæр кæны! 
Ды йæм макуы сдзурай... 
— Ахæм æдылы нал дæн... 
Мурат йе ’фсымæрæн радзуринаг уыд, Алыксандримæ хохмæ 
куыд цыдис, уый. Фæлæ йæхиуыл ныххæцыди—райкомы секретарь 
ын ныффæдзæхста, ам цы кусæм, цы архайæм, уый тыххæй 
иу сым дæр нæ, зæгъгæ. 
— Хъус-ма,—Мур^т бавнæлдта йе ’фсымæры уæхскмæ.—Танк- 
тæ, машинæтæ, æфсæдтæ бирæ ис хъæуы? 
— Сбæрæг сæ хъæуы?—фæцырд и Аслæнбег.—Уый дын мæ 
бар. 
— Куыдæй? 
— Нæ род фесæфти... 
-Кæд? 
— Ха-ха-ха! Нæ род фесæфт æмæ хæдзари-хæдзар зилгæ 
ацæудзыстæм. Фузæ дæр... Уæвгæ уый нæ. Нана. Абон дæр сæ 
базондзыстæм. Бирæ ма фæуыдзысты? 
— Сталин ныхас кодта æхсæзæм ноябры. Тагъд, дам, мах 
уынджы дæр уыдзæни бæрæгбон. 
— Сталин? Мæскуыйæ дзырдта? Æмæ мын æй уæдæи нырмæ 
куыд нæ загътай? 
— Мæскуыйæ, Мæскуыйæ... Уæдæ куыд æнхъæлдтай? 
— Адон та афтæ, Мæскуы, дам, байсгам. Куыйтæ, куыд сай- 
ынц,— Аслæнбег асагъæс кодта, стæй ныфсджынæй загъта:— 
Хорз уæдæ, æз цæуын. Райсом мæм æнхъæлмæ кæс. Фæссихæрт- 
ты. 
Хæдзари-хæдзар зылдысты Аслæнбег æмæ Фатъимæт. Кæд-иу 
сыл зæрдæхсайгæ исчи амбæлд, уæд-иу кулдуар бахостой æмæ-иу 
бадзырдтой: 
— Мыййаг, нæ род сымахмæ не ’рбадзæгъæл? Сырх род, 
йæ ных зыгъар. 
— Ницы, ницы, мæ мæрдтыстæн! 
Æмæ та-иу мад æмæ лæппу дарддæр араст сгы... 
Аслæнбег йæхинымæр нымадта, уынгты, кæртыты хæцæнгар- 
зæй цы уыди, уый. 
Хъæугæронмæ ’ввахс, раздæр-иу хойраджы комбинаты бæхтæ 
кæм уыдысты, уый æхгæд кæрты немыцæгтæ батардтой, адæмæй 
цы фос байстой, уыдон. Кæрты дуармæ лæууыдис къæсхуырго- 
мау ацæргæ салдат. Автомат йе ’фцæгыл, афтæмæй дзыхæйцæгъ- 
96 

дæн _фæндыр былтыл расæрф-басæрф кодта. Аслæнб_ег йæ цурмæ 
куы бахæццæ, уæд æм цымыдисæй ныккасти, цыма ахæм фæн-_ 
дырæй цæгъдгæ фыццаг хатт уыдта. 
— Лæппу, дæ дзых цы ныххæлиу кодтай?—сдзырдта Фатъи- 
мæт. Аслæнбег азгъордта йæ мады фæстæ. 
Фæссихæртты мад æмæ фырт фæзынлысты Дунетхантæм. Фа- 
гьимæт йæ цæссыгтæ нал урæдта. 
— Ныууадз-ма, нана.!—стыхсти Мурат. 
— Æмæ дын__мæнг_ зæгъы?—нал æм фæлæууыд Дунетхан 
дæр.—Æз иуцæг цъæх чызгимæ куы баззадтæн... 
— Гæныстоны зæрдæ. Æнæфæразгæ уыди. Нæ йæм кæсыс, 
туджы цъыртт дзы куы нал ис. Уыцы хуызæнæй дæ æрвитгæ 
та куыд ракодтой? 
— Мæхæдæг рацыдтæн.. 
— Дæхи хъахъхъæн._ 
— Хорз, нана. 
— Æз уал ам лæууон,л,—балæгъстæ кодта Аслæнб_ег йæ ма- 
дæн.—Мураты куы афæндараст кæнон,_уæд фæзындзынæн.^ 
Фатъимæт уынджы куы фæаууоц*_уæд Аслæнбег Дунетханæй 
арахъхъы авг ракуырдта, хæцъилы йæ батыхта æмæ уынгмæ 
раивгъуыдта. Цъыф уынджы фæцæхгæрмæ æмæ уайтагъд хой- 
раджы комбинаты бæхдоны раз балæууыд. Уыцы мæллæг салдат 
та, йæ автомат йæ уæхскыл, афтæмæй фæндьфæй цагъта. Ас- 
лæнбег æм йæхи баласта, йæ дзых ныххæлиу кодта, афтæмæй 
йæм хъуыста. Немыцаг æм бахудти: йæ цагъд лæппуйы зæрдæмæ 
кæй цæуы, уый бамбæрсга. 
— Гут, гут... Музика!—сдзырдта салдат. 
— Гут, гут,—йемæ сразы Аслæнб_ег. Йæ тыхтон райхæлдта 
æмæ йæм æй æвдисы. Салдат иу каст авгмæ кæны. иннæ — 
лæппуйы цæстьггæм. Уый та къухæй, цæстытæй, æвзагæй амоны: 
фæндыр мын.куы балæвар кæнис, уæд дын _æз та арахъхъы 
авг раггин,__ 
Немыцаджы зæнг_цæф уыди, чысыл ма йæ хъыгдардта æмæ 
уал æй фос хъахъхъæнæг сæвæрдтой. Уарзта фосмæ зилын. 
Сæхимæ, Баварийы дæр хъæздыг лæгмæ хуыздæр хъомгæсыл 
нымад уыдис. Æмæ уым бирæ куыста. Ам та йæ хъыгдарæг 
нæй: фосмæ дæ цæст дар æмæ фæндырæй цæгъд. Уæдæ нуазгæ 
дæр акæны. Нозтмæ рагæй дæр æмхиц у. Нуазинаг тг йæм, 
аизæрау йæхи къахæй никуы фæзынди. Лæппуйæ авг райста, 
байгом æй кодта æмæ йын æй йæ дзыхмæ бадардта. Аслæн- 
бег бамбæрста, салдат цæмæй тæрсы, уый æмæ дзы йæхæдæг 
ахуыпп кодта. Немыцаг ацамыдта, ноджыдæр ма иу авг хъæуы, 
зæгъгæ. Цалынмæ Аслæнбег дыккаг авг хаста, уæдмæ салдат 
йæхимæ фæкасти, бахъæлдзæг. Лæппуйæн фæнд_ыр йæ къухы 
куы бафтыд, уæд салдаты алыварс скафыди. Немыцаг ыл йæхи 
худæгæй схаста. Стæй мидæмæ бацæуæн къуымгонды хъæдын 
тъахтиныл йæхи æруагъта, автомат йæ фарсмæ æрæвæрдта. 
Аслæнбег æм аивæй йæ цæст дардта. Ныртæккæ бафынæй уы- 
дзæн, зæгъгæ, бацин кодта æмæ Муратмæ азгъордта. 
7 Куырды фырт 
97 

Мурат æмæ Аслæнбег куы ’рбацыдысты, уæд бынтрн_æрта- 
лынг, 
«Æнæрхъуыды уæлдай митæй дæхи хъахъхъæн»,— фæдзæх- 
ста йын Алыксандр.— Æмæ уæдæ ныр цы ми кæнын? Алыксандр- 
мæ немыцаг автомат куы бавдисон, ноджы ма адæмы фос дæр сæ 
хæдзæрттæм куы аскъæрæм...» 
Мурат æдде быруйы рæбын зæронд акъацийы аууон_йæхи 
æрæмбæхста. Аслæабег хъавгæ-хъавгæ бацыди хъахъхъæнæгмæ. 
Уый фынæй кодта хуыр-хуырæй. Лæппу автомат систа, кулдуар 
фегом кодта æмæ фæфæсгæмæ,—инц_æ уынгæй райхъуысти мото- 
циклы хъæр. 
— Цæмæй фæтарстæн^цæ? Дæуыл ахъуыды кодтон,—дзырд- 
та кæстæр лæппу йæ хистæрæн,—Гъа! Лæвар дын _кæнын. Не- 
мыцаджы амарын хъуыди. Мæ маст сæ уымæй уæддæр сисгаин. 
— Ныр ыниæ хицæуттæ хос кæндзысты. 
— Уæд тг демæ афардæг уаин?_—Иу фæндон .иннæйы фæдыл 
хаста Аслæнбег. 
— Æнцад бад. Ахсæв уал Дунетхантæм ныллæуу. Нæхимæ 
дард у. 
— Къанау-къанау ауайдзынæн._Дон_фæд æмбæхсы. Мæ къæх- 
тыл цы ис, уый федтай? Бæппуйы резинæ цырыхъхъытæ. Уый 
дæр мын_хъуыдыгонд_ у. 
Мурат Аслæнбеджы йæ хъæбысы æрбакодта æмæ сæ дыууæйы 
дæр мигъджын _мæйдар æхсæв амбæхста. 
* * * 
Мæдинæт Муратæй куы фæхицæн,_ уæд иæ къахфындзтыл 
каумæ бацыди æмæ зыхъхъырæй мидæмæ бакаст. Иу змæлæг 
кæрты цæ разынд. Æмæ уæд рудзгуьпы бынмæ бахызт. Бай- 
хъуыста. Хæдзары бинонтæ, æвæццæгæн, тарф фынæй уыдысты. 
Мæдинæт иунæг къуырцц бакодта рудзынджы авг. Банхъæлмæ 
касти, стæй та уæд ноджыдæр фæд-фæдыл æртæ хатты сабыргай 
бахоста. Афтæ дзырдгонд уыдис Алыксандр хæдзары хицау 
Дзаххоттимæ. Хъæдæй, хæхтæй чифæнды дæр фæзынæд, рудзынг. 
афтæ бахойæд, æндæр-иу байгом ис кæртмæ бацæуæн чысыл 
дуар. Ныр дæр дуар фегом, Мæдинæт кæрты фæмидæг æмæ 
зæронд_ лæджы фæдыл хæдзармæ бахызти. 
— Алæ-ма, чи дæ? Фæрсгæ дæр дæ нæ бакодтон._ 
— Хицон.._ 
Уаты къуымы ссыгъдис фæтæгены цырагъ. Рудзгуытæ уыдыс- 
ты æнгрм æмбæрзт. 
— Мæ къонаиыл! Кæйдæр хуызæн__дæ!—сдзырдта хæдзары 
æфсин,_ 
— Зондджын _ныхас дзы ды куы нæ зæгъай. Кæйдæр хуызæн,_ 
ай-гъай у,—бахъуыр-хъуыр кодта зæронд лæг. Фæлæ æрбацæу- 
æг чи уыдис, уый йæхæдæг дæр нæма зыдта... 
Чызг йæ бæмбæджджын къандзол куы раласта, уæд хæдзары 
æфсин ныддис кодта: 
98 

— Мае къонайыл! Мæдинæт куы дæ уый, Мæдинæт! 
— Уый та ма дзы цавæр Мæдинæт у! Бамбар: дæ иунæг 
чызг йæ цæгатмæ фæзынди. Каркау дыл дыууæ къахы ис, æндæр 
ницы ’мбарыс!—сбустæ та йыл кодта Дзаххотт. 
— О, о, æцæгдæр ма! Мæрдырох мыл бахæцыд. 
— Ныхæстыл фæдæн,_ чызг. Æрбад-ма уал,—сдзырдта Дзах- 
хотт. 
Мæдинæт æрбадти къулрæбын__даргъ бандрныл. 
— Гъы, дзур истытæ. Фыдбон _ныл ныккодта, мæ хур. Ацы 
куыйтæм кæдмæ кæсдзыстæм? Бон _ныл æхсæв нал кæны, æх- 
сæв—бон,.Дæ зæрæдтæ дæр ма сæрæгас сты. Хуыссæны вæй- 
йынц. Кæд уый руаджы аирвæзиккой. Æндæрæбон _сæм бауад- 
тæн.^О, нæ рагон хицæуттæй дæр ма чидæртæ сирвæзт. Æлды- 
гъæй слæстысты. Нæ колхозы правленийы агъуыст раздæр кæй 
уыдис, уый ды нæ хъуыды кæндзынæ... 
— Садуллæты. Кулак сæ куы скодтой! 
— Дæ хъуыддаг раст. Кæцæйдæр фæзындис, æмæ йæ старос- 
тæ сæвæрдтой. Урс бæхыл куы æрбацæйцæуы... Иу-фондз ма 
йын^разынлис фæсдзæуинтæ дæр. 
— Уыдон та чи?—дисгæнæгау афарста Мæдинæт. 
— Мин__хæдзарæй фылдæр кæм цæры, уым иу цалдæр уæй- 
йаджы куыд нæ разындаид? Сæ койы аргъ не. сты. Уæддæр 
цы хъуысы, цы? Бирæ ма фæуыдзысты ам? 
Мæдинæт зæронд лæджы афтæ бамбæрста, цыма уый æппын- 
дæр дызæрдыг нæ кæны, фашисттж тард кæй æрцæудзысты, 
ууыл. 
— Хæцæнгарзæй æнæвгъау рæвдз сты. Æнæуый ницæййаг 
адæм... Стигъджытæ, родхъустæ, кæркхъустæ. Хъæддаг сырдтæ. 
Нæдæр сын _зæронд ис, нæдæр—сывæллон.— Дзаххотт ахъус,— 
æнæфсарм, чъизи... 
— Сталин ныхас кодта Мæскуыйы æхсæзæм ноябры,—сдзырд- 
та Мæдинæт.—Тагъд, дам, мах уынджы дæр уыдзæни бæрæгбон... 
Горæтмæ ’ввахс уæззау хæстытæ цæуы. Алыксандр фембæлди 
Дзамболатыл. Уый, дам, хъæбæрæй загъга: ныффæраздзыстæм. 
Сырх Æфсад, дам, знаджы дарддæр нал ауадздзæни. Бирæ 
æфсад, дам, æрбаппæрсгой Фæскавказæй. 
— О, не сфæлдисæг Хуыцау! Кæд ма дæ бон исты у, уæд! — 
хæрдмæ скасти Дзаххогг. 
— Тæхуды, таехуды,—йæ ныхас баппæрста зæронд ус дæр. 
.— Уый дæр хорз у, фæлæ дзæгъæл хуымæтæджы нæ фæзын- 
даис,—Дзаххотт фæрсæгау бакасти Мæдинæтмæ. 
— Алыксандр ныффæдзæхста... Тагъд сбæрæг кæнын _хъæуы, 
хæцæнгарзæй сæм цы ис, уый. Иннæ ахæм—салдæттав. Адæ- 
мæн дæр уавæр æмбарын _кæнын хъæуы. 
— Хæцæнгарзæй, салдатæй мын нымад сты... 
Зæронд лæг фесгадис æмæ йæ кæрцы æфцæгготæй гæххæтты 
гæппæл фелвæста.—Мæнæ сты. Кæд фæрæдыдтæн,_уæддæр бирæ 
нæ. Алы уынджы дæр мын .æххуысгæнæг ис. Ног æфсад нал 
99 

цæуы. Æцæг горæты ’рдыгæй цæфтæ ’мæ мæрдтæ бирæ ласынц. 
Кæрондæр сын нæй, кæрон,. 
— Адæм та цы зæгъынц, адæм? 
— Хуыцау дæр уый нæ зæгъы. Афтæ мæм кæсы, хæцæнгарз 
сын ратт, уæд ма сывæллæттæ æмæ мæнæ не_ ’фсины хуызæттæ 
дæр схæциккой. Уыдон _адæм не. сты, нæ, фæлæ æрра бирæгъ- 
тæ... Рынчындон æмæ клуб басыгътой... Ахсынц. Æвæджиауы 
дзæбæх дохтыр... Зондзынæ йæ. Йæ ном мæ ферох. Дзуттаг, 
дам, уыди. Фехстой йæ æд сывæллон._ Ноджыдæр ма...—Дзах- 
хотт Мæдинæтæн4)акодта, Мурат Дунетхантæм кæй фехъуыста, 
уыцы хабæрттæ. Мæдинæт ницыуал дзырдта. Æдзæмæй бадтыс- 
ты дыууæ зæронды дæр. Уæдмæ иннæ уаты базмæлыд сæ кæс- 
тæр лæппу, йе ’мыр хуыфт Мæдинæты хъустыл ауади, чызг 
фæрсæгау бакасги зæрæдтæм. 
— Нæ сывæллон. _ Быдырæй йæ тыххæй сластон.Тæтæрийы 
кæстæр лæппу Аслæнбегимæ хуымты астæу сæхицæн уæрм скъах- 
той. Кæмдæр иу фондзæхстон_ сæ къухы бафтыд. Æмæ, дам, 
мах фашистты марæм, зæгъгæ, хæдзармæ нал куымдтой. Уазал 
дзы бацыд æмæ мын хæрæгуæрдоны ласинаг фæци. Ныр сæм 
йæ фыны дæр додой кæны. Ма таерс, æниу æй тæвд цæхæрыл 
куы кафын кæниккой, уæддæр исты зæгъид. 
— Ахсæв ам фæуыдзынæн,—загъта Мæдинæт.—Сомæхсæв 
мæхи айсдзынæн. Фæлæ ма баба æмæ нанайы куы федтаин. 
— Нæ зонын, цы дын зæгъон. Тæссаг у. Уæ хæдзармæ цæст- 
дарæг куы фæуа. Акса-ма, фæскомцæдисы хицау уыдтæ. Нæ, 
мæнмæ кæд хъусыс, уæд æй кой дæр мауал скæн. Дæ зæрдæ 
сæм ма ’хсайæд. Æз сын _зæгъдзынæн,_цы хъæуа, уый. 
Дыккаг бон æмбисæхсæвтæм æввахс Мæдинæт Дзаххоты æх- 
хуысæй хъæугæронмæ раирвæзти. Разы уыди йæ цыдæй: цыдæ- 
риддæр ын _хæсгонд уыди—сбæлвырд сæ кодта. Æрмæст йæ 
зæронд ныййарджыты нæ федта, æмæ уый тыххæй йæ зæрдæ 
рысги... 
13. 
Сгарджытæй иу таергæ-бæхæй æрбалæу- 
уыди бынаты: 
— Немыцæгтæ комы дымæгмæ фæзындысгы. Уым иу цасдæр 
афæсгиат сты, стæй дарддæр баивгъуыдтой. 
— Цал сты? Хæцæнгарз сæм цы ис?—фарста Алыксандр. 
— Дыууæ мотоциклы, танк, æртае æмбæрзт машинæйы... 
— Æппын къаддæр фæндзай фашисты,—сдзырдта партизанты 
штабы хицау. 
— Æнæмæнг уæрæх фæзырдæм цæудзысты. Æвæццæгæн,_сæ 
хъустыл æрцыди, нæ фос уыцы комы кæй сгы, уый. Науæд 
та хæхтæм, фæндæгтæ куыд хъахъхъæд цæуынц, уый сгарын-_ 
мæ,—загъта Алыксандр. Йæхинымæры сагъæсыл фæци. Ныронг_ 
кæй никуыма бавзæрста, ахæм æнкъарæнтæ фæзынд йæ зæр- 
дæйы. Йуæй йын æхсызгон уыди—æнаккаг лæбурджытæй сынсæ 
100 

маст райсыны фадат фæци. Иннæмæй та цыдæр тас йе уæнджы 
смидæг. Мыййаг, куы нæ сарæхсой. Фашисттæм—автоматтæ. Но- 
джы фæлтæрд салдæттæ. Уыдонмæ та къухæй æхсгæ дыууæ пу- 
леметы, топпытæ, гранаттæ. Хæст йæ цæсты кæронæй дæр чи 
нæ федта, ахæм адæм, сæ фылдæр—рынчынтæ... 
Алыксандр басидти штабы хицаумæ æмæ йæ хæстæгдæр æх- 
хуысгæнджытæй цалдæрмæ. Хистæр лейтенант_ Алыксандры зæр- 
дæйы ахаст куы бамбæрста, уæд загъта: 
— Уырдæм фæндæгтæ æз дæр басгæрстон._ Æнцонæй дзы 
нæ ацæудзысты. Нæхи рæвдз кæнæм сæ размæ, Уæрæх фæзы 
бахизæнмæ. Дыууæ къорды фæуæм æмæ сæ æрхы нарæджы 
фæйнæрдыгæй ныццæвæм... 
Алыксандр сразы ис ахæм фæндоныл æмæ дзырд радта, 
цæмæй фондз минутмæ адæм цæттæ уой. 
— Ам ма баззайдзысгы Мæдинæт,—сгæй ма ранымадта тæккæ 
æнахъомдæрты. 
— Æз дæр ардæм мæрзæгæй нæ рацыдтæн!—сбустае кодта 
чызг æмæ, мусонджы бын кæмæй марзта, уыцы цъылынгонд 
иуырдæм аппæрста.—Арцæй нæ хæцдзыстут. Топпæй æхсынмæ 
та æз дæр иннæтæй æнарæхстдæр нæ дæн,__уый зоныс. Ам нæ 
ныллæудзынæн! 
— Мæдинæт, лæуу. Дæ маст дæр сæ мах райсдзыстæм, — 
лæгъстæгæнæгау æм бакасти Алыксандр. 
— Туг исын нæ алкæй дæр хъæуы. Мæ зæронд мад æмæ 
фыд нæ уыдысты, зæгъгæ, уæд хæсгмæ дæр афардæг уыдаин,— 
Мæдинæты скæуынмæ бирæ нал хъуыди. 
— Хорз. Цæуæм.—Сразы Алыксандр.—Æрмæст мæ цурæй 
макуыдæм. 
...Мурат та дысон дæр хъахъхъæнынмæ уыди æмæ йе ’мбæлт- 
ты нал æрбаййæфта. 
— Кæм сты?—афарста, бынаты ма чи баззад, уыдоны. 
— Гиттайы бирæгътæ Уæрæх фæзы ’рдæм æрбабырсынц, Æмæ 
сæ размæ фæцæуына. Махæн ...та бынат хъахъхъæнын бабар 
кодтой. Дæуæадæр ам лæугæ у. 
Мурат йæ хъатара йæ къандзолы æдде æрбабаста æмæ му- 
сонджы дуарæй расæррæгг ласга. Партизантæ Уæрæх фæзмæ 
бацæуæнтæм куыд бахæццæ сты, афтæ сæ баййæфта. 
— Сымах— фалæмæ,— дзырдта, къухæй амонгæйæ Алык- 
сандр.— Мах та—мæнæ ам. Хурныгуылæнварс æрх у. Ууылты 
схизæн нæй. Мах сæ ардыгæй рæбынмæ батæрдзыстæм. 
— Æхсынмæ уырдыгæй æдасдæр уаид,—йæ ныхас баппæрста 
райæххæстаомы сæрдар Майрæм. 
— Уый раст у, фæлæ уæд немыц абырсдзысты скæсæнырдæм 
æмæ иугæр куы фæуæлбыл уой, уæд нæ уавæр ныссуйтæ уыдзæ- 
ни_. Ноджы афтæ: цалынмæ æз фехсон^уæдмæ иу гæрах дæр 
нæ,—Алыксандр цæмæндæр фæстæмæ фæкасти æмæ Мураты ауыд- 
та.—Ды дæр та ам дæ? 
— Курын дæ: мауал мæ арвит.—Мурат сæргуыбырæй лæууыд 
æмæ йæ уæллаг был йæ дæндæгтæй æхсыдга. 
101 

— Хорз, цу уæртæ Мæдинæты фарсмæ ’рбынат кæн,_ 
Урс хохы бын фыдгæнджытимæ куы схæцыдысты, уæдæй 
нырмæ цыма йе ’мсæр уыд, Алыксандр лæппумæ ахæм цæс- 
тæй кæсын_райдыдта. 
Партизанцы къорд дыууæ дихы фæци. Иутæ, къаддæр хай, 
районы æфсæддон комиссар сæ сæргъы, афтæмæй ныгъуылдты- 
тæгæнгæ дардыл æрзылдысгы æмæ Уæрæх фæзмæ бахизæны 
хурныгуылæнбылыл æрбынат кодтой. Иннæгы сæргъы—райкомы 
секрегарь æмæ штабы хицау. Уыдон,_та æрбадтысты хурыскæ- 
сæнварс. Ам уыдысты Мурат æмæ Мæдинæг дæр. Ставд тæрс 
бæласы аууон сæхи æруагътой митæй æмбæрзт зæххыл. Сæ 
дыууæмæ дæр—фондзæхстон топпьггæ. Чызг йæхинымæры сдзырд- 
та: «Мæ туг сæ райсдзынæн.__Йæ туг... Сослæнб_еджы туг». Иæ 
цæстытыл уади, немыцаг афицермæ куыд ныхъхъавдзæн æмæ йæ 
куыд афæлдахдзæн, уый. Æмæ йæ æрфæндыдис, Ауызби йæм 
иуварсæй куы ’рбакæсид... 
Партизанты бирæ æнхъæлмæ кæсын__нæ бахъуыди. Сахаты 
’рдæджы фæстæ фæнд^аджы фæзилæнæй æрбазындысты дыууæ 
мотоциклы. Фæндаджы нарæгæй куы *рбахызтысты фæзгонАмæ, 
уæд мотоциклисттае сæ алыварс ахъахъхъæдтой, разылдысты, 
автоматтжй цалдæр гæрахы фæкодтой æмæ фæстæмæ афардæг сты. 
Муратмæ мотоциклтыл бадджытæй иу тынг. зонгæ фæкаст. Кæд 
æй йæ цæстытæ нæ сайынц. уæд уый Азанб_ег у! 
Мурат йæ кæрæбин бæласы æнцой авæрдта æмæ къудзитыл 
хæцгæйæ Алыксандры размæ бабырыд. Уый цггабы хицауимæ 
’рбынат кодта Муратитæм хæстæг æрхы хæдбыл, ставд пæлæх- 
сар фадхъæды аууон,._ 
— Уым... Уым мотоциклы Азанбег дæр... 
— Дæ хæцæнгарз кæм и?—йæ ныхас ын^аскъуыдта Алык- 
сандр. 
— Уæртæ... Мæ бына^ы... 
— Цу... æмæ бæласы аууонæй дæ фындз мауал радар,— 
стæй фæлмæндæрæй бафтыдта,—пъалицайæ дæ цæст ма ис, дæ 
кæрæбин æргъæвдæй дар. Æрмæст æхсгæ ма фæкæн мах разæй. 
Мурат раздæхт йæ бынатмæ. Уалынмæ та фæндаджы нарæ- 
гæй æрбазындысты кæрæдзи фæдыл мотоциклтæ æмæ кæггагæй 
æмбæрзт машинæ, танк, чысыл фæстæдæр та ма ноджыдæр 
дыууæ машинæйы. 
Мурат бæласы аууонæй йæ цæст дардта, фæлæ машинæты 
чи уыд, уыцы салдæттаей ничи зынд, Уалынмæ танч_ы сармадза- 
ны хъуырæй цæхæр скалди. Æмæ уæд гитлеронтæ гæппытæ 
кæнын _райдыдтой машинæтæй. Исчи сæ размæ кæй баддзæни, 
уый кæд, мыййаг, æмбæрстой, уæддæр сæ танк æмæ се ’ннæ 
хæцæнгæрзтæй ныфсджын уыдысты. 
Мурат цымыдисæй касти. Удæгас гитлеронты никуыма федта, 
æлæ сыл ницанæбæрæг бадис кодта. Уалынмæ та се *хсæн 
замбеджы ауыдта. 
— Дæлæ-ма кæс,—ацамыдта Мæдинæтæн,—нæхицæй дæр дзы 
иу фæци... 
102 

Мурат немыцæгты цыма уынгæ дæр нал кодта. Æнхъæл- 
мæ каст Алыксандры бардзырдмæ. Æрхъæцмæ нал хъæцыди. 
Йæ-сæр иу бæласæн куы йæ иу фæрсты радардта, куы — йæ 
иннæ фæрсты. Иуахæмы йæ Алыксандр бафиппайдта æмæ йыл 
сбустæ кодта: 
— Дæ сæр сусæны бæхы тылд цы кæныс? 
Райкомы секретарь штабы хицаумæ цыдæр бадзырдта, стæй 
ныхъхъавыд йæ автоматæй. Гæрæхтæй бæстæ ныццарыдта. Æхсын 
райдыдтой Мурат æмæ Мæдинæт дæр. Уайтагъддæр хурныгуы- 
лæны ’рдыгæй къæдзæхы аууонæй их уарæгау нызгъæлдысты 
нæмгуытæ, иу иннæйы фæдыл тахтысты гранаттæ. Фыццаг авто- 
машинæ дзыхълæуд фæкодта, йæ фæстæ дыккаг дæр. Комы 
нарæджы фæндаг æхгæд æрцыди. Фашисттæ æмбæхстысты танк 
æмæ автомобилты аууон, уырдæм балыгъдысты мотоциклисттæ 
дæр. 
Немыцæгтæ бамбæрстой, къæппæджы кæй бахаудысты, уый. 
Райхъуысти сæ автоматты къæр-къæр, сæ танчы сармадзанты 
дзæхст-дзæхст. Нæмгуытæ Мураты сæрты тахтысты. Лæппумæ 
афтæ касти, цыма йын чидæр йæ хурхыуадындзтыл бахæцы- 
ди æмæ ныртæккæ ныххуыдуг уыдзæн. Исдуг фестынмæ хъавыди., 
стæй фембæрста æмæ зæхмæ ноджы тынгдæр нылхъывта йæхи. 
Мæдинæтæн йæ хъавд уыдис, немыцаг салдæтты æхсæн кæй 
бафиппайдта, уыцы дæргъæлвæс афицермæ. Æмæ уый куы фæуæл- 
гоммæ, уæд йæ цæссыгтæ рустыл æрызгъордтой. Йæ туг кæй 
райста, уый цинæй... 
— Машинæтæм хъав,— дзырдта Алыксандр пулеметæй æхсæ- 
гæн.— Куыд нал сбæззой, афтæ сын бакæн. 
Æмæ та нæмгуытæ, их уарæгау, ныггæр-гæр кодтой. 
Иуахæмы пулеметæй æхсæджы хъæрзын ссыди. Мурат æм фæ- 
касти. Лæг йæ рахиз къухæй хæцыди йæ галиу уæхскыл. Æн- 
гуылдзты æхсæнты туг рахъардта. 
Штабы хицау æм йæ фазыл бабырыди. Цæф лæджы Мæ- 
динæты бар бакодта, йæхæдæг æхсын райдыдта. Мæдинæт цæф 
пулеметчикæн йе уæхск æрбабаста, стæй йæ уæд æдасдæр бы- 
натмæ ласæгау акодта. 
Немыцаг танк иуахæмы фæсыдз-мыдзы, йæ сармадзан ма иу 
иннæйы фæдыл æппæрста сырхзынг нæмгуытæ. Иæ фæстæ чи 
уыд, уыцы дыууæ машинæйы дæр сыдз-мыдзы цæугæйæ афар- 
дæг сты, æгас ма чи аирвæзт, уыцы салдæттимæ. Æртыккаг 
машинæ йæ бынаты баззади. Алыксандр кæйдæрты арвыста йæ 
цурмæ. Уыдон уайтагъд сæ къухтæ фæтылдтой, ома, ам удæгасæй 
ничиуал ис, зæгъгæ. Партизантæ машинæйы цурмæ азгъордтой. 
Гитлеронтæй фынддæс алы рæтты фæлдæхтæй лæууыдысты. 
Се ’хсæн уыд хæрзхуыз, къабазджын бурхил афицер дæр. Йæ 
тыппыр уадултæ уыдысты арыды хуызæн. 
Мурат ма йæ алыварс акасти æмæ мæрдты ’хсæн Азамбе- 
джы куы нæ федта, уæд йæ цæстытæ фырмæстæй доны разыл- 
дысты. 
— Гиттайы къæбылатыл ма хъынцъым кæнай,—хинхудт кæн- 
гæйæ сдзырдта райæххæсткомы сæрдар Майрæм. 
юз 

— Азанбег ын аирвæзти,—Мураты бæсты дзуапп радта Мæ- 
динæт,—Азанбег. Уый дæр семæ уыди. 
— Нæ сарæхстыстæм, æндæр сæ иу дæр бæргæ нал аир- 
вæзтаид. Къæппæджы уыдысты,—загъта Алыксандр. 
— Абон се ’ппæты ныццæгъд, уæд ма уый фæстæ та цы 
куыстаиккам?—бахудти Майрæм. 
Партизантæ кæрæдзийы дзыхæй ныхæстæ истой, афтæмæй 
æртæ уæззау цæфимæ сæ бынатмæ здæхтысты. 
Мурат миты рагъыл бирæ фæхуыссыд æмæ суазал. Æхсæвы 
тæвд кæнын райдыдта, фырхуыфтæй-иу басур. 
Партизанты дохтыр цæфтæм базылди. Дыууæйæ дзы операци 
кæнинаг уыдысты æмæ сæ хохмæ, Нузалы рынчындонмæ, æрвитын 
бахъуыди. Дохтыр тарсти, Мураты рæуджытæ куы фæсахъат 
уой, уымæй æмæ уый дæр сразы кодтой хохмæ ацæуыныл. 
# # * 
Мурат æрфысым кодта йæ фыдæлты райгуырæн хъæуы, йе 
’рвад Хъамболатмæ. 
Фысым ыл фæцинтæ кодта, фыркъа йын аргæвста. 
— Дæуæн гал æргæвдын æмбæлы, бæргæ, фæлæ цы бакæнæм, 
мисхалæй барæм,—дзырдта Хъамболат.—Хуыцау куы ныддæлæ- 
уæлæ кæнид æмæ та ныл кæддæры рæстæджытæ куы скæнид. 
Фысым фæдзырдта йæ сыхæгтæй кæмæдæрты æмæ Мураты 
фынджы уæлхъус семæ сбадын кодта. 
— Мæ цардæй хъаст ницæмæй кæнын,—нуазæн систа Хъамбо- 
лат.—Хуыздæр цардыл дæр дыууæ нæ зæгъдзынæн. Æрмæст 
Ирыстоны адæмимæ иумæ. Кæддæр нæ хæдзарвæндаг стыр мыг- 
гаджы сæр уыди, ныр ма дзы æз æмæ Мураты хуызæттæ баз- 
зад. Æвзæр, дам, быныл зайы, уый мæхицæй зæгъын. Цард 
рæстæггай у, ивгæ цæуы. Хуыцауы фæндæй цы ’рцæуа, уымæй 
мах алцæуыл дæр разы стæм. Не знаг та нæ къæхты бын 
ныммæлæд! 
Сыхæгтæ куы ацыдысты, уæд Хъамболаты мад, цыппарыс- 
сæдзаздзыд, зæрдæхæлар къæсхуыртæ ус лæппуйы цур æмби- 
сæхсæвтæм фæбадт. Йæ дзурыны мондæгтæ суагъта. 
— Дæ фыд куы райгуырди, уый ма зноны хуызæн лæууы 
мæ зæрдыл. Æз уæд æвдæймаг сывæллонæй æнхъæлцау уыд- 
тæн. Къабазджын уыдысты рагæй дæр ацы бинонтæ. Хъæу сын 
лæгъстæйаг уыди. Дæ фыды фыд-иу, уый æрцыдмæ дзæбæхæй 
фæцæр, Хъамболаты фыды раз бадгæ дæр нæ кодта. Уыдон 
мæгуыргомау цардысты. Хъамболаты фыдмæ та æрмæст фыстæ 
мины бæрц уыди. Ноджы галтæ, хъуццытæ, бæхтæ... Асыйаг 
æлдарæй ахæм бæхтæ балхæдтой, æмæ сæм æгас дзыллæтæ 
уынынмæ цыдысты. Ныр та ма дзы цæй хæдзар ис. Иуæндæс 
мын райгуырд æмæ сæ фылдæр рæгъмæ нæ рахæццæ сты, алы 
низтæй æмæ алы фыдбылызтæй байсæфтысты. Хъамболатæй дзы 
сæрæндæр нæ уыди. Уый та нын ацы власт æрцахста æмæ 
авд азы ахæстоны фæбадти. Куы суæгъд, уæд ма къорд азы 
Бухарайы ацард, йæ цот ма ныр дæр уымсты. Фырыхъулы 
хуызæн дыууæ лæппуйы, ноджы чызг. Фæлæ никуы фæразы 
104 

Хъамболат, уайтагъд ам æрбалæууы. Æмæ йæ æз дæр мæ цу- 
рæй никæдæмуал уадзын. Мæн уал баныгæнæд, стæи йæ бар 
йæхи. Йæ бинойнаг дæр нырма æрæджы æрбацыди Бухарайæ. 
Быдыры змæст у, зæгъынц. Уый онг чи схæццæ, уыдоны ар- 
дæм дæр хъæуы. Æмæ дзы махæн цы тас у? Лæппу йæхæдæг 
дæр афтæ фæзæгъы,—йæ дзырд фæсабырдæр кодта ус.—Куы, 
дам, фæзыниккой, уæд дам, цæрын базонин. Куыд сæрæн æмæ 
амалджын уыди! Ныр дæр нæ уыныс... Уæртæ нæ иннæ уат 
йедзаг у алы дзæбæх дзаумайæ. Хæрз асламæй сæ балхæны. 
Мæнæу дæр дзæвгар бафснайдта. Æрмæст, хъусыс, макæмæн 
мацы... 
Лæппуйыл ницанæбæрæг бацин кодта Хъамболаты ус Косерхан. 
Йæ мой ахæстоны куы уыдис, уæд хæдзары уыхеры йе ’ккоймæ 
æрхауди. Чи зоны, Мураты фæзынд дæр ын æхсызгон уымæн 
нæ уыди—ноджыдæр ма иу зилинаг, иу æхсинаг, иу рынчын. 
Хъамболат дыккаг райсом Мураты цонгыл æрхæцыди æмæ 
йæ уынгмæ ахуыдта. 
— Æгайтма дæ мæ къух ссардта. А лæппуйы бар, ма дæ 
уадз, цымæ ноггуырды хуызæн нæ фестис. Хуыцауы фæндæй 
рæхджы æрнывыл уыдзыстæм. Нæ авналæнтæ нæхи бар суыдзыс- 
ты. Стæй уæлæмæ амонгæйæ загъта:— уæлæ уыцы бæрзонд мæ- 
сыг мæ фыды фыды уыдис... Рагон бердзентæм дæр нæ уыдис ахæм 
фидар мæсгуытæ. Тæтæрийы фыдæлтæ та дæлæ уым хохрæбын 
цардысты,—тъæпæнсæр хæдзары хæлддзæгтæм бацамыдта Хъам- 
болат.—Нæ зæххытæ фæрсæй-фæрстæм уыдысты. Тæтæрийы фыд 
Муссæйы мæ фыд æнæзæхх, æнæфос никуы ныууагъта. Дæлæ 
хæзнатæ кæм,къахынц, уыдон дæр мах зæххытæ уыдысты. Уæртæ 
доны фаллаг фарс-кусджытæн цæрæнбынæттæ кæм сарæзтой, уы- 
цы зæхх дæр мах уыди. Афтæ, гъе, мæ хур. Гуырдзыйы цытджын 
паддзах Георгийæ нæм грамотæ уыдис. Æмæ кæд Хуыцауы фæн- 
да, уæд та ныл ,нæ хуры хай рæстырдæм разилдзæн... Дæ зæр- 
дæмæ цæуы дæ фыдæлты зæхх? 
— Куыд нæ... 
— А дунейыл райгуырæн зæхх, райгуырæн бæстæйæ адджын- 
дæр ницы ис. 
Мурат диссагмæ кæсæгау касти йæ алыварсмæ—цъитисæр 
хæхтæм, нæзы хъæдтæм, Хъамболаты цъæхсæр хæдзармæ. Уый, 
æвæццæгæн, раджы ар&зт æрцыди: йе ’мбæрзæн зест ныттæсты- 
тæ, йæ кæрæттæ, æрзæбултæ сты... 
— Йæ уæлдæф æвдадзы хос у,—дзырдта Хъамболат.—Æндæр 
ма мæн ардæм цы Хуыцау æрбахастаид?.. 
Зæронд ус хъулон митæ кодта уазæгæн. Фæкасти йæм сой- 
джын хæринагæй, æмæ цалдæр бонмæ йæ уадулты туг ахъа- 
зыди. 
Хъамболат дæр зæрдиагæй ауыдыдта лæппуйыл,—йæ хæс- 
тæгдæр æрвад, йæ мадæй йын хо загъта. Фæфидар уыдзæни, бай- 
раздзæни. Тыхст заман адæймага^н дзæбæх фæу, уæд дзы никуы 
ферох вæййы. Хъа>"оолат йæхинымæр тæрхæттæ кодта Мураты 
хъысмæтыл. Ацы æнæуынон фæуинаджы цардарæзт йæ гæндзæх- 
тæ цæгъдын райдыдта. Æмæ æххуысгæнджытæ та куыд нæ бахъæ- 
105 

удзæни, ног царды дæр адæймаг иунæгæй кæм архайдзæн... 
Исчитæ хъæуы. Мурат та хæдæфсарм, æнæфæстæмæ дзырд, 
хæстæг, хион зоны. 
* * * 
Иу райсом, Хъамболат йæ хуыссæнæй нал рабадт. Сихæрттæм 
йæ фæрстæй фæхъæрзыдта, изæрмæ та йæ зæрдæ риссын рай- 
дыдта. Фæлæ йыл Мурат фæдызæрдыг: йæ цæсгом уыцы цард- 
хуызæй баззади. 
— Мæ уавæр хорз нæу,—дзырдта Хъамболат йæ бинойнагæн.- 
Кæмæй дын загътон, уымæй дарддæр мæ чи агура, уымæн-иу 
афтæ бамбарын кæн. 
Мурат ауыдта, лæг йæ дзых йе ’нгуылдзтæй куыд бахоста, 
уый 
Иæ зонгæ дохтыр, Лалыты Ханджерийы руаджы баст кæи- 
мæ уыдис, уыцы лæг ын бахæс кодта, немыц, мыййаг, хохы 
десант куы æрæпларой, уæд уыдонæн баххуыс кæн, зæгъгæ. 
Хъуыддæгтæ куы фæрæстмæ уой, уæд та Хъамболат йæ бынат 
æрцахсдзæн, фæлæ æнæрхъуыды, æнæсæрфат ми куы бакæна, 
уымæй дæр æдас нæ уыд. Мыййаг ыл æдылы донсгарæджы 
ми куы ’рцæуа. Ныррнг æбæрæг уавæры кæй уыд, уый.фыдæй 
хинымæры ратыхсы, фыркатайæ йæхицæн бынат нал фæары. 
Æнхъæлмæ кæсын йæ бон нал у. Хуыссæнмæ дæр йæ сæр уымæн 
æрхаста. 
Мурат бады рынчыны уаты. Йæ разы Максим Горькийы 
уацмысты æмбырдгонд, фæлæ кæсынæй дæр бафæллади. Уæд 
та радио куы уаид. Асæрды, дам, уаддымгæ æмæ тæрккъæвда 
телыхъæдтæ фæластой, æмæ’ уаедæй нырмæ радио дæр нæй. Йæ 
хъуыдытæ йæ хæхты сæрты ахæссынц, æрзилы сæ хъæуы уынгты, 
сæ хæдзары къуымты... 
Сихорафон сын рахастой хæринаг. Æхсыры хъæрмхуыпп æмæ 
стад дзидза тебæйы фыхæй. Хъамболатæн цыма хæринаджы уын- 
дæй йæ зæрдæ ныккæрзыдта. Хъæрмхуыппæй дыууæ хуыппы 
скодта æмæ тæбæгъыл æддæдæр ахæцыди. 
— Де ’рдхæрдты хъуыддæгтæ, æнхъæлдæн, хорз нал сты, 
мæ чысыл æфсымæр.—Хъамболаты хурсыгъд нуарджын цæсгомы 
фыдтæ базмæлыдысты. 
Мурат дæр йæ уидыг æрæвæрдта, рудзынджы цурмæ бацыди. 
Кæрты, дурын сисы рæбын, фæрсæй-фæрстæм хуыссынц дыууæ 
лымæны—куыдз æмæ уæрыкк. (Зыхæгты уæлхæдзарыл чысыл лæп- 
путæ хъулæй хъазынц. Мураты исдуг æрфæндыди уыдонмæ азгъо- 
рын. 
— Уый кæмæй зæгъыс, Хъамболат?—æрæджиау бафарста Му- 
рат. 
— Кæмæй куы зæгъай, уæд большевиктæй. 
— Æмæ ды кæцытæй дæ?—лæппуйы хъæлæс барызти. 
— Æз?!—сдзырдта Хъамболат æмæ йе ’ргом къулырдæм аз- 
дæхта. 
106 

Уыцы изæр Мурат къæпыты мисыны къус банызта æмæ иннæ 
хæттытæй раздæр схуыссыди. 
Мураты зæрдæ змæста, нырхæндæг, æфхæрдта йæхи: цард 
ын æрцыди... Бады, къæпыты мисын нуазы æмæ æнаккаг ныхæс- 
тæм хъусы. Фæскомцæдисон ма дзы хуыздæр цы уа! 
— Комсомолты дæ, æнхъæлдæн?—иуахæмы та йæ бафарста 
Хъамболат.—Кой дæр æй мауал, скæн. 
Мурат æмбæрста: хистæрмæ фæстæмæ дзурын аив нæу. Уæд- 
дæр нæ фæлæууыди: 
— Ды цы зæгъыс, уый никуы уыдзæни! 
— Мæ куыдзы хуызæн! А дыууæ боны ма-иу фæкæс. Ды 
дæр ма немыцаг пъагæттæ æрсадздзынæ. 
— Мæ риуыл та—æфсæйнаг крест! 
— Кæд дæ сæр куса, уæд! 
— Æцæг дзурыс æви мæнæй хъазыс? 
— Мæ хъазæн бонтæ аивгъуыдтой, мæ хур. Цардæй хъази- 
наг дæ хицæуттæ сарæзтой.—Хъамболат йæ мидбынаты рабадти, 
Мураты ’рдæм йæхи раивæзта æмæ лæппумæ афтæ фæкасти, 
цыма ,йæ къубал даргъдæр фæци. Йæ донхуыз цæстытæ та сæ 
къуырфытæй рацæйхаудысты.—Авд азы ахæстоны фæбадтæн. Иу 
мæ цуайнаджы не сфыхтой, æндæр цынæ бавзæрстон, ахæм 
нал баззади. Урс денджызæй Балтийы денджызмæ къанау къах- 
тон. 
Уый фæстæ Норильскы никелы комбинат арæзтон. Дуры хъуы- 
на—мæ хъуыссæнуат, къудзиты къалиутæ—мæ хæринаг.—Хъам- 
болат ма йæхинымæр бафтыдта: «Чукоткæ дæр ма дзы уыдис. 
Уым та сызгъæрин. Сусæггаг сызгъæрин. Цалдæр килограммы. 
Ноджы ма Бухары базарады куысты кæй фæпайда кодтон, уыдон... 
Æмæ бæргæ, ацы сæфинаг цардарæзт куы нæ уыдаид, уæд мæ нæ- 
дæр давын бахъуыдаид, нæдæр сайын. Мæхимæ алцыдæр уыдаид...» 
— Æмæ кæмæн цы кодтон! Кæй амардтон?—хъæрæй та рай- 
дыдта фысым.—Кæд исты загътон, уæддæр раст уыдтæн! Нæ 
фæстаг цæмæ æрцæудзæн, уый æмбæрстон. Амырыкæн, Англисæн, 
Францæн æгъгъæд чи у, уыцы цардарæзт махæн æгъгъæд нæ уыди? 
Уæрæсе рагæй дæр гæвзыкк уыд æмæ гæвзыккæй баззад... Обло- 
мовтæ дæр нæ хуымæтæджы нæ хуыдтой.—Хъамболатæн йæ 
цæстытæ знæт æрттывд кодтой.—Иубон, ма дын сæ кой, скодтон. 
Æмбисонды гæххæттытæ мæм уыди, бафснайдтон сæ, фæлæ сæ 
Хуыцау йæхимæ фæхаста. Æрбайхъус-ма, нæ фыдæлты фыд 
уæздæттыл нымад уыди. Цалынмæ уыцы гæххæттытæ зыной, 
уæдмæ ног цард дæр æрбæстон уыдзæни. Ацы хæзнаджын зæх- 
хытæ мах сты, мах уыдзысты, æз æмæ дæу. Ныронг æз цыд- 
тæн ацы хицауадмæ лæгъстæмæ, ныр та мæнмæ цæудзысты. 
Æмбарыс мæ? 
«Ай уæздæттæй куы дæн æмæ йæ куы нæ зыдтон»,—ахъуыды 
кодта Мурат æмæ йæ мидбылты бахудти. 
— Цæуыл базыхъхъыр дæ? 
— Цæуылнæ худон, уæздæттæй нæ дæн? 
— Нырма дзидзидай сывæллон дæ. Ницы ’мбарыс. Адæмæн 
сæ цард сæ бар суыдзæни. Дзæгъæл партитæ, райкомтæ, ком- 
107 

сомолтæ æмæ колхозтæ нал уыдзæни. Ме ’рвад Батмырзæ йæ 
райгуырынæй йæ амæлынмæ йæ уæлæ лæгъз хæдон никуы скодта, 
сæрдыгон дæр къæриты цыди. Ныр нын йæ фырт шахтæйы 
хицау сси. Айфыццаг æм машинæ курынмæ бацыдтæн. Зæгъын, 
горæты ма мын цыдæр бызгъуыртæ баззади æмæ сæ æрдавон. 
Уый мæ æнæистæмæй рарвыста. Гæвзыччы фырт! 
— Парти дæр уыдзæни, фæскомцæдис дæр уыдзæни, колхоз 
дæр уыдзæни,—загъта Мурат йæ маст уромгæйæ.—Æрмæст нал 
уыдзысты фашисттæ æмæ уыдонæн сæ хъузæттæ. Æнæ советон 
хицаудзинад адæмæн æмхуызон уæвæн нæй... 
— Æмæ исты уæрдоны рæтæнæгъдтæ сты? Æви иу лæджы æр- 
чъитæ? Æмæ уыдонæй дæр иу галиу вæййы, иннæ рахиз... 
Лæппу фæсырх, фæлæ уайтагъд фæцарæхсти: 
— Фашистон царды иу хъæздыг уыдзæни, иннæ—мæгуыр æмæ 
иу иннæйы эксплуатаци кæндзæн. 
— Уый та цы у? 
— Иу иннæйæ æххуырст куы скæны, гъе уый. 
— Æмæ йын мызд нæ фæфиды? , 
— Фæфиды. Мамæлайы къæбæры фаг> 
— Æмæ ныр та уæлбыл фестут? Дæ фыд Тæтæри æхсæвæй- 
бонæй куыста æмæ уæм бирæ уæлдæйттæ уыд? Ивæн хæлаф дæр 
ма уæ куы никæмæн и... 
Мурат цы загътаид, уый нал зыдта. Ивæн хæлаф, ивæн 
дзабыр... Æмæ йæ зæрдыл æрбалæууыди, йæ мад-иу ын дзабыр- 
тæ куыд хуыдта, уый. 
— Социалистон цардæн æнæ парти, æнæ колхоз уæвæн нæй.— 
Мурат дзырдта, ахуыргæнджытæ æмæ радиойæ цы хъуыста, 
газеттæ æмæ чингуыты цы касти, уыдон. Хъамболат былысчъи- 
лæй бахудти: 
— Банцай. Ды гуырд нæма уыдтæ, уæддæр æз зыдтон уыцы 
ныхæстæ. Колхозтæ хъæуынц, цæмæй дæ хуызæн æдылыкъоппа- 
тыл саргъ сæвæрой, уый тыххæй. Сæрæй цæмæн ахъуыды кæнай? 
Хæрæджы хафт кæн. Сæртæ та—сæрдартыл, секретарт.ыл, нарком- 
тыл... Æз сæ мæ хъуырмæ дæн. Топдзæф куыд уа, афтæ. Топ- 
дзæф та, дæ къухтыл чи баззад, ахæм носæй баззайы. Мæ 
зæрдæ нос у, нос, къæмсæмол! 
— Бæгуыдæр, бæппу уæнгдыхæй бирæ куыста,—загъта Му- 
рат,—-фæлæ-иу адæмы йæ зонд дæр бахъуыди, йæ уынаффæ 
дæр. Хъæусоветы депутат дæр уыди. 
— Бирæ амардта йæ депутатдзинад! Ехсæй. æвзидын æм нæ 
хъæуы—æдылы донсгарæгау разæй згъоры. Стæй куырдадзæй 
æддæмæ чи нæ цæуы, уымæ цавæр фæндтæ хъуамæ уа? Уый 
æмæ дын немыц! Æндæр æгъдæуттæ... Адæймаджы зонд сæм 
кадджын у. 
— Уæдæ, уæдæ... Бæппуйы советон хицауад куы нæ бахъыг- 
дардтаид, уæд академик суыдаид, кæнæ инæлар! Микъалайы 
рæстæг куыд царди, уый дæр мын дзырдта. Дыууадæсаздзыдæй 
æххуырсты хафын райдыдта. Мæ фыды фыд та дæ фыдæн лæг- 
гад кодта. Æфсымæртæ ма дзы хуыздæр цы уа! Дæ фыдмæ 
фос минтæ уыди, мæ фыды фыдмæ та—фысы къах. Æмæ та нын 
108 

немыц ахæм цард æрбаласынц! Сæхицæн æй уадзæнт, науæд 
та сæм уырдæм ацу! 
— Хъуымыздзых!—фæтъæлланг ласта Хъамболат. 
Муратмæ афтæ.касти, цыма йыл исчи адæмы ’хсæн^тутæ кæны, 
цыма йæ исчи цъыфы йæ къæхты бын æууæрды... Йæ фыд адæмы 
тыххæй йæ удыл никуы бацауæрзта. Се ’хсæн ын кад уымæн 
ис. Амæ та ничи хъусы?! Адæм знæгты марынмæ хæстмæ цæу- 
ынц, гъай та ам мæнæ йæ фарсмæ бады æмæ йæм кæсы,, хъусы, 
фæлæ йын йæ бон ,ницы у. «Цыфæндыйæ дæр ам нал фæлæу- 
дзынæн. Фæстæмæ, фæстæмæ! Мæлгæ куы кæнон, уæддæр парти- 
зантæм». 
...Мæдинæт Тæгæрдонæй куы цыди, уæд йемæ рахаста иукъорд 
чиныджы. Уыдонæй иу уыдис «Ленин æмæ Сталин хæсты тых- 
хæй», æмæ йæ Муратæн балæвар кодта. Ныр дæр та^ рудзын- 
джы цур.касти уыцы чиныг, фæлæ уæддæр йе ’рвад йæ хъуы- 
дыйæ нæ хицæн кодта. 
Хъамболат дæр сагъæстæ кодта йæ царды фæндæгтыл. Куы 
рахъомыл, семинари каст куы фæци, уæд æм бирæ рæсугъд 
фæндтæ уыд. Йæ зæрды уыди Тæгæрдоны был хъæдгуыстгæнæн 
завод саразын. Дзæуджыхъæуы дуканитæ байгом кæнын. Фæлæ 
йын ницы бантысти. Æрмæст сæ хъæуы иу чысыл дукани сарæз- 
та. 
Хъамболат йæ хуыссæнæй сыстади, Мураты къухæй чиныг 
райста. Æркаст æм, стъолмæ йæ баппæрста æмæ та фæстæ- 
мæ йæ хуыссæны йæхи ’руагъта. 
— Германæй Ирыстонмæ чи æрбасхуыста, уыдон дæр, æвæццæ- 
гæн, уыцы чиныджы ахуыр кодтой. Дæсны фыст уыдзæни. Гит- 
леры инæлæрттæ дæр æй кастаиккой. Уæдæ! Æнæ уымæй Евро- 
пæйы куыд басастаиккой,—дзырдта фысым.—Сталины инæлæрт- 
тæ, Сталины хæстон скъола, Сталины гени! Фæтæг! Нæ фыд! 
Нæ удылхæцæг! Æвæдза, уый аккаг фыдмитæ зын æрхъуыды 
кæнæн у. 
Мурат йæхи нал баурæдта: 
— Ныххатыр кæн, фæлæ ды... ды... æвæццæгæн, дзæгъæлы 
нæ фæбадтæ ахæстоны. Æгæр раджы дæ рауагътой. Ды, ды 
дæ...—лæппуйы цæстытæ доны разылдысты æмæ йæ бон сдзурын 
ницыуал баци. 
Хъамболат уыцы иу гæппæй Мураты цур алæууыди æмæ 
йын йæ былтæ ныццавта. Иу цæф æм, æвæццæгæн, чысыл фæкасти 
æмæ йын йæ уадултыл дзæхст-дзæхстæй ралæууыди. Муратæн 
йæ фындзы туг æркалди, йæ цæсгом ныцъцъæх, уæддæр йæ 
бынатæй нæ фезмæлыди. 
Хъамболат сынтæгыл йæхи дæлгоммæ баппæрста. Мурат йæ 
къандзолы скъуыдæй бæмбæджы муртæ ратыдта, йæ фындзыхуын- 
чъыты сæ атъыста, кæрты уазал донæй йæ цæсгом æрæхсадта, 
чысыл хордзен йе ’ккоймæ сæппæрста, сылгоймæгтæн «хæрзбон» 
дæр нал загъта, афтæмæй феддæдуар. Комы иудзæвгар куы 
рауади, уæд фембæлд урсзачъе зæронд лæгыл. Уымæн йæ разæй 
уадм æд уаргъ цъæх хæрæг. Мурат сала.м радта зæрон- 
дæн. 
— Кæй лæппу дæ, кæ? Æз дæ цæуылнæ зопын? 
ю» 

— Æз Тæтæрийы фырт дæн. 
— Бердзенты?! Куырды фырт? 
— О. 
— Уæдæ мæ хур акæн. Дæ цыдæй дæ бамбæрстон. Быди- 
рæгтæ хæрдтыкæсгæ фæцæуынц. Уæхимæ здæхдзынæ. Ныртæккæ 
фехъуыстон^уыцы цъаммарты, дам, фæсырдтой Тæгæрдонæй. Не- 
мыцæй зæгъын,—æмæ зæронд лæг йæ фæндагыл фæрасти. Лæппу 
ма йæ афæрсинаг уыди, фæл^ уый къæдзæхы аууон фæци. 
Арв уыд ирд. Хъæриуы хохы цъупп тæмæнтæ калдта хуры 
фæстаг тынтæм. Сыгъдæг уæлдæф æнцонæй ныхъуырдта Мурат. 
Йæ фарс-иу рæхойгæ рыст скодта, фæлæ къæхтæ æнцонæй цыдыс- 
ты размæ. 
Æмбисæхсæвмæ ’ввахс, уазал æмæ фæлладæй цæуын йæ бон 
куынæуал уыд, уæд æрфысым кодта къæдзæхы рæбын, бай- 
бынгонды. Гæзæмæ афынæй. Уазал дзы бацыд æмæ ’рыхъал. 
Талынг ма уыдис. «Згъорон, кæд схъарм уаин»,—загъта йæхи- 
цæн æмæ та фæраст и. Фæсаходæнты иæ цæст ахсын райдыдта 
сæ хъæуы бæлæсты цъуппытæ. Мæнæ ныххæццæ. Фæлæ уый цы у? 
Ракæс-бакæс кæны фæйнæрдæм. Мæй æмæ ссæдз боны размæ 
ардыгæй ацыд, уый йæ нæ уырны. Калд бырутæ, сыгъд хæ- 
дзæрттæ. Адæм, æнахуыр адæм згъорынц хъæугæронмæ. Цæугæ- 
цæуын йæ хъустæ ахсынц ныхæсты скъуыддзæгтæ. Иу æнæзонгæ 
ус афтид сæрбæттæны йæ уæрджытæ хойгæ фезгъоры. Муратмæ 
афтæ кæсы, цыма æнæзонгæ ранмæ бахауд. Адæм кæцырдæм 
цыдысты, уыцырдæм фæраст. 
Мæнæ хъæугæрон. Адæм, адæм, адæм... Чи йæ рустæ тоны, 
чи йæ дзыккутæ, чи йæ уæрджытæ хойы. Богъ-богъ кæнынц. 
Фашисттæ ардæм, сыджыткъахæн дзыхъхъытæм, æрбаластой хъæ- 
уы хуыздæрты. Сæ фылдæрæн базонæн дæр нал ис. Мæрдты 
æхсæн Верæ Степановна æмæ йæ чызг Маруся, Уардис... Судзгæ 
маст æрбалвæста Мураты улæфæнты. Йæ рустыл цæссыгтæ æр- 
гæр-гæр кодтой. Мæнæ фæрсæй-фæрстæм уæлæсыхаг зæронд ус, 
йæ чындздзон чызг, йе ’нахъом лæппу. Уардис... Йæ иунæг цъæх 
чызг дæр—хæсты. Мураты цæстытыл уайы йæ фыццаг ахуыр- 
гæнæджы уарзæгой цæстæнгас, хъуысы йæм йæ ныфсæвæрæг 
ныхас. Йæ хъусты ныййазæлыдысты, хæсты фыццаг бон хъæуы 
æмбырды йæ иунæг чызгæн цы ныхæстæ загъта, уыдон. «Цу, 
мæ къона, дæ сæр дæр бахъæудзæн хæсты». «Алидзын сæ бон 
нал баци,—хъуыды кæны Мурат Верæ æмæ Марусяйы тыххæй.— 
Æмæ уæд Вовæ та кæм ис? Чи зоны, аирвæзти. Нанаитæ та кæм 
сты? Аслæнбег, Фузæ, Римæ?.. Госæма?.. Кæм сты?!» Йæ мидбы- 
наты разылди... Йæ акомкоммæ адæмы æхсæнты æрбацæйтын- 
дзыдта Аслæнбег. Йæ хистæры ауыдта. 
— Мурат!—кæстæр æфсымæр цыма хъандзалтыл лæууыди, 
уыйау йæхи фехста æмæ Мураты хъуырыл атыхсти. 
— Ницыуал дæ риссы?—фæдисонау æй фарста Аслæнбег. 
Стæй та дзурыныл фæци.—Нана дæр, Фузæ дæр, Римæ дæр, 
Госæма дæр дзæбæх сты. Верæ æмæ Марусяйæн алидзын нал 
бантысти. Амардтой сæ. Вовæ аирвæзти. Пъæлицай Азанбег 
дæу дæр агуырдта. Ехх, уыцы автомат мæхимæ куы уыдаид! 
Нана æмæ Госæма дæр æрбацæуынц. Æз сын фехъусын кодтон 
мо 

Верæ æмæ Марусяйы хабар. Æз ма ам уыдтæн. Къуырийы 
размæ сæ æрцахстой. Кæм сты, уый нæ зыдтам... 
— Уæ судзгæ фæбадат! Уæ, нæ тæригъæдæй авд дæлдзæх 
æрбауат!—Мураты хъустæ ацахстой Госæмайы хъарæг, йæ мад 
Фатъимæты кæуын. Госæма Мураты йæ хъæбысы æрбатыхта. 
Лæппу йын байкъардта йæ буары ризын. Стæй суагъта Мураты 
æмæ, арф дзыхъхъы был фæрсæй-фæрстæм æвæрд чи уыдис, 
уыцы æнамæндтæм йæхи байста. Верæ æмæ Марусяйы раз йæ 
зонгуытыл æрхауди. 
— Мæ судзгæ фыдтæ мын уый бæрц низ не скодтой, æнхъæл- 
дæн! Ацы æвирхъау митæ та ма цæмæн федтой мæ дыууæ 
цæсты, саугуырм æрбауон! 
Мурат бынтондæр æрлæмæгъ. Чысыл ма бахъæуа, йæ зæнгтæ 
йæ быны фæтасой. Йæ зонд хæццæ-мæццæйæ иу цау иннæйы 
фæдыл ахста. Мæнæ уæрæх фæзмæ æрбацæуæны схæцыдысты 
фашисттимæ, йæ цæстыты раз февзæрди Габоци. Чидæр ын 
ие уæхскыл йæ къух æрæвæрдта. Скасти йæм. Ауызби лæууы- 
дис йæ фарсмæ, йæ цæстытæ уыдысты хус... 
, Дыккаг бон, мæрдты куы бавæрдтой, уæд Мурат хъуыды- 
тæгæнгæ здæхти уæлмæрдтæй. 
«Ме ’хсæрдæсæм аз фæвæййы. Лæппу уыцы карæнæй лæг 
вæййы. Æмæ кæд лæг нæ дæн, уæддæр ма ноджыдæр иу хатт 
ард хæрын: цæргæцæрæнбонты уыдзынæн æрмæстдæр рæстдзи- 
нады фарс. Адæмы фарс. Рæстдзинад, æрмæстдæр рæстдзинад... 
Знон æмæ абон цы æвирхъау митæ федтон, уыдонмæ дойнаг 
дур дæр ныууынæргъыдаид. Æрра бирæгътæ дæр афтæ нæ ба- 
кодтаиккой. Зæронд лæгтæ, устытæ, сывæллæттæ... Уыдон та сын 
цы кодтой? Уыдон дæр большевиктæ уыдысты? Æви партизантæ? 
Мæгуыр, Госæма йæхи хуызæн нал у, йæ рустæ ныттыдта. Кæд, 
дам, мын Сослæнбеджы дæр ахæм æвирхъау мардæй амардтой. 
Ауызбимæ дæр нал хъуыста. Дысонизæр Вовæ йæ алыварс рауай- 
бауай систа. «Бабушкæ, бабушкæ, чи дæ ныттыдта? Мамæ куы 
’рцæуа, уæд дæ хосæй байсæрддзæни. Мæн дæр фæсæрды хосæй ». 
Мæгуырæг, цæмæй зоны, йæ мамæ йæм никуыуал фæзындзæни, 
уый... 
Хъамболат уыцы мæрдты цур куы ’рлæууыдаид, уæд та цы 
загътаид, цымæ? Æнаккаг!..» 
14. 
Фыдуацы хабарыл дыууæ базыры ис, цины 
хабарыл—цыппар... Цины хабар! Æмби- 
сонды хабар! Сталинграды Паулюсы æфсад урс тырыса сдардта!.. 
Уынгты æндæр кой нал уыди. 
Сæйраг къамандæгæнæг Сталины бардзырд радиойæ радзырд- 
той цалдæр хатты. 
Мурат къласы бады, фæлæ ахуыргæнæг цы дзуры, уый йæм 
нæ хъары. Уыцы бардзырды ныхæстæ азæлынц йæ хъусты. 
Хъуыдытæ кæны: «Цæуы тох, карз æмæ мæлæтдзаг. Иуырдыгæй— 
фашизм, иннæрдыгæй—социализм. Иуырдыгæй—хæрамзæрдæ, ин- 
1М 

нæрдыгæй—растзæрдæ адæймæгтæ. Хъамболат дæр тохгæнæг у, 
Ауызби дæр. Куыд бамбæрстон, афтæмæй зæххыл алчидæр, тох- 
гæнæг у. Алчидæр агуры йæ фæндаг, йæ бынат. Æмæ фæн- 
дæгтæ дæр мыггагæй сты». 
Фыццаг урок æмбисмæ дæр нæма ахæццæ, афтæ йæм дирек- 
тор йæхимæ фæсидти. Йæ кабинёты ма бадти фæскомцæдисы 
райкомы секретарь Мæдинæт. Лæппу чызгыл аивæй йæ цæст æрхас- 
та. Йæ уæлæ морæбын бæмбæджджын къандзол, йæ къæхтыл, 
партизанты йын кæй радтой, уыцы батинкæтæ. Чызг хицонау 
лæппуйы къух райста. Сбадын æй кодта. 
— Мурат, уæ фæскомцæдисон организацийы секретары хæстон 
скъоламæ кæй арвыстой, уый зоныс?—бафарста Мæдинæт. 
— Зонын. 
— Йæ бæсты хъæуы кусæг. Чи сарæхсдзæн; дæумæ гæсгæ? 
— Дзæбæх лæппутæ нæм ис. Чызджытæ дæр... Иттæг хорз 
чи ахуыр кæны, ахæмтæ.—Мурат фæкомкоммæ Мæдинæты къух- 
тæм æмæ йæ зæрдæ ныккæрзыдта. Уыдон уыдысты, бирæ чи 
фæсæйы, ахæм зæронд усы къухтау мæллæг, бурбын. 
— Се ’ппæтыл дæр фæтæрхон кодтам æмæ, куыд фæзæгъынц, 
ссæдзы нымад дæуыл æрхауди,—загъта директор, ныллæджы- 
тæарæзт лæгуынсæр ацæргæ лæг. 
— Æрмæст æнæ уæлдай ракæ-бакæйæ. Æмбырд—аизæр. Куыс- 
ты фæдыл уый фæстæ бæстондæр адзурдзыстæм,—сæ ныхас 
балхынцъ кодта Мæдинæт. 
Мурат сæхимæ куы ’рцыди, уæд сæ бинонтæй ничиуал бадти. 
Лæппуйы уынæрмæ мад фехъал. 
— Куыд æрæгмæ цыдтæ? Райсомæй нырмæ сыдæй нæ амард- 
тæ? Пецы сæр дын хъæдурдон. Къæбæр не скодтон, ссад ма 
нæм æгасæй иу тæбæгъы дзаг баззади. Æмæ нæм уæд та уазæг 
æрбалæууыд. 
* * * 
Мурат скъолайæ æрцыди. Ауызби бадти сæ дуармæ. Зæронд 
лæг æм йæ къух фæтылдта. 
— Мæ цуры-ма æрбад! Ныр нæ сыхы нæ дыууæйæ лæгдæр нал 
ис. Сталинграды цинæй мыл базыртæ куы разайа, уымæй старс- 
тæн. Цымæ танк цасы аргъ у?—йæхицæн дзурæгау фарста Ауыз- 
би.—Цом-ма мидæмæ,—сыстад æмæ кæртмæ бахызти. Мурат— 
йæ фæдыл. * 
Ауызби фæйнæрдæм йæ цæст ахаста. 
— Акса-ма, уый дын хæдзар, уый дын—сара. Хъуг, фондз 
фысы. Ахæм заман хæдзары уый бæрц фос дарын нæ фидауы. 
Уæлдайдæр парторгæн. Хуыцаумæ дæр хъыг фæкæсдзæни, дæлæ- 
мæ ’рхауа. Фæлтау афтæ бакæнæм æмæ сæ паддзахадмæ рат- 
тæм. Науæд та—уæй; мæнæ ацы хæдзары къуым дæр. Сталингра- 
ды мах дæр истæмæй сбуц кæнæм. Не ’мсыхонтимæ. Танк балхæ- 
нæм... Танк... 
— Танк?—ныддис кодта лæппу. 
— Мæ фæндон дæ зæрдæмæ нæ цæуы? 
— Нæ зонын. 
112 

— Гъæ гæды, гæды! Кæсын дын дæ цæстытæм æмæ мемæ 
разы дæ. Æрмæст зæгъыс, уыдон куы ныууæй кæнай, уæд ма куыд 
цæрдзынæ? Ма тыхс. Адæмы руаджы нæ фесæфдзыстæм. Сымах- 
мæ уал æрцæрдзыстæм. Уæдмæ кæд нæ адæм дæр зыниккой. 
Ног та сараздзыстæм. Кæд сæ ничиуал фæзына, уæд ма нæ 
хæдзар дæр цæмæн хъæуы? Гъе æрмæст хæдзар æлхæнæг куы 
нæ фæуа, уымæй тæрсын. Фæлæ фос, хæдзары дзаума... Æнæ 
уæйгæнгæ сын нæй. Иу уынгæй танк балхæнынхъом не суы- 
дзыстæм? Радио дзырдта, иу лæгу дам, сæдæ мины радта æф- 
садæн, иу кæцордæр та танк балхæдта. Мах та? Облигаци- 
тæ фыссæм, хъарм дзаумæттæ æрвитæм. Уый дæр бæззы, фæлæ 
уæддæр танк, танк, Æмæ йæ балхæнæм. Райсом уал разилæм 
нæ сыхæгтыл. Уый фæстæ та иннæ уынгтыл. Уыдон дæр нæ кæд 
бафæзмиккой. 
— Зилыны бæсты фæлтау æмбырд куы саразиккам... 
— Мæ-гъа... Мыййаг, нæ сыхы...—зæронд фæхъус—Нæ сыхы 
уал æрзилæм. Нæхицæй райдайæм. Науæд та сæ æмбырд дæр 
æркæнæм... 
Дыккаг бон, Ауызби кæмæн бафæдзæхста, уыдон адæмыл 
æрзылдысты. 
* * * 
Уыди æртхъирæны мæйы фæстаг бонтæй иу. Адæм æмбырд- 
кодтой Ауызбитæм. Хæдзары къуымты рауай-бауай кодта къуым- 
бил жакеткæгонды Вовæ. Куы-иу иугæм бауади, куы — иннæтæм. 
— Мамææмæ Маруся папæмæ ацыдысты. Папæимæ танчы 
æрбаздæхдзысты,—ныхæстæ кодта лæппу, хæсты йæ къах кæмæн 
ахаудис æмæ лæдзджыты æххуысæй чи цыд, ахæм лæгæн. 
— Æрбаздæхдзысты, æрбаздæхдзысты,—дзырдта йын æнæ- 
къах лæг æнкъардхуызæй. 
— Æмæ дæ къах танчы бын фæци?—хынцфарст кодта лæппу. 
— О, мæ хур, о. 
— Бабушкæ, мæнæ-ма ракæс. Дядяйы къах танчы бын фæци.— 
Госæмамæ иннæ уатмæ азгъордта Вовæ. 
Ауызбиты хæдзары къухбакæнæн нал уыди. Фылдæр сылгой- 
мæгтæ, зæронд лæгтæ, хæстæй цæфæй чи сыздæхти, ахæмтæ. 
Куы никæмæуал æнхъæлмæ кастысты, уæд Ауызби сыстади: 
— Хатыр бакæнут, уæ хорзæхæй. Цæвиттон, сымахæй мæ 
зонд æмæ мæ уынаффæхъуаг ничи у. Бавзæрстат фашистон 
сау рын. Сау рынæй фыддæр. Бирæтæ бабын сты. Иннæ ахæм 
нæ иумæйаг хæдзар—нæ колхоз... Мæнæ нæ къуымтæм дæр 
кæсут. Дыууæ къодахæй ма баззадыстæм. Æмæ мæ нал хъæу- 
ынц. Уæ хорзæхæй, хæдзар чи балхæндзæни, кæд ахæм искæйы 
зонут—рарвитут æй. Уæй йæ кæнæм. Ис ма нæм хъуг дæр, 
фондз фысы. Колхозы фосимæ уыдысты æмæ афтæмæй аирвæз- 
тысты. Мæ зæрды сæ ауæй кæнын ис. Цы капеччытæ æрбам- 
бырд кæнæм, уыдон дæттæм танк балхæнынмæ. Не ’фсæдтæм 
танктæ æмæ хæдтæхджытæ фылдæр куы уаид, уæд уыцы удхор- 

тæй афонмæ мыггаг нал баззадаид. федтат, Сталинграды. сын 
цы митæ бакодтой? Ноджыдæр ма фендзыстут. Уæдæ афтæ: 
мах уал не ’фсинимæ хъуг æмæ æртæ фысы дæттæм танкæн... 
— Стурвос нæм нал баззади, фæлæ ма колхозы фосимæ махæн 
дæр æртæ фысы аирвæзт æмæ сæ дæттæм,—сæргуыбырæй, æфсæр- 
мыгæнгæйæ дзырдта Мурат. Ас адæмы æмбырды фыццаг хатт 
ныхас кодта.—Танк «Ирыстон» схондзыстæм. Нæ колхозы номмæ 
гæсгæ. Ракурдзыстæм, цæмæй нæ лæвар радтой Ауызбиты Мæхæ- 
мæтмæ. Танкист у. 
Сыхы цæрджытæй чи стур лæвæрдта, чи—фыс, чи—æхца. 
Рацыди ма иу къуыри, æмæ хъæуы иннæ цæрджытæ дæр ба- 
фæзмыдтой Ауызбиты сыхы. 
* * * 
Хæстон комиссар рæстæгæй-рæстæгмæ Алыксандрæн хъусын 
кодта, сæ районы цæрджытæй-иу саухабар кæмæй сыхъуыст, 
уый. Ацы изæр дæр та комиссар æмæ партийы райкомы сек- 
ретары æхсæн рауади ныхас. 
— Абон та æртæ сау гæххæтты райстам. Уыдонимæ Ауызбийы 
кæстæры хистæр Гацырыл дæр. Автоматæй,. дам, ссæдз фашис- 
тæй фылдæр ныццагъта... Йæхæдæг дæр фæмарди. Йае удæ- 
гасæй йын «Сырх Стъалыйы» орден радтой, йæ амæлæты фæстæ 
та-«Сырх Тырысайы» орден. Куыд кæнæм? 
— Мæгуыр зæрæдтæ сæ къæхтыл нал слæудзысты. 
— Йæ астæуккаг фыртæй дæр рагæй нал и хабар. Цынæ 
вæййы... 
— Уæдæ ма йын æнæзæгъгæ дæр кæм ис? 
* * * 
Уыцы уæззау æмæ тыхст зымæджы-иу Дзамболат арæх уыди 
районты. Абон та фæзынди Тæгæрдоны. Республикæйæ æрцæу- 
æг хицауад кæддæриддæр куыд кодтой, афтæ уый дæр фыц- 
цаг бацыди партийы райкомы секретармæ. Йæ кабинеты ма 
йын баййæфта Ауызбийы. «Ирыстоны» партион организацийы 
секретарь уынаффæ кодта Алыксандримæ, уалдзыгæнд хуыз- 
дæр цы мадзæлттæй бакæной, уый тыххæй, цæмæй фæззæг сæ 
быдыртæй исты бæркад райсой. Совнаркомы сæрдар æхсызгонæй 
салам радта фыццаг Ауызбийæн, стæй та уæд Алыксандрæн 
æмæ зæронд лæджы фарсмæ бандоныл йæхи ’руагъта. Алык- 
сандр йæ секретарæн бахæс кодта, райæххæсткомы сæрдар Май- 
рæммæ фæдзур, зæгъгæ. 
— Тæрхæттæ кæнæм,—загъта Алыксандр,—уалдзыгæнд цы 
мйдзæлттæй ахицæн кæнæм, ууыл. Цæмæй афоныл байтауæм. 
Ноджы иу зæххы гæппæл дæр æнæпайдагондæй куыд нæ баз- 
зайа, афтæ. 
III 

— Æвзæр у, Дзамболат, нæ уавæр,—рахъаст кодта зæронд 
лæг.—Нал нæм трактор ис, нал бæх, нал галтæ. Тауинаг дæр 
нæй. Къусбаргæнæгау хæдзæрттыл фæзылдыстæм. Нартхоры мыг- 
гагæн йе ’мбис æрæмбырд кодтам. Фæлæ иннæ та кæм сса- 
рæм? 
Кабинетмæ сæрæн къахдзæфтæй бацыди Майрæм. Æхсызгон 
мидбылхудтимæ «æгас цæуай» загъта Дзамболатæн, стæй йæ 
фæрсынтыл схæцыди йе ’нæниздзинадæй, йæ бинонтæй, цыма 
йæм уый уазæгуаты йæ хæдзармæ фæзындис, уыйау. Дзамбо- 
лат ын цыбыр дзуапп радта. 
— Нырмауал сæрæгас,—йæхæдæг баздæхти Алыксандрмæ:— 
Дæ хорзæхæй, зæгъ-ма, цы уæм ис техникæйæ, ласæг ты- 
хæй? Трактортæй исты сцалцæг кæнын уæ къухы бафтыди? 
— Цы нæм ис, куы зæгъай, уæд... ницы. Хуымгæнды алы 
фондз сæдæ гектары ныхмæ дæр иу трактор, уымæй дæр æнæрух- 
сæй. Ноджы ма фондз бæхы æмæ æвддæс хъуджы, колхозон- 
тæм чи ис, ахæмтæ. Уый дын нæ тых, нæ бон. Ныр банымай, 
хуым бакæнын æмæ байтауынæн цас рæстæг хъæуы, уый. Æппын- 
къаддæр, иу-æртæ мæйы, уый дæр рæстæг куы самона, уæд. 
— Хурхæтæнмæ чи нæ сæвзæра, уыдоныл та дæ къух ауигъ. 
Нал сцæттæ уыдзысты,—йæхицæн дзурæгау загъта Ауызби. 
Цæдисон хицауад æмæ партийы Центрон Комитет уыцы уæз- 
зау уавæрты дæр Цæгат Ирыстонæн радих кодтой æртын тракторы, 
æртæ сæдæ дыгæрдыджы, ноджы æхсæз сæдæ тоннæйы нарт- 
хоры мыггаг. Фæлæ сæ куыд дихтæ кæной, районтæ се ’ппæт 
дæр куы ныггаффутт сты. Фыццаг уæрстмæ гæсгæ Тæгæрдоны 
раионмæ æрхауди цыппар тракторы. Æмæ уыдон цы сты? Ам 
дæр æмæ иннæ районты дæр афоныл куы нæ байтауой нарт- 
хор, уæд республикæ баззайдзæн æнæ хорæй. Паддзахады хæслæ- 
вæрдтæ нæ сæххæст кæндзыстæм, колхозонтæ дæр та сæ фæл- 
лойы бонтæн ницы райсдзысты. Дзамболаты зæрдæйы цы бирæ 
сагъæстæ уыдис, уыдон бонæй бонмæ кодтой тыхджындæр. Фæлæ 
цы кæна, кæмæн кæна йæ хъаст? Мæнæ ныр кæимæ бады, уыдонæн? 
Æмæ уымæй сæ зындзинæдтæ фæрогдæр уыдзысты? Æмæ йæ 
ныхас фездæхта æндæрырдæм. 
— Уæ цæгатаг сыхаг районы æмбисонды хорз хъуыддаг ара- 
зынц. Цæвиттон, садзынц дыргъбæлæстæ. Раст зæгъын хъæуы, 
уыцы хъуыды районы разамонджытæн мæхæдæг бацагътон сæ 
хъусты. Хъæддаг фæткъуы æмæ кæрдо, стæй чылауи бæлæстæ 
ныссадзынмæ хъавынц дыргъдæтты, уынгты æмæ фæндæгты фæй- 
нæ фæрсты. Сымах дæр уыдоны куы бафæзмиккат, уæд хорз 
уаид. Æртæ-цыппар азмæ сыл дыргътæ дæр фæзынид. 
— Æмбисонды хорз хъуыды!—сдзырдта Майрæм. 
— Чи зоны, нæ сыхæгтæ раст кæнынц,—сындæггай загъта 
Ауызби дæр,—<Ьæлæ нæ нырма уалдзыгæндыл сагъæс хъæуы. 
Бæлæстæ та... Уыдонæн дæр рæстæг æрцæудзæн. 
Алыксандр хъусæй бадти, йæ риуы та маст схæлбурцъытæ 
кодта. Æрæджиау æлхынцъæрфыгæй сдзырдта: 
— Чи нæм ис, уыцы бæлæсты дæр ма æз фæрæтдзагъд бакæ- 
нин. 
иг> 

— Алыксандр, бæлæстæ æрмæст дыргътæ нæ дæттынц. Уыдон 
ма сты цин æмæ ныфсы хос дæр, аив кæнынц хъæуты, быдыр- 
ты, фæндæгты. Адæм хуымæтæджы нæ дзурынц: иу бæлас чи 
ныссагъта, уый дзæгъæлы нæ фæцард. Абон нæ уый дæр хъæуы. 
Уыимæ, чи зоны, кæдфæндыйæ дæр æхсызгондæр,—Дзамболат 
фæрсæгау бакасти райкомы секретармæ æмæ бафиппайдта, уымæн 
йæ цæсгом куыд фæсырх, уый. 
— Чи зоны, чи зоны... Фæлæ... Иу хъуыды мæ бирæ рæстæ- 
джыты æнцой нæ уадзы. Иу цалдæр хатты афæнд кодтон обкомы 
фыццаг секретарæн зæгъын. Фæлæ уымæ нæ бауæндыдтæн, дæуæн 
та йæ зæгъдзынæн,—Алыксандр фæхъус и. 
— Зæгъ, зæгъ,—сдзырдта Дзамболат.—Зæгъ, цæуыл тыхсыс, 
цы у дæ масты сæр? 
— Мæ масты сæр—ивгъуыд цаутæ. Фæлæ мын абон дæр 
ма мæ зæрдæ æвдæрзынц. Ныр ахæм уавæры кæй стæм, уым 
аххосджын сты æрмæст фашисттæ нæ, фæлæ партийы обком 
дæр, Совнарком дæр æмæ Владикавказы хъахъхъæнынады Комитет 
дæр. Иу бон раздæр уæддæр цæуылнæ базыдтам, немыц Цы- 
колайы ’рдыгæй кæй æрбабырсдзысты, уый? Цæуылнæ? Ау, немыц 
Цыколайы ’рдыгæй куы ’рбабырсой, уымæй тæссаг кæи у, уый 
бамбарæн нæ уыди? Æртын фыццæгæм октябры изæры ’рдæм 
нæ районы фæзынди партийы обкомы секретартæй иу, Михал. 
Йæ бакаст уыди сæрæн æмæ æнæмæтхуыз. Фæллойадон æнтыст- 
дзинæдтæ нæ къухы цæмæй æфта, ахæм арфæ нын ракодта, 
йæхæдæг, фæстæдæр куыд базыдтон, афтæмæй хохмæ, йæ рай- 
гуырæн хъæумæ, афардæг. Уырдæм рагацау аласта йæ бинонты 
дæр. Уыцы бон ныхаскодтон обкомы фыццаг секретаримæ. Æмæ 
мын уый дæр бауынаффæ кодта, зæгъгæ, дам, æнцад уæ куыст 
кæнут. Нартхор æфснайут, фæззыгæнд таут, анауыли фæлдахут. 
Æмæ мах дæр фæлдæхтам... Уый фыдæй нæ трактортæ се ’ппæт 
дæр баззадысты быдыры. Колхозты фосæн сæ фылдæр хай. 
Уыцы æнæмæт æмæ æбæрнондзинад куы нæ уыдаид, уæд абон, 
йæ донмарæнтæ кæмæн атонынц, ахæм куыройы уавæры нæ 
уаиккам. Хъæд æмæ хох—нæ фындзы бын. Æрмæст иу бонмæ 
дæр нæ бон уыди не ’ппæт техникæ дæр, цы бæхтæ æмæ ма 
нæм галтæ баззад, уыдон, иннæ ахæм нæ тауинаг хохы кæнæ 
хъæды бафæсфæд кæнын. Фæлæ та ацы хатт дæр уæле кæмдæр 
цыдæр куыд æмбæлы, афтæ не скуыста... 
— Алыксандр, ныр ма ууыл цы дзурæм? Барæй ничи бакод- 
таид афтæ,—фæлмаст хъæлæсы уагæй загъта райæххæсткомы 
сæрдар. 
Ауызбийы та йæ хъуыдытæ ахастой ивгъуыд рæстæджытæм, 
Деникины урсгвардионтимæ мæлæтдзаг тохы куы бацыдысты, 
уыцы бонтæм. Йæ зæрдыл æрлæууыди, Чырыстонхъæуæй Тæгæр- 
донмæ фæсахсæвæрты фæдисон куыд ’схæццæ ис, уый. Хъуыды ма 
кæны, сахатæй фылдæр нæ рацыдаид, афтæ Тæгæрдонæй ссæдз 
хæсгифтонг барæджы Чырыстонхъæуы ’рдæм фæцагайдтой. 
Æрæмысыди коллективизацийы рæстæджытæ... 
Йæ сæрæн сыхагмæ НЭП-ы заман фæзынд æртæ бæхы ’мæ 
æртæ хъуджы. Йе ’взаг æгæр цыргъ уыди, æнæраст митæ никæмæн 
барста, суанг сæ хъæуыхицауæн дæр. Æмæ уый фыдæй кулæч- 
пн 

чыты номхыгъдмæ бахауд. Ауызбийы бон дæр нал баци йæ 
сыхагæн баххуыс кæнын. Округæй сæм цы минæвар уыдис, уый 
дæр ын нæ оаххуыс кодта. Æмæ революцийы размæ йæ мæ- 
гуыры хъистæ чи хордта, уый ног цардарæзты знагæй агæпп 
ласта. «Уæллæгтæ дæр,—загъта уæд Ауызби йæхицæн,—арæх 
нал фембарынц, кæм æмæ кæй цæвын хъæуы, уый. Хъуыддæгтæ 
сæмтъеры кæнынц». Æмæ æниу яыр, ацы уæззау хæсты заман, 
арæх афтæ нæ рауайы? Æндæр уæдæ немыц мах онгты цæмæн æр- 
баххæццæ сты!> Лæг у Алыксандр, лæг, рæстытæ дзуры. Æрго- 
мæй та загъта: 
— Дзамболат, мæ хур, ма нæм фæхæрам у. Раст у Алыксандр, 
æцæгдæр ма уæле кæмдæр цыдæр ахсджиаг ран куыд æмбæлы, 
афтæ не скуыстой. Æмæ уый фыццаг хатт нæу. 
Зæронд лæгæн йæ зæрдæйы ахаст фехæлди. Фæстаг дыууæ 
азы цы бирæ мæстытæ бавзæрста, уыдонæй йæ хъуырмæ сси. 
Æмæ уый дæр, Алыксандрау, фæндыди уыцы мæстытæ Дзамбо- 
латы раз скалын, фæлæ уый уыди ирон карджын лæг æмæ 
ахæмæн та не ’мбæлд уæлдай æфхæрæн ныхæстæ дзурын, чи 
зоны, æппындæр аххосджын чи нæ у, ахæм адæймагæн. Ауызби 
стыр аргъ кодта Дзамболатæн, ахæм æрыгонæй, йæ зонды руаджы 
уыйас бынат кæй ахста, уый тыххæй. Зæронд лæджы зæрдæ- 
мæ цыдысты Совнаркомы сæрдары зондахаст, йæ ирон туг æмæ 
ирон уæздандзинад. 
— Бахатыр кæн, Майрæм, æз æндæрхуызы хъуыды кæнын. 
Исчи дзы аххосджын ма уа, уый мæ нæ уырны. Барæй уыди, æви 
æнæбары, уый та уæлдай нæу. Дыккаг аз хæцыдыстæм, æмæ нын 
къæрцхъусдæр, зондджындæр уæвын æмбæлди. 
— Мах аххос нæ уыд, уый æз зонын,—загъта Дзамболат. 
Фæлæ Алыксандрмæ цæмæндæр афтæ фæкасти, цыма уый йæ 
ныхæстыл йæхæдæг дæр не ’ууæндыди. 
— Ныр, ай-гъай, аххосджынтæ агурын фæзын и. Сæхæдæг 
та цæмæн басæттой? Уæдæ хицауадæй бирæтæ сæ бинонты ра- 
гацау хохы цæмæн бафснайдтой? Махæн иу суткæ раздæр уæд- 
дæр цæуылнæ исчи загъта бæлвырд ныхас? 
— Ныр та ма мæнмæ æрбайхъус,—Дзамболат йæ маст тыххæй 
урæдта. 
— Хатыр, мæ фыртыхстæй дзурын,—загъта ма Алыксандр.— 
Мæздæджы тыгъд быдырты сæ куы баурæдтой немыцаг æфсæдты, 
уæд сæ Цыкола æмæ Сечеры цур уыцы нарæг æрбацæуæнты иу 
уромæг куыд нæ фæци? 
— Немыц Цыколайыл æрбабырсдзысты, уый æнхъæл чи уыд? 
Иннæ ахæм та, раст мæ бамбарут, хъæбатырдзинад æмæ сæ- 
рызонд æдзух иумæ нæ архайдтой. Уый тыххæй уын иу-цал- 
дæр цæвиттоны æрхæсдзынæн.—Дзамболат йæ акомкоммæ уаты 
къуыммæ æдзынæг ныккасти.—Фарон сентябры Фæскавказы фрон- 
ты Цæгат хайы къамандыгæнæгимæ ацыдыстæм Мæздæджы ’рдæм. 
Хæстон Советы æмбырд дзы хъуамæ уыдаид. Къамандыгæнæг 
æмбырд аразынвæнд скодта, немыцы сармадзанты нæмгуытæ кæ- 
дæм хаудысты, ахæм быгъдæг ран. Истæмæй тас у, нæу—йæ 
фæсонæрхæджы дæр, æвæццæгæн, нæ уыди. Æз ыл æргом 
/17 

бадис кодтон. Уый мын афтæ, дæуæй, дам, хæстон лæг никуы 
рауаидзæн. Уалынмæ дын сармадзанты нæмгуытæ нæ алыварс 
зæхх фæлдахын куы райдаиккой. Æрмæстдæр уæд ныххызтыстæм 
блиндажмæ. 
— Оххай-гъе!—сдзырдта та Майрæм.—Афтæмæй фыдбылызы 
нæ хаудыстут?! 
— Уый хъæбатырдзинад уыди?—дзырдта Дзамболат.—Ноджы 
хъусут... Советы æмбырдмæ иу дивизийы къамандир цæмæй ма 
байрæджы кодтаид, уый тыххæй йын бардзырд радтой, немыцы 
тæккæ фындзы бынты æрбацу, зæгъгæ. Дивизийы къамандир 
уый тыххæй дзырдта къамандыгæнæгимæ, куырдта дзы, цæмæй 
сын бар радтаид æндæр, дарддæр фæндагыл ацæуынæн. Инæ- 
лар ныббогътæ кодта: «Тæппуд! Фынддæс минутмæ штабы хи- 
цауимæ ам куы нæ уат, уæд уæ агæрах кæндзынæн!» Цы гæ- 
нæн ма сын уыди, рацыдысты æмæ уайтагъд æд мащинæ арвмæ 
фæтахтысты. Уый хъæбатырдзинад у æви æнæсæрфатдзинад?.. 
Фарон, æртыккæгæм ноябры, Владикавказмæ ’рбацæуæнты хæс- 
тытæ сæ тæккæ тынгæй куы уыдысты, уæд нæ æфсады къаман- 
дыгæнджытæй иу йемæ айста республикæйы уæды мидхъуыд- 
дæгты адæмон комиссар æмæ ма ноджы кæйдæрты. Бон сихорафон 
Джызæлы ’рдæмфæцагайдтой. Уым не ’фсæдтæ знаджы хæдтæ- 
хæг цавæрдæр офицеримæ ’рæппæрстой, æмæ, дам, æм цыдæр 
сусæг гæххæттытæ разындис. Æмæ цы баисты,,уый зонут? Иу 
дæр сæ нал аирвæзт. Уымæн æмæ Джызæлмæ фæндаг немыцы 
къæхты бын уыдис. Науæд иннæ хабар. Дæсæм ноябры мах 
Джызæлмæ æрбацыдыстæм. Не ’фсæдтæ знагæн уым цы митæ 
бакодтой, уый зындгонд у. Гъо æмæ дын нæм джызæйлаг дыууæ 
зæронд лæджы куы æрбацæуиккой. Фыццаг цинтæ, хъæбыстæ... 
Стæй та ,нæ уайдзæфты бын фæкодтой. Немыц, дам, дысон 
æхсæвæрафон фæлидзæг сты, сымах та, дам, нæ æхсæв-бонмæ 
дæр сармадзантæй æхстат. Уый цæуыл дзурæг у? Къаманды- 
гæнджыты æмæ сгарджыты сæрæндзинадыл? Гъе уæдæ афтæ... 
Æрмæст хъæбатырдзинæдтæ æмæ нæм уæлахиздзинæдтæ нæ уы- 
дис. Æдылы, æнæсæрфат митæ дæр кодтам. Афтæ рауади Цы- 
колайы хабар дæр. Республикæйы кусджыты кой кодтай... Иу- 
цалдæрæй тæппуд разындысты. Сæхи хохмæ айстой, æмæ сын 
сæ хабар зонут. Иу дæр дзы йæ бынаты нал баззад. Уыдони- 
мæ уыцы æнæхайыры Михал дæр. 
— Æз сын тæрхон скодтаин... Тæккæ карздæр тæрхон. 
— Агæрах сæ кодтаис? 
— Нæ зонын... 
— Æнæуи дæр нæ туджы мæцæм... 
— Бахатыр кæн... Мæ фыртыхстæй сдзырдтон,—загъта Алык- 
сандр. Уый дæр, бирæтау, аргъ кодта Дзамболатæн йæ зонд 
æмæ йе ’фсармы тыххæй. 
— Цæй, хорз. Æз уæм, мæ зæрде, æрцыдтæн, цæмæй уын 
истæмæй баххуыс кæнон, уый тыххæй. Афтæ ’нхъæл дæн æмæ 
ныхмæ нæ уыдзыстут, цыппар тракторы уын куы радтæм, уæд. 
— Алы æртæ колхозы сæрмæ дæр иу. 
— Ницы кæны, Алыксандр. Цыппар ног тракторы—уыдон 
кæуылты сты, кæуылты,—сдзырдта Ауызби. 
118 

— Хъæбæр хорз у.—Разыйы ныхас баппæрста Майрæм дæр. 
— Уæдæ ма уын иу-фæндзай тонны та нартхоры мыггаг рат- 
дзыстæм. Ноджы ма иу-дыууын сæры дыгæрдгуытæ. 
— Уый бынтон хорз у,—йæ сæр разыйы тылд бакодта Ауызби. 
— Цы уавæры бахаудыстæм, уымæй нæ искуыдтæй фервæ- 
зын хъæуы,—зылынджынау йæ мидбылты бахудти Дзамболат. 
— Мах дæр агурæм амæлттæ,—сдзырдта Алыксандр,—Ауызби 
куыд зæгъы, афтæмæй гутæтты баифтындздзыстæм, иуæй-иу цæр- 
джытæм ма цы хъуццытæ баззад, уыдоны дæр. Уæдæ гутæтты 
къухтыл дæр æрхæцдзысты, уыцы хъуццыты чи дуцы, уыдон. 
Похцийæ дæр хъуццыты æххуысæй баласдзыстæм. Кæд уыдон 
фаг нæ уой, уæд та белтæ райсдзыстæм. Иу дзырдæй, кæд тызмæг 
стæм,— Алыксандр йæ мидбылты бахудт,— уæлдайдæр æв- 
загæй, уæддæр бафыдæбон кæндзыстæм. Уыимæ тыхджынæй. 
— Бафидыдтам уæдæ,—загъта Дзамболат æмæ йæ бынатæй 
сыстади. 
* * * 
Куыддæр мартъийы кæрон уарынтæ фенцадысты, афтæ «Ирыс- 
тон»-ы быдыртæй тракторты тыр-тыр райхъуысти. Æмбу кодтой, 
ардæм сыфцæй ласæгау кæй ракодтой, уыцы стуртæ. 
Фыццæгæм бригады гутондартимæ хистæрæн уыди Дзаххотт. 
Цыппар мæллæг бæхы ластой иу гутон, иннæ дыууæ гутоны 
ивтыгъд уыдысты хъуццытæ. 
— Адæмæй, фосæй кæрæдзийы аккаг стæм,—загъта Дзаххотт, 
йæ гутон хуымы кæрон куы æрлæууыд, уæд. 
Чидæр цыбыркъубал сырх ефсмæ амонгæйæ, уайдзæфгæнæгау 
сдзырдта: 
— Гормæттæ, уыцы ефсы заинагæй куыд сифтыгътат? 
— Гутоныл куы ахæца, уæд егары хуызæн фестдзæни. Сахъат у, 
сахъат, дæ рын бахæрон,—дзуапп ын радта Дзаххотт. 
Сахъат ефсы фарсмæ бæрзонд аласа йе стыр сæр хаста 
зæбулæй. Афтæ зынди, цыма ам æрмæстдæр йæ къуыдыр уыдис, 
йæ сагъæстæ, йæ хъуыдытæ та—æндæр кæмдæр, дард ран. Æмæ 
цымæ кæм ухеры кодта, цалынмæ Дзаххотты къухмæ ’рбахау- 
дис, уæдмæ? Кæд румынаг зæхкусæгæн хъæллæгътæ ласта? Æви 
бавариаг къупецæгтæн боцкъаты немыцаг бæгæны? Кæнæ Украи- 
нæйы колхозон быдырты йæ риуыгуыдырæй зæхх фæлдæхта? 
Уый йæхи йеддæмæ ничи зоны. Цыдæриддæр уыдис, уæддæр 
фæстаг дыууæ азы цытæ бавзæрста, уымæй фыддæртæ нал бав- 
зардзæн. Дзурын куы зонид, уæд ацы уæздан зæронд лæг Дзах- 
хоттæн фæдзурид, уæраджы онг цъыфы-иу куыд алæгæрста, 
цыдæр æнахъинон æфсæн сырдты богъ-богъыл куыд сахуыр ис 
æмæ йæм ныр диссаг куыд ницыуал кæсы, уыдæттæ. А зымæ- 
джы та йæ йæ хицæуттæ иу нарæг уынгмæ батардтой. Ды- 
дзалхыджы ифтыгъд уыди. Дыдзалхыг йæ хъæлæсæй цæхæр калд- 
та. Бæх та йæ цæдисон æмбæлттимæ æхсыдта хус нартхоры 
хæтæлтæ. Стæй сын æваст се рæгътыл ралæууыдысты æмæ мæй- 
дар æхсæвы кæдæмдæр фæцагайдтой. Иуахæмы йæ быны зæхх 
119 

фæцудыдта, йе ’мбал фæфæлдæхти. Амæн та йæ бæттæнтæ фæлыг 
кодтой, чидæр ыл абадти. Йæ къæхтæй йын йæ фæрстæ ных- 
хоста. Уый дæр йæ фæллад зæнгтæй размæ асхуыста. Уалынмæ 
дын йæ уæлæ чи бадт, уый куы асхъиуид. Йæхæдæг та ма 
иудзæвгар адзæлæпп-дзæлæпп кодта. Стæй тыгъд быдыры ’рлæу- 
уыд æмæ сагъдауæй баззади. Цалдæр боны миты рагъыл нарт- 
хоры салд хæтæлтæ фæхордта. Уый фæстæ йæ мæнæ ацы зæ- 
ронд лæг йæ барцæй ацахста æмæ иын йæ хъуырыл бæндæн 
бакодта. Уымæ та ма, мæгуыр, ацы дунейыл уыди æрмæстдæр 
иу бæллиц —дæ фарсыл ныххуысс æмæ дæ цæстытæ бацъынд 
кæн. Фæлæ йæм уыцы бар дæр нал хауди. Ласын хъуыди уæз- 
зау гутон æмæ йæ ласдзæни, цалынмæ йæ къæхтыл лæууа, 
уæдмæ... 
... Хъуццытæн дæр ныронг сæ хæс уыди лыстæгкъах родтæ 
æмæ урс æхсыр дæттын. Бон-изæрмæ-иу фæхызтысты сойджын 
кæрдæгыл, сæ фæздæттæ-иу сæ сагæхты нал цыдысты, изæрæй 
та-иу сæ сæртæ бæрзæндты хæсгæ сæ хæдзæртты бамидæг сты. 
Ныр та... 
Гутæтты ифтыгъд хъуццытæй раззаг дыууæйы сæрбосыл хæ- 
цыди Мисурæты мад Дунетхан. Гутоны дыууæ къухыл та ныз- 
зæбæлæг ис Мураты мад Фатъимæт. Дунетхан сæрбосыл размæ 
хæцыдис, хъуццытæ та сæхи фæйнæрдæм ивæзтой. Раззаг хъуц- 
цытæй иу Дунетханæн йæхи уыдис... Æмæ уый дæр нал касти 
йæ хæларзæрдæ хицауы коммæ. 
Дунетханы хъуг æмбисонды æхсырджын уыди. Ноджы йе 
’хсыр та къамбецы æхсырау—сойджын. Æмæ ныр ацы уæззау 
куыстæй куы бахуыскъ уа, уымæй дæр тарсти Дунетхан. Фæлæ ин- 
нæтæ дæр, акса-ма, ракодтой сæ хъуццыты. Зæххæн зæрæсто- 
нæй ныууадзæн нæй, хæсты чи ис, уыдоны хæрын хъæуы. Уæдæ 
ам чи баззади, уыдон дæр æххормагæй кæм цæрдзысты?, 
Дунетхан хъуццытыл размæ ахæцыди, фæлæ та нæ фезмæ- 
лыдысты. Йæхи хъуг æм йе ’стыр æнкъард цæстытæй касти, 
цыма йын уайдзæфтæ кодта: «Нал мæ зоныс? Бури дæн, Бури... 
Дыууадæс роды дын куы ныззадтæн, уæд ма мын зæрондæй 
ацы митæ та цы сты?» 
— Цæй-ма, Бури, рахæц. Цæй, мæ дарæг, цæй, мæ хæдзары 
æнцой,—балæгъстæ та кодта Дунетхан. Æппынæрæджиау Бури 
æнæбары акъахдзæф кодта... Базмæлыдысты иннæ хъуццытæ дæр. 
Трактортæ сындæггай змæстой зæхх. Фылдæр лæугæ, къад- 
дæр кусгæ. Куы сæ цы асæтты, куы—цы. Арæх кæй састысты, 
уый тыххæй сын ницы æнтысти. Уымæй дæр æрталынг, уæд 
дæ куыст ныууадз—трактортæн цырæгътæ нæ уыди. 
Иу æхсæвæрафон Ауызби трактористты кæстæр—хæрз æры- 
гон лæппу—Барисмæ баздæхти: 
— Дысон цыдæр æнæнцой æхсæв арвыстай... Æз зæронд дæн, 
фынæй нæ кæнын, фæлæ дæуыл та цы ’рцыди? 
— Мæ-гъа... Къогъотæ мæ хордтой,—сæфсон кодта Барис. Уы- 
120 

мæн та, мæгуыр, æхсæвы хуым, кæнын йæ зæрды уыди, фæлæ 
талынджы нæ сарæхст æмæ йыл фырмæстæй хуыссæг нал хæцыд. 
— Уæдæ мæн дæр уыдон куы хъыгдардтой,— дзуапп радта 
Ауызби. 
Йæ сæр халас кæмæн адардта, ахæм зæронд тракторист 
сæм æнæууæнкхуызæй бакасти: 
— Ацы афон къогъотæ?.. Фынтæ уынынмæ æмбисонд стут. 
— Æцæг дæр ма дысон мæ фыны нæ трактортæ зæхх фæл- 
дæхтой. Æз та уын уæ развæндаг уартæ уыцы фанарæй рухс 
кодтон,—сæ цæрæн бынаты къулыл ауыгъд «хæлынбыттырмæ» 
ацамыдта парторг. 
— Бамбæрстам дæ,—сдзырдта урссæр тракторист. 
Уыцы æхсæв трактортæ сæ хъæрæй нæ банцадысты. Сæ ра- 
зæй, даргъ къахдзæфтæ кæнгæйæ, цырагъдарæй цыди Ауызби. 
Уыди мæйдар. Æрдз, къуытты лæгау, æгомыгæй лæууыди, 
цыма а дунейы «Ирыстон»-ы дыууæ хæлддзаг тракторы йед- 
дæмæ ницыуал змæлыди. Ауызбийы къæхтыл лæхъир зæхх, хыс- 
сæйау, ныхæсти æмæ йæ зæнгтæ къодæхтау ныууæззау сты. 
Фанары рухсмæ гæзæмæ бæрæг дардта ауæдз æмæ йыл трак- 
тортæ лæсыдысты. 
Æхсæрсæттæг бæласы иу къалиуæй иннæмæ куыд фæсæррæтт 
ласы, афтæ Ауызбийы дæр йæ хъуыдытæ иу ранæй иннæмæ 
хастой. Зæронд лæг фанаримæ ауæдз-ауæдз размæ бæргæ цыдис, 
йæ къуыдыр ам бæргæ уыди, фæлæ йæ зæрдæ та Уæрæсейы 
къуымты зилдух кодта. Йæ хъустæ ахстой сармадзанты нæрын, 
автоматты къæр-къæр, йе ’фхæрд цæстытыл уадысты туджы са- 
хатæ. Мæнæ йæ æдзард фырт Сослæнбег фæдисонау æрбазгъо- 
ры. «Уый цы хабар у, баба, дæхи тухийæ цы марыс? Фондз 
фырты дын ис, уæддæр ма æхсæв цырагъдарæй хæтыс. Дæ 
ахуыр нæ халыс... Цæрæнбонты лæггадгæнæг... баулæфын дæр 
æмбæлы...» Ауызби йæ фанар бæрзонддæр систа, æмæ æндæрг 
цыдæр æрбаци. Цæмæндæр, æм фæкасти, цыма уыцы æндæрг 
йæ къух фæтылдта æмæ йæ фæстæ азгъордтой Гацыр, Амырхан, 
Мæхæмæт, Науырыз... Мард, дам, йæхимæ кæмæ фæсиды, уыдон 
æвыдæй нæ баззайынц. Ауызбийы уæнгтæ æрызгъæлдысты. Йæ 
амондæн раззаг трактор ахуыссыди, иннæ дæр æрлæууыд. Зæронд 
лæг ауæдзы былыл йæхи æруагъта. 
— Ауызби дзæгъæл хуымæтæджы не ’рбадтаид. Мацы кæнæд,- 
сдзырдта трактористтæй иу æмæ йæм бацыди. 
— Тухииæ дæ амардтам, æнхъæлдæн. 
— Цытæ дзурыс! Трактор куы ’рлæууыд, уæд æз дæр мæхи 
æруагътон. Цы та кæны? Бонмæ бирæ нал ис. Иу-дыууæ гектары 
ма нын уæддæр куы бантысид. 
— Дыууæ? Бантысдзæни,—дзуапп радта тракторист.—Æр- 
мæст та нын дæ рухс авæр... 
* * * 
Нартхоры мыггаг æрæмбырд кодтой хъæуты цæрджытæй. Хоры 
мыггагæй сæм паддзахад дæр фæкасти, фæлæ картоф иунæг 
»21 

пут дæр нæ ныссагътой. Фарон фæззæг сæ картоф быдыры 
уæрмыты бæргæ бафснайдтой, фæлæ немыцы хай баци. 
Нартхор байтыдтой къухæй, дæс-фынддæс азы размæ куыд тыд- 
той, афтæ. Æмæ чи зоны, уый аххосæй æви мыггаг хæрзхъæд 
кæй нæ рауад, уый фыдæй, æвзартæ сæ мæллæг сæртæ сдард- 
той хæрз тæнæгæй. Лæдзджыты фындзтæй ма бæргæ сагътой 
иугай нæмгуытæ, æрмæст уæдмæ хурхæтæн ралæууыд. 
Уавæр ахæм дагъытъайлаг уыдис районы иннæ колхозты 
дæр. Ноджы сæ ’рæййæфтой хосгæрдæнтæ. Уалдзæг къæвдаджын 
рахаста æмæ сойджын кæрдæг уæрджытæм хæццæ кодта. 
— Мæ сæрæн ницы зонын, хос кæрдынæн цы мадзал чын- 
дæуа?—хинымæры дзурæгау загъта Алыксандр Мæдинæты цур. 
Чызг хъуыдытыл фæци. «Æцæг, чи кæрда хос?.. Фæлæуу, 
фæлæуу, æмæ сылгоймæгтæ хуым куы кæнынц, похцийæ куы 
ласынц, уæд хос кæрдынмæ нæ сарæхсдзысты?» 
Фæссихор Мæдинæт сæхимæ раивгъуыдта. Йæ зæронд фыд 
Будзи ма кусынхъом кæм уыди, фæлæ-иу уæддæр кæрты ра- 
зилæнтæ кодта. Сæ сарайы хъайваныл ауыгъдæй лæууыди, цæ- 
хæрадоны хъамылтæ ма иу кæмæй. ракарста, уыцы цæвæг. 
— Баба, абон дын мæ зæрды феххуыс кæнын и. Нæ цæхæ- 
радон схъамыл,—загъта чызг æмæ цæвæг райста.—Æрмæст мын 
бацамон, куыд кæрдын хъæуы, уый. 
Мæдинæт æд цæвæг цæхæрадонмæ фæраст. Фыд дæр ацыд 
йæ фæдыл. Чызг цæвæг хъамылыл рауагъта, æмæ йæ фындз уай- 
тагъд зæххы фæсагъди. 
— Æри-ма йæ ардæм,—Будзи цæвæг райста.—Мæнæ-ма кæс. 
Цæвæгæн йæ фындз афтæ дар, цыма зæххыл къафеттæ ис æмæ 
уыдоны æрбассивынмæ хъавыс. 
Чызг суанг изæрмæ цæвæг æнцой нал æруагъта, йæ армытъæ- 
пæнтæ дæр ма стæппæлттæ сты. Райсом раджы та йæ фæндаг 
ракодта партийы райкомыл. Алыксандр уыди иунæг. Чызг йæ 
цуры ’рбадт æмæ загъта: 
— Знонæй нырмæ хос кæрдыныл сагъæс кæнын. 
— Æмæ? 
— Сылгоймæгтæй саразæм хосгæрдджыты бригад. Нæхи кол- 
хозæй райдайæм. Мæхæдæг дæр семæ. 
— Ды — хосгæрдæг? Цæвæгыл куыд хæцын хъæуы, уый зо- 
ныс? 
Мæдинæт æнæдзургæйæ йæ дыууæ армы равдыста. 
— Бæллæхы чызг дæ, бæллæхы... 
Къуырийы фæстæ «Ирыстон»-ы хос кæрдынмæ рацыдысты дæс 
æмæ ссæдз сылгоймаджы, сæ фылдæр чындздзон чызджытæ. 
Мæдинæт цыдис сæ разæй. Сæ цæвджытæ-иу дуртыл цæхæр 
калдтой, уайтагъд-иу акъуымых сты, æмæ та-иу сæ Дзаххотт 
æмæ Мурат рацагътой. Зæронд лæг хосгæрдджыты мæстæй мард- 
та: 
— Цæвджытæ уæ къухты цæхæр калынц, цæхæр! Афтæ куы 
кусат, уæд кæнæ хосæй байдзаг уыдзыстæм, кæнæ æфсæйнаджы 
сæстытæй. 
122 

15. 
Мисурæт æмæ Дунетхан лæгуæрдонæй 
хъæдæй суджы къæцæлтæ куыд æрцæйлас- 
той, афтæ сыл Фатъимæт уынджы фембæлди. Сæ хæдзармæ 
куы ’рбацыди, уæд Муратæн бауайдзæф кодта: 
— Алкæмæн суг куы ласыс, уæд Дунетхантæм куыд нæ фæ- 
кæсыс? Абон хъæугæрон сæ лæгуæрдоны цалх ныссасти. 
Муратæн Фатъимæты уайдзæф æхсызгон уыди. Цалдæр боны 
фæстæ Дунетхан колхозæи бричкæ ракуырдта, æмæ лæппу йæхи 
хъæдмæ барæвдз кодта. Дунетхан ын цыдæр хæринæгтæ авæрд- 
та йемæ. 
— Мах дæр Мисурæтимæ демæ ауайдзыстæм. 
— Иу бричкæйы номыл æртæйæ? Худинаг у. 
— Уæд та Мисурæты ауадз. Дæ бæхтæ дын уæддæр хъахъ- 
хъæндзæн. 
Мурат хинымæры бацин кодта. Чи зоны, Мисурæт дæр бам- 
бæрста лæппуйы сусæг бæллиц. Фынддæсаздзыд æнæмбаргæ нал 
вæийы. Æмæ йæхи арæвдз кодта. 
Хъæд дард нæ уыдис Тæгæрдонмæ. Уайтагъд бахæццæ сты 
Хъыскъфæрачы коммæ. Æмæ кæд бричкæ сугтæй байдзаг кæ- 
нынæн комы бирæ бауайын нæ хъуыд, уæддæр Мурат бæхты нæ 
урæдта. Уыдон та цыдысты æмæ цыдысты нарæг комы уæрдон- 
над фæндагыл. Чызг æнæдзургæйæ бадти. Лæппу дæр-иу бæх- 
тыл цы фехситт кодта, æндæр ницы дзырдта. Бæлæсты къалиу- 
тыл æлæмтау æрзæбул сты миты къуыбæрттæ, дардмæ афтæ 
зындысты, цыма пуси-дидинæг ракалдтой. Мисурæт цымыдисæй 
фæйнæрдæм касти: йæ мадимæ лæгуæрдонæй фæласынц суг, 
фæлæ хъæды афтæ арф никуыма бацыдысты. 
— Мурат, уæртæ уыцы бæлас куыд рæсугъд у! Цыма диди- 
нæг калы...—сдзырдта чызг. 
— Уый дардмæ афтæ зыны... Иу фæкастæй. 
— Æмæ иу фæкаст ницы давы?—афарста Мисурæт. 
— Æвæццæгæн, давы... Дæ размæ цы фæуа, уымæ гæсгæ... 
— Зæгъæм, адæймаг. Рæсугъд чызг. 
— Мæнæ дæ хуызæн?—загъта лæппу æмæ фæсырх. 
Дыууæйæ дæр ныхъхъус сты. Мурат фæйнæрдæм фæлгæсыд. 
Ауыдта, фæндагмæ йæ домбай сæр чи радардта, ахæм къæ- 
дзæхдур. 
«Немыцаг танк мæнæ ам æрлæууыдис. Уæлæ уыцы зæронд 
тæрсы бынæй та мах æхстам Мæдинæтимæ»,—хъуыды кодта 
лæппу. 
Мисурæт дæр ракæс-бакæсыл фæци. 
—Дарддæр ма цæуæм? Фæндаг цыдæр нарæг у,—сдзырдта 
чызг. 
— Æрбахæццæ стæм. Мæнæ ам, ацы ран уыди... 
— Цы уыди? 
— Хæст. 
— Немыцимæ? Ды кæм фесгуыхтæ, уый? 
— Ха-ха-ха! Уæдæ! Хъæоатыры ном уый тыххæй нæ райстон? 
— Цы худыс? Дæ кой ма нын нæ къласы разамонæг дæр 
кодта,—чызг бузныджы цæстæй ныккасти йæ хæлармæ. 
123 

... Мурат бæхты суæгъд кодта, сæ разы сын æрæвæрдта 
хосы цъупп æмæ цыргъ фæрæтæй калын райдыдта фатхъæды 
рæхснæг талатæ. Лæппу архайдта фæлтæрд хъæддзауы хуызæн. 
Йæ улæфт-иу хъуырмæ схæццæ, уæддæр куыст нæ уагъта. 
Сугтæ дыууæиæ фæластой бричкæйы цурмæ. Фатхъæд талатæ 
амад куы фесты, уæд сæ Мисурæт рæхысæй æрбалвæста. 
Мисурæт райста, Дунетхан сын цы дзæкъул нывæрдта, уый. 
Мит кадавар кæм уыдис, ахæм ран бæласы цæгъдæнтæ аерæ- 
вæрдта, æркалдта сыл бæхты фæлхæрдтæ æмæ уыдоныл æроад- 
тысты. Хуыскъæлæмхæццæ кæрдзыны æрдæг æмæ цæхджын хъæ- 
бæр цыхты къæртт æрмуртæ кодта Мисурæт дзæкъулы фарсыл. 
— Ахæр,—сдзырдта чызг, Мураты фæллад цæсгоммæ кæсгæйæ. 
Лæппу кæрдзыны къæбæр æмæ цыхты мур систа. 
— Ссад нæм нал ис. Уый дæр дзыццайæн иу тæпп чидæр 
радта,—загъта чызг. 
— Æмæ кæмæ ис?—æууилгæ-ууилын сдзырдта Мурат æмæ 
чызджы цæсгоммæ фæкомкоммæ. «Цæййас цæстытæ йын ис! 
Ноджы сатæгсау. Мæ цæстыты хуызæн. Нæ былтæ дæр иухуы- 
зон сты...» 
Чызджы уæлæ уыдис йæ мады бæмбæджджын. ,Йæ цæппу- 
зыртæ йын суæгъд кодта, æмæ хиконд цъында кофтæйы бын 
бæрæг дардтой йæ къуыбыр риутæ. Мурат сæ фыццаг хатт 
бафиппайдта. Йæ цæсгом судзæгау скодта æмæ йæ цæстæнгас 
иуварс аздæхта. Цыма йын чызг йæ хъуыдытæ бамбæрста, афтæ 
йæм фæкаст æмæ загъта: 
— Цæуын афон у. Хæргæ фæндагыл дæр акæндзыстæм. 
Хур дзæвгар акъул. Бæхты баифтыгътой. Сугты сæр фæрсæй- 
фæрстæм æрбадтысты, лæппу бæхтыл фехситт кодта, æмæ.цæлхы- 
тæ дзыхъхъытæ-къуыппытæ фæндагыл атылдысты. Цъæх ефс æмæ 
сау бæх уыдысты мæллæг æмæ фæллад. Иу ран фæхæрдгæнæны 
рæвдз ссæуой, зæгъгæ, Мурат иæ уис дард фæхаста. Ефс йæ 
сæр фæгуыбыр кодта æмæ йæ къæхтæ зæххыл андæгъдысты. 
Лæппу бозийыл иуырдæм ахæцыд, иннæрдæм æй аивæзта, уисæй 
æрцæфтæ кодта бæхы. Сау бæх-иу йæхи размæ аппæрста, фæлæ- 
иу е<Ъс зæхмæ смудгæйæ баззад. 
Мурат бричкæйæ æргæпп.кодта. Ефсы дзыларыл размæ ахæ- 
цыд, фæлæ уый уæддæр нæ фезмæлыди. Уæд бæхты астæу дис- 
лæйыл слæууыд, æрцæфтæ сæ кодта, уæддæр—ницы. Æппын- 
фæстаг ефсы рагъмæ схызти, йæ салд дзабырæй йын йæ фæрс- 
тæ бахоста—дзæгъæлы. Йæ маст хъуырмæ - схæццæ Муратæн. 
«Цы банхъæлдзæни Мисурæт? Хæрзаг мыл йæхинымæры худы. 
Æнарæхст мæ хоны. Лæппу бæхыл уисæй дзæхст-дзæхстæй ра- 
лæууыдис æмæ ныхъхъæр кодта: 
— Но-о-о! Бирæгътæ дæ бахæрой! 
Куыннæ стæй. 
Мисурæт сугты сæрæй рахызти æмæ лæппумæ баздæхт: 
— Бауадз-ма сæ, Мурат. Дзыццаитæн дæр-иу сæ хъуццытæ 
ныоцани сты хуым кæнгæйæ. Æмæ сæ нæмгæ нæкодтой. 
Чызг ефсы сæр æрсæрфтытæ кодта. 
— Бафæлладтæ, мæгуырæг?—æмæ йын йæ рус йæ сæры 
фарсыл авæрдта. Йæ бæзджын зæбул былтæ йын рæвдауæгау 
бахоста, стæй дзыларыл рахæцыди, «но», зæгъгæ, бакодта, æмæ 
124 

дыууæ бæхы дæр сæ бынæттæй фенкъуысыдысты. Бричкæ хæрды 
рогæн стылди. Лæппу æмæ чызг æнæдзургæйæ сугты сæрмæ 
схызтысты. 
* * * 
Фатъимæт æмæ Аслæнбег та уыцы бон сæумæцъæхæй быдыр- 
мæ тынд нартхоры хуымтыл зилынмæ ацыдысты. Бон-изæрмæ 
миты бынæй фæкъахтой дзенкъортæ, голладжы æмбисы бæрц 
æрæмбырд кодтой æмæ сæ æккойæ фæхастой. Ныффæлладысты. 
Фæлæ Мураты хæдзары куы ’нæ баийæфтой, уæд адæргæй бад- 
гæ дæр не ’ркодтой. Фатъимæт Ауызбитæм базгъордта, фæлæ зæ- 
ронд лæг сæхимæ нæ разынди. 
Ауызби сæхимæ куы ’рбацыд, уæд ын Госæма Мураты хабар 
ракодта. Лæг йæ ,къухтæ дæр нæ атавта—сыхæгтæм фæраст и. 
Мураты баййæфта сæхимæ. 
Ауызби дуарæй куы бахызти, уæд Фатъимæт бакатай кодта: 
«Цæмæй йæ суазæг кæндзынæн?» Цалдæр карчы ма сæм уы- 
дис, æмæ иукъорд айчы бамбырд кодта, фæлæ ссадæй аф- 
тид уыдысты. Фатъимæт Госæмамæ базгъордта, хъæрмхуыпцы- 
мæн тæбæгъы æмбис ссад æрбахаста æмæ уæларынг балæууыд. 
Йæ хыссæ сси иу картофджыны фаг. Чысыл мур та ма дзы 
аззади, уымæй та халтъамæдон сфыхта. 
Ирон хæдзары цæргæ-цæрæнбонты æхсæвæр уæлдай æнувыд- 
дæрæй кодтой. Аходæн—фæндарастæн, сихор—хæрд сайæн, æхсæ- 
вæрæн та; дæ фадат цы уа, ууыл ма бацауæрд... Уæвгæ ма 
ныр та цæй сихор æмæ цæй æхсæвæр вæййы? 
Ауызби Фузæ æмæ Римæйы йæ фæйнæфарс сбадын кодта. 
— Æмæ уæдæ куыд чызджытæ стут? Чи уæ хуыздæр у? 
— Сæ иу дæр ницы æмæ се ’ннæ дæр,—йæ ныхас баппæрста 
Аслæнбег. 
— Ды сæрæн дæ... мах нæмынмæ,—сдзырдта Фузæ. 
— Афтæ та у?—Ауызби комкоммæ бакасти Аслæнбегмæ. 
— Æз сын афтæ фæзæгъын: нанайы хæдзары куыстытæ кæ- 
нын ма уадзут. Уыдон та... Уадз сæ, уæд бон-изæрмæ тыччы- 
тæй хъазиккой. Цыма сывæллæттæ сты... 
«Сывæллæттæ сты, уæдæ цы сты нырма»,—хинымæры ахъуы- 
ды кодта Ауызби. 
— Акса-ма, Аслæнбег, Госæмайы-ма æрбахон,—сдзырдта Фа- 
тъимæт. 
— Вовæйы цурæй искæдæм цæуы? Уый та афонмæ хуыр- 
рытт кæны. Нæ хæдзары хицау уый цæрайæ куы цæры,—дзуапп 
радта Ауызби.—Æфсæддон комиссариатмæ дæр ныффыстон, уæд- 
дæр дзуапп нæй. 
— Сывæллон рæвдыдхъуаг бæргæ нæу. Госæма йæхи хъæ- 
бултæм дæр афтæ нæ касти...—загъта Фатъимæт. 
— Æмæ Вовæ исты йæхи нæу?—сдзырдта Аслæнбег. 
— Нæу, Верæ Степановнæйы у,—йæ ныхас баппæрста Фузæ. 
—Зондджын ныхас дзы ды куы нæ зæгъай,—бахъуыр-хъуыр 
кодта лæппу. 
125 

— Нæхи у, нæхи, мæ къонатæ. Уæдæ кæй у? Уымæй нæм 
буцдæр даринаг нæй,—бамбарын кодта Фатъимæт йæ цотæн. 
— Нана раст зæгъы?—бафарста Ауызби. 
— Раст,—дзуапп радта Римæ.—Госæма;дæр ,нæхи у, ды дæр 
нæхи дæ, Вовæ дæр. Нана алыхатт дæр афтæ фæзæгъы,—æмæ 
Ауызбийы хъуырыл йæ лыстæг цæнгтæ æрбатыхта. 
— Махмæ цæр. Æз дæ нал ауадздзынæн. Госæма æмæ Во- 
вæйы дæр æрбахондзынæн. 
Ауызбийæн æхсызгон уыдис сывæллæтты цин. 
— Тæтæри, æнхъæлдæн, сбулкъон и, цæмæн ма мæм фысса! 
— Уый та дæуæй хъаст кæны., Йæ алы фыстæджы дæр сымах 
фæрсы,—Фатъимæт арф ныуулæфыд.—Йæ сæр ма куы сирвæ- 
зид, йæ булкъоны мæт мæ нал и. Бахатыр кæн, Ауызби, фæлæ 
мæ цæсты скадджын. Хуыцауæй бузныг, Амырхан дæр та уын 
фыссын кæй райдыдта!—Раздæр Фатъимæт дыууæ зæрондмæ 
сдзурын дæр нал уæндыди. 
— Не ’фсад афтæ куы бырса, уæд нæм а дыууæ боны Бер- 
линæй сæ къамтæ сæрвитдзысты,—загъта зæронд лæг.—Нæ тан- 
кистæй та абон хабар уыд. «Ирыстон», дам,, айнæг къæдзæ- 
хæй фидардæр разынд,—Ауызби йæ зæронд фæсмын хæдоны 
дзыппæй фыстæг æмæ газеты гæппæл систа.—Мæнæ та йæ газеты 
дæр рауагътой... Йæ танчы цур лæууы... 
— Алæ-ма,—фæцырди Аслæнбег. Зæронд лæджы къухтæй га- 
зеты гæппæл скъæфæгау ракодта æмæ хъæрæй бакасти: «Танчы— 
ирон лæппу. Мæхæмæтæн йе /мхъæуккæгтæ цы танк балæвар 
кодтой, уымæй дæрæн кæны фашистон лæбурджыты... Мæхæ- 
мæт къамандир кæмæн у, уыцы танк иу хæсты басыгъта знаджы 
æртæ танчы, ныццагъта дыууиссæдз салдаты. Уыцы сгуыхтдзи- 
нады тыххæй йын лæвæрд æрцыд Фыдыбæстæйы хæсты фыц- 
цæгæм къæпхæны орден. Уый у хъæбатыр иронæн йæ фæн- 
зæм хæрзиуæг». 
— Ацы газет ма-иу махæн ратт,—лæгъстæгæнæгау загъта 
Мурат.—Нæ хъæуккæгтæй хæсты чи фесгуыхти, уыдоны тых- 
хæй æрмæг æмбырд кæнæм. Газеттæ, хуызистытæ, фыстæджы- 
тæ... Не скъолайы музей аразæм. 
— Дæ фыдæй знон цы фыстæджытæ райстам, уыдон-ма ра- 
хæсс. Дыууæ иумæ цæмæн æрбахастаиккой?—Аслæнбегæн йæ 
цæстытæй ацамыдта Фатъимæт. 
Лæппу уайтагъд æддаг уатæй радавта дыууæ æртæтигъон 
фыстæджы æмæ сæ зæронд лæджы раз æрæвæрдта. Уый кæсын 
райдыдта, иукъорд раны дзы йæхи ном дæр ссардта. «Ауызби 
æмæ Госæмайæн—зæрдиаг салæмттæ. Куыд сты, сæ лæппутæй цы 
хабæрттæ хъуысы?.. Лыстæг хъуыддæгты фæдыл æй ма тыхсын 
кæнут. Уымæн ныртæккæ куыд зын у, уый мæ уд зоны». «Ничи 
йæм хъусы,—хъуыды кодта Ауызби.—Хæсты цæхæры уый и, 
тыхсгæ та мæныл кæны». Зæронды цæстытыл ауади Тæтæри, 
бæзæрхыгтæарæзт, æнæуæлдайми. Йæ зæрдыл æрлæууыд иу ха- 
бар. 
Уæд сæм колхозтæ нæма уыди. Ауызбийы мад фæрынчын, 
æмæ ма йæ уæдæ горæты дохтыртыл куы сæмбæлын кæнин, 
126 

зæгъгæ, йæм йæ зæрдæ сдзырдта. Фæлæ куыдæй? Хуымгæнæнтæ 
уыди æмæ йæ ничердæм æвдæлди, иннæмæй та сæ иунæг бæх фæу- 
æхствад. Сослæнбеджы се ’рвадæлтæм барвыста, бæх мын авæрут, 
зæгъгæ. Гъæйт-мардзæ æртæ бæхы сæм уыди, фæлæ лæппу аф- 
тидæй æрбаздæхт. Хабар Тæтæрийы хъустыл æрцыд. Йæ иунæг 
бæхы гутонæй феуæгъд кодта æмæ Ауызбиты дуар бахоста. 
«Хуым дæр никæдæм аирвæздзæни,—загъта Тæтæри.—Кæд дæ мæ 
сæр истæмæн хъæуы, уæд мæхæдæг дæр демæ цæуын. Адæй- 
маг хистæр у...» 
Уæдмæ Фатъимæты фынг дæр сцæттæ ис: картофджын, хæлтъа- 
мæдон, хъайла. 
Ауызби загъта: 
— Цæй, уæдæ, бæсты фарнæй хайджын уæд ацы хæдзар. 
Мах сæфтмæ чи бæллы, рæхджы уыдоны сæфт куыд фенæм, 
ахæм арфæ ныл сæмбæлæд. 
— Хуыцау зæгъæд, Хуыцау,— сдзырдта Фатъимæт. 
Ауызбийы мæллæг цæсгом барухси æмæ ма йæ ныхасыл 
бафтыдта: 
— Не Сфæлдисæг, уæдæ ацы сыхы, ацы хъæуы махæй мæгуыр- 
дæр куыд ничи уа, ахæм арфæ ракæн!.. Уый та уын Тæтæрийы 
куывд, мæ хуртæ- 
Ауызби картофджын æрлыгтæ кодта æмæ сывæллæтты раз 
хæйттæ æрæвæрдта. 
— Уанцон нæу, Ауызби. 
— Кæд уæ фæнды, фынгмæ æрæвналон, уый, уæд сымах 
дæр ахæрут. 
Сывæллæттæ систой сæ хæйттæ. 
— Ацы чызджы уавæр мын мæ маст дывæр кæны. Æдзух 
мæ зæрдæ йемæ дзуры... 
Ауызби Мæдинæты кой кæй кæны, уый бамбæрста Фатъимæт. 
— Куырдуаты кæй баззади, иу мардæрцыд уый у. Абоны онг 
æй кæй не ’рхъуыды кодтам, уый та дыккаг мардæрцыд. Уыцы 
лæппу куы байсæфт, уæд ын æгъдау раттын хъуыди. Чызджы 
коммæ нæ хъуыди кæсын. 
— Æмбаргæ чызг у, йæхæдæг алцыдæр зоны,—дзуапп радта 
Фатъимæт. 
— Фадат мын куыддæр фæуа, афтæ йын уæздан ныхас æнæ 
зæгъгæ нæй.—Æмæ Муратмæ баздæхти.—Дæсæм къласы ахуыр 
кæныс. Цы дæ зæрды ис, цы? 
Ногсагъд бæлас быцæухъуаг куыд вæййы, афтæ фæрсæрбалæу- 
уæгхъуаг вæййы, æвæццæгæн, алы æрыгон адæймаг дæр. Мураты 
карæнмæ бирæ фæндтæ вæййы. Цæвиттон ыл æртæ мæйы фæстæ 
’стдæс азы сæххæст уыдзæни. Æмæ йæ зæрды ис партимæ ба- 
цæуын. Фæлæ йæ.хъуыды зæгъын нæма уæнды. 
— Кæд хæст фæуа, бæппу æмæ Тотырбег дзæбæхæй сыз- 
дæхой, уæд — ахуырмæ. Науæд та — хæдзары. 
— Уый дæр лæджы дзуапп у. Адæймаг-иу æрмæст иæхи удыл 
куы уаид, уæд сырддонцъиуау бæласы цонгыл дæр фæцæрид. 
«Йæ фыды цæрмæстыгъд куыд бакодта! Зондæй дæр æмæ æгъ- 
127 

дауæй дæр уый хуызæн у. Сахуыр кæнын йæ къухы куы бафта, 
уæд дзы лæг рауайдзæн»,—ахъуыды кодта Ауызби. 
— Диссаг мæм кæсы... Бæппу партимæ куыд нæ бацыди?.. 
Партимæ скъоладзауты, дæр фæисынц?..—Мурат йæ фарстæй 
фæсырх и, йæ бынатæй фестади. 
— Хæргæ акæн, Ауызби. Лæппу, дæ ныхæстæ уал фæуагъ- 
таис,—загъта Фатъимæт. 
— Тынг хорз куы хæрын,—дзуапп радта Ауызби æмæ Муратмæ 
баздæхти.— Партимæ куыннæ бацыдис, зæгъыс? Ницæй тыххæй 
баззади. Адæймаг цæмæй фæразæнгард уа, уымæн бирæ нæ 
хъæуы, цæмæй фæкъуылымпы уа, уымæн дæр. Ды ма уæд чысыл 
саби уыдтæ. Тæтæри фидарæй алыг кодта, партимæ цæуын, 
зæгъгæ. Фыццагдæр йæ фæндон мæнæн загъта. Нæ хуыздæртæ 
кæм сты, æа дæр, дам, уырдæм, цæуын. Йæ фæндоныл дыууæ 
зæгъæг,нæ фæци. Æз ын ныффыстон гæххæтт, иннæтæ,дæр 
ын ныффыстой. Æмбырды йын йе стджытæ æрæхсадтой, афтæ- 
мæй йæ кандидатæй райстам,—Тæтæрийыл базыртæ базади... 
Иу бон æм куырдадзмæ цавæрдæр куыстæгтæ æрбарвыста нæ 
колхозы завхоз. Тæтæри зивæг нæ зыдта, фæлæ уыцы бон, æх- 
сызгондæр куыстытæй йæ хъуырмæ уыдис æмæ ныстуан афой- 
надыл нæ сæххæст кодта. Лæг дын хъæр ма сиса. «Партимæ 
æрмæстдæр уымæн бацыдтæ, цæмæй хицауадмæ хæстæгдæр уай...» 
Уыцы ныхас Тæтæримæ афтæ хъыг цæмæн, фæкасти, абон дæр 
æй нæ зонын... Айтæ-уйтæ нал фæкодта, фæлæ йæм æд дзæ- 
буг рагæпп ласта. Уыцы минут дын куырдадзы къæсæрæй кол- 
хозы парторг куы æрбакæсид. Уыйадыл ын æмбырды йæ базыр- 
тæ, адзæнгæл ластой. Æз дæр йе ’намондæн бынаты нæ фæдæн. 
Бафхæрдтой йæ, йæ тæригъæд мæрдты дæр сæ фæдыл æфтыд 
фæуæд. Парторг æмæ завхоз æмхæрæфырттæ уыдысты. Нырма 
æрыгон дæ, Мурат, фæстæдæр алцыдæр бамбардзынæ. Æрмæст 
дæ зæрдыл бадар. Адæймаг æххæст нæма у зондæй. Сæйрагдæр 
та, куыд хуыздæр дын æй зæгъон, æгъдауæй, удыхъæдæй, фæт- 
кæй. Хатгай ма туг тугæй фехсæм, искæй дзæбæхдзинад нын 
нæ цæстытæ къахы. Цас ын нæ фæдзырдтон, ныффысс рай- 
коммæ, обкоммæ, фæлæ ком нал радта. 
— Æмæ чи уыд уыцы лæг? Завхоз кæй хоныс, уый? 
— Ницæмæн дæ хъæуы, колхозы рагæй нал кусы... Стæй 
æрмæст уый аххос дæр нæ уыди. 
— Нана, ды дæр æй нæ зоныс? 
— Дæ фыд куы æрыздæха, уæд-иу ын йæхи бафаёрс. 
Лæппуйы зæрдыл æрлæууыдысты, йæ фыдæй хæсты размæ 
цы ныхæстæ æрыхъуыста, уыдон: «Хæрам чи кæны, уыдонæн æз 
сæ ныхыл гакк æфтауин. Хъусут, лæппутæ, мæ зæрдæ уыл фæ- 
худти, зæгъгæ, мæхи къухæй уæ адзал ссардзыстут». 
— Мурат, æмбары йæ мæ зæрдæ: дзæгъæл хуымæтæджы нæ 
райдыдтай уыцы ныхас. Бирæ дын нæ дзурдзынæн,—загъта та 
Ауызби.—Кæсын дæм æмæ мæнæй фылдæр æмбарыс. Кæд дæ 
зæрдæ скарста—дæхицæй фæстæмæ мæнæй æхсызгондæр, æвæц- 
цæгæн, никæмæн уыдзæни. Цæв. Тæккæ райсом дын ныффыс- 
128 

дзынæн гæххæтт. Иннæ дын уæ директор ратдзæни. Уый дæр 
дæ бирæ уарзы. Æртыккаг—Мæдинæт, фæскомцæдис. 
* * * 
Муратмæ хъуысыд йæ зæрдæйы гуыпп-гуыпп, йæ хид йæ 
къæбутыл бынмæ лæсыди, къæмисæнтæ дæр бауымæл сты, йæ 
цæсгом цин æмæ æфсæрмæй артау сыгъди. 
Райкомы бюройы уæнгтæ æмхуызонæй схъæлæс кодтой Мураты 
партийы уæнгтæм кандидатæй райсыныл. Райкомы фыццаг сек- 
ретарь Алыксандр сыстади, лæппуйы уæхскыл йæ къух æрæ- 
вæрдта: 
— Хъуыды-ма кæныс, хъæды... Ды мын куы нæ уыдаис, уæд... 
Тыхæрвыст дæ.акодтон хохмæ дæр... Мæнæ ам чи бады, уыдоны 
номæй дын арфæ кæнын. Большевикты партийы уæнджы ном 
бæрзонд хæссынхъом у! 
16 
Дзæмболат сæумæрайсом бабадти «Вил- 
лисы», йæ цинелы тæрттæ æнгом æрбах- 
гæдта, йæхи фæстæуæз ... ауагъта æмæ раивгъуыдта районмæ. 
«Æртхъирæны мæй ма фæстаг футтытæ кодта, фæлдзæгъдæн 
мит хаста; афтæ зынди, цыма йын кæрон нал уыдзæни. Фæлæ 
Дзамболат æмбæрста: рауайдзæн ма дыууæ-æртæ къуырийы æмæ 
быдыртæ сау-сауид адардзысты. Уый цыди Тæгæрдонмæ. Æндæ- 
рæбон æм телефонæй дзырдтой райкомы секретарь Алыксандр 
æмæ райæххæсткомы сæрдар Майрæм. Абон сæ районы зæрæд- 
тæн æмбырд аразынц... 
... Иуахæмы та Ауызби бафтыди зæронд колхозон Дзаххот- 
ты хæдзармæ. Хæрзæфснайд уæрæх кæрты каурæбын æрбадтысты. 
Дыууæ æмгары кæддæриддæр æргомныхас уыдысты—кæрæдзийы 
рагæй зыдтой, цæхх æмæ кæрдзын иумæ бирæ фæхордтой. 
— Уымæй уæлдай нын размæ ницыуал æнтысы,—йæ ныхас 
райдыдта Ауызби.—Паддзахады хæстæ цæмæйдæрты ныцъцъапп 
кæнæм, фæлæ адæм та, адæм? Æртыккаг аз сын мамæлайы 
къæбæры фаг дæр нæ дæттæм. 
— Мæгуырдзинад ныл ,хъуына, сæвæрдта. Æмæ гъа, æндæр 
истæмæнты фæразæн ис, фæлæ афтид голлаг хъил нæ лæууы. 
Мæхи æмæ нæ зæронды кой нал кæнын. Мах ныронг кæй фæ- 
хордтам, уыдон дæр дзæгъæлы фесæфтысты. 
— Хуыздæр бон та кæуыл ис? 
— Уæдæ-ма дæлæ Дзæрæхмæтмæ бакæс. Къупецаджы цард 
кæны. 
— Мард знаджы хæдзарæй рацæуæд, Дзæрæхмæты фæзмын 
мах бон нæу. Растдæр зæгъгæйæ та, сæрмæ хæссинаг нæу. Искуы 
дзуапдæттæн бон скæндзæни, дзуапдæттæн бон, æмæ уæд алчи- 
дæр фарст æрцæудзæн, алæ-ма, цы мигæнæг уыдтæ, зæгъгæ. 
— Адæм фæлмæнзæрдæ сты, рохгæнаг. 
— Алцы нæ рох кæнынц. Мард знагыл æрцæуæд... Ныртæк- 
9 Кчирлм фырт 
129 

кæ мæ сагъæс нæ быдыртæ сты. Хуымтæй иу гæппæл дæр æнæ- 
хицау цæмæй ма баззайа, ууыл бакусын хъæуы. Æмæ афтæ 
куы бакæниккам... Куыд дын æй зæгъон... Зæххытæ се ’ппæт 
куы нæ уой, уæддæр сын сæ фылдæр хай байуарæм хæдзар- 
гай... Лæг змæлæг кæм ис æмæ хъуццытæ, дыгæрдгуытæ кæ- 
мæ ис, уыдоныл... 
Ауызби йæ, дзыппæй хæрынкъа систа, зæххы йæ размæ цы 
къæцæлы саст фæци, уымæ æрæвнæлдта æмæ йæ райдыдта амай- 
ын. Дзаххотт дæр хъуыдыты аныгъуылди. «Æвзæр уынаффæ 
нæу. Ацы мæгуыр заманы алкæмæн дæр йæ хæс цас бæлвырд- 
дæр уа, уыйас хуыздæр. Уæд та нæ чындз, нæ хæдзары æфсин 
æмæ уыцы лæппуимæ исты æрхъуыды кæниккам?..» 
Ауызби Дзаххотмæ бакасти: 
— Æз къæцæлæй кард арæзт фæдæн, ды уæддæр, æнхъæл- 
дæн, ницыма æрхъуыды кодтай. 
— Хъуыды дæу у. Æз та йæ æххæст хъуамæ скæнон. Дæ 
уынаффæимæ разы дæн. 
— Ома? 
— Радих нын кæнут, цы нæм хауы, уый, æмæ йæм зилын 
райдайæм. Нæ иунæг хъуджы баифтындздзынæн, фаджыс дæр 
аласдзынæн. Нæ хæдзары змæлджытæ дæр мæ кæд иунæгæй 
нæ ныууадзиккой. Гутон кæуыл нæ аххæсса, уыцы зæхх та— 
белтæй. Цыбырдзырдæй, кæсын нал хъæуы. 
— Дæ цæрæнбон бирæ. Æмæ гъе уæд, зæгъæм, дæ сыхаг 
Зæлдузхан та цы фæуа?.. Æрмæст сылгоймæгтæ. Ахæм хæдзæрттæ 
бирæ сты... 
— Гъемæ фæуæд афтæ дæр. Нæ сыхæй фондз æнæлæг хæ- 
дзары мæ бар. 
Ауызби хабар ракодта Алыксандрæн. Уый йæм лæмбынæг 
фæхъуыста: «Чи зоны, афтæ растдæр у. Хæсты рæстæг ма нæ 
дингæнджыты,сæр дæр куы бахъуыди». Райкомы бюройы колхоз 
«Ирыстон»-ы фæндоныл æртæрхон кодтой æмæ йæ банымадтой 
хорзыл. Ныхас схæццæ партииы обком æмæ совнаркоммæ дæр. 
... Дзамболатимæ куыд бадзырдтой, афтæмæй æрбахуыдтой 
иу-æртиссæдз зæронд лæджы, иу уый бæрц та сылгоймæгтæ. 
Уыдон уыдысты, сæ бинонтæй, сæ сыхæгтæй звенотæ чи сарæз- 
та, науæд та саразынмæ чи хъавыд, ахæмтæ. 
Адæм æрæмбырд сты райкомы агъуысты. Дзамболат, Алык- 
сандр æмæ Майрæм уым куы фæзындысты, уæд сын сыстадысты. 
Æрæмдзæгъд кодтой. Дзамболат йæ къухтæ хæрдмæ сисгæйæ, 
лæгъстæгæнæгау, сдзырдта: 
— Уæ хорзæхæй, сбадут! Курын уæ æмæ сбадут! Уæ хорзæ- 
хæй! 
Хистæртæй чидæртæ сæ бынæтты сæхи æруагътой. Иннæтæ 
æнхъæлмæ кастысты, цалынмæ президиумы уæнгтæ æрбадтысты, 
уæдмæ. Дзамболат ахæм уавæры арæх бахауы. Æмæ йын иуæй 
æхсызгон вæййы. Адæймаг адæймаг ,у æмæ, æвæццæгæн, хъыг 
никæмæн вæййы, адæм ын аргъ куы фæкæнынц, уæд. Иннæмæй 
та Дзамболаты зæрдæйы æндæр хъуыдытæ февзæры: уый бæрц 
адæм цæмæн сыстадысты? Цæмæн æрæмдзæгъд кодтой? Уæвгæ 
130 

æмдзæгъд кæнынмæ, æнхъæлдæн, райæххæсткомы сæрдар Май- 
рæм фæразæй. 
— Нæ районы фæллойгæнджытæ уæлахиздзинадæн никуы ни- 
цы бавгъау кодтой,— йæ ныхас райдыдта Алыксандр.— Уалдзæг 
дард нал у æмæ, хуыздæр куыд уыдзæн, ууыл æрдзурæм. 
Табуафси, чи зæгъдзæни? 
Ныхасгонд куыд уыдысты, афтæмæй фыццаг дзырды бар 
райста Дзаххотт. 
— Фондз бинойнаджы стæм, æз—сæ хистæр, нæ кæстæр— 
фондзаздзыд. Ноджы ма мæ фарсмæ цæры, æнæдарæгæй чи 
баззади, ахæмтæ., Æдæппæтæй æхсæз. хæдзары, ис нæм æртæ 
стуры. Æмæ æз афтæ зæгъинаг дæн: фараст куыстхъомы стæм 
æмæ дыууæ хатты фараст гектары мах быгъдуан фæуæнт. Азы 
хъæд нæ ма фæсайæд, æндæр алы гектарæй дæр нартхор рат- 
дзыстæм дæс æмæ ссæдз центнеры. Ахæм лæвар ракæнын ис 
нæ зæрды нæ адæмæн, Сырх Æфсадæн. Ныр уал мыггаг гагагай 
равзæрстам, не ’ртæ хъуджы баивтыгътам æмæ фондзыссæдз 
гуыффæйы^ фаджыс аластам... Уый уын мæ ныхасæн йæ райда- 
йæн æмæ йæ кæрон дæр. Сымахæй алкæй бон дæр, æвæццæгæн, 
фылдæр бауыдзæн æмæ уын бантысæд! 
Дзамболаты зæрдæ барухс и Дзаххоты цыбыр, фæлæ хъуыд- 
даджы ныхасæй æмæ зæрдиагæй æрæмдзæгъд кодта. Иннæтæ 
дæр уый бафæзмыдтой. 
Ахæм колхоз нæ разынд, дзурæг кæмæй нæ уыд. Алчидæр 
йæхимæ иста бæлвырд хæстæ. 
Фæстагмæ йæ бынатæй сыстади Дзамболат. 
— Мах цас ныффæрæзтам, уый бæрц иунæг паддзахад дæр 
нæ ныффæрæзтаид. Советон адæм цас туг ныккалдтой, уый 
бæрц туг никуыма ничи ныккалдта. Фæлæ уыцы туг дзæгъæлы 
нæ фесæфти... Бæстæйы иннæ адæмтимæ ирон адæм дæр ницы 
æвгъау кæнынц уæлахиздзинадæн, нæ рухс фидæнæн... 
Дзамболат дзырдта сыгъдæг ирон æвзагыл, æмæ йæм Алык- 
сандр бахæлæг кодта. Нæ, уый афтæ аив дзурын нæ.базонид, 
ахæм зæрдæбын ныхæстæ не ссарид. Адæм цыма улæфгæ дæр 
нал кодтой, афтæ фæкаст Алыксандрмæ. 
Зæрæдтæ фæсидтысты республикæйы æппæт колхозонтæм дæр. 
Мин фарастсæдæ цыппор цыппæрæм азы Советон Æфсады 
ног уæлахиздзинæдты аз, хъæздыг хорæрзад раттыныл ахъаззаг 
тох саразыны тыххæй. 
Уыцы изæр Дзамболат зилгæ ацыдис «Ирыстон»-ы колхозы 
быдыртыл æмæ бирæ рæтты федта ногласт фаджысы обаугæнд- 
тæ... 
* * * 
Дзамболат сæхимæ сыздæхти хæрз талынджы. Тыргъты йæ 
цинел фелвæста, салдаты цъыфæйдзаг цырыхъхъытæ феппæрста 
æмæ йæ къæхтыл акодта хæдзарыдаргæ дзабыртæ. 
Райхъуысти телефоны дзæнгæрæг. 
131 

— Мæскуыйæ дæ агурынц... æртæ сахаты,—дзырдта йæм рес- 
публикæйы совнаркомæй йе ’ххуысгæнæг. 
— Чи у? Ныдздзурон æм. 
— Сæрмагонд телефонæй дзурынц. 
Дзамболатæн йæ фатеры ахæм телефон нæ уыдис. 
— Æмæ цымæ чи уа, ницы загътой? 
— Нæ зонын, ницы загътой. 
— Хорз. Ныртæккæ фæцæуын.—Æмæ йæ къухтæ æхсыныл 
фæци. 
Телефон та ногæй ныззыланг кодта. 
— Агурынц та дæ,—загъта йе ’ххуысгæнæг.—Æнхъæлдæн дæ 
Сталин агуры... Афтæ сæ бамбæрстон. Машинæ дæм фервитын. 
Дзамболат фæуыргъуыйау, иæ буар артау ссыгъди, цыма 
йæ исчи пысырайæ æрсæрфта. «Сталин... Сталин... Цы хабар 
уа? Сталин йæхæдæг?!» 
Дзамболат тыргътæй йæ хром цырыхъхъытæ радавта, иуы 
дзы йæ къах атъыста, йæ ризгæ къухтæй йыл схæцыди æмæ 
йæ тыхамæлттæй скодта. Телефоны дзæнгæрæг та йæ хъусты 
ныййазæлыди, фæлæ йæ ацы хатт нал систа. Йæ иннæ цырыхъ 
скæнын дæр дзы ферох и, афтæмæй йæ цинел йæ уæлæ æрба- 
кодта æмæ разгъордта машинæмæ. Уайтагъд Совнаркомы агъуыс- 
ты йæ кабинеты смидæг. 
Йæ хæдфæстæ бахызти йе ’ххуысгæнæг дæр. Дзамболат те- 
лефоны хæтæл систа. 
— Ныртæккæ уæ Мæскуыимæ баиу кæндзынæн. 
Уайтагъд Мæскуыйæ райхъуысти: 
— Хорз мæ хъусут? 
— Тынг хорз,—дзуапп радта Дзамболат; йæ хъæлæс йæхæ- 
дæг дæр нал базыдта, афтæ аивта. 
— Уæдæ дæ ныртæккæ баиу кæндзынæн æмбал Поскребыше- 
вимæ. 
Ныр Дзамболат дызæрдыг нал кодта: æцæгдæр æй Сталин 
агуры. 
— Дæ изæр хорз, æмбал...—раарфæ йын кодта Поскребышев. 
— Дæ изæр хорз, дæ изæр,—дзуапп радта Дзамболат. 
— Мæ ныхас дæм хорз хъуысы?—фарста Сталины æххуыс- 
гæнæг. 
— Хорз, тынг хорз... 
— Уæдæ ныртæккæ демæ дзурдзæн æмбал Сталин. 
Дзамболатæн цыма йæ хурхыуадындзтæ æрбалвæстæуыд, йæ 
бон сулæфын дæр нал уыди. 
— Дæ изæр хорз, æмбал...—æваст йæ зæрдæйыл сæмбæлди 
зонгæ сабыр хъæлæс. 
— Дæ изæр хорз, Иосиф Виссарионович! 
— Де ’нæниздзинад куыд у? Куыд цæрынц нæ Ирыстоны 
адæм? 
— Стыр бузныг, Иосиф Виссарионович! Нæ адæм сæхиуыл 
нæ ауæрдынц.—Дзамболат-иу куыддæр ферхæцыди. Йе ’мдзу- 
рæг æй, æвæццæгæн, фембæрста. 
132 

— Куыд мын дзырдтой, афтæмæй уæ адæм хæсты сæхи тынг 
хорзæй æвдисынц... 
— Бузныг, æмбал Сталин!—ноджы тынгдæр ризын райдыдта 
Дзамболаты хъæлæс. 
—Бузныг зæгъын хъæуы, хъæбатырдзинад æмæ фæразондзи- 
над чи равдыста, уыдонæн. Æрмæст тыхсгæ ма кæн. Ахсджиаг 
фарстатыл нæ баныхас кæнын хъæуы. Нæ зæрды уын ис бах- 
хуыс кæнын... 
— Стыр бузныг, кæй ныл сагъæс кæнут, уымæй. 
— Уæ сыхаг республикæты æмæ уæ сыхаг районты хорз зоныс? 
Мæздæджы район дæр? 
— Зонын... 
— Кæд дæ, мыййаг, картæ хъæуы? Мæ разы картæ ис. Ды 
дæр райс картæ. 
— Нæ мæ хъæуы,—тынгдæр, чи зоны, йæхи равдисыны 
тыххæй загъта Дзамболат, фæлæ уыцы цъусдуг фæфæсмон кодта, 
мыййаг, кæй нæ зоны, ахæм истæмæй йæ куы бафæрса. 
— Ам ахæм хъуыды ис, зæгъгæ, дам, Мæздæджы район Ирыс- 
тонмæ хæстæгдæр у. Йæ экономикæ æмæ йæ культурæ дæр 
фылдæр баст сты Ирыстонимæ. Ноджы дзы ис цалдæр егъау 
ирон хъæуы. Хъуыды сæ кæныс? 
— Кæнын,—æмæ сæ Дзамболат нымайын райдыдта. Фондз 
баисты. Æндæр дзы цыма нал ис. Дзамболат ратыхсти æмæ та 
фæфæсмон кодта, картæ кæй нæ райста, уый тыххæй. 
— Хорз,—ацахстой йæ хъустæ. 
Дзамболат йæ къæхты бынæй ныуулæфыди. 
Сталин дзырдта сабыргай, цыма йæ рагон зонгæимæ ныхас 
кодта, уыйау. Дзамболатæн та нырма йæ зæрдæйы гуыпп-гуыпп 
нæма банцади. Йе ’ххуысгæнæг, йæхи карæн бæзæрхыгтæарæзт 
лæг, гæххæттыл фыста, Дзамболат цыдæриддæр дзырдта, уыдон. 
Йæ уд хъардта Сталины ныхæстæ бамбарыныл. Уый та дзырдта 
уыцы иугæндзон сабыр хъæлæсæй æмæ дзы тыхамæлттæй иртæс- 
та æрмæстдæр иугай ныхæстæ. Фæлæ Дзамболаты дзуаппытæм 
гæсгæ æмбæрста, цæуыл дзурынц, уый. Ноджы бафиппайдта: 
Сталин дзургæ къаддæр кæны, хъусгæ фылдæр. Æвæццæгæн æй 
йе ’мдзурæджы хъуыды базонын фæнды. Æмæ йæ зæрдыл.æр- 
лæууыди, æрæджы кæй касти, уыцы чиныг. Уым дæр афтæ 
фыстæуыди: Сталинæн, дам, йæ бон у сахатгай йе ’мныхасгæ- 
нæгмæ хъусын. Гъе фæлæ ма уым афтæ загъд дæр уыдис, 
зæгъгæ, дам, йе ’мдзурæджы нывыл куы нæ ’мбара, æбæлвырд^ 
уæлæнгай ныхæстæ куы кæна, уæд, дам, сар йæ сæр кæны. 
Æмæ йæхинымæры аргъ кодта Дзамболаты дзуаппытæн. Уый 
та кæд тынг тыхстис, йæ хъæлæсыуаг дæр кæд йæ нывыл нæма 
уыд, уæддæр кæй дзырдта, ууыдон уыдысты, чи хъуыди, чи æм- 
бæлд, ахæм ныхæстæ. 
Сталин ацы ныхасы размæ хъуыды кодта ирæттыл. Суанг 
йæ сывæллоны бонтæй фæстæмæ дзы бирæты зыдта. Йæ райгуы- 
рæн Гуры æмæ уый алыварс ирæттæй чысыл нæ царди. Æрæ- 
133 

мысыди, ссæдзæм азы Владикавказы куыд уыдис, уый. Хæххон 
адæмты Автономон республикæ арæзт цыдис уæд. Йæ зæрдæмæ 
фæцыди республикæйы Совнаркомы сæрдар Мамсыры-фырт. Уый 
фæстæ дæр ма, æртын фæндзæм азы, фембæлд йемæ. Бæстæйы 
хъæууон-хæдзарады наркомы бынаты йæ сæвæрынмæ хъавыд, 
фæлæ сæ ныхас кæрæдзиуыл не сбадти. 
Хæст куы райдыдта, уæдæй нырмæ Сталин алы адæймагæн 
дæр æмæ алы адæмыхаттæн дæр аргъ кодта, фашизмыл фæуæ- 
лахизæн сæ зонд æмæ сæ хъару куыд лæвæрдтой, уымæ гæсгæ. 
Æмæ ирæттæм дæр бирæ лæгдзинад æмæ хъæбатырдзинад ра- 
зынд. Уый йыл ахадыдта Дзамболатимæ дзургæйæ дæр, кæд 
æй лæгæй-лæгмæ дзæбæх нæ зыдта, кæд ныронг йемæ никуы 
ныхас кодта, уæддæр. Гъеуымæ гæсгæ ССР Цæдисы Совнар- 
комы цы фæндтæ бацæттæ кодтой, Ирыстонæн æхца, хор æмæ 
фосæй баххуыс кæныны тыххæй, стæй Мæздæджы æмæ та но- 
джыдæр цалдæр сыхаг районы Цæгат Ирыстонимæ баиу кæныны 
тыххæй, уыдоныл сæмбæлдис разыйæ. Стъараполы разамонджытæ 
дæр ныхмæ нæ уыдысты Мæздæджы тыххæй. 
Сталин та сдзырдта: 
— Куыд зонын, афтæмæй ипон адæм Орджоникидзейы Дзæу- 
джыхъæу хонынц,— уыимæ «Дзæуджыхъæу» сдзырдта сыгъдæг 
иронау. Æмæ уыцы сыгъдæг ирон дзырд дæр Дзамболаты зæр- 
дæйыл сæмбæлдис.—Æдоæ йын уæд, чи зоны, йæ ном фæстæмæ 
аивиккам? 
Ахæм ныхас дæр ма сæм рауайдзæн, уый æнхъæл Дзамбо- 
лат æппындæр нæ уыдис. Серго Орджоникидзе чи уыди, цы 
сарæзта, уый зындгонд уыди. Дзæуæг та чи уыдис? 
Фæлæ, Сталины йæ хъæлæсыуагæй куыд бамбæрста, афтæмæй 
уыцы фарста лыггонд уыд. Æмæ Дзамболатмæ цы дызæрдыг 
хъуыдытæ фæзынди, уыдон ской кæнын нал бауæндыд. Æрмæст 
ма сдзырдта: 
— Фæстæмæ йын схонæн ис Владикавказ дæр. 
— Тынг хорз. Ахъуыды кæндзыстæм. Исты фарста ма дæм 
ис? 
— Бузныг, ницы... 
— Уæдæ уыцы фарстаты тыххæй обкомы секретаримæ а изæр 
шифровкæ рарвитут. Нæ хъæбатыр ирон адæмæн та зæрдиаг 
салæмттæ ратт! Ныр та уал хæрзизæртæ. 
— Бузныг, стыр бузныг, æмбал Сталин!—Дзамболаты хъустæ 
ацахстой, Мæскуыйы хæтæл куыд æрæвæрдтой, уый. Æппынæрæ- 
джиау фембæрста: сæ ныхас ахицæн. Æмæ уæд уый дæр хæтæл 
æрæвæрдта. Куыд арæхстгай йæ æрæвæрдта, уый ма йе ’ххуыс- 
гæнæг дæр бафиппайдта. Дзамболатæн йæ хид йæ уадултыл 
лæсыди, ,йæ дзыппæй къухмæрзæн систа æмæ йæхи æрсæрфта. 
Афтæ арф ныуулæфыди, цыма æнахъинон уæззау куыст бакодта. 
Цасдæр^ æнæдзургæйæ абадти, стæй йе ’ххуысгæнæджы афарста: 
— Æнæхъуаджы ныхасæй ницы загътон? 
— Нæ, цытæ дзурыс. Дæ ныхæстæ дын фæфыстон. Æрмæст 
тагъд-тагъд фыстон æм’æ зын æвзарæн сты. Ногæй сæ рафыс- 
дзынæн. Æхсæз æмæ ссæдз минуты фæныхас кодтат. 
134 

Дзамболат йæ бынатæй сыстади, ныр дæр ма йæ хъуыдытæ 
Мæскуыйы уыдысты. Йæ кабинеты астæу ма исдуг алæууыди, 
йæ фадыварцмæ æркаст, йæ сæр ныттылдта æмæ обкоммæ ба- 
тагъд кодта. 
Сахаты фæстæ шифровкæ аивгъуыдта Мæскуымæ. 
Райсом раджы та Мæскуыйы радио фехъусын кодта Сæй- 
раг Советы Президиумы Указтæ Цæгат Ирыстоны сæйраг горæ- 
ты нырæй фæстæмæ Орджоникидзейы бæсты Дзæуджыхъæу хо- 
нын æмæ Мæздæджы æмæ ма ноджыдæр цалдæр æндæр рай- 
оны Цæгат Ирыстонимæ баиу кæныны тыххæй. 
17. 
Мурат фæлладхуызæй сынтæгыл йæхи 
æруагъта, афтæмæй хъуыдытæ кодта: 
«Скъола каст фæдæн, царды къæпхæнтæй ма ноджыдæр иуыл 
схызтæн. Фæлæ зæрдæ æнцой нæ зоны. Хæсты артдзæстæй дард 
кæмдæр æдас ран фæбадтæн. Фыццаг ма сын сывæллон уыд- 
тæн, стæй та—цæнкуыл, рынчын...» Йæ цæстытыл ауади, знон 
та Мисурæтыл куыд амбæлд, уый. Сæхирдæм цæугæйæ куыддæр 
цæхгæрмæ уынгæй æрбахызт, афтæ йæ хæдразмæ фæци, урс- 
урсид худы. Йæ сау æрфгуытæ сæхи хæрдмæ фелвæстой, йæ 
цæсты урсытæ йæм ферттывтой. Цыдæр ахсджиаг ныхæстæ 
зæгъинаг уыди лæппу, фæлæ йе ’взаг ницы скарста. Бонтæ 
цас фылдæр цæуынц, уый бæрц дзы тынгдæр æфсæрмы кæны. 
«Æрмæст йæ урс худы уынд дæр мын тых кæнын райдыдта». 
Дуар чидæр æрбахоста, æмæ Мурат хуыссæнæй фесхъиудта. 
— Ам стут, æви?—æрбайхъуысти Ауызбийы ныхас. 
Мурат сынтæг анывыл кодта æмæ зæронд лæджы размæ 
рауади. 
— Иунæг дæ? 
— Иунæг,—дзуапп радта лæппу æмæ йын стъолы раз бандон 
авæрдта.—Нанаитæ быдырæй нæма ссыдысты. 
Ауызби бандоныл йæхи æруагъта. Йæ цæст ахаста хæдзары 
къуымтыл. Хæрзæфснайд. Хуыссæнтæ тæнæг хъæццулæй æмбæрст. 
Фæлурс цъæх базыцъæрттыл — алыхуызон æмпъузæнтæ. Хæдза- 
ры рудзгуытæй иуы цæстыл гæххæтт ныхæст. 
— Æрбад-ма, мæ хур, æрбад. Райкомы æмбырдæй æрхæццæ 
дæн. Скъола каст фæдæ? 
— Фæдæн. 
— Арфæ дын кæнын.—Ауызби йæ куыстæфхæрд къухтæм бирæ 
фæракæс-бакæс кодта, цыма сæ фыццаг хатт уыдта. Æрæджиау 
та сдзырдта: 
— Уыцы лæппу дæумæ дæр ницыуал фыссы æви? 
— Ницы,—зивæггæнгæ загъта Мурат.—Æвæццæгæн сæ фыс- 
сынмæ нал æвдæлы. Тотырбегæй дæр нæма ис хабар. Нана 
йæхи кæуынæй бахордта. 
— Цæссыг масты судзаг йемæ ласы. Фыдæй фыртмæ адæмæн 
уый зæрдæйы хос у. 
Куыстæфхæрд арм сырх зынг уромы, æвæлтæрд къух та 
тæвд æртхутæгæн дæр нæ быхсы. Иæ фондз фыртæй уал дыу- 
135 

уæйæн цыртытæ ныссагъта. Æмæ кæд йæ фæллад цæстытæ æх- 
сæв цъынд нал кæнынц, уæддæр адæмы æхсæн, суанг йæ би- 
нойнаг Госæмайы цур дæр йæ зæрдæйы рж æмбæхсын фæ- 
разы. Зæронд лæг ма иучысыл абадт, стæй афтæ бакодта: 
— Фæстæдæр ма-иу Фатъимæтимæ нæхимæ æрбауайут. Скъола 
каст фæдæ... Не ’фсин æртæ кæрдзыны скодта. Уый тыххæй дын 
дзæбæх хуын хъуыди, бæргæ. Хъусыс, мауал мæ-иу æрбацæуын 
кæнут. Сывæллæтты дæр-иу рахонут. 
* * * 
Æфсæддон комиссар уыди райкомы фыццаг секретармæ. Сæ 
ныхасы кæрон комиссар загъта: 
— Ауызбийы фырттæй та иу... 
— Фæмарди?—комиссары ныхас аскъуыдта Алыксандр.—Уæ, 
мæгуыр зæронд, гъе! Уый дын æртыккаг... 
— Уыцы сыхæй ма ноджы Тæтæрийы фырт дæр. Колхозы 
куырдæй чи куыста, уый ма кæд хъуыды кæныс? Уый фырт... 
— Оххай-гъе! Тæтæрийы та куыд нæ хъуыды кæнын. Мæс- 
куыйы йын ахуыр кодта. Фыд-иу дзы æппæлыди. Дыууæйæ 
иумæ уыдысты æви?.. 
— Нæ, сæ гæххæттытæ иумæ ссыдысты. 
— Æфсæйнаг зæрдæ хъæуы уый бæрц мастæн. Цы ма чын- 
дæуа? Дыууæ мыггаджы хистæрæн бамбарын кæнут. Æрмæст, 
дæ хорзæхæй, хуыцаубонмæ. Нæ хуымтæ хæмпæлы бын фесты, 
... Июны фæстаг сабат хъом æрбаскъæрын афон хъæргæн- 
джытæ уынгты зилгæ ацыдысты: 
— Ауызбийы кæстæр фырт Науырыз æмæ Тæтæрийы лæппу 
Тотырбег фæмард сты... 
— Уæууа! Уæууа!.. Бынтондæр бабын и Ауызби. 
— Иу хæдзарæй æртæйæ... 
— Тæтæрийæн та иæ студент хъæбул... 
— Гъе хуыцæутты Хуыцау! Кæд ма дæ бынаты дæ, уæд 
æнæмыггаг фæкæн, махæн ацы бæллæхтæ чи ’рхаста, уыдоны! 
— Цины хабæрттæ хæссæг ут амæй фæстæмæ. 
— Бузныг. Цины хабæрттæ уæм хъуысæнт сымахмæ дæр,— 
афтæ-иу балхынцъ кодтой сæ ныхас хъæргæнджытæ... 
... Уæлмæрдты Алыксандр Ауызбийы цурмæ бацыди, йæ хъæ- 
бысы йæ æрбакодта, йæхи нал баурæдта æмæ ныккуыдта. Зæ- 
ронд лæг æмæ райкомы секретарь исдуг сæргуыбырæй алæу- 
уыдысты, стæй Ауызби загъта; 
— Дæуæн не ’мбæлы кæуын... Нæ кæуинæгтæ æгæр бирæ 
сты... 
Науырыз æмæ Тотырбегæн дæр цыртыты бынæттæ Ауызбийы 
иннæ дыууæ^ фырты афтид ингæнты фарсмæ снысан кодтой. 
Адæмæй йемыдзаг уæлмæрдты хистæртæ рухсаг куы загъ- 
той, уæд радзырдæуыд: 
— Фæсабыр ут, уæ хорзæхæй! Ауызбимæ байхъусæм. 
Ауызби адæмыл афæлгæсыд æмæ састхъæлæсæй загъта: 
— Хорз адæм, хъæуккагæй, æрцæуæгæй, уе ’ппæты салам 
дæр бирæ! Уæ фыдæбæттæ уын адæмы фарн циндзинæдтæй 
136 

бафидæд. Фыд замантæ ныл скодта. Искуы иуæй фæстæмæ æнæ 
кæуинаг хæдзар нал баззад. Æмæ нын быхсынæй хуыздæр хос 
нæй. Бирæ нæ нал хъæуы... Хабæрттæ хорз зонут... Нæ хæдзары 
уынаффæтæ нæ хъуыры фæбадтысты. Мæдинæт... Мæ чызг! Дыу- 
уæ зæронд къодахы стæм æмæ нын ныххатыр кæн. Фæсайдтам 
дæ. Амæндты хуыздæр-иу дæ хай фæуæд. Дæ фыд Бодзи æмæ дæ 
мад Сæниаты фæндиаг уæд дæ цард. Мах дæр дæ хи хъæбу- 
лау уарздзыстæм цæрæнбонты,—йæ бынатæй фезмæлыд æмæ 
Мæдинæты ’рдæм ракъахдзæф кодта. Чызг уæдæй нырмæ сæр- 
гуыбырæй лæууыди. Ауызби йæ ныхас куы фæци, уæд хæкъуырц- 
цæй ныккуыдта. 
Мæдинæты мад бафиппайдта, Ауызби чызджы ’рдæм кæй 
рацæйцыд, уый. 
— Марадзут, исчи йæ бахонæд зæрондмæ. 
Мæдинæтæн йæ ’мбæлттæй чидæр йæ цонгыл фæхæцыд. Чызг 
йæ сæр зæронд лæджы риуыл авæрдта æмæ та хъæрæй нык- 
куыдта. Æнахуыр уынæр сыхъуысти Ауызбийы риуæй, ацы хатт 
йæхи нал баурæдта... Мæрддзыгой адæм цыма уымæ æнхъæл- 
мæ кастысты, уыйау æмбу ныккодтой. Æвæццæгæн, уый бæрц 
цæссыг никуы ныккалд ацы зæронд уæлмæрдты. Бынтон æрæ- 
джиау æрсабыр сты адæм сæ богъ-богъæй. Æмæ та уæд райхъуыс- 
ти: 
— Уæ хорзæхæй, фæсабыр ут. Бодзийы æрвадæлты хистæрæн 
ныхасы бар. 
Урсрихи бæрзонд зæронд лæг адæмы астæумæ рацыди, йæ 
уырзтæй йæ цæстытæ асæрфта. 
— Хорз адæм! Не ’ппæт дæр бæлццæттæм æнхъæлмæ кæсæм. 
Æмæ ныл тагъд бонты уæлахизимæ куыд сæмбæлой, стыр 
Хуыцау æмæ нæ хохы зæдтæ ахæм арфæ ракæнæнт. Мæдинæт, 
мæ хъæбул! Ауызбийы хæдзарвæндаг дæ йæхицæн адджын би- 
нойнагæн бацагуырдта. Ды.та сæ кæугæ æмæ ниугæйæ здæ- 
хыс.—Лæг сцæйкуыдта. Схуыфыди.—Хуыцау ма ныббарæд, сымах 
чи фæхицæн кодта, уыдонæн. Ардæм чи ’рцыдис, йæ цæссыгтæ 
æнæвгъау чи ныккалдта, уыдонæн та мыггаджы номæй стыр 
бузныг. Абонæй фæстæмæ амондджынæй цæрут! 
Мæдинæты æрвадæлтæй хæстæй чи ’рыздæхт, ахæм æнæкъух 
лæг чызджы цонгыл ахæцыд æмæ йæ йæ мад æмæ йе ’мбæлтты 
цурмæ бакодта. 
Æмæ та адæмы богъ-богъ ногæй райхъуысти. 
* * * 
Дыууæ мæйы фæстæ Тæтæри йæ бинонтæм фыста: «Уыцы æна- 
монды хабар сæмбæлди мæныл дæр. Фыстæг дзы куынæуал 
уыди, уæд ын йæ къамандирмæ ныффыстон, æмæ мын уый фехъу- 
сын кодта. Цы уын зæгъон? Цæмæй уын фенцондæр кæнон 
уæ зæрдæты рыст? Æниу уæ цæмæн хъæуынц мæ ныхæстæ? 
Сæфынц мингæйттæй, цæмæй не ’ппæт ма фесæфæм, уый тых- 
хæй. Мæ ныхæстæ æнæбон сты. Мурат, уæ мадмæ уæ цæст 
фæдарут. Кæд Хуыцауы фæнда, уæд кæрæдзийы рæхджы фен- 
дзыстæм. Уæ хорзæхæй, уæхи ма хæрут. Æрмæст махыл не 
137 

’рцыд ахæм бæллæх. Æндæр хатт уæм фылдæр ныффысдзынæн. 
Цæй, хæрзбон уал раут. Салæмттæ сыхæгтæн, хъæубæстæн, 
Ауызби æмæ Госæмайæн. Уыдонмæ дæр дыууæ ныхасы афыстон». 
* * * 
Муратмæ партийы райкоммæ фæсидтысты. Кандидаты билет 
ын куы радтой, уæдæй нырмæ дзы нæма уыди. 
Йемæ ныхас кодта фæлурс æмæ къæсхуыртæ лæг. Дзырдта 
хъæрæй, йæ рахиз къух тилгæйæ. Рæстæгæй-рæстæгмæ-иу йæ 
риуыл йæ къух авæрдта, æмæ-иу йæ цæстытæ тарст æрттывд 
фæкодтой. 
— Мæ зæрдæ... Рацæйтоны... Æдзухдæр... Цæй лæгтæ стæм... 
Дæ хабæрттæ дын хъусын. Партизан кæй уыдтæ, уый дæр зонын. 
Уæрæх фæзы немыцæн ахъаззаг фестæм уæд. Ды дæр, мæнау, 
сахъат куы дæ... Дæу тыххæй алцыдæр зонаем, уæдæ куыд 
æнхъæл уыдтæ,—æмæ ныххудти.—Афтæ уæдæ, гъе! Кусын хъæуы. 
Æмдзæвгæтæ афыссыс, зæгъгæ, фехъуыстон. Æвæццæгæн, дæм 
курдиат ис. Æмæ ма дæ уæд газеты куыстæй хуыздæр цы 
хъæуы? Нæ рацæуис? 
— Æмæ гъа... 
— Цæвиттоны хъуыддагæй дæ фæнды.—Мураты бæсты дзуапп 
радта райкомы кусæг æмæ телефонæй адзырдта:—Магарич дæу- 
æй, Мæцыхъо. Замманай кусæг дын ссардтон. Зондзынæ йæ. 
Хъæды немæ куы уыдис. Йæ къухы æнгуылдзтæ хауд. Къæс- 
хуыр у, зæгъыс? Дæхи хуызæн. Ха-ха-ха! Хорз, хорз!—Хæтæл 
æрæвæрдта æмæ Муратмæ баздæхтис.—Дæ хъул сах абадти. 
Ныртæккæ ацу газеты редактормæ. 
«Адæймаг царды йæ фæндаг куы ссары, уæд дыккаг хатт 
райгуыры»,—афтæ фæдзуры Ауызби.—Уый та дын дыккаг гуырæн 
бон!»—загъта хинымæры Мурат, газеты редактор ын «ам бад- 
дзынæ», зæгъгæ, сырхахуырст чысылгомау стъолы цурмæ куы 
бацамыдта, уæд. 
Уыцы бон Мурат суанг фæсахсæвæртæм баззади редакцийы. 
Йе стъолы лагъзы ссардта, газет куыд аразгæ у æмæ æрмæг 
куыд фыссын хъæуы, уый чи амыдта, ахæм тæнæг чингуытæ. 
Фæкасти сæ. 
Сæхимæ хабар куы базыдтой, уæд ыл фæцин кодтой. Ас- 
лæнбег стъолы уæлхъус æрбадт: Тæтæрийæн дæр æй фехъусын 
кæна. 
Мурат йæ ног бынаты архайдта æнувыдæй. Фæлæ уал нырма 
йæ хъуыддæгтæ ницанæбæрæг рæстмæ кодтой. Фыццаг хатт æй 
æндæр хъæумæ куы арвыстой, уæд фæзылди быдыртыл, бацæт- 
тæ кодта уацхъуыд нартхоры куыстгæнæг звеноты тыххæй. Æртæ 
хатты йæ рафыста æмæ йæ редактормæ бахаста. Хицау—тархъæн- 
джын, къæсхуыр мадзура лæппулæг, иудадзыг дæр йæхи афтæ 
дардта, цыма æппæт адæмы сагъæс дæр уый бацыди. Мураты 
æрмæгмæ иудзæвгар фæкасти, стæй афтæ бакодта: 
— Нæ бæззы... 
Фæлæ цæмæн нæ бæззы, уый тыххæй—сым дæр нæ. Мурат 
сæргуыбырæй фæбадти йе стъолы уæлхъус, стæй сæхимæ ацыди. 
138 

Йæ къух ницæмæ ’ртасыди дыккаг бон дæр. Сихоры улæфты 
рæстæг уынгмæ рахызт. Йæ ахсæн æй æххормаг æлхыскъ скодта: 
знонæй нырмæ доны хъæстæ дæр нæма фæци. Хæрынмæ ацæуид 
сæхимæ, фæлæ нартхоры ссадæй быламыхъы тыххæй афтæ дард- 
мæ куыд цæуа? Хæрæндоны дæр хурсыгъд картофы хъæрмхуып- 
пы йеддæмæ ницы вæййы. 
Мурат фемдзаст, комкоммæ йæм чи æрбацæйцыд, уыцы хæстон 
адæймагимæ. Иу-авд æмæ ссæдзаздзыд, асæй—рæстæмбисæй бæр- 
зонддæр. Цыди барджын къахдзæфтæй. Йæ уæлæ итувæрд æф- 
сæддон дарæс, къæхтыл—æрттиваг рог цырыхъхъытæ. Йæ сæ- 
рыхъуынтæ бурбын кæй уыдысты, уый дæр ма бафиппайдта. 
Мурат æм йæхи баппæрста, ныхъхъæбыс ын кодта. 
— Бек... Бексолтан! 
— Мураткæ! 
Æфсадæй чидæриддæр здæхти, æнæ къах уыдаид, дзонгой— 
Мурат се ’ппæтмæ дæр хæлæг кодта. Алчидæр сæ йæ хæс ба- 
фыста, сыгъдæг цæсгомæй сыздæхти æмæ йæ бон уыд адæмы 
цæстытæм комкоммæ кæсын. Мурат сæ алкæй раз дæр уыди 
къæмдзæстыг, цыма сыл гадзрахатæй рацыд, уыйау. 
— Кæд схæццæ дæ?—фарста йæ Мурат. 
— Æндæрæбон,—хъæлдзæгæй дзуапп радта Бексолтан.—Рын- 
чындоны уыдтæн. Бар мын радтой мæ ныййарджыты абæрæг 
кæнынæн. 
— Ницы фехъуыстон,—хи растгæнæгау дзырдта Мурат. 
— Æмæ уæдæ уый ды дæ, мæ пионер! Уæддæр асæй бæр- 
зонд уыдтæ, ныр та бынтон слæг дæ! Хъуыды ма кæныс, 
Дæргъуынцъ-иу дæ куы хуыдтам? 
— Гъо, уæд нæ алкæуыл дæр исты ном уыди... Дæу та 
Бури хуыдтой.—Мурат фæсырх, йæхицæй хистæрмæ афтæ кæй 
бауæндыд, уый тыххæй. 
— Æгæр сау дæр ма ныддæн,—загъта Бексолтан.—Кусын 
райдыдтай? 
— о. 
— Исты хицау уыдзынæ? 
Бексолтан скъола каст куы фæци, уæд æм æфсадмæ фæсид- 
тысты. Уый уыд æртын æстæм азы. Уæдæй нырмæ кæрæдзийы 
нал федтой. Æмæ Мураты афтæ алхыскъ кæндзæн, уый æнхъæл 
нæ уыдис. Цæй хицауы кой йын кæны? 
— Æз та уæдæ райкоммæ цæуын. Алыксандр æмæ Майрæм 
æфсæддон комиссаримæ дысон нæхимæ уыдысты, æмæ, дам-иу, 
нæм æрбауай. Район, дам, адæмæй смæгуыр и. Кæд, дам, нын 
бантыса, уæд, дам, дæ нал ауадздзыстæм.—Ахъуыды кодта, стæй 
ма йæ ныхасыл бафтыдта:— Ме ’нæниздзинад дæр нывыл нæма у. 
Зæрдæ, ахсæн... Цæй, фендзыстæм та,—Бексолтан тагъд къах- 
дзæфтæй араст и. 
Æртæ боны фæстæ Мæцыхъо редакцийы кусджытæм йæ каби- 
нетмæ фæсидти. 
Йæ цуры бадти Бексолтан. 
— Бексолтан Фыдыбæстæйы хæстæй ссыди,—загъта Мæцыхъо.— 
Фæсахъат. Рынчындоны уыдис. Чи зоны, æфсадæй йæ бынтон- 
дæр суаегъд кæной. Ныр та уал кусдзæни мæ хæдивæгæй. 
139 

Ног кусæг æнæзивæгæй æвнæлдта тæккæ зындæр хъуыддæг- 
тæм. Уæгъд ныхас æмæ уæлдай мийæ йæхи хъахъхъæдта. Æмæ 
йæ редакцийы кусджытæ бауарзтой. 
Иу хатт та редактормæ æрбадзырдтой партийы райкомæй: 
— «Сырх Стъалыйы» колхозы фермæйы куыст заууатмæ æрцы- 
ди. Искæйы сæм арвитут. Хъæбæр сыл ныффыссут. 
Бексолтан Мæцыхъойæн бакой кодта: 
— Кæд гæнæн ис, уæд æз цæттæ дæн. 
Уымæн йæ райсомы колхозмæ афардæг. Фондз боны фæстæ 
та фæзынди, газеты иу фарсы æмбис чи ахста, ахæм статья. 
Фермæйы кусджытæй райдай æмæ колхозы разамонджыты онг— 
се ’ппæтæн дæр хорз фæци. 
— Тыхджын фыст у,—Бексолтаны æрмæгæй раппæлыди редак- 
тор.—Афтæ фыссын хъæуы, гъе! 
Бексолтан Мæцыхъо æмæ Мураты фæскуыст сæхимæ ахуыд- 
та. 
Хæрзмарзт кæрты рæбын—дурæй æмбæрзт сара, йæ иу къуы- 
мы—саст сугтæ. Уæрæх скъæты фæсте скасти хосы цъына. Ми- 
дæмæ бахызтысты. Егъаугомау уаты, йæ къæхтæ зырнæйзылд 
кæмæн уыдысты, ахæм стъолы иуварс—къæлæтджын бандæттæ, 
иннæ фарс къулы æмбуар—тулдзæй конд нывæфтыд даргъ бан- 
дон. Бæрзонд скъапп... 
Фæризæт рухс цæстæй ракасти æрбацæуджытæм. Йе сныхас, 
йæ фезмæлдæй дæр бæрæг уыд, уазджыты фæзынд ын æхсыз- 
гон кæй уыд, уый. Дзæрæхмæт сын сыстади. Сæ къухтæ сын 
райста. Уый фæстæ Бексолтан уазджыты иннæ уатмæ бахуыдта. 
Уаты бæрæг астæу—тымбыл стъол, йæ фæйнæ фæрсты—сырх- 
бын къæлæтджын бандæттæ. Къуымы—уæлæдарæс æфснайæн 
кæсæнджын скъапп. Мурат ма уаты къуымты ракæс-бакæс кодта, 
афтæ мидæмæ æрбахызти райæххæсткомы сæрдар Майрæм. Сыс- 
тадысты йын. Майрæм йæ мидбылты худгæйæ загъта: 
— Адон дæр ам куы сты. Арæби, Дзæрæхмæт, ацы уæйгуыты 
цур мæ куы нæ бадын кæнис. Уацхæлиугæнджытæй хи хъахъ- 
хъæнын хъæуы. 
Бексолтан æмæ Мæцыхъотынг æхсызгонæй бахудтысты сæрда- 
ры ныхæстыл. 
— Майрæм, бадгæ, дæ хорзæхæй. Мæнæ ам,—хистæры бы- 
натмæ ацамыдта Дзæрæхмæт. 
— Дæ разæй саг дæр нæ амардзынæн. 
— Æнæхъæн район дæ бæрны куы ис. Æз та дын ацы мæ- 
гуыр фынг кæнын дæ бар. 
— Арæби, иу сахат уæддæр ацæр æнæ хицауиуæг гæнæгæй. 
Ам дæр та... Уæллæгъи, адæймаг фыдæбонæн конд у, Дзæрæх- 
мæт. Фæлæ æз дæу тыххæй ингæнмæ дæр цæттæ дæн. 
— Тобæ зæгъ, тобæ... 
Минасмæ бирæ æнхъæлмæ кæсын нæ бахъуыди. Гогызы мард, 
æртæ дзаджджын уæлибæхы æмæ арахъхъы графин уайтагъд 
фæзындысты стъолыл. Ноджы сырх-сырхид пъамидортæ, цæх- 
джын къабуска, фых къуымбылтæ æмæ цывзыдзæхдон æхсыры- 
сæртимæ. 
140 

— Æвæдза, мах æнусы Дзæрæхмæты йеддæмæ амонд ничи 
ссардта. Гъеныр махæн нæ къуымтæ ракæл-ракæл куы кæник- 
кой, уæддæр мæ бинойнаг ахæм фынг не ’рывæрид... Æмгарæй 
уын ард хæрын, лæппутæ, сæрæн усæй дзаумадæр нæй... 
Майрæм раджы балымæн ацы бинонтимæ. Фыццаг хатт сæм 
хæсты райдианæй иу-фондз азы раздæр æрбафтыди. Хойраджы 
комбинаты директор æй йемæ бахуыдта. Æнхъæлдæн сæм Джеу- 
æргуыбайы куывд уыдис. Уæддæр сæм бахæлæг кодта—æмбисон- 
ды стъол сын æрцарæзтои, Иннæ ахæм фæлмæн цæстæнгас. 
Уый фæстæ йæ кæстæр æфсымæрæн ракурын кодта Дзæрæх- 
мæты чызджы. 
Мурат æгомыгæй бадти, æнтъыснæгæй касти. Хъуыды кодта: 
«Ныр мах хæдзармæ ахæм уазджытæ куы фæзынид, уæд сын 
цы æрæвæриккам?» 
Майрæмы рахиз фарс бадти Дзæрæхмæт, йæ галиу фарс— 
Мæцыхъо, уый фарсмæ—Бексолтан. Бæргæ йын не ’мбæлди, 
йæ фыдимæ иу фынджы уæлхъус бадын, фæлæ хуынды адæм 
йе ’мбæлттæ уыдысты. Мурат йæхи æруагъта Дзæрæхмæты фарс- 
мæ. Майрæм фыццаг сидт ракодта уæлахиздзинады, Сталин 
æмæ партийы тыххæй. Уый фæстæ расидти Бексолтаны ног куыс- 
ты фæдыл. Мæцыхъо та расидти, адæмы уарзон, хæларзæрдæ 
Майрæм æмæ йæ бинонты цæрæнбонты тыххæй. 
— Æз дæр иу сидт кæнын,—сдзырдта Дзæрæхмæт.—Æз сидын 
Дзамболаты цæрæнбонты тыххæй. Дæуæн æмсиахс æййафы;Май- 
рæм. Фæлæ обкомы фыццаг секретарь кæй сси, ууыл æз дæуæй 
къаддæр нæ фæцин кодтон. Лæг у, æцæг ирон лæг. Адæм æй 
уарзынц, æмæ йæ цæрæнбонтæ бирæ уæнт. 
Æрæджиау, Бексолтан куы бахъæлдзæг ис, уæд Муратмæ 
хæстæгдæр бабадти, йе уæхскыл ын йæ къух æрæвæрдта: 
— Муратимæ рагон æрдхæрдтæ стæм. Ногдзау ма куы уыд, 
уæд та йын раздзæуæг уыдтæн, æмæ йын мæ нуазæн дæттын. 
Цард цæрынæн у æмæ цæрын куыд зонæм, ахæм амонд нæ 
уæд. 
Мурат кадавар арфæ ракодта æмæ йæ нуазæн банызта. Йæ 
тъæнгтæ йын ацагътой Бексолтаны ныхæстæ: «Цард, дам, цæ- 
рынæн у». Æрæмысыди, хæсты фыццаг аз Сырх Æфсадæн 
Ауызбиимæ лæвæрдтæ куы æмбырд кодтой, уæд сæ ацы хæ- 
дзары дуарæй æнæ истæмæй куыд аздæхтой, уый. «Сидтытæ 
цæуылнæ уадза Бексолтан. Йæ хæс бафыста, йæ мад æмæ йае 
фыды фæрныг хæдзармæ сыздæхти. Мæнæн та цы у мæ бон? 
Цæмæн цæрын? Ць» сарæзтон? Райсом, зæгъæм, мæ цæст фæ- 
цъынд, уæд ма кæй зæрдыл цæмæй æрлæууин?» 
Сæ бадт, æвæццæгæн, æмбисæй фæфале, афтæ сын Бексол- 
таны мад стыр тæбæгъы рахаста дыргътæ. 
Дыргъты уындмæ Мураты зæрдыл æрлæууыд, иу-авд азы 
размæ чи æрцыд æмæ йын йæ кæстæр æфсымæр Аслæнбег кæй 
радзырдта, ахæм хабар. 
...Цæвиттон, Аслæнбегæн иу хатт йе ’мгар лæппу æмæ йе 
’рдхорд Дзаххотты фырт Хъазыбег радзырдта, зæгъгæ, дам, 
141 

дæлæсыхы Дзæрæхмæтты цæхæрадоны зайы сæкæрау адджын 
ставд урс чылауитæ. Фæлæ бинонтæ чъынды сты, æнæ æхцайæ, 
дам, иу гага дæр нæ дæттынц. 
— Сæхимæ чи вæййы?— бафарста Аслæнбег. 
— Дзæрæхмæт æмæ йæ ус. 
— Разгъор-ма уæдæ мæ фæдыл. 
...Аслæнбег Дзæрæхмæтты бæрзонд кулдуар бахоста. 
— Чи стут, цы уæ хъæуы?—тызмæг ныхасæй сæмбæлди лæп- 
путыл хæдзары хицау. 
— Чылауитæ. Чылауитæ нын рауæй кæн. 
— Цас уæм ис æхца? 
— Абази,—дзуапп радта Аслæнбег. 
— Гъæ, куыдзы хъыбылтæ!—фæхъæр кодта лæг.—Абазийы 
тыххæй æз мæ бынатæй дæр нæ сыстдзынæн! 
— Æндæр нæм нæй,—лæгъстæ кодта Аслæкбег.—Фæйнæ фон- 
дзы нын уæддæр ратт... 
— Гъемæ дæм кæд æндæр нæй, уæд ацу æмæ дæ мады 
фарсмæ фæнык змæнт. 
— Цæуæм уæдæ,—Аслæнбег Хъазыбеджы цонгыл ахæцыд. 
Азгъордтой, чысыл кæттаг хордзен рахастой, цæхгæрмæ уын- 
джы кауы сæрты басæррæтт ластой æмæ Дзæрæхмæтты цæхæра- 
доны бамидæг сты. Аслæнбег бæласы цъуппыл абадти, ныууыгъ- 
та йæ æмæ зæхх айдзаг ис ставд урс чылауитæй. Æргæпп 
кодта æмæ уидзынмæ фесты. Уалынмæ сæ Фаризæт ауыдта 
æмæ йæ моймæ фæфæдис. Лæг æнæ хъист, æнæ цъистæй бахъуызы- 
ди æмæ Хъазыбеджы йе ’фцæгготæй ацахста, Аслæнбег дзæкъул- 
мæ фæлæбурдта æмæ алыгъди. Йе ’мбал куыдта, йæхи-иу раивæз- 
та, фæлæ кæм? Лæг æй сарамæ баласта, пъадвалы йæ нып- 
пæрста æмæ йыл дуар ныхгæдта. Аслæнбег хæдзары алывæрсты 
силлæг, лæгъстæ кæны, цæмæй йын йе ’мбалы суæгъд кæной. 
— Гъа мæнæ уæ чылауитæ дæр, рауадзут æй,—æмæ дзæкъул 
кулдуары раз фæфæлдæхта. 
— Нæ, уый нæ уыдзæни, абырджытæ! Цу дæ ныййарджыты 
æрхон. Цы фыдбылызтæ скодтат, уыдон бафидут. 
Дзæрæхмæт пъадвалы дуарыл стыр гуыдыр сæвæрдта æмæ хæ- 
дзармæ бацыд. Аслæнбег азгъордта сæхимæ. Лæдзæджы кæроныл 
фидаргонд фæтæгенæйдзаг хæцъил æмæ спичкæты къоппимæ 
Дзæрæхмæты хæдзары æмбуар сарайы сæрмæ фæстæты сбыры- 
ди: Сарайы сæрæй цалдæр æмбæрзæн дуры систа, стæй ныхъ- 
хъæр кодта: 
— Дзæрæхмæт! О, Дзæрæхмæт! 
Дзæрæхмæт æмæ йæ бинойнаг хæдзарæй рауадысты. 
— Уым та ма дын цы баззади, куыдзы хъæвдын!—йæ къух- 
тæ йыл сцагъта лæг. 
— Дæ ныййарæг дæ быныл ниугæйæ баззайæд!—азæлыд Фа- 
ризæты хъæр. 
— Фестут?—æрдзырдта сæм лæппу.—Мæнæ ацы лæдзæджы кæ- 
роныл ис хæцъил баст. Хæцъил у фæтæгены тылд. Мæнæ адон 
та спичкæтæ сты. Ныртæккæ лæппуйы куы нæ рауадзат, уæд 
142 

уыл арт бандзардзынæн. Сарайы цары цыдæриддæр ис, уыдон 
сау æвзалы фестдзысты..., 
Ус йæ лæджы цонгыл фæхæцыд æмæ йын ныллæгъстæ кодта: 
— У-у, дæ хорзæхæй, ауадз æй. Уæлæ уый цыдæр зондхъуаг 
у æмæ нæ бабын кæндзæни. 
Дзæрæхмæт уынджырдæм фæцæйуад, æвæццæгæн, искæмæ 
адзуринаг уыди. 
— Дзæгъæл рауай-бауай ма кæнут! Цалынмæ уынгты зилат, 
уæдмæ уæ хæдзар фæнык фестдзæни. Фæстаг хатт ма уын 
зæгъын: ме ’мбалы мын рауадзут! 
Дзæрæхмæт сын сæ фæйнæ мадæн ныссидти æмæ пъадвалы 
дуар гом кæнынмæ арасти... 
Хъазыбег пъадвалæй сгæпп ласта, æмæ йæм Аслæнбег уæле 
æрхъæр кодта: 
— Къуызыр, уæ Къуызыр! Фæлæуу, тагъд ма кæн!—йæхæдæг 
хæдзары хицæуттæм баздæхти:—Кæй æртыдтам, уыцы чылауи- 
тæ ме ’мбалы роны авгæнут. , 
Дзæрæхмæт æмæ Фаризæт фырмæстæй кæрты къуымты сил- 
лæг сты. 
— Сусæны бæхы рауай-бауай цы кæнут? Нæ фехъуыстат? 
Науæд арт æндзарын,—æмæ та спичкæ ссыгъта. 
Ацы хатт Фаризæт йæ моймæ дæр нал фæкасти. Мидæмæ 
бауад, стыр хъæзын къусы дзаг чылауитæ радавта, æмæ сæ 
Хъазыбеджы раа зæххыл æркалдта. 
— Марг уын фестæнт! 
... Уазджытæ фынгæй. сыстадысты æмбисæхсæвтæм æввахс. 
Майрæм æмæ Мæцыхъо фæарфæтæ кодтой фысымтæн. Мурат 
дæр цыдæр æбæлвырд ныхæстæ загъта æмæ сæ хæдзармæ 
раивгъуыдта. 
18. 
Тотырбеджы зианы хабарæй фæстæмæ Тæ- 
тæри хæдзармæ арæхдæр фыссын райдыд- 
та. Бæстон фæфæрсы йæ цоты, уæлдайдæр Мураты. Фæстаг 
хатт куыд фыста, афтæмæй ма сæ Германы арæнтæм хъæуы 
«сармадзаны æхсты бæрц». Æрæрвыста йæ къам дæр. Къæсхуыр, 
йæ уæлæ кæрц æмæ хъусджын худ, йæ рихитæ Буденныйы ри- 
хитау. 
Фатъимæт йæ мойы къаммæ кæсгæйæ, хинымæры Хуыцаумæ 
скуывта, цæмæй йæ цардæмбал уæддæр æрыздæха сæрæгасæй. 
Цы рихитæ дзы ныззылдта! Æмæцы кæны, тынг дзæбæх ыл 
фидауынц. Йæ мойы тыххæй цас фылдæр хъуыды кодта, уый 
бæрц æй тынгдæр уырныдта: рæхджы сæ къæсæрæй æрбахиз- 
дзæн уæззау къахдзæфтæй æмæ мынæг хъæлæсæй сдзурдзæн: 
«Ей, хæдзаронтæ, ам ма стут?» Æмæ ма ам бæргæ сты, фæлæ 
сыл мæгуыр схæцыди. Фатъимæт йæ дæрдджын кæттаг ибкæ, 
æмпъызтытæ кофтæ, хæцъилдзабыртæ дæр æгъгъæдыл нымадта 
143 

йæхицæн. Йæ сагъæс, йæ мæт йæ сабитæ уыдысты. Мурат нырмæ 
фæдардта, партизантæ йын цы дарæс радтой, уый, фæлæ ныр 
тынд уæрццы хуызæн сси. Иубон Фатъимæт йæхи нал баурæд- 
та: 
— Дæ уæлæйæн исты мадзал бакæн, лæппу. Адæм цъиутау 
куы уасынц, хицæуттæ, дам, скъладæй хæссынц. Ды дæр ма 
хæлаф æмæ хæдойнаг уæддæр ракур. Дæ хæлафы уæрагмæ ма 
’ркæс, ссыхырна. Мидæджырдыгæй йыл æмпъузæн сæвæрдтон, 
лыстæг сынкæй йæ фæхуыдтон, фæлæ уæддæр бирæйы,фаг нал у. 
Дæ бæмбæджджын дæр уыцы фыдбылызы типографийы ахо- 
рæнæй скæнынмæ нал бæззы. Фæныкдонæй та йæ ныхсин, фæлæ 
ма иу хатт æууæрст куы баййафа, уæд бынтондæр алæзæрдзæн. 
— Скълады мæн ницы хъуыддаг и,—бабустæ кодта Мурат.— 
Кæйдæрты дзæгъæл ныхæстæм ма хъус. Уæлдай æвæрæнтæ дзы 
нæй.—Æцæгдзинадæй та йæм æндæр хъуыды уыдис. Газеты 
кусын куы райдыдта, уæдаей нырмæ йæ акæсæнтæ фæуæрæх- 
дæр сты. Ныронг кæй нæ зыдта, ахæм чысыл æгъдаухалæн 
митæ ’мæ сусæгдзинæдтæ ’мбарын райдыдта. «Нæ, уæддæр æз, 
кæйдæртау, скъладмæ нæ бацæудзынæн. Уæд ма цæй коммунист 
дæн?» 
...Уыцы бон Мурат куыстмæ иннæ хæттытæй фæстæдæр ссыд. 
Йæ фæзындмæ газет типографийы арæзт фæци. Æрмæст ма йæ 
корректор фæстаг хатт касти. уæвгæ хъуамæ дысон изæр сцæттæ 
уыдаид, фæлæ мыхуыргæнæн машинæйы æвæргæйæ йæ иу фарс 
дамгъæгай баци. Типографийы мыхуыргæнæг, иу-дæс æмæ ссæдз- 
аздзыд саудзагъд сылгоймаг, цæмæндæр аххосджын кодта редак- 
цийы мæрзæг æрыгон чызг Кларæйй. Уый та нæдæр фæстæмæ 
дзурын уæндыди, нæдæр йæхи сраст кæнын. Мурат сæ загъд- 
гæнгæ сæййæфта. Æрыгон кусæгæн фæтæригъæд кодта æмæ 
æнæхъæр, æнæзагъдæй уый дæр газет рæвдз кæнынмæ бавнæлдта. 
Мыхуыр кæныны онг куы фæцæттæ, уæд къухæй æрзылдта 
машинæйы цалх. Æмæ уайтæккæ дæр афæллад. Иуахæмы ма 
цалхы хæцæн тых риуыгъд æркодта. Уый куыддæр æгъдауæй 
дзыппыл фæхæцыд æмæ хæлафы иу фарс æрфарин. 
Бексолтан йæ цуры февзæрдис. 
— Уæртæ уал нæ кусæнуатмæ цæугæ. Æз ныртæккæ уæхимæ 
искæйы арвитдзынæн æмæ дын æндæр хæлаф схæсдзысты. 
Мурат ныхъхъус. 
— Нæ дæ фæнды? 
— Мæн бирæ цыдæртæ фæнды,—бахъуыр-хъуыр кодта лæппу. 
Бексолтан æй фембæрста æмæ чызджытæм сдзырдта: 
— Тагъд судзин æмæ ’ндах радавут! 
Бексолтан сæ кусæнуаты Мураты хæлаф йæ уæлæмæ æррæх- 
садта, стæй йын афæдзæхста: 
— Афтæ уал абад,—йæхæдæг раивгъуыдта райкомы ’рдæм. 
Раст уыцы минут Алыксандр райкомы дуарæй рахызти. Уын- 
джы йæм æнхъæлмæ каст йæ машинæ. Бексолтан райкомы сек- 
ретармæ баздæхти æмæ йын ракодта Мураты хабар. Ацыксандр 
уынджы иннæ фарсмæ бахызт æмæ редакцимæ бацыд. Муратмæ 
йæ мидбылты бахудт, йæ къух ын райста æмæ йын афтæ: 
144 

— Райпойы скъладмæ цæугæ, мæ номæй зæгъ æмæ дын кæд 
исты ссариккой. 
— Скъладмæ нæ ацæудзынæн. 
— Цæуылнæ? 
— Скълад дукани нæу. 
— Æмæ дæ уыимæ та цы хъуыддаг ис?—барджынæй загъта 
Алыксандр. 
— Мæн?... Ницы... Уырдыгæй хуыснæгау хæссын... 
— Стыр ныхæстæ цæмæн хъæуынц? Дæлæмæ дæр хъуымацы 
метр æмæ уæлæмæ дæр.—Алыксандр Мураты уæхскыл йæ къух 
æрæвæрдта:—Æгæр хивæнд ма у... Æз æмæ ды, æнхъæлдæн, 
кæрæдзийы зонæм... 
Лæппу не сразы уæддæр. Искæйы тыххæй бацæуын куы хъуы- 
даид, уæд ма йæ цæсгом бахъæцыдаид. Фæлæ йæхи тыххæй 
скъладмæ—никуы. 
Уыцы изæр Мурат сæхимæ ныййæфта тарбын диагонал метр 
æмæ æрдæджы бæрц. 
— Райкомы шофыр æй æрбаласта,—бамбарын кодта Фатъи- 
мæт. Лæппу æгомыгæй бирæ фæбадти, стæй йæ мадмæ баздæх- 
ти: 
— Уæд та дзы исты бахуыиккам? 
Мад хъуымац стъолыл райтыдта. Йæ цæстытыл ауадис, ног 
хæлаф йæ лæппуйыл куыд сфидаудзæн, уый. Иннæ сывæллæттæн 
ма дзы дзабирæгтæ дæр рахаудзæни. 
Фатъимæт цыппæрæймаг аз йæ къухтæм хъуымац нал райста. 
Ноджы ма галифе куы уаид, уæд бæргæ. Тæтæрийæн-иу ахæмтæ 
хуыдта... 
— Кæд мæ дыууæ къухы хуыскъ бауинаг нæ фесты, уæд ма 
хъуамæ истæмæ сарæхсой,— загъта мад хъуымац баргæйæ. 
Фатъимæты хуыссæг фæлыгъди. Йæ зæрдыл æрлæууыдысты йæ 
ивгъуыд бонтæ, йæ бирæ фыдæбæттæ. Фæтæгены цырагъы рухс- 
мæ бирæ æхсæвтæ арвыста судзин кæнæ æрцындзимæ. Бинонтæ-иу 
изæрæй сæ уымæл дзабыртæ куы раластои, уæд-иу сæм æркасти. 
Кæм-иу сæ хуыд сыхæлд, кæм сæ уæфстæ фегæмттæ сты; æмæ-иу 
сæ æмпъузын райдыдта. Йæ уырзты фыдтæ-иу æрцындзы тигътæй 
ныллыгтæ сты. Æрцындз-иу дæндæгтæй ласын дæр бахъуыди. 
Уый фыдæй къæртгай фæхаудысты йæ дæндæгтæ. Иу хатт та 
(Тæтæрийы фыды дзабыртæ рæхсадта) æрцындз бæзджын уаф- 
сы нал лæсыд æмæ йæ дæндагæй æгæр æрæлхъывта. Æрцындз 
дыууæ дихы фæци. Йæ иу æмбис комы фæлмæны фæныхст. 
Фатъимæт фæтарсти, йæ хъуыры куы аирвæза, уымæй æмæ 
дзы адæргæй сирвæзти: «Уæуу, мæ бон!» Хæдзары йæ хицау 
йеддæмæ ничи уыди. «Цы кæныс?»—афарста йæ зæронд. Уай- 
садæг чындз фефсæрмы, йæ уатмæ балыгъди. Уалынмæ Тæтæри 
кæцæйдæр фæзынди æмæ йын уый йæ комæй раласта æрцындзы 
æмбис. 
... Дыккаг кæркуасæнты Мурат йæ уæлæ абарста тарбын- 
цъæх диагоналæй ног хæлаф. 
II» N >и|ми фырт 
145 

Алыксандр йæхимæ фæсидти районы газет «Сæуæхсйдты» 
редакцийы кусджытæм. 
— «Сæуæхсидт» дæр хатгай мæйдар æхсæвы хуызæн ныввæййы. 
Æркастæн, дыууæ мæйы кæй фæуагътат, уыцы номыртæм, æмæ мæ 
фæнды иу-дыууæ ныхасы зæгъын.—Æмæ æвзарын райдыдта иуæй- 
иу уацхъуыдтæн се ’взаг, иннæтæн сæ апп, сæ хъуыдытæ. Мураты 
зæрдæмæ цыди секретары биноныг ныхас... 
Дуар байгом æмæ мидæмæ ’рбахызтысты районы паддзаха- 
дон æдасдзинады хайады хицау ьæрæби, райæххæсткомы сæрдар 
Майрæм æмæ Алыксандры фæйнæфарс барджынхуызæй æрбад- 
тысты. 
Алыксандр йæ ныхас фескъуыдта, йæ цæст адæмыл ахаста, 
стæй арф ныуулæфыди. 
— Сау тæппытæ хурыл дæр ис, фæзæгъынц,—йæ ныхас та 
райдыдта райкомы секретарь.—Уыдон дæр мыггагæй сты, сæ 
иутæ ницы фыдбылыз хæссынц, иннæтæ... Ныр мæнæ ацы фыст 
цы пайда у? Фельетон æй схуыдтат, фæлæ... 
— Цъыфкалæн,—йæ былтæ гæзæмæ базмæлыдысты æдасдзи- 
нады хайады хицауæн.—Нæ дын дзырдтон? Мæнмæ хъæстмæ 
æрбацыдысты базарады кусджытæ. 
Цæвиттон, къорд боны размæ редакцимæ фæхабар чындæуыд, 
зæгъгæ, дам, Тæгæрдоны стырдæр дуканийы адæмы сайынц. 
Дуканимæ цы тæбын хъуымæцтæ æрбацæуы, уыдонæй иу метрæй 
аразынц дыууæ—дæргъмæ йæ афарин кæнынц. Ноджы, дам, ма 
арахъы æвгтæн сæ бецъебитæ раппарынц, рауадзынц дзы, дон 
сыл ныккæнынц æмæ та,сæ фæстæмæ сæхгæнынц. Мурат сбæрæг 
кодта факттæ æмæ ныффыста фельетон. 
— Цæмæн уæ бахъуыд ахæм уацхъуыд?—бафарста Сæрæби. 
— Куыд цæмæн?.. Давджытæн сæ ных бакъуырын нæ хъæуы?— 
райхъуысти Мураты хъæлæс. , 
— Æмæ уал раздæр мах бафæрсæн нæ уыди?—бустæхуызæй 
загъта Сæрæби. 
— Уый мæ фæсонæрхæджы дæр не ’рыфтыд,—йæхи растгæнæ- 
гау сдзырдта Мурат, фæлæ фæфæсмон кодта йæ дзуаппыл: 
«Зылынджын цыма дæн, мæхи цы рæстытæ кæнын?..» Йæ ныхас 
Сæрæбимæ къæйных фæкасти. 
— Æндæр адæймаг йæ рæдыдыл басæттид. 
— Бахатыр кæнут, давджыты ныхмæ фыссын рæдыд у, уый 
нæ зыдтон,—загъта Мурат.—Ноджы æнæ сымах бафæрсгæйæ. 
— Уый цавæр æвзагæй дзурыс?—сбустæ йыл кодта Сæрæби. 
— Ирон æвзагæй! 
— Ирон æвзаг! Советон базаргæнджыты сæудæджергæнджытæ 
куыд схуыдтай? 
— Сæудæджер ирон дзырд у. 
— Уæддæр дæ рæдыдыл нæ сæттыс?—нал æмæ йæ нал уагъта 
Сæрæби. 
— Цавæр рæдыдыл? 
— Æххæст сæ адæмы знæгтæ схуыдтаис. 
146 

— Ахæм нæмттæ сымах дæттут,—дзуапп ын радта Му- 
рат. 
Сæрæбийы бæзджын æрфгуытæ базмæлыдысты, сыстади йæ 
бынатæй, стъолæй райста, фельетон кæм уыди, уыцы газет æмæ 
йæ йæ къухæй æрхоста. 
— Куыд ма уæндыс дзурын та? 
— Æмæ цы ракодтон? 
Бексолтан бадти Муратмæ хæстæг æмæ-иу ын йæ хæдоны 
фæдджийыл æрхæцыди. Фæлæ йæ лæппу хъуыды дæр не ’ркодта. 
Уæд Бексолтан хъæрæй сдзырдта: 
— Худинаг дын нæу? Фæрæдыдтæ æмæ дæ бынаты ныббад. 
— Ды дæр дæхицæн куы зонис!— сбустæ йыл кодта Мурат. 
— Æцæг къулбадæг куы дæ! Ие дын хистæр нæй, йе кæстæр,— 
бахъуыр-хъуыр та кодта Бексолтан. 
Ныхас цас дæргъвæтиндæр кодта, уый бæрц йæ маст тынг- 
дæр фыхти газеты редактор Мæцыхъойæн. Æмбæрста, цыдæр 
ахсджиаг ныхас æй, зæгъын кæй хъæуы, уый, фæлæ йæ сæр 
ницы ахста. Æппынфæстаг æмбæлгæ ныхас йæ дæлæвзаг фæ- 
мидæг: 
— Афтæ куы кусай, уæд дæ æз федде кæндзынæн! 
Къалатийæ уатмæ чи раирвæзы æмæ адæргæй йæхи рудзын- 
гыл чи ныццæвы, уыцы цъиуы пæррæстау сахадыдта Мæцыхъойы 
ныхас дæр. 
— Дæуимæ кусыны бæсты фæлтау... мæхæдæг ацæудзынæн. 
— Хъуымыздзых!.. 
Райæххæсткомы сæрдар æнцад бадтис. Зынди афтæ, цыма 
æппындæр ницæуыл хъуыды кодта. 
Райкомы секретары зæрдæйы уаг æдде бакæсгæйæ зын раир- 
тасæн уыд. Йæхимæ смæсты, афтæмæй йæ цæстытыл ауад, ай- 
фыццаг базаргæнджытимæ фынджы уæлхъус кæй бадт, уый. 
Базарады хайады хицауы фыртыл дæс азы сæххæст, уый фæдыл 
куывд скодта, æмæ йæ Майрæм æмæ Сæрæби семæ уырдæм 
бахуыдтой. Ахæм митæ сæрмæ хæссинаг бæргæ не сты. Цæмæн 
сæм басхъæл цымæ? 
Мураты фельетон газеты куы фæзынд, уæд базаргæнджыты 
хицау Майрæм æмæ Сæрæбимæ бамидæг. Уыдон та—Алыксандр- 
мæ. Райкомы фыццаг секретары æнæуи дæр фæндыди газеты 
кусджытимæ аныхас кæнын, сæ фыстытæй цыдæртæ йæ зæрдæмæ 
нæ цыдысты. Уæвгæ та Алыксандр ныр, быцæу ныхасы фæстæ, 
бамбæрста: Мурат кæй ныффыста, уыцы фельетон æнæмæнг 
хъуыдис. 
— Газет хынджылæггаг скодтой,—нал æнцади Сæрæби.—Æз 
домын, цæмæй ацы фарста хаст æрцæуа бюромæ. Газеты хицау 
дæр цы гæнæг у, уый бæрæг нæй. Æндæр дзы ахæм митæн 
бынат нæ уаид. 
— Бюройы цæуыл æрдзурæм, ахæмæй дзы ннцы ис,—загъта 
райкомы фыццаг секретарь. Уый хорз æмбæрста Мураты 
зæрдæйы уаг. Æмæ йын ныртæккæ йæ ных куы бакъуырой, уæд 
фæоцани уыдзæи æмæ дзы дымстæр рауайдзæн.—Ауынаффæ ма 
кæндзыстæм.—Алыксандр йе ’ргом аздæхта редакцийы кусджыты 
’рдæм, — Царды бирæ алыхуызон. хъуыддæгтæ æрцæуы. Æмæ 
147 

се ’ппæты тыххæй, æвæццæгæн, дзурын нæ фæхъæуы, уæлдайдæр 
та фыссын. 
* * * 
Бексолтан йе ’мбæлтты æхсæн нымад уыди. Фынджы уæл- 
хъус дæр-иу абадтысты, æхца бафидын-иу кæм бахъуыди, уым 
дæр йæхиуыл фæстæмæ никуы фæхæцыди. Газетмæ-иу исты ахс- 
джиаг хъуыддаджы тыххæй фыссын бахъуыди, зæгъгæ,—фыц- 
цагдæр-иу уымæ фæдзырдтой. 
Фæлæ рæстæг цас фылдæр цыд, уый бæрц Мурат Бексол- 
таныл тынгдæр гуырысхо кодта. Куыд æрыхъуыста, афтæмæй 
Бексолтан хæстæн иæ кæрæтты дæр нæ ауади. Кæмдæр, дам, 
Цæгат Уралы ’рдыгæй ахст адæмы хъахъхъæдта. Уым, дам, 
цыма йæ ахсæн фæсахъат, æмæ йæ рауагътой. Иуахæмы та 
цæмæндæр йæ зæрдыл æрлæууыди, Бексолтаны куыдз маргæ 
куыд федта, уый. Хæрз чысыл лæппу ма уыдис, фæлæ уыцы 
боны хабæрттæ йæ цæстыты раз баззадысты. 
...Мурат хъæугæрон хъазыди сæ сыхы сывæллæттимæ. Иурæс- 
тæг куыдзы хъыллист айхъуыстой. Кæсынц, æмæ Бексолтан 
лæгуæрдон Тæгæрдоны былмæ батылдта æмæ дуртæ ’хсын рай- 
дыдта, уæрдоныл цы фыдхъуын зæронд куыдз баст уыдис, ууыл. 
Куыдз-иу, мæгуыр, нынниудта, ныдздзынæзта. Сывæллæттæ Бек- 
солтанæн лæгъстæ кæнын райдыдтой, ауадз æй, зæгъгæ. Уый 
сыл йæхи сцагъта. Куыдз, дам, базæронд æмæ нал хъæуы. 
Мураты зæрдыл ма ныр дæр æрбалæууы уыцы куыдзы тæри- 
гъæддаг ниуд, ноджы йæ цæстæнгас—лæгъстæгæнæг адæймаджы 
цæстæнгасы хуызæн... 
...Иу райсом Бексолтан куыстмæ ссыди, æдзухдæр куыд вæййы, 
афтæмæй: итувæрд дарæсы, тæмæнкалгæ цырыхъхъыты. Кусæнуа- 
ты дуар байгом кодта æмæ сагъæсхуызæй сдзырдта: 
— Адæймаджы фæрстæ фырмæстæй фæйнæрдæм атондзысты 
нæ колхозы разамонджытæм. Мæ зæрды сыл абырын ис. Кус- 
гæ, фыдæбон, ай-гъай, кæнынц, фæлæ... Æнæхæдзардзин митæй 
сæ хъустæм систы. 
Мурат æм фæхъуыста, стæй сдзырдта: 
— Уагæры сæм цы ссардтай? Æз дæр уым цæрын, мæ мад 
уым кусы æмæ сæм ахæмæй ницы уынын. 
— Фенын æмæ базонынæн æрмæст цæстытæ æмæ хъустæ æгъ- 
гъæд не сты. 
Къорд боны фæстæ газеты мыхуыргонд æрцыдис егъаугомау 
уацхъуыд колхоз «Ирыстон»-ы тыххæй. Сæрдар Арсæмæг æмæ 
парторг Ауызбийы тыххæй æргомæй ницы ныффыста Бек- 
солтан, фæлæ... «Колхозы йæ фæсонæрхæджы дæр, æвæц- 
цæгæн, никæмæн ис уалдзæгмæ цæттæ кæныны хъуыддаг... 
Бæрæг нæма сты звенотæ, хуымгæнджытæ, рæвдз не сты гутæттæ 
æмæ похцитæ... Сæ тауинаг дæр æвзæрст нæма у... Æппæт уыцы 
æдзæллагдзинæдтæ сты, дзыллон-æмбарын кæныны куыстлæмæгъ 
æвæрд кæй у, уый фыдæй...» 
Уац куы ныммыхуыр кодтой, уымæй йæ æртыккаг бон Ауызби 
148 

фæзынди редакцийы. Æрбацыди сындæггай, цыма йæ быны 
пъол куы ныттона, уымæй тарсти. Салам радта æмæ къулрæ- 
бын бандоныл æвæлмон хуызæй æрбадти. 
— Райкомы нын æмбырд уыд æмæ, зæгъын, сымах дæр куы 
ауынин,—йæ саулагъз цæсгом, йæ фæлмæн мыдхуыз цæстытыл 
нæ зынди нæдæр масты, нæдæр цины фæд. 
Мурат сыстад æмæ лæугæйæ æнхъæлмæ касти, дарддæр цы 
уыдзæн, уымæ. 
— Сымах, æвæццæгæн, мæнмæ æнхъæлмæ кæсут,—æрæджиау 
сдзырдта Ауызби.—Хуыздæр уаид, уæхæдæг куы райдыдтаиккат, 
уæд. Гъемæ сымахæрдыгонау дæр фæуæд. Уыцы уацхъуыд чи 
ныффыста, уый нæ зонын. Фæлæ чидæриддæр у, зондджын уæвы- 
нæй йын тас нæу. Афтæ бакæндзæн, æрмæстдæр йæхи гуылы бын 
æндзарын чи уарзы, науæд та сайгæ кæй фæчындæуыд, ахæм 
адæймаг. 
Бексолтан йæ кителы цæппузыртæм февнал-февнал кодта. 
Ауызби йæ бафиппайдта æмæ йын афтæ зæгъы: 
— Хатыр бакæн, Бексолтан, æз дæ фыдæй хистæр дæн. Кæсын 
дæм æмæ цыма дæ куыст у. 
Бексолтанæн йæ цæсгом ныттар, йæ бынатæй сыстад: 
— Уацхъуыд чи ныффыста, уый базонынæн бирæ зонд нæ 
хъæуы. Диссаг мæм дæ ныхæстæ кæсынц. Мах советон мыхуыры 
кусджытæ стæм, партион мыхуыры... 
— Ды советон мыхуыры кусæг... Æмæ уæд мах та чи стæм? 
Æви советон нал стæм? Æви æз партион нал дæн? Чи дын 
загъта, кусæнгæрзтæ рæвдз не сты, уый? 
— Адæм мын радзырдтой. 
-Чи? 
— Цы уæлдай у? 
— Уæд звенотæ сæ зæххы хæйттæ нæ зонынц, зæгъгæ, та дын 
чи загъта? 
— Уый дæр адæм. Колхозонтæ... 
— Чи дын загъта, звенотæ æрмæст гæххæттыл арæзт сты, уый? 
— Адæм. Колхозонтæ. Сымах æрмæст мæ мадмæ сных стут... 
— Гъа... Ныр дæ бамбæрстон. Æмæ ма дæ мад иннæтæй 
уæлдай чи у? Уымæн кусын не ’мбæлы? 
— Колхозон нæу! 
— Уæдæ чи у? Ахуыргæнæг? Дохтыр? Заводы кусæг? Æви 
æнæхæргæйæ цæры? Уæдæ дын дæ фыды дæр хорз зонын... 
— Æмæ йæ цы фыдгæнгæ федтай мæ фыды? 
— Ничи йæ ницы гæнæгæй федта. Æххуырстытæ нæ дары, 
афтæмæй кулаччы цардæй цæры. Хъарм ран бабырыди. Бæх 
æмæ уæрдон дары, цыма йæхи исбон сты. Алыбон йæ хæ- 
дзармæ æнтой кæны. Иннæ ахæм стыр цæхæрадон, фос... 
Мураты зæрдыл та æрбалæууыд, Аслæнбег Дзæрæхмæты хæ- 
дзарыл арт куыд æндзæрста, уый æмæ йæ мидбылты бахудти. 
— Ноджыдæр хъус. Дæ фыд дæр мæгуыр лæджы фырт уыдис. 
Æрмæст «мæнæн фылдæр уа» фæкодта цæрæнбонты. Немыцы 
рæстæг цы уыдис, ууыл нал дзурын. 
— Æмæ цы уыдис?—йæ мидбынаты стъæлфæгау фæкодта 
Бексолтан. 
— Ницы! Гадзрахатæй нæ рацыди. Ма фæтæрс, никæй ауæй 
149 

кодта. Абон дæр ма йæ рæбыны ис, хæлæйфаг чи фæци, уыцы 
дзуллæгтæй. Немыцæн баззайыны бæсты сæ, æгайтма, йæхи ба- 
кодта. Æмæ ма йæ алфамблай æнæлæг хæдзæрттæ, сидзæргæс 
сылгоймæгтæ дæр уыд. Уыдонмæ уæрдæттæ нæ уыди, кæцæй 
ласын хъæуы, уый дæр нæ зыдтой. Уæвгæ, Дзæрæхмæт дæр 
йæхæдæг нæ ласта. Азамбег уыди. Мæнæ фашисттæн йæ уд чи 
ныууæй кодта, уыцы Азамбег. Дæ фыд советон цардарæзтыл 
гадзрахатæй нæ рацыди... Нæ, дæуæн ницы тас у... Немыцы ’рба- 
цыд адæмæн гæвзыччы хос фæци, уый та дзы бынтæ скодта. 
Æмæ ууыл дæр мард æрцæуæд, фæлæ... Адæм сæ чысыл исбо- 
нæй хæстмæ цас лæвæрдтæ фервыстой! Науæд æхца цас фæлæ- 
вæрдтой! Уæ бинонтæ та кæд цы радтой? Æгæр-мæгуыр дыууæ 
тæбын цъындайы дæр нæ арвыстой æфсадæн дæ мад æмæ дæ 
фыд. 
— Æмæ сæ фырт æфсады нæ уыдис?—Бексолтаны цæсгом 
туджы хъазыди, хинымæры та загъта: «Сар мын дæ сæр кæны... 
Иу бон дæ мæ къухмæ хъæуы...» 
— Æмæ ме ’ртæ фырты къорийæ хъазгæйæ байсæфтысты? 
Æркæс-ма дæхимæ дæр æмæ Муратмæ дæр. Æххуырст рагон 
афицеры цур куыд фидауа, афтæ фидауы дæ разы. Æмæ уæддæр 
Мураты мад Фатъимæт алы аз дæр мин сомы аргъ облигаци- 
тæ рафыссы, дæс фæлысты та фронтмæ хъарм цъындатæ арвыс- 
та. Дыууæ фысы Сырх чырæйæн балæвар кодтой. Æртæ фысы 
ма сын аирвæзти колхозы фосимæ. Уыдон та танк балхæны- 
нæн радтой. Дæ ныййарджытæн уыдæттæ иу æмæ дыууæ хатты 
нæ бадардтон сæ цæстмæ. Ды мæ уыдоны маст исынмæ хъавыс? 
Дæхи тухийæ дзæгъæлы марыс. Цыдæриддæр ныффыстай— 
хуынкъ суарийы аргъ дæр не сты.—Ауызби фæхъус, ахъуыды код- 
та: «Исчи афтæ дæр банхъæлдзæн: æз критикæйы ныхмæ дзурын, 
кæнæ та Бексолтаны йæ фыды тыххæй æфхæрын. Мæ карæн ма 
куы уаид, уæддæр—гъа. Æгæртæ дæр ма йын загътон. Нырма 
æрыгон у. Ноджы хæстæй сыздæхти. Æмæ æгайтма сыздæхти. 
Йæ цæрæнбонтæ бирæ. Уырны мæ: бæстондæр куы асагъæс кæна, 
уæд мæ бамбардзæн»,—уыцы хъуыдыты фæстæ йæ ныхас бынтон 
æндæрырдæм фездæхта.—Нæ колхозы диссæгтæ цæуы. Хæстæй 
сахъатæй чи ссыд, уыдон æртæйæ звенотæ сарæзтой, дыууæйæ та 
фермæмæ бацыдысты. Æмбисонды лæппутæ сты, æмæ уыдоны 
тыххæй куы ныффыстаиккат. Кæд уæ Аæнды, уæд,—Ауызби газет 
йæ цурмæ æрбаиста, рафæлдæхта йæ. Аъæрæй бакасти. «Не ’фсæд- 
тæ сæ ных сарæстой фашистон æрдонгты лæгæт—Берлинмæ». 
Йæ цæст ма ахаста редакцийы кусджытыл, æмæ куыд æваст 
фæзынд, афтæ æваст феддæдуар. 
19. 
Алыксандр быдырæй здæхти саргъы бæ- 
хыл. Уалдзыгон уарынтæй фæндæгтæ, са- 
мандур кæмæй фæкæнынц, ахæм цъыфамæсты хуызæн слæхъир 
сты. Райкомы уыди гъæйтт-мардзæ дыууæ бæхы—уæрдоны дæр 
сæ ивтыгътой, саргъ дæр сыл æвæрдтой. Æмæ уыцы бæхтæй 
иуыл Алыксандр сæударæй ацыди быдыртæм. Адæмæй кæуыл- 
150 

дæриддæр æмбæлди—иууылдæр уыдысты куыстхуыз æмæ уæнг- 
рог. 
Рæхджы банцайдзæни сармадзанты нæрын, æмæ уый адæмы 
æфхæрд зæрдæты уагъта ног ныфс, ног хъару. 
Сагъæссаг хъуыдытæ зилдух кодтой Алыксандры сæры. Хæс- 
тæй нал сыздæхдзæни йæ кæстæр æфсымæр — фондз æмæ ссæдз- 
аздзыдæй Ленинградмæ хæстæг йæ адзал ссардта. Нал фен- 
дзæни йæ уарзон бинойнаг Алимæты сау-сауид хъоппæг цæстытæ. 
Мæнæ та йæ цæстытыл ауади.,Урс халаты, урс худы, йе ’рфгуы- 
тæ дæр—урс... Диссаг, урс æрфгуытæ та цæмæн? Сатæгсау куы 
уыдысты... 
Мæстытæ æмæ зындзинæдтыл ахуыр уыди Алыксандр. Æст- 
дæс азы дæр ыл нæма сæххæст, уæд ын йæ фыд Дауыты амард- 
той кулаччытæ. Сæ хъæуы ног колхрзы сæрдар уыд æмæ фæн- 
дагыл йæ размæ бабадтысты... Уый фæстæ йæ зæрдæйæ æрба- 
марди йæ мад, æртæ боны йедтæмæ нæ асади... Зиантæ, зиан- 
джынтæ... Сæ районы ахæм хæдзар, æвæццæгæн, нал ис, сау 
гæххæтт кæмæ нæ балæвæрдтой. Ныффæлладысты адæм, фæлæ 
«бафæлладтæн» ничи зæгъы. Сфæлмæцыди йæхæдæг дæр, фæлæ 
фæразы, быхсы. Йæхн ныффидар кодта. 
Схæццæ хъæумæ, фæцæуы уынгты... Бæх йæ къах цъыфæй 
куы сласы, уæд та йæ хъуыллупп фæцæуы. Зондджын хайуан 
æмбары йæ хицауы зæрдæйы ахаст—коммæгæс у. Барæг йæ 
хъус дары, талынджы ныгъуылдхуызæй чи лæууы, уыцы хæ- 
дзæрттæм. Иуæй-иутæй дзы кæлы гæзæмæ рухс. 
Кæмдæр хъæуы кæронæй райхъуысти æнафоны уасæджы 
уасын... 
Мæнæ йæ размæ разгъордта саухъулон дынджыр куыдз. 
Срæйдта саст æмæ æдых хъæлæсæй» æмæ уайтагъд фенцади. 
Æвæццæгæн, бамбæрста: ацы барæг, фыдбылыз чи хæссы, ахæм 
нæу. 
Йæ буар ихæнриз кодта Алыксандрæн—мартъи зымæгæй 
сæрды ’хсæн хид у. Йæ зæрдыл æрбалæууыд, уазал хæдзармæ 
цæуын та йæ кæй хъæуы, уый, æмæ йе уæнгтæ тынгдæр æр- 
лæмæгъ сты. Уæдæ йæм минæстæ дæр не ’нхъæлмæ кæсынц. 
«Уæд та Мæдинæттæм фæзилин? Æппын ницы, фæлæ сæм хус 
фæткъуыты фыхдон уæддæр уыдзæни»,—загъта хинымæры. Фæлæ 
иæм уайтагъддæр кæцæйдæр æндæр хъæлæс æрбадзырдта.: «Мæ- 
динæты фенын дæ фæнды æмæ йыл басæтт, æндæр ма æфсæнт- 
тæ цы агурыс?» Барæг бæхы фæрстæ йæ къæхтæй басхуыста. 
Бæх асæпп-сæпп кодта... 
Мæдинæты хæдзары кæройнаг рудзынджы ставнæйы зыхъхъы- 
рæй цыди гæзæмæ рухс. Алыксандр бæхы баурæдта, фæлæ та 
фæдызæрдыг. Аив нæу æнафоны хæдзармæ цæуын. Зæрдæ та 
зæрдæ у, райкомы секретары риуы куы куса, уæддæр. Йæ къах 
æй нал ахæсдзæн, уый куы бамбæрста, уæд бæхæй æрхызти. 
Кулдуар цæмæндæр æрдæггом уыди. Бæхы йæ фæдыл баласта. 
Уæрæх сарайы цæджындзыл абаста идоны бос, ехсы бæсты 
йæм цы лæдзæг уыди, уымæй йæ цырыхъхъытæ бæстон ныххаф- 
та, стæй сабыргай дуар бахоста. 
Мидæгæй райхъуысти бандоны змæлд æмæ къæхты уынæр: 
151 

— Чи дæ? 
— Æз,—дзуапп радта Алыксандр. 
Дуар Æайгом. Алыксандр къæсæрыл бахызт æмæ исдуг йæ 
цæстытæ фæцъынд кодта—уаты сыгъди тымбыл фитилджын цы- 
рагъ. Стъолыл чингуытæ. Мæдинæты уæхсчытыл—сау гаруз. 
— Де ’хсæв хорз,—æрæджиау сдзырдта Алыксандр.—Бахатыр 
кæн, дæ хорзæхæй, æгæр æнафон у. 
— Цæмæн зæгъыс! Кæдæй-уæдæй ма!..—зæрдæйæ бацин кодта 
чызг, мидбыл,худтæй йæ цæсгом ныррухс, æмæ уазæгæн йæ фæл- 
лад æрбайсæфт. Алыксандрмæ афтæ касти, цыма Мæдинæтау 
ничи сарæхсид фæлмæн ныхас кæнынмæ, цыма йын уый хуызæн 
зæрдæхæларæй ничи зæгъид æгасцуай. Æмæ æхсызгонæй райста 
чызджы хурсыгъд къух йæ дыууæ къухæй. 
Чызг иæ чингуытæ амбырд кодта, дыккаг бандон стъолмæ 
æввахсдæр байста. 
Алыксандр йæ худ рагъæныл ацауыгъта. Æрбадти. 
— Æххормаг уыдзынæ, уæдæ цы?—афарста Мæдинæт. 
— Æппындæр нæ. 
— Чысыл бахатыр кæн, дæ хорзæхæй,—Мæдинæт зыдта: Алык- 
сандр сыдæй куы мæла, уæддæр хæринаг нæ бацагурдзæни.— 
Ныртæккæ фæзындзынæн. 
— Дæ хорзæхæй, фæлтау мæ цуры абад...—Алыксандр зылын- 
джынау бахудти. 
Мæдинæт дуарæй ахызт. Алыксандр æркасти, стъолыл цы чин- 
гуытæ уыдис, уыдонмæ. Иу дзы райста: ,«Рагон бердзенаг ар- 
хитектурæ». Фæлдахы иу сыф иннæйы фæдыл... Æхсызгонæй 
кæсы, дыууæ мин азы размæ бердзенæгтæ цы æмбисонды бæсты- 
хæйттæ арæзтой, уыдоны нывтæм... Стæй сыстад æмæ къулыл 
ауыгъд къамтыл йæ цæст æрхаста... Иумæ дзы æдзынæг ныккаст... 
Уый уыди йæ фыд Дауыт, Ауызби æмæ Мæдинæты æфсымæр 
Бимболаты къам. Бимболат лæууыди дыууæ хистæры астæу. Дауы- 
тыл æгънæгджын хæдон, йæ фарсыл—дамбаца, Ауызбийыл цухъа, 
йæ роныл хъама баст. Цæвиттон, Мæдинæты хистæр æфсымæр 
Бимболат Мæскуымæ ахуыр кæнынмæ куы цыд, уæды ист къам. 
... Уатмæ æрбахызти Мæдинæт. Фынг ацарæзта: зырнæй зылд 
хъæдын къусы—цывзыдзæхдон, тæбæгъы—бурфых нартхоры кæр- 
дзыны цыппæрæм хай. 
— Хорз уынинаг бæргæ дæ... Фæлæ, куыд фæзæгъынц: уазæг— 
цæттæ, фысым—æдзæттæ. 
— Дæхи фыдæбонæй куы нæ марис. Ардæм куы ’рбацæуын, 
уæд цыма мæ мад. æмæ мæ фыд райгас вæйиынц... Уæдæй 
нырмæ та уæлæ мæ фыды хуызистмæ фæкастæн. 
— Дæ фыды кой нæ хæдзары арæх æрыхъусын,—загъта чызг.— 
Æххормаг уыдзынæ, æфсæрмы ма кæн... 
— Кæд хæрæм, уæд иумæ. 
— Мæ мæт ма кæн, дæ хорзæхæй. Куыд сты быдыртæ?— 
фарста Мæдинæт æмæ йæ хъæлæсы уагæй бæрæг уыди, рæстæг 
æрвитæн ныхасæн кæй нæ, фæрсы, уый. 
— Фынгмæ-иу раздæр фысым æрæвналы,—загъта Алыксандр 
цыдæр æнахуыр фæлмæн хъæлæсы уагæй. 
— Æз—æрæджы,—фæлæ уæддæр тæбæгъмæ æрæвнæлдта. 
152 

Алыксандр кæрдзынæй чысыл къæбæр фæсаста, цæхдоны йæ 
атылдта æмæ йæ æхсызгонæн æрæууылдта. 
Иумæйаг куыст, иумæйаг бæрнон хъуыддаг æввахс кæнынц 
рæстуд адæймæгты. Æвæццæгæн, уый охыл хæссын райдыдтой 
лымæн Алыксандр æмæ.Мæдинæт. 
Къулыл конд уыди нымæтхуды йас репродуктор. Уæдæй нырмæ 
дзы ивылдысты музыкæйы зæлтæ. Ныр æваст фенцад... 
Алыксандр фæкъæрцхъус: «Ныртæккæ дзурын райдайдзысты 
хæсты хабæрттæ». Фестад, радио хъæрдæрæи куыд дзура, афтæ 
йæ баздыхта. 
, — Дзуры Мæскуы! Дзуры Мæскуы! Хъусын кæнæм Советон 
информбюройы хъусынгæнинаг... Бирæ бонты бæстон фæцæттæ 
кæнгæйæ, советон æфсæдтæ ахъаззаг ныббырст сарæзтои фашис- 
тон Германы столицæ Берлины ’рдæм... Не ’фсæдтæ ныддæрæн 
кодтой знаджы фидæрттæ æмæ æнтыстджынæй бырсынц размæ... 
— А дыууæ боны немыц сæ гæрзтæ æрæвæрдзысты,—загъта 
Мæдинæт æмæ йе стыр цæстытæ цырагъы рухсмæ ферттывтой. 
— Нырма бирæ туг ныккæлдзæни... 
— Сæ куыдзы бон куы базоной, уæд... 
— Дзуапп дæттын сæ хъæудзæни. Гæнæн сын куынæуал уа, 
уæд нæ цæдисонтæм.сæхи айсдзысты. 
— Æмæ уæд Сталин та цы зæгъдзæн? 
— Алцы уымæй аразгæ нæу. 
— Нæ дæ ’мбарын... 
— Хæст кæй рамбылдтам, уый бæрæг у, фæлæ нæ райсом 
хæцын нал бахъæудзæн, уый мæ нæ уырны. Капиталы бæстæты 
та агурдзысты æндæр æфсæнттæ. Ног фæрæзтæ... Ног хъузæттæ. 
— Ахæмтæ ма разына? 
— Фендзыстæм... Иу-ссæдз—дæс æмæ ссæдз азы фæстæ... 
Мæ зæрдыл мын-иу æй æрлæууын кæн. Æз æгас куынæуал 
уон, уæд та нæ цотæн... 
— Цы?—сонтау афарста чызг. 
— Зæгъын, иумæ... Æз æмæ ды. Иу цары бын. Æвæццæгæн, 
сæнттæ цæгъдын... 
Чызджы уадултæ артау ссыгъдысты. Алыксандр бæлвырд зыд- 
та, йæ бинойнаг Алимæт кæй байсæфти, уый. Æнхъæлмæ йæм нал 
касти, уæддæр æм ныронг ахæм зонд никуыма ’рцыди æмæ йын йæ 
бæсты искæй бацагура. Фæлæ цард цард у, æмæ удæгас адæй- 
магæн йæ сомбоныл æнæ сагъæсгæнгæ нæй. «Кæд ма искуы 
мæхицæн цардæмбал агурон, уæд æрмæстдæр Мæдинæты,—йæхи- 
нымæры скарста Алыксандр.— Уæвгæ мыл кæд барвæса, уæд. Лæг 
йæ хъуыдытæй фефсæрмы. Сæ дыууæ дæр зианджынтæ кæй уыдыс- 
ты, канд уый тыххæй нæ. Æвирхъау хæст нæма банцад, йе ’мгæрт- 
ты туг нырма Европæйы æнхъæвзы... 
Алыксандр банкъардта чызджы зæрдæйы хъынцъым дæр. 
— Хатыр бакæн, Мæдинæт. Æнæууылд ныхæстæ...—Алыксанд- 
рæн йæ фæллад уæнгтæ иу цъус фæрогдæр сты.—Дæ минас бирæ. 
Æгæр фæбадтæн. Райсом раджы та нæ дыууæйы дæр кусынмæ 
цæуын хъæуы,—сыстад æмæ рагъæнæй йæ худ райста. 
153 

* * * 
Хæсты фæстаг уалдзæг уыди йæ тæккæ тæмæны. Æрдзы рæв- 
дауæг комулæфт нырау никуыма банкъардта Мурат. 
— Хуыцау дæр тыхджындæрты фарс вæййы. Кæсыс, цы ’мбисон- 
ды хур нæм ныккасти,—дзырдта Ауызби Муратæн, йæ къухы цы 
газеттæ уыдис, уыдонмæ кæсгæйæ.—Уыцы агъуыд бирæгътæн сæ 
кæрон æрхæццæ кæны. А дыууæ боны дæм бæппу тел ныццæв- 
дзæни, фæцæуын, зæгъгæ. 
Аходæны размæ æрцыди Мурат хъæуæй быдырмæ. Йæ зæрды 
уыд, уалдзыгон куыстытæ куыд цæуынц, уый тыххæй ныффыссын. 
— Ахæц-ахæц кæнæм, фылдæр лæгдыхæй,—йæ хъæстытæ йын 
кодта Ауызби.— Адæм бынтондæр сæ удтыл нал ауæрдынц, æн- 
дæр цытæ кæниккам. Азил-ма быдыртыл. Фен, афæрс... Хъæмæ куы 
ссæуай, уæд ма уыцы æнамонд сылгоймагмæ дæ цæст фæдар. Не 
’фсинæй зæгъын... 
Зæронд лæг зæххæй сау сыджыты къуыбар систа æмæ йæ 
йе ’нгуылдзты æхсæн æууæрдын,райдыдта. Бæлвырд, цыдæр ахс- 
джиаг ныхас зæгъинаг ма уыд, фæлæ йæ цавæрдæр тых урæдта. 
Уæвгæ Мурат æнæуи дæр æмбæрста зæронды мидхъуырдухæн. 
Цæвиттон та, сæ астæуккаг фырт Амырханæй дæр.æртæ мæйы 
бæрц хабар нал ис» Æртæ мæйы бирæ бæргæ не сты, фæлæ Амыр- 
хан ныййарджыты фыдахуыр скодта,—мæй дзы дыууæ хатты.истой 
фыстæджытæ. Æмæ Ауызбийы фæндыд Мураты афæрсын, фæлæ 
йæ зæрдæ нæ куымдта. Мыййаг ын «нæй» куы зæгъа. 
— Æз ма азилон,—æрæджиау сдзырдта Мурат æмæ сыстади. 
Ауызби дæр сыстад æмæ Мураты фæстæ ныккасти. Лæппу цал- 
дæр къахдзæфы куыд ракодта, афтæ йæ хъустæ ацахстой: 
— Лæггаг, уæ лæггаг! 
Муратмæ цыма кæцæйдæр зæЗсхы бынæй сыхъуысти уыцы ны- 
хас. Æрлæууыд, йе ’ргом фæстæмæ, зæронды ’рдæм раздæхта. 
— Ницы ма? 
Мураты акомкоммæ лæууыди æфхæрд, зæрдæсаст æмæ тæ- 
ригъæддаг хуыз адæймаг. Ныггуыбыр, йе уæнтæ размæ фефсæр- 
стой æмæ зынди æрдзæй рахæсгæ къуыпсины хуызæн. Йæ уадулты 
стджытæ ныццыргъ сты, сæ къусджытæй рацæйхаудысты йæ 
фæллад цæстытæ. Уыдон уыдысты, Хуыцауæй хатыр курыны охыл 
иæ зонгуытыл чи æрхауы, табутæ æмæ лæгъстæтæ чи фæкæны, 
ахæм æнамонд адæимаджы цæстытæ... 
Мурат бамбæрста: зæронд лæг фарста Амырханæй. Æмæ къæм- 
дзæстыгхуызæй дзуапп радта: 
— Ницыма... 
— Ох-ох-ох-х,—уынæргъæгау сыхъуысти зæронды риуæй. 
Мурат араст и. Фæстæмæ дæр нал фæкаст. Мыййаг та Ауызби- 
имæ куы фемдзаст уой, йæ маройгæнæг цæстытæ ма йын ноджы- 
дæр иу хатт куы фена... 
Фæссихæртты Мурат бафтыди, йæ мад Фатъимæт кæимæ 
куыста, уыцы хуымгæнджытæм. Бæхтæ æмæ хъуццытæ ифтыгъд 
уыдысты æртæ гутоны æмæ дыууæ хъæдын похцийы. Мæдинæты 
бидаркæ лæууыд хуымы кæрон. Йæ бæх æууылдта хосы муртæ. 
Фæскомцæдисы райкомы секретарь ныллæг хъæлæсæй ныхас 
154 

кодта Фатъимæт æмæ йе ’мбæлттимæ. Мурат дæр сæ цурмæ бацыд. 
Уæ бон хорз дæр сын нæма загъта, афтæмæй иæ хъустæ 
ацахстой йæ мады ныхæстæ: 
— Уæ мæрдты хатырæй, мауал æй ской кæнут. 
Мурат æгомыгæй лæууыди. Йæ хъусты та азæлыд Ауызбийы 
хъæлæс: 
«Ницы ма?..» 
Изæрырдæм хъæумæ рацыди Мæдинæтимæ. 
— Дыууæзæронды... Мæгуыр сæ бон,—чызджы хъæлæс базыр- 
зыр кодта, йæ ныхас йæ хъуыры фæбадти, цæстытæ доны разылдыс- 
ты. 
Мураты хъустæ та ацахстой: «Ницы ма?» Лæппуйы цæстытæ 
дæр бауымæл сты. Сæ бæх тыхласт кодта зæронд бидаркæйы. 
Уæдмæ та чызг сдзырдта: 
— Нæ колхоз йæ зæххыты æмбис хуымгонд фæци. Дзурын 
дæр никæмæ хъæуы. Сæумæрайсомæй правленийы цур амбырд вæй- 
йынц. Авд бонмæ нартхор фондзыссæдз гектары байтыдтой. 
Картоф садзинаг та ма сын баззади æртæ гектары бæрц. 
Нартхор тыд, æвæццæгæн, майы кæронмæ фæуыдзысты. 
Мурат хъуыста Мæдинæты ныхæстæм æмæ хинымæры дис 
кодта: йæ сау сæры хилты урсытæ æрттивын райдыдтой. 
— Ауызбийы хъаруйыл дисы бацæуын,—дзырдта чызг..— 
Æндæр адæймаг йæ къæхтыл нал слæууид, уый та æхсæвæй-бонæй 
æнцой нæ зоны. Гъе уый дын коммунист! Ныффысс уый тыххæй. 
Хъусыс, зæрдæйы бынæй чи цæуа, ахæм ныхæстæ. 
— Уый сæрмагонд куыстаг у. Зын куыстаг. Ууыл ныффыссынæн 
лæг хъæуы,—дзуапп бадта Мурат, стæй хинымæры ахъуыды 
кодта:—«Коммунист. Партийы цæсгом. Хæдæфсарм, растзæрдæ. 
Æвæлмæцгæ... Скъолайы фæстаг фæлварæнты коммунисты сурæт 
фыстон фысджыты уацмыстæм гæсгæ. Æдылы къоппа. Ауызбийы 
тыххæй цæуылнæ ныффыстон?..» 
Мурат æхсæвæрты быдырæй куы ссыд, уæд сæхимæ нал бацыд 
æмæ ма фæсæмбисæхсæв дæр бадти редакцийы, фæтæген цырагъы 
рухсмæ каст, йæ разы цы чиныг уыдис, уый. Фæскомцæдисон про- 
пагандист у, политахуыртæм æй йæхи бацæттæ кæнын хъæуы. Фæ- 
лæ кæсын дæр йæ бон нæ уыди. Чиныг иуварс æрæвæрдта. «Нал 
та ис Амырхан дæр. Цыппæрæм. Сæ иу фæмард Мæскуыйы 
цур, иннæ—Волгæйы был, æртыккаг—Ленинграды, цыппæрæм— 
Польшæйы. Тотырбег, Тотырбег... Мæнæн дæр нал ис хистæр 
æфсымæр». 
Фæсæмбисæхсæвтæ аивгъуыдтой, уæддæр æм хуыссæг æввахс 
нæ цæуы. Æрмæст йе уæнгтыл ихæнриз бафтыди. 
Хъусты азæлы: «Ницы ма? Ницы ма? Ницы ма?» 
Маст хъуыры нылхынцъ. 
Уасджытæ дыккаг уаст кæнын райдыдтой. Мураты сæркъода- 
хы хуызæн ныцци, уæддæр æнхъæлмæ касти: сæумæрайсомæй 
цыппар сахатыл Мæскуыйы радио районты газеттæн сæрмагондæй 
фæстаг хабæрттæ фæдæтты. Абон та уый рад у сæ ныффыссын. 
...Мурат йæ бынатæй сыстади, йе уæнгтæ аивæзта. «Радиоузел- 
мае цæуын афон дæр у»,—ахъуыды кодта æмæ йæ кусæнуатæй 
ахызт. 
155 

Узелы техник, ныллæггомау саухил, къуырддзыкку чызг Валя 
радиоприемниккимæ архайта. 
— Эфир æмгуыв-гуыв кæны. Се ’ппæты не ’мбарын. «Берлин, 
Берлин» фæдис кæнынц. Цыма немыц сты. Нæ, æнхъæлдæн, англи- 
сагау дзурынц... 
Мурат бакодта хъусæнтæ. Ныртæккæ райдайдзæни фыссын 
фæстаг хабæрттæ... Хъусы, эфир куыд уасы, куыд æхситт кæны, 
уымæ. Йæ цæстытыл уайынц æнахуыр нывтæ, йæ хъустæ ахсынц 
æнахуыр, мыртæ. Мæнæ зæххы къорийы сæрты арвмæ сфардæг ис 
Ауызби, фæлгæсы уæле дæлæмæ, тугæрхæмттæ зæхмæ, йæ хъæлæс 
арвы тыгъдады азæлы: «Ницы ма^ Ницы ма? Ницы, ма?» 
Уæларвон хъæлæсæн чидæр зæххæй дзуапп дæтты мæллæг фæл- 
мæст хъæлæсæй: «Ницыма, ницы... Мæ бындур йæ бынæй ныз- 
зылди...» О, уый та Госæмайы хъæ.плч \ 
Мурат радиоприемничы амонæн здухын райдыдта. Фæлæ та 
уæддæр никуы æмæ ницы, Мæскуы зынæг нæма ис. Стæй æваст 
райхъуысти дикторы зонгæ хъæлæс: 
— Дзуры Мæскуы! Дзуры, Мæскуы!.. Арфæ уын кæнæм... 
Советон æфсæдтæ!.. Советон æфсæдтæ!..—Мураты зæрдæйы цæф 
æтагъддæр, йæ сæр зилæгау ракодта...—Рейхстаджы сæрмæ 
ырх Тырыса фæйлауы! 
Мурат йæ бынатæй фестади, Валяйы йæ хъæбысмæ фелвæста, 
къуымты æрзылди, стæи чызджы фæуагъта, дуарæй уыциу сæр- 
рæтт ракодта æмæ дыккаг уæладзыджы тыргътæй уынджы ’рдæм 
сæууон уæлдæфы ныййазæлыд йæ хъæлæс: 
— Фæйлауы! Фæйлауы! Сырх Тырыса Берлины сæрмæ!!! 
* * * 
... Адæм згъордтой хъæуы астæумæ—хонгæ сæ ничи кодта, са- 
хуыр сты: иугæр исты ахсджиаг цау æрцыдис, уæд—уырдæм, дыу- 
уæ уæладзыгон скъолайы акомкоммæ стыр фæзмæ... 
Хæст фæци... Хæстыты тæккæ налатдæр хæст. 
Згъорынц адæм хъæуы астæу фæзмæ. Цæугæ-цæуын—хъæ- 
быстæ, батæ кæрæдзийæн. Уый бæрц адæм иумæ цингæнгæ 
никуыма федта Мурат. 
Фæз æмызмæлд, æмгуыв-гуыв кæны адæмæй. Сывæллæттæ 
æмæ зæрæдтæ, æнæкъæхтæ æмæ дзонгойтæ—хæсты гаккимæ чи 
баззадис, ахæмтæ. Сæ фылдæр худынц, сæ фылдæр цин кæнынц. 
Æхсызгон та искуыма нæу се ’ппæтæн дæр! Фæлæ бирæтæ нæ 
цин кæнынц. Зианджын сты, сау дарынц, бирæ бонты нал бахуд- 
дзысты, цины ныхас сæ комæй нал схаудзæни... 
Мурат æрæмысыди хæсты фыццаг бон. Уæддæр афтæ згъордтой 
ардæм, уæддæр афтæ дзаг уыдис ацы фæз. Фæлæ дзы уæд æндæр 
адæм уыди. Уæд, уæртæ йæ фыды æрдхорд, зæронд цалхгæнæг 
Василий лæдзæджы æнцой кæм лæууы, уым лæууыдысты гъæйтт- 
мардзæ сахъ лæгтæ, æрыгон фæсивæд. Бирæ, тынг бирæ уыдысты. 
Ныр та Василийы фарсмæ лæууынц иукъорд зæронд лæджы, но- 
джы ма иу æнæкъах лæппулæг, дыууæ дзонгойы... 
«Уæртæ уым та мах лæууыдыстæм... Æз æмæ Науырыз.—Хъуы- 
ды кæны Мурат.— Ныр никуыуал... Никуыуал æрлæудзæнис ацы 
* 
156 

зæххыл. Гацыр дæр æмæ Амырхан дæр, Сослæнбег дæр. Тотырбег 
дæр нал...» 
Иукъорд минуты фæстæ фæзындысты Алыксандр, Майрæм, Мæ- 
динæт, хæстон комиссар, райкомы иннæ дыууæ секретары... 
Быдырæй схæццæ Ауызби дæр. Зæронд лæджы уындæи Мураты 
зæрдæ æнтъыснæг рыст скодта. Мæгуырхуыз, уæнтæфсæрст. Цып- 
пар азы размæйау Алыксандр ацы хатт дæр рогæн сгæпп кодта, три- 
бунæйы бæсты кæй æрбакодтой, уыцы зæронд машинæйы гуыф- 
фæмæ. Ауызбийæн та аххуыс кодтой райкомы дыккаг секретарь 
æмæ æфсæддон комиссар. Мураты зæрдæ ноджы тынгдæр нык- 
кæрзыдта. Цыппар азы размæ Ауызби, æрыгон офицерау, æлвæст 
уыдис, йæ къæхты айст, йæ фезмæлд сæрæн уыдысты. Мурат ма 
хъуыды кæны, машинæмæ рогæн куыд схызти, уый дæр. 
Лæппу йæ цæст ахаста, фæзмæ чи æрæмбырд, уыцы адæмыл. 
Сæ фылдæр, тынд уæрццытау, мæгуырхуыз; ног дзаума— 
æрмæстдæр искуы иуыл æрыгон сылгоймæгтæй. Иннæтæ—зæронд, 
гæмпъызтытæ дзаумæтты... Фæлæ уыцы хæррæгъты дæр фылдæртæ 
сты бæрæгбонхуыз, сæ цæстытæ фырцинæй пиллон уадзынц. 
— Зынаргъ æмбæлтттæ! Цыппар азы дæргъы цы амондджын 
бонмæ фæбæллыдыстæм, уый æрхæццæ!—райхъуысти Алыксан- 
дры хъæлæс.—Хъæбатыр адæмы хъæбатыр æфсад тугкалæн 
уæззау хæстыты йæ бæрзæй ныссаста æгъатыр знагæн! 
Фæзы ныййазæлыдис тыхджын къухæмдзæгъд. 
— Советон Æфсад, советон адæм Коммунистон парти æмæ 
Сталины разамындæй бахъахъхъæдтой æрмæст сæхи кад, сæхи 
намыс æмæ сæрибардзинад нæ, фæлæ Европæйы æмæ дунейы 
иннæ адæмты кад æмæ хæдбардзинад дæр! 
Адæм та нымдзæгъд кодтои. 
— Зынаргъ тугæй балхæдтам мах уыцы уæлахиздзинад. 
...Цыппар азы размæ мæнæ ам, ацы фæз сахъ фæсивæдæй æмыз- 
мæлд кодта, ныр уыдонæй бирæтæ нал сыздæхдзысты... Нал бацин 
кæндзысты нæ рæсугъд уалдзæгыл, нæ цъитиджын хæхтыл... 
, Кæмдæр, адæмы астæуæй райхъуысти кæуын... Чидæр нæ 
бафæрæзта йæ судзгæ маст бауромын... 
— Цыппар азы размæ мæнæ ам, ацы ран, нæ хистæр, нæ 
кады сæр, Ленины хъæбатыр гвардийы уæнгтæй иу—Ауызби—йæ 
фондз фырты афæндараст кодта знаджы ныхмæ мæлæтдзаг 
тохмæ... Иæхæдæг та цыппар азы дæргъы уæззау куысты йæ 
астæу не схъил кодта. Æмæ большевикты партийы уæнгтæн, 
æппæт соэетон адæмæн дæр уый сæ туджы ис, сæ удыхъæд ахæм у. 
Цыфыддæр знагыл дæр уый руаджы фæуæлахиз стæм... 
* * * 
Партийы обкомы секретарь Дзамболаты кусæнуаты дуар 
сцоппай: иутæ цыдысты мидæмæ, иннæтæ — æддæмæ. Обкомы 
бюройы уæнгтæ, министртæ, хайæдты сæргълæуджытæ, райкомты 
секретартæ... 
Æхсæвы иуафон Дзамболат феуæгъддæр ис адæмæй. Æмæ 
уæд йæ дыууæ къухы йæ кусæн стъолыл æрæвæрдта, йæ фæллад 
сæр æркъул, йæ хуыссæгхъуаг цæстытæ æрдæгцъынд æркодта, 
157 

афтæмæй хъуыдыты %аныгъуылд... «Цалынмæ хæсты арт пиллон 
уагъта, цалынмæ не ’фсад налат знаджы дæрæн кодта, уалынмæ 
алчидæр быхсыдта фæлладæн дæр, æххормагæн дæр, бæгънæгæн 
дæр. Ныр та... Адæм сулæфыдысты, хæсты арт бахуыссыдис. 
Гъо, фæлæ хæстон арты æвзæгтæ кæдæм æмæ кæмæ нæ бахæццæ 
сты, фæд кæуыл нæ ныууагътой, ахæм адæймаг нал баззадис...— 
Хъуыдытæ сæры зылдысты кæрæдзиимæ ерысгæнæгау. — 
Ныр та кусгæ, аразгæ. Рæхджы здæхын райдайдзысты æфсадæй... 
Ирыстоны æртæ сæдæ æмæ æрдæг мин цæрæгæй цыппарыссæдз 
минæй фылдæр ацыди хæстмæ. Сæхи нæ фегад кодтой нæ ирон 
адæмы хъæбултæ. Дæсгай минтæн лæвæрд æрцыдис хæрзиуджы- 
тæ... Ноджы дæсгай хъæбатыртæ, инæлæрттæ: Плиты Иссæ, 
Хетæгкаты Георги , Мамсыраты Хаджумар, Хъесаты Астан, Æх- 
сараты Енвер, Карсанты Хъазыбег, Цæлыккаты Хъантемыр, Мил- 
дзыхты Хадзымырзæ... — Дзамболат нымайы, ирон адæмæн цæс- 
гом чи скодта, ирон дзыллæтæ æнусты сæ сæртæ бæрзонд кæмæй 
хæсдзысты, уыцы хъæбатырты. — Бирæ сты, тынг бирæ... Ныр 
здæхын райдайдзысты. Фæлæ се ’ппæт нал. Фараст æмæ ссæдз 
мины бæрцæй уал сау хабар сыхъуыстис. Уæдæ æппын хабар 
кæмæй нал ис, йæ мард кæмæн нал разынд, ахæмтæ дæр ма дзы 
чысыл нæ разындзæн,— йæ зæрдæ суынгæг обкомы секретарæн, 
йæ фæллад цæстытæ бауымæл сты. — Æмæ уый æрмæстдæр 
мах чысыл республикæйы, уый æрмæст Цæгат Ирыстоны. Æппæт 
бæстæйы та — милуантæ. Бирæ милуантæ. 
Иуырдыгæй — маст, иннæрдыгæй — цин, сæрыстырдзинад 
советон социалистон паддзахадæй, Ленины партийæ, Сталинæй. 
Æрмæстдæр социализмы бæстæ ныффæрæзта... Радио, газеттæ 
кæрæдзийы дзыхæй исынц, афтæмæй хъусын кæнынц Черчилы, 
Трумены, де Голлы æмæ бирæ æндæрты писмотæ, телеграммæтæ 
дунейы алы къумтæй. Алчидæр нæ стауы, алчидæр нæ бузныг у, 
алчидæр æрвиты йæ арфæйы ныхас. Иутæ зæрдæбынæй, иннæтæ — 
цæстмæ, аннæтæ кæрæдзимæ гæсгæ. Фæлæ дзы иу дæр ахæм 
нал ис, æмæ Советон Цæдисы уæлбыл чи нæ фæкодта. 
Дзамболатмæ афтæ кæсы, цыма арвы бæрзæндтæй фæйлауы 
æхсырф æмæ дзабугджын Сырх Тырыса. Æмæ йын æмдзæгъд 
кæнынц, арфæтæ йын æрвитынц дунейы алы къуымтæй... Ныры 
хуызæн кадджын никуыма уыди нæ бæстæ... 
Къулы рæбын пъолыл æвæрд рагон бæрзонд сахаты зæлланг 
аскъуыдта Дзамболаты хъуыдыты хал. Уыдис фæсæмбисæхсæвы 
фыццаг сахат. 
Уæдмæ та айхъуыста йæ секретары хъæлæс: 
— Тæгæрдоны райкомы секретарь æмæ райæххæсткомы сæр- 
дар... 
Дзамболат фæрсæгау бакасти ныллæджытæарæзт æрыгон чызг- 
мæ æмæ сдзырдта: 
— Рацæуæнт. 
Алыксандр æмæ Майрæм мидæмæ бахызтысты. 
Дыууæ лæджы кусæнуаты æмбисмæ куы бахæццæ сты, уæд 
158 

Дзамболат йæ бынатæй сыстади, сæ размæ рацыд æмæ сын 
мидбылхудгæйæ сæ къухтæ райста. Алыксандр рагæй нал федта 
хъæлдзæгдзинады фæд Дзамболаты цæсгомыл æмæ йæм ныр уыцы 
зæрдæисгæ бахудт фæкаст æнахуыр дзæбæх. 
Дзамболат хъуыддагхуызæй æрбадын кодта йæ уазджыты 
æмæ йæхæдæг дæр æрбадтис сæ фарсмæ. 
— Цæй, куыдтæ цæрут? 
— Иннæтæ куыд, мах дæр афтæ. Цин нæ йæ уæлныхты ра- 
хæсс-бахæсс кæны,—дзуапп лæвæрдта Алыксандр. 
— Æмбарын уæ,—загъта Дзамболат æмæ йæ фæлмæн цæсты- 
тæй бахудтис.—Партийы Центрон Комитет домы, цæмæй хæст кæй 
фæци, уый ма фæлæмæгъдæр кæна фæллойадон фронты темпытæ. 
Уый нæ, фæлæ, дам, ныр кусын хъæуы ноджы фылдæр. Хæсты 
хъæдгæмттæ æгæр сты, се сдзæбæх кæнын æнцонтæй нæу. — 
Дзамболат дзырдта сабыргай, хъуыдыгæнгæ. — Адæм æфсадæй 
тагъд здæхын райдайдзысты. Нæхи нæ бацæттæ кæнын хъæуы 
нæ ирвæзынгæнджыты ссыдмæ, цæмæй ныл сæ зæрдæ ма фæхуда, 
Уый егъау политикон, социалон æмæ экономикон фарста у. Кол- 
хозты, куыстуæтты, организациты сбæрæг кæнын хъæуы, кæм 
цавæр куыст ис, кæм цал адæймаджы бахъæудзæн, уый. Ноджы 
хæсты рæстæг бæрнон куысты йæхи хорзæй чи нæ равдыста, 
йæ бон кусын кæмæн нæу, уыдон хъуамæ ивд æрцæуой æфсадæй 
ссæуæг дæсныдæр кусджытæй. Уæ зæрдыл дарут: кусын ардыгæй 
фæстæмæ æнцондæр нæ уыдзæни. Тугкалæн хæст фæци. Фæлæ 
цæуы æмæ цæудзæни хидкалæн тох заводты, колхозты... 
Дзамболат фæрсæгау бакасти йæ уазджытæм. 
Алыксандр бамбæрста, йæ рад кæй æрхæццæ, уый æмæ дзу- 
рын райдыдта: 
— Ацы аз, куыд зонут, афтæмæй районы колхозтæ сæхимæ 
райстой егъаудæр хæстæ. Фаронæй бирæ фылдæр. Куыстуæтты 
дæр афтæ. Алы колхозмæ, алы куЫстуатмæ цал адæймаджы 
сыздæхдзæни, уый дæр кæд бынтон бæлвырдæй нæ, уæддæр зо- 
нæм æмæ се ссыдмæ цæттæ кæнæм нæхи. Мæн æмæ Майрæмы 
чи раива, махæй хуыздæр чи куса, ахæмтæ дæр дзы разын- 
дзæн, — йæ ныхас балхынц кодта Алыксандр æмæ йæ мидбылты 
бахудти. 
Дзамболаты зæрдæмæ фæцыдысты Алыксандры хъуыдытæ. 
— Ьæгуыдæр разындзæни, сымах дæр æмæ мах дæр чи 
раива, ахæмтæ. Фæлæ се ’ппæт ивгæ не сты. Ивдзыстæм, йæ зæр- 
дæ йæхиуыл чи нæ дары, куыст ахæссын йæ бон кæмæн нæу, уыдо- 
ны... — Цæмæй Алыксандр æмæ Майрæм зæрдæфидарæй кусой, 
уый тыххæй ма бафтыдта: — сымах уыдонæй не стут. Пенси- 
мæ уын нырма раджы у... 
Уазджытæ куы аивгъуыдтой, уæддæр ма Дзамболаты хъусты 
азæлыдысты Алыксандры ныхæстæ. «Махæй хуыздæр чи куса, 
ахæмтæ дæр дзы разындзæни»... Хуыздæр кусын...—Цæмæндæр 
ахъуыды кодта йæхиуыл. — Æз та, æз?.. Нæма бафæлладтæн? 
Хæсты фыдæбойнаг рæстæг, æнхъæлдæн, цæмæдæрты сарæхсттæн. 
159 

Ныр та ралæууыдысты ног рæстæджы, ног тохы бонтæ. Æмæ уым 
та цыма мæхи куыдæй равдисдзынæн?..» 
Дзамболлат дзæнгæрæджы кънопкæ нылхъывта æмæ уай- 
тагъд секретарь йæ цуры алæууыди. 
— Чи ма æнхъæлмæ кæсы? 
— Хъæууон хæдзарады министр, горкомы секретарь, «Элект- 
роцинчы» директор.... 
— Районæй дæр ма æрбацæуинаг уыдысты. 
— Ам сты. 
— Уæдæ уал уыдон рахон... 
20. 
Æхсæрдæсаздзыд рæсугъд чызг Кларæ 
районы типографимæ кусынмæ бацыди 
мин фарастсæдæ цыппор цыппæрæм азы кæронмæ ’ввахс. 
Уый уыди æртæ лæппуйы æмæ иу хойы хистæр. Йæ фыд Си- 
моны, æмбисонды зарæггæнæг æмæ кафаг лæджы, æртын 
æстæм азы æхсæвыгон раластой сæ хæдзарæй. Æмæ уæдæй 
нырмæ Кларæйы мад Анисæ йæ удæй арт цагъта, хъомыл кодта 
йæ фондз сывæллоны, æфсæста сын сæ гуыбын, се рагъ сын 
æмбæрзт дардта, уæдæ бæгъæввад дæр нæ уыдысты. Æрмæст 
хæсты кæронмæ бинонты цард бынтондæр зындоны хуызæн ссис, 
æмæ уæд Кларæ фарæстæм къласы фæстæ типографимæ мæрзæ- 
гæй бацыд. Райсом раджы-иу фæзынди йæ куысты, æмæ-иу ца- 
лынмæ типографи æмæ редакцийы кусджытæ æрбацыдысты, уæд- 
мæ-иу ныммарзта бæстыхæйттæ, ныссыгъдæг сæ-иу кодта, стæй- 
иу уæд æрбадти газеты корректоры фарсмæ æмæ-иу лæмбынæг 
каст, уый рæдыдтытæ куыд раст кодта, уымæ. Хонгæ дæр æй 
корректоры хæдивæг кодтой. Æмæ-иу ын уый хуымæтæджы æхсыз- 
гон уыдис! Архайдта дамгъææмбырдгæнджытæн ахъаз кæыныл 
дæр, куы иу фæтæгенæй ныхсадта ахорæнæй амæст згъæр дам- 
гъæтæ, куы-иу сæ кассæты сæ бынæтты авæрдта. 
Цыбырдзырдæй, æнæзивæг æмæ зæрдæргъæвд Кларæ редакци 
æмæ типографийы кусджыты зæрдæмæ бацыди. Лæппутæ йæм 
се ’ргом бæргæ здæхтой, фæлæ æгæр æрыгон кæй уыд, уый 
тыххæй йæм сдзурын ничи уæндыд. 
Æмæ йыл кæд азтæ бирæ нæма цыд, уæддæр йæ конд уыд ас 
чызджы хуызæн — тыппыр риутæ, фæтæнгомау синтæ, цæсгомæй 
та мæнæ, куклайы хуызæн кæмæй фæзæгъынц, ахæм. 
Иу изæр Бексолтан æмæ Мурат бадтысты сæ кусæнуаты. 
Кларæ сæм æрбахаста газеты фарс бакæсынмæ. Бексолтан чыз- 
гыл йæ цæст æрхаста. Абон æм ноджы рæсугъддæр фæкасти. 
Йæ хæмпус рустыл ын йæ уырзтæ уæддæр куы амбæликкой! 
Фæлæ цы Хуыцау лæвæрдта фадат! Кларæйы æвæлтæрд цæсты- 
тæ кастысты æнæхинæй, бæрæг уыд, адæймаджы алы ныхасыл 
дæр кæй баууæнддзæн, уый. Чызг Бексолтаны комкоммæ цæс- 
тæнгасæй фефсæрмы æмæ фæстæмæ фæзылд. 
— Йæ мард фесæфа, уыцы æрыгонæй дæр ын цы гуырыконд 
160 

ис! Уый ма куы бахъомыл уа, уæд æм зæдтæ дæр нал фæлæу- 
дзысты. Ехх, æвæдза, ныр дæр æй Хуыцау куы радтид! 
Мурат нæ уарзта сылгоймæгты, уæлдайдæр та æрыгон чызджы- 
ты тыххæй æнæуаг ныхæстæ. Фæлæ йæм Бексолтанæн бауай- 
дзæф кæныны ныфс нæ разынд, æрмæст йе ’рфгуытæ ныттар сты. 
— Куыдзимæ чи фæхыл вæййы, ахæм гæдыйау цы ныккодтай 
дæхи? Æви дæ зæрдæмæ нæ цæуы? Æмæ уæд кæцырдыгæй? Ра- 
зырдыгæй æви фæстæрдыгæй? 
Мурат цывзыйы хуызæн ныссырх. Æрæджиау бахъуыр-хъуыр 
кодта: 
— Сидзæр чызджы йæ мæгуырыл куы ныууадзис... 
— Æмæ сидзæртыл аудæгæй кусын райдыдтай? Æви сидзæр- 
тæн нæ фæтчы? 
— Цы? — Мурат нæ бамбæрста Бексолтаны фæстаг ныхас. 
— Ха-ха-ха — ныххудти Бексолтан. — Самандуртæн цъыф- 
змæнтæн. Йæ ибкæйы фæдджи ронбасты тъыст, афтæмæй... 
«Цы мæрддаг у, хæйрæг æй базонæд, — хъуыдытыл фæци 
Мурат. — Куы æгъдауыл мæлæг свæййы, куы йæ цæсгом суадзы». 
Æмæ йæхицæн дзурæгау загъта: 
— Æлгъаг! 
Уæдмæ та чызг газеты фарс хæссынмæ æрбацыди. Æмæ Бек- 
солтанæн фадат нал фæци Муратæн дзуапп радтынæн. Кларæмæ 
рæвдаугæ цæстæй бакасти, йæ къух ын йе уæхскыл æрæвæрдта. 
— Мæнæ-ма ам дæхи æруадз... Афтæ, гъе. Дидинæг какон 
сындзы раз дæр хатгай æрзайы. 
Чызг ныссырх и. 
— Нæма мын фæци каст. Кæс-ма, мæнæ ам хъæуы къæдзыг. 
Бавæргæ дзырд дыууæрдыгæй дæр хицæнгонд цæуы къæдзыгтæй. 
— Бексолтан йæ къух чызджы дзыккутыл æрхаста. Уый йæ сæр 
иуырдæм акодта. — Мæнæ ам та «д» æмæ «т»-йы бæсты дыууæ 
«т»-йы хъæуы... «Лæвар—лæвæрттæ»... Зæгъæм, ды мæнæн, æз 
та дæуæн. Фæнды дæ? 
Мурат сыстади æмæ дуар йæ фæстæ ныггуыпп ласта. 
— Хъуымыздзых, — газет кæсæгау загъта Бексолтан. — 
Сывæллæттæн-иу сæ бынат ахæм рæтты бæргæ нæ вæййы... 
Кларæ афтæ бамбæрста^цыма уыцы ныхæстæ уымæ хауынц 
æмæ сдзырдта: 
— Скъолайы мын грамматикæйæ æдзухдæр «фондзтæ» уыдис... 
— Æз дæр дын «фондз» æвæрын дæ рæсугъддзинады тыххæй,— 
ныллæг хъæлæсæй загъта Бексолтан. — Нæ хъæуы чызджытæ дæу 
аргъ не сты.— Æмæ та йын йæ къух йе уæхскыл æруагъта. 
Уыимæ къух афтæ æрсæрфта, цыма чызджы тыппыр риуыл æнæ- 
бары андзæвыди... 
Кларæ бынтондæр ныфсæрмы, сыстад æмæ рацæйцыди, фæлæ 
та йæ Бексолтан фæстæмæ раздæхта: 
— Хъус-ма, мæ ныхæстæ æрмæстдæр — нæ дыууæйы æхсæн. 
Исты æххуыс дæ куы хъæуа, уæд-иу мæнмæ згъор. 
Кларæ сæргуыбырæй лæууыди Бексолтаны раз. 
11 Куырлы фырт 
161 

— Дæ мад дзæбæх у? Æз Анисæйы хорз зонын. Дæ фыды 
дæр дын зыдтон. Æнæхъæн Ирыстоны зарынмæ уымæй дæсны- 
дæр нæ уыди. Хъуыды ма йæ кæныс? 
— Кæнын... 
— Дзырдтой мын, цæй тыххæй йæ æрцахстой, уый. Цавæрдæр 
Хазбийы зарæджы тыххæй. Уыдис, дам, ахæм хъæбатыр. Кæд абы- 
рæг уыд, уæддæр нæ зонын. Æмæ уым дæ фыд цы аххосджын у? 
Зарæг, мыййаг, уый куы нæ сарæзта. Æрмæстдæр æй зарыди. 
Ды дæхи ма хæр. Мæн та дæ сæрхъуызойыл нымай. Æз дæ 
кæддæриддæр æмæ кæмæйдæриддæр бахъахъхъæндзынæн. Дæ 
куыстæй дæр æфсæрмы ма кæн. Æндæр исты дæр æрхъуыды 
кæндзыстæм... 
Кларæ-иу амæй размæ дæр æрыхъуыста ныхæстæ йæ фыды 
тыххæй æмæ сыл сахуыр. Хуымæтæджы ныхæстæ, йæ хъысмæ- 
тыл ын чи нæ ахадыдта, ахæмтæ. Бексолтан дзырдта зæрдæбы- 
нæй, баххуыс кæнынмæ йын чи хъавы, ахæм адæйм&джы ныхас. 
Уæдæ мæрзæгæй кусын дæр худинаг нæу. Мæрзын æмæ йын 
æфснайын, мыййаг, æнæзонгæ куыст не сты. Сæхимæ дæр æдзух 
æфснайгæ фæкæны, узæлы йæ кæстæртыл. Фæлæ ам æфснайгæйæ 
дæр æмæ мæрзгæйæ дæр хъуыды кодта æндæр хъуыддæгтыл. 
Диссаг æм касти згъæр дамгъæтæй дзырдтæ, хъуыдыйæдтæ æмæ 
æнæхъæн статьятæ аразын. Иннæ ахæм рæдыдтытæ раст кæнын. 
Ау, йæ цъылын ручкæйæ никуы раивдзæн? 
— Ахуыр кæнын дæ нæ фæнды? — цыма йын йæ сагъæстæ 
бамбæрста, уыйау бафарста Бексолтан. 
— Куыд наз, фæнды. Мæ мад дæр мын арæх фæдзуры ахуыры 
тыххæй. Фæлæ нын ныртæккæ тынг зын у. 
— Æмæ кæмæн нæу зын та, Кларæ? Рæстæг ахæм у. Чи, чи, 
фæлæ æз зонын, хæст цы у, уый. Ныр дæр ма дис фæкæнын, 
æгас кæй баззадтæн, ууыл. Ме ’мбæлттæй цас фæмард... Æз та 
аирвæзтæн, — Бексолтан исдуг ахъуыды кодта æмæ ма йæ ны- 
хасыл бафтыдта: — Чи зоны, уымæн æмæ афицер уыдтæн. 
— Куыд хорз у, — загъта Кларæ. Æрмæст бамбарæн нæ уы- 
дис, хорз цы хуыдта, уымæн: Бексолтан æгасæй кæй баззад æви 
афицер кæй уыдис, уый. 
— Ма тыхс. Ныр ма дæуæн дæ цард æмæ дæ хъуыддæгтæ 
иууылдæр разæй сты. Æмæ уыдзысты тынг хорз. Æмбал Сталин 
афтæ загъта: «Фырт йæ фыды тыххæй дзуапп нæ дæтты». Уæдæ 
чызг дæр афтæ. Ахуыр дæр скæндзынæ, дæ цард дæр дæхи 
фæндиаг уыдзæни. Æххуыс дæ куы бахъæуа, уæд та мæм æфсæр- 
мы ма бакæн. Бамбæрстай? 
— Мæгъа...—чызг цъусдуг ахъуыды кодта æмæ ма йæ ныха- 
сыл бафтыдта: — О, бамбæрстон. Бузныг! 
— Уый хорз у. Зондджын чызг дæ. Ныр та уал ацу, — Бексол- 
тан! ма йæ фæдыл акасти, сыстад æмæ йæ кусæнуаты рацу- 
бацу байдыдта. Ехх, иучысыл хистæр куы уаид, уæд æй хуыздæр 
чындзаг бæргæ нæ хъæуид. Уæвгæ-иу раджы цыппæрдæсаздзыдты 
дæр ракуырдтой. Ноджы цы рæсугъд у! Йæ цæстытæ цæхæртæ 
162 

калынц. Науæд йæ былтæ та... Адæймаг сæм йæхи тыххæй уромы. 
Нæ, уæддæр ын æнæ ракургæ нæй. Ахуыр кæнынмæ дæр ын фех- 
хуыс кæндзæн. Йæхи дæр ма ахуыр кæнын хъæуы. Иумæ ацæуик- 
кой. 0, фæлæ... Фыд — адæмы знаг... Бексолтан та нырма йæ 
царды даргъ фæндагæн йæ райдианы лæууы. Цæрæнбонты хъуы- 
мыздзых Мураты фарсмæ нæ баддзæни, кæнæ æрдæгфынæй Мæ- 
цыхъойы дæлбар нæ уыдзæни. Æмæ адæмы знаджы чызг йæ 
бинойнаг куы бауа, уæд... Нæ, нæ! Уымæн уæвæн нæй... Уæвгæ 
чызг цы аххосджын у? Йæ фыды, дам, ын æрцахстой, Хаз- 
бийы зарæг кæй кодта, уый тыххæй. Ноджы дæр ма, дам, æппæлыд 
уыцы æнамонд хъæбатырæй, уырыссаг сатрапты ныхмæ, дам, 
мæлæтдзаг тохы бацыд. Æмæ, чи зоны, афтæ дæр нæ дзырдта, чи 
зоны, æрмæстдæр Хазбийæн йæ зарæг кодта. Æмæ уæд цæй 
знаг у? Нæ, бирæ хъуыддæгтæ не ’мбары Бексолтан, афтæмæй 
та федта, бавзæрста, æмæ уыимæ чысылтæ нæ. Цæгаты ’рдыгæй 
Уралы фæстæ службæ кодта цыппар азы дæргъы æмæ уым 
сæмбæлд æцæг знæгтимæ,—лагеры сын хъæхъхъæнæг уыд! Йæ 
зæрдыл æрлæууыд, иу хатт лидзынмæ чи хъавыд, ахæм ахст лæг- 
тæй æртæйы куыд агæрах кодта, уый. Уæвгæ марынмæ хъавыд 
æрмæстдæр иуы. Цуркгонд, миты хуызæн сæнтурс боцъо æмæ тыз- 
мæг цъæх цæстытæ кæмæн уыдис, уый. Бексолтан афтæ æнкъар- 
дта, цыма йæм уыцы лæг иууылдæр’былысчъилæй касти. Иу хатт 
ын куы бауайдзæф кодта йæ уæзбын куысты тыххæй, уæд ын 
дзуапп радта: 
— Гъы, схъахъхъæнæг мын ис! Уый нæ фæлтау дæ Фыды- 
бæстæ фашисттæй куы хъахъхъæнис, уæд хуыздæр уаид. 
Бексолтан уæд ницы сдзырдта, хъаст дæр никæмæ бакодта. 
Йæхи дардта афтæ, цыма ницы ’рцыди æмæ ницы бамбæрста. 
Фæлæ йыл уый фæстæ автомат аскъæрдта, цыма, лидзынмæ 
хъавыд. Æмæ йын æрмæст йæхи нæ амардта, йæ фарсмæ чи 
цыди, уыцы дыууæ лæджы дæр зæххыл фæлдæхтæй баззадысты... 
Хицауадæн та афтæ загъта, цыма лидзынмæ хъавыдысты. О, 
уым уыдис ахъаззаг знæгтæ. Чидæртæ дзы зонгæ уыдысты 
Ежовимæ, Берияимæ. Суанг Сталинимæ дæр. Æмæ уыдон алцы 
фыдбылыз дæр бакодтаиккой, фæлæ Кларæйы фыд та цæй знаг 
уыд? Æмæ уæдæ Бексолтан цæуылнæ хъуамæ ракура Симоны рæ- 
сугъд чызджы? Нæ, нæ, ракурдзæн æй. Æнæмæнг! Хæстæй фæс- 
тæмæ здæхынц æмæ ноджыдæр ма сыздæхдзысты усгур лæппутæ 
ордентимæ, майдантимæ... Фæстиат кæнын нæ хъæуы,—дзырдта 
йæхицæн Бексолтан. Фæлæ кæмдæр йæ сæрымагъзы арф ран 
æмбæхстæй дардта, йæхи дзæгъæлы кæй цыбæл кæны, уыцы 
хъуыды. Нæ ракурдзæни Кларæйы. Уымæн уæвæн нæй. Уæд 
йæ фæндæгтæ ныггалиутæ уыдзысты, царды бæрзæндтæм йæ 
бирæ бæллицтæ нæ сæххæст уыдзысты. Æмæ йын кæд зын уыди, 
Кларæ æндæр искæйы къухы кæй бафтдзæн, ууыл хъуыды кæ- 
нын, уæддæр йæ дызæрдыгдзинад нæ сæфти. 
Бексолтан æмæ Мураты ахастдзинæдтæ та Кларæйы тых- 
хæй хæлдысты. 
... Иннæ кусджытæ ацыдысты, уæддæр ма Мурат æмæ Бек- 
солтан бадтысты сæ бынæтты. Бындзы базырты дыв-дыв дæр 
163 

райхъуыстаид, афтæ сабыр уыдис сæ кусæнуаты. Æрмæст Мура’т 
цыдæртæ фыста æмæ йæ пъеройы гæзæмæ змæлын ахстой хъус- 
тæ. 
Уалынмæ Бексолтан сыстади, Мураты уæлхъус æрлæууыд. 
— Лæппу! Йæ фарсыл дур кæмæн фæкæнынц, ахæм хуыйау 
цы ныхъхъус дæ? Мæнæй дæ цы хъæуы, уый ма зæгъ?! 
— Дæуæй? Æппындæр ницы,—йæ фыссын нæ ныууагъта, аф- 
тæмæй йын дзуапп радта Мурат. 
— Уæдæ иудадзыг цы бæртт-бæртт кæныс? 
— Нæ дæ мбарын. 
— Дæ зæрде дæ иубон нæ фехъуыстон? Чи у æлгъаг? 
— Ды... Æлгъаг дæр, æдзæсгом дæр... 
Бексолтан лæппуйы тæрттæм февнæлдта, хæрдмæ йæ сивæзта, 
тымбыл къухæй йын йæ роцъо ныххафт ласта. Мурат бандо- 
ныл уæлгоммæ ахауди. 
Бексолтан феддæдуар. Дыккаг бон та колхозтæм ацыди. Æртæ 
боны фæстæ æрбаздæхти. Æдас нæ уыди Муратæй — Алыксандр 
æм хорз цæстæй кæсы. Æмæ изæрырдæм дыууæйæ куы азза- 
дысты, уæд лæгъстæ райдыдта. 
— Ныххатыр мын кæн. Мæ мæстæй... Цыдæр мын нæ фаг 
кæны, цæуылдæр тыхсын. Æфсымæры бæрц дæ уарзын... Чыз- 
гæн дæр æвзæрæй ницы... Хуымæтæджы ныхæстæ... Æри дæ 
къух. Дæ мад, дæ фыды хатырæй, æри дæ къух. Дæ разы 
æрзоныг кæндзынæн,—æмæ йæ зонгуытыл æрхауд,—æри дæ 
къух... 
Мурат æм æнæбары йæ къух радта. Æрмæст ма сдзырдта: 
— Фендзыстæм.—Стæй уынгмæ раивгъуыдта. 
Мин фарастсæдæ цыппор фæндзæм азы сæрдыгон бонты ма 
Бексолтаны зæрдæйы æндæр хъуыдытæ дæр гуырыдысты. Уæ- 
лахиздзаутæй бирæтæ сæ къонатæм сыздæхтысты, ноджыдæр ма 
ссæудзысты Бексолтанæй сгуыхтдæртæ. Чи.зоны, уымæй зонд- 
джындæртæ ма уой, фæлæ йын уæддæр фæзындæр уыдзæни 
дзæбæхдæр бынат ссарын. Йæ ныры куыст йæ цæсты нæ аха- 
дыдта: ам йæ курдиат æгасæй нæ рабæрæг уыдзæн, йæ авна- 
лæнтæ цыбыр сты. 
«Адæймагæн йæ цард йæхицæй аразгæ у,—хъуыды кодта 
Бексолтан. 
— Адæм дын хорз фæуыдзысты, истæмæ дæм куы ’нхъæлмæ 
кæсой, уæд. Мæнæ мæхи цардæй бæрæг нæу? «Бæркадджын 
фынг тыхджыны зæрдæ дæр æлхæны». Алы бон мын мæ фыд 
ацы æмбисонд дзуры. Хæст нæма фæци, афтæ нæ къонайыл сæм- 
бæлдтæн. Уымæн æмæ мæхæдæг дæр, мæ фыд дæр кæмæндæрты 
цыдæртæ фестæм. Газеты редакторы хæдивæгæй кусын рай- 
дыдтон, уымæн æмæ мæ фыды æрдхæрдтæ æппынæдзух нæ хæ- 
дзары минас кæнынц. Уæдæ æрмæст зондджын уæвын æгъгъæд 
нæу. Арæхсын дæр ма дзы хъæуы. Фæхæцæг дыл куы нæ уа, 
уæд—дон хиды бынты. Æмæ мыл фæхæцæг куы ис, уæд ма ам 
цы бадын? Хæлиудзых Мæцыхъо æмæ, йæхицæн хæлаф ссарын 
йæ бон кæмæн нæу, уыцы Мураткæйы фарсмæ цы.ми кæнын?» 
Цалдæр боны фæстæ Майрæм сæ хæдзармæ æрбафтыди. Фын- 
164 

джы уæлхъус куы ’рбадтысты, уæд та райæххæсткомы сæрдар 
йæ зæрдæбын ныхæстæм бахæццæ. 
— Дæ куыст куыд цæуы? Исты ныхыс?—фарста Бексолтаны. 
— Цыдæртæ. 
— Æнхъæлдæн дзы дæ зæрдæ канчырлтæ нæ кæны. 
— Дæуæн кæнид ахæм куысты?—бафарста йæ Бексолтан. 
— Ницы хуызы. Мæцыхъойы бынатæй дзы дарддæр нæ ацæу- 
дзынæ. Обкомы номенклатурæмæ дæ цыфæндыйæ дæр тагъддæр 
бахауын хъæуы. 
— Дæ цæрæнбон бирæ. Æз дæр ын уый фæзæгъын,—йæ 
ныхас баппæрста Бексолтаны фыд Дзæрæхмæт. 
— Ис, иу бынат. Сомбонæн уым хуыздæр у. Фæскомцæдисы 
райкомы фыццаг секретарь... — Майрæм бахудти. — Нæ идæдз чыз 
джы партион куыстмæ фæнды. Мæдинæтæй зæгъын. Фыццагæн 
дæр æхсызгон уаид. Чызг мын дзырдта, сфæлмæцыдтæн, дам, 
ноджы ма цæйдæр ахуыры кой дæр кодта. Хæсты размæ Ле- 
нинграды уыд. Æмæ уыдон сты тутт ныхæстæ, фæлæ йæ æз 
фæразæнгард кæндзынæн. Дæ пайдайæн. Цы хъуыды кæныс? 
— Ды куыд зæгъай, афтæ... 
— Бынат хъуамæ ахæм уа... —загъта Дзæрæхмæт,—адæймагмæ 
кæнæ исты бартæ уа, кæнæ йæм хуызæнæн пайда хауа. Æндæр 
газет... Гæххæтты муртæ? Уый Мæцыхъойы хуызæтты куыст у.— 
лæг фæхъус, стæй ма йæ ныхасмæ бафтыдта:—Уæдæ, зæгъыс, 
Алыксандрæн йæ зæрдæ йе ’рдхорды чындзагмæ ахсайдта? Ауызби- 
имæ сæ мыды къæм ма ныххауа? 
Фаризæт дæр уæдæй нырмæ йæ хъус дардта ныхæстæм æмæ 
ныр сдзырдта: 
— Æрыхъуыстон, Госæма, дам-иу афтæ загъта, не ’ннæ лæп- 
путæй, дам, æй искæмæн ракурдзыстæм. 
. — Тæригъæд дæр сты... Уал цырты ныссадз,—сдзырдта та 
Дзæрæхмæт.—Уæддæр, дæ хорзæхæй, ацы Алыксандр куыд лæг у? 
Йæхи куыд æвдисы, афтæ у? 
— Иу иннæйы гуылы бын нæ фендзары. 
Дзæрæхмæт йæ сæр æмбаргæ тылд бакодта. 
Бексолтан йæхинымæры йæхи барста Майрæмыл, Алыксанд- 
рыл æмæ цыма уыдонæй æнæлæгдæр нæ уыдис. Æмæ уæд цæуыл- 
нæ хъуамæ суа райсом райæххæсткомы сæрдар, партийы рай- 
комы фыццаг секретарь? 
Майрæм куы цыди, уæддæр ма Бексолтанæн зæрдæ бавæрд- 
та: 
— Æнхъæлмæ кæс. Чи зоны, нæ фæндтæ фæрæстмæ уой. 
Æмæ Бексолтан æнхъæлмæ касти. Фæлæ Кларæйы дæр рох нæ 
уагъта... 
— Иу мæ хуызæн лæппуйы бинонтæ бахъуыди, зæгъгæ, уæд 
ын нæ хъæуы чызджытæй кæй банымудзис?—райдыдта та Бек- 
солтан, иу хатт Кларæимæ иунæгæй куы аззадысты, уæд. Чызг 
цалынмæ хъуыдытæ кодта, уæдмæ йæхæдæг дзуапп радта. 
— Дæхи... Æрмæстдæр дæхи. Мæхицæй амондджындæр нæ 
уаид. Фондзыссæдз азы дæр дæм фенхъæлмæ кæсдзынæн. 
Чызг фырæфсæрмæй йæ сæр йæ риуыл æруагъта. 
— Дæ къахы ’нгуылдзы аргъ дæр не сты иннæтæ. Анисæйæн 
165 

тæригъæд фæкæнын. Уый бæрц сывæллæттимæ... Ехх, йæ хистæр 
чызджы мын куы раттид... Сиахс нæ, фæлæ йын фырты хуызæн 
уаин. 
Уыцы бонæй фæстæмæ чызг бынтондæр сагъæсы бафтыд,— 
лæппуйы ныхæстæ йын йæ ’вæлтæрд зæрдæйы байтыдтой ды- 
зæрдыг æмæ цыбæлдзинады хъуыдытæ. Акса-ма, Бексолтан ын 
ныридæгæн йæ мад æмæ йæ кæстæртыл дæр сагъæс кæны. Куыд 
хорз уаид... 
Иу æрæгвæззæг бон та Бексолтан чызгмæ æрхатыдта: 
— Изæры ма иу-авд сахатыл колхозы дыргъдоны размæ рацу. 
Демæ мæ тынг бæстонæй аныхас кæнын хъæуы нæ сомбоны цар- 
дыл. Ам нæ иудадзыгдæр хъыгдаргæ кæнынц. Уæхимæ-иу зæгъ, 
кусынмæ цæуын, зæгъгæ. Æнæрацæугæ-иу ма фæу, æхсæв-бонмæ 
дæр дæм æнхъæлмæ кæсдзынæн. 
«Цы уыдзæни? Цы мын зæгъдзæни?—катай кодта чызг.—Æмæ 
мын æй уæд ам цæуылнæ зæгъы? Æмæ нæ исчи куы фена, 
уæд та? Мæ мад мæ куы амардзæни... Нæ, нæ. Нæ ацæудзы- 
нæн». Фæлæ йæм Бексолтан куы фæхæрам уа, уымæй дæр тарсти. 
Йæ арм ыл афтæ ничи дары, афтæ йыл ничи баузæлы. Чызджы 
зæрдæ æмæ зонд фæныхæй-ныхмæ сты. Æппынфæстаг зæрдæ 
фæуæлахиз. 
Сабаты æхсæз сахатыл сæхимæ азгъордта. Мад хæдзары нæ 
разындис. Кларæ къулыл ауыгъд зæронд айдæнмæ йæхимæ ба- 
кæстытæ кодта, кæстæртæн загъта, фæстæмæ кусынмæ цæуын, 
зæгъгæ, æмæ сындæггай редакцимæ арасти. Уæдмæ æрталынг 
æмæ колхозы дыргъдоны ’рдæм азылди. Дзырдгонд бынаты йæм 
æнхъæлмæ касти Бексолтан. Сындæггай ацыдысты дыргъдоны рæ- 
бынмæ. Хосы мæкъуылы раз æрлæууыдысты. 
— Куы дæ федтон, уæдæй нырмæ мæ уд æнцой нал зоны. 
Ахуыр кæнынмæ куы ацæуис, уый дæр мæ тынг фæнды. Тех- 
никум уал фæу, стæй та институт. Мæн дæр ма ахуыр кæ- 
нын хъæуы... Чи зоны, кусгæ дæр кæнин æмæ ахуыр дæр. Дæумæ 
дæр-иу куыд фæкæсон, стæй дæ кæстæртæм дæр, афтæ. Зæгъ-ма, 
æууæндыс мыл? Фæнды дæ, уæд дæ разы æрзоныг кæнон,— 
Бексолтаны буар æмризæгау рызти, йæ зонгуытыл æрхауд æмæ 
пъатæ кæнын райдыдта чызджы къабайы фæдджийæн, йæ къух- 
тæн, йæ зæнгтæн, стæй йæ йæ хъæбысмæ фелвæста. Чызг куыд- 
фæстæмæ æрлæмæгъ æмæ æнæбон хъæлæсы уагæй йæхи бафæ- 
дзæхста Бексолтаныл... 
... Æмбисæхсæвтæм æввахс æрбацыдис Кларæ сæ хæдзармæ. 
Уымæй размæ дæр-иу хатгай уыцы афонмæ бафæстиат куысты. 
Æмæ йæм мады зæрдæ ныронг никуы фехсайдта. Чызг æхсæв- 
бонмæ йæ цæссыгтæй йæхи фехсадта, бафынæй бонырдæм. Бек- 
солтан дыккаг бон дæр чызгыл фæцинтæ кодта, зæрдæтæ йын 
февæрдта, æмæ та йæ изæры цæхæрадонмæ ахуыдта... 
Рацыдис æртæ мæйы. Иуахæмы та Бексолтан æмæ Кларæ 
хибар ран куы фембæлдысты, уæд чызг кæуынхъæлæсæй бам- 
барын кодта, æнхъæлцау кæй у, уый. Лæппу фæзæрдæсаст. Фæлæ 
йыл чызг куы фæгуырысхо уа, уымæй тæрсгæйæ, æнæмæт хуызæй 
сдзырдта: 
— Дæ хæрзæггурæггаг — мæнмæ! Тыхсгæ ма кæн. Дзæуджы- 
166 

хъæумæ ацæудзынæ. Зæгъ-иу, ахуыры фæдыл цæуын, зæгъгæ. Бо- 
нæй кусгæ, изæрæй та—ахуыр. Техникумы. Мæнæ уал дын мин со- 
мы. Иукъорд бонмæ... Стæй дæм мæхæдæг дæр зындзынæн. • 
Кларæ æхца нæ иста, фæлæ Бексолтан ацы хатт дæр йæхи 
фæндон атардта. Чызг ахуыры æфсонæй ацыди горæтмæ йæ 
мады хæстæджытæм. 
Бексолтан æдас нæ уыд адæмы ныхæстæй æмæ горæты ба- 
лæууыд, афæлвæрдта чызгæн исты хос скæныныл. Фæлæ дохтыр 
ссарын йæ бон нæ бацис æмæ та чызгæн бауынаффæ кодта: 
— Ам куы уай, уæд бæстæ дзæгъæл дзæнгæдаиæ байдзаг 
уыдзæни. Мачи дæ фена, макæуыл фембæлай, уымæн уæвæн 
нæй. Адæмы та нæ зоныс? Фæлтау—æндæр горæтмæ. Грознамæ. 
Налцыкмæ. Æз дæр дæм зындзынæн. Мæнæ ма дын ноджы 
дæр дыууæ мины.—Чызг та ацы хатт дæр æхца нæ куымдта, 
фæлæ йын сæ Бексолтан йæ дзыппы тыххæй нытътъыста. 
Кларæ хинымæры бирæ фæтæрхæттæ кодта, фæзындис æм 
йæхи амарыны зонд. Иуахæмы ацыд Теркмæ, слæууыди нарæг 
хъæдын хиды былгæрон. Хæххон дон загъд-заманагæнгæ фæ- 
дисонау згъордта. Бирæ йæм фæкасти, цæссыгтæ йæ фæлурс 
уадултыл лæсæнтæ кодтой, буар фыруазалæй тæфсæгæй ризæ- 
гау рызти, фæлæ йæ бон нæ баци хиды былæй акъахдзæф 
кæнын. Ацы хатт йæ зонд йæ зæрдæйыл фæуæлахиз. Мæстæй 
судзгæ раздæхти Терчы былæй. Йæ цæстытыл уади Бексолтан. 
Ныр æм цæмæндæр касти гуымыдза, æнæчетар. Иæ ныхас^мæнг, 
йæ бахудт—уазал. «Раздæр æй куы зыдтаин, раздæр куы фæуы- 
даин æмбарынхъом! Ох, тæхуды, тæхуды!.. Иæ хъус мæм куыд 
ничи æрдардта? Мурат мæм уайдзæфгæнæджы цæстæй касти... 
Иннæтæй, æвæццæгæн, ничи ницы ’мбæрста... Бексолтан... Нæ, нæ, 
уый фæзындзæни. Исты æрхъуыды кæндзæн. Æвæццæгæн, куыс- 
тыты бын фæци... Уæддæр фæзындзæни...» 
Фæлæ Бексолтан зынæг нæ уыди... 
Уалынмæ каникулты Ростовæй схæццæ йæ фысымты чызг. 
Уым университеты ахуыр кодта. Кларæ йын уынгæг хъæлæсæй 
радзырдта хабæрттæ. 
Чызг ын загъта: 
— Бахъаст ыл кæн. Бацу прокуратурæмæ. Суанг обкоммæ дæр... 
— Уæд фæндырты цæгъдинаг фæуыдзынæн,—не сразы Кларæ. 
—Фæлтау мæ демæ акæн. Æхца мæм ис иучысыл. Уым дæр 
исты куыстмæ бацæудзынæн. Ам мын баззайæн нал и. Мæ мæ- 
гуыр мады сæр... Уыцы хорздзинад дын никуы ферох кæндзы- 
нæн,—йæ цæссыгтæ йæ уадултыл згъордтой, афтæмæй дзырдта 
Кларæ. Чызг æй ахуыдта йемæ. Æрмæст ма хабар арвыста йæ 
мадмæ, ахуыр кæнынмæ Ростовмæ цæуын, зæгъгæ... 
...УæдмæМæдинæты раивтой партийы райкомы хайады сæргъ- 
лæууæджы бынатмæ, Бексолтаны та Майрæмы æххуысæй сæ- 
взæрстой фæскомцæдисы райкомы секретарæй. 
Кларæиы ацыды бæлвырд хабар Тæгæрдоны ничи зыдта. 
Ростовæй йæ мадæн хъусын кодта: ахуыр кæнын, цæрын æм- 
дзæрæны, стипенди исын, дæ зæрдæ мæм ма ’хсайæд. 
Бексолтаны та ма Кларæмæ кæм æвдæлди. Дыстæтылдæй ку- 
сын райдыдта районы фæскомцæдисонты разамонæгæй. Уалынмæ 
167 

Цæгат Ирыстонæн Мæскуыйы фæскомцæдисы Уæлдæр скъолайы 
бынат радтой æмæ, райкомы секретарæй æхсæз мæйы дæр нæма 
бакуыста, афтæмæй уырдæм афардæг. 
Чысылгомау вакзалы кæрт адæмæй æмызмæлд кодта. Поезды 
ссыдмæ æнхъæлмæ кастысты, æвирхъау тугкалæн хæсты сæрæ- 
гасæй чи баззадис æмæ ныр сæ къонатæм чи здæхт, уыцы 
уæлахиздзау хæстонты мадæлтæ æмæ фыдæлтæ, сæ устытæ, сæ 
хотæ, сæ сабитæ. 
Поезды размæ абон уæлдай фылдæр адæм раивылди. Куыд 
дзырдтой, афтæмæй, дам, ацы поезды бирæ бæлццæттæ ссæуы. 
Мураты æрцыдмæ, хъæуы цæрджытæй къахыл цæуынхъом 
чи уыдис, уыдонæй, æвæццæгæн, фæсте бирæ нал баззад. Æнуды 
йæ бон лæууын кæмæн нал уыд, уыдон сæхи байстой вакзалы 
æнхъæлмæкæсæн залмæ, бæлæсты аууæттæм. 
Фæлæ уæддæр фылдæр адæм лæууыдысты платформæтьг. Алы 
къордимæ дæр уыди, алцыдæр чи зыдта, ахæмтæ. оыдтой, поезд 
цы минут схæццæ уыдзæн, уый, цал вагоны дзы ис, иу вагоны 
цал адæймаджы бады. Суанг ма, бæлццæттæй кæцы хъæумæ 
цал ацæудзæн, уыцы хабæрттæ дæр кодтой. * 
Мурат лæууыди Ауызбийы фарсмæ. Фатъимæт æмæ Госæма 
та чысыл æддæдæр сæ зонгæ устытимæ бакъорд сты. Аслæн- 
бег, Валодя, Фузæ æмæ Римæ æнцой нал зыдтой, фæндаг-фæн- 
даг-иу дæлæмæ азгъордтой, кæд поезды раздæр ауыниккам, 
зæгъгæ, æмæ та-иу фæстæмæ æрбалæууыдысты. 
Вовæ фæлæгхуыз и. Госæмайы æвæрæнты ма цыдæр гæп- 
пæлтæ разынди, (Зослæнбеджы чындзæхсæвмæ кæй цæттæ кодта, 
уыдонæй. Æмæ йын хæдон æмæ хæлаф бахуыдта, урс-урсид 
къуымбилæй та йын худ баууæрста, йæ астæуыл ын бабастой 
Науырызы æвзистæргъæвæг нарæг рон. 
Лæппу чысылгаи-чысылгай рох кæнын райдыдта йæ мад æмæ 
йæ хойы—рæстæг цынæ зындзинад ахæссы йемæ. Ноджы йæ 
Госæма рæвдыдхъуаг нæ уагъта. Фузæ æмæ Римæимæ та 
бынтон бахæлар. Аслæнбег дæр ыл хуымæтæджы æнувыд уыдис! 
Уымæн дæр фæци, цума кæмæн кодтаид, ахæм кæстæр. 
Знон æй Аслæнбег бафарста: 
— Вовæ, райсом вагзалмæ цæудзынæ? Хæстонтæ ссæудзыс- 
ты. 
— Æмæ мæ папæ дæр ссæудзæни?—иронау бафарста лæппу. 
— Дæ папæ? Мæ-гъа. Уый Ауызби зондзæни. 
— Ауызби нæ, фæлæ дедушкæ... Æмæ йæ уый цæмæй зоны?.. 
— Цал хатты дын загътон: Ауызби алцыдæр зоны. 
— Ауызби нæ—дедушкæ!.. 
— Фæуæд дедушкæ дæр. Фæлæ цæудзынæ? 
— Уæдæ... 
Ныр Вовæ ницæмæй фарста. Чи зоны, сывæллоны зæрдæ 
æмбæрста, йæ фыдæй бирæ рæстæг хабар хуымæтæджы кæй нæ 
ис, уый. Цыдæриддæр уыдис, уæддæр абон лæппу йæ кой нæ 
кодта. Æрмæст иннæ бонтæй æнкъарддæр уыд. Уый бафиппайд- 
той Госæма æмæ Фатъимæт дæр. 
— Вовæ нын,.мæгуыр, абон фæлмæстхуыз у,—сдзырдта Госæма. 
— Хурмæ ныффæлладаид,—дзуапп ын радта Фатъимæт. Уый 
168 

дæр æмбæрста лæппуйы зæрдæйы уаг, фæлæ йæ уый тыххæй нæ 
фæндыдис дзурын. 
Мурат æнкъардта: бирæтæ нырма сæ цин æмбæхстæй дарынц,- 
стæй ма рауайдзæн цасдæр рæстæг æмæ, ивылд донау фемæхс- 
дзысты се ’гæрон цин æмæ сæ цæстысыг. 
Ауызбийы цурæй ничердæм змæлди.Мурат. Афтæ йæм касти, 
цыма зæронды зæрдæйы куы маст фегуыры, куы цин, куы 
сагъæс. Цыма уыцы маст, цин æмæ сагъæс Ауызбийæн йæхи 
сæрымагъзы, йæхи зæрдæйы дæр нæ равзæрынц, цыма уый цард 
æмæ хъысмæтыл дæр нæ ахадынц, цыма зæронд лæг уыцы 
хъынцъым, уыцы æнкъарæнтæм кæсы иуварсæй, искæй цин æмæ 
мастмæ кæсæгау. 
Муратмæ ма афтæ дæр фæкæсы, цыма Ауызбийы иу худы 
бын цæрынц цалдæр лæджы, уыцы лæгтæй алчидæр цæры йæхи 
цардæй, æрмæст бацыдысты иу адæймаджы буары, сæ уæлæ та — 
иу адæймаджы дарæс. 
Лæууы Ауызби йæ лæдзæджы æнцой. Лæдзæгыл та цыма 
цардæгас адæймаг не ’нцайы, фæлæ йыл дурæй конд лæджы 
сурæт æркъул кодта йæхи. Лæдзæджы бырынкъ абондæргъы 
нæма фæиртæст, кæм æй æруагъта, уырдыгæй, æмæ чысылгай- 
чысылгай хъæбæр зæххы ныссагъди. Адæм фæйнæ-фæйнæ ныхасы 
кæнынц, фæлæ Ауызби зыны афтæ, цыма сæ хъусгæ дæр æмæ уын- 
гæ дæр нæ кæны. 
Æгъатыр масты уæз фæтасын кодта зæрондæн йæ фидар 
астæу, размæ йын фефсæрста йæ фæтæн уæнтæ. Æрмæст йæ 
зæнгтæ нæ, фæлæ ма йæ цымлæдзæг дæр сæ уæзæй тасын 
райдыдта: доинаг дурау чи ныхъхъæбæр, уыцы зæххы уæлцъар 
дæр сæ уæзæй скъуыйынмæ хъавы. 
Йæ лæппуйы бонтæй фæстæмæ бирæ кæй уарзта, æнæзæр- 
дæсаст æрыгон чызджы æнгуылдзтæ дугъон бæхау кæй амонæн- 
тыл згъорынц, уыцы фæндыры мыртæ дæр æм нал хъуысынц. 
Йæ алыварс адæмы дзæвгар хайы цины уылæнтæ сæ уæлных- 
ты систой: заргæ æмæ кафгæ кæнынц, уымæн та судзгæ маст 
йæ улæфæнтæ ’лхъивы ’мæ ’æлхъивы. 
Хъуыдытæ, хъуыдытæ, зæрдæриссæн, зонд змæнтæн хъуыды- 
тæ... Æрмæст зæрдæ нæ, фæлæ буары фыдтæ æмæ стджытæ 
кæмæй дудынц, ахæм хъуыдытæ... 
«Кæд сын мæхи дзыхæй «цæут» кæй загътон, уый тыххæй мæ 
Хуыцау ралгъыста. Хуыцау?.. Уæд та дунейы фарн, адæмы фарн. 
Æмæ уыдон дæр хъуамæ рæстуд адæмы фарс уой... Æндæр 
ма уæдæ сæ фарн цæй мидæг ис?.. Æндæр:.. Мæнæ ныртæккæ 
рахиздзысты, Сослæнбег сæ разæй. Бæрзонд, хæрзконд лæг. Лæг, 
уæдæ цы! Ныр ыл æртындæс æмæ ссæдз азы цæуы. Йæ сæр 
бæрзæндты фæцæйхæссы. Уый та йын цы ахуыр у, уый? Æдзух 
ын уый дзырдтон, дæ къæхты бынмæ дæр ма-иу æркæс. Чи 
зоны, рихитæ дæр рауагъта. Хæстæй бирæтæ афтæмæй здæхынц. 
Нæ, рихитæ Мæхæмæтыл уыдзæни. Сабыр зынгæйæ се ’ппæтæй 
хиндæр у... Уый æмæ дын Амырхан! Цыма нывгæнæджы конд у. 
Алы бон-иу фыстæджытæ иста. Уый бæрц æм фысгæ та чи 
кодта? Чызджытæ, æвæццæгæн... Уадз æмæ фыссой. Махмæ ничи 
фыста. Фыссын нæ зыдтам, æмæ нæ фыстам. Гацыр ма сæ 
1(>9 

кæмæй фæци, рæз дæр не схаста... Йæ мады фыд дæр ахæм 
уыди, ахæм. Хонгæ дæр æй афтæ кодтой—Цыбыр. Комкоммæ 
кæсын дæр нæ уæнды. Фæлæ хъаруйæ... Иухатт нын дзаг бричкæ 
хъæды ныссагъди. Дыууæ бæхы ма йæ кæд сласын фæрæзтой. 
Уæд ацы уæгъуырсыдз бричкæйы дымæгыл схæцыд æмæ йæ 
фæуæлбыл кодта... Науырыз та худгæйæ бынтондæр чызджы хуы- 
зæн вæййы. Цæй, ницы кæны, куы бахъомыл уа, уæд аивдзæни. 
нырма сывæллон у, хæрз сывæллон...» 
Æнхъæлмæ кæсынц адæм... 
Хус уæлдæфы ныццарыдта, хæрды дзаг вагæтты ласынæй 
чи бафæллад, тыхулæфт чи кодта, уыцы паровозы æхситт. 
Ауызбийы цæсгом фæрухс, йæ урс-урсид рихиты бын был- 
тыл цины фæд фæзынд. йæ мæллæг къубал сивæзта æмæ дæ- 
лæмæ йæ цæстæнгас сарæзта. Аслæнбег, Фузæ, Римæ æмæ та 
Вовæ азгъордтой поезды размæ. 
Сæ бынатæй нæ фезмæлыдысты Госæма æмæ Фатъимæт. Го- 
сæмайы æнæуый дæр йæ зæнгтæ тыххæй урæдтой. «Тæхуды, 
тæхуды,—катай кодта зæронд ус уæдæй нырмæ,—Мæхæмæт уæд 
та адонимæ куы фæзынид.. Куыд æрæгмæ цæуы? Адæмæн хæст 
фæци, уæд ма уый кæм ныффæстиат? Иу писмойы гæппæл уæд 
та!» Дæрддзæфмæ сылгоймæгты æхсæн ауыдта Мæдинæты æмæ 
йæ зæрдæ ныккæрзыдта. «Сослæнбегæн бинонты хъуыддаг раздæр 
уæд та куы уыдаид, цот ын уæддæр баззадаид. Афонмæ йæ 
лæппу Вовæйы йас уаид. Тæхудиаг фæуой, ныр уыцы чызг 
кæй хæдзарæй ракæсдзæн. Уæ, бæргæ-иу сын дзырдтон...» Æрæмы- 
сыд, Сослæнбег чысыл лæппуйæ цы хуызæн уыдис, уый. Куа- 
дзæнæй къуыри фæстæдæр райгуырди. Афæдзмæ йæ къахыл ауад. 
Афтæмæй иу хатт кæртмæ разгъордта. Уыцы рæстæг Ауызби 
бæхы скъæтæй рауагъта. Хæрззылд бæх нычъчъыллиппытæ кодта, 
кæрты схъазыди æмæ лæппуйы фæрсты агæпп ласта. Хæдзары 
ма хистæр исчи ис, нæ, уый дæр æрбайрох Госæмайæ æмæ 
ныцъцъæхахст кодта. Фыццаг хъæбул, дам, адджындæр вæййы. 
Уæвгæ та сæ цы уæлдай и? Сæ алкæмæ дæр иу æмæ дыууæ 
уазал æхсæвы не ’рзоныг кодта авдæнмæ. Гацыр се ’ппæтæй 
сабырдæр уыдис. Кæуын дæр нæ зыдта, мæгуыр. Сæ кæрты-иу 
йæхийас дуртæ ратул-батул кæнын куы райдыдта... Мæ гыццыл 
Науырыз та мын алы бон цæкуыты ссадæй къæлуа кæнын код- 
та... Тæхуды, тæхуды. Цæкуытæ нæ, фæлæ ма йын мæ зæрдæйы 
фыдтæ дæр æрыссин»... 
Нæ хæссынц Госæмайы йæ къæхтæ, абондæргъы кæм лæууы, 
уырдыгæй. Фатъимæт æмæ йæ сабитæ сæ хæдзардарæджы размæ 
куы нæ цыдаиккой, уæд, æвæццæгæн, ардæм дæр нæ рафтыдаид. 
Æмбæрста Госæма Фатъимæты дæр... Уымæн иæ зæрдæ дыууæ 
дихы фæци, йæ цæстытæй цины æмæ масты цæссыгтæ згъæл- 
дысты. Йæ цоты хистæр, сæ хæдзары æнхъæлцау кæй хуыдтой, 
Мæскуымæ стыр скъоламæ кæй фервыстой, Фатъимæт ууыл цас 
фæрысти, уый зыдта. Уый судзгæ мастæй Фатъимæты зæрдæ 
фæрчытæ куыд нæ баци. Ныр та мæнæ ацы минутыл сæрæга- 
сæи фæзындзæн йæ мой, йæ цардæмбал, йæ сывæллæтты фыд... 
Госæмайы бон нал баци æгомыгæй кæсын æмæ афтæ бакодта: 
— Зæрдæскъуыд та куыннæ фæвæййы адæймаг... Тæхуды, 
170 

тæхуды... Иуæй-иу хатт æрыхъусын: бафынæй æмæ нал райхъал и. 
Цы тæхудиаг вæййынц ахæмтæ... 
— Мæ цæстытыл хæцæг фæуай, Госæма. Мах дæр ма мæ- 
линæгтæ хъуаг стæм? — бауайдзæф ын кодта Фатьимæт. 
—ЛДæрын кæй хъуыди, уыдон куы нал сты, адæмы сæрыл 
хаст фæуон, уæд ма мах та кæй цæмæн хъæуæм? Уæртæ-ма 
бакæс нæ зæрондмæ. Зноны хуызæн ма хъуыды кæнын, нæ 
сæфинæгты фæндараст куы кодтам, уæддæр ма йæ фырттæй 
сæрæндæр уыдис. Ныр та... Цыма йæ ингæнæй систæуыд. 
— Мурат мын дзырдта, Дзуарыхъæуы, дам, иу хæдзармæ авд 
сау гæххæтты ссыдис. Уыимæ сæ райсæг дæр нал фæци. Уыцы 
æлгъыстаг фæуинæгтæ ам куы уыдысты, уæд, дам, сæ хæдзарыл 
сармадзаны нæмыг фехæлдис... Æмæ мад æмæ фыд дæр бай- 
сæфтысты... 
— Тæхудиаг ... 
— Афтæ дзурын тæригъæд у, Госæма. А дыууæ боны дын 
Мæхæмæт фæзындзæни,—зæрдæтæ йын æвæрдта Фатъимæт. Фæ- 
лæ йæ ныхæстыл йæхæдæг дæр не ’ууæндыдис. 
— Мæ ингæныл куы ныддæлгоммæ кæнис, æмæ уыцы хабар 
æцæг куы уаид... Мæ фыны æппынæдзух йемæ архайын. Æн- 
дæрæхсæв та мын, цыма, зæд фестади æмæ нæ хæдзары сæрты 
атахти... Æз ма йæм бæргæ мæ гæндзæхтæ цагътон, фæлæ 
мæм уый кæсгæ дæр нал фæкодта... 
Хæстæгæй сыхъуысти поезды уасын æмæ фескъуыди дыууæ 
сылгоймаджы ныхас. Фатъимæтмæ цавæрдæр тых февзæрди, раз- 
мæ йæ фæцæйссыдта, уæртæ æфсæнвæндаджы былтыл чи æрлæу- 
уыди, уыцы адæмы цурмæ. Кæд, мыййаг, иннæтæй раздæр ауы- 
нид Тæтæрийы, кæд æм, мыййаг, иннæтæй раздæр йæ дзыхы 
дзаг ныхъхъæр кæнид: «Тота, мæнæ стæм!^ Ныронг цы нæ 
бауæндыд, уыи дæр ныр бауæндид. Тæтæрийы размæ азгъорид 
æмæ йæ йæ хъæбысы ныккæнид. Фæлæ йæ æндæр цавæрдæр 
тых уромы. Йæ хъусы йын æрбадзырдæуыд: «Дæ игæр фехæла, 
Фатъимæт, дæ хистæр хъæбулы поезд мæнæ афтæ никуыуал 
сласдзæн, йæ размæ никуыуал рауайдзынæ, иннæ бинонты сусæ- 
гæй йын адджындæр хæринаг нал авæрдзынæ. Уарзон мадау 
дæ йæ хъæбысы никуыуал æрбакæндзæн. Уæд цæуыл цин кæ- 
ныс? Уæд кæдæм згъоринаг дæ? Дæ лæгмæ? Æмæ кæд федтай 
ирон сылгоймаджы адæмы цур йæ лæгыл цинтæ кæнгæ?..» 
Йæ машинæйы фæзынди Алыксандр. Адæмæн салам дæтгæйæ 
се ’хсæнты ацыди. Мæнæ æрбахæццæ и Ауызбийы цурмæ. Зæ- 
ронд лæджы йæ хъæбысы æрбакодта. Исты зæрдæвæрæн ны- 
хæстæ зæгъын ын бæргæ хъуыди, фæлæ йын цы хъуамæ загъ- 
таид? Йæ фæндзæм фырт Мæхæмæт дæр та куы байсæфти... 
Берлины немыцаг æАсæдтæ сæ гæрзтæ куы æрæвæрдтой, уымæн 
йæ дыккаг бон... Хабар хæстон комиссар æмæ Алыксандры 
йеддæмæ ничима зыдта. 
Ауызби йæ истæмæй куы афæрса, уый адæргæй Алыксандр 
батагъд кодта поезды размæ. Уый та уæдмæ лæфлæфгæнгæ æрба- 
хæццæ вакзалмæ. Бæстæ хъæрахстæй байдзаг. Вагæтты дуæрт- 
тæй фæдисæттау гæппытæ кодтой рихиджын салдæттæ, æрыгон 
лæппутæ. Рахизæн кæмæн нæма уыд, уыдон рудзгуытæй сæ 
сæртæ радардтой. 
171 

— Баба, уæртæ Зауырбег! Зауырбег! 
— Дзыцца! Мæнæ и Ладемыр, мæнæ!—хъæр кодта дæргъæл- 
вæс чызг, æрыгон салдаты хъуырыл ныттыхстис, афтæмæи. 
— Дзыбыла! Дзыбыла схæццæ и! 
— Бацце! 
— Серго! 
— Валодя! 
— Измаил! 
— Райæ! Райæ! Райæ!—цъæхахст систа, Журиат кæй хуыд- 
той,.уыцы ныллæджытæарæзт чызг æмæ адæмы ’хсæнты бабырс- 
та размæ. 
Æваст райхъуысти Дунетханы хъарæг: 
— Мæ бындур йæ бынæй куы ныззылди! Хæрз., бын куы 
бадæн, мæ дыууæ хъæбулæй мæм иу дæр мæнæ афтæ куы- 
нæуал æрыздæхдзæни! 
Мураты сæр зилæгау кæны, цин æмæ маст зæрдæйы абу- 
хынц. Поезд кæй сласта, адæм кæуыл цин кæнынц, уыдон æй 
цыма исты æвзæр митæ кæнгæ сæййæфтой, уыйау сæм комкоммæ 
бакæсын дæр æфсæрмы кæны. Сæ иуæй-иутæ уымæй асдæр хуыз 
не сты. Æрмæст уыдон цæмæй зонынц, Мураты дæр хæстон 
арты схъиуæццæгтæ кæй басыгътой, уый. Алкæмæн та йæ. ха- 
бæрттæ, йæ зæрдæйы рис куыд дзура. Æмæ йæм æваст афтæ 
фæкасти, цыма ам, ацы адæмы ’хсæн æцæгæлон у... 
ат айхъуыста Аслæнбеджы хъæр: 
ана, уæртæ бæппу! Мурат, бæппу!—йæхæдæг адæмы æх- 
сæнты алæгæрста. Йæ фæдыл ныййарц сты иннæ сывæллæттæ 
дæр. Мурат сагъдауæй баззади. Ауызби йын йе уæхскмæ фев- 
нæлдта: 
— Нæ уыныс, дæ фыд схæццæ! Марадз, марадз! Дæ хъæ- 
бысы йæ акæн. Гъы, нæ йæм кæсыс, цы рихитæ аерыздыхта! 
Буденныйæн дæр ахæм рихитæ нæй.—Зæронд лæг аоондæргъы 
фыццаг хатт бахудти. Лæппуйы цонгыл ахæцыд æмæ Тæтæрийы 
размæ атындзыдтой. Уæдмæ Фузæ æмæ Римæ сæ фыды хъуырыл 
ныттыхстысты, сæ хъæр вакзалы фæзы азæлыди. 
— Нана, нана! Мæнæ и бæппу! Госæма, мæнæ и, мæнæ и! 
Ауызби æмæ Мурат Тæтæрийы цурмæ бахæццæ сты. Уый 
сæ ауыдта. Чысыл раздæр ын йæ чумæдан Аслæнбег айста, 
фæлæ ма йæ къухы дзæкъулгонд уыди æмæ уый зæхмæ æрæп- 
пæрста. Ауызбимæ тагъд бакъахдзæфтæ кодта, зæронд лæджы 
йæ хъæбысы ныттыхта æмæ богъ-богъæй ныккуыдта. Афтæ хъæ- 
быс-хъæбыс лæууыдысты дыууæ сыхаджы. Æрæджиау Тæтæри 
йæхи суæгъд кодта, йæ уымæл цæстытæ йæ дысы кæронæй асæрф- 
та. 
— Фæлтау æз сæрсæфт куы фæуыдаин æмæ уыцы лæппутæ 
куы нæ бабын уыдаиккой. 
— Æвæццæгæн, сæ амонд афтæ уыд. Æниу Тотырбег та... 
Гæнæн нæй, быхсын хъæуы. Дæхæдæг мын куыд дæ, дæхæдæг? 
Стæ-ма, æркæстытæ дæм кæнон,—ныр та Ауызби æрбакодта 
йæ хъæбысы Тæтæрийы. Уæдмæ Аслæнбег Фатъимæт æмæ Го- 
сæмайы æрбахæццæ. кодта бæлццоны цурмæ. Госæма йæ къух- 
тæ фæйнæрдæм дард фæхаста æмæ йæ хъæбысы акодта Тæтæрийы. 
Салдаты кæуын та райхъуысти. 
172 
Мур 

— Дæ хорзæхæй, Тæтæри, дæхи ма хæр,—сдзырдта Госæма.— 
Сыгъдæг Лæгты дзуармæ кувæм. Дæу ма нын нæ цæстæй чи 
фенын кодта. 
Фатъимæт йæ моймæ кæсгæйæ баззади. 
Цæргæ-цæрæнбонты адæймаг йæ амондæн лæгъстиаг у. Амонд, 
зæрватыккау, йæхи ныллæджыты æруадзы, адæймаг фæзæгъы, 
уæдæ йыл мæнæ ныр фæхæст дæн, зæгъгæ... Уый та цыдæр 
æрбавæййы... 
Ныр дæр цыма фынтæ уыны Фатъимæт. 
Иу хатт æмæ дыууæ хатты нæ федта уыцы фынтæ. Лæууы 
Тæтæри йæ разы, уыны йын йæ хъазахъхъаг рихитæ. Кæд ма 
федта ахæм рихитæ? О, хæдæгай, Тæтæрийы къамы... Æмæ 
уый дæр кæд фын уыди? Нæ, къам йæ къухы уыди, йæ цот 
æй кæрæдзийæ скъæфтой... 
Мурат æмбæрста; ирон æгъдаумæ гæсгæ йæ ныййарджытæн 
адæмы раз кæрæдзийæн хуымæтæг æгасцуай йеддæмæ зæгъæн 
ницы ис. Чызджытæ æмæ Аслæнбег та дис кодтой, сæ мад 
Тæтæрийыл æрæгмæ кæй цинтæ кæны, ууыл. Фатъимæт йæ лæджы 
раз куы æрлæууыд, уæддæр Тæтæрийы цæсгом уæлдай нæ фæци, 
йæ къух æм бадаргъ кодта, æмæ йæ цыма исчи куы фехъуса, 
уымæй тарст, уыйау сдзырдта: 
—Цæй, дæуæн дæр дæ бон хорз. Мæ зæрде ма дæ зæрондæй 
æрæййафдзынæн... Уæлдай хуызон куы нæ фæдæ... 
Фатъимæты цæстытæ ныдздзагъыр сты. Æрцъынд кæнын сæ 
нал уæндыди—цалынмæ сæ гом кæна, уæдмæ йæ амонд куы 
’рбайсæфа. 
Тæтæримæ йæ къух бадаргъ кодта, цыма сæ хæдзарæй хæрз 
æрæджы ацыди, уыйау. Тæтæри йын зына-нæзына æрылхъывта 
йæ къух. Фæлæ йын куыд æхсызгон уыди, цас æнцойдзинад 
ын радта уыцы дæрзæг тыхджын къухы æлхъывд! Цас ныфс 
бауагъта æфхæрд, куыствæллад буары! 
Тæтæри касти йæ бинойнагмæ. Касти?.. Æрмæстдæр æм иу- 
дыууæ хатты фæкомкоммæ, иу-дыууæ хатты фемдзаст сты. Æр- 
мæстдæр... Фæлæ уæддæр уыдта иæ бинойнаджы, хъуыста йын 
йæ улæфт, æнкъардта йын суанг йæ буары, йæ сæрыхъуынты 
тæф дæр. Цымæ ма ныр дæр йæ рахиз къухæй Фатъимæты 
фæлмæн къухыл хæцы. Фæлмæн та кæцæй уыди! Уый Тæтæримæ 
афтæ фæкасти... 
Вовæ Госæмайы фарсмæ æрбалæууыдис, зæронд усыл йæхи 
къулгæнæгау бауагъта æмæ Тæтæримæ скасти ахæм цæстæнга- 
сæй, цыма зæгъынмæ хъавыди: «Уый та æз дæн, Вовæ, Госæма 
æмæ Ауызбийы хъæбул!..» Тæтæри ныр фæхъуыды кодта чысыл 
лæппуйы, бамбæрста, чи у, уый, сывæллоны раз дзуццæджы æр- 
бадт æмæ рæвдаугæ хъæлæсæй сдзырдта: 
— Гъа, Владимир Степанович! Донской казак! Дæ бонтæ 
мын хорз! Æри-ма, æз дæ мæ хъæбысы акæнон. 
Лæппуйæн куынæг æхсызгон уыдис, кæй никуы федта, уыцы 
æфсæддон рихиджын лæг æй хъазахъхъаг кæй схуыдта, уый! 
Уымæй дæр йæ ном æмæ йæ фыды номæй. Вовæ йæм йæхи баивæзта 
æмæ йæ хъуырыл атыхсти. 
— Æцæг хъазахъхъаг, æцæг! Раст мæм фыста нæ хæйрæг 
173 

Аслæнбег. Дæу сидзæрæй чи ныууагъта, уыдон мæрдты дæ тæ- 
ригъæд фæхæссæнт. 
Тæтæри фембæрста, æгæр кæй лæууынц, уый. Вовæйы суагъта, 
Ауызбийы цонгыл æрхæцыд, афтæмæй араст сты сæхирдæм. Тæ- 
тæрийы зæрдыл ма лæууынц сæ хъæуы чъырæй цагъд, кæнæ 
та сырхагуыридурæй амад хæдзæрттæ, фæйнæг кулдуæрттæ, 
æхсæруисæй быд каутæ, фæйнæг æмбондтæ, дурын бырутæ. Цы 
фесты, цы? Сты ма æмæ нал сты... Сæ хæдзармæ цас æввахс- 
дæр кодта, уыйас, йæ размæ цы адæм цыди, уыдон фылдæрæй- 
фылдæр кодтой. Сæхи сыхмæ куы бахæццæ, уæд сабитæ дæр сæ 
хæдзæрттæй ракалдысты. Ацы сыхы бæлццæттæй абон уый йед- 
дæмæ ничи ссыд, æмæ сыхбæсты цины сæр Тæтæри уыди. 
* * * 
Цалынмæ адæм Тæтæрийыл æмбырдтæ кодтой, уæдмæ Ауыз- 
би Мурат æмæ Аслæнбеджы сæхимæ айста. Кулдуар куыддæр 
фегом, афтæ сæ размæ фæци гобæ фыс. 
— Бабайы хуртæ, тагъд æй ласгæ кæнут. 
Лæппутæ сæ бынæттæй дæр нæ фезмæлыдысты. 
— Нæ фехъуыстат æви?—фездæхти сæм Ауызби. 
— Нæ хъæуы,—йæхи бакъултæ кодта Мурат.—Бæппу цы зæгъ- 
дзæни? 
Зæронд лæг йæ дыууæ къухæй йæ цыбыргомау боцъотæ æр- 
даудта. 
— Нырма уал ацы сыхы æз æмæ дæуæй хистæр нæма ис. 
Иннæтæ нырма уазджытæ сты. Нæ ирвæзынгæнджытæ! 
Лæппутæ фысы аластой. 
Лæдзæджы æнцæйтты фæзындис Тæтæрийы æмкусæг зæронд 
цалхгæнæг Василий Петрович дæр. Тæтæри йæ кулдуары цур куы 
ауыдта, уæд ыл гуырысхо дæр ма фæци—æгæр фæзæрондхуыз, 
лæдзæджы æнцæйтты цæуын райдыдта, йæ бæзджын даргъ боцъо- 
тæ, йæ пака рихитæ бынтондæр урс-урсид адардтой... Цæстæй дæр, 
æвæццæгæн, иуыл рæвдзытæй нал уыдис—йæ къæхтæ иста хъавæ- 
гау. 
— Алæ-ма, мæ хæлар, мæ хъæбысы уал дæ акæнон... Стæй 
дæ уæд фæрсдзынæн. Ох-ох-ох! Тæтæри! Мæ булкъон фырт нал 
æрыздæхдзæни, нал! Мæ сæр кæуинаг фæуа...—Зæронд цалх- 
гæнæг дзæвгар нал суагъта Тæтæрийы.—Уæддæр хорз, уæддæр 
хорз! Уыцы цъаммартæн,лæг цы у, уый фенын кодтат... Æз 
дæр иучысыл фæсæйгæ дæн... Фæлæ иронау куыд фæзæгъынц: 
«Куыдз къуылыхæй нæ мæлы». 
Тæтæри йæ хæлары мидæгдæр бахуыдта æмæ йæ зæрæдтимæ 
æрбадын кодта. 
Хистæртæн фынгтæ æрæвæрдтой сарайы. Цалдæр сидты рау- 
агътой, афтæ уынгæй æрбайхъуысти машинæйы хъæр. Чысыл 
фæстæдæр кулдуарæй æрбахызт Алыксандр. Райкомы секретарь 
174 

Тæтæрийы йæ хъæбысы ныккодта, стæй баздæхти Фатъимæтмæ, 
йæ къух ын райста æмæ йын арфæ ракодта: 
— Ардыгæй фæстæмæ дæм цард тызмæг цæстæй макуыуал 
ракæсæд... 
Алыксандры æрбадын кодтой. 
Уæдмæ хистæртæ Тæтæрийæн нуазæн авæрдтой. 
— Ацы нуазæн мæнæн дæтгæ бæргæ нæ уыди,—мынæг хъæ- 
лæсæй загъта бæлццон.—Уый хъуамæ Ауызбийы къухты уа. 
Æндæр адæймаг йæ хæдзары бадид, зæронд дæн, зианджын 
дæн, зæгъгæ... Мæ зæрдыл лæууы, Ауызби мын партимæ ба- 
цæуыны тыххæй гæххæтт фысгæйæ куыд загъта, уый дæр: «Мæхи 
къухтæй дæ амардзынæн, партийы цæсгом куы фæчъизи кæнай, 
уæд. Партийы уæвын алкæй бон нæу. Партийы алкæцы адæй- 
маг нæ хъæуы». Ауызби, дæ фæдзæхст дын сæххæст кодтон. 
Мæ хæрзиуджытæн сæ тæккæ сæйрагдæр у, сæрсæфæн хæсты 
мæ партимæ кæй райстой, уый... 
Мурат уырдыглæууæг уыд æмæ хатыдта, йæ фыды хъæлæс 
куыд зыр-зыр кодта, уый. Йæ зæрдæ суынгæг, йæ ныхыл фæ- 
зындй а"ДУ лыстæг фæрдгуытæ. Мурат хинымæры дзырдта: «Буз- 
ныг, бæппу, бузныТ». 
Æмбисæхсæвты уазджытæ сæ хæдзæр77æм фæцыдысты. Сы- 
вæллæттæ бафынæй сты, Тæтæри æмæ Фатъимæтæп Т2 С^ "Ы- 
хасæн кæрон нæма уыди. Фæлæ сыл фæллад æмæ хуыссæг уæд- 
дæр иуафон фæуæлахиз сты. Тæтæри йæ цæстытæ куыддæр кæ- 
рæдзиуыл авæрдта, афтæ афынæй. Йæ фыны уыдта йæ куырдадзы. 
Цыма йын чидæр бомбæ бавæрдта йæ быны, фитилыл арт бан- 
дзæрста æмæ сыфсыфгæнгæ ссыгъди. Тæтæри фыртыхстæй фехъал 
и. Фатъимæты куыд нæ бахъыгдардтаид, афтæмæй рабадт, йæ 
гæрзтæ скодта æмæ кæртмæ рахызт. Алæууыди, арвыл йæ цæст 
ахаста. Авд хойы арвы бæрæгастæумæ схæццæ сты, тæмæнтæ 
калдта Бонвæрнон. 
Йе уæнгтæ аивæзта Тæтæри, арф ныуулæфыд. Райгуырæн 
зæххы сæууон уæлдæф æм афтæ фæкасти, цыма цæргæцæрæн- 
бонты адджындæр никуы ницы аныхъуырдта. Знон æй йæ хæ- 
дзары æууæлтæм æркæсыны бон дæр нæ фæци. Ныр дыдзы рухс- 
мæ кæртыл йæ цæст ахаста. Скъæтмæ баздæхти. Йæ фындзыл ауа- 
ди зæронд фаджысы туагбын тæф. Дыууæ хъуджы сæм уыди, 
сæ иу—цыбырсыкъа, хъулон, фæтæнсин, иннæ къаннæджытæа- 
рæзт, фыццагзæддаг, ноджы фыстæ, хуытæ... Ныр скъæтæй 
нал хъуысы æфсæст фосы нæтын... Бакасти кæркдонмæ. Цалдæр 
карчы æфтуанхъæдыл бадтысты. 
Иучысыл ма алæууыд кæрты æмæ уынгмæ ахызти. 
Скæсæнырдыгæй арв гæзæмæ фæсырхбын. Йæхæдæг дæр æй 
нæ бамбæрста, афтæмæй йæ йæ къæхтæ ахастой уынгты дæлæмæ. 
Мæнæ фæхæццæ кæны, сæумæрайсомæй изæрдалынгтæм-иу йæ 
астæу кæм не сраст кодта, уыцы куырдадзмæ. Лæууы ма уыцы 
бæстыхай, йæ дуар, йæ рудзгуытæ. Агъуысты къултæ—ног цагъд. 
Бадис кодта: дуарыл, кæддæр йæхæдæг кæй скодта, уыцы гуы- 
175 

дыр. Йæхи æмæ йæ зæронд æмбалы йеддæмæ гуыдыры сусæг- 
дзинæдтæ ничи зыдта. Сæхæдæг-иу æй хуымæтæг телы састæй 
дæр фегом кодтой. 
Куырдадзы цур æфсæйнаг æмæ телы гæбæзтæй фылдæр цы 
вæййы. Зæххæй телы састаг систа æмæ йын йæ кæрон гуыдыры 
атъыста; дуарыл рахæцыд æмæ, дингæнæг адæймаг дард балцы 
фæстæ аргъуаны къæсæрæй куыд бахизы, афтæ бакъахдзæф 
кодта мидæмæ. 
Талынггæрæттæ ма уыди æмæ йæм дзæбæх нæ зынди куыр- 
дадзы мидфæлгонц, фæлæ йæ фæлтæрд цæстытæ æмæ куыста- 
хуыр уырзты руаджы Тæтæри бамбæрста: йæ куырдадз рæвдз у. 
«Æвæццæгæн æй ме ссыдмæ бафснайдта»,—ахъуыды кодта йе 
’мбалы тыххæй Тæтæри. 
Йæ дзыппæй систа,, спичкæйы къоппæй къаддæр чи уыд, 
ахæм бензинæй æндзарæн. Куырдадзы æртгæнæны артдзæст 
æфсæйнаджы фындзæй ракъахта, артдзæстмæ хæстæг цы лыс- 
тытæ уыдис, уыдонæй дзы армыдзаг æрæвæрдта æмæ сыл йæ 
судзæнæй зынг бафтыдта. ’Лыстытæ ссыгъдысты. Æвзалытæ сыл 
æркодта дыууæ армыдзаджы. Куырдадзы куынцы хъæдыл Зсрхæ- 
цыд, сындæггай йæ æрдымдта. зынг схæцыди. Ноджыдæр ма 
йыл æвзалы æркодта... 
Уæдмæ бон дæр æрбарухс. Тæтæри ахъахъхъæдта йæ алы- 
варс—кусинæгтæ бирæ. Зæххы лæууыди гутоны æфсæн.Хуымгæ- 
нæнтæ кæй аивгъуыдтой, уый дæр дзы æрбайрох. Цæхæры йæ 
атъыста. Куырдадзы къулыл ауыгъд уыди голладжы зæрондæй 
хуыд куатæ. Йæ уæлæ йæ æрбакодта æмæ та æрхæцыди куынцы 
хъæдыл. Арты æвзæгтæ хæрдмæ лæсыдысты* гæзæмæ фæздæг 
тохынайы сфардæг. 
Дымы Тæтæри, арт цыренæй-цырендæр кæны. Æфсæйнаг 
цас тынгдæр æхсиды, уыйас Тæтæрийы зæрдæ цинæй дзагдæр 
кæны. Цæмæндæр æхситтæй ныззарыд. Æмæ йæ цæсгом фæ- 
сырх. Чи йæ фехъуса, уый цы фенхъæлдзæни? Гутоны æфсæ- 
ныл æртыскæнæй æрхæцыд, æфсæйнагыл цы æртхутджытæ уыд, 
уыдон телы фындзæй асæрфта, стæй йæ хъæсдарæгыл æрæвæрд- 
та, иу-фондз джиранкъайы чи ластаид, ахæм дзæбуг райста, 
фыццаг дзы, фæлварæгау, хъæсдарæджы кæрон æркъуырдта, 
стæй йæ æруагъта гутоны сырхзынг æфсæныл. 
Дзæбуг æмæ хъæсдарæджы зæлланг ныццарыдтой куырдадзы 
къуымты, гомдуарæй асхъиудтой, рудзгуытыл агæпп ластой æмæ 
хъæуыл апырх сты. Адæмæй бирæтæ райхъал сты дзæбуг æмæ 
хъæсдарæджы хъæрмæ. 
Тæгæрдоны цæрджытæ, бирæ азты дæргъы Тæтæрийы дзæ- 
буг æмæ хъæсдарæджы зæлангыл чи сахуыр, уыдон бамбæрс- 
той: уый Тæтæрийы къухты ахаст у... 
Алыксандр рудзынгæй касти æддæмæ. Знонæй нырмæ уарын 
нæма банцад. Йæ зæрдыл æрлæууыд уыцы фæззыгон бон... 
Уæддæр афтæ уарыди... Гитлеры æрдонгтæ бырстой Сталинг- 
радмæ, схæццæ сты Æрджынарæджы онг. Йæ кусæнуатмæ æна- 
170 

хуыр хызт æрбакодтой райæххæсткомы сæрдар, хæстон комис- 
сар, ноджыдæр ма чидæртæ. «Цымæ цы ’рцыди?»—стæй уай- 
тагъд фембæрста... 
«Алыксандр, фидар лæуу. Алимæт не ’ппæтæн дæр уыдис 
иу мадæй райгуыргæ хойау». 
Сагъдау лæугæйæ баззад. Арв зæххыл куыдта, мæстæлгъæд 
зæхх арвы цæссыгтæ ныхъуырдта. Йæ цæстытæ гом бæргæ 
уыдысты, фæлæ уынгæ ницыуал кодта. Йе ’мбæлттæн исты 
зæгъын дæр йæ къухы нал бафтыд, йæ зæнгтæ йæ быны куы 
фæтасой, уымæй дæр старсти. 
Æртæ азы рацыди уæдæй нырмæ. 
Уарын æнтъыснæг æфтыдта Алыксандрыл, фæлæ йæ хъуы- 
дытæ уæддæр æнцой нæ зыдтой—джигулгæнджытау зылдысты 
районы алы къуымты. Кæцы хъæумæ нæ ацæуа, кæцы колхоз 
нæ басгара, алы ран дæр—раууат. Чи фæцуды, уыцы хæдзар 
цæмæй йæ гаччы сбада, уымæн бирæ цыдæртæ фæхъæуы. 
— Нæ зрвы хай дæр ныл кæуы,—рудзынджы цур ма лæууыд, 
афтæмæй фæллад хъæлæсы уагæй сдзырдта райкомы секретарь, 
йæ галиу æрфыг æууæрдгæйæ. 
— Цас æрыхъуыстон æмæ цас æмбарын, уымæ гæсгæ бирæ 
рæтты махæй кæуинагдæр сты,—дзуапп радта Мæдинæт. 
Алыксандры æрмæст хæдзарадон хъуыддæгтæ не ’фтыдтой 
сагъæсы. Дард фæндагыл чи фæцæуы, уыцы адæймаг цалынмæ 
йæхи не ’руадзы, уæдмæ йыл йæ фæллад нæ тæфсы. 
Хæсты чи фесæфт, уыдоны ингæнтыл кæрдæг цъæх куы адардта, 
адæмы цæстыбынтæ сур кæнын куы байдыдтой, уæд алчидæр 
йæ алфамблай йæ цæст ахаста, ныхъхъуыды кодта йæ сомбо- 
ныл. 
Бирæтæ стыхстысты мæгуыр цардæй æмæ тырнынц, хуыздæр 
æмæ æнцондæр кæм у, уырдæм. Иугай сæхи исынц горæттæм. 
Æмæ уым дæр куыннæ хъæуы адæм. Фæлæ ма уæд ам чи 
фæлдахдзæн зæхх, чи барæвдз кæндзæн фермæтæ, чи зилдзæни 
фосмæ? Хъуыдытæ кæрæдзийы ивынц. Арф ныуулæфыд Алык- 
сандр. Истытæ аразын хъæуы, цæмæй адæм бынтондæр ма 
ныххæлиу уой, уый тыххæй. Уыйадыл ма фæстаг рæстæджы 
йæ бирæ сагъæстыл ноджыдæр иу бафтыд. Хуыцаубоны дæр йæ 
кусæнуаты Мæдинæтимæ уый тыххæй бады. 
Цæвиттон, æрæджы Алыксандр бафтыди Тæгæрдоны былмæ, 
хæсты размæ долапи куырой кæм уыд, уырдæм. Айфыццаг та га- 
зеты бакасти, зæгъгæ, дам, Краснодары крайы æртæ колхозы сæ 
тыхтæ баиу кодтой æмæ Кубаны доныл аразынц электростанцæ. 
Тынг зондджын ми кæнынц. Æмæ уæд Тæгæрдоныл цæуылнæ ис 
иу чысыл станцæ саразæн? Цард истæмæйты нывыл кæнын 
хъæуы — кæм клуб, кæм библиотекæ, кæм кино... Электрон рух- 
сæн та районы йæ кой дæр нæй. Хæсты размæ сæм уыди бендзи- 
нæй кусгæ чысыл электростанцæ, фæлæ йæ уыцы абырджытæ 
ныффалгæрон кодтой. 
Алыксандр Мæдинæты ’рдæм разылди. Чызг уæдæй нырмæ 
12 Кумрлм фырт 
177 

растхахгæнæны æххуысæй стыр урс гæххæттыл цыдæртæ фыста, 
нымадта. 
— Æмæ дæм уæдæ куыд кæсы уæддæр, афæдзмæ нæм рухс уы- 
дзæни? 
— Чи зоны. Фæлæ йæ цæмæй аразæм? Калм нæ йæ хуынкъмæ 
куы лидзы. Стæй кæм сты, рухс кæдæм бауадздзыстæм, уыцы 
кинотеатртæ, клубтæ, фермæтæ? Раздæр уал уыдон саразæм. 
Алыксандры уырныдта, алцыдæр сæм дывæрæй-æртывæрæй 
кæй уыдзæн, уый. Уымæн æмæ хъуыды кодта бæстæйы сомбоныл, 
адæмы бæллицтыл, партийы пълантыл. Фидар æмæ зæрдæбынæй 
дзуапп радта: 
— Уыдзысты. Уыдзысты фермæтæ дæр, кинотеатртæ дæр, 
клубтæ дæр. Æз æмæ ды дæр афтæ куы уаиккам. — Исдуг фæ- 
хъус, зылынджынау йæ мидбылты бахудт. — Æрмæст иумæ... 
«Æнхъæлмæ-иу кæс, саучызг, æнæмæнг дæм зындзынæн», — 
ауадысты Мæдинæты хъустыл, Сослæнбег ын хæстмæ цæугæйæ 
цы ныхæстæ загъта, уыдон. Ныр æм афтæ кæсык райдыдта, цы- 
ма уыцы ныхас дызæрдыггæнгæйæ дзырдта, цыма лæппу уæддæр 
æмбæрста, кæй нал сыздæхдзæн, уый. Сагъæс æмæ маст æхсы- 
нынц Мæдинæты, йæ рустæ мидæмæ бахаудысты, уадулты стджы- 
тæ бæрæг дарынц. Æмæ, чи зоны, Аыксандр куы нæ уаид, 
уæд йæ ныййарджыты йе ’фсымæрмæ аласид æмæ ахуыр кæнынмæ 
афардæг уаид. Фæлæ (йæхицæн ыл басасти) нал бафæраз- 
дзæни цæрын æнæ Алыксандр. Се ’хсæн та бæлвырд ныхас никуы 
ма ’рцыди. Мæдинæты бафæндыди Алыксандрæн зæрдæлхæнæн 
дзуапп радтын: 
— Зын аразæн бæргæ нæ уаид ахæм электростанцæ. Раджы- 
иу кулак йæхицæн цæрæн хæдзарыл цас бахардз кодта, уымæй 
йын фылдæр нæ бахъæуид. Теуа та ахæм мæллæг ма суæд æмæ 
хæрæджы уаргъ мауал ахæсса. Афтæ фæзæгъынц, æнхъæлдæн? 
Алыксандры зæрдæ барухс Мæдинæты ныхæстæй. Æнхъæлмæ 
дæр æм ахæм дзуапмæ касти. Йæ былты кæрæттæ базмæлыдысты, 
цæсты уæлтъыфалтæ сæхи хæрдмæ систой. 
— Тынг хорз! Дæхи дын арвитдзыстæм арæзтады хицауæй. 
Мæдинæт йæ бæмбæджджын къандзолы дзыппыты йæ къух- 
тæ атъыста æмæ Алыксандрмæ хæрдмæ скасти. 
— Мæстæй мæ марыс æви? 
— Цæмæн? Архитекторыл нæ ахуыр кодтай? Стæй йыл дæ 
хуызæн зæрдиагæй чи бакусдзæн? 
Райкомы секретарь æрбадти чызджы раз. Йæ уæрæх дæрзæг 
армытъæпæнæй æмбæрзæгау æркодта Мæдинæты чысыл къух... 
Алыксандры хъуыдытæ та азгъордтой хæсты бонмæ. Вагоны 
рудзынгæй касти Алимæт. Йæ былты сусæг змæлдæй йæ фарста: 
«Бирæ мæ уарзыс?» Арæх-иу æй афарста афтæ. «Бирæ», — былты 
змæлдæй йын дзуапп радта Алыксандр, — æмæ фыццаг зæхмæ æр- 
касти, стæй та арвмæ. Ома, зæххæй арвмæйы бæрц... Ныр ын 
мæнæ æндæр адæймаг йæ зæрдæйыл арт æфтауы. Уæд ма искуы 
афтæ дæр вæййы? 
178 

«Вæййы, вæййы», — дзырдтой йын чызджы цæстытæ. 
«Сослæнбег дæ хуыздæр æмбал куы уыдис, гормон, уæд 
адæм та цы зæгъдзысты? — уайдзæф кодта Алыксандр йæхицæн, 
æмæ йын æндæр хъæлæс дзуапп лæвæрдта: — Удæгас адæйма- 
гæн æнæ зæрдæнцойæ цæрæн нæй. Нæй , нæй! Цы мæрдты дæ, уы- 
цы мæрдты мын ныххатыр кæн, Сослæнбег. Фондз æфсымæрæй 
ма иу уæддæр... Уыцы дыууæ зæрондмæ та ма цы цæсгом равдис- 
дзынæн?» 
— Бахатыр кæн, — загъта чызг, — мæ зонд цас ахсы, фæлæ 
нын, мыййаг, кæд ацы фæндтæ раст не сты. Зивæг нæ кæнын. Адæм 
æххормаг, бæгънæг. Ацы аз фаронæй мæгуырдæр. Мах та сын 
къанæуттæ къахын кæндзыстæм, электростанцæ араздзыстæм. 
Дызæрдыгдзинады сагъæстæ Алыксандрæн йæхи дæр æнцой 
нæ уагътой. Куы ныффæдис кæной æмæ куы ницы саразой. Уæв- 
гæ мæлæты стыр станцæ куы нæ у. Долапи куыройы йас. Фондз- 
сæдæ киловаты. 
— Раст мæ бамбар, Мæдинæт. Адæймаг арæхдæр æнцон, 
æдыхст цардмæ тырны. Хатыр бакæн. Æвзæр, дам, йæхи кой фæ- 
кæны. Æз иугæр иунæгæй куы аззайон, йæ цæст мæм кæй ничи 
дары, уый куы бамбарон, уæд мæ уæлæдарæс, мæ бакаст, мæ 
фезмæлд, цыбыр дзырдæй,мæ алы хъуыддаг дæр æдзæллагдæр 
уыдзæн. Адæмы ’хсæн та æндæрхуызон уыдзынæн. Уыдон бирæ- 
тæн сты сæ æрдзон миниуджытæ. Æмæ сæ партион кусæг хъуамæ 
æмбара æмæ сæ пайда кæнын зона. Сабыр царды фысы комæй хал 
дæр чи нæ раластаид, уыдон хæсты хъæбатыртæ басгуыхтысты. 
Уымæн æмæ, иуæй зыдтой, цæуыл тох кæнынц, уый, иннæмæй та 
кæрæдзийæ æфсæрмы кодтой.—Райкомы секретарь дзурынмæ куы 
фæвæййы—дзурын та уарзта— уæд Мæдинæтмæ афтæ фæкæсы, 
цыма нæ ныхæстæ цыкурайы фæрдгуытæ фестынц.— Адæм ба- 
фæлладысты. Ахæм рæстæджы та тæссаг у, алчидæр йæхимæ хъу- 
сыныл куы фæуа, алчидæр йæхи царды койыл куы суа, уымæй. 
Мах уавæрты æндæр паддзахад бызгъуырау алæзæрдаид. Уымæн 
æмæ алчидæр йæхи гуылы бын æндзæрстаид. Мах та ныффæрæз- 
там, нæ фæцудыдтам. Фæлæ дзыллæтæ æрмæст сæ туг нæ ныккалд- 
той. Уыдон ма федтой европæйаг адæмты дæр. Уым та, куыд 
дзурынц, афтæмæй ранæй-рæтты царды хуымæтæг фæрæзтæй ма- 
хæй рæвдздæр сты. Фылдæр сæм ис цæрæн хæдзæрттæ, хæринаг, 
дарæс... Иудзырдæй, æрвылбоны царды чи хъæуы, ахæмтæ. Æмæ 
уый дæр хъуыдыйаг у. — Алыксандр сыстад, стъолы алыварс 
æрзылди. Мæдинæты аууон æрлæууыд. — Адæймаджы хъæуы, 
æдзух кæмæ бæлла, ахæм нысан. Зонын æй, уыцы чысыл электрон 
станцæ аразынмæ йæ былыцъæрттæ ничи хæры. Адæм егъаудæр 
хъуыддæгтæм æнхъæлмæ кæсынц. Уыдон та парти нысан кæны. 
Мах та дунеты ноджыдæр нæхимæ æркæсын кæндзыстæм, дисы сæ 
бафтаудзыстæм, хæсты рæстæг куыд уыд, афтæ. 
179" 

* * * 
Хæсты быдырæй куы сыздæхти, уæдæй нырмæ иу бон æнцад 
нæма ’рбадти Тæтæри. Йæ къухвæллой афтæ æхсызгон никуы ма 
хъуыдис. Сæ колхозы нал хуызæнæн гутон баззади, нал похци, 
нæдæр хуызæнæн уæрдон æмæ бричкæ. Хæсты размæ та сæ бон 
уыди æртиссæдз бричкæйы ратулын дæр, ноджы фылдæр та — 
уæрдæттæ. Æмæ уæвгæ сæйрагдæр уыдысты бæхтæ æмæ галтæ. 
Уыдон та бынтон скуынæг сты. 
Уыдæттæ æмæ ма ноджы бирæ æндæр цæуылдæрты хъуыды 
кодта Тæтæри хуыцаубоны изæрæй сæ хæдзары пецы раз бад- 
гæйæ. Мæкъуылы йас цæлхдуртæ æвæрдта цард колхозонты раз- 
мæ. Хæсты агъоммæйы хуызæн нал у, цæрын сзын и. Сæ кол- 
хоз нырраууат и, чи бастад, ахæм мæллæг бæхау ма тыхыз- 
мæлд кæны. Абон колхозы кæрты Дзаххотты хъæрæй бацæуæн 
нал уыди. Ныронг ын «куыстмæ рацу» зæгъын никуы бахъуыди. 
— Нæ цæуын! — пихылæйттæ кодта зæронд лæг. — Кæд мæм 
бæх уæрдонæй фæкæсат суг æрласынмæ, уæд хорз, науæд — 
Джызæлы гауарда! 
Цытæ ма бавзардзæни цымæ адæймаджы сæр? Тæтæрийы фыд- 
йу афтæ дзырдта: «Царды фæндæгтæ Хуыцау йеддæмæ ничи зо- 
ны». Хуыцауæй дæр алчи йæхицæн цæдис æмбал аразы. Хæрз- 
гæнæг дæр Хуыцаумæ куывта æмæ Гитлер дæр... Адæймаг у 
Хуыцау дæр, зæд дæр, лæгмар дæр. Науæд Ауызбийæн та цы 
чындæуа? Хæдзар бынтондæр куы бабын и. Сæ фæндзæм фыртæй 
дæр сæм ницыуал хабар и. Мæгуырæг, фæзынынмæ ма йæм æн- 
хъæлмæ кæсынц. Фæрсæг сæ куы фæвæййы, уæддæр фæзæгъынц: 
«Æвæццæгæн, исты хъуыддæгты тыххæй фæстиат кæны». Цы сын 
сарæзтæуа, цæмæй сын баххуыс чындæуа? 
Уæдмæ Аслæнбег дæр быдырæй сыздæхти. Тæтæри пецы цу- 
рæй æддæдæр абадти, æмæ лæппу артмæ йæ къухтæ батавта. 
Йе ’хсæрдæсæм аз ралæууыд Аслæнбегæн. Хæдзардарынхъом 
фæци. «Ауызби æмæ Госæмайæн та сæ фондз фыртæй, «уæ изæр 
хорз» чи зæгъа, уый дæр нал ис. Хæстæг, хионæй дæр сын ничи 
ис. Хион, хæстæг... Æмæ чи у мах хæдзармæ Ауызби æмæ Го- 
сæмайæ хæстæгдæр? Æрæджы та йын Ауызби афтæ зæгъы: «Му- 
раты дарддæры фæндагыл ахъуыды кæн. Рæстуд адæймаг у. 
Цæрын та ахæмтæн зындæр вæййы. Æвæццæгæн, рæстытæ дзуры. 
Мурат ахуырмæ ацæудзæн, уæдæ цы. Æмæ уый дæр хорз, фæлæ 
уæддæр Ауызбиты хæдзар куыд хъуамæ уа? Тæтæри ахъуыды 
кодта: «Цыма Ауызбитæм суг саст ис?» Аслæнбеджы афарста. 
— Æндæризæр сын мæйы фаг ныссастон. 
Йæ зонд цыдæр скарста Тæтæрийæн, фæлæ йæ йе ’взаг зæгъын 
нæ фæразы. Цыма йыл чидæр фæстæмæ хæцы, цыма йын чидæр 
йæ хъусы бадзуры: «Ма бакæн афтæ, Тæтæри. Дæ хистæр бабын, 
иннæ дын ахуыр кæнынмæ ацæудзæн. Дæ хæдзары ма дыууæ сы- 
вæллон чызджы баззайдзæн æмæ дын уыдон цанæбæрæг ахъаз 
180 

уыдзысты? Нæ, нæ!... Æнæуи сын дæ бон кæд исты у, уæд дæ 
лæджыхъæд æмæ дæхæдæг...» 
Куы ’рталынг, уæд Фатъимæт ’рбацыди сæ цурмæ. 
Куыстæй æрцыди Мурат дæр, скъолайæ æрбаздæхтысты Фузæ 
æмæ Римæ. Бадынц бинонтæ, ныхæстæ кæнынц алцы-алцæуыл. 
— Бæппу, хæст куы фæци, уæд ма махонтæй фалæрдæм ис- 
кæй арвыстаиккой? — афарста Аслæнбег. 
— Уый та цы хоныс? 
— Ауызби мын Мæскуымæ хæстон министрадмæ ныффыссын 
кодта. Кæд, дам, уыцы лæппуйы, мыййаг, фалæрдæм арвыстой 
исты хъуыддæгты тыххæй? Ноджы ма мын ныффæдзæхста: макæ- 
мæн, дам-иу зæгъ фыстæджы тыххæй. 
— Æмæ уæдæ дзæгъæлы цы дзæнгæда цæгъдыс? — бахъуыр- 
хъуыр кодта Мурат. 
— Æмæ искæмæн дзурын? Нæхицæй Ауызбитæй цы хъау- 
джыдæр ис? — тæргайхуызæй сдзырдта Аслæнбег. 
Тæтæрийы сæр нæма фæцух æрдæбоны сагъæстæй æмæ нæуæн- 
донхуызæй, йæ ныхас ын рæстмæ куы нæ бамбарой, цыма уымæй 
тарст, уыйау сдзырдта: 
—Уыцы зæрæдтæм уал исчи йæ цæст куы фæдарид... 
— Сæ бон цы у, уымæй сæм кæсынц, — дзуапп ын радта 
Фатъимæт. 
— Афтæ каст нæ зæгъын. Иудадзыгдæр сæ цуры куы ничи уа, 
уæд бынтондæр нырраууат уыдзысты. Нырма уал уыцы сывæл- 
лоныл сæхи ирхæфсынц, фæлæ уый дæр куы аласой йæ хæстæ- 
джытæ... Цы сын æрхъуыды чындæуа? Мæ сæр ницы ахсы. Уæд та 
уал сæм ацы лæппутæй исчи... 
— Нæ сæрæн лæг, мæнæ,— сдзырдта Фузæ Аслæнбегмæ амон- 
гæйæ. 
— Мæнæй фервæзынмæ бæллыс? 
Мурат хъæрæй ныххудти. Кусын куы райдыдта, уæдæй нырмæ 
боныгон хæдзары нал вæййы. Æмæ Аслæнбег сывæллæтты хис- 
тæры бартæ йæхимæ райста: афтæ йæ фæнды, цæмæй дыууæ 
чызджы æнæ уæлдай ныхасæй йæ коммæ кæсой. 
— Кæд дæ ныфс нæ хæссыс, уæд æз цæуын, — загъта Фузæ. 
Тæтæри сулæфыди... Уæдæй нырмæ йæхицæй дæр кæй æмбæхс- 
та, уыцы хъуыдытæ йын йæ цот раргом кодтой æмæ сæ фæбузныг. 
* * * 
Иу изæрыгон райкомы машинæ æрлæууыди Ауызбиты дуармæ. 
Алыксандр хицонау бараст мидæмæ. Ауызбийы арæх ауыны фæлæ 
Госæмайы дзæвгæр рæстæг нал федта. Ацы хатт æм сæрæндæр- 
хуыз фæкасти. Цыдæр ныфс ма йæм баззади. Йæ цæсгомы æн- 
цъылдтæ дæр цыма фæкадавардæр сты, йæ цæстыты та царды 
тæфс фæзынд. 
Аслæнбег хæдзары даргъ стъолы кæрон фæтæген цырагъы 
рухсмæ йæ уроктæ кодта. Вовæ йæ фарсмæ бадт æмæ цавæр- 
181 

дæр чиныджы нывтæм касти. Алыксандр мидæмæ куы бахызт, 
уæд дыууæ лæппуйы фестадысты. 
Госæмайы цæстæнгас дзырдта: «Хуыцауæн табу, уæддæр ма нæ 
хæдзары ис, кæй номæй нæм æрбадзырдæуа, ахæм кæстæртæ». 
— Ауызби æмæ Госæмайы æфсармæи хайджын ут,—арфæ ра- 
кодта Алыксандр лæппутæн.-—Æз уæм хæлæг кæнын... Мæнæн 
ма куы уаид ахæм мад æмæ фыд... 
—г Нæ дыууæ зæронд уды ма уыдоныл лæууынц, урс уæрыкк 
сын фестон, Аслæнбег фылдæр ам вæййы. Сæумæцъæхæй дон 
æрбадавы, фосмæ азилы. Науæд сæ пъолтæ æхсгæ æмæ кæрт 
мæрзгæ куы фенис! — бузныгхуызæй дзырдта Госæма. 
Алыксандр стъолы раз æрбадт Ауызбийы фарсмæ. Фæкомком- 
мæ ис къулыл ауыгъд иуæхстонмæ... 
Мин фарастсæдæ æртынæм азы йын йæ фыд Дауыты кулач- 
чытæ хъæды куы амардтой, уæд Сослæнбегимæ уыцы топп 
ахастой. Æртæ боны æмæ æртæ æхсæвы хъæды фæрахау-бахау код- 
той. Цæй кулак æмæ цæй æндæр. «Сар сæ сæр кæны,—æртхъирæн 
кодта Сослæнбег,—искуы сыл уæддæр фæхæст уыдзыстæм». 
— Уыцы чызг та куыд у?—бафарста Ауызби,æмæ Алыксандр 
бамбæрста^зæронд уыцы ныхас куыд зынæй сдзырдта, уый. 
— Фыдæбон кæны. 
— Уый сыгъдæг уды тæригъæд та ма цæмæн бавзæрстам, 
цымæ?—йæхицæн дзурæгау загъта Ауызби. 
Уæдмæ Аслæнбег кæрты рæбын æрбаргæвста сырх гоцора- 
джын уасæг. Йæ хъихъхъ куы фæцыд, уæд ма Алыксандр æддæмæ 
бæргæ рауад, фæлæ байрæджы. 
Ауызби Вовæйы арвыста Тæтæримæ. Уый уайтагъд æрба- 
хæццæ. Йæ фæстæ фæзынди Мурат дæр. 
— Иу хъуыды мын æнцой нал дæтты,—райдыдта Алык- 
сандр.—Æмæ, зæгъын, сымахимæ ауынаффæ кæнон. Ахæм стыр 
хъуыддаг дæр нæу. Кæддæр долапи куырой кæм уыд, уымæи 
чысыл дæлдæр зæхх, æвæццæгæн, дурджын разынди. Фыдуаг 
донæн бахæрын нæ бакуымдта æмæ дзы къаннæг æхсæрдзæн 
рауади. Хъуыддæгтæ чи æмбары, уыдон куыд дзурынц, афтæ- 
мæй уыцы ран дон уæззау цалх æрзилын кæнид... 
— Мæнæуссæн куырæйттæ аразынвæнд ма скæн?—йæ мидбыл- 
ты бахудти Ауызби. 
— Не ’фсæртæ куы фæривад сты, уæд ма куырой та кæй 
хъæуы?—йæ ныхас бафтыдта Тæтæри дæр. 
— Куырой дæр та нæ бахъæудзæни. Фæлæ нæ зæрды ис 
æндæр хъуыддаг,— сдзырдта Алыксандр.— Акæсут-ма далæ Ас- 
лæнбегмæ. Йæ уроктæ фæтæгены цырагъы рухсмæ фæкæны æмæ 
йын уый дæр нæй. Æмæ, зæгъын, иучысыл электростанцæ- 
гонд уæддæр саразæм... 
Суанг ма Госæма дæр йæ архайын фæуагъта æмæ нæлгой- 
мæгты ныхæстæм æрыхъуыста. 
— Гъы, дæ хорзæхæй,—Ауызби Алыксандрмæ хæстæгдæр ба- 
бадти. 
, — Йæ агъуыст зынаргъ нæ сыстдзæн. Иу дзæбæх ирон хæ- 
дзары аргъ. Æрмæст æм къанау къахын бахъæудзæн. Æвæццæ- 
гæн, дыууæ-æртæ километры. Иннæтæй нын паддзахад феххуыс 
182 

кæндзæн. Арæзтадæн йæ проект, йæ пълантæ, ноджы генератор 
ссарын республикæйы хицауад йæхимæ айсдзæни. Рухсæй та 
бафсадиккам районы центр æмæ хæстæгдæр дыууæ-æртæ хъæ- 
уы. 
— Адæмæн чи ’мбæлы, ахæм хъуыддаг у,—разыйы цæстæй кас- 
ти Ауызби. 
— Кæд мæ сæр истæмæн бæззы, уæд—цæттæ,—загъта Тæтæ- 
ри дæр. 
, — Мæнæн дæр, акса-ма, Тæтæри, мæ сагъæс ууыл у. Адæм 
сфæлмæцыдысты уæззау хæстæй. Тугæрхæмттæй ма чи сирвæзт, 
уыдоны та хъизæмары бафтау, уæд аив куы нæ уа. 
— Уæ, ,дæ хуыздæры фенай, Алыксандр,—загъта Тæтæри.— 
Адæймаг фыдæбонæн раигуыры. Æз мæ дыууæ къухæй хуы- 
мæтæджы фæрæт куы саразын, уæд мæ цинæн кæрон нал вæййы. 
Нæхæдæг куы нæ аразæм, уæд нын чи сараздзæн? Ардыгæй 
дæлæмæ иу хъæу, иу горæт æнæхæлд, æнæсыгъд нал баззад. 
Украинæ, Белорусси... Æллæх-æллæх!.. Æмæ уымыты дæр ара- 
зынц. Мæхи цæстæй сæ федтон. Цыбыр дзырдæй, чи хъæуы, 
ахæм хъуыддаг! 
— Дæ цæрæнбонтæ бирæ, Тæтæри,—фæбузныг дзы райкомы 
секретарь. 
— Дæумæ та куыд кæсы нæ хистæрты фæндон?—Алыксандр 
скасти Муратмæ., 
«Уыцы уынаффæ йæхи зæрдыл æрлæууыд,—ахъуыды кодта 
Мурат.—Ныр йæ фæндоныл Ауызбиитæ сразы сты æмæ алы ран 
дзурдзæн: нæ хъæуы дзырддзæугæ лæгтæ Ауызби, Тæтæри... æмæ 
иннæтæм æрцыдис электростанцæ саразыны хъуыды. Райком 
æмæ йæ раиæххæстком та нымайынц иттæг растыл...» 
Электростанцæйæ хуыздæр ма цы уа! — дзуапп радта Му- 
рат. 
— Газет дæр уæдæ нæ фарс у... Ныр ма нæ ныхмæ чи 
хъуамæ сдзура?—фæлмæн бахудти Алыксандр.—Хатгай мæм аф- 
тæ фæкæсы, цыма мæ цыдæр ахсджиаг фарстатæ ирвæзынц, 
мæн аххосæй районы хъуыддæгтæ нывыл нæ цæуынц. 
— Хъуагдзинæдтæ—хæрх æмæ бырон,—дзуапп ын радта Ауыз- 
би.—Хæст нын цы,фæци, уый фæци. Ныр та адæмæн сæ аи- 
вазæнтæ иучысыл фæуæрæхдæр кæн, уæд хъуыддагæн пайда- 
дæр уаид. Ды цы хъæндзинæдты кой кæныс, уыдон дæр къад- 
дæр уаиккой. Акса-ма, мæнæ Тæтæритæн хæсты размæ сæ кæрт 
дзаг уыди алыхуызон фос æмæ маргъæй. Уыдонæй ма немыцы 
фæстæ аирвæзти æрмæстдæр æртæ фысы. Уыдон та радтой танк 
балхæнынæн. А сæрды тыхамæлттæй иу дыгæрдыг бамадзал 
кодтой, ныззади сын. Фæлæ дыккаг хъуг сæ зæрды нал ис. 
Налог сын хъæуы фидын. Суанг дыргъбæлæстæн дæр. Цалынмæ 
хæст цыди, уæдмæ уыдæттыл ничи хъуыды кодта. Ныр та... 
— Бæгуыдæр, раст дзуры Ауызби,—загъта Тæтæри. 
— Рæстæг ахæм у,—зивæггæнгæ сдзырдта Алыксандр. Æр- 
мæст йæ ныхæстæ йæхи цæсты дæр нæ сахадыдтой. Фæндзæм 
аз йæ фæллойæн иу хоры кæфой чи нæма райста, уыдонæн 
уый дзуапп нæ уыди.—Хæст цы бирæ зиантæ æрхаста, уыдон 
дæр баххæст кæнын хъæуы. Æмæ сæ кæцæй райса паддзахад? 
183 

Каемæй сæ ракура? Иу-дыууæ азы ма, стæй... Стæй та нæ 
гаччы сбаддзыстæм. 
— Уый мах дæр уырны,—райдыдта та Ауызби.—Уæдæ кол- 
хозы хæдзарад цæмæй рæза, фыццагдæр ууыл кусын хъæуы, 
уый цæмæй фылдæр кæна,, ууыл дæр сагъæс хъæуы. Мæнæй 
йæ хуыздæр зонут, Ленин афтæ амыдта, зæгъгæ, дам, иуæй-иу 
хатт сыдз-мыдзы дæр акъахдзæф кæнын фæхъæуы, цæмæй уыи 
фæстæ размæ тынгдæр агæпп кæнай. Чысыл дзыхъхъы сæрты 
бахизынмæ дæр ма адæймаг санчъех фæстæмæ акæны. Æрмæст, 
дæ хорзæхæй, оппортунист мæ ма схон. Кæддæрты марксизм 
дæр бæргæ ахуыр кодтон... Афтæ æнхъæл уыдтæн, мæ фæлтæр 
равзæрди нæ кæстæртæн рæсугъд цард саразыны тыххæй. Фæлæ 
уыдон дæр, амондджындæр нæ разындысты. Æмæ уæдæ уæддæр 
афтæ: иу—фæстæмæ, дæс—размæ, æмбал секретарь! Рæстæг куыд 
амона, уымæ гæсгæ... 
Алыксандр архайдта нæ фидæнмæ азты сæрты акæсыныл. 
Фыны уынæгау-иу йæ цæстытыл уадысты, ныронгкæй никуыма 
федта, ахæм хъæутæ, горæттæ, колхозтæ... Цардæфсис рæсугъд 
адæм... 
Уæдмæ Госæмайы фынг дæр фæрæвдз и: карчы фыд, æртæ 
тæнцъар картофджыны. Чысылгомау цугуны фых бæгæны. Ас- 
лæнбег графинæй æртæ цайцымæны байдзаг кодта. 
— Цæй, ныр иу сидт фæкæнæм,—загъта Ауызби.—Мæ зæр- 
дыл арæх æрлæууы иу ахæм хабар. Мæ зонгæтæй ну фæском- 
цæдисон съезды уыд. Ленинмæ гæххæтт барвыста. Афтæ, æмæ, 
дам, афтæ, Владимир Ильич, нæ хъæуы скъола фехæлди. Ленин 
ын цыбыр, фæлæ бæлвырд дзуапп радта: «Фехæлди? Саразут 
æй». Электростанцæ нæ хъæуы æмæ йæ саразæм. Тæтæри, нæ 
уазæджы цæрæнбоны тыххæй фæсидæм. Адæмы раз хæсджын у 
æмæ йæ хæс фидынхъом куыд уа, ахæм амонд æи уæд! 
— Хуыцау зæгъæд!—загъта Тæтæри. 
Мурат йæхинымæры хъуыды кодта Ауызбийы ныхæстыл. Чы- 
сыл дзыхъхъы сæрты багæпп кæныны тыххæй дæр, дам, хатгай 
фæстæмæ санчъех акæнын фæхъæуы. Иу санчъех фæстæмæ, дæс— 
размæ! 
Алыксандр та фæкомкоммæ ис къулыл ауыгъд иуæхстонмæ 
æмæ та ног йæ зæрдыл æрлæууыди Сослæнбег. «Мæ фæндтæ 
куы сырæзой, уæд Ауызби æмæ Госæма афтæ нæ зæгъдзысты: 
гормон, де ’рдхорды куырд чызджы дæхицæн цардæмбалæн куыд 
равзæрстай? Адæм нæ дзурдзысты:<<Сослæнбег йæ цард радта, 
Алыксандр та йын йæ амонд айста?..» Комдзаг йæ хъуыры нал 
цыди Алыксандрæн. 
— Адæм уымæй уæлдай сæ фæллойæн куы ницы исой, уæд 
ардыгæй фæлидздзысты. Науæд та сæ давын хъæуы. Давыныл 
куы фæцахуыр уой, уæд та бабын уыдзыстæм. 
Алыксандр йæзæрдæриссæн хъуыдытæй нæма фæхицæн. Фæлæ 
Ауызбийæн дзуапп радтын кæй хъуыдис, уый æмбæрста, æмæ 
цьиуа стыр æмбырды ныхас кодта, уыйау райдыдта: 
— Хæст бирæ мæстытæ æрхаста адæмæн. Æрмæст ацы хъæуæй 
байсæфти фондзфондзыссæдз адæймагæй фылдæр. Фондзфондзыс- 
сæдз нæлгоймаджы! Уыдон ныртæккæ сæхæдæг æйтт-мардзæ 
184 

фондз колхозы размæ ракæниккой. Фæлæ зæрдæфидар ут. Парти 
æмæ Сталин исты æрхъуыды кæндзысты. 
— Мæсты у, зæгъгæ-иу ма зæгъ,—сдзырдта Ауызби.—Цæмæй 
ма дæ фæрсинаг вæййын?.. Дæ хорзæхæй, Дзæрæхмæттæм афтæ 
арæх цы фæкусы хицауад? Цы сæм ссардта Майрæм дæр?.. 
Æфсæддон комиссар сæм, æнхъæлдæн, нал вæййы. Уый сæ 
нал хъæуы. Мæн цæуылнæ хоны Дзæрæхмæт, науæд мæнæ Тæ- 
тæрийы? 
Алыксандр Ауызбимæ кæсгæйæ баззади. Йæ цæсгом сырх- 
хъулон ныцци. 
— Чи уын у Дзæрæхмæт? Уе ’мгар, уе ’мкусæг?—нал æнцади 
Ауызби.—Цы ныхъхъус дæ? 
— Цы зæгъон, нæ зонын... Сæрмагондæй сæм никуы бацыд- 
тæн... 
— Уыйхыгъд-иу сæм сæрмагонд хуынды уыдтæ. Дзырдæуыди 
мын. Æмæ ныхæстыл мард æрцæуæд. Фæлæ кулаччы цард кæны. 
Бексолтан куыддæр ссыди, аЛтæ йæ куысты баурæдтат. Ды дæр 
ыл хорз аудыс! Ныр та йæ Мæскуымæ арвыстат.—Ауызби фæр- 
сæгау банхъæлмæ касти Алыксандрмæ. Фæлæ уый хъусæй бадти. 
Æмæ та уæд йæхæдæг сдзырдта: 
— Мæ ныхас дæ зæрдыл бадар... Уыцы лæппу фæстæмæ ар- 
дæм куы ссæуа—бирæ сæрнизтæ скæндзæн. Йæ фыды фырт 
нæу? 
Алыксандры цæсгом сау зæххæй тардæр ныцци. 
Мурат дис кодта, Ауызби райкомы секретаримæ куыд кар- 
зæй дзырдта, ууыл. 
— Дæ уынаффæ та дын мах сæххæст кæндзыстæм. Ды зæгъ, 
æндæр мах цæттæ,—йæ хъæлæс фæфæлмæндæр Ауызбийæн. 
Адæймаг тыхджын вæййы йæ зондæй, йæ митæй, йæ размæ 
цавæр нысан æрæвæра æмæ йæ сæххæст кæнынæн йæ хъарутæ, 
йæ зонд куыд æнæвгъауæй дæдта, уымæй. Уыимæ, адæймаджы 
тых дæр ивгæ цæуы, æрдзы алцыдæр куыд ивы, афтæ. Абон— 
тыхджын, райсом—æдых, абон—æдых, райсом—тыхджын. Афтæ 
рауайы суанг зындгонд архайджыты хъуыддаг дæр... Уый дæр 
аразгæ вæййы удыхъæд æмæ фæткдзинадæй, йæ размæ ’вæрд 
нысантæ цавæр мадзæлтты руаджы æххæст кæна, уымæй. 
Фæлæ... Царды мидæг æгæр бирæ ис «фæлæтæ». Нæ алы 
къахдзæф дæр фæлæимæ баст у. Ауызби æмæ Тæтæри, Госæма 
æмæ Фатъимæт, Майрæм æмæ Дзамболат, Мурат æмæ Бексолтан, 
Азамбег æмæ Дзæрæхмæт—алыхуызон адæймæгтæ, алкæмæ дæр 
—йæхи домæнтæ, йæхи бæллицтæ, йæхи тырнындзинæдтæ, йæхи 
мадзæлттæ. Фæлæ уыдон сегас дæр, фæнда сæ, ма фæнда, ,абон 
уа, æви райсом—баст цæуынц, цы æхсæнады цæрынц æмæ фæл- 
лой кæнынц, уыцы æхсæнады бæрцбарæнтæй. Алкæй ном, алкæй 
хъуыддæгтæ дæр дзы фыст æрцæуынц—кæмæн гæххæттыл, кæмæн 
та—адæмы зæрдæты... 
Иутæ фæллой кæнынц, цæмæй дарой æмæ хæрой, уый тыххæй. 
Иннæтæ хæрынц, дарынц, цæмæй фæллой кæной, уый тыххæй. 
Фыццаг бакастæй цыма ацы дыууæ хъуыдыйы æхсæн ахс- 
джиаг хъауджыдæрдзинад нæй, афтæ зыны. Уæвгæ та æвдисынц 
185 

фæйнæхуызон адæймæгты удыхъæд, зондахаст, бæллицтæ, тыр- 
нындзинæдтæ, æфсарм... 
Раджы уа, æрæджы, уæддæр цард йæ гакк бафтауы, йæ 
хъæбысмæ чи ’рбахауы, уыдоныл. Алкæмæн дæр ратты иæ хай. 
Афтæ у царды фæтк. Фæлæ хатгай уыцы фæтк дæр хæлд æр- 
цæуы. Афтæ хъуыды кодта Алыксандр. Гъе æрмæст иуæй-иу 
хъуыддæгтæ кæронмæ бамбарынхъом нæ уыди. Цард алкæмæн 
дæр ратты йæ хай, æмæ уæд Ауызбийæн уый цавæр хай у? 
Философтæ та зæгъиккой, уый æнæнхъæлæджы рауади. Нæ, 
цыдæриддæр у, уæддæр цард алы хатт раст хæйттæ нæ кæны. 
Æмæ адæм се ’хсæнæй иуæй-иуты, æвæццæгæн, уымæн скæнынц 
бæрнджын, цæмæй сæ хъус дарой, сæ алфамблай чи ис, уыцы 
адæмы хъысмæтмæ, бахъуаджы сахат-иу сæ уæлхъус балæууой, 
алкæмæн дæр-иу раст хай бакæной. 
Ауызбийы царды æмбæхстæй ницы уыдис. Мæйрухс æхсæв 
арвыл стъалытæ куыд зыныц, афтæ зынди. Фæлæ стъалы дард у, 
цавæр у, йæ уæлæ цы ис—Хуыцау йæ зонæг! Зындгонд астро- 
номтæ дæр сæ иумæйаг нымадæи зонынц. Ауызбийы цардæн 
аргъ скæнынæн нæ хъуыди нæдæр астроном, нæдæр социолог. 
Чи йæ зыдта, кæимæ куыста—се ’ппæт дæр æй æмбæрстой. 
Æрмæст æй æппæт адæм уарзтой зæгъæн нæй. Фыдгул кæмæн нæй, 
уый адæймаг дæр нæу. 
Уыцы хъуыдытæ йæ æнцой нæ уагътой, афтæмæй тæрхон 
кодта Алыксандр райкомы бюройы уæнгтимæ республикæйы 
Сæйраг Советмæ депутаттæм кандидаттæ снысан кæныныл. 
Райæххæсткомы сæрдар Майрæм йæхи тыххæй сагъæсы баф- 
тыд. Мин фарастсæдæ æртын æвдæм азæй нырма депутат уыди. 
Ныр дæр та йæ хъуамæ равзарой. Районы бæрнон кусджытæй 
уымæй фæлтæрдджындæр нæй—фараст азы райæххæсткомы сæр- 
дарæй кусы. Куы æвзарой, уæд кæнæ уый кæнæ Алыксандры... 
Æмæ сæ æниу дыууæйæ дæр цæуылнæ хъуамæ снысан кæной? 
Сæ районæй æхсæз депутаты равзарын хъæуы, цыппар уал дзы 
бæрæг у. 
— Ды куыд зæгъай, афтæ—дзуапп радта фыццаг секретары 
фарстæн Майрæм. 
— Æз та сымах уынаффæмæ æнхъæлмæ кæсын,—загъта 
Алыксандр. 
Районы æдасдзинады хай^ады сæргълæууæг Сæрæби дæр æн- 
хъæлмæ касти, кæд уый ном дæр зæгъиккой,, фæлæ йæ хъуы- 
дыгæнæг нæ уыди. Номхыгъд куыд рæзыди, афтæ æнкъарддæр 
æмæ мадзурадæр кодта. Майрæм зыдта: райкомы секретарь æмæ 
райæххæсткомы сæрдары нæмттæ хъуамæ зæгъой партийы обко- 
мы. Фæлæ уæддæр сдзырдта: 
— Уыцы дыууæ бынатæй иу... райкомы фыццаг секретары. 
Алыксандр æмбæрста Майрæмы хъуыды. Хинымæры скарста: 
«Æгъгъæд ын фæуæд фараст азы». 
— Уыцы дыууæ бынатæй иумæ æз хæссын Ауызбийы,—фида- 
рæй сдзырдта райкомы секретарь. 
Мæдинæты цæсгомыл цины фæд фæзынди. Райкомы дыккаг 
секретарь Роман Иванович йæ сæр разыйы тылд бакодта. 
— Ауызбийы?—дисгæнæгау бафарста Майрæм. 
— Йæ иу къахæй ингæны куы лæууы,—сдзырдта Сæрæби. 
186- 

— Дохтыр дæ?—бакасти йæм Алыксандр.—Нæ районы фæл- 
лойгæнджытæй уымæй аккагдæр æз никæй нымайын. 
— Æмæ йæ уæд æххæст дæ бæсты дæр сæвæр,—бахъуыр- 
хъуыр кодта Майрæм. 
— Алчи дæр йæхи бæсты кусы,—Алыксандр банкъардта, йæ 
цæсгоммæ туг куыд сабухта, уый. 
— Куыд уæ фæнды, афтæ. «Нæ бæззы» ничи зæгъы, æрмæст 
æрыгондæр куы уаид,—йæ ныхас та баппæрста Сæрæби. 
— Æрыгæттæ дæр дзы ис,—дзуапп ын радта Алыксандр. 
— Нæ зонын. Иу лæгæй мæн нæ фæнды,—Аæбæлвырддæр 
йæ хъуыды Майрæмæн. Уый æмбæрста: иугæр Ауызбийы кан- 
дидатурæйыл куы сразы уой, уæд æй йæ риуæй æфтауын бахъæу- 
дзæни, фараст азы кæй хæссы, уыцы нысан.—Ахæм диссагæй 
ницы сарæзта. Уæдæ зæды къалиу дæр нæу, хъæстытæ дæр 
ыл æрбацæуы. 
— Ницы сарæзта, зæгъыс? Æмæ ма мын цы хъуамæ сараза? 
Йæхи хуызæттимæ нын революци сарæзта... Бахъахъхъæдта йæ... 
Бирæтæ цардмæ уæларвæй æрхауынмæ æнхъæлмæ куы кастысты, 
уæд уый та æвддæсæм азы бацыди партийы рæнхъытæм. Уæдæй 
абонмæ æнцой нæ зыдта. Ныр дæр ма бирæ æрыгæттæй фыл- 
дæр фыдæбон кæны. Йæ фондз фырты арвыста хæстмæ. Хъуыды 
ма кæнут уыцы митинг? 
— Æнæ уый зæгъгæйæ дæр сæ акодтаиккой,— бахъуыр- 
хъуыр та кодта Майрæм. 
Алыксандр мæстæй рафыхти: 
— Æппынфæстаг дæу дæр бар уыдис. Хæстмæ ацæуыны тых- 
хæй зæгъыны бар! Ды та къуыттыйау фæлæууыдтæ! 
— Ды дæр мæнæй уæлдай ницы загътай!—йæ бынатæй фес- 
тади Майрæм. 
—г Курдиат ныффыстон. Стæй дæу нæ, фæлæ мæн кæм æвзæрс- 
той фыццаг секретарæй, уыцы пленумы дæр сыстадтæн æмæ 
загътон, цæмæй мæ хæстмæ арвитой. Ды та уым дæр ныхъхъус 
дæ. 
— Ныууадзут ма, уæ хорзæхæй!—бабустæ сыл кодта Роман 
Иванович. 
Мæдинæты цæстытæ дзагъырæй баззадысты. Хинымæры мæс- 
тæй хæлди Майрæммæ. Мæлæты фæлмæн вæййынц йæ ныхæс- 
тæ, йæ мидбылхудт. Ныр æм ничи хъусы! Акса-ма, йæ депута- 
ты бынатæй куы фæхауа, уымæй старсти. Алыксандры ныхæс- 
тæй дæр разыйæ нæ баззади Мæдинæт, нæ йæ хъуыди кæддæры 
цаутæ змæнтын. 
Сæрæбийы дæр ма бæргæ фæндыд цыдæртæ зæгъын, фæлæ 
йæхиуыл ныххæцыд. «Исты саразын йæ бон кæмæн нæ вæййы, 
бирæ уыдон фæдзурынц,— хинымæры загъта уый. Куы мæ ба- 
фæнда, уæд адонæй кæцыфæнды дæр йæ бынатæй фесхъиудзæн. 
Иу мыхуыргонд сыф уæлдæр оргæнтæм... Чи хъæуы, ахæм факт- 
тимæ. Уадз æмæ дзæнгæда цæгъдой». 
— Æнæхъуаджы ныхæстæ скодтон æмæ мын бахатыр кæ- 
нут,—æрæджиау та сдзырдта Алыксандр.—Хъæлæсмæ æвæрын 
Ауызбийы. Разы чи у, уыдон сæ къухтæ сдарæнт... Дыууæйæ 
187 

фæстæмæ—иууылдæр. Ныхмæта чи у? Ничи. Хъæлæс нæ кодтой... 
Дыууæйæ. Майрæм æмæ Сæрæби... Афтæ ныффыссут бюройы 
уынаффæйы. 
* * * 
Колхоз «Ирыстон»-ы уыдис æмбырд республикæйы Сæйраг 
Советмæ æвзæрстыты фæдыл. Æмæ депутаттæм кандидаттæй 
Ауызбийы снысан кæнæм, зæгъгæ, Дзаххот фæндон куы бахаста, 
уæд колхозонтæ тыхджын къухæмдзæгъд сарæзтой. 
— Фæнды мæ аккаг ныхæстæ ссарын. Фæлæ сæ.кæцæй рай- 
сон?—дзырдта Дзаххотт.—Мах æмгæрттæ стæм. Нæ фæлæ ма æз 
афæдз хистæр дæн. Уæддæр мæ цуры куы ’рбалæууы, уæд дзы 
ныфсæрмы вæййын. Æвддæсæм азы уалдзæджы мын афтæ: пар- 
тимæ, дам, бацæуæм. Зæгъын, иу паддзахы расхуыстой, иннæ 
йæ бынаты æрбаддзæн. Уый дын мын афтæ: никуыуал, дам. 
Уæд æд топп, æд кард хæцын райдыдта знæгтимæ. Абрн дæр ма 
тох кæны адæмы хорздзинадæн. Никуы дзы ничи фехъуыста 
фæлывд ныхзс. Гадзрахатæй никæуыл рацыд. Йæ сæр цы бæл- 
лæхтæ баййæфта, уый дæр зонæм. Уæддæр æй лæмæгъæй никуы 
ничи федта. Хæсты райдианæй абонмæ йæхицæн фæлладуадзæн 
бон никуы скодта. Рагуалдзæгæй суанг зымæгмæ быдырæй никуы 
ссыди. Æндæр ма уæдæ цавæр хъуамæ уа коммунист? Уымæй 
хуыздæр депутат ма цавæр вæййы?! 
Æмбырды секретарь Мурат ныхæстæ бæстон фæфыста. Нырма 
йæ хъуыди протокол ныммыхуыр кæнын. Мыхуыргæнæн машин- 
кæтæ районы уыдис æрмæстдæр æртæ, сæ иу — æдасдзинад хъахъ- 
хъæныны хайады. Муратæн райкомы бафæдзæхстой, протокол 
уым рамыхуыр кæн, зæгъгæ. 
Лæппу уæды онг уыцы агъуысты никуы уыди. Куыддæр 
æддаг дуарæй йæ сæр бадардта, афтæ йæ хъахъхъæнæг фæу- 
рæдта. 
— Кæдæм? 
— Сæрæбимæ. 
— Йæхæдæг дæм фæдзырдта? 
— Мæнæ æмбырды протокол хæссын мыхуыр кæнынмæ,— 
дзуапп радта Мурат æмæ акъахдзæф кодта. Фæлæ йæ хъахъ- 
хъæнæджы тызмæг хъæлæс фæурæдта. 
— Æнцад лæуу!—йæхæдæг тилифоны ручкæ æрыздыхта æмæ 
сдзырдта: 
— Æмбал хицау, мæнæ дæм иу лæппу цæуы. Газеты кус- 
джытæй. 
Мурат тыргътыл æрзылди, ноджы дæр ма дыууæ дуарыл 
бахызт æмæ Сæрæбийы секретарæн—бурхил, зæрдæисгæ чызгæн— 
йе ’рбацыды сæр бамбарын кодта. Уый хицаумæ бауади. Иу къорд 
минуты фæстæ раздæхт æмæ Мураты Сæрæбимæ барвыста. 
Мурат хинымæры бадис кодта Сæрæбийы кусæнуаты рæв- 
дзытыл. Æмæ дзы цы нæ уыди: гауызтæ, рздиоприемник, уæлæ- 
188 

дарæс æфснайæн скъапп, рагон рæсугъд фæлмæн бандæттæ... 
Ахæм хъæздыг арæзт кусæнуат Мурат фыццаг хатт уыдта. Сæ- 
рæби бадти тулдзæй конд сырх ахуырст стъолы уæлхъус фæлмæн 
къæлæтджыны æмæ цавæрдæр гæххæттытæм касти. 
Лæппу йын де ’зæр хорз загъта. Сæрæби æрæджиау йæ 
сæрыл схæцыди, цыма фыццаг хатт уыдта Мураты, уыйау æм 
ныккасти, стæй йæ бинаг был базмæлын кæнгæйæ, сдзырдта: 
— Цы зæгъдзынæ? 
— Мæнæ протокол мыхуыр кæнынмæ æрбахастон. Ауызбийы 
тыххæй. 
— Ауызби, зæгъыс? Ссардтат... Бæззы... 
Мурат ницы сдзырдта. 
— Лæппу, хиваст цæмæн дæ?—тызмæгдæрæй загъта Сæрæби. 
— Нæ дæ ’мбарын... 
— Нæ мæ ’мбарыс, уый æз дæр æмбарын. Æмæ дын æй æз 
бамбарын кæндзынæн. Айфыццаг дын цы загътон, уый дæ ферох 
и? 
— Нæ хъуыды кæнын. 
— Афтæ тæнæг сæр дæ? 
— Æвæццæгæн. Дæумæ гæсгæ...— бустæхуызæй дзуапп радта 
Мурат. 
— Лæппу, дæхæдæг дæхицæй æдылы ма араз. Иннæтæ дæ 
сараздзысты. Æз дын загътон: дзулфыцæныл ма ныффысс. Ды 
уæддæр дæхи фæнд атардтай. Науæд дæ фельетонгондыл куы 
ныхас кодтам, уæд та цавæр æвзагæй дзырдтай? Дæхи афтæ 
куы дарай, уæд кæм смидæг уыдзынæ, уый зоныс? 
— Нæ зонын. Дзулфыцæны тыххæй та мæ дæ фæдзæхст ферох, 
—сæфсон кодта Мурат. 
— Куыд ферох? . 
— Куыд вæййы, афтæ. Хаттæй-хатт мæ Алыксандры фæдзæхст 
дæр ферох вæййы. 
— Алыксандры?! Æмæ уый Хуыцау у æви паддзах? 
— Хуыцау нæ, фæлæ нæ районы сæйраг разамонæг. 
— Ха-ха-ха! Дæумæ гæсгæ уый не ’ппæты хицау у? Ныр 
бамбæрстон, дæ,фындз зæххыл^ кæцыран ахафтай, уый. Æнхъæл- 
дæн, дæ куысыфтæг бынтон афтид у! Алыксандры мызд мæ 
мыздæй дыууæ хатты къаддæр кæй у, уый зоныс æви нæ?! 
Мæнмæ цы бартæ ис, Алыксандрмæ ахæм бартæ йæ фыны дæр 
никуы уыди!—лæг хирвæссонхуызæй бахудти. 
— Дæ мызд дыууæ хатты фылдæр у, уый нæ зыдтон. Ныр æй 
зондзынæн. Фæлæ мызд цы мары? Дæуæн дæ хæс у знæгтимæ, 
шпионтимæ тох кæнын... Æндæр иннæ хъуыддæгтæ... 
— Ома, æз дæумæ ницы бар дарын, зæгъыс? 
— Æмæ уый дæхæдæг нæ зоныс?... О, хæдæгай, райкомы 
дæр ма куы дæ бюройы уæнг. Кæд уымæ гæсгæ... 
— Бюро, бюро! Æз мæхæдæг—бюро! Дæуæн дæр! Уе ’ппæтæн 
дæр бюро! Æз ам уымæн бадын! 
— Ам кæй бадыс, уый дæр мæнмæ ницы бар дары. 
— Ницы? Ноджыдæр ма мын гуымыдза ныхæстæ кæныс?!-- 
189 

бынтон рафыхти Сæрæби æмæ тилифонæй кæмæдæр бадзырдта. 
Уайтагъд æм фæзынди хистæр лейтенант. 
— Мæнæ ацы бæрбæргæнаг æмæ хæлиудзыхы ардыгæй мауал 
ауадзут. Шпионтæ дæр ахæмтæй рауайы,—загъта Сæрæби. Йæ- 
хæдæг та ручкæ райста æмæ цыдæртæ фыссын райдыдта. Лей- 
тенант ацыди. 
Мурат цы загътаид, уый нал зыдта. Фыццаг æм афтæ фæ- 
касти, цыма Сæрæби хынджылæг кæны, стæй хабар куыд у, 
уый куы бамбæрста, уæд сдзырдта: 
— Æз афтæ æнхъæлдтон... Ды та...—«Æдылы куы дæ» зæгъын- 
мæ хъавыд, фæлæ нæ бауæндыди. Сæрæби йæм комкоммæ ныккас- 
ти. 
— Цы, æз та? 
— Ницы... Афтæ... Ницы,—æнкъардхуызæй дзуапп радта Му- 
рат. . 
Сæрæби æрфæсмон кодта, ницæййаг лæппуимæ кæй сбыцæу, 
ууыл. 
— Цу, мыхуыр кæн. Æмæ иннæ хатмæ дæ зæрдыл бадар 
абоны ныхас.—Сæрæби кæсын райдыдта, йæ разы цы гæххæт- 
тытæ уыдис, уыдон. 
Мурат иннæ уатмæ, секретары цурмæ, рацыди. Уым чысыл 
абадти, йæ маст фæсабырдæр, протокол чызджы раз æрæвæрд- 
та, æмæ уый бавнæлдта мыхуыр кæнынмæ. Куы фесты, уæд 
секретарæн хæрзизæр загъта æмæ раивгъуыдта. 
Дуарыл æй уромæг нæ фæци. 
Цыппар азы тугкалæн хæст æрхаста уый бæрц зиантæ, уый 
бæрц фыдбылызтæ—кæрон дæр сын нæй, банымайæн дæр сын 
нæй. Ныр та ахæм зынгæ политикон, зæгъæн ис, историон цау— 
æппæтадæмон æвзæрстытæ æппæтадæмон хицауадмæ... Адæмы 
хуыздæрты. 
Æвзарæн хайæдтæ æрфысым кодтой скъолаты, колхозты 
правлениты, алыхуызон къанторты. Адæм базмæлыдысты: цыма 
сæ ног арæзт хæдзæрттæ фæлгонц кодтой, уыййау хæссын рай- 
дыдтой, кæмæ цы уыдис, уый—чи гауыз, чи стъолæмбæрзæн, 
чи цырагъ, чи—цы, чи—цы. 
Æмæ скъолаты кълæстæ, колхозты правлениты бæстыхæйттæ 
тæмæнтæ скалдтой. 
Алы æвзарæн хайады дæр фæзындис фæндыр æмæ фæндыр- 
дзæгъдджытæ. 
Хонын никæйы хъуыдис. Адæм-иу райсомæй сæ хæдзæртты 
зымæгон куыстытæ куы бакодтой, уæд-иу дзы бирæтæ сæ ных 
сарæзтой ардæм. Ам та-иу лекци уыдис, куы доклад, куы де- 
путаттæм кандидаттимæ фембæлд. Уыимæ æдзухдæр—хъазтизæр. 
Муратмæ афтæ касти, цыма адæмæн ныронг цынæуал бантысти 
цинæй дæр, хъæлдзæгдзинадæй дæр, уый ныр баххæст кæииынмæ 
хъавынц. Фæлæ уыцы хъуыдыйыл хинымæры дзæбæх куы ’ртæ- 
рхон кодта, уæд æй растыл нæ банымадта. Нæ, адæм сæ бы- 
лыцъæрттæ нæ хæрынц кафынмæ, зарынмæ нæ тырнынц. 
190 

Адæмæн фадат æмæ æфсон фæци сæхиуыл, сæ райгуырæн бæс- 
тæйыл, сæ цардарæзтыл, парти æмæ хицауадыл цин кæнынæн. 
Æгæрон уыдис сæ маст, сæ фыдæбон. Æгæрон уыдысты сæ 
уæлахизы фæстиуджытæ. 
Мурат æвзæрста, йæ алыварс цы цаутæ цыдис, уыдон. Æм- 
бæрста сын сæ гуырæн, сæ уидаг, сæ цыренгæнæг тых; æнкъард- 
та адæмы зæрдæты ахаст æмæ йæхи зæрдæ дæр дзаг кодта 
цин æмæ амондæй. Уый ма ноджыдæр иу хатт бамбæрста: ис 
тыхджындæр, карздæр, ахсджиагдæр хи маст, хи зиан, хи фыд- 
былызæй. Уый хуыйны æппæтадæмон маст, цин æмæ сæрыстыр- 
дзинад. Адæмæн куы фæвæййы, цæуыл æмæ кæуыл цин кæной, 
ахæм стыр. хъуыддаг, ахæм егъау æфсойнаг, уæд сæ алчидæр 
рæстæгмæ ферох кæны йæхи зæрдæрыст. Кæд се ’ппæт нæ, 
уæддæр сæ дзæвгар фылдæр хай æмæ уæд уыцы цин свæййы 
æппæтадæмон. 
Æвзæрстыты бонмæ ма баззадис карст-барстæй дыууæ къуы- 
рийы. Уыдис сабат. Мурат сихæрдты размæ æрбацыди сæ æв- 
зарæн бынатмæ. Лæппу уыдис æвзарæн къамисы секретарь. Абон 
сæм хъуамæ уа æвзарджыты фембæлд Советон Цæдисы æмæ 
Цæгат Ирыстоны Сæйраг Советты депутаттæм кандидаттимæ— 
партийы обкомы фыццаг секретарь Дзамболат æмæ Ауызбиимæ. 
Уый фæдыл æвзарæн хайад уæлдай бæрæгбонхуыз уыди. Чызджы- 
тæ æмæ лæппутæ сарæзтой къæрццæмдзæгъд хъазт. Фæндырæй 
цагъта Мисурæт, хъæуы фæндырдзæгъдджытæн сæ тæккæ хуыз- 
дæртæй иу. Чызгæй та йæ мад Дунетхан уыдис ахæм фæндыр- 
дзæгъдаг. Йæ чызг дæр ууыл сахуыр. Сæхи хæдзары фондз 
азы фæндыр йæ къухмæ ничиуал райста. Æрмæст ма Мисурæт 
искуы иу хатт искæиы хæдзары ацæгъды. Хи къона зианджын у. 
Дунетханы загъдау, сæ фæндырдзæгъдæн бонтæ аивгъуыдтой. 
Чызг фæндырмæ йæ сæр æркъул кодта, афтæмæй зæрдæбынæй 
кодта ирон уæздан кафты дагъд. Мурат куы фæзынд, уæд йæ 
бынаты базмæлыди, цыма фестынмæ хъавыд, уыйау. Лæппуйы 
’рдæм кæсгæ дæр нал ракодта, афтæмæй йæ фæндыр ноджы 
зæрдæбындæрæй ныззарыдис. Кафыдысты, йæ риуыл цалдæр 
орден æмæ майданы кæмæн уыдис, ахæм ныллæггомау лæппу- 
лæг æмæ скъолайы ахуыргæнæг чызджытæй иу. Чи зоны, фæстаг 
фондз азы дæргъы ма ацы хъæбатыр хæстон æмæ ацы цард- 
бæллон рæсугъд чызг фыццаг хатт рахызтысты фæндыры цагъд- 
мæ, лæппу фыццаг хатт æрхоста уал азы дæргъы йæ къах- 
фындзтæ чызджы раз. Цыдæриддæр уыдис, уæддæр дыууæйæ 
дæр кафыдысты тынг рæсугъд æмæ æхсызгонæй. 
Адæм та цыдысты. Мæнæ дуарыл æрбахызтысты Ауызби æмæ 
Тæтæри. Сæ фæдыл, чысыл фæстæдæр—Госæма æмæ Фатъи- 
мæт сæ сыхы устытимæ. Мисурæт Ауызбииты куы ауыдта, уæд 
йæ цæгъдын фæуагъта. Зæронд лæг салам радта хъазты адæмæн 
æмæ сæм æрхатыдта: 
— Уæ хорзæхæй, адæмы хатырæй! Уæ хъæлдзæгдзинад ма 
фехалут! Æрцæгъд-ма, мæ чысыл хур! Æз дæ мад Дунетханы 
фæндырдзагъдмæ бирæ фæкафыдтæн. Ныр та сымах рад у,— 
сæхæдæг Тæтæриимæ æрбадтысты, къулрæбын цы бандæттæ уыдис, 
уыдоныл. 
191 

Кафджытæ ивтой кæрæдзийы. Фæндырдзæгъдæг та цыма йæ 
мондæгтæ уагъта, кæнæ та ерысæй цагъта, афтæ уыд йæ бакаст, 
афтæ азæлыди фæндыры хъæлæс. Мурат Мисурæтмæ иудзæвгар 
аивæй фæкасти. Чызг йæ мидбылты бахудти, цыма афтæ зæ- 
гъынмæ хъавыди: цæй, куыд дæм кæсынц мæ зæрдæ ’мæ мæ 
къухты ахаст? Лæппу чызджы хъуыдытæ банкъардта æмæ аи- 
вæй йæ хистæр æнгуылдз хæрдмæ сдардта. Чызг та йæ сæр 
ноджы фæгуыбырдæр кодта æмæ фæндыры тæнтæ тынгдæр аи- 
вæзта. 
Иу афон æвзарæн хайады раз æрлæууыдис сау-сауид машинæ. 
Рахызтысты дзы Алыксандр æмæ партийы обкомы фыццаг сек- 
ретарь Дзамболат. Дыууæ лæджы мидæмæ бацыдысты. Хъазт 
фæсабыр, адæм сæ бынæттæй сыстадысты. Чидæр æрæмдзæгъд 
кодта. Уый бафæзмыдтой иннæтæ дæр. Дзамболат адæмыл йæ 
цæст ахаста, арфæ сын ракодта æмæ Ауызбииты ’рдæм базылди. 
Зæронд лæг йæхæдæг дæр Дзамболаты размæ ракъахдзæф кодта. 
Обкомы секретарь æй нæ хъæбысы æрбакодта, сæ къухтæ райс- 
та Тæтæри æмæ ма сæ фарсмæ чи бадти, уыдонæн... 
Æмбырд уайтагъддæр райдыдта. 
Дзырдтой кандидаттæ, се ’ууæнкджынтæ, колхозонтæ, ахуыр- 
гæнджытæ. Радзырдта Ауызби дæр: 
— Ахæм кады аккаг бæргæ нæ уыдтæн. Фæлæ ма цы гæнæн ис? 
Адæм тыхджын сты. Цы зæгъой æмæ адæймаг цæуыл не сразы 
уыдзæни? Нæ хъуыддæгтæ кæддæриддæр нæхи фæндиаг, уæнт! 
Бузныг! Стыр бузныг уе ууæнкæй! Мæ зæронд сæр уæ фæхъ- 
хъау фæуæд! 
Дзамболатæн дзырды бар куы радтой, уæд та адæм æмдзæгъд- 
гæнгæ сыстадысты. Обкомы секретарь сындæггай райдыдта; 
— Ауызбийы загъдау, чи зоны, ахæм кады аккаг нæ дæн æз 
дæр. Уæвгæ уæ бауырнæд: хуыздæрты æмкъахдзæф кæнын æн- 
цон нæу. Зын у, æнæкæрон зын. Адæймагмæ адæм бирæ исты 
хорздзинæдтæм фенхъæлмæ кæсынц. Йæ бон та алы хатт алцы 
кæнын нæ вæййы. Æрмæст уын фидарæй зæгъын: мæхиуыл, 
мæ удыл, мæ хъарутыл нæ бацауæрддзынæн... 
Хиуыл нæ ауæрдын, æппæт тыхтæ дæр райгуырæн бæстæйæн 
дæдтын—уый мидæг ис нæ уæлахиздзинæдты гуырæн. Уый руа* 
джы ныббыхсыдтам цыппар азы тæккæ æгъатырдæр знæгтимæ 
тохы! Нæ парти æмæ нæ хицауады сæргълæууæг æмбал Стали- 
нæй хуымæтæджы салдат æмæ колхозоны онг дæр. 
Налат знагимæ тохы фæуæлахиз стæм, ныр та фæуæлахиз 
уыдзыстæм сабыр цард дарддæр аразыны егъау зындзинæдтыл. 
Нæ сомбон, нæ кæстæрты цард æмбисонд æмæ тæхудиаг уыдзæни! 
* * * 
Уазал дымгæ æхситгæнгæ митфæлдзæгъдæн кодта. Боны 
æрбарухсмæ ма дзæвгар рæстæг уыди. Хъæуы хæдзæртты та 
адæм базмæлыдысты. Ссыгътой, фæтæген цырæгътæ, дурын пецты 
192 

арт бандзæрстой, тохынатæй фæздæг скалдис æмæ йæ уазал 
дымгæ, чысыл къуыбылæйттæгæнгæ, йемæ хаста. Æхсæз сахатыл 
æвзарæн хайады дуæрттæ байгом уыдзысты æмæ адæм, æз фæ- 
раздæронæй, иугæйттæ æмæ чысыл къордгæйттæй рараст сты 
хъæлæс кæнынмæ. 
Мурат дысон сæхимæ дæр нал ацыди. Рæстæгмæ кæй авæрд- 
той, ахæм зестын пецмæ æввахс зæронд диваныл йæхи æруагъ- 
та æмæ уайтагъд афынæй. 
Æрыхъал ихæны æндавдæй—къала пец раджы ныууазал. 
Йе ’мбæлттæй иу, дæсæм къласы ахуыргæнинаг, цырагъы 
рухсмæ чиныджы каст; иннæ—колхозы партион организацийæ— 
стъолы уæлхъус афынæй, йæ сæры бын—чиныг. 
Мурат фæгæпп ласта. Сахатмæ скасти (кæмæйдæр æй æр- 
бахастой). Уыд фæндзæм æрдæг. Лæппу кæртмæ рауади. Ног* 
уард митæй армыдзаг систа, аууæрста йæ æмæ йæ хуылыдз 
къухтæй йæ цæсгом æрсæрфта. Иæ хуыссæг æрбайсæфти. 
Уынгæй райхъуыст адæмы ныхас, æмæ мидæмæ батагъд кодта. 
Фондз сахатмæ адæм бабирæ сты. Чидæр къамисы уæнгты 
раз æрæвæрдта æртæ уæливыхы, карк, арахъы графин.., 
Æвзæрстыты райдайæнмæ ма уыди сахаты æрдæг, афтæ фæ- 
зындысты Ауызби, Тæтæри, Госæма, Фæтъимæт... 
Фыццаг хъæлæс ,кæныны бар радтой Тæтæри æмæ Госæмайæн. 
Тæтæрийы къухы февзæрди чысылгомау сыкъа. 
— Хорз адæм!—райдыдта колхозон куырд.—Абон мах нæхи- 
цæн хицауад æвзарæм. Æмæ кæй æвзарæм? Нæхи хуызæн фæл- 
лойгæнджыты, нæ рыст, нæ цин нын чи ’мбары, ахæмты. Ауыз- 
бийы хуызæтты... Æмæ нын уыцы бартæ чи æрхаста, уыдон 
кæддæриддæр;уæлахиз уæнт! Партийы цæрæнбон! Сталины цæрæн- 
бон! Нырæй фæстæмæ дæр ахæм цины хъуыддæгты архайæг 
ут, мæ хорз хъæубæстæ! 
Уыцы бон æмбисæхсæвты хъæлæстæ нымайын куы байдыдтой, 
уæд Мурат æвзарæн гæххæттытыл касти арфæтæ, арфæтæ пар- 
тийæн, Советон хицауадæн, Ленинæн, Сталинæн... 
24. 
Тæгæрдоны был фæзындысты дыууæсæдæ адæймаджы бæрц— 
колхозонтæ, кусджытæ, службæгæнджытæ. Ардæм æрбацыдысты 
Алыксандр æмæ Мæдинæт дæр. Ноджы горæтаг ацæргæ инже- 
нер Виктор Николаевич. Уый иукъорд боны размæ проектмæ 
гæсгæ æрнысан кодта электростанцæйы агъуысты бынат. 
Мурат йæ цæст ахаста йæ алфамблай. Иу æмæ дыууæ хатты 
нæ уыдис ам лæппутимæ хи найынмæ. Фæлæ Тæгæрдон саргъы 
гоппау кæм фæкъæдз, уым электростанцæ аразынæн бæззы, уый 
йæ фæсонырхæджы дæр никуы фæзынди. 
Агъуысты бынат къахджытæ, кусынмæ бавналæм , зæгъгæ, 
куы сдзырдтой, уæд Виктор Николаевич Алыксандрмæ баздæх- 
ти: 
— Фыццаг белгом хъуамæ ды сисай. Дæу æрхъуыдыгонд у... 
1.1 Куырлы фырт 
193 

— Афтæ, афтæ,—сдзырдта Мæдинæт. 
— Уæдæ, уæдæ,—нæдæр разыйау, нæдæр фæрсæгау загъта 
райæххæсткомы сæрдар Майрæм. 
Алыксандр йæ алыварс йæ цæст ахаста, дардмæ, зæронд 
лæгтæ кæм лæууыдысты, уырдæм бауыдта Ауызбийы æмæ сдзырд- 
та: 
— Уыцы бар Ауызбийæ мæнмæ нæ хауы. Фæдзурут-ма йæм. 
Мæдинæт Ауызбимæ азгъордта: 
— Баба, цом-ма, Алыксандритæ кæм сты, уырдæм. 
Зæронд лæджы зæрдæ ныккæрзыдта уыцы ныхасæй. «Ныр 
дæр ма йын, мæгуыр, «баб.а» дæн»,—ахъуыды кодта хинымæры 
æмæ Алыксандриты ’рдæм фæраст и. 
Ауызбийæн хабар куы бамбарын кодтой, уæд дзуапп радта: 
— Æз та ма дзы кæцырдыгæй фæдæн? Нæдæр разуæзæн 
хос, нæдæр—фæстæуæзæн.—Иæхæдæг белмæ бавнæлдта, фæлæ 
йын уæдмæ чидæр ирон арахъы сыкъа йæ къухты фæсагъта. 
Ауызби адæмыл йæ цæст ахаста, хæрдмæ, арвы ’рдæм скасти 
æмæ сдзырдта: 
— Афтæ ма банхъæлут æмæ уæлæмæ Хуыцаумæ скастæн. 
Хуыцау мæгуыры фынтæй равзæрдис... Ис æрмæстдæр адæмы 
фарн, адæмы хорзæх, адæмы. фыдæх. Æмæ адæмы хорзæхæй 
хайджын куыд уæм, адæмы фыдæхæй та хызт, ахæм амонд 
нæ уæд. Ардæм рухс агурæг рацыдыстæм æмæ та нæ рухс 
цардарæзт ноджы рухсдæр, хъæлдзæгдæр куыд уа, ахæм амонд 
дæр нæ уæд. Ацы хъуыддаг чи ’рхъуыды кодта, уыдоны цæ- 
рæнбон дæр бирæ. Кувгæ æз акодтон, нуазгæ та—сымах,—загъта 
Ауызби, йæ сыкъа кæстæртæй кæмæдæр авæрдта, стæй бел райста 
æмæ йын йæ бырынкъ зæхмæ фæцарæзта. Æлыгбын, уымæл 
зæххæй белгом сыскъуыдта æмæ йæ йæ тых-йæ бонæй фехста 
доны ’рдæм. Алыксандр зæронд лæджы къухтæй бел айста æмæ 
йæ уый ноджы арфдæр ныссагъта... 
Адæм бавнæлдтой электростанцæ аразынмæ. 
Иутæ къахæнтæ, белтæ æмæ ломтæй архайдтой, иннæтæ— 
тачкæтæй, лæгуæрдæттæй ластой сыджыт, хуыр æмæ дур. 
Къуыримæ агъуысты бын лæджы æмбæрц ныкъкъахтой. «Аф- 
тæмæй, æвæццæгæн, а фæззæг дæр рухс фендзыстæм»,—разыйæ 
хъуыды кодта Алыксандр. Фæлæ бонтæ цас фылдæр кодтой, 
электростанцæйыл цас фылдæр куыстой, уый бæрц чысыл арæз- 
тад дынджырæй-дынджырдæр кæнын райдыдта. Куы-иу чъыр 
нал фаг кодта, куы цемент, куы агуыридур. Алы изæр дæр 
Мæдинæт æмæ Виктор Николаевич кæнæ лæгæй-лæгмæ ныхасы, 
кæнæ та тилифонæй хъусын кодтой Алыксандрæн сæ боны куысты 
хабæрттæ, сæ фыдæбæттæ, сæ хъуагдзинæдтæ. Æмæ Алыксандр 
сдыууæрдæм. Кæм дур амал кодта, кæм цемент, кæм чъыр, 
кæм горæтмæ цыди, кæм хохмæ, æмæ йын алчидæр йе ’ххуысы 
хай лæвæрдта, фæлæ уæд, хæсты фæстæ, алкæуыл дæр мæ- 
гуыры гакк æфтыд уыдис æмæ бирæ самал кæнын йæ къухы 
не ’фтыди. 
Тыхсти Мæдинæт дæр. Алыксандр фыццаг куыд нысан кодта, 
афтæ нæ, фæлæ Мæдинæт сси Виктор Николаевичы хæдивæг, 
194 

партийы райком æмæ райæххæсткомы æрвыст лæджы бартимæ. 
Æмæ кæд арæзтады хицауыл нымад Виктор Николаевич уыдис, 
уæддæр Мæдинæтмæ уымæй къаддæр фыдæбон нæ хаудис. Уый 
хуыздæр зыдта районы адæмы; кæмæй цы домын хъæуы, кæмæй 
цы агурын хъæуы, уымæ дæсныдæр уыди. 
— Комиссар, нæ цемент нæ бæззы,—загътаид-иу инженер.— 
Афæдз дæр нæ ныффæраздзæни не станцæйы агъуыст. Дзуццæ- 
джы æрбаддзæни... 
Æмæ та-иу уæд Мæдинæт кæнæ йæхæдæг агурын райдыдта 
цемент, кæнæ-иу фæдисонау азгъордта Алыксандрмæ... 
Дыууæ мæймæ, йæ дæргъ æгасæй æртын метры кæмæн уыдис, 
йæ уæрх та дыууын, уыцы агъуыстæн йæ къултæ æмбисы онг 
схъил сты. 
Уæдмæ донуадзæн къанау къахджытæ дæр æртæ километры 
дæргъæн къанауæн къахт фесты йе ’мбис. Уалынмæ ралæууыдысты 
рувынафонтæ. Хуррæстæджытæ скодта, нартхоры æвзартæ дон- 
хъуаг æмæ хæмпæлгæрдæгæй бурбын хæссын райдыдтой æмæ 
нал дæр Алыксандры æвдæлди станцæйы арæзтадмæ, нал дæр 
колхозонты. Æрхæццæ сты мæнæугæрдæнтæ. Бирæ нал баззади 
картофкъахæнтæ æмæ нартхортоныны афонмæ дæр. Æмæ уæд 
электростанцæйы арæзтад бынтондæр æрхаудис, районы цы 
къорд куыстуаты уыдис, уыдоны кусджытæ æмæ службæгæнджыты 
чысыл къордмæ. Фæлæ-иу уыдоны дæр равдæлдис æрмæстдæр 
хуыцаубæтты, уымæй дæр-иу се ’ппæты нæ. Уымæн æмæ уыцы 
кусджытæ æмæ службæгæнджытæй алчидæр хъуыды кодта йæ 
зымæгыл—кæй картоф къахын хъуыди, кæй—хос кæрдын. 
Афтæ ахаста электростанцæйы арæзтад суанг ноябры бæрæг- 
бæттæм. Нартхорæфснайыны куыстытæ ма сæ тæккæ тынджы 
куы уыдысты, уæдмæ. Стæй та иу бон Мæдинæты фæндонмæ 
гæсгæ партийы райкомы бюройы ныхас рауадис электростан- 
цæйы арæзтады фæдыл... 
— Кæд аразæм, уæд аразæм. Кæд нæ аразæм, уæд та уал 
æй ныхгæнæм. Цалынмæ нæ бон бауа, уæдмæ... 
— Ома? Иу-цалдæр азы фæстæмæ!—цæхгæр сдзырдта Алык- 
саидр. 
— Кæмæндæр, дам, йæ бæндæн иу дагъæй не ’ххæсыд æмæ йæ 
дыууæ дыдагъы кодта,—хъуырхъуыргæнæгау загъта райæххæст- 
комы сæрдар Майрæм. 
— Уый кæй бæндæн уа æмæ йæ чи бæдта, уымæ гæсгæ у,— 
дзуапп ын радта Алыксандр. 
— Бæндæн дæр дæу фæуæд æмæ бæттæг дæр ды фæу. Фен- 
дзыстæм, куыд сæ сбæдтай, уый. 
Алыксандр йæ хъус нал æрдардта Майрæмы ныхæстæм. Хат- 
гай йæм афтæ фæкæсы, цыма Майрæм йæ ныхæстæ æрмæстдæр 
зæгъыны тыххæй фæдзуры. Цыма йæхимæ хуыздæр хъуыды кæй 
нæ вæййы æмæ æмбаргæдæр ныхас зæгъын йæ бон нæ вæййы, 
уый фыдæй сдзуры ныхмæ. Гъе уымæ гæсгæ райкомы секретарь 
Майрæмы ныхæстæ арæх йæ зæрдæмæ нæ иста. Æмæ-иу æм 
мæсты дæр сси, афæнд-иу кодта йæ бынатæй йæ суæгъд кæ- 
ныны тыххæй фарста æрæвæрын. Фæлæ Майрæммæ уыди иу 
195 

миниуæг: куы-иу старст, уæд-иу къухты æхсæнæй кæсагау æнцо- 
нæй фæцъыллинг ласта. Ноджы-иу партийы æмæ советон уæлдæр 
хицауады раз районы пайдайæн бахъуаджы рæстæг адвокат 
басгуыхтис. Уый иннæтæй дæсныдæр уыд семæ ныхас кæнынмæ... 
Райкомы бюро Мæдинæты фæндонмæ гæсгæ уынаффæ рахас- 
та: алы колхоз, алы куыстуатæн дæр хæсгонд æрцыди электро- 
станцæйы арæзтадмæ та ногæй бæлвырд бæрæг нымæц адæймæг- 
тæ радих кæнын. Ацы аз хъуамæ конд фæуа йæ агъуыст, æвæрд 
дзы æрцæуа генератор. 
Электростанцæйы арæзтад та базмæлыдис. 
* * * 
Уазал дымгæ Æрджынарæгæй къуыс-къуыс кæнын райдыд- 
та. Миты хъæпæнтæ хæхты цъуппытæ, хæхты фæхстæ æрæм- 
бæрзтой. Миты гæлæбутæ дзыгуыргай згъæлын райдыдтой быдыр- 
тыл. Тæгæрдоны былтыл их фæхæцыдис. Уæддæр ма адæм 
быдырты уæраджы сæртæм миты нартхор æфснайдтой. Æфсир- 
тæн сæ фылдæр миты бын фесты æмæ сæ уырдыгæй къахтой. 
Сыдысты къухтæ, сæ цъар скъуыдис, туг хъардта, фæлæ тæдз- 
гæ нæ кодта—уазалы салдис. 
Сæ мад æмæ сæ фыды æрбацыдмæ Фузæ æмæ Римæ пецы 
арт бандзæрстой, уæларт стыр цугуны дзаг дон бавæрдтой— 
мыййаг сæ искæмæн йæ къæхтæ тæвд доны æвæрын куы бахъæ- 
уа. 
Фатъимæт быдырæй æхсæвæрафон схæццæ. Æмæ куыддæр 
пецы раз балæууыдис йæхи батавынмæ, афтæ хæдзары фæми- 
дæг Аслæнбег дæр. Уый та электростанцæйы арæзтадæй фæ- 
зынд. 
— Ох-ох-ох! Куыд тæвд у! Куыд хорз у! Салам, мæ хойы 
гæппæлтæ! Афæдз уæ нал федтон. Уæ уындмæ сцыбæл дæн. 
— Ахæм хъарм хæдзары фæмидæг дæ. Цæуылнæ дзурай?— 
дзуапп ын радта Фузæ. 
— Уæдæ уазал хæдзары хъарм ныхæстæ чи фæкæны? Уый 
дæр хорз, фæлæ Алыксандр йæ къах ныццавта. 
— Мæ хæдзарыл, куыдæй?—фæцырд и Фатъимæт. 
Уæдмæ дуарæй æрбахызти Тæтæри дæр. 
— Абон электростанцæмæ генератор ластам вагзалæй,—сдзы- 
рдта та Аслæнбег.—Дæс тонны уæзæн. 
— О-гъо!—бадис кодта фузæ. 
— Уый дын «о-гъо!» Æфсæн дзоныгъы йæ бавæрдтам, æмæ 
йыл дыууæ тракторы баба.стам. Мæлæты дзæбæх лæсыди, стæй 
уæд йæ бынатмæ хæстæг фæхæрдгæнæны фæоцани. Алыксандр 
скатай. Уæдмæ та трактортæ сæ тых-сæ бонæй ахæцыдысты, 
канат атыдта, æмæ йæ хæд кæрон Алыксандры зæнгыл сæм- 
бæлдис. 
— Мæ къонайыл!—Фатъимæт тарстхуызæй хъуыста йæ лæппу- 
мæ. 
196 

— Цырыхъхъы фарс арæдывта, зæнджы хæцъæф фегом. Йæ 
туг фемæхсти. Мæнæ йæ бæппу бабаста. 
Тæтæри фæлладхуызæй йæхи æруагъта ныллæг æртæкъахыг 
бандоныл. 
— Æвæджиауы лæг сæфти Хуыцауы ницæуыл. Мæнгæн нæ 
акæнынц, фыды фарн мæрдтæм нæ цæуы, зæгъгæ. Йæ фыд 
дæр, мæгуыр, æхсæнадон хъуыддæгтыл йæхи бахордта. 
— Омæ сымах дæр... Уый йеддæмæ дзы ничи уыди?—хъуыр- 
хъуыр кодта Фатъимæт. 
— Куыд нæ дзы уыди?—дзуапп лæвæрдта Тæтæри.—Фæлæ 
дын куы зæгъын, алы зын ранмæ дæр йæхи фыццагæн æппары. 
Æндæр ма дзаг фынгтæ уыдаиккой. Уæд та дзы разындаид 
сæрæндæртæ. Зæгъæн ис: мæлæтæй фервæзти. Рынчындонмæ йæ 
аластой. 
— Дæ-дæ-дæй!—йе уæхсчытæ барызтысты Фатъимæтæн. 
— Электростанцæ тагъд уыдзæнис. Иу-цыппар мæйы, дам, 
ма. Æмæ уæд уæлæ уыцы царыл æрцауындздзынæн цырагъ. 
Дынджыр цырагъ. Мæнæ дæ сæры йас,—Аслæнбег йæ кæстæр 
хойы пух дзыккутыл йæ арм æрхаста æмæ феддæдуар. 
25. 
Каерæдзийы куы зонынц, уæдæй нырмæ 
дыууæйæ иумæ уынгты фыццаг хатт цы- 
дысты. 
— Дæ цонгыл дын хæцон? Куы фæкæлай,— загъта Мурат 
Мисурæтимæ æмбисæхсæв скъолайæ сæхимæ цæугæйæ. Цæвит- 
тон, Мисурæт æмæ йæ ’мбæлттæн, скъола кæй фесты, уый фæ- 
дыл кадджын æмбырд уыдис. Мурат дæр газеты номæй уыр- 
дæм æрбацыд, стæй иуафон аивæй раивгъуыдтой. 
Чызгæн хъыг нæ уыдис Мураты фæндон, фæлæ уæддæр 
загъта: 
— Мæ сæр нæ зилы, æз дæр, дæуæй уæлдай, ницы баныз- 
тон. 
— Сæр бирæ цæмæйдæрты фæзилы. 
— Цæмæй ма? 
— Æри уал, дæ цонгыл дын хæцон, науæд мæ ныхæстæй, 
мыййаг, æцæг дæ сæр куы разила,— æмæ йын йæ цонгмæ бав- 
нæлдта. Цыдæр æнахуыр фæлмæн æмæ уыйимæ зæрдæагайгæ 
фæкасти лæппумæ чызджы буар. Йæ цæсгом куыд ссыгъдис, 
уый дæр ма банкъардта. Лæппуйы бавнæлдæй чызгæн йæхи 
буар дæр пиллон суагъта. Сæ дыууæ дæр фефсæрмы сты æмæ 
иудзæвгар ницыуал сдзырдтой. 
Цыдысты сындæггай. Мисурæтты ’рдæм фæзилын кæм хъуыдис, 
уыцы цæхгæрмæ уынгмæ куы бахæццæ сты, уæддæр уыцырдæм 
нæ аздæхтысты. Чызг та, цыма кæцырдæм цæуынц, уый зонгæ 
дæр нæ кодта, афтæ дардта йæхи. ,Уымæн æмæ амондджын 
197 

уыди—скъола каст фæци, Мурат—йæ фарсмæ. Къуырийы фæстæ 
та афардæг уыдзæни. Мæс::уымæ йæ хомæ. 
— Дæ зæрдæмæ фæцыди не ’мбырд?—æрæджиау бафарста 
чызг. 
— Уæ директор дæ хорз раппæлыди., 
— Дæуæй та? Ноджы чи? Райкомы фыццаг секретарь! 
— Мæн тыххæй дзæгъæл ныхас уыд. 
— Уый та цы хоныс? Райкомы секретарь? Фæлæуу, æз дæ 
куы нæ сардауон,—чызг ^ъазгæмхасæн ныхасгæнгæйæ æрлæу- 
уыди æмæ лæппумæ ныккасти. 
— Уыцы скъола æз æртæ азы размæ фæдæн каст. Мæ кой 
дзы нал хъуыди. 
— Хъæбатыр кæй дæ, ууыл нæ сæттыс? 
— Хъæбатыр куы уаин, уæд дæ мæ хъæбысы акæнин. 
— Уый хъæбатырдзинад нæу. Æдзæсгомдзинад у... 
— Кинойы дæр никуы уыдтæ? 
— Æмæ нæ цардæй кино аразæм? 
— Уый дæр цард у,—Мурат чызгмæ фæзылди æмæ йын йæ 
уадулыл йæ. былтæ авæрдта. Уый æнцад лæууыди. Æмæ уæд 
лæппу фæныфсджындæр æмæ йын йæ былтæн аба кодта. 
Чызг фестъæлфыди. 
— Смæсты мæм дæ? 
— Нæ хъуыди уый...—сабырæй загъта Мисурæт.—Æз къуы- 
рийы фæстæ Мæскуымæ цæуын... Мæ хомæ... 
— Уазæгуаты? 
— Ахуыр кæнынмæ! 
Мурат бирæ рæстæг ницы сдзырдта. 
— Æмæ Дзæуджыхъæумæ цæуылнæ? 
— Мæ-гъа, мæ хо мæм сæрвыста. Дыууæ азмæ ахуыргæнæ- 
гæй ссæудзынæн. 
— Ссæудзынæ? Ардæм? Фæстæмæ? 
— Уæдæ кæдæм? Мæ мад... стæй... 
— Стæй ма цы? 
— Ды искуыдæм куы ацæуис, уæд фæстæмæ нал æрбаздæ- 
хис?.. 
— Куыд нæ... 
— Цæмæн?.. 
— Мæ райгуырæн хъæу, мæ ныййарджытæ... Стæй ма... 
— Цы? 
Мурат чызджы йæ хъæбысы фелвæста. 
— Фысдзынæ мæм? 
-О... 
— Æрмæстдæр мæнмæ... 
— Мæ мадмæ дæр. Чызджытæм... 
— Лæппутæй никæмæ?.. 
— Никæмæ... 
— Басомы кæн. 
— Сомы кæнын. Мæ иунæг хойæ... 
198 

# * * 
Июлы фæстаг хуыцаубоны арвыл мигъы цъупп нæ зынд. 
Къуырийы размæ дзæбæх уарынтæ æрцыди, зæхх схæмпус æмæ 
зайæг хал абухын райдыдта. Колхоз гъæйттæй мæнæу карста. 
Тæтæри та йæ куырдадзмæ ацыди æрæджиаугомау. Мураты 
Дзæуджыхъæумæ ахуыр кæнынмæ фæндараст кодтой. Лæппу 
кæй цыд, уый фыдæн æхсызгон дæр уыди, катай дæр кодта. 
Колхозы куыстæй ницанæбæрæг пайда истой. Лæппу та алы 
мæй дæр хæдзармæ æхца хаста æмæ сæ кæд бирæ бæркад нæ 
уыдис, уæддæр дзы-иу сæ тыхстытæ ацарæзтой. Ахæм хъуыдытæ- 
иу арæх фæзынди Муратæн йæхимæ дæр. Фæлæ фырт дæр 
æмæ фыд дæр нæ зыдтой, сæ хæдзар тыхст кæд нал уыдзæн, 
уый. 
Фатъимæт дыууæ боны дæргъы фæрæвдзытæ кодта йæ фырты. 
Иунæг лæгъз хæдон ын уыдис æмæ йын æй ныхсадта. Бахуыд- 
та йын дыууæ ирон дзабыры, уæфстæ та сын машинæйы цал- 
хы резинæйæ скодта æмæ зына-нæзына зылын бадтысты йæ 
къæхтыл. 
Гъе афтæмæй июлы фæстаг хуыцаубон Мурат аивгъуыдта 
горæтмæ йæ хæлар Тузаримæ. 
Дзæуджыхъæуы уынгтæ адæмæй æмызмæлд кодтой. Сæ дарæ- 
сæй, сæ ордентæ æмæ майдантæй бæрæг дардтой, хæстæй чи 
сыздæхти, цард кæй аууæрста, фæлæ сæттын чи нæ бакуымдта, 
уыдон. 
Горæты кæронмæ ’ввахс педагогон институтæн уыдис æртæ- 
уæладзыгон æмдзæрæн. Уæттæй иуы æрцардысты Мурат æмæ 
Тузар. Æртыккаг бон сæм фæзынди, æфсадæй нырма абон чи 
æрыздæхт, ахæм бæзæрхыг хъазахъхъаг, сæ хъæуккаг, зæронд 
цалхгæнæг Василийы кæстæр фырт Георги дæр. Уый æрбацыди 
сихæрттыл, йæ сау-сауид; къæбæлдзыг сæрыхъуынтыл йæ галиу 
къух фасæгау æрхаста, афтæмæй салам радта: 
— Уæ бонтæ хорз, мæ.хæлæрттæ!—Уаты къуымтæм æркасти 
æмæ ма йæ ныхасыл бафтыдта:—Иу хæст фæци, иннæ рай- 
дыдта. Уæвгæ хъазахъхъагæн йæ хъуыддаг афтæ у. Æдзухдæр 
хъуамæ хæцгæ кæна. 
Мурат йæ бандонæй фесхъиудта. 
— Георги! 
Уый лæппумæ æдзынæг ныккасти, стæй ныхъхъæр кодта: 
— Мурат! Уый дын æмбæлд, гъе! Зоныс, нæхимæ дæр нæма 
уыдтæн. Æнæхъæн авд азы! Æрæджы мын кодта. Хуыцау хорз 
æмæ ма мын ме ’вдисæндар æфсадмæ рарвыстой. Фыццаг хæс- 
тон скъоламæ цæуинаг уыдтæн, стæй иу æхсæвмæ мæ фæнд 
аивтон. Зæгъын, хæст нал уыдзæни... Цæй, куыдтæ стут? Дæ мад, 
дæ фыд? Мæ зæрæдтæ та? Уæдæ иумæ, и? Нæ фыдæлтау. 
Дыккаг бон фæлварæнтæм цæуыны размæ Георги Сырх Стъа- 
лыйы æмæ Фыдыбæстæйы хæсты дыккæгæм къæпхæны орден- 
199 

тæ æмæ æртæ майданы йæ риуæй рафтыдта æмæ сæ йæ чу- 
мæданы нывæрдта. 
— Мыййаг мæ куы бахъыгдарой. 
Уыцы ныхæстæй Георги Мураты зæрдæ бынтондæр балхæдта. 
Тузар æмæ Георги хъæядзæгæй куы рацыдысты фæлварæнæй, 
Мурат та уæд бахызти мидæмæ. Йе уæнгтæ цæмæндæр ризæ- 
гау кодтой, афтæмæй историйы ахуыргæнæджы комкоммæ æр- 
бадти. 
— Де ’нгуылдзтæ хæсты ахаудысты?—бафарста йæ ахуыр- 
гæнæг, йæ кæсæнцæстыты бынæй лæппумæ æдзынæг кæсгæйæ. 
Мурат фæсырх. «Ам дæр та уыцы æнæхайыры æнгуылдзтæ. 
Ома хæсты уыдтæн æви нæ уыдтæн?» Йæ сæр иуварс азылдта 
æмæ æнæбарыгомау дзуапп радта: 
— Нæ... Нæхимæ... Хъæуы...—Радзуринаг уыди, йе ’нгуыл- 
дзтæ кувд ахаудысты, уый, фæлæ йæм уыцы хъуыды хи раст- 
гæнæгау фæкасти æмæ ницыуал загъта. Йæхинымæры ратыхсти, 
иучысыл ма хъусæй алæууыди, стæй къæмдзæстыгхуызæй дзуапп 
дæттын райдыдта йæ билеты фыццаг фарстайæн. Дзырдта сын- 
дæггай, ныфссастæй, йæ акомкоммæ къуыммæ кæсгæйæ. «Йæ къух- 
тыл, æвæццæгæн, исты фехæлди,—дзырдта ахуыргæнæг хины- 
мæры.—Хæсты рæстæг ахæм бæллæхтæ бирæтыл æрцыди. Ноджы 
мæлæты фыдхуыз у, йæ рæуджытæ сахъат ма уæнт... Ахуыр 
кæныны бæсты уал йæхимæ куы базилид, уæд æвзæрдæр нæ 
уаид. Скъолайы ахуыргæнæн чингуыты цы ис, уымæй дзæвгар 
фылдæр зоны. Цымæ раздæр та цы куыста?» Муратмæ афтæ 
фæкаст, цыма йæм ахуыргæнæг нæ хъусы æмæ ноджы тынг- 
дæр стыхст. «Æвæццæгæн, æдылы ныхæстæ кæнын»,—загъта 
йæхицæн æмæ ныхъхъус. 
— Фæскомцæдисон нæ дæ?—бафарста йæ ахуыргæнæг. 
— Нал дæн.' 
— Æппаргæ дæ ракодтой? 
— Нæгъ... 
— Кусгæ та цы кæныс? Колхозы? 
-О... 
Йæ ком хус кæнын райдыдта Муратæн. Йæ дзыппæй систа 
Мисурæты лæвар урс фындзыкæлмæрзæн æмæ дзы йæ ных æр- 
сæрфта. 
Йæ зæрдæ суынгæг. Æрбаймысыди Ауызбийы, Тæтæрийы, 
фатъимæты... «Цы цæсгом сæм равдисдзынæн, æнæ истæмæй 
фæстæмæ куы ныздæхон, уæд? Цы хъуыды кæндзысты Аслæн- 
бег, Фузæ æмæ Римæ? Фæхудинаг дæн...» 
— Исты зæгъинаг ма дæ? 
Лæппу къуыттыйау бадти. 
— Цу, уæдæ... 
Йæ сæр зылди Муратæн, цудтытæгæнгæ уынгмæ рацыд. Чысыл 
ма бахъæуа, дæргъмæ уынджы цы машинæ сцæйтахти, уый 
бынмæ бахауа. Машинæ дзыхълæуд фæкодта. 
200 

— Лæппу, дæхимæ цæуылнæ кæсыс?—айхъуыста Мурат зонгæ 
хъæлæс. 
Лæппу, йæм сонт зылд фæкодта. Мæнæ сæ райкомы «Виллис». 
Шофыры фарсмæ—Алыксандр. 
— Цы кæныс, дæ хуыз куы фæлыгъди? 
— Ницы,— сæргуыбырæй дзуапп радта Мурат. 
— Æрбакæс-ма мæм. Кæм уыдтæ? Фæлварæн лæвæрдтай? 
— О... 
— Æнхъæлдæн, ницы срыг калдтай. 
Мурат цы загътаид, уый нæ зыдта. 
Алыксандры зæрды уыди машинæйæ рахизын, фæлæ йæ бы- 
натæй нæ фезмæлыд. 
— Цæргæ та кæм кæныс? 
— Æмдзæрæны... 
— Цу уал уæдæ дæхи аирхæфс æмæ иннæ фæлварæнтæм 
цæттæ кæн. Тæрсгæ ма кæн. Мæхицæн амал куы нæ суа, уæддæр 
дæм исчи зындзæни,—йæ ныхас балхъынцъ кодта Алыксандр 
æмæ аивгъуыдта. 
Машинæ куы арасти, уæд Мурат цыдæр агурæгау фæйнæр- 
дæм аракæс- бакæс кодта, стæй горæты стыр уынджы ’рдæм 
йæ ных сарæзта. «Куыд рауади уый? Æндæр истæмæй дæр ма 
куы уыдаид, зæгъæм, физикæйæ кæнæ алгебрæйæ, фæлæ исто- 
рийæ... Цы банхъæлдта Алыксандр? Редакцийы дуарæй фæстæмæ 
куы бакæсон, уæд мæм Мацыхъо хърихъуппау йæ даргъ къу- 
бал сиваздзæн æмæ зæгъдзæни: «Нæ дын дзырдтон, дæ бынаты 
бад». Хъуыдытæ кæрæдзийы ивтой. Фæстæмæ та кусын райдай- 
дзæн. Чи зоны, уый йын хуыздæрæн фæуа. Кæд сæ хæдзары 
уавæр иучысыл фæрæвдздæр уаид. 
Мурат цыди, фæлæ кæдæм, уый йæхæдæг дæр нæ зыдта. 
Æххормаг дæр ын уыд. Уалынмæ йæ цæстытæ ацахстой зонгæ 
адæймаджы. Йæ хæд акомкоммæ æрбацæйцыди Хъамболат. 
,«Уый хъуаг ма уыдтæн»,—сдзырдта хинымæры æмæ фæстæмæ 
фæзилынмæ хъавыд, фæлæ йыл уæдмæ Хъамболат ныццин 
кодта: 
— Мурат! Мæ чысыл æфсымæр! Мигъ бон хур фенæгау!.. 
Цæййас сдæ уый, цæййас! Бауырнæд дæ, тыххæйты ма дæ ба- 
зыдтон,—æмæ цыма æппындæр се ’хсæн зулдзыхы ныхас дæр 
никуы рауад, уыйау æй йæ хъæбысы æрбакодта.— Цæуæм нæ- 
химæ! Æнæуæлдай ныхасæй нæхимæ! 
Мурат нал сарæхсти сæфсон кæнынмæ дæр æмæ æвæндонæй 
Хъамболатимæ араст. Аивæй-иу йæ цæст æрхаста йæ хистæрыл. 
Куыд уыд, афтæ цардхуызæй баззади. Мураты зæрдыл æрба- 
лæууыдис, хохы куыд ныххылтæ сты, уый. «Æмæ ныр йæ фарс- 
мæ æнцад-æнцойæ цæуын,—йæхиуыл худти лæппу.—Цымæ йæм 
ныр та цы хъуыдытæ ис? 
Терчы цурмæ. бахæццæ сты. Нарæг уынджы рахизырдæм фæ- 
зылдысты æмæ фисынæй дыккаг хæдзары цур æрлæууыдысты. 
Х*ьамболат йæ дзыппæй фелвæста даргъгомау дæгъæл, кулдуары 
201 

чысыл бахизæны гуыдыры йæ фæцавта, фæзылдта йæ æмæ дуар 
байгом. Æдде бакæсгæйæ ницанæбæрæг хæдзар уыдис. Иууæла- 
дзыгон, агуыридурæй амад, уынджы ’рдæм ын æртæ стыр ру- 
дзынджц. Кæртмæ бахызтысты. Йæ цæст ыл ахаста. Хæдзары 
уыдаид фондз-æхсæз уаты. Уæрæх кæрт—сыгъдæг æфснайд. 
Сарайы къуымы саст сугтæ цары онг амад. 
— Уый дын нæ хæдзар. Хохаг лæгмæ хуыздæр кæм хауы,— 
хъазгæмхасæн дзырдта Хъамболат. 
Бахызтысты уæрæх тыргътæм, уырдыгæй дынджыр уатмæ. 
Муратæн сæхи уæттæй дыууæйæ дæр егъаудæр. Дуары баком- 
коммæ къулыл—Сталины хуызист генералиссимусы формæйы... 
Къуымрæбын—бæрзонд скъапп, йæ фарсмæ—уаты астæу—тым- 
был стъол, йæ алыварс—бандæттæ, пъолыл стыр гауыз тыд, 
къулыл—дзæбидыры сыкъатæ. 
— Æрбад, ме ’фсымæры гæппæл, æрбад, кæм дæ фæнды, 
уым. Кæд фæллад дæ, уæд диваныл дæхи æруадз. Науæд мæнæ 
стъолы раз æрбад. Уæдмæ нын кæд исты дæр фениккой.—Хъам- 
болат бафиппайдта, Мурат Сталины нывмæ уæлдай æдзынæгæй 
кæй кастис, уый æмæ цыма йæ цæргæ-цæрæнбонты дæр уый 
цæрайæ фæцард, уыйау сдзырдта: 
— Хъæбæр лæг у, æвæдза!... Историйы тыхджынтæ куыннæ 
уыди, фæлæ дзы уæддæр амæн æмбал нæй. Ныронг æй чи- 
дæртæ не ’мбæрстой. Кæуылты лæг у, кæуылты! Нывгæнæгæн 
дунейы æхца бафыстон. 
Къæсæрæй æрбахызти Хъамболаты бинойнаг. Уый дæр йæ 
хуыз нæ аивта. Æрмæст цыма йæ хъоппæг цæстытæ фæкъад- 
дæр сты. Æвæццæгæн, хæрзхуыздæр кæй фæци, уымæ гæсгæ 
афтæ зынди. 
— Мæ къонайыл! Ай нæм æмбисонды уазæг куы ис!—ныц- 
цин ыл кодта æфсин.—Æгас цæуай! Кæцæй фæдæ? Дзæбæхтæ 
стут? Фæлладхуыз дæ. Ныр дын ницуал у. Хохы нæм куы уыдтæ, 
уæд-иу дæ уындæй мæ зæрдæ барызти. 
Муратæй нæ ферох, сылгоймаг æм уæд цы цæстæй касти, 
уый. Зæгъын ницы бафæрæзта, сыстад, йæ къух æм бадаргъ 
кодта. 
Зæрдæбынæй фæхъыг кодта Мурат Хъамболаты мадыл. Уый 
фæзиан афæдзы размæ. 
— Марадз-ма. Ахæм зынаргъ уазæг. Мацæуыл бацауæрд...— 
Йæ бинойнагмæ баздæхти Хъамболат. , 
«Мæ мæгуырдзинад мын мæ цæстмæ чи дардта, фыдызнæгты 
æрбабырстыл цин чи кодта, уый ныр, акса-ма, цы цард кæны! 
Хæрзаг зæгъы, йæ гуыбын ын бафсаддзынæн æмæ йæ зæрдæ 
æрфæлмæн уыдзæни. Куыд нæ, стæй». 
— Бузныг, æфсæст дæн,—загъта Мурат.—Ныртæккæ бахорд- 
тон. 
— Мах дæр дын кусарт, мыййаг, нæ акæндзыстæм. Ацы 
æнамонды хæст адæмы заууатимæ æртардта. Алцы дæр зæлæтник- 
кæй барæм... 
202 

Уæдмæ æфсин стъолыл æрæвæрдта стуры сæры æмбис, гар- 
чицæ æмæ хиконд æнхъизæнджын дзул, гуырдзиаг сæны авг. 
Хъамболат рауагъта дыууæ чысыл агуывзæйы, иу дзы Мураты 
раз æрæвæрдта, иннæ систа æмæ скуывта: 
— Цæй, стыр Хуыцау нын кæддæриддæр ахъазгæнæг куыд 
уа, ахæм амонд нæ уæд. Мах сæфтмæ чи бæллы, уыдон сæфт-иу 
нæ цæстæй куыд фенæм, ахæм амонд дæр нæ уæд. Сталины 
цæрæнбоны тыххæй дæм сидын,—æмæ йæ нуазæн анызта, Мурат 
бузныг загъта æмæ йæ нуазæн æрæвæрдта. 
— Цытæ кæныс, уый? Ахæм сидтæн æнæнуазгæ нæй. Ныр 
лæг дæ, æнæхъæн лæг. Омæ уæд та хæргæ акæн. Фыдæ^æттæ 
кæнæм. Цæрын кæй бон у, фæлæ уæддæр бонтæ æрвитæм. Æмæ 
уæдæ куыдтæтæ стут? Ныууаинаг уæм вæййын æмæ къухы не 
’фты. Хæргæ-ма акæн, хæргæ.—Хъамболат сæры дзидзатæ æр- 
карста æмæ сæ Мураты раз чысыл тæбæгъы æрæвæрдта. 
Мурат дзидзайы карст гарчицæйы атылдта æмае йæ æрæу- 
уылдта. Лæппуйы улæфæнтæ ахгæдтой, йæ цæссыгтæ æркалдысты. 
Хъамболат бахудт æмæ йын дзулы къæбæр йæ разы авæр- 
дта. 
— Мæ мад, мæ фыд цы мæрдты сты, уыцы мæрдтыстæн, мæн 
аххос уыд. Акса-ма, ды гарчицæйыл ахуыр, ай-гъай, нæ уы- 
дзынæ. 
. Мурат дзулы къæбæрæй ныррус кодта, аныхъуырдта йæ æмæ 
арф ныуулæфыд. Хъамболат йæ цæстытæй худти. Æрæджиау 
та сд^ырдта: 
— Гарчицæ хæрын дæр сахуыр уыдзынæ. Суанг ма уæрыччы 
фыдæй бур физонджытæ хæрын дæр... Адæймаг куы зона, уæд 
алы заманы дæр, хъæлæкк, цæрын йæ бон бауыдзæн. Цæрын 
зонын хъæуы. Ууыл институты нæ ахуыр кæнынц. Адæймагæн 
йæхицæй кæнгæ у. Хæлæрттæ мын бирæ ис. Радтаджы къух 
та райсаг у.—Хъамболат агуывзæ æрыдзаг кодта æмæ йæ 
анызта.—Дæуæн æй зæгъын. Æнæ уазæг дæр нæ вæййæм, куы 
нæм чи фæзыны, куы—чи. Хицæуттæн та, дæхæдæг зоныс, фынг 
æвæрын æнцон нæу... Ацы властæн дзы æмбал нæй. Хъæздгуы- 
ты власт раджы аивгъуыдта. Мах та мæгуыр адæм стæм æмæ 
мæгуыры цæрдтытæ кæнæм.—Хъамболатйæ цæстытæ аууæрста, 
цыма хуыссæгхъуаг уыдис, уыйау æмæ фæлмæнæй загъта: 
— Ахæр-ма, дæ хорзæхæй. Дæ карæн лæппу хæраг вæййы. 
Æрбауай-иу, дæхи хæдзар у. Не ’фсин дæ бирæ уарзы. О, 
хæдæгэй, партимæ бацыдтæ, зæгъгæ, фехъуыстон. Газеттæм дæр 
куы афыссыс. «Рæстдзинады» дын иу-дыууæ хатты бакастæн 
дæ фыстытæ... Нæ хистæр лæппу дæ тынг раппæлыд. Æз мæхæ- 
дæг арæхдæр мæскуыйаг газеттæм æркæсын... Дунейы хъуыд- 
дæгты тыххæй уым дæсныдæр фыссынц. Гъе æмæ, зæгъын, чи 
зоны, искуы стыр хицау куы суай æмæ дæм-иу мæ лæдзæджы 
æнцæйтты куы бамидæг уон... Ацы власт домбай у... Социализ- 
мæн ныр æппæт дунейы дæр, хъæлæкк, æнæ фæуæлахиз хос 
203 

нал и,—йæ чысылгомау донхуыз цæстытæй Муратмæ комкоммæ 
ныккаст, цыма лæппуйы зæрдæйы цы сагъæстæ уыд, уыдон ба- 
зонынмæ хъавыди. Муратмæ та афтæ фæкасти, цыма йын 
Хъамболат йæ хъуыдытæ бамбæрста. Æрæмысыди, куыд сæ 
ралыгъд, уый. «Уæд æндæр увди рæстæг. Чи зоны, æрмæст 
Хъамболат нæ хъуыды кодта афтæ. Уыдис ма нæм, уæлахиз 
кæй нæ уал уырныдта, ахæмтæ. Æвæццæгæн, йæ тыхстæй дзырд- 
та. Кæд æй, мыййаг, дзæгъæлы æрцахстой. Ахæстоны кæй фæ- 
бадтис, уый фæдыл кæд уыди мæсты æмæ йæхи афтæ уымæн 
дардта». 
— Царды фæндæгтæ, хъæлæкк, гакъон-макъон сты,—дзырдта 
Хъамболат.—Адæймаг куы Хъæриуы хохмæ сфардæг вæййы, куы 
та... Знон раст цы уыди, уый абон хатгай раст нал вæййы. Æз 
базæронд дæн, уæддæр ма бирæ цыдæртæ не ’мбарын. Кæм 
ис, уым сызгъæрин талатæ суадзæд ацы цардаразæг. Ахæм налат 
знаджы чи абырста, уыдон хуымæтæджы адæм не сты. Махимæ 
æмдугъ кæнын никæйуал бон бауыдзæни... 
Хъусы Мурат йе ’рвадмæ, хъуыды кæны йæ ныхæстыл. Фæлæ 
йыл уæддæр не ’ууæнды, уæддæр æм йæ зæрдæ æлхынцъæй 
баззайдзæни. 
26. 
Педагогон институты доцент Арсæмæгты 
Бимболат бады йæ кусæнуаты æмæ йæ 
къухы цы сызгъæрин. пъероджын ручкæ ис, уый урс гæххæт- 
тыл æнæрæнцойæ йæ фæд уадзы... 
«...Ирон адæмы хъæбатыр фырттæ, нæртон, адæмы туг сæ 
тугдадзинты кæмæн згъоры, сæ рагон хъайтар фыдæлты мини- 
уджытæ бирæ æнусты сæрты чи рахаста, уыдон Ленин æмæ 
Сталины партийы сидтмæ сыстадысты æмæ цъаммар знаджы 
ныхмæ тохы равдыстой æнæфенгæ хъæбатырдзинад. Нæртон 
адæмы хъæбултæ...» 
Телефоны дзæнгæрæг та нал æмæ нал æнцади. Бимболат 
бахъуыр-хъуыр кодта æмæ хæтæл систа. Йæ хъустæ ацахстой 
сылгоймаджы хъæлæс: 
— Уæ хорзæхæй, байхъусут. 
Йæ хæдфæстæ райхъуыст нæлгоймаджы ныхас: 
— Бимболат дæ? Дæ райсом хорз! Бахатыр кæн, дæ хор- 
зæхæй. 
Бимболат базыдта Алыксандры. Йæ раздæры студент, пар- 
тийы райкомы фыццаг секретарь, зымæджы та йæ республикæйы 
Сæйраг Советмæ депутатæй равзæрстой. 
— О,. салам алейкум, мæ хæлар! Кæдæй-уæдæй м.а дын дæ 
хъæлæс фехъуыстон!—ныццин кодта Бимболат.—Кæм фесæфтæ? 
Куыд сты хабæрттæ? 
— Бузныг. Адæмы фæзмыныныл архайæм,— дзуапп радта 
Алыксандр.— Æхсызгон курдиат мæм ис æмæ мæ ахуыргæнæгæй 
204 

хуыздæр кæмæ бадзурон? Æххуыс мæ куы бахъæуы, уæд дæу 
дуæрттæ бахойын. 
— Табуафси, æххуыс, дам, ма-иу Чырыстийы дæр куы бахъуыд. 
Адæм сæ кæрæдзийæн цард дæр аразынц, кæрæдзийы сафгæ 
дæр кæнынц. Нæртон адæм дæр афтæмæй бабын сты... 
— Нæртон адæмы кад чи нæ рох кæны, уыдон сæхæдæг 
дæр нæртон адæмæй æнæлæгдæр не сты. 
— Мах та цæй лæгтæ стæм, фæлæ уæддæр, Хуыцауæй разы, 
гæххæтт хъулон кæнын базыдтам. Ног чиныгыл та мæхи тухийæ 
марын. Нæртон адæм хъайтар кæй уыдысты, уый ма ноджыдæр 
иу хатт сбæрæг ацы хæсты. Сæ фæдонтæ сæхи равдисын базыд- 
той... 
— Ды уымæн æвдисæн. 
— Æз та цы уыдтæн? Дæлæмæ дæр майор æмæ уæлæмæ 
дæр... 
— Фондз ордены æмæ авд майданы чи райста, уый майор 
нæу, фæлæ æнæхъæн инæлар-майор у. 
— Стауын та мæ байдыдтай. 
— Цы уыди, уымæ ницы æфтауын. 
— Бузныг. Мæ туг сæ райстон... Гъо, æмæ уый дзырдтон. 
Наукæ факттæ уарзы. Нæртон адæмы таурæгътæ иннæ адæмтæм 
дæр сты, фæлæ æвзæргæ махмæ ракодтой... Ам æххæстдæрæй 
равдыстой сæхи... 
— Уæдæ-ма уæд æххæст иу нæртон хъуыддаг бакæнæм. Цæ- 
виттон, нæ районы газеты иу дзæбæх лæппу кусы. Йæ фыд 
Тæтæрийы йын зоныс. Лæппу скъолайы тынг хорз ахуыр кодта, 
партимæ дæр æй райстам. Ныр сымахмæ фæлварæнтæ дæтты. 
Знон цыма историйæ нымтъеры. Бæлвырд мын ницы загъта, 
фæлæ йæ æнкъардæй федтон... 
— Ууыл дæ сæр ма сриссæд,—загъта Бимболат.—Кæм ис дæ - 
Батрадз? 
— Мурат хуыйны... Институты. Æмдзæрæны. 
— Кæд ма мæ дзырд исты давы, уæд æй студентыл нымай. 
— Стыр бузныг. 
— Хорздзинæдтæй хайджын у,— дзуапп радта Бимболат, хæ- 
тæл æрæвæрдта æмæ сахатмæ æркаст. Уыди дыууадæс. Тилифон 
цы тумбочкæйыл æвæрд уыд, уый дуар бакодта, сомихаг коньячы 
авг систа æмæ дзы, дыууæ æнгуырстуаны дзаг кæм бацыдаид, 
ахæм æвзист нуазæны æркодта. Фыццаг æм басмыста, стæй йæ 
ахуыпп кодта. Зæрдæйы тугдадзинтæн хос у, зæгъгæ, йын дзырд- 
та йæ зонгæ дохтыр. Æмæ дзы хæрды размæ уыцы гыццыл 
рюмкæйы дзаг аназы. Йæ кусæнуатæй бахызт егъау æмæ аив 
фæлгонцгонд уазæгдонмæ, уырдыгæй та хæрæндонмæ. Уым урс 
стъолæмбæрзæны уæлæ—дыууæ цымгæфых айчы, дзулы карст, 
базары æлхæд нæлхæ, сызгъæрин доны тылдау чи æрттывта, 
ахæм цайфыцæн. Урс хъулон куатæйы хæринаггæнæны архайдта 
Маринæ. 
— Лæппу, закъон лакъон ма кæн. Æркæс-ма дæ сахатмæ. 
205 

Æнхъæлдæн та кæимæдæр нæртон адæмы хабæрттæ æвзæрстай. 
— Алыксандр мæм дзырдта районæй. 
— О, дæ кæддæры студент! Мæ зæрдæмæ цæуы. Нæ хæс- 
тæг ма бауа... 
— Ома? 
— Мæнæн ис ходыгъд. Мæдинæт... 
— Нæ дæ æмбарын... 
— Гукк! Æнæ бинонтæй дæр кæм цæрдзæни?.. 
— Дыккагæн?—бахъуыр-хъуыр кодта Бимболат. 
— Адæцмаг адæймаджы зæрдæмæ куы цæуа, уæд æм дæсæй- 
магæн дæр фæцæудзæни. Стæй Мæдинæт дæр куырдуаты баззад... 
Уæд мæ ингæны ныккæс, дæуæн фондзыссæдзы куы уыдаид, 
уæддæр дын «нæгъ» нæ загътаин. Стæй дын кæд уыди, уæддæр 
дæ хæйрæг базонæд. Нæлгоймæгтыл фæд нæ зайы... 
— Сайыс... Фæд зæрдæйы баззайы. 
Бимболат уарзта йæ иунæг хойы æмæ ныр йæ бинойнаджы 
ныхæстыл асагъæс кодта. «Дыккагæн, дыккагæн»,—дзырдта йæ- 
хинымæры. 
— Цыппæрдæс æмæ йыл ссæдз азы йеддæмæ нæма цæуы, 
йæ уынд—уынд, йæ конд—конд, йæ зонд адæймагæн хæлæггаг. 
Уал азы сау фæдардта... 
Бимболат ныхъхъуыды кодта йæ бинойнаджы ныхæстыл. «Мæ 
хо дæр сывæллон нал у. Авд æмæ йыл ссæдз азы цæуы... 
Мæгуыр, зæрæдтæн лæггад кæны.—Йæ ныййарджыты йæхимæ 
бæргæ фæхоны, фæлæ йæ ской дæр нæ уадзынц.— Райкомы фыц- 
цаг секретарь, ме студент, ныр хъуамæ мæ сиахс... Чи зоны, Мари- 
нæ раст у... Цы уыди, уый федтам, цы уыдзæн, уый дæр та фен- 
дзыстæм...» 
Маринæйы ныхæстæ Бимболаты зæрдæйы ахастыд фæзын- 
дысты. Фæлæ дзы уæддæр Алыксандры курдиат нæ ферох и. 
Бимболаты фæдзæхстмæ гæсгæ историон факультеты декан 
Мураты æмдзæрæны бацагурын кодта. Лæппу йæм фæзынди. 
— Дæ зæрдæ мыл фæхудти?—фарста декан.—Цыппарæй фыл- 
дæр никæмæн февæрын. 
— Нæ, куы ницы... Бузныг... 
— Бимболат мæм дзырдта, мæ хъæуккаджы, дам, мын æн- 
хъæлдæн, бафхæрдтай. 
— Æз ницы загътон... Никæмæн ницы,—æфсæрмы хуызæй 
загъта лæппу. 
Иннæ фæлварæнтæ æдыхстдæрæй радта æмæ нымад æрцыди 
Цæгат Ирыстоны педагогон институты историон факультеты сту- 
дентыл. 
* * * 
Мурат æмæ йе ’мбæлттæ сæ уаты бадтысты. Студент кæрдзын 
æмæ донæй хъуаг куы нæ уа, фæлварæнтæ дæттын æй рæх- 
джы куы нæма хъæуа, уæд æй ныхас кæнынæй ничи бафсад- 
дзæн... 
20« 

Ацы хатт фæбыцæу сты рагон спартайнаг царды æгъдæутты 
фæдыл. 
— Спартайнæгтæй æз райсин фæсивæды уæнгдыхæй, буары- 
хъæдæй хъомыл кæныны æгъдæуттæ,— дзырдта Георги. 
— Ха-ха-ха!—хъæрæй ныххудти Тузар.—Ды ма нæ нæ къах 
æмист кæнын дæр сахуыр кæнис. Цагъайраджы дугæй социа- 
лизммæ æгъдæуттæ хæссын æрмæстдæр генийы бон у. 
— Мæ фыд исты цыргъаг куы фæаразы,—сабыргай райдыдта 
Мурат,—уæд æфсæйнаг сырх зынг скæны, стæй йæ уазал доны 
ацæвы. Афтæ бзхсиды æндон, Адæймаг хъуамæ сфæлтæра, хид 
фæсонтæй кæм фæкæлы, улæфт хъуырмæ кæм схæццæ вæййы, 
ахæм куысты. Мæнæй аразгæ куы уаид, уæд, бæгуыдæр, спартай- 
наг æгъдæуттæй нæ цардмæ иуæй-иуты æрбахæссин. 
— Алы дуг дæр йæхи æгъдæуттæ кæй домы, уый куыд 
не ’мбарут?—нæ разы кодта Тузар. 
— Ивгъуыд дуджы хорзæй цы уыд, уый цæуылнæ хъуамæ 
райсæм?—нал та фæлæууыди Георги. 
— Ног цардарæзтæн хъуамæ уа йæхи ног æгъдæуттæ. 
— Алы бон дæр дæ хæмхудтæ доны удайыс. Æмæ, зоныс, 
спартайнæгтæ дæр афтæ кодтой.—Мæстæймарæгау дзырдта Геор- 
ги. 
— Демæ разы нæ дæн,—дзырдта Тузар. 
— Æмæ уæдæ заводтæ, æфсæйнаг фæндæгтæ, цæрæн хæдзæрт- 
тæ... Литературæ æмæ музыкæ... Дæумæ гæсгæ хъуамæ дзыхъ- 
хъынногæй арæзт кæнæ фыст æрцæуой? 
— Раст дзуры Георги,—йæ фарс та рахæцыди Мурат.—Ленин 
фæскомцæдисы æртыккæгæм съезды куыд дзырдта? Коммунист 
суæвæн ис æрмæстдæр уæд, æмæ адæймаг йæ зонд куы схъæз- 
дыг кæна, адæмтæ цæрæнбонты цы зонындзинæдтæ, цы хорз 
хъуыддæгтæ сарæзтой, уыдонæй... 
— Уый уал дын абон афтæ!—ныхас балхынцъ кодта Георги. 
Æхсæвы куы схуыссыдысты æмæ цырагъ куы ахуыссын код- 
той, уæд ма Георги Муратмæ бадзырдта: 
— Хуыцаубоны нæхимæ ныууайдзыстæм. Мæ.мад цы борщ 
кæны, уый куы зоныс. Ноджы стад салæ картæфтимæ тебæйы 
бурфыхæй... Нæ дæ сцыбæл кодтон? Æмæ уæдæ цæудзыстæм? 
— Цæудзыстæм. Фыццаг уал махмæ бауайдзыстæм. 
— Уæлибæхтæ уыдзæн? Ирон уæлибæх, бæгæны. 
— Бæгæны... Мæ мад цугуны дæр афыцы. Сау бæгæны. 
— Ныууадз, дæ хорзæхæй... Мæ комыдæттæ ’руадысты. Хорз 
фынтæ уын... 
* * * 
Уыцы саулагъз цæсгом, уыцы дыууæ сау æрфыджы бынмæ 
дыууæ сау цæсты... О, куыд сæнæнцой кодтат Мураты! Æм- 
бисæхсæв-иу куы райхъал, уæддæр та-иу йæ цæстыты раз фе- 
гуырди Мисурæт. 
207 

Сæрды каникулты рæстæг Мурат арæх цыди иннæ сыхмæ 
се ’рвадæлтæм. йæ мой хæсты кæмæн фæмард, ахæм сидзæр- 
гæс ус Дзæлигойæн уыдис Мураты æмгар чызг—Чабæхан, ноджы 
уымæй кæстæр лæппу. Чызг ахуыр кодта медицинон институты, 
æмæ-иу горæтмæ дæр иумæ арæх ацыдысты. 
Иухатт Мурат Дунетханты цурмæ нæма схæццæ, афтæ ауыд- 
та: йæ сæрыл урс-урсид худ кæмæн уыди, ахæм бæрзондгомау 
чызг æд бедратæ фæцæйцыди. «Мисурæт ссыди!»—йæ зæрдæ 
ныссæххæтт кодта лæппуйæн. Йæ мидбынаты сагъдауæй азза- 
ди, стæй атындзыдта йæ фæстæ. Чызг æй, чи зоны, нæ федта— 
æд бедратæ сæ кæртмæ бахызти. 
Уæдæй фæстæмæ, хъуыддаг æй уыдаид, нæ, уæддæр та-иу 
уыцы иу цыдæй се ’рвадæлтæм балæууыди. Иуахæмы та лæппу 
Чабæхантæм рараст и. 
Мурат размæ цыди æмæ йæхи афтæ дардта, цыма йæ хъуы- 
дыйы дæр ничи уыди. Уалынмæ айхъуыста бедрайы дзыгъал- 
мыгъул. Фæкаст æмæ Мисурæты донисæны раз ауыдта... Йæхи 
йæм байста. Йæ мидбылты бахудт. Йæ цæст æрхæцыд, æввах- 
сæй-æввахсдæр сæм чи кодта, ахæм дыууæ дондзауыл. Уыдон 
сæ тæккæ цур æрлæууыдысты, æмæ чызг сæхимæ баивгъуыдта. 
Дзæлигойы лæппу уыцы сæрд скъола каст фæци æмæ йын 
йæ мад куывд кæнынвæнд скодта.. Æмæ та сæм иубон Мурат 
куы фæзынд, уæд ын сылгоймаг ныффæдзæхста: 
— Тæтæри æмæ Фатъимæтæн бамбарын кæн. Куы нæ сæм- 
бæлой, уæд сыл мæ зæрдæ фæхуддзæни. Дæу та ам фæкæсын 
хъæудзæни. Нæ сывæллæттæ дæуæй буцдæр никæмæй сты. 
Куывды бон Мурат райсомæй раджы ссыди Дзæлиготæм. 
— Уæртæ Мисурæт кæрт æфснайы æмæ йæм фæкæс,—загъта 
хæдзары ’фсин. 
Лæппуйæн дыккаг ныхас зæгъын нал бахъуыд, уайтагъд 
чызджы фарсмæ алæууыд. 
— Ды дæр ам дæ?—Муратæн йæ хъуыр ахгæдта. 
— Нæ, ам нæ дæн,—зына-нæзына бахудти чызг. 
— Арфæ дын кæнын. Иу аз уал фæдæ. 
— Арфæтæм хæдзармæ фæцæуынц... 
— Бæргæ. Цалдæр цыды скодтон уæ рæзты. Æмæ та-иу дзæгъæ- 
лы. 
— Дæ карæнæн дзæгъæлцыд кæнын нал фембæлы... 
Лæппу дисы бацыд: йæ разы лæууыди чындздзон чызг ситцæ 
хъуымацæй аив хуыд сæрдыгон дарæсы. Бынтондæр йæ хуыз 
скалдта... Йæ дæргъæлвæс аив цæсгом пудрæйы хъæстæ уыд 
æмæ йæ уый кодта ноджы зæрдæисгæдæр, йæ цолаарæзт урс 
хъуырыл налхъуыт-налмасау æрттывтой ставд фæрдгуытæ. Чызг 
бахудт, йæ уæллаг был йæхи хæрдмæ систа æмæ разындис 
урс-урсид дæндæгты аив рæгъ. 
Муратыл базыртæ базади. Куы иу куыстмæ февналы, куы— 
лннæмæ. Тæтæри æмæ Фатъимæт Мураты ахæм хъуыддаджы афтæ 
208 

фыдæбонгæнгæ никуы федтой. Фатъимæт дисы бафтыд æмæ Дзæ- 
лигомæ бадзырдта: 
— Нæ лæппуйы сæрты зæд атахт. Ахæм ран афтæ никуы 
фæархайы. 
Чабæхан уыцы минут сæ уæлхъус фæци æмæ лæппуйы хъус- 
тæ ацахстой чызджы ныхас: 
— Нана, уæ нана! 
Æнæ аххосæй 
Фыййауы фосæй 
Нæ хæссы бирæгъ... 
Дыууæ сылгоймаджы кæрæдзимæ бакастысты. Фатъймæт йæ 
цæстытæй фарста йæ файнусты: «Уый дæ чызг цытæ дзуры?^ 
Уыцы рæстæг Мисурæт сæ цурты дон æрбацæйхаста, æмæ Ча- 
бæхан Фатъимæты хъусы бадзырдта: 
— Зæд дыууæ ведрэимæ... 
Фатъимæт ныхас фембæрста. Чызджы фæдыл æдзынæг нык- 
касти. 
— Кæй у, кæй? 
— Нал æй зоныс? Дунетханы кæстæр, Мисурæт. 
— Мæ къонайыл! Бынтондæр æдылы кæнын байдыдтон. Цы 
дзæбæх сси... Уды гагайы хуызæн. 
Уыцыбон Фатъимæт йæ цæстытæ нал иста Мисурæтæй. Æмæ 
йæм цас фылдæр, каст, уыйас йæ зæрдæмæ хæстæгдæр кодта. 
Сæрæн къахайст, фæлмæн ныхас, рæсугъд мидбылхудт. Иуахæмы 
мад æмæ фыд хибарæй куы аззадысты, уæд Тæтæри загъта: 
— Мæнæ ус, цыдæр сырддзаст дæ. 
— Ды та бынтон æнæрхъуыды дæ. 
— Нæ дæ ’мбарын. 
— Усгур фырт дын ис, усгур, æмæ ма-иу чызджытæм дæ 
хъус æрдар. 
— Кæд дæ афтæ фæнды, уæд ма сæм мæхи тыххæй дæр 
æркæстытæ кæндзынæн. 
— Нал, нал. Дæ дугъы æруадтæ. Фæлæ-ма уæртæ Дунет- 
ханы чызгыл дæ цæст æрхæсс. Æмбисонды дзæбæх у. Мæ уд 
дзы баззад. Тæхудиаг... Кæд мæ мæстæй нæ мардта, уæд мын 
Чабæхан афтæ, цыма йæм нæ лæппуйы зæрдæ æхсайы... 
* * * 
, Сентябры дыккаг æмбисы фæуазал и. Цæгатаг дымгæ мигъты 
йæ разæй хаста, уыдон дæр уæззаулæст кодтой арвы риуыл. Хæхтæ 
сын сæ фæндаг æхгæдтой æмæ-иу уæд мигътæ зæхмæ сæхи 
æристой. Ахæм хъуынтъыз бон изæрырдæм Мурат горæты кæрон 
уæзласæн машинæйы гуыффæйы абадти æмæ сæхимæ рафардæг. 
Хъæумæ йæ бирæ нал хъуыдис, афтæ арв ставд сасирæй луарын 
райдыдта. Ноджы шофыр хъæугæрон æрурæдта æмæ йæ сæ- 
химæ фистæгæй цæуын бахъуыди. Фадхъултæм цъыфы къæхтæ 
14 Куырлн фырт 
209 

лæпп-лæпп кодтой. Йæ дарæс ныддонласт, ихæнриз ыл бахæцыд. 
Цæмæндæр гæсгæ йæ фæндаг Дунетханты цурты ракодта. Сæ 
размæ куы ’рхæццæ, уæд фæлæууинаг уыдис, фæлæ се ’рдæм 
фæкæсын дæр нæ бауæндыди. Мисурæт та уыцы рæстæг рудзын- 
джы раз лæууыд æмæ каст, арв æмæ зæхх кæрæдзийы куыд 
хостой, уымæ. Мураты донласт æмæ æргъæвст хуызæй куы ауыдта, 
уæд рудзынджы авг бахоста. Мурат æй айхъуыста. Фæлæууыд, 
æмæ йæм чызг уынгмæ разгъордта, бустæхуызæй сдзырдта: 
— Æрра фæдæ? Тагъд, мидæмæ! Мæлыс! 
Лæппу хъуыды дæр нал акодта, афтæмæй тыргъты смидæг: 
— Уæ бинонтæ кæм сты? 
— Цавæр бинонтæ ма нæм зоныс? Дзыцца у æмæ Беслæны 
вæййы йе ’фсымæрмæ. Уæззау рынчын у. Æз дæр уый тыххæй 
нæма ацыдтæн Мæскуымæ. Абырæг, нæ нæл хъазæй зæгъын,— 
кæркдоны. 
Лæппу чызджы разæй уатмæ бахызти. Уат ахæм хъуынтъыз 
бон дæр уыди райдзаст. Егъаугомау цæнгæт пецы фæрстæй тæвд 
фæрсудзæгау кодта. 
— Тагъд дæ уæлæдарæс феппар. Ракæс-бакæс мауал кæн!— 
тыхстæй дзырдта Мисурæт. 
— Нæ-гъа. Цытæ дзурыс? Нæхимæ цæуын,—цыма истæмæй 
фæтарст, ахæм хъæлæсы уагæй загъта лæппу. 
— Æндæр ницыуал зæгъдзынæ? 
— Уæд та исчи фæзынд. 
— Кæмæн цы баззади нæ мæгуыр хæдзары ахæм изæр? Дæу 
тыххæй-фыдæй куы æрбаластон. 
— Ардæм æрбацæугæ мæ кæд исчи федта... 
— Федтой дæ...—Чызг уаты астæу лæууыди æмæ комкоммæ 
касти Мураты фæлурс цæсгоммæ,—мæ дыууæ цæсты,—æмæ хъæ- 
рæй ныххудти. Мурат æм кæсгæйæ баззад. Цыбырдыс къаба 
йыл, нарæгастæу, дыууæ сау æрфыджы бынæй сау цæстытæ 
мæстæймарæгау кæсынц. 
«Æмбисонды рæсугъд сси! Ехх, тæхуды...» 
— Бирæ ма лæудзынæ афтæ?.. Сиахс дæр нын куы нæма 
дæ... 
Мисурæт цугуны дзаг дон уæларты авæрдта. Мурзты зæрдæ 
цæлхъ-цæлхъ кодта, йæ лæхъир дзабыртæ раласынмæ дæр йæ 
ныфс нал хаста. Сагъдауæй лæууыд, чызджы коммæ бакæса 
æви нæ, ууыл хъуыды кодта. 
— Хъус-ма, лæппу! Тагъд дæ фадыварц феппар, дон атæвд 
. и.—Чызг хъарм дон тасы æркодта, лæппуйы раз æй æрæвæр- 
<' дта æмæ, уаты цы дыууæ сынтæджы уыдис, уыдонæй иуы хуыс- 
сæн кæнынмæ февнæлдта. 
Лæппу бандоныл æрбадти, йæ фадыварц фелвæста æмæ донмæ 
йæ къæхтæ ’руагъта. Чызг ын къæхтæ сæрфæн авæрдта. 
— Дæ дзаумæттæ иууылдæр фелвас æмæ—хуыссæнмæ. Æз 
уал иннæ уатмæ ацæудзынæн. Дзурын дæм мауал бахъæуæд. 
Чызг ахæм барджын хъæлæсæй дзырдта, æмæ лæппу, йæ 
210 

къæхтæ доны куы адардта, уæд æнæуæлдай ныхасæй йæ дзау- 
мæттæ ласынмæ фæци. Мисурæты æрбаздæхтмæ хъæццулы бын 
абырыди. Йæ буарæй ’мбæрста, хуыссæнтæ куыд фæлмæн æмæ 
сыгъдæг уыдысты, уый. Йæ сæр зилæгау кодта, афтæ йæм касти, 
цыма фынтæ уыны. 
Чызг ын йæ дзаумæттæ пецмæ хæстæг бандæтты къухтыл 
æрытыдта, стæй Мураты раз бандоныл авæрдта стыр авджын 
кърускæйы дзаг, тæвд цай. 
— Ахуыппытæ дзы кæн. Дæ хид дæ къæхты бынæй куы 
акæла, уæд дын тас нал у. Мæн дæр дзыцца афтæ фæдзæбæх 
кæны. 
Чызг æрбадти сынтæджы раз бандоныл æмæ рæвдауæг цæстæй 
касти лæппуйы къæсхуыртæ æмæ фæлурс цæсгоммæ. Мурат ав- 
джын кърускæйы дзаг битъынадон бахуыппытæ кодта, æмæ йæ 
буар схъарми. Иуахæмы чызджы къухмæ бавнæлдта æмæ йæ йæ 
дыууæ къухы æхсæн бакодта. 
— Бузныг. Мæ къухтæ уазал не сты,—чызг йæ цурæй фес- 
тынмæ хъавыди, фæлæ йæ лæппу не суагъта. Æмæ уæд æваст 
лæппуйы къухтæй йæхи атыдта æмæ цыма Мураты зæрдæйы 
уаг æмбаргæ дæр нæ бакодта, цыма йæхæдæг дæр ницы банкъард- 
та, цыма йæхи зæрдæ дæр уæдæй нырмæ риуы къултыл йæхи 
нæ хоста, уыйау сабыр хъæлæсæй загъта: 
— Къулы ’рдæм уал куы азилис. Цалынмæ дæ дзаумæттæ 
хус кæной, уæдмæ кæркуасæнтæ суыдзæн. Уый бæрц мын чи 
бады. Æз дæр уал мæхи æруадзон. 
Лæппу чызджы ныхæстæй расыг кодта, йæ сæр зылди. Чызг 
та иннæ сынтæгыл йæхи ’руагъта. 
— Ныр иу уæлдай змæлд, иу уæлдай ныхас дæр нал,—фидарæй 
загъта Мисурæт.—Ис дын кæсын æмæ хъусыны бар. Дæ къухтæ 
дæр хъæццулы бын дар. Æз дын чиныджы кæсдзынæн...—Æмæ 
райдыдта кæсын, Пушкины «Евгений Онегин»-æй йæ зæрдæмæ 
тынгдæр цы бынæттæ цыдысты, уыдон. Лæппуйы буар дон фес- 
тади. Фæлæ уый дæр нал фиппайдта. Цыма уæлæрвты тахти 
æмæ зæхмæ нал æрыздæхдзæн, афтæ æнкъардта йæхи. «Хорз, 
хорз, иу уæлдай змæлд дæр нал»,—йæхицæн дзырдта лæппу. 
— Мисурæт... Æз... Æз... Ацы æхсæв мæ цард бынтондæр 
иннæрдæм фæфæлдæхти. 
— Уанцон фæлдæхт нæу. Кæд дæм нырма ацы ’хсæв бахъард- 
та, уæд... 
— Цытæ дзурыс... Мæ зæрдæйы баззадтæ... Уæ разы мæ гол- 
лаг куы акалди... Куыд хъæрæй худтæ... 
— Уыцы голлаг нæ уыди, зæгъгæ, уæд мæ фæсмæргæ дæр нæ 
кæнис. Абонæй фæстæмæ мæ зæды хай уыцы голлаг... Куыддæр 
дзыцца сыздæха, афтæ йын кувинæгтæ акæнын кæндзынæн... 
— Худгæ ма кæн. Иннæ хатт та... Партизантæй куы рацыдтæн... 
— Гъе уымæй цы зæгъыс, уый зæгъ. Уæд мæ цæсты дæуæй 
хъæбатырдæр нæ уыдис, Куы мын загътаис, цом мемæ, зæгъгæ, 
уæд фæстæмæ дæр нал фæкастаин. Нæ сарæхстæ, нæ! 
21 I 

— Уæддæр мыл худгæ кодтай. 
— Уый мæ цин ахæм у. 
— Уый фæстæ та уе звеномæ... 
— Уыдис ахæм хабар дæр. Дзаххотт дæр ма йæ бафиппайдта. 
Тæтæрийы фырт, дам, нæ арæх, бæргæ, абæрæг кæны, фæлæ, 
дам, газетты ницы фæзыны. 
— Æртæ хатты уыл ныффыстон. 
— Цæугæ та нæм дæс æмæ ссæдз хатты æркодтай. 
— Скъола куы фæдæ, уæд уыцы изæр та? Уæддæр мæнæй 
амондджындæр нæ уыдис. 
— Уæд та нозты аххос уыди... Нæ дыууæ дæр бæгæныйæ 
нæхимæ фæкастыстæм. 
— Нозт... Фæлмæн ирон бæгæны... Кæд уыдтæн расыг, уæддæр 
дæ уындæй. Ноджы мæ дæ акомкоммæ сбадын кодтой. 
— Дæхæдæг нæ бауæндыдаис, уый зыдтой... 
— Афтæ æнæныфс æнхъæл мын дæ?—лæппу йæ хуыссæны 
базмæлыди. 
— Æнцад! Дæ хъæбатырдзинад зындгонд у. Æрмæст змæлгæ 
—нæ. 
Исдуг фæсабыр сты. Стæй та Мурат сдзырдта: 
— Иухатт дын не ’рвадæлты кæрты æнувыдæй кæй æххуыс 
кодтон, ууыл нана куы бадис кодта, уæд, дам, ын Чабæхан 
афтæ: «Æнæ аххосæй фыййауы фосæй нæ хæссы бирæгъ...» 
— Уæддæр... æмбисонды ныфсджын разындтæ. Иу уысм мæ 
цуры дæр алæууыдтæ... 
— Мæлæты хъуыддагхуыз æмæ тарæрфыг уыдтæ. 
— Ой, чызджы хин митæ... 
Фæсæмбисæхсæвтæм къæвда банцади. Мураты дзаумæттæ ба- 
хус сты. Чызг сыл иту авæрдта. 
— Мæнæ дын хисæрфæн æмæ дæхи ныссæрф. Æз та уал 
иннæ уатмæ цæуын,—загъта чызг æмæ раивгъуыдта. 
Мурат йæхи æрсæрфта, йæ дарæс скодта, фæлæ йæ йæ къах 
нал хаста сæхимæ. Уæдмæ та Мисурæт æрбаздæхти. 
— Гъеныр та æцæг сæрæны хуызæн дæ. 
— Ма зæгъ. Дæ цуры донласт карчы хуызæн вæййын. 
— Мæ разы дæ хъæбатырдзинад цæмæн хъæуы? 
— Хъæуы... Зæгъин дын мæ хъуыдытæ, мæ зæрдæйы бæл- 
лицтæ... Цæуыл дзурын, уый... æмбарыс? 
— Куыннæ... империализмыæвирхъау митыл... науæдта, иумæ- 
йаг исбон куыд хъахъхъæнын хъæуы, ууыл. Æмбырдты-иу ныхас 
кодтай. Æндæр дæ дзургæ никуы федтон,—чызг æм мæстæй- 
марæгау бакасти. 
Уый фæндыдис лæппуйы æрбахъæбыс кæнын, йæ уадултыл, 
йæ цæстытыл йæ былтæ авæрын... Фæндыдис æй, лæппу уæн- 
дОндæр, ныфсджындæр куы уаид, уый дæр... 
— Дыккаг кæркуасæнтæ райдыдтой,—загъта чызг.—Рæхджы 
бон дæр æрбарухс уыдзæни, — æмæ йæм йæ къух бадаргъ кодта. 
Исдуг ма афтæ алæууыди Мурат, стæй чызджы уадулыл йæ 
212 

былтæ авæрдта, йæхæдæг йæ къух феуæгъд кодта æмæ дуары 
æдде фæци. Уыцы æхсæв зæххон адæмæй уымæй амондджындæр 
нал уыдис. 
27. 
Фæлладуадзæн бон. Мураты æмбæлттæ 
кæдæмдæрты фæцыдысты. Уый та абон- 
дæргъы стъолы уæлхъус фæбадти, йæхи цæттæ кодта партийы 
историйæ семинартæм. Æппынфæстаг чиныг бахгæдта, ручкæ 
стъолыл æрæвæрдта æмæ хъуыдыты аныгъуылд. «Адæймаг цæры 
уымæн, æмæ кусы йæ зæрдæ. Цæй мидæг ис æхсæнадон царды 
сусæгдзинад та? Размæ йæ цавæр тых схойы?.. Сталин афтæ 
загъта: иу бæстæйы, уæлдайдæр та мах хуызæн бæстæйы, 
коммунизм саразæн ис. Æмæ иугæр уый загъта, уæд афтæ 
уыдзæни. Уымæн æмæ Сталин загъта: социализм сараздзыстæм. 
Æмæ йæ ныхас сæххæст и. Ноджы ма фидарæй загъта: мах 
фæуæлахиз уыдзыстæм æгъатыр фашизмыл. Æмæ налат знаг 
дæрæнгонд æрцыди. Ныр та зæгъы: мах коммунизм сараздзыс- 
тæм... Æмæ уый дæр афтæ уыдзæни. О, фæлæ социализм чи 
сарæзта?—фарста йæхи æмæ дзуапп дæр лæвæрдта йæхæдæг:— 
Адæм. Æгъатыр знаджы та чи ныддæрæн кодта? Уый дæр адæм, 
советон адæм. Нæ Сырх Æфсад. Æмæ та уæдæ коммунизм 
дæр кæй аразинаг у? Адæмы... Коммунизм... Уыдзæни, уыдзæ- 
ни». Цин йæ уæлныхты систа Мураты. Хъуыды кæны, цы уыди 
æмæ цы уыдзæн, ууыл. Йæ цæстытыл уайынц æнæкæрон цъæх 
фæзтæ, ставдæфсир мæнæуы хуымтæ, бирæ, тынг бирæ завод- 
тæ, фэбриктæ... «Цæрын фенцондæр бæлвырд. Алцыдæр фæас- 
ламдæр. Афтæ куы ахæсса, уæд, ай-гъай, уыдзæни коммунизм. 
Уыдзæни ». Æмбисонды зæрдæйы ахастимæ йæ бынатæй сыстад 
Мурат. Сахат æм нæ уыд, æмæ цы афон у, уый нæ зыдта. 
Йе уæнгтæ аивæзта. Йæ зæрдыл æрбалæууыд, абон горæты 
библиотекæйы литературон изæр кæй уыдзæн, уый. Тумбочкæйæ 
дзулы къæбæр райста, кружкæмæ цайданæй битъынадон рауагъта 
æмæ дзы сæкæры къæртт ныппæрста. Къæбæр аууылдта, битъы- 
надон бахуыппытæ кодта æмæ уынгмæ рахызти. Цадæггай араст и. 
Зæронд кæрз бæласы бын иу бæзæрхыг лæппу æмæ æрыгон 
бурхил чызг хъуырдухæн кодтой. Лæппу чызджы цонгыл ных- 
хæццыд æмæ йæ фезмæлын нал уагъта. 
Сæ цурты иукъорд адæймаджы ныйивгъуыдтой, бакастысты 
сæм-иу, фæлæ дзургæ ничи ницы скодта. 
— Адæмы уæхимæ цы ’ркæсын кодтат?—сæ цурмæ бацыд 
Мурат. 
— Ды та кæцæй æрхаудтæ?—лæппу йæ цæстытæ сзылдта 
Муратмæ. 
— Уынджы хъæддаг митæ кæнын худинаг у! 
— Ха-ха-ха! Ахудын мæ кодтай. Дæ цæрæнбонтæ бирæ. 
— Суадз чызджы!—йæ маст рафыхти Муратæн. 
213 

Лæппу чызджы къух феуæгъд кодта æмæ Мураты уадулæн— 
дзæхст. 
— Уый уал дын закъускайæн. Дæ зæрдæ ма исты зæгъы? 
Мураты цæстытæ фырмæстæй цæхæртæ акалдтой. Лæппуйы 
æфцæгготмæ февнæлдта, йæ тых-йæ бонæй йæ фæстæмæ ассыдта. 
Лæппу йæ мидбынаты хъеццаугæнæгау бакодта, цыма хъандзал- 
тыл фидаргонд уыдис, уыйау, фæстæмæ фæзылд æмæ Мураты 
роцъо тымбыл къухæй сриуыгъта. Мурат фæуæлгоммæ. Чызджы 
дзыхæй сирвæзти тарст хъæр. 
Раст уыцы рæстæг сæхи ’рдæм тындзгæ сцæйцыди Георги. 
Уайтагъд хылгæнджыты цур февзæрди. Мурат дæр уæдмæ йæ 
къæхтыл алæууыд. Æцæгæлон лæппу ма ноджыдæр ныццæвынмæ 
хъавыди Мураты, фæлæ йын Георги тымбыл къухæй йæ сæры 
фахс ныххафт ласта. Хылкъахæг Георгимæ фездæхт. Уымæн дæр 
та йæ роцъо сцавта, Георги фæцудыдта, фæлæ нæ ахауд. Æнæ- 
зонгæ лæппумæ фæзылди æмæ йыл тымбыл къухтæй ралæууыди. 
Лæппу йæ мидбынаты зæххыл æрбадти. Йæ дæндæгты туг фе- 
мæхсти. 
— Цомут, алидзут, исты фыдбылыз уын сараздзæн,—чызг 
фæхæцыди Мураты къухыл. 
Кæцæйдæр фæзынди милицæйы кусæг. Æртæ лæппуйы æмæ 
чызджы акодта йемæ. Куыд рабæрæг, афтæмæй æнæзонгæ лæп- 
пуйыæ йæ раззаг дæндæгтæй дыууæ асастысты. Гæххæт сыл 
скодтой, цалдæр сахаты сæ фæдардтой милицæйы агъуысты æмæ 
сæ рауагътой. Кæм кусут æмæ кæм ахуыр кæнут, уырдæм фехъу- 
сын кæндзыстаем, зæгъгæ, сæм бартхъирæн кодтой. 
Къуырийы фæстæ Муратмæ фæсидтысты деканатмæ. Декан 
рацу-бацу кодта æмæ дзырдта: 
— Хылгæнджытæ дæм исты дзырдтой? 
— Ницы. 
— Уæдæ сæм цæмæн баздæхтæ? 
— Лæппу æнæгъдйу митæ кодта. 
— Æмæ иннæ адæмæй уæлдай дæу цы хъуыддаг уыди? 
— Чызджы сæрыл сдзырдтон... 
— Уынджы бæрæг астæу хыл ракъахтай. Студент ахæм митæ 
йæ сæрмæ хъуамæ ма хæсса. Фæлварæнты рæстæг мæлæты уæз- 
дан уыдтæ. 
Мураты маст сабухта. Уæлдай хъыг ын уыди, фæлварæнтæ йын 
йæ зæрдыл кæй æрлæууын кодта, уый. 
— Кæд студенты ном æгад кæнын, уæд мæ ацух кæн инсти- 
тутæй. Фæлварæнтæ куыд лæвæрдтон, уый кой та мын куы 
никуыуал скæниккат, уæд хуыздæр уаид... 
Цалдæр боны фæстæ хъусынгæнинæгты фæйнæгыл фæзынд 
директоры бардзырд—карз æфхæрд лæвæрд æрцыд Мурат æмæ 
Георгийæн. «Раст кæй дæн, уый мæ фидарæй куы уырна, уæд 
чифæнды, цыфæнды дзурæд—мæ кæнон кæндзынæн!» —хъуыды 
кодта Мурат бардзырд кæсгæйæ. 
214 

* * * 
Мурат æмæ Георги изæрыгон поездæй æрхызтысты æмæ Му- 
раттæм балæууыдысты. Куыддæр дуарæй сæ сæртæ бадардтой, 
афтæ сæхи раст кæнынмæ фесты: 
— Мæздæджы нартхор тонынмæ уыдыстæм. Нæ сæр схъил 
кæныны бон дæр нæ нæ фæци. 
— Уыцырдыгæй-иу раджы дæр хъæздыгдæр уыдысты. Мæздæг- 
гаг мæнæуы нæмгуытæн, дам, уæлбæхæй ехсы хъæдæй банымайæн 
ис,—дзырдта Тæтæри. 
— Мæнæуæн нæ зонын, фæлæ сæ нартхор махонæй рæвдздæр 
нæу. 
Тæтæри хинымæры тæрхæттæ кодта, йæ фыртæй цавæр лæг 
рауайдзæн, ууыл. Удыхъæдæй йæм йæхи хуызæн каст æмæ дзы 
йæ зæрдæ ради. 
— Уырыссаг станицæты дæр адæм æгъдауджын сты. Хистæр 
сæм кадджьш у,—сдзырдта та Тæтæри. 
— Мæ фыды коммæ цы бон нæ бакæсон, уыцы бон мын 
йæ къæдз æхсаргардæй мæ сæры кæхц фæдыууæ кæндзæни,— 
загъта Георги æмæ ныххудти. 
— Молодец, молодец,—æхсызгонæй дзырдта Тæтæри, фæлæ аф- 
тæ кæй хуыдта, Георгийы æви йе ’рдхорд Василийы, уый бæрæг 
нæ уыди.—Ахæм æгъдау мæ зæрдæмæ цæуы. А махонмæ дæр-иу 
дæ цæст фæдар. Кæстæр у, кæстæр та æдылыдæр вæййы. 
— Гъо, гъо, æдылы! Ахуыры раззагдæр. Коммунист. 
— Партбилет кæмæ ис, уыдон сегас базырджынтæ не сты. 
Ахуыры тыххæй та... Нæ хъæуы иу ахæм уыди. Æрыдоны семинар 
каст фæци æмæ-иу йæ мады ранадта. 
Мураты цæстытæ йæ хотыл æрæнцадысты. Фузæ фæчызгхуыз. 
Фатъимæты сæййæфта асæй. Уый гыццылæй дæр æмбаргæдæр 
уыд. Йæ фезмæлд—сындæг, йæ.куыст—бæстон. Римæ та цæрдæг- 
дæр, дзургæ дæр тагъд-тагъд фæкæны, ноджы хъæрæй; цæуын 
нæ зоны—æдзухдæр згъоргæ. 
Мурат йæ фыдмæ баздæхти: 
— Бирæ куыст уын уыдзæни? 
— Нæ хъуырмæ стæм. Фæлæ нæ æфсæйнаг, нæ æвзалы. Алы 
къуыри дæр атагъамæ æвзалы судзынмæ цæуын. 
— Мæн дæр ма иу бон демæ ахон. 
— Табуафси. Куырды куыстыл дæр ма дæ сахуыр кæндзынæн. 
Дыккаг райсом Мурат Чабæхантæм балæууыд. Сæхимæ куыд 
рацæйздæхти, афтæ Мисурæтимæ фембæлдысты уынджы. 
— Дæ изæр хорз,—салам ын радта Мурат æфсæрмыгæнгæйæ. 
Муратимæ фембæлд чызгæн нæдæр цины хос уыдис, нæдæр 
масты. 
Ирон æмбисонд афтæ зæгъы: ныхасмæ галдзарм куы рахæс- 
сай, уæд дзы дыууæ уафсхоры дæр нал рацæудзæни. Лæппу 
æмæ чызг кæрæдзимæ тырнын куы райдайынц, уæд сæ адæмы 
цæст ма бафиппайа, уымæн уæвæн нæй. Æмæ уæд чи цъæх 
215 

фæзæгъы, чи—рæгъæд. Мисурæты зæрдыл æрбалæууыд йæ мад 
Дунетханы ныхас: «Иубон Тæтæрийы фырт Мураты се ’рвадæл- 
тæм ауыдтон. Дзырдæуыди мын: рæуджыты низæй, дам, сæйы. 
Цикъæйау фæлурс уыд. Уæдæ йæ къухы æнгуылдзтæ дæр... Дзæ- 
рæхмæты ус дæ кæмдæр федта. Мæ уд, дам, дзы баззади. Сæ 
лæппуйы хабæрттæ дæр мын фæкодта. Æмбисонд у, æнхъæлдæн, 
уыцы Бексолтан. Мæскуыйы сахуыр кодта, ныр та цыдæр стыр 
хицау у Дзæуджыхъæуы...» 
Чызг ницы дзуапп радта йæ мадæн. Æрмæст та йæ цæстытыл 
ауадысты мæскуыйаг цаутæ, йæ хъустæ ацахстой йæ хо Замирæ- 
ты ныхæстæ. Цæвиттон, чиныгкæсæг куыд зоны, афтæмæй Ми- 
сурæты хистæр хо йæ мойимæ цардис Мæскуыйы. Бексолтан æмæ 
Замирæт æнæнхъæлæджы фембæлдысты Горькийы номыл прос- 
пекты, сомихаг дуканийы. 
— Бынтон æмбисонды рæсугъд куы сдæ!—дисгæнæгау дзырдта 
Бексолтан йæ хъæуккаг хæрзарæзт сылгоймагæн. 
— Уый мæ ды Тæгæрдоны нæ уыдтай, æндæр... 
— Цытæ дзурыс? Ахæм рæсугъды? Æфсæрмыгæнаг ма уыдтæн. 
— Сидзæр рæсугъд никуы вæййы. Æфсæрмы та йæм къаддæр 
фæкæнынц. Уæвгæ мæ кæстæр Мисурæт æцæг рæсугъд у. Зондзы- 
нæ йæ... 
— Дæуæй рæсугъддæр нал вæййы. 
— Бауырнæд дæ. Фæлæ уый дæр, мæнау, сидзæр у. 
— Кæд афтæ у, уæд мæ, дæ хорзæхæй, дæ сиахс бакæн,— 
хъазгæмхасæнæй дзырдта Бексолтан. 
— Уый мæнæй аразгæ нæу, фæлæ нæм æрбацу райсом, хуы- 
цаубоны. Нæ адрес—Кутузовы уынг, фынддæсæм хæдзар, фатер 
дæр фынддæсæм. 
— Стыр бузныг. Тынг хорз. Науæд Свердловскмæ цæудзынæн 
фондз боны фæстæ. Уымы обком бæрæг кæнынмæ. 
Дуканийæ рацыдысты иумæ. Уыимæ Бексолтанæй нæ ферох 
Замирæтæн зынаргъ къафетты къопп балхæнын. Сылгоймагмæ 
уынджы æнхъæлмæ касти сау-сауид рог машинæ. Уый дæр бирæ 
цæуылдæрты дзырдта Бексолтанæн. 
Дыккаг бон йæхи бацарæзтытæ кодта æмæ йæ хъæуккаг 
чызджы фатеры, Кутузовы проспекты бирæуæладзыгон хæдзары 
бамидæг. Цыппаруатон аив фæлгонцгонд фатер. Сылгоймагæн 
йæ мой уыд, иу-фондз æмæ дыууиссæдз азы кæуыл цыдаид, 
ахæм мадзурагонд фидæрттæарæзт адæймаг. Фæлæ Бексолтан йæ 
иугай ныхæстæй дæр бамбæрста, æдасдзинад хъахъхъæнынады 
комитеты зынгæ бынат кæй ахсы, уый. Ноджы ма, æвæццæгæн, 
Дзамболатимæ дæр æрдхæрдтæ сты. Хæсты рæстæг Политбюройы 
уæнгтæй иуимæ Цæгат Ирыстоны дæр уыдис. Æппæт уыцы ха- 
бæрттæ æнæфæзынгæ нæ фесты Бексолтаны зæрдæйы ахастыл. 
Æмæ сын кæд Мисурæтимæ хибарæй фембæлæн нæ уыд, уæддæр 
чызг йæ бакастæй, йæ ныхасы уагæй, йæ митæй йæ зæрдæмæ 
фæцыдис. Æртыццæджы сын фадат фæци Стыр Театрмæ ацæуы- 
нæн дæр, билеттæ сын смадзал кодта Замирæт йæ мойы æх- 
216 

хуысæй. Цыбырдзырдæй, лæппу чызджы бауарзта. Æмæ куыд 
нæ! Ахæм сиахс ын уыдис! Лæппу дæр чызгмæ æнад нæ фæкасти. 
Бексолтан хинымæры йæхи нымадта Æдасдзинады оргæнты стыр 
хицауы æмсиахсыл æмæ йæ уавæрæй йæ зæрдæ барухс. Афтæ 
йæм фæкасти, цыма Мисурæтимæ дæр кæрæдзийы бамбæрстой. 
Фæндыдис ма йæ чызгимæ ноджыдæр хибарæй фембæлын, зæр- 
дæбын ныхæстæ фæкæнын, фæлæ йæ хъуыди Свердловскмæ цæуын. 
Къуырийы фæстæ та Мисурæт дыууæазыккон институты каст 
фæци æмæ ахуыргæнæджы дипломимæ Тæгæрдонмæ рафардæг. 
Замирæт ма уый фæстæ дæр фыста йæ хомæ: «Бексолтан 
Свердловскæй куы сыздæхтис, уæд та нæм æрбацыди. Дæуæй 
мæ фæфæрстытæ кодта, нæ мадæй дæр. Ныридæгæн дæр уыл 
мæты бацыди. Дæ къам мæ бацагуырдта æркæсынмæ. Нал мын 
æй радта. Мæхи хъуыдытæ дын зæгъон: æмгарджын у. Æвæц- 
цæгæн ын бирæ бантысдзæн. Йæ ныхæстæм гæсгæ йæм хицауад 
дзæбæх цæстæй кæсы... Мураты тыххæй дæр дын зæгъдзынæн. 
Искуы амондджын уа, уый мæ нæ уырны. Ноджы ма ныри- 
дæгæн дæр низхæрд. Дæ хорзæхæй, ма фæрæди!» 
Айфыццаг та Мисурæтмæ рухсады министрадмæ фæдзырдтой. 
Цæмæн, уый дзæбæх дæр нæ бамбæрста. Уым сæмбæлди Бек- 
солтанимæ. Лæппу уырдыгæй чызгимæ рацыди. Ресторанмæ йæ 
хуыдта—не сразы. Дуканимæ—уырдæм дæр нæ бакуымдта. Кино- 
мæ дæр. Æмæ йын уæд Бексолтан афтæ: а дыууæ боны та 
сæмбæлдзыстæм. Æнæмæнг. 
.7. Мурат æмæ Мисурæт цыдысты фæрсæй-фæрстæм. Искæйы 
цæст сыл куы ’рхæца, уымæй æдас нæ уыди чызг. 
— Сабырдæр-ма цу. Уæ хæдзар никæдæм алидздзæни, — 
сдзырдта лæппу.— Нæ дæ фæнды мемæ цæуын? 
Чызджы зæрдæ уадтымыгъ фестад. Йæ иу æмæ ссæдзæймаг 
аз райдыдта. Адæймаг адæмы рæнхъы куы ’рлæууы, уыцы рæс- 
тæг. Тæссаг вæййы фæцудынæй, рæдыд фæндагыл бафтынæй... 
«О, стыр Хуыцау, мæ сабитæ де уазæг, æнæрхъуыды митæй сæ 
бахъахъхъæн»,—афтæ-иу арæх куывта йæ мад. Цы дзуапп радта 
Муратæн? Æцæгæй дæр цыдæр фæлурс у. Акса-ма, йæ мад 
дæр ын æмбарæн ныхæстæ хуымæтæджы нæ фæкæны. «Мæхæ- 
дæг дæр мæгуыр, уый дæр... Кæд ма æцæг рынчын дæр у... 
Ноджы Бексолтан. Замирæты ныхæстæ...» 
Мисурæт зына-нæзына йæ сæр батылдта. 
Лæппуйæн исдуг йæ улæфæнтæ ахгæдтой. Цасдæр хъусæй 
алæууыд, стæй сдзырдта: 
— Нæ дæ бамбæрстон. Нæ дæ фæнды? Нæ дæ фæнды? 
Секундтæ згъордтой. Уæвгæ уыдон секундтæ нал уыдысты, 
бонтæ ’мæ, хсæвтæ фестадысты. Æнæхуыссæг æмæ сагъæссаг 
æхсæвтæ ’мæ бонтæ. 
— Нæ хъæуы,—загъта та чызг.—Нæ, нæ хъæуы! 
Лæппу цæхгæр фæзылд æмæ згъорæгау акодта чызджы цу- 
рæй. Æрæджиау фæстæмæ фæкасти. Чызг ма йæ бынаты лæууыд. 
217 

Уый дæр ма лæппумæ йæ цæст дардта. Стæй сæхирдæм атындзыд- 
та... 
* * * 
«Цы ’рцыдис? Цы кодта? Кæд æй исчи сардыдта, кæд ын 
исчи мæ фыдгой фæкодта? Æмæ йæхæдæг æмбарынхъом нæу?— 
Мураты хъуыдытæ сæмтъеры сты.—Нæ цæуын йæ зæрдæмæ, нæ 
мæ уарзы, нæ йæ хъæуын. Æмæ йын мæхи лæгдыхæй дæр 
куыд бауарзын кæнон? Фæлæ мæ къухтæ дæр куыд сдарон? 
Мæ фыццаг ныхасæн мын «нæ» загъта, æмæ йæ ууыл куыд 
ныууадзон?» 
Лæппуйы хъусты та ныййазæлыдысты дыууæ цыбыр зæрдæрис- 
сæн ныхасы: «Нæ хъæуы... Нæ хъæуы... Нæ хъæуы...» 
Мурат исдуг сагъæсыл фæци, стæй уæд æваст, кæдæмдæр 
хъæргæнæгау сдзырдта: 
— Нæ, нæ! Хъæуы! Хъæуы!—йæ бынатæй фестади æмæ 
феддæдуар. 
Арв йæ цæссыгтæ згъæлдта, æмæ Мурат уынджы иучысыл 
куы рауадис, уæд уалдзыгон уазал бахъардта йæ къæхтæм. 
Фыццаг æфсæнвæндаджы станцæйы ’рдæм цæуинаг уыди. Стæй 
ахъуыды кодта, сæ хъæуы ’рдæм цы поезд фæцæуы, уый араст 
кæнынмæ ма æртæ сахаты бæрц кæй баззад, ууыл. Æмæ уæд 
горæты иу кæронæй иннæмæ згъорæгау акодта. Уым кæд тагъд- 
дæр фембæлид сæхирдæм цæуæг машинæйыл. 
Сахатырдæг дæр нæма рацыд, горæты кæронмæ куы рахæццæ, 
уæдæй нырмæ, афтæ йын иу уæзласæн машинæйы шофыр, æвæц- 
цæгæн, фæтæригъæд кодта; йæ хæдцур фæлæууыд, æмæ лæппу 
машинæйы гуыффæмæ сгæпп ласта. 
Уазал буары иннæрдæм хъардта. Мурат машинæйы каби- 
нæйы аууон гуыффæйы быныл йæхи æруагъта. Æрæмысыди амонд- 
джын ивгъуыд бонтæ. 
Иухатт дæр ма афтæ цыди уазал бон, къæвдайы. Æмæ уæд 
йæ размæ фæци Мисурæт. Уый фæстæ хъарм, райдзаст уат. 
Чызджы буц æмæ барджын ныхæстæ. О, тæхуды, ныр дæр та 
Мисурæт йæ размæ куы фæуид æмæ та йын куы зæгъид: 
«Тагъд, мидæмæ!». 
Фæлæ ацы хатт чызг рудзынджы раз нæ лæууыди, ацы хатт 
æй мидæмæ хонæг нæ фæци. Йæхæдæг Мисурæтты дуары цур 
æрлæууыд, æххормаг куыдз стæджы муртæ раппарынмæ куыд 
фенхъæлмæ кæсы, афтæ. Æрæджиау бахоста. Иу цъус фæстæдæр 
дуар фегом. Йæ разы февзæрди Мисурæт урс цъында кофтæйы, 
бæгъæмсарæй. Лæппумæ афтæ фæкасти, цыма чызг тынг бацин 
кодта йæ уындыл, цыма арф ныуулæфыд æмæ зæгъынмæ хъавыд: 
«Ныр куыд æрæгмæ цыдтæ? Æнхъæлмæ кæсынæй мæ цæстытæ 
куы сурс сты. Æгайтма фæзындтæ. Цом мидæмæ, цом. Цы- 
дæриддæр зæгъай—алцыдæр бакæндзынæн». 
Фæлæ уыцы рæсугъд фынтæ цæстыфæныкъуылдмæ æрбайсæф- 
218 

тысты. Лæппуйы раз лæууыди, æхсæв йæ цæстытæ цъынд кæй 
тыххæй нал кодтой, сомбоны хъысмæт кæимæ баста, уыцы чызг. 
Фæлæ йæ цæсгомыл нæ зынди нæдæр цины фæд, нæдæр, лæп- 
пуйы зæрдæйы рис кæй æмбæрста, уый нысан. Мураты буар 
ризæгау бакодта, фæлæ йæ цæсгомы хуыз нæ аивта. 
— Дæ изæр хорз, Мисурæт! 
— Æгас цу. 
Лæппу ма уæддæр æнхъæлмæ каст, уæдæ чызг мæнæ ныр 
фæлмæн мидбылхудтимæ сдзурдзæни: «Мидæмæ, мидæмæ. Цом 
нæхимæ. Дзыцца дæр ам нæй». Фæлæ чызг ницы дзырдта, æмæ 
та уæд лæппу афарста: 
— Æнæниз стут? Дунетхан дæр дзæбæх у? 
— Бузныг, иууылдæр дзæбæх стæм. 
— Æмæ уæдæ мидæмæ цæуæн нæй? 
— Табуафси.—Йæхинымæры та загъта: «Уæ хæдзармæ куы 
ацæуис, уæд хуыздæр уаид, бæргæ». 
Чызг йæхи иуварс айста, æмæ лæппу мидæмæ бахызти. 
Мурат йæ цæст ахаста уатыл æмæ та йæ зæрдыл æрбалæу- 
уыд иухатты æхсæв. Уат ныр уыдис хæрзарæзтдæр. Æрмæст 
ма уæды цугун пец лæууыдис уаты астæу æмæ, уæдау, йæ 
фæрстæ уагътой æхсызгон хъарм. Лæппу йæ худ систа, йæ 
пъалто раласта æмæ сæ фæсдуар рагъæныл æрцауыгъта, стæй 
уæд æрбадти уаты астæу стъолы раз къæлæтджыныл. Пецмæ 
’ввахс бандоныл йæхи æруагъта чызг дæр. Иуцасдæр хъусæй 
абадтысты. Мисурæт дзурынмæ нæ хъавыди, лæппу та уымæ 
’нхъæлмæ касти. Мураты фæндыдис йæхи фидарæй равдисын, 
цыма чызгимæ се ’хсæн ницы ’рцыди, уыййау. Фæлæ йæхи уро- 
мын нæ бафæрæзта. Сыстад йæ бынатæй, чызджы цурмæ бацыд 
æмæ йын йæ къух йе уæхскыл æрæвæрдта. Иу уысмы фæстæ 
чызг æнæдзургæйæ лæппуйы къух йе уæхскæй æриста. Мурат 
бамбæрста Мисурæты, йæ комкоммæ йын бандон æрæвæрдта æмæ 
йыл йæхи æруагъта. 
— Мисурæт, æз дæумæ æрцыдтæн... 
Чызг та йæхинымæры сдзырдта: «Уæ бæргæ дæм нæ арвыс- 
тон. Мæ мад, мæ хо... Ох, тæхуды, куыд кæнон, цы кæнон? 
Цæрын куыд зын у». 
— Нал хъуыды кæныс, иухатт ам фæсæмбисæхсæвтæм куыд 
баззадтæн, уый? Тæхуды, афтæ дæ цуры бадынæй бафсæд. 
— Кæд æрмæст ууыл у хъуыддаг, уæд, табуафси, бад. 
— Æрмæст ууыл нæу. Мæн фæнды демæ... Æнæ дæу мын 
цард нæ уыдзæни.—Лæппу ныхъхъус и, цыма ферхæцыд, уый- 
йау. Чызг ын дзуапп нæ радта. Мурат та æрæджиау сдзырд- 
та: 
— Æмæ уæдæ уæддæр куыд? Нæ дæ фæнды? 
Чызгæн йæ кæуын йæ хъуырмæ схæццæ, афтæмæй тыххæй 
лæмарæгау сдзырдта: 
— Иу хатт дын бæргæ загътон... 
— Уæддæр цы ’рцыдис? 
219 

Чызг мидхъуырдухæны бафтыд. Каесы лæппуйы хуыздзыд 
цæсгоммæ, стыр æнкъард сау цæстытæм, йæ пыхцыл сау сæ- 
рыхъуынтæм, сау æрфгуытæм. Æрæджы дæр ма бирæ кæй уарз- 
та, уыдонмæ. Хинымæры Мураты бары бæзæрхыг, цардхуыз Бек- 
солтанимæ. «Дæу йеддæмæ мæ зæрдæмæ хæстæг никуы никæй 
айстон. Æнæ дæу мæ цард-цæрæнбон—зæрæстон хуым, мæ рухс 
бон—фыййауы лæгæт»,—æрæмысыди Бексолтаны ныхæстæ. 
Стæй та йæ цæстытыл ауади, Муратимæ ам, мæнæ ацы 
уаты куыд фембæлдысты, уый. Уæд æм афтæ касти, цыма йæм 
нæлгоймаджы мыггагæй ацы зæххыл Муратæй хæстæгдæр нæй 
æмæ нæ уыдзæни. Стæй уæд—Бексолтан. Йæ хойы фæдзæхст. 
А дыууæ боны хъуамæ баиу кæной сæ цард. Афтæ сты дзырд- 
гонд. Йæ хъусты азæлынц йæ мад Дунетханы ныхæстæ: «Мæ- 
гуырæй дæр бирæ фæцардтæ. Сидзæрæй... Ныр та, ахуыр ма 
чи кæны, ахæм хуыздзыдмæ? Дзæбæх бинонтæ бæргæ сты... 
Фæлæ уæддæр... Нæ, нæ. Адæймаг моймæ цæрыны тыххæй фæ- 
цæуы». 
Чызгмæ та цыма чидæр æрбадзырдта: «Æмæ уæд дæ уарзон- 
дзинад та? Зæрдæ та?» Æмæ йын чызг хинымæры дзуапп лæ- 
вæрдта: «Уарзондзинад? Æмæ цæмæй бæрæг у, Бексолтаны нæ 
уарзын, уый?» «Бæрæг у. Йæ уындæй дæ зæрдæ никуы ныс- 
сæххæтт ласта, дæ цæстытæ цæхæртæ никуы акалдтой. Æрмæст 
дæр хъуыды кæныс, куыд цæрдзыстут, цавæр фатер, цас дзау- 
мæттæ дын уыдзæнис, ууыл. Уый дæр дæ хо, стæй Бексолтан 
æмæ йæ мады ныхæстæм гæсгæ». «Нæ, нæ, дзыццайы загъдау, 
тыхст æмæ уырыдæй дæр бирæ фæцардтæн. Мæ хистæр Мæскуыйы 
æнæнхъæлæджы базонгæ замманайы адæбмагимæ, мæйы фæстæ 
чындзæхсæв сарæзтой, æмæ-иу алчидæр афтæ куы цæрид». «Ма 
кæ, Мисурæт, дæхи сайыс». «Нæ, нæ, алыг и. Дзырд радтон. 
Сомы бакодтон. Гъе æрмæст мæ уынаффæ куыд бамбарын кæ- 
нон? Цæй, цы уа, уый уæд. Æргом ныхасы къæм нæй, фæ- 
зæгъынц». 
— Мурат, ныххатыр кæн. Мыййаг, дын зын куы уа... æнæ 
зæгъгæ нæй,—дарддæр дзурын нал баци йæ бон.. Банкъардта, 
йæ уадултæ куыд ссыгъдысты, уый. Йæ зæрдæйы фыдтæ срыс- 
тысты æмæ йæ цæсгом иуырдæм аздæхта, цæссыгтæ фемæхсты- 
сты. 
Мураты зæрдæ та ныссæххæтт ласта. «Æнхъæлдæн, æмæ, 
бынтондæр ныссуйтæ сты мæ хъуыддæгтæ». Æрæджиау сдзырд- 
та: 
— Æмбарын: уарзондзинад кургæйæ нæу. Былдауæн ныхæстæ 
мæ нæ хъæуынц. 
— А сæрды моймæ цæуын,—сындæггай, саст хъæлæсæй загъта 
чызг. 
— Кæмæ?—фæтагъд и Мурат. 
— Уый та ма цы уæлдай у? 
— Уæддæр? 
— Бексолтанмæ,—ныллæг хъæлæсæй сдзырдта Мисурæт. 
220 

Лæппуйæн, æвæццæгæн, зæхх йæ быны куы аскъуыдаид æмæ 
уым куы аивгъуыдтаид, уæддæр ын афтæ зын нæ уыдаид. «Бек- 
солтан... Бексолтан...» Æмæ уайтагъддæр йæ зæрдыл æрбалæу- 
уыди корректоры æххуысгæнæг Кларæ. Æрыгон, куклайы хуызæн 
рæсугъд. «Цымæ цы фæци?» Ноджы ма йæ зæрдыл æрбалæу- 
уыд, иухатт Кларæйы тыххæй куыд фæхыл сты, Бексолтан æй 
куыд ныццавта, уый. Цæмæндæр йæ цæстытыл ауади, кæддæр 
Бексолтан йæ зæронд куыдзы куыд амардта, уый дæр... Йæ 
бон сдзурын дæр нал уыди. Æмæ ма уæвгæ цы загътаид? 
Абон райсом дæр ма йæхæдæг йæхицæн афтæ куы дзырдта: 
«Лæгдыхæй хи бауарзын кæнæн нæй...» 
Чызг æмбæрста лæппуйы уавæр. Фæлæ йын цæмæй зæрдæ 
бавæрдтаид? Уæддæр ма загъта: 
— Тыхсгæ ма кæн. Чызджытæ бирæ. Мæнæй хуыздæртæ, 
мæнæй рæсугъддæртæ, Ды дæр ссардзынæ дæ амонд... 
Мæстæлгъæд худт фæзындис Мураты былтыл. 
— Бузныг де ’ргом ныхасæй. Мæ зæрдæ дын зæгъы амонд. 
Царды æппæт хорздзинæдтæй-иу хайджын у. Кæмæдæриддæр 
фæцæуай—мæнæй-иу дæ къаддæр ма уарзæд.—Æмæ сæргуыбы- 
рæй раивгъуыдта. 
28. 
Дугъон бæхтау азгъордтой бонтæ, къуы- 
ритæ, мæйтæ... Мурат бацыди цыппæрæм 
курсмæ. 
Йæ цæсгом ныронгау фæлурс æмæ хуыздзыд нал уыдис; 
йæ уæхсчытæ сæхи фæйнæрдæм айстой, сау хил парахатæй рæ- 
зыдис уадултыл, фындзы бын, роцъойыл, æмæ алы райсом дæр 
йæхи даста, йæ фыды куырдадзы æфсæйнаг лыггæнæн хырхы 
састæй кæй сарæзта, ахæм сæрдасæнæй. 
Йæхи барæвдзытæ кодта дарæсæй дæр. Тарбын цъæх шевио- 
тæй костюм йæ уæлæ, йæ къæхтыл—базары æлхæд дæрдджын- 
гомау цыргъфындз туфлитæ. Дыккаг аз дары сау бобрик палто. 
Фæзындис ын ног зонгæтæ, æрдхæрдтæ. 
Абон фæлладуадзæн бон у, уæддæр авд сахатыл райхъал, 
сывæллонау йæ цæстытæ аууæрста, стæй уыциу гæппæн рудзынд- 
жы цур алæууыд æмæ йæ фегом кодта. Сыгъдæг уæлдæф æм 
æрбакалд, йе уæнгтæ аивæзтытæ кодта, сапон, хисæрфæн æмæ 
сæрдасæн райста æмæ азгъордта хихсæнмæ. 
Йе ’рбаздæхынмæ Георги дæр рабадт. Уый æнæ хæдонæй 
лæууыди, къулыл цы айдæны саст уыд, уый раз æмæ йæхи- 
мæ касти. 
Мурат бахæлæг кодта Георгимæ. Уый уыд уæнгджындæртæ, 
йæ фæтæн риу æмæ йе ставд цæнгтæ саухилæй æмбæрзт. 
— Мæ хистæр, маймулитæм ды хæстæгдæр кæй дæ, уый, 
æвæццæгæн, дæхæдæг дæр æмбарыс,—бафиппайдта Мурат. 
— Наукæ куыд амоны, нæ фыды фыд Дарвин куыд сбæлвырд 
221 

кодта, афтæмæй æз; æцæгдæр, маймулийæ равзæрдтæн. Фæлæ 
ды та кæцытæй фæдæ, ды? Кæсæгтæй? Дæ туг дæр уыдоны 
тугау уазал у. Арахъ^ъ нæ нуазыс, тамако нæ дымыс, уарзон 
дын нæй. Зæгъ-ма, чызджы ба цы ад кæны, уый зоныс? Кæд 
кинойы федтай, æндæр... Фæлæ мин хатт фенынæй иу хатт бав- 
зарын... Ехх, ныр дын цытæ дзурын. Мæгуыр дæ æмæ мæ- 
гуыр. Зæгъ-ма, гъеныр цæмæн цæрыс? 
— Ха-ха-ха! Æмæ уый нæ зоныс? Æз куы нæ уаин, уæд 
ды дзæгъæл дзæнгæда кæимæ цæгъдис? 
— Хорз, хорз. Де ’взаг та абырæджы хъамайау куы фæ- 
цыхауи ластай. Уый бæсты ма мын дæ хырхы саст авæр. Æз 
дзы мæ уадултæ алæгъз кæнон. 
— Хырхы саст, зæгъыс? 
— О, о! 
— Дæу, æвæццæгæн, заводы конд рæсугъд сæрдасæн хъæу- 
дзæн. Уæд цу, æндæр ран ацагур. 
— Цæй, цæвæджы саст дæр фод. 
— Уæдæ мын азар. 
Георги рæсугъд бæзджын хъæлæсæй ныззырыди: 
Расцветали яблони и груши. 
Поплыли туманы над рекой. 
Выходила на берег Катюша, 
На высокий берег на крутой... 
Георгийы зарынмæ райхъал ис Тузар дæр. Йæ ком айвæзта; 
стæй бустæхуызæй бахъуыр-хъуыр кодта: 
— Сæумæцъæхæй богъты уаст цы кæнут?—æмæ къулы ’рдæм 
азылд. 
— Эрзац-профессор, дæ сызгъæрин дзæццытæ байгом кодтай?— 
сдзырдта Георги. 
Ныр афæдзы бæрц Тузар кæсæнцæстытæ дары. Куыд дзырдтой, 
афтæмæй æрмæстдæр уымæн, цæмæй лæгхуыздæр уа. Уынгты 
ас лæджы цыд фæцæйкæны, æнæуæлдай ми æмæ уæлдай змæл- 
дæй. Суанг сæр куыд дарын хъæуы, уый дæр ма рагацау ай- 
дæны раз сбæлвырд кæны. Уыцы миты тыххæй йæ Георги эр- 
зац-профессор рахуыдта. Ахуыр Тузар дыууæ æмбалæй цауддæр 
кодта, ахуыргæнджытæн алæггад кæнынмæ, семæ ныхасы бацæуын- 
мæ та ныфсджындæр уыдис. 
— Хъус-ма, абон та бурдзалыгмæ горæты кæронмæ цæуын. 
Æнæвдæлон дæн. Дзæгъæл ныхæстæн мын рæстæг нæй. Мæ 
уадултæ дæр хъуамæ, айдæн хурмæ куыд вæййы, афтæ ’рттивой. 
— Дæ зонд дын фæцæуын кодта, æнхъæлдæн... Райсом нæм 
семинар ис, ферох дæ? 
— Ехх, лæппу, лæппу! Ды нырма сывæллон дæ! Цы зоныс, 
цы? Бурдзалыгмæ семинартæ-йедтæ нымады дæр не сты. Гæмæх- 
сæр хохы цъуппыл, дам, никуыма уыдтæн. Æккойæ хæссинаг 
мын куы фæуа, уæддæр æнæ цæугæ нæй... Литературæ бакастæн, 
конспекттæ скодтон... Ныр та бурдзалыгимæ—хохмæ... 
— Куыд дæм кæсын, афтæмæй рæхджы сæрра уыдзынæ... 
222 

— Ацы бæллæхтæ мын иууылдæр дæу фыдæй сты; йæ сæрыл 
уынджы лæгмæрдтæ ды кодтай. Ныр дæр ма дæуæй куы феп- 
пæлы. 
— О, о! Гæмæх хохы сæрмæ дæр мæнæй æппæлынмæ цæуы. 
Цу, цу, райсом.та йæ Хъæриуы хохмæ бафæнддзæни. 
— Куырды фырт, куырды фырт! Афæдз дæр нал. рацæудзæн, 
уæд мæ диплом мæ дзыппы, бурдзалыг мæ фарсмæ, афтæмæй фæ- 
цæуын Сыбырмæ. Кусынмæ. Æмбисонды бæстæ у! Сыбыр, тайга! 
Тъæнджытæ калгæ уазал. Æнæвнæлд æрдз. Сырдтæ, цуан. Гъæй- 
гъæй! Æрæджы мын кæны!—загъта Георги æмæ æд сæрдасæн 
хихсæнмæ азгъордта. 
* * * 
Æхсæв йæ бартæ йæхимæ райста. Дуне ныссабыр. Маши- 
нæты æмæ трамвайты уынæр дæр нал цæуы. Суанг фæсæмби- 
сæхсæвтæм фæбадти Мурат чингуыты уæлхъус. Райсом сæм уы- 
дзæни семинар советон социалистон паддзахады фæдыл ахуыра- 
ды тыххæй. Мурат кæндзæн доклад. Цы у паддзахад? Цæмæн 
æмæ куыд равзæрди? Кæй хъæуы, кæмæн пайда у? Цы дзурынц 
ахуыргæндтæ йæ равзæрды, йæ нысан, йæ ахадындзинады тых- 
хæй? 
Лæппу чиныг сæхгæдта, къæлæтджын бандоныл йæхи ауагъта, 
йæ фæстаг къæхтыл æй слæууын кодта æмæ иуцасдæр йæхи 
фæхъеццау кодта. Хинымæры дзырдта: «Паддзахад равзæрди, 
кълæстæ куы фæзындысты, уæд... Кълæстæ та равзæрдыстыйбон- 
джынтæ куы фæзындысты, уæд... Адæм цалынмæ æмхуызон цар- 
’дысты, уæдмæ нæ уыди паддзахад. Искæд та, адæм исбонæй 
æмхуызон куы суой, уæд та нал уыдзæн паддзахад. Уый уыдзæн, 
æппæт дунейы дæр коммунистон цардарæзт куы фæуæлахиз уа, 
уæд...» 
Мурат йæ чингуытæ бафснайдта. Георги йæ сахат йæ цонгæй 
никуы хæлдта. Хæстæг æм бацыд æмæ йæм ныккасти. Фæсæм- 
бисæхсæвы дыккаг сахатæй ма цалдæр минуты баззад. 
...Семинары Муратмæ йе ’мбæлттæ хъуыстой зæрдиагæй. Исто- 
рион материализмы ахуыргæнæг фæрынчын æмæ сæм йæ бæсты 
Бимболат уыд. Уый-иу рæстæгæй-рæстæгмæ йæхимæ цыдæртæ 
афыста. Сахатырдæгмæ Мурат йæ доклад фæци. Йæ фæстаг 
ныхæстæ уыдысты афтæ: «Æмбал Сталины теоретикон фæллæйт- 
ты бæрæг бæлвырдгонд æрцыдысты советон паддзахады рав- 
зæрды æмæ райрæзты æууæлтæ, советон социалистон паддза- 
хады ахадындзинад æмæ нысан. Уыцы фæллæйттæ сты паддза- 
хады тыххæй ахуырады марксизм-ленинизмы тæккæ бæрзонддæр 
къæпхæн». 
Бимболат йæ цæст ахаста студенттыл. Йæ цæсгомыл фыст 
уыди, доклад йæ зæрдæмæ кæй фæцыди, уый æмæ загъта: 
— Чи цы нæ бамбæрста? Чи цæмæй бафæрсдзæни? 
Студенттæ хъусæй бадтысты. Æппынæрæджиау Георги йæ къух 
сдардта: 
223 

— Куыд зонæм, афтæмæй социалистон паддзахады тыххæй 
ахуырадæн бындур æрæвæрдтой Маркс æмæ Энгельс. Уыцы ахуы- 
рад райрæзын кодта Ленин. Ды та афтæ нымайыс æмæ социа- 
листон паддзахады тыххæй ахуырад тынгдæр Сталин сарæзта. 
Уыимæ, дæумæ гæсгæ, уыцы ахуырад у марксизм-ленинизмы 
тæккæ бæрзонддæр къæпхæн. Ноджыдæр ма иу хъуыддаг не 
’мбарын. (Зоциализм куыд домбайдæр кæны, афтæ лæмæгъдæр 
кæнынц эксплуататорон кълæсты баззайæццæгтæ. Уыдонæн сæ 
сæр-сæ кой раджы сси. Ды та афтæ зæгъыс æмæ социализмы 
ныхмæ сæ тох карзæй-карздæр кæны. Уæд уый та куыд æмбар- 
гæ у? 
Æмдзæрæны куы уыдаиккой, уæд Мурат дзæбæх æрныхас 
кодтаид йе ’мбалимæ. Ныр та цы зæгъа? Дæс æмæ йæм ссæдз 
адæймаджы хъусынц. Иннæ ахæм Бимболат. 
— Ленин иу ран афтæ зæгъы: иу æдылы, дам, уый бæрц 
фарстатæ ратдзæн, æмæ сын дæс зондджыны дæр дзуапп нæ 
ратдзысты. 
Студенттæ ныххудтысты. Бахудти Бимболат дæр. 
* * * 
Ахуыры фæстæ Георги кæдæмдæр ацыдис æмæ суанг фæсах- 
сæвæрты дæр æмдзæрæнмæ нæ фæзынди. Тузар касти педагоги- 
кæйы чиныг. Фæлæ дзы йæ сæрмæ ницы цыди—йæ хъуыдытæ 
нæма схицæн сты абоны семинарæй. 
«Цыдæр дызæрдыггаг ныхæстæ фæкæны ацы Георги. Уæвгæ 
хъазахъхъæй бирæтæ рагæи дæр революцийы ныхмæ уыдысты». 
Ноджы ма Мурат Георгиимæ лымæндæр кæй уыдис, уый дæр 
ын йæ тъæнгтæ цагъта. 
— Куыд дæм фæкастысты де ’рдхорды ныхæстæ?—баздæхти 
Муратмæ. 
— Искæимæ лымæн уæвын дæр фыдраконддзинад у?—схуыс- 
тæй йын дзуапп радта Мурат. Астæуæй уæлæмæ бæгънæг, аф- 
тæмæй хуыссæныл йæхи æруагъта. Йæхинымæры сдзырдта: «Цы 
гуыбынниз æй тылдта, цæмæ фестади йе ’дылы фарстатимæ? 
Æз дæр иуыл раст нæ уыдтæн. Ленин уыд Советон паддзахады 
саразæг. Æз та дзырдтон сæйрагдæр Сталины тыххæй. Уыцы 
æнæхайыры мæскуыйаг профессоры брошюрæ мæ фæсайдта»,— 
хъуыды кодта, дуканийы кæй балхæдта, уыцы чысыл чиныджы 
тыххæй.—Бимболат та цæуылнæ исты загъта? Уый дæр худын- 
мæ фæци?» 
Фæзындис Георги. Мураты уæлхъус æрлæууыди. 
— Цы ныффæлдæхдтæ, цыма хъæдæй æрхæццæ дæ. Æз бур- 
дзалыгтæм уыдтæн. Лывзæ сæм уыди, ноджы сæн. Æрмæстдæр 
иунæг агуывзæ банызтон. Иунæг... 
— Æндæр цы дзурай, уый нæ зоныс? 
, — Абон мæ æдылыты номхыгъды куы ныффыстай, уæд ма мæ 
зондджын ныхæстæ домыс? 
— Фæнды демæ дзур, фæнды куыдз мигъмæ рæйæд. 
— Дæумæ, æвæццæгæн, афтæ кæсы æмæ æз мæсты кæнын 
224 

нæзонын.—Стæй æдыхстдæрæй сдзырдта:—Зæгъ-ма, пролетариа- 
ты диктатурæйы тыххæй ахуырад чи сарæзта? 
— Маркс æмæ Энгельс. 
— Империалистон дуджы социалистон революцийы тыххæй 
ахуырад та чи сарæзта? Уæлдайдæр Уæрæсейы уавæрты? 
— Ленин!—йæхæдæг йæхицæн дзуапп радта Георги. 
— Советон хицауад пролетарон диктатурæйы формæ кæй у, 
уый чи сбæлвырд кодта? 
— Ленин! 
— Æппынфæстаг социалистон паддзахад саразæг чи уы- 
дис? 
— Уый дæр Ленин! Фæлæ ахуырад ахуырад у. Æмæ йæ 
хъуыдис дарддæр райрæзын кæнын, царды æххæст кæнын. Ууыл 
та Ленины фæстæ тынгдæр бакуыста Сталин, Иосиф Виссарио- 
нович! Бамбæрстай? Уæвгæ, кæй загътон, уыдон ды мæнæй хуыз- 
дæр зоныс. Æрмæст сæ куыд æмбæлы, афтæ бæстонæй нæ загъ- 
тай. Мæ фарст дæм хардзау фæкасти æмæ мыл адæмы фæ- 
худын кодтай. 
— Æмæ дын адæмы æхсæн æнæдзургæ нæ уыд? 
— Хорз. Уæдæ-ма мын зæгъ, марксизм-ленинизмы ахуырады 
ногæй цы фæзынди? 
— Бирæ. 
— Социализмы уæлахиздзинæдтæ цас фылдæр кæной, уый 
,'бæрц кълассон тох тыхджындæр кæндзæн, уыцы уагæвæрд? 
Афтæ? 
— О. 
— Æмæ уый ды нымайыс марксизмы тæккæ бæрзонддæр къæп- 
хæныл? 
— Уый дæр. 
— Æз дын абон дæр зæгъынмæ хъавыдтæн: Сталины стауæн 
ныхæстæ нæ хъæуынц. Уый сæрыл æз кæмæн фæнды дæр йæ 
мукъутæ ныххойдзынæн. 
— Цæв!—Мурат йæ уадул бадардта. 
— Ростовы цур нæм дзы немыц куы æрлæвæрдтой æмæ Хъа- 
зыбеджы хохы ’рдæм куы радардтам, уæд мын ме ’мбæлттæй иу 
афтæ: хæсты размæ, дам, Сталин бирæ курдиатджын къаман- 
дирты Сыбырмæ арвыста. Зæгъын;цы, цы? Æмæ йын йæ мукъу- 
тæ æрхостон. 
— Æмæ уæдæ бамбар: марксизмы тæккæ бæрзонддæр къæпхæн 
у Ленины ахуырад. Сталин та Ленины ахуырад фæхъæздыгдæр 
кодта, æрмæст дзы ивгæ ницы акодта. 
— Ленин дæр ницы аивта Маркс æмæ Энгельсы ахуырады,— 
Тузар хъæццулы бынæй йæ сæр сдардта. 
— Аивта,—дзуапп радта Георги.—Маркс æмæ Энгельс дзырд- 
той, зæгъгæ, пролетарон революци уыцыиу рæстæг хъуамæ фæ- 
уæлахиз уа иукъорд бæстæйы, Ленин та... 
— Уыдон æз дæр æрыхъуыстон,—бахъуыр-хъуыр кодта Тузар. 
— Æмæ уæдæ уæд æнцад хуысс. 
— Мæнмæ дæр дзæгъæлдзырд кæнын нал цæуы, тагъд æрба- 
бон уыдзæни,— сæ даргъ ныхас Оалхынцъ кодта Мурат. 
15 Куырлм фырт 
225 

* * * 
. Семинар сæм куы уыди, ууыл рацыди æртæ къуырийы бæрц, 
афтæ Муратмæ фæсидтысты институты парткоммæ. Парторгани- 
зацийы секретарь бадти йе столы уæлхъус, диваныл та сагъæс- 
хуызæй ныггуыбыри Бимболат. Секретары стъолы раз, йæ чъыл- 
дым дуары ’рдæм, афтæмæй бадт æнæзонгæ адæймаг æмæ цыдæр- 
тæ фыста. Мурат сын арфæ ракодта, уыдон дæр ын æнæбары- 
гомау салам радтой. Лæппу сбадти дуаргæрон. Парткомы сек- 
ретарь райдыдта: 
— Афтæ бадзурæм: не ’хсæн цы ныхас рауайдзæн, уый хъуа- 
мæ мачи зона, Чи йæ ракой кæна, уый-иу йæ партион билет 
йæхæдæг раттæд. Ныр та ма зæгъ, Мурат, куыд рауади ай- 
фыццаг уæ семинары хабар? Уыцы æдзæсгомæн ныхкъуырд куыд 
ничи радта? 
— Кæмæй зæгъыс?—афарста Мурат. 
— Доклады фæстæ дæм фарста чи радта, уый дæ ферох? 
— А-а-а... О, æмæ дзы ахæмæй куы ницы уыдис. 
— Цы ма дзы хъуамæ уыдаид?—парткомы секретарь йæ бы- 
натæй сыстад, стъолы алыварс æрзылди, Мураты цурмæ бацыди. 
Лæппу дæр сыстад. Студент æмæ секретарь кæрæдзимæ бакас- 
тысты. Чъылдымздæхтæй сæм чи бадт, уый дæр цырд фестади 
æмæ Мураты ’рдæм цæхгæр фæзылд. Мураты зæрдæ ныссæх- 
хæтт ласта, джихæй аззад. Уый йæм йæ мидбылты бахудти, 
цыма йæ урс-урсид рæсугъд дæндæгтæ æвдыста, уыйау. 
— Цæййæстæ ныддæ уый! Дæ бон хорз!—загъта Бексолтан 
æмæ йæм йæ къух бадаргъ кодта. 
— Æгас цу,—тыххæй ралæмæрста Мурат. Бексолтаны фенд 
ын хъыг кæй уыд, уый, æвæццæгæн, йæ цæсгомыл дæр фæ- 
бæрæг. 
Бексолтан бамбæрста Мураты зæрдæйы уаг æмæ хъуыддаг- 
хуызæй сдзырдта: 
— Зæгъ-ма, уый куыд рауади? Æрмæст æргомæй.—Бексолтаны 
цæстытæ Муратæн дзырдтой: æз царды къæпхæныл дæуæй 
дзæвгар уæлдæр лæууын, уымæн æмæ лæгдæр дæн. 
— Нæ зонын,—сабыр, фæлæ фидар хъæлæсы уагæй дзуапп 
радта Мурат. 
— Бæллæх дæр уый мидæг ис, æмæ кæй ницы зоныс,—загъ- 
та Бексолтан. Йæхинымæры та ма бафтыдта: «Æмæ æниу кæд 
цы зыдтай? Кæд цы ’мбæрстай? Дæхицæй раст лæг арæзтай. 
Æдылытæ, ницæййæгтæ сегас дæр æнæхин вæййынц. Зондджынтæ 
та...»—Уæдæ нæ зоныс?—бафарста та Бексолтан.—Æз æй зонын: 
уый æппынкъаддæр у контрреволюцйонер. О, о! Кæд баст ни- 
кæимæ у, уæддæр йæхæдæг нæ уарзы советон хицауады, Ком- 
мунистон партийы, Сталины! Бамбæрстай? 
Бексолтан, чи зоны, нæ зыдта, Мурат Мисурæты кæй уарзта 
æмæ йæ зæрдæ æрхæмæй кæй баззад, уый. Фæлæ та Муратæн 
ныр йæ зæрдæйы хъæдгæмттæ сног сты. Лæппуйы маст сабухта, 
Георгийы хъуыддаг Бексолтаны бæрны кæй ис, уый тыххæй. 
Мурат цæмæндæр æрбаймысыди, иухатт Аслæнбег Бексолтанты 
226 

хæдзарыл арт куыд æндзæрста, уый æмæ йæ мидбылты бахудти. 
Бексолтан та, æвæццæгæн, афтæ бамбæрста æмæ йын йæ ныхæстыл 
худы. Йæ къух Мураты уæхскыл барджынæй æрæвæрдта: 
— Уæдæ уæддæр куыд рауади? 
— Мæ-гъа,—Мурат йæ уæхсчытæ кæрæдзимæ æрбалхъывта. 
«Диссаг у нæ цардарæзт,—хъуыды кодта Бексолтан.—Гъеныр 
та мæнæ уый дæр институт каст фæуыдзæн æмæ йæ хъуамæ 
бæрнон куыстмæ арвитой—скъолайы директорæй,. кæнæ газеты 
редакторæй, чи зоны, партион куыстмæ дæр. Афтæмæй «мæ- 
гъайы» йеддæмæ йæ бон зæгъын ницы у. Хæлиудзых дæ æмæ 
хæлиудзых... —Бексолтаны зæрдыл æрлæууыди, Кларæйы тыххæй 
куыд фæхыл сты, уый.—Йæ къæхтыл тыххæй лæууыдлс, афтæмæй 
мын чызджы сæрыл схъиудтытæ кодта. Цымæ цы фæцис уыцы 
кукла? Иу хохаг æй фæхастаид æмæ афонмæ адæмы нымæц 
фылдæр кæны. Уыцы Георги, дам, амæн йе ’рдхорд у... Цымæ 
йын исты загътаид? Æмæ зæгъæд. Георгийы хъысмæт лыггонд æр- 
цыдис... Цæмæй зыдта, искуы йæ мæ къухмæ хъæуы, уый? 
Æвæдза, нæ хæдзары амонд тыхджын у. Ныр-иу мæ дæлеты ра- 
уайæд. Æмæ ма æрмæст йæхæдæг куы уаид. Йæ мады ’фсымæр 
дæр советон цардарæзты ныхмæ тох кодта...» 
— Коммунист куы дæ, уæд уый куыд «мæ-гъа» у? 
— Бафарста мæ. Æз дæр ын дзуапп радтон,—загъта Мурат 
æмæ аивæй йæ цæстæнгас æрхаста Бексолтаныл. Фæхæрзхуыз- 
дæр, йæ цæсгомы хæбуздзыхъхъытæ дæр уый бæрц бæрæг нал 
дарынц. Æнæуи хæрзарæзт, фæлæ цыма йæ фæныкхуыз костюми- 
мæ сызгъæрин булавкæджын сау галстук нæ фидауы... Мураты 
цæстытыл та ауад Мисурæт, æмæ йæ сурхид акалд... Йæ къах 
фæстæмæ авæрдта, ноджы дæр ма иу къахдзæф, дыккаг æмæ йæ 
фæсонтæй къулыл банцой кодта. 
Парткомы секретарь уæдæй нырмæ хъусæй лæууыд, ныр та 
уый дæр баздæхти Муратмæ: 
— Ома, иу æдылы уый бæрц фарстатæ ратдзæни, æмæ сын 
дæс зондджыны дæр дзуапп нæ ратдзысты, нæ? Æмæ дæ уыр- 
ны, æдылы кæй у, уый? Кæд, мыййаг, хин у? Кæд антисоветон 
адæймаг у? Акса-ма, дæу комкоммæ ничи зылын кæны. Уыцы 
минут, чи зоны, æмæ дæ сæры зонд æндæр хуыздæр дзуапп 
не ’рцахста, уымæн та карз ныхкъуырд раттын хъуыди. Бимбо- 
лат дæр дæуæй къæрцхъусдæр нæ разынд. Уый нæ, фæлæ ма 
семинары фæстæ уæ дыууæ дæр никæмæн ницы ской кодтат.— 
Парткомы секретарь бандоныл йæхи æруагъта. 
Бексолтан «Хъазыбеджы» къоппæй иу тамако систа, сдымдта 
йæ æмæ та райдыдта: 
— Социалистон цардарæзты знæгтæ æргом тохы дæрæнгонд 
æрцыдысты. Ныр архайынц сусæгæй, Ноджы Европæйы чи фæ- 
цис, уыцы æфсæддонтæй иуæй-иутыл фæзынди капиталистон цар- 
дарæзты тæваг. Нæ равзæрстой уыцы цардарæзты хъæндзинæдтæ, 
чидæртæ дзы йæхи сбаста буржуазон паддзахæдты разведкæ- 
тимæ. Уæ семинары та Шерпилов цъыфкалæн фæкодта Сталиныл. 
227 

Æмбарыс, æви нæ?—йæ хъæлæсы уаг фæсабырдæр кодта Бек- 
солтан. «Алыксандр дыл йæ арм куы нæ дарид, уæд дæу дæр 
уыимæ бæргæ фæкæнин...» 
Мураты сæры æмызмæлд кодтой алы хъуыдытæ. «Георги-ды- 
дзæсгом? Знаг? Нæ, нæ»! Æндæр уавæрты Георгийы тыххæй 
ахæм ныхæстæ исчи куы ракодтаид, уæд ыл, æвæццæгæн, йæхи 
ныццавтаид. 
— Хæсты уыди, дыууæ ордены æмæ цалдæр майданимæ ’рыз- 
дæхт. Мæскуыйы цур райдыдта хæцын æмæ суанг Берлинæй 
фæфале. Эльбæйы доны был америкæгтимæ сæмбæлд. Æмæ иу- 
нæг, мыййаг, нæ уыди. Кæм сконтрреволюционер? Хæсты фæстæ 
ма цасдæр аззад Германы. Каед уыцы рæстæг искæимæ сбаста 
йæхи? Нæ, нæ! Йæ мад, йæ фыд колхозонтæ, йæхæдæг фæс- 
комцæдисон. Цæй контрреволюционер у? 
Цыбырдзырдæй, хорз лæппу у. Советон цардарæзтæй, партийæ 
æмæ Сталинæй дæр æппæлыны йеддæмæ æвзæрæй никуы ницы 
загъта. Мæ доклад дæр бынтон раст нæ уыди. 
— Хъуыддаг дæ доклады мидæг нæй. Уымæн йæ зондахаст 
ахæм у. Афтæ куы нæ уыдаид, уæд загътаид: фæрæдыдтæн, 
раст нæ уыдтæн... Уый та? Суанг ма рагон цагъарады дуджы 
æгъдæутты сæрыл дæр схъиудтытæ кæны. Ды та коммунист дæ 
æмæ дыл иннæ студенттæй фылдæр хæс æвæрд ис.— Бексолтан 
Муратимæ дзырдта, ас адæймаг æнахъомимæ куыд фæныхас кæны, 
афтæ.—Уыцы æнаккаджы та мах ратдзыстæм тæрхондонмæ æмæ 
йын уым йæ хъуыддæгтæм æркæсдзысты. Ахæмтæн сæ бынат— 
Сыбыры. 
Муратмæ афтæ фæкаст, цыма Бексолтанæн йæ дзурæнтæ 
æндонæй арæзт уыдысты. «Уыцы æнæхайыр фæуинаджы спартай- 
наг æгъдæутты фæдыл ныхæстæ та йæм чи бахæццæ кодта?— 
фарста йæхинымæры Мурат.— Ратдзысты йæ тæрхондон- 
мæ!.. Стæй Сыбырмæ..» — Мураты цæстытыл ауади: Геор- 
гийы æрцахстой. Ахæстонмæ йæ фæкæнынц. Стæй та Сы- 
бырмæ... Йæ хъусты ныййазæлыдысты Георгийы ныхæстæ: 
«Мæ диплом мæ дзыппы, бурдзалыг мæ фарсмæ, афтæ- 
мæй фæцæуын Сыбырмæ, кусынмæ». Сыбырмæ... О, фæлæ- 
иу ныронг дæр знæгтæ афтæ кодтой: æргомæй худгæ, сæ 
зæрдæйы та — марг. Кæд Георги дæр æцæг ахæм у? Нæу, 
нæу!.. Уæвгæ, хæйрæг базонæд... Кæд æцæгдæр исты разведкæи- 
мæ баст у æмæ ам сусæгæй архайы? Тæрхондоны йæ æвзар- 
дзысты... Æмæ йæ сраст кæндзысты. Уырны мæ. Нæ курсы 
лæппуты дзæбæхдæр уыди. Цæмæн, уыди? У, у! 
— Мæнæ гæххæттытæ бацæттæ кодтам æмæ дзы дæ къух 
бафысс, — сдзырдта йæм парткомы секретарь. 
Мурат æнхъæл нæ уыд, ахæм хъуыддаг дæр ма дзы уыдзæн, 
уый. Фæтыхсти, къуымты йæ цæст ахаста, цыма искæмæй æх- 
хуыс агуырдта, уыйау. Бимболат ныр дæр ма бадти диваныл, 
йæ иу къах иннæуыл сæвæрдта, цыма, уæдæй нырмæ ам цы 
228 

ныхæстæ рауад, уыдонæй уымæ æппындæр ницы хауы. Йæ цæсго- 
мыл та фыст уыди: «Æз дæр дæуæй уæлдай ницы ’мбарын, 
мæ зæрдæмæ дæр нæ цæуынц ацы митæ». Мурат парткомы 
секретары цурмæ бацыд, гæххæттытæ райста. Тæгъд-тагъд сæ 
бакаст. Иу хъуыдыйад æм дзы æгæр карз фæкасти: «Ахæм 
цъаммар контрреволюцион ныхæстæн аккаг ныхкъуырд лæвæрд 
не ’рцыди». Сындæггай та йæ цæстæнгас къултыл, кусæнуаты 
дзаумæттыл ахаста æмæ афтæ банкъардта, цыма йын чидæр 
дзырдта йæ хъусы: «Коммунист дæ. Хъуамæ къæрцхъус уай. 
Знаг дæ мадæй райгуыргæ æфсымæр куы уа, уæддæр ын ма 
батæригъæд кæ... Знаг ныр æргомæй нал тох кæны, сусæгæй 
архайы, сусæгæй». Стæй та банкъардта, цыма йæ къухы гæххæт- 
тытæ нæ, фæлæ бомбæ уыди, цыма. мæнæ ныр ацы минут йæ 
къухы фехæлдзæн æмæ фæйнæрдæм фæхæсдзæн, йæ алфамблай 
чидæриддæр ис, уыдоны. Йæ къухтæ ризын райдыдтой. Бимбо- 
лат йæ бынатæй сыстад, уаты иу къуымæй иннæмæ рацу-бацу 
кæнын райдыдта, иуахæмы Мураты цурмæ ’рбацыд æмæ йын 
сусæгæй дзурæгау бакодта: 
— Мæ хъæуккаг, лæгдзинад нæм нæй, лæгдзинад! 
Парткомы секретарь æнхъæлмæ касти, лæппу гæххæттытыл йæ 
къух кæд бафысдзæн, уымæ. Бексолтан та, йæ хæс чи сæххæст 
кодта ахæм адæймагау йæ къухтæ йæ синтыл æвæрдæй ру- 
дзынджы цур лæууыди æмæ æддæмæ каст. 
Гæххæттытæ зынджытау сыгътой Мураты уырзтæ. Стъолыл сæ 
æрæвæрдта æмæ бынæй, йæ мыггаг фыст кæм уыди, уый комкоммæ 
йæ къух бафыста. Гæххæттытæ парткомы секретары раз авæрд- 
та, исдуг алæууыди, стæй та сæм фæстæмæ февнæлдта æмæ 
йæ къухæвæрды бынмæ тагъд-тагъд афыста: «Знаг уа, уый мæ нæ 
уырны». Йæ къух рызти, æмæ дамгъæтæ дæлæсин-уæлæсин рауа- 
дысты. 
Парткомы секретарь тызмæг хъæлæсæй сдзырдта: 
— Цы кусыс уый? 
Уæдмæ Мурат феддæдуар. 
Кæрт æмызмæлд кодта студенттæй. Дурын сисмæ хæстæг 
студенттимæ лæууыдис Георги, йæ къухтæ тылдта æмæ цыдæртæ 
дзырдта. Мурат, Георги йæ куы фена, зæгъгæ, тагъд-тагъд инсти- 
туты кæртæй раивгъуыдта. 
Бексолтаны фыдæбæттæ æмæ фæндтæ нæ фæсыкк сты. Уыцы 
æхсæв Георгийы ахæстонмæ аластой... 
29. 
Институты клубы уыдис æмбырд. Ацы аз каст чи фæци, 
уыдонæн лæвæрдтой дипломтæ. Мурат бадти æмбырды прези- 
диумы æмæ хъуыдытæ кодта йæ цыппар азы фæндагыл. 
Йæ зæрдæ буц уыди. Институт каст фæци тынг хорз бæ- 
рæггæнæнтимæ. Йæ цæстытыл уадысты сæ хæдзары, сæ сыхы 
229 

йыл куыд цинтæ кæндзысты, фыццаг бон скъоламæ куыд бацæу- 
дзæн, уыцы нывтæ. Клубы адæмыл йæ цæст ахаста. Фæсивæд, 
хъæлдзæг, амондджын фæсивæд: æрмæст каст чи фæци, уыдон 
нæ, фæлæ нырма фыццаг аз чи ахуыр кодта, ахæмтæ дæр. 
Бирæты дзы зоны, бирæтæ йын зонынц йæхи дæр. 
Иуахæмы йæ цæстыты раз февзæрдис Георги. Йæ къух æм 
æрбадаргь кодта, дзуры: «Арфæ дын кæнын. Иу диплом нæ 
дыууæйы фаг дæр у»,—æмæ хъæрæй ныххудти... Худтысты, клубы 
чи уыди, уыдон дæр. «Цæуыл худой, ахæмæй цы загъта, цымæ?»— 
хинымæры бахъуыр-хъуыр кодта Мурат. Георги йæ разæй æрбай- 
сæфти, æмæ Мурат ауыдта бурдзалыг чызджы. Лæппумæ афтæ 
фæкасти, цыма дзы чызг йæ цæстытæ нæ исы. Георги, Георги... 
Цымæ афонмæ кæм ис? Цымæ ацы сахат цы архайы? Чи зоны, 
фынæй кæны. Уым раздæр бахсæв вæййы. Кæм уым? Сыбыры... 
Æмæ.кæд уым нæй, уæд та? Уый мæм никуы ныффыста, æз 
дæр афтæ. 
Æмбырд фæци. Йе ’мбæлттæ хъазт сарæзтой, стæй ресто- 
ранмæ ацæудзысты. Æхца æрæмбырд кодтой. Мурат дæр радта, 
фæлæ семæ нæ ацыд. Йæ зæрдæ æнтъыснæг рыст кодта. Фæси- 
вæды хъæлдзæг хъæлæба йæм нал хъардта. Йæхи айста сæ- 
химæ. Æд дзаумæттæ сынтæгыл бафæлдæхт. Йæ цæстытыл та 
ауадысты цыппар азы цаутæ. Цæуылфæнды ма ахъуыды кодта- 
ид, алы хатт дæр-иу æй йæ хъуыдытæ æрхастой Георгимæ. 
Зымæгон-иу институты кæртмæ разгъордта, йæхи-иу астæуæй уæ- 
лæмæ митæй сæууæрста. Рынчын дæр нæ кодта, рынчын. «Ехх, 
ныр Фатъимæты бæгæныйæ иу къусы дзаг,—ныттæхуды-иу кодта 
Георги.—Науæд хъарм уæлибæхтæ». Мураты цæсгоммæ туг сабух- 
та. Æрæмысыд, йе ’рдхорды æрцахсты фæстæ Георгийы ныййар- 
джыты куыд бабæрæг кодта, уый. Дыууæ зæронды йыл хуымæ- 
тæджы цин бакодтой! Георгийы фыд, зæронд Васили, къулыл 
къæдз æхсаргардмæ ацамонгæйæ, дзырдта: 
— Ух-х, куыдзы хъæвдын, Жоркæ! Æз дын де ’дылы корто 
бæргæ атæхын кæнин! Хицауады ныхмæ мын дзуры! Сталины 
ныхмæ! Мæн адæймагыл ацы власт банымадта.—Йæ зæронд 
цæстытæ бæзджын халас æрфгуыты бын туджы зилæгау ракод- 
той.—Нæ уыдзæни. Мæнæй чи райгуырди, уый адæмæн знаг 
нæ уыдзæни! Никуы! 
— Вася, Вася, базæронд дæ, уæддæр дæм зонд нæма ис,— 
йæ сæр банкъуысгæйæ дзырдта Георгийы мад.—Хъуыды-ма кæ- 
ныс, ме ’фсымæр Мишкæ знаг куыд сси, уый?—Зæронд ус Му- 
ратмæ баздæхти.—Стансоветы сæрдары фырт цы чызджы уарзта, 
уый ракуырдта ме ’фсымæр. Мишкæ. Хахуыртæ йыл фæмысы- 
дысты æмæ йæ æрцахстой.—Зæронд ус æваст ныккуыдта:—Ой, 
Жоркæ! Афонмæ мын де ’рыгон фæрстæ кæм дуртыл хафыс? 
Æз та дын бумбули гобан сарæзтон чындзæхсæвмæ. Афтæ-иу 
мын загъта, æз, дам, дын хæйрæджы хуызæн бур-бурид пысыл- 
мон чындз æркæндзынæн. Уæд ма искуы пысылмæттæй буртæ 
вæййы? Уымæй дæр ирон. Мæ сæр æлгъыстаг фæуа, уый-иу 
230 

мæ мæстæй мардта. О, мæ Хуыцау, Жоркæ! Мурат, ды-ма мын 
æй уæд та фенын кæн уыцы бурдзалыг чызджы. Нал-иу мæ 
уагъта, ды, дам, Мураты мад Фатъимæтау бæгæны кæнын цæуыл- 
нæ зоныс... Æмæ гъа, махмæ ахæм нæ фæкæнынц. Куы фæ- 
зынид, уæд ма ацы зæрондæй дæр сахуыр кæнин.... 
Мураты хъуыдытæ ныссуйтæ сты.. Йæ зæрдæ та хъæумæ 
æхсайдта. «Нæхимæ ацæудзынæн кусынмæ. Нæхи районмæ. Нæхи 
скъоламæ. Фузæ дæр скъола каст фæци. Римæ æстæмтæм ба- 
цыд». Йæ зæрдыл та æрлæууыди Мисурæт. Айфыццаг æй дардмæ 
ауыдта. Зынаргъ цæрмттæй пъалтойы. Хæрзконд, хæрзуынд, йæ 
цардæй разы чи у, ахæм адæймаджы хуызæн... 
Фæсæмбисæхсæвтæ сси. Йе ’мбæлттæ уæддæр нæма æрбацы- 
дысты. Хуыссæг æм æввахс нал цæуы. «Контрреволюционер. 
Цавæр контрреволюционер?» Стæй та Мисурæт, йæ рæсугъд 
Мисурæт... Æваст йæ сæры фæмидæг ис, йæ буар кæмæй 
ныддыз-дыз кодта, ахæм хъуыды: «Кæс-ма, кæс! Мæ амонд мын 
байста. Георгийы та Сыбырмæ фесæфта. Æмæ ма мæн зыдта, 
фæлæ йын Георги та цы кодта?..» Йæ зæрдыл æрлæууыдысты, 
газеты куы куыстой, уæд Ауызби редакцийы Бексолтанæн цы 
ныхæстæ фæкодта, уыдон... «Корректоры æххуысгæнæг» Кларæ... 
Чидæр æм кæцæйдæр хъуызæгау фæзынд æмæ йын йæ хъусы 
æрбадзырдта æндæр хабар... Ахуыры фыццаг аз цалдæр лæп- 
пуйæ бадтысты æмдзæрæны. Георги Мураты афарста: «Нæ хъæуы 
лæппуты хорз зоныс? Мæ карæнты? Чысыл хистæрты?» Стæй йæ 
ныхас æндæрырдæм фездæхта. «Цымæ афтæ цæмæн бафарста? 
Ныхас цæхгæр цæмæн фездæхта? Уæд æй ницæмæ æрдардтон. 
фæлæ ныр...» ^ 
Иннæ æмбæлттæй хъауджыдæр Муратмæ фæсидтысты пар- 
тийы обкоммæ. 
Йемæ дзырдта рæстæмбис кары къæсхуыртæарæзт нæлгоймаг. 
Йæ донхуыз хæдоны риуыл уыдис орденты æмæ майданты план- 
кæтæ. Гæххæттытæм кæсгæйæ Мураты бафарста: 
— Цы кусынмæ хъавыс? 
— Нæхимæ цæуын... Скъоламæ... 
— М-гъ...—гæххæттытæй йæ цæстæнгас систа.—Æрмæст дæу- 
æй аразгæ нæу.уыцы хъуыддаг. 
— Тынг мæ фæнды.нæхимæ. Мæ ныййарджытæм. 
Лæг йæ мидбылты фæлмæн бахудти. 
— Партион куыстмæ дæ нæ фæнды? Ам, горæты. Науæд 
та газетмæ... 
Фæфарста йæ йæ мадæй, йæ фыдæй, йе ’фсымæр æмæ йæ 
хотæй. Бафарста йæ суанг, Дзæрæхохты Хадзымурат чи уыди 
æмæ кæм фесгуыхти, уымæй дæр. 
Мураты фæндыд йæ мад æмæ йæ фыды цур уæвын, цы 
231 

капеччытæ бакуса, уыдон-иу сæм цæмæй мæйы кæрон бахæсса 
æмæ-иу зæгъа: «Маенæ мæ мызд». Мураты фæндыди, цæмæй 
сын исты удæнцой фæуа; фæндыди йæ, цæмæй бон иу хатт 
уæддæр уыдтаид Ауызбийы, Госæмайы; фæндыди йæ, арвы рухс 
кæм федта, йæ къахыл кæм ауади, уыцы хъæубæсты цæрын, 
уыцы хъæубæсты сабиты царды фæндагыл аразын... 
— Коммунист дæ æмæ хъуамæ кусай, кæдæм дæ арвитæм, 
уым,—загъта та обкомы кусæг.—Чи зоны, республикæйы газетмæ 
дæ арвитæм. Кусджытæ нæ фаг кæны. Уæвгæ та дæ Алык- 
сандр районы газеты редакторы бынатмæ нысан кодта. Дыууæ 
къуырийы дын дæ фæллад суадзыны бар ис. Уый фæстæ-иу 
мæм фæзын. 
Обкомы куыд загътой, кæнгæ дæр афтæ бакодтой. Мурат 
кусын райдыдта республикон газеты. 
Рацыди цалдæр боны! Иуизæр æм редакторы хæдивæг фæ- 
дзырдта: 
— Ис хабар... Дæ районмæ фæцу æмæ партион куысты фæл- 
тæрддзинады тыххæй ныффысс... 
— Бæлвырддæр мын куы бамбарын кæнис мæ хæс. 
— Æркæс, сахуыр кæн. Басгуыхтысты, зæгъгæ, дзурынц. 
Æппæлынц сæ. Ды сæ хуыздæр зондзынæ. 
Мураты иуæй фæндыди сæ районмæ, иннæмæй нае. Фавндмдис 
æй, уымæн æмæ йæ куысты фæдыл сæ райоиы никуыма уыдис. 
Æмæ ныр куы фæзына, уæд уый æхсызгоп уыдзæни йæ мад 
æмæ йæ фыдæн, Ауызбийæн. Фæндыдис ма йæ уымæн, æмæ, 
кæд районы хъуыддæгтæ æцæг дæр хорз цæуынц, уæд зæрдиагæй 
ныффысдзæни, бирæ азты кæй зоны, уыдоны тыххæй. Алыксандры 
тыххæй... Фæлæ зивæг дæр кодта: куысты кæддæриддæр бирæ 
хъæндзинæдтæ вæййы. Мыййаг, искæйты фауын куы бахъæуа. 
Искæй хъыджы куы бацæуа. 
Фæлæ уæддæр ацыди районмæ. Йæ зæрдæ фæстæмæ ницæмæ 
æхсайдта. Нырма кæм цæра, уый дæр ын нæма ис. Куы уазæгдоны 
баззайы, куы та йæ æмбæлттæй искæмæ ацæуы æхсæвиуат кæ- 
нынмæ. 
Районмæ æрхæццæ сихæрттæм æввахс. Алыксандры йæ бынаты 
нæ баййæфта. Куыд дзырдтой, афтæмæй колхозтæм ацыди. Йе 
’рцыды сæр бамбарын кодта дыккаг секретарæн. Уый йæм фæ- 
хъуыста æмæ загъта: 
— Алыксандрæй райдай. Æз дын нæ аирвæздзынæн... 
Алыксандр фæзынди изæрырдæм. Кæрты йæ машинæйы хъæр 
куы ссыд, уæд райкомы кусджытæй тыргъты чи лæууыди, уыдон 
сæ кусæнуæтты смидæг сты. Алыксандр дуарæй æрбахызти 
æлхынцъæрфыгæй, фæлæ Мураты куы ауыдта, уæд йæ цæсгом 
фæрухс. Лæппуйы цонгыл фæхæцыд æмæ йæ мидæмæ бакодта. 
— Слæг дæ, слæг! Ныр-иу нæм уæле дæлæмæ ракæсдзынæ,— 
дзырдта хъазгæмхасæн.—Чындз ма дын куы ’рхæссиккам... 
Мурат æм комкоммæ бакасти. 
232 

— Дæхицæн куы зонис, зæгъинаг дæ? Уый дæр раст у, фæлæ 
æз фæзæронд дæн. 
Мурат ын радзырдта йæ балцы сæр. 
— Æнæ мæн зæгъгæйæ сæ нæ зоныс? Амонын дын хъæуы? 
— Цыппар азы нæхи хæдзары йеддæмæ никуыуал уыдтæн. 
— Районы бирæ ис, куыстыл æнувыд чи у, æнцой чи нæ 
зоны, ахæмтæ... Сегасы дæр зондзынæ. Колхоз «Ирыстон»-ы 
Знауыры нартхоры куыстгæнæг звено фарон иунæг йæхæдæг 
хор радта, æппæт колхоз цы райста, уый дæсæм хай. Йемæ 
куыстой йæ ус Марихан, йæ чызг Сона, йæ чындз Мери... Кол- 
хоз «Тракторист»-ы Æрчъынаты Хæмæтхъан, йæ бинойнаг Сæниат, 
сæ чызг Маруся, йæ зæронд фыд Дударимæ цы нартхор æрзай- 
ын кодтой, уый уыдис сæ колхозы афæдзы хоры фарæстæм 
хайы бæрц... 
Муратмæ афтæ касти, цыма Алыксандр ныхæстæ æхсаргардæй 
цъыччытæ кодта æмæ уыдон хаудысты уый раз. Ацы районы, 
æвæццæгæн, бирæ ахæм нæй, Алыксандр йæ ном æмæ йæ фыды 
ном кæмæн нæ зоны, суанг йæ бинонты царды хабæрттæ дæр 
кæмæн не ’мбары... 
Сахаты бæрц фæбадтысты æмæ сæ ничи бахъыгдардта. Сæ 
ныхас фæуынмæ куы хъавыдис, уæд дуарæй æрбахызти Мæди- 
нæт. Абон раздæр кæрæдзийы федтой. 
— Мурат, цæй, куыд у? Чындзæхсæв нæма кæныс? 
— Æз дæр ын уый куы загътон. Æмæ мæм йæхæдæг фæрсæ- 
гау æрбакасти, ома, дам, дæхицæн куы зонис... Мурат, раст-ма 
зæгъ, афтæ нæ ахъуыды кодтай? 
Мурат йæ мидбылты худгæ «о», зæгъгæ, йæ сæр батылдта. 
Алыксандр бакасти Мæдинæтмæ. Чызг дæр йæ мидбылты зына- 
нæзына фæлмаст худт бакодта æмæ Муратмæ баздæхти: 
— Мах зæрæдтæ стæм... 
«Зæрæдтæ,—загъта хинымæры лæппу.—Зæрæдтæ». Йæ хъуы- 
дытæ та йæ аскъæфтой ивгъуыд бонтæм. Алыксандр хæсты фыц- 
цаг бон трибунæйæ зындис æрыгон лæппуйы хуызæн. Мæдинæ- 
тыл та цыдаид ссæдз, иу æмæ ссæдз азы. Йæ цæстытыл ауа- 
дысты, партизантимæ куыд уыдысты, уыцы нывтæ. Æрæмысыди, 
райкомы бюройы йæ партимæ куыд истой, уый. Мæдинæт дæр 
уым бадти. Аивæй йын йæ дзабыры фындзæй йæ къах ныл- 
хъывта, ома фидар лæуу, зæгъгæ. Ныр Алыксандры къæмисæнтæ 
æвзистхуыз адардтой, ныхыл — цæрæнбонты дæр чи нал слæгъз 
уыдзæн, ахæм æнцъылдтæ. Мæдинæты сæрыл бæрæг дарынц 
урс æрдутæ. Муратæн зын уыдис, сæ амондыл йæхи хорздзи- 
надау кæмæн бацин кодтаид, уыдон царды æппæт хорздзинæд- 
тæй хайджын кæй нæ уыдысты, уый. 
Телефон ныдздзæнгæрæг кодта. Алыксандр хæтæл райста. 
Исдуг байхъуыста, стæй загъта: 
— Изæры, зæгъыс? Абадæм. Майрæм бæззы...—Хæтæл æрæ- 
вæрдта.—«Ирыстон»-ы сæрдар Арсæмæг нæ хоны. Кæдæй-уæ- 
233 

дæй æз дæр санаторимæ цæуын æмæ, дам, абадæм. Уый дæр 
хъæуы,—сдзырдта Алыксандр йæхи разæнгардгæнæгау. 
— Уыцы сæрдары куы йæ куыстæй фæисут, куы йæм хуын- 
ды фæцæут,—бахъуыр-хъуыр кодта Мæдинæт.—Мæн нæ фæнды. 
— Ма тæрс,—зылынджынау йæ мидбылты бахудти райкомы 
секретарь.—Мæхи никæмæн ауæй кæндзынæн. Уæд та мын 
хуынд æмбалæн саккаг кæнис,—баздæхти Муратмæ. 
— Ахæм ран хъыгдарыны хос йеддæмæ ницы дæн. Стæй 
нæ бинонты дæр нæма федтон,—сæфсон кодта Мурат. 
* * * 
Дыккаг бон Муратмæ сæумæрайсом сæ хæдзармæ ныххæццæ 
райкомы бидаркæ. Фæлæ йæ Мурат фæстæмæ арвыста. Зыдта: 
уыцы бидаркæмæ райкомы кусджытæй бирæтæ æнхъæлмæ кæ- 
сынц. Ноджы йæ фæндыдис, алы къуыпп, алы дзыхъхъ дæр 
кæм зыдта, уыцы быдыртыл фистæгæй æрзилын, фенын, æркæ- 
сын, бамбарын. 
Сусæны хур æнæвгъау арыдта, тæвд уæлдæф уыдис сабыр. 
Æрмæст ма хъуысыд цъырцъырæгты уасын. Нартхоры хуымты 
адæм багуыбыр сты æмæ уæззау къæпитæй хостой хурсыгъд 
зæхх. Стыр фæндагмæ хæстæг куыста Мырзахъулты Знауыры 
звено. Знауыр хæстæй куы сыздæхт, уæдæй нырмæ йæ зыдта 
Мурат. Уый уыдис иу-дæс æмæ дыууиссæдзаздзыд бæрзонд лæг. 
Йæ хæдоны фæдджи-иу йæ ронбастæй вершок дæлдæр йеддæмæ 
нæ хæццæ кодта. Æмæ уый тыххæй уыдаид æви йын, даргъ 
къубал кæй уыди, уымæ гæсгæ, уый зын зæгъæн уыд, фæлæ 
Муратмæ хæцаг нæл хъазы хуызæн, касти. 
— Рагæй дæ нал федтон. Дæ фыд Тæтæри мæ зæрдæмæ 
хæстæг æвæрд у. Æмæ уæдæ Дзæуджыхъæуы кусыс? Дæ ном та 
Мурат? Мурат—Хадзымурат. Уый Дзæрæхохтæй уыдис. Иухатт, 
дам, ын дыууæ абырæджы быдыры астæу йæ бæх истой. Уый 
дзы иуы фæкуырис кодта, иннæйы фæсарц æй авæрдта æмæ сæ 
афтæмæй бамидæг кодта, цы хъæуæй рацыдысты, уым. Уый 
дæр дын лæг æмæ æз дæр... Газеттæй нæм вæййынц, æмæ чер- 
дæм фæкæсынц... айфыццаг нæм сæ иу уыдис, мæнæ мæ дæргъæн. 
Æмæ кæд æгæр хæрдты кæй касти, уый аххосæй ницы федта? 
Хъæмп æууилæгау йæ ныхæстæ. Мæн та раздзог схуыдта. 
Цыма цæу дæн. Мæ бинонты къæбæрæй цæмæй бафсадон, ууыл 
архайын. Уый дæр хуызæнæн къухы не ’фты. Уæд уый куыст 
у? Знон нæ райкомы секретарæн куывд сарæзтой... 
Мурат æм джихæй касти. 
— Нæ дæ уырны? Сомы дын кæнын мæ мæрдтæй дæр æмæ 
ме ’гæстæй дæр. Колхозы хардзæй. Уæздан лæг у нæ секре- 
тарь, куы нæм фæзыны, уæд мын мæ къух райсы, мæ бинонты 
мын номхыгъдæй бафæрсы. Æмæ мын æхсызгон вæййы, фæлæ 
ныхæстæ сихоры фынгмæ нæ рахæсдзынæ. Æниу Майрæмæй 
цы зæгъдзынæ? Йæ ныхæстæ уалдзыгон хурау тавынц кæйдæр- 
234 

ты, мæныл та ихæнриз æфтауынц. Газетты бакæс, уæд дзы ма- 
хæй раздæр ничиуал ис. Мæнæ мæнæй цæмæн æппæлынц? Мæ 
бинонты далæ уыцы мусонджы дарын уалдзæгæй фæззæгмæ. 
Афтæ, гъе, Муратджери! Ацу æмæ кæс, дæ хъустæ ныхгæн, 
кæсгæ фылдæр кæн. «Ныхгæн» цæмæн зæгъын? Иуæй-иутæ са- 
хуыр сты фæливæн ныхæстæ кæныныл. Мæнмæ бригадир куы 
фæдзуры, уæд ын йæ комы батутæ кæнын. Уый та сæрдарæн 
афтæ бакæны, сæрдар — райкомæн. Райком кæй асайа, ахæмтæ 
дæр дзы разыны. Цыбыр дзырдæй, ацу æмæ фен... 
Фондз боны ныффæстиат Мурат районы. Фондз боны фæ- 
зылдис быдырты, хъæуты, кастис, фарста, хъуыста... Æмæ зæр- 
дæмæ чи бахъардта, ахæм хъуыддæгтæ чысыл нæ федта. Фæлæ 
хъæндзинæдтæй дæр хъуаг нæ уыдысты. Æмæ йæхинымæры хъуыр- 
духæн кодта, куыд ныффысса, ууыл. Алыксандр ам кæй нæ 
фæци, уый дæр æй къуылымпы кодта. Уымæн комкоммæ загъта- 
ид йæ хъуыдытæ, æмæ йын уый, чи зоны, исты бауынаффæ 
кодтаид. «Цæй, Ауызбиимæ баныхас кæндзынæн. Хорзæй цы 
федтон, уыдоны тыххæй ныффысдзынæн бæстонæй, мæ зæрдæмæ 
цы нæ фæцыдис, уыцы хъуыддæгты тыххæй та зæгъдзынæн къад- 
дæр кæнæ æппындæр ницы»,—хъуыдытæ кодта сæхимæ цæугæйæ. 
Уынджы фисыныл хæдзары раз дуармæ даргъ бандоныл бад- 
тис Дзаххотт. 
— Дæ райсом хорз,—салам ын радта Мурат. 
— Кæй райсом у, уый хорзæх дæ уæд, мæ хур.—Цæстæй 
рæвдз нал дæн... Кæй лæппу дæ, кæ? 
— Тæтæрийы... 
— Горæты йын чи ахуыр кодта, уый ма у? Мурат?.. 
— Уый дæн. 
— Уæ, дæ рынтæ дын... Æруай-ма, хæстæгмæ дæм æркæсон. 
Кæдæй дæ нал федтон.—Лæг мидæмæ бадзырдта:—Уæртæ ус, 
фæцæуæм дæм!—æмæ Мураты цонгыл хицонау рахæцыд. 
Самандурæй амад хæдзары кæрты—нæдæр къуту, нæдæр уæр- 
дон, нæдæр хуызæнæн скъæт. 
— Хасты хуызæн стæм. Мидæмæ нæм рацу,—хатыркурæгау 
дзырдта Дзаххотты бинойнаг. 
Уæттæй иумæ бахызтысты. Уый дæр уыдис мæгуыргомау арæзт. 
Зæронд лæг къулрæбын даргъ фæтæн бандонмæ ацамыдта: 
— Сбад-ма. Хорз дæ, мыййаг, нæ уындзыстæм. Тæтæрийы 
куы фенын, уæд цыма мæ сæфт лæппуйы фенын, афтæ æх- 
сызгон мын вæййы. Æмбæлгæ дæр ма кæм кæнæм, фæлæ... 
Æрмæстдæр зианы рæстæг. Мæ зæнгтæ зивæг кæнын райдыдтой. 
Куырдадзы ’рдæм дæр нал æфтын. 
Хæдзары æфсин фынг æрæвæрдта. Аджы фых картофтæ, хъæ- 
дындзы сыфтæ, ирон къуымæл. 
— Акомдзаг-ма кæн. Хуыздæрæй ницы ис, мæ судзгæ мæрдтыс- 
тæн. 
Зæронд лæг къуымæл рауагъта дурын къустæм. 
— Не сфæлдисæг, баххуыс кæн. Ахæм амонд ратт, æмæ та, 
235 

хæсты размæйау нæ кæртыты хор дæр æмæ фос дæр куыд 
фæзына. 
— Нæ хистæр нал сыздæхти. Уый зоныс. Де ’фсымæрау,— 
загъта хæдзары æфсин.—Йæ бинойнаг дæр йæ сабиимæ йæ 
цæгатмæ ацыди... Нæ кæстæр та айфыццаг горæтмæ йæхи айста, 
кæд, дам, исты капеччытæ бакусин. Хуыцаубоны æруади, кусы. 
Стыр завод, дам, аразæм. Зæрдæтæ æвæры. 
— Хъазыбег уæздан лæппу у,—дзуапп радта Мурат.—Нæхи 
Аслæнбеджы хуыздæр æрдхорд. 
— Ды, акса-ма, сахуыр кодтай,—загъта Дзаххотт.—Уый та, 
махæн тæригъæд кæнгæйæ, ничердæм ацыдис. Ныр нæ уæддæр 
ныууагъта. 
— Кæд уый руаджы бамбæрзиккам нæ мæгуыртæ,—сдзырдта 
та зæронд ус.—Цыппæркъахыгæй нæм гæды дæр нал ис. Хъуг 
ма нæм уыди, æмæ ууыл та галы куыст фæкодтам æмæ фыц- 
цаг бахуыскъ, стæй фаднизæй амард. Ирон хæдзар та æнæ 
урсагæй фидаугæ дæр нæ кæны. 
— Махæй уæлдай иннæтæ дæр цæрвтæ нæ хæрынц,—бахъуыр- 
хъуыр кодта зæронд.лæг. Хъыг ын уыдис, йæ бинойнаг уазæджы 
раз мæгуыры хъарджытæ кæй кодта, уый. 
— Дзаххотт, уæ Дзаххотт! Ам не стут æви?—æрбайхъуысти 
тыргътæй. 
— Мидæмæ, мидæмæ! 
— Уæртæ ма уæ цæхæрадонмæ ракæсут! 
Дыууæ зæронды кæрæдзийы фæдыл рауадысты. Мурат—сæ 
фæстæ. Тыргъты ничиуал уыди. Хъуысти тракторы хъæр. Æртæйæ 
дæр чысыл дуарыл цæхæрадонмæ ахызтысты. Уым картоф æмæ 
нартхоры хуымтæ цæхгæрмæ фæлдæхта егъау трактор. 
— Цы ’рцыди, цы хабар у? Æрра фестут?!—сдзырдта Дзаххотт. 
— Æрхæццæ сты махмæ дæр, сæ быны хъæр айхъуыса... 
Фæлдæхт кауы рæбын лæууыдысты колхозы сæрдар Арсæмæг 
æмæ ма ноджыдæр иу ливорджын лæг, æвæццæгæн, оргæнты 
кусæг, Мурат æй нæ’зыдта. Сæ бакаст афтæ уыди, цыма трак- 
тормæ ницы бар дардтой. Мурат фембæрста хабар. Уый размæ 
дæр ма йын дзырдæуыди, зæгъгæ, .дам, кусынмæ чи нæ цæуы, 
уыдонæн исынц сæ цæхæрадæттæ, ’ппарынц сæ колхозæй. 
Зæронд лæг трактористыл йæ къухтæ стылдта: 
— Кæм фæзылынджын стæм?! Мах бон уыл бакæна! Нæ 
тæригъæд уæ фæдыл æфтыд фæуа!—трактор уæддæр йæ куыст 
кодта. Æмæ уæд сылгоймаг йæ размæ бауади, йæ сæрæй фел- 
вæста æмпъызтытæ сау сæрбæттæн æмæ йæ тракторы размæ 
æрæппæрста. Сæрбæттæн зæхмæ нæма æрхæццæ, афтæ сылгой- 
маджы зæрдæ бахъарм æмæ картофы æвзартыл уæлгоммæ æр- 
хауди. Трактор дзыхълæуд фæкодта. Йæ тæрæг йæ бынатæй 
расæррæтт ласта. 
— Гъе, стыр Хуыцау,— йæ къухтæ арвырдæм сивæзта Дзах- 
хотт,—ракæс-ма, дæ быны цытæ цæуы, уымæ! Æви дæуæн дæр 
дæ бон ницыуал у?! 
236 

Тракторист зæронд усы йæ хъæбысы рахаста æмæ йæ æрæ- 
вæрдта бæласы бын зæронд тъахтингондыл. Кæртæй дон раскъæф- 
та æмæ йын æй йæ былтыл сдардта. Дзаххотт дæр фыркатайæ йæ 
алыварс рауай-бауай кодта. Уалынмæ зæронд ус æрчъицыдта, 
йæ цæстытæй ракасти æмæ сдзырдта: 
— Офф, офф... Нæ тæригъæдтæ фæфид, Хуыцау!.. 
— Уæ бонтæ хорз,—бруйы раз чи лæууыдис, уыдонæн салам 
радта Мурат. 
— Гъо, Мурат, Мурат! Æгас цу! Уый дын нæ фыдæбæттæ, 
нæ тухитæ. Ам ма дæ? Нæ быдыртæ рувын хъуагæй сæфынц, 
адон К1, акса-ма, сæ фырты горæтмæ арвыстой... Дыууæ зæ- 
ронд къуыдыры баззадысты æмæ колхозоны бартæй пайда кæ- 
нынц. 
— Æмæ чысыл фæкуыстам? Æви сымах зæронд нæ 
кæндзыстут? — æнæбон æмæ тæргайхуызæй сдзырдта зæронд 
лæг. 
— Æмæ сæ лæппу исты знаггадгæнæг разынди?—Мураты 
цæсгом ныттар и. 
— Хæйрæг æй базонæд. Ныууагъта сæ æмæ афардæг и... 
— Давынмæ нæ фæцыди. Ног завод аразы. Дуртæ ’ккойæ 
хæссы, æккойæ! Сæргой фæуат!—загъта Дзаххот æмæ йæ къæх- 
ты бынмæ нымдзасти, цыма сау сыджытмæ исты дзуапмæ æн- 
хъæлмæ касти. 
Тракторист ма усæн иу хатт дон авæрдта, стæй йын хуы- 
лыдз къухæй йæ цæсгом æрсæрфта. 
— Дæ фæхъхъау фæуæнт,—арфæтæ кодта зæронд ус—Мах 
хуызæн æвæгæсæг ма фæу... 
— Хатыр бакæн, дæ хорзæхæй,—загъта тракторист æмæ аз- 
гъордта йæ машинæмæ. Цæхгæр æй разылдта, колхозы сæр- 
дары цур æрлæууыди æмæ хъæрæй загъта: 
— Цæуын МТС-мæ. Ахæм хъуыддаджы тыххæй мæ-иу ардыгæй 
фæстæмæ мауал бацагурут! Фехъуыстат? 
Трактор, сау фæздæджы къуыбылæйттæ йæ фæстæ уадзгæ, 
афардæг. 
— Цæмæн афтæ бакодтат?—Мурат баздæхти Арсæмæгмæ. 
— Колхозы чи нæ кусы, уыдонæн уæдæ куыд кæнæм? 
— Æмæ адонæй кæй кусын кæнут? 
— Сæ лæппуйы. 
— Уый горæты завод аразы. 
— Æмæ ардæм æрцæуæд. 
— Æмæ уæд уым та? 
— Уый мах хъуыддаг нæу! 
Сæрдары цæсгом уæлдайхуызон нæ фæци. 
— Цæмæн хъуыдис цæттæ фæллой сафын, брутæ сæттын?— 
ризгæ хъæлæсæй дзырдта Мурат. 
— Уадз æмæ сын ма уа!—дзуапп ын радта Арсæмæджы 
æмбал. 
Мураты уæхсчытæ рызтысты, цыма сыл æгæрон уæз æнцади, 
237 

уыйау. Колхозы разамонджытæм йæ чъылдым раздæхта. Йæ 
цæсгом фырæфсæрмæй сыгъди. «Цымæ цы уыдаид, Хъазыбег 
сæ афтæ куы ’рбаййæфтаид, уæд?.. Йæ къух сæм систаид, æмæ йæ 
аластаиккой». Æмæ цæмæндæр æрбаймысыди Георгийы. Цымæ цæ- 
мæн? Афтæ йæм фæкаст, цыма уыцы дыууæ хъуыддаджы ’хсæн 
цавæрдæр иудзинад ис... Æмæ уæвгæ колхозы сæрдар йæхицæн 
цы агуырдта? Быдыртæ сæфынц, адæм колхозæй лидзынц... Æмæ 
сын уæд бамбарын кæн... М-м-м... Бамбарын кæн... Æмæ йæ, 
зæгъæм, бамбæрстой, уæд та цы? Исты фидын сын нæ хъæуы? 
Æмæ сын цы бафидой, быдыры куы ницы æрзайа, уæд? Æмæ 
сын уый дæр бамбарын кæн. Гъе, æмæ дæ иу хатт бамбарæнт, 
дыккаг, æртыккаг хатт дæр. Цыппæрæм хатт дæм нал байхъус- 
дзысты. Хæсты размæ уыдис, зæхх чи куыстаид, ахæмтæ; цæмæй 
йæ куыстаиккой, уый дæр сæм уыди. Ныр ма сæм баззад æр- 
мæстдæр зæхх, хид æмæ тугæй амæст зæхх. Рæвдауинаг зæхх... 
Рæвдауæг та йæ нал уыдис, æмæ сыдæй мæлгæ хъуджы фæз- 
донау бахус... 
Мурат партийы райкомыл йæ фæндаг ракодта. Бафæрсинаг 
уыд, адæмы афтæ æфхæрыны дзырд чи радта, зæгъгæ, фæлæ 
секретартæй уым ничи разынди æмæ уæд бацыди райæххæсткомы 
сæрдармæ. 
— Джигит лæг сдæ, джигит!—бацин кодта Майрæм.—Мæ 
мард фен, рагæй дæр дæм æфсымæры цæстæй кæсын! Æмбаргæ 
уыдтæ чысылæй дæр. 
Мураты зæрдæ нæ фæагайдтой райæххæсткомы сæрдары ны- 
хæстæ. Нæ йыл æууæндыди, былалгъæй дзырдта. Мурат ын 
рахабар кодта, цы федта, уый. Майрæмы бæзджын уадултæ 
асырх сты—уый уыди тарсты нысаниуæг. 
— Уæ, бæргæ сын дзырдтон. Фæлæ мæгуыр лæджы уынаф- 
фæмæ хъусæг нæй. Æвзæр митæ бакодтой, тынг æвзæр митæ. 
Дзаххотты бинонтæ бафхæринаг æнæмæнг уыдысты, фæлæ афтæ 
нæ. Ноджы Арсæмæг йæхæдæг дæр уым... Йæ бæсты милицæ 
уæд та... Æвзæр ми бакодтой. Мæ мард фен, мæ мард. Уæ 
бинонтæ куыд сты? Æмæ уæдæ ныр республикон газеты кусыс, 
и? Махыл дæр-иу афысдзынæ, и? Гъы, бæгуы лæг не сдæ! 
Рагæй дæр æмбаргæ лæппу уыдтæ. Мæ мард фен, мæ мард... 
Майрæмы зæрдыл æрлæууыдис, цæхæрадæттæ бахуым кæ- 
ныны тыххæй сæм цы ныхас рауад, уый. Колхозы сæрдар ын 
хабар куы ракодта, уæд ын Майрæм афтæ: «Алыксандры афæрс, 
уый фæндоныл æз дæр разы дæн». Райæххæсткомы сæрдар уый 
фæстæ райкомы секретаримæ куы ныхас кодтой, уæд та загъта: 
«Афтæ хъæуы!» 
— Мæ мард фен, мæ мард, Дзаххотты хъуыддаджы æз мæ- 
химæ азым нæ хæссын,— райдыдта та Майрæм.— Партион куыст, 
дзЬмлон ’æмбарæн куыст, партион организацитæ, райком... 
Мурат фæфæсмон кодта: Майрæммæ йæ нæ хъуыди цæуын. 
Афтæ йæм фæкаст, цыма уыцы хабарыл хъыг дæр нæ бакодта, 
238 

цин дæр. Кæд ахъуыды кодта, уæддæр, ныхас æм цæмæй ма 
’рхаудаид, ууыл. «Майрæм Майрæмæй баззади»,—загъта хины- 
мæры Мурат æмæ раивгъуыдта. 
Сæ хæдзары баййæфта æрмæстдæр Фатъимæты. Уый тута 
бæласмæ асин сæвæрдта æмæ сыфтæ тыдта цыллæйы кæлмытæн. 
— Уыдоныл та ма дæхи цы тухийæ марыс?—загъта Мурат. 
Зын ын уыди, Фатъимæт æппын æнцой кæй нæ зоны, иуда- 
дзыг йæхицæн куыст кæй агуры, уый. 
Мад асинæй æрхызт: 
— Æххормаг дын нæу? Цом мидæмæ. 
Кæройнаг уаты стъолыл æмæ кауын тæрхæджытыл бæз-бæз 
кодтой лыстæг урс-урсид цыллæгæнжытæ. Уат кодта æнуд тæф. 
Фатъимæт кæлмытыл сыфтæ райзæрста æмæ уайтагъд æууилынмæ 
фесты, сæ уынæр сын хъустæ дзæбæх ахстой. «Адæймаг ма 
суанг уыцы æнæбон зулчъыты дæр баифтыгъта кусыныл, уæддæр 
хатгай йæхæдæг йæхицæн хос нæ фæары»,—йæхинымæр дзырдта 
лæппу. 
— Цас сын фылдæр дæттай, уый бæрц зыддæр кæнынц. Мæ- 
тыхтæй фыддæр... тагъд къуыбæрттæ кæнын райдайдзысты,— 
дзырдта мад.—Кæд мын уыдон дæр исты пайда фæуиккой сы- 
вæллæтты бæгънæджытæ бамбæрзынæн. 
Фатъимæт фынг рæвдз кæнынмæ фæци. 
— Хæрын мæм нæ цæуы,— загъта Мурат.— Ауызбитæм 
бауайон,—æмæ раивгъуыдта. 
Зæронд лæг бадти кæрты къулрæбын. 
— Фездæхтæ?—салам раттыны бæсты йæ бафарста Ауызби. 
— Фездæхтæн... Фæлтау куы нæ ацыдаин.—Æмæ Мурат сæ- 
рæй бынмæ радзырдта, йæ зæрдæ йын чи сызмæста, уыцы ха- 
бар. 
— Кæмæнд&р, дам, йæ бæхыл йæ бон нæ цыдис æмæ йæ 
саргъы надта,—загъта Ауы’ЗбМ.— Æмæ ма-иу саргъ куы нæмиккой.. 
Фыргуыстæй чи бастади, уыцы бæхы’... Уæдæ ма Дзæрæхмæты 
цæхæрадонмæ бавнæлдтаид исчи... Арсæмæг бынтОп æ.наерхъуыды 
бæргæ нæу, фæлæ сæрдартыл дæр мæгуыры бон ис. Къаман- 
дыгæнгæйæ кусæн нæй. Уыцы дыууæ зæронды æгæр бирæ бав- 
зæрстой... ^уыд ныффыссон, зæгъыс? Бырæттæ уынгмæ калын 
дæр хорз бæргæ нæу. Æз дæр куыстмæ арæх нал æфтын, пар- 
тион организацийæ мæхи тыхамæлттæй куы суæгъд кæнын код- 
тон, уæдæй нырмæ. Зæхх мæ йæхимæ ласын райдыдта, зæхх. 
Зæнгтæ мæ коммæ нал кæсынц. 
Ауызби бынтон ныффæлладхуыз. Цæргæ-цæрæнбонты советон 
цардарæзтыл фæтох кодта, æмæ ныр ахæм хабæрттæ кæй цыди, 
уый йæ удхарæй мардта. Мураты къуылымпы кæнын дæр æй 
нæ фæндыдис. Уадз æмæ цы ’мбæлы, уый ныффысса. Ног кусæг 
ног саргъæвæрд бæхæй уæлдай нæу. Фæоцани дæр зоны. 
— Ныффысс. Ныффысс, дæ зæрдæ куыд зæгъы, дæ зонд 
куыд кæрды, афтæ. Рæстдзинад зæгъын æгад никуы уыдис. 
Мурат горæтмæ куы сыздæхти, уæд бацагуырдта, Дзаххотты 
239 

фырт Хъазыбег кæм куыста, уыцы ног арæзтад. Федта йын 
йæ хицæудты. Уыдон ын лæппуйæ тынг феппæлыдысты. 
Мурат Хъазыбегæн йæхиимæ дæр фембæлди. 
— Кæм хуыздæр у? Ам æви нæхимæ?—фарста Мурат. 
— Исты куы фидиккой, уæд нæхимæ, ай-гъау, хуыздæр у. 
Гыцци æмæ бабамæ мæ зæрдæ ’хсайы. Рынчынгæнаг сты. Ам мын 
æвзæр нæу. Æхца дзæбæх фидынц. Стыр завод, дам, уыдзæни. 
Иуцалдæр мины дзы кусдзæни,—сæрыстырæй дзырдта уый.—Æз 
ам дæн, уый та цæмæй базыдтай? 
— Иучысыл хъуыддаджы фæдыл æрбафтыдтæн ардæм. Дæ 
мастер дæ тынг бузныг у. Цæй, хæрзбон уал. Иуахæмы та дæ 
абæрæг кæндзынæн. 
Дыууæ боны фæфыста Мурат, газеты фарсы æмбис чи ба- 
цахстаид, ахæм статья. Фыст куы фæци, уæд уынгмæ рацыди. 
Чысыл раздæр рауарыд æмæ уыд æнцон улæфæн, адæм æмыз- 
мæлд кодтой горæты сæйраг уынджы. Мурат сæ тагъд афæлмæ- 
цыди, фæндыди йæ, адæмы уынæр кæм нæ хъуыстаид, ахæм 
ранмæ ацæуын. Йæхæдæг дæр дзæбæх не ’мбæрста, ахæм зæр- 
дæйы хатт æм цæмæн фæзынди, уый. Йæ хъустыл ауади йæ 
мады цыллæйы кæлмыты сыбар-сыбур. Æрæмысыди хæсты рæстæг. 
Уæд «оу, мæ бон» никуы ничи загъта. Чи-иу схъæрзыд, уыдон 
дæр хæсты ’рхæнтæй, сау гæххæттытæй. Æмæ ныр дæр уыцы 
адæм куы сты, нæхи советон адæм, уæд сыл цы ’рцыди? Быдыр- 
мæ сæ тыххæй хонын цæмæн хъæуы? Цардарæзтыл сыстырзæрдæ 
сты? Партийыл? Нæ, нæ! Иугæр адæмы иу хай искæцырдæм 
ахæцыдис, уæд уый дзæгъæл хуымæтæджы нæу. Æмæ уæдæ æз 
та цы федтон, æз та цы ныффыстон? Кусынц, сæ хид, сæ 
туг калынц, суанг Алыксандрæй райдай æмæ... Уæд уыцы дыууæ 
зæронды та? Æниу мæ фыд Тæтæри та? Уæд Ауызбийы ныхæстæ 
та? Мурат цæхгæр фæзылди æмæ редакцийы ’рдæм фæрасти. 
Йæ кусæнуаты стъолы уæлхъус æрбадти æмæ кæй ныффыста, 
уыдон кæсын райдыдта: «Районы партион организаци йе ’ппæт 
тыхтæ дæр дæтты адæмы разæнгард кæнынмæ...» Разæн- 
гард, разæнгард... Мурат гæххæтты сыфтæ амбырд кодта 
æмæ сæ æрфаринтæ ласта. «Уый дын разæнгард!» Ногæй сыгъ- 
дæг гæххæтт райста æмæ йыл ставд дамгъæтæй ныффыста: 
«Гуымирытæ». Дыууæ хатты йын йæ бын бахахх кодта æмæ 
фыссын райдыдта. Дзырдтæ цыма пъеройы фындзæй гæппытæ 
кодтой. Мурат фыста Дзаххотты цæхæрадоны тыххæй. Æмæ 
æрмæст уый тыххæй нæ—хæст фæци, адæм тугæрхæмттæй бав- 
нæлдтой сабыр царды хъуыддæгтæм æмæ семæ æндæр æвзагæй 
дзурын хъæуы, æндæр æгъдæуттæ æрæвæрын- хъæуы. 
Дыккаг бон ын йæ фыст редакторы хæдивæг цалдæр хатты 
бакасти. Мураты ма бафарста: 
— Кæй фыссыс, уыдон иууылдæр раст сты? 
— Зæрдæхсаинагæй дзы ницы ис. 
Лæг та йæ цæстæнгас аздæхта гæххæтмæ. 
240 

— Редактор ыл йæ къух нæ бавæрид. Хуыцау хорз æмæ йæ 
фæллад уадзынмæ и. 
— Нæ зонын... 
— Уæхи районыл афтæ кæй фыссыс, уымæй дæр не ’фсæрмы 
кæныс? 
— Райкомы секретарь мын хистæр æфсымæрау у. 
Статья мыхуыры фæзынди дыццæджы. Сихормæ ’ввахс Му- 
ратмæ фæдзырдта редакторы хæдивæг: 
— Дыууæ хатты уал систон телефоны хæтæл. Дзырдтой пар- 
тийы обкомæй, хъæууонхæдзарады министрадæй. 
— Цы зæгъынц? 
— Хуыцау дæр уый нæ зæгъы. Замманайы район æмæ, дам, 
æй цъыфы сызмæстат. Уый нырма тæрсынгæнæн гæрах у. Æцæг 
гæрæхтæ, æвæццæгæн, фæстæдæр уыдзысты. 
Иубон та йын редакторы хæдивæг афтæ: 
— Æнхъæлмæ кæсынц Алыксандры æрыздæхтмæ. Фыдбылызы 
бафтыдтай мæн дæр. 
Ноджыдæр ма рацыди цалдæр боны. Мурат æмæ редакторы 
хæдивæгмæ фæсидтысты обкомы бюромæ. Фыццаг хатт уыди 
ам Мурат, фыццаг хатт уыдта афтæ хæстæгмæ республикæйы 
разамонджыты. Йæ цæст дардта обкомы секретарь Дзамболатмæ. 
Уый æнцад хъуыста дзурджытæм. «Цæуыл сагъæс кæны Дзамбо- 
лат, цымæ? Цы зæгъдзæнис?» Афтæ йæм фæкасти, цыма алы 
дзурæг дæр хъуыды кæны, йæ ныхæстæ Дзамболаты зæрдæмæ 
куыд цæуынц, ууыл. Алчидæр сæ дзургæ-дзурын йæ цæстæнгас 
дардта фыццаг секретармæ, цыма уый цæсгомы æвæрдыл бакæ- 
сынмæ хъавыди йæ ныхæсты аргъ. Дзамболат та кæд дзурджы- 
тæм хъуыста, уæддæр ныронг йæ зæрдæйы уаг ницæмæй рав- 
дыста. Æрмæст иурæстæджы баздæхти паддзахады æдасдзинады 
хъахъхъæнынады хицау, бæзæрхыгтæарæзт инæлармæ: 
— Василий Спиридонович, дæ хъуыды та куыд у? 
Инæлар уый размæ йæ цæст æрхаста Муратыл, стæй, йæ 
размæ цы гæххæттытæ уыд, уыдон кæсын райдыдта. Æмæ ахæм 
хуыз æвдыста, цыма уый се ’ппæтæй хуыздæр æмбæрста, Мураты 
уацхъуыд цæмæн фæзынди, уый сусæгдзинæдтæ. Дзамболаты 
фарстайæн цыбыр дзуапп радта: 
— Бирæ йыл цы дзурæм? Æнæмбаргæ лæппуйы сардыдæуыд. 
Мурат- ахъуыды кодта, цы зæгъа, ууыл, ф.æлæ сдзурын йæ 
ныфс нæ бахаста. Хъусæй бадти Алыксамдр дæр. Æрмæст йæхи 
афтæ æнкъардта, цыма йæ сæрымагъзы уыдырны фæзынди, йæ 
зæрдæйы та—æндыснæг. 
— Кадртææвзаргæйæ хæлиудзых уæвын нæ хъæуы,—бахъуыр- 
хъуыр та кодта инæлар. Фæлæ уыцы ныхæстæ кæмæ хаудысты, 
уый Мурат нæ бамбæрста. «Æвæццæгæн, мæм куыстмæ чи ар- 
выста, обкомы уыцы кусæгмæ». Уый дæр ам бадти, дуармæ 
хæстæг, сæргуыбырæй. 
Райæххæсткомы сæрдар Майрæм ахæм хуызæмæй хъуыста, 
цыма ам цы ныхæстæ цæуы, уыдом уымæй зымдæр нмкæмæн 
И> Кумрдм фмрт 
241 

сты. Нырма уал, Хуыцауæй бузныг, уый кой ничима скодта. 
Стæй цæмæн хъуамæ скæной? 
Ныхас ныддæргъвæтин. Дзырдтой фæллойадон æгъдауыл, пар- 
тион куыстыл, политикон агитацийыл. Æмæ уыцы бæрзонд бы- 
нат ахсджытæй алчидæр йæ фæндон хаста, цы саразын хъæуы, 
уый тыххæй. Иутæ дзырдтой: коммунисттæ хъуамæ сæхи хуыздæр 
æвдисой куысты. Иннæтæ фæндон хастой: колхозтæй чи лидзы, 
уыдоны горæтты куыстмæ ма исæнт. Уыдис дзы ахæм ныхас- 
гæнджытæ дæр, зæгъгæ, йæ хæдзары куыстхъом адæм æндæр 
рæттæм кусынмæ кæмæндæриддæр ацыдысты—се ’ппæтæн дæр 
байсын хъæуы сæ цæхæрадæттæ, суанг ма сын сæ фосы дæр 
нал хъæуы уадзын хизынмæ. Мураты статьяйы та хуыдтой зиан- 
хæссæг. 
«Бæргæ дын дзырдтон, гуымыдза митæ кæнын ма уадз, зæгъ- 
гæ. Стæй уыцы адæмы хуындмæ дæр ма цу»,—Алыксандр æрæмы- 
сыди, Мæдинæт ын æндæрæбон цы ныхæстæ загъта, уыдон. 
Райкомы секретарь æмбæрста: ам цыфæнды уынаффæ куы рахæс- 
сой, уæддæр уый хъуыддагæн ницы феххуыс уыдзæни. Чидæрид- 
дæр ацæуа колхозæй, алы ран дæр ын—куыст, фатер, æхца... 
Æмæ уый раст у. Фæлæ уæд колхозы та чи куса? Адæм хæсты 
фæудмæ æнхъæлмæ кастысты, кæд кусын фенцондæр уаид, 
зæгъгæ. Æмæ туг нал кæлы—хид цыхцырæгау мизы... 
Алыксандры сагъæсы æфтыдта иу хъуыддаг: бюройы уæнгтæ 
дзырдтой алы аххосæгтыл, хастой алы фæндтæ, фæлх дзы иу 
дæр æцæг дзуринæгтыл нæ дзырдта. Алыксандр фездæхти Май- 
рæмы ’рдæм. Уый бадти сæргуыбырæй, цыма зианджын хæдзары 
уыди. Уый фæстæ Алыксандр фæкомкоммæ Муратмæ. Лæппуйы 
уадултæй туг фæлыгъди, сæтдзæтæгæнгæ касти бюройы уæнгтæм. 
Алыксандр æрымысыд Сæрæбийы ныхæстæ: «Мах æм загъд кæ- 
нæм, уый та къæрццæй цъула нæ кæны...» М-м-мгъ, рагæй 
дæр ахæм у... 
Алыксандр ракуырдта ныхасы бар. 
— Æдылы, æнæрхъуыды ми бакодта газет. Бынæтты цы уа- 
вæр ис, уый нæ зонынц, афтæмæй мыхуыр кæнынц, хъуыддагæн 
зиан чи у, ахæм æрмæг. Æххуысы бæсты—фыдбылыз. Статьяйы 
автор æрыгон кусæг у æмæ йын феххуыс кæнын хъуыд. Уый 
уыдис газеты разамонджыты хæс. 
Мурат фестъæлфыд. Акса-ма, быдырты æмæ колхозты уый 
фæзылди, раст у æви нæу, уый дæр йæхæдæг сбæлвырд кодта, 
адон та йæ бæсты дзурынц. Йæхи дыууæ цæсты раз мæгуыр 
зæрæдтæй фæхынджылæг кодтой, ныр сæм ничи хъусы... «Сарды- 
дæуыдис æй... Æрыгон кусæг у... Уавæр нæ зонынц, æдылы ми 
бакодтой. «Æрыгон», «æрыгон». Цафон ма мын у?!» 
— Кæй ныффыстон, уым рæдыдæй ницы ис. Стæй мæхи ах- 
хосджыныл дæр нæ нымайын...—загъта Мурат фидарæй. 
Дзамболат æмбæрста, цы аххосæгтыл дзурынц, уыдон кæцæй 
æмæ цæмæй æвзæрынц, уый. «Хæсты рармæ республикæйы æрмæст 
бæхтæ фондз хатты фылдæр уыдис, иннæ ахæм галтæ, хъуццы- 
242 

тæ... Кусæг адæмы ’мбис нал сыздæхти. Чи ма дзы баззад, 
уæлдайдæр нæлгоймæгтæ, уыдон та сæ фæллойæн ницы исынц 
æмæ иугай-дыгай горæттæм фæлыгъдысты. Уæд та МТС-ы трактор- 
тæ, комбайнтæ фылдæр куы уаид. Бюройы уæнгтæ дæр дзæгъæл 
дзырд бирæ кæнынц. Нæ, æрмæст ныхæстæй колхозтæн сæ 
къæхтыл слæууæн нæй. Æрæджы Мæскуыйы иу йæхи хуызæн 
обкомы секретаримæ ныхас кодта: «Ардыгæй кæнгæ у хъуыддаг. 
Саразын хъæуы цæхгæр фæзылд. Хæст нæ смæгуыр кодта. Нæ 
бон нæ уыдйс. Ныр у. Паддзахад хъуамæ баххуыс кæна. Исты 
ахъаззаг мадзæлттæ æрхъуыды кæна. Æмæ мæн уырны, мæ зы- 
наргъ Дзамболат, баххуыс кæндзæни, сараздзæни. Бæргæ... Фæ- 
лæ цалынмæ... Уæдмæ бынтон раууатмæ æрцæудзыстæм. Ацы 
газеты кусджытæ та сæ фындзæй дарддæр ницы уынынц. Районы 
дæр зондджындæр не сты. Æндæр ма исчи ахæм гуымиры митæ 
кæны? Æппын ницы, фæлæ зæрæдтæ уæддæр сты». Йæ зæрдыл 
æрлæууыди, хæсты рæстæг звенотæ аразыны тыххæй Тæгæрдоны 
районы карджын адæмы куыд æрæмбырд кодтой, уый. Æрæмы- 
сыди рæстæмбис ас фидæрттæарæзт зæронд лæг Дзаххот- 
ты... 
Ныр Мураты ныхас куы айхъуыста, уæд йæ хъуыдыты хал 
аскъуыд. 
— Лæппу, ды, æвæццæгæн, ницы бамбæрстай, уæдæй нырмæ 
цы ныхæстæ рауад, уыдонæй. Дæхи Гæбæлы гæрзгæнæг скодтай 
æмæ фыдбылыз æрхастай. Ды дæр,—баздæхти Алыксандрмæ,— 
дæхæдæг раст загътай, аххосджын дæ! Не ’нæсæрфат миты 
тыххæй нæхи адæмы цæсты æфтауæм. 
Алыксандр фæфæсмон кодта, æрдæбон кæй загъта, уыцы 
ныхæстыл. «Куынæуал сдзырдтаид, уæд Мурат дæр ницы загъ- 
таид. Ахæм уавæры дзурынæй нæ дзурын—пайдадæр». 
Майрæм тарсти, уый кой дæр куы скæной, уымæй. Фæлæ йæ 
ничи æрхъуыды кодта. 
Бюройы уынаффæйы æфхæрд фыст æрцыд редакторы хæдивæг 
æмæ Муратæн. Алыксандрæн та карз уайдзæф ныффыстой. 
Дзамболат фæстагмæ ныхас балхъынцъ кодта: 
— Хæст раджы фæци. Уæд цы æгъдæуттæ уыди, уыдон абон 
нал бæззынц. Алыксандр та уый, æвæццæгæн, нæ бамбæрста... 
Мурат хъуыды кодта, цы æрцыдис, цы ныхæстæ рауадис, 
уыдоныл. Йæ æрмæг куы рацыд, уæдæй нырмæ æнхъæлмæ касти 
цавæрдæр ахсджиаг цаумæ. Æмæ ныр æрцыди. 
Арвыл сцоппай сты мигътæ, арв-иу ныггæрæхтæ ласта, ферт- 
тывта-иу, стæй уарын райдыдта. Мурат æнхъæлмæ касти, уæдæ 
фæскъæвда арв асыгъдæг уыдзæни, фæлæ уый нæ асыгъдæг. 
Æмæ бамбæрста: тыхджын æнхъæл кæмæн уыдис, исты сара- 
зын æнхъæлмæ кæмæ касти, уыдон афтæ тыхджын не сты. Æмæ 
уыцы хъуыдыйæ фæтарсти, статьяйы фæдыл цы ныхæстæ рауади, 
уыдонæй тынгдæр. 
Уæнгмард æмæ зæрдæриссæн хъуы&ытимæ здæхти Мурат сæ- 
химæ. Алы æцæгдзинад, дам, фысгæ нæ вæййы. Чи зоны, уый 
243 

раст у, фæлæ ацы хатт фысгæ уыди. Хицæн адæймæгты æдылы 
миты тыххæй адæм хъуамæ парти æмæ хицауадмæ хæрам ма 
кæной. 
30. 
Бексолтан разы уыдис йæхицæй дæр æмæ 
йæ цардæй дæр. 
Партийы обкомы æртыккæгæм уæладзыджы бадти йæ кусæн 
стъолы уæлхъус, йæ разы цы гæххæттытæ уыдис, уыдон касти 
æмæ-иу сызгъæрин пъероджын ручкæйæ куы иу ныхас аивта, 
куы иннæ. Уыцы ручкæ йын йе ’мсиахс балæвар кодта, Мисурæты 
хистæр хо Замирæты лæг. 
Йæ фыссын фæуагъта Бексолтан. Ручкæйы пъеро гæххæтты 
гæппæлæй асæрфта, сызгъæрин сæрттывта æмæ йæм æдзынæг 
ныккасти. Йæ хъуыдытæ йæ ахастой Мæскуымæ, Кутузовы прос- 
пекты рæсугъд хæдзармæ. Бексолтаны зæрды фыццаг хатт уым 
æрæфтыди йæ цард Мисурæтимæ бабæттын. Æмæ нæ фæрæды- 
ди. Ноджы ма Замирæты лæг хæстæг зонгæ кæй у Дзамбола- 
тимæ, уыцы хъуыддаг дæр æнæ сахадгæ нæ фæци Бексолтаны 
хъысмæтыл. Фæскомцæдисы скъола каст куы фæци, уæд æй 
Æдасдзинад хъахъхъæнынады оргæнтæм дæр йе ’мсиахсы фæн- 
донмæ гæсгæ арвыстой. Æмæ уыцы куыст дæр фыццаг йæ зæр- 
дæмæ тынг фæцыди: хæстон дарæс, хæцæнгарз, бирæ мызд æмæ... 
Фæлæ уым йæ алы къахдзæф, йæ алы ми дæр æмбæхсты хуы- 
зæн уыди. Цыфæнды куы басгуыхтаид, уæддæр тигъыл æвæрд 
дыууæуæладзыгон хæдзарæй æддæмæ нæ райхъуыстаид. Бексол- 
тан та бæллыди, йæ зонд, йæ лæгдзинад парахатæй кæм рав- 
дыстаид, ахæм бынатмæ. Хъуыды ма кæны, цыдæр хъуыддаджы 
тыххæй бахауди Дзамболатмæ. Сæ ныхас иудзæвгар ахаста. 
Æрæмысыдысты, Тæгæрдоны Дзæрæхмæты хæдзары Дзамбола- 
тæн кæддæр «æгасцуай» куыд загътой, уый дæр. Сæ ныхасы 
кæрон æй Дзамболат бафарста: «Мыййаг, æндæр куысты куы 
бахъæуис, уæд та дæм куыд фæкæсид?» 
— Сымах куыддæриддæр зæгъат, афтæ,—цыбыр дзуапп радта 
Бексолтан. Уый зыдта: Дзамболаты зæрдæмæ чи бацыдаид, кæу- 
ыл баууæндыдаид, уый æгады бынатмæ никуы æруагътаид. 
Рацыди ма иу-дыууæ мæйы æмæ Бексолтаны кусынмæ раивтой 
партийы обкоммæ. Фыццаг секторы сæргълæууæгæй, уый фæстæ 
та хайады сæргълæууæджы хæдивæгæй. Æмæ кæд йæ мызд 
къаддæр уыди, йæ куыст та зындæр, уæддæр разыйæ баззад 
йæ хъуыддæгтæй. Ам, ацы ног бынаты, æрмæст йæ кады тыххæй 
дæр æмбæлди кусын. Ахæм къуыри нæ уыд æмæ йæм исты 
хъуыддаджы фæдыл Дзамболат кæнæ телефонæй ма ’рбадзыр- 
дтаиД, кæнæ йæм йæхимæ ма фæсидтаид. Ныр дæр та мæнæ 
Дзамболатæн цæттæ кæны гæххæттытæ Тæгæрдоны районы тых- 
хæй... 
Бексолтан дæр йæхицæн æвæрдта куы иу нысан, куы иннæ, 
244 

уыимæ, иуæй иннæ бæрзонддæр, иуæй иннæ ахсджиагдæр, хъуыды 
,<одта, алы ранмæ дæр дзы цавæр фæндæгтыл, цавæр рæтты 
ссаеудзæни, цæй æмæ кæй руаджы, уыдæттыл. Æмæ йе ’рвыл- 
боны хъуыддæгты цыдæриддæр нæ кодтаид, цыдæриддæр нæ 
арæзтаид—алы куыстмæ, алы хъуыддагмæ дæр æвнæлдта ахæм 
зæрдæйы уагимæ. Ныр дæр, Тæгæрдоны районы партион куысты 
тыххæй гæххæттытæ цæттæ кæнгæйæ, хъуыдыты аныгъуылдис 
йæ сомбоны нысан, йæ дарддæры цардвæндаджы фæдыл. Æмæ 
гæххæттытæ афтæ цæттæ кодта, цæмæй фæцæуой Дзамболаты 
зæрдæмæ, раппæла дзы, фæбузныг дзы уа; науæд та суанг. 
цы нæ вæййы, хъуамæ сахадой Бексолтанæн йæ сомбоны хъыс- 
мæтыл дæр. 
Бексолтан æмбæрста: хайады инструктортæ кæй сбæлвырд 
кодтой, уыцы хъуыддæгтæм гæсгæ цы гæххæттыл кусы, уымæн 
æнцонæй, иугай ныхæсты руаджы фæзилæн уыдис иуырдæм дæр 
æмæ иннæрдæм дæр. Ис ын фæхъæбæрдæргæнæн, ис ын фæлæ- 
мæгъдæргæнæн дæр. Иуырдæм дæр æмæ иннæрдæм дæр раст 
уыдзæни. Æмæ иугæр Алыксандры æндæр куыстмæ, кæнæта ахуыр 
кæнынмæ æрвитынвæнд куы скæной, уæд ын йæ бынатмæ уымæй 
раздæр кæй арвитой, ахæм хъуамæ ма разына... 
Гæххæттытæ арæзт фæци Бексолтан, фæстæмæ сæ рамыхуыр 
кæнынмæ радта æмæ уæд йæ зæрдыл æрлæууыдис йæ бинойнаг 
Мисурæт дæр. Æнхъæлцау у. Бирæ йæ нал хъæуы. Куыстæй йæм 
телефонæй арæх бадзуры. Ныр дæр та хæтæл систа. Мисурæт 
æй йæ комы улæфтæй дæр базоны. 
— Уый ды дæ? 
— Æз дæн, уæдæ чи,—дзуапп лæвæрдта Бексолтан.—Æнкъард 
нæ кæныс? Бирæ мæ нал хъæуы. Æрмæстдæр ма дыууæ саха- 
ты. Кæд та мæ Дзамболат нæ баурома, уæд тагъд нæхимæ 
уыдзынæн. 
— Кæд баурома... Алы хатт та Дзамболат...—йæхи буцгæнæгау 
дзырдта Мисурæт. 
-I- Уарзын дæ... Би-и-рæ, би-и-и-ирæ. Ба дын кæнын,—загъта 
ма Бексолтан, йæ ахсджиаг хæс чи ахицæн кæны, ахæм адæй- 
маджы хъæлæсæй. 
* * * 
Республикæйы хъуыддæгтæ Дзамболаты зæрдæйы фæндоныл 
нæ цыдысты. Æмæ афтæ та кæд æмæ кæм вæййы? Фæлæ алы- 
хуызон хъæндзинæдтæ бонæй-бон къаддæр нæ кодтой. 
Республикæ та ныр дæр фондзазон пълан сæххæст кæндзæ- 
ни æрмæстдæр промышленносты. Хъæууонхæдзарады уавæрæй 
зæрдæ нæ рухс кодта. Паддзахад æмæ МТС-ы натурон фид- 
донты æмæ мыггаджы фаг свæййынц хорæй, колхозонтæм бирæ 
рæтты ницы æрхауы. Æмæ Дзамболат йæ хæстæгдæр æмкус- 
джыты æххуысæй бæлвырд кодта алы районы, алы колхозы 
уавæр дæр. Кæм колхозты сæрдарты ивтой, кæм райкомты сек- 
ретарты. 
245 

Партийы Центрон Комитеты кусджытæ куыд нымадтой, афтæ- 
мæй Цæгат Ирыстоны рæдыдтытæ уагъд æрцыд идеологон куысты 
дæр, литературæйы, аивады. Хæсты фæстæ, дам, фæзындис ив- 
гъуыд дугтæй, нæртон адæм æмæ аланты цардæй æнæбындурæй 
кæм æппæлынц, Фыдыбæстæйы Стыр хæсты ирон адæмы хъæбатыр- 
дзинад нæ рагон æцæг æмæ мифон фыдæлтимæ кæм бæдтынц, 
ахæм фыстытæ дæр. Ирон фæсивæд, дам, хъæбатыр уымæн сты, 
æмæ сæ тугдадзинты фыцы нæртон адæмы туг... ома, большеви- 
кон идеологи, парти æмæ фæскомцæдисы æндæвд нæ, фæлæ нæртон 
адæмы туг сахадыдта ирон фæсивæдыл! Афтæ фыста чиныджь[ 
йæ рагон æрдхорд, педагогон институты доцент Бимболат. Мæс- 
тæлгъæд худт фæбæрæг Дзамболаты фæлмæн цæстæнгасыл. 
Бимболатмæ гæсгæ æрæмысыди Тæгæрдон, райкомы секретарь 
Алыксандры... Йæ зæрдæмæ нæ бацыд, æрæджы идеологон фарс- 
таты фæдыл цы Пленум уыдис, уым йæ раныхас. Иунæг карз 
дзырд дæр нæ загъта нæдæр обкомы кусджыты ныхмæ, нæдæр 
ахуыргæндты æмæ фысджыты рæдыдтысты фæдыл. Чи зоны, об- 
комы идеологон куысты секретарь æмæ Бимболатимæ лымæнтæ 
кæй сты, уымæ гæсгæ... 
Дзамболат дзæнгæрæджы кънопкæ нылхъывта. Фæзындис йæ 
секретарь. 
— Фæдзур-ма Бексолтанмæ,— æмæ стъолы лагъзæй систа, 
Тæгæрдоны районы тыххæй йæм кæй радтой, уыцы гæххæттытæ... 
«Партион-организацион æмæ партион-политикон куыст ныр- 
тæккæ куыд æвæрд сты, афтæ куы ахæссой, уæд тас у, районы 
хæдзарадон хъуыддæгтæ куы нымтъеры уой, фæллойгæнджыты 
коммунистон хъомыладыл стыр зиан куы ’рцæуа, уымæй...» 
Дзамболаты кусæнуаты дуар байгом, æмæ мидæмæ бахызти 
Бексолтан. Дуарæй куы фæмидæг, уæддæр ма йæ сæрыхъуын- 
тыл йæ къух æрхаста, йæ галстук ма ноджыдæр асгæрста æмæ 
сдзырдта: 
— Цæуæн уæм ис? 
— Мидæмæ, мидæмæ,—гæххæттытæй йæ цæстытæ дæр нæ 
систа, афтæмæй дзуапп радта Дзамболат. 
Бексолтан фæлмæн гауызыл обкомы секретары стъолы цурмæ 
бацыд æмæ æрлæууыди. Дзамболат æм хæрдмæ скасти, зына- 
нæзына йæ мидбылты бахудт, йæ рахиз къух чысыл базмæ- 
лын кодта, цыма бандонмæ амыдта, уыйау, æмæ сдзырдта: 
— Æрбад. 
Дыууæ адæймаджы фемдзаст сты. Бексолтан афтæ банкъард- 
та, цыма йын Дзамболат йæ цæсгомыл равзарынмæ хъавыд, 
цы гæххæттытæ бацæттæ кодта, уым цы хъуыдытæ ис, уыдон 
æцæг сты æви нæ, уый. Дзамболат та Бексолтаны цæсгомыл 
уыдта: лæппу дзы æфсæрмы кæны æмæ йын цыфæнды хъуыддаг 
йæ бæрны куы бакæна, уæддæр йæ сæххæст кæнынмæ цæттæ у. 
— Æмæ уæдæ куыд бакæнæм дæ районæн?—цыма йе ’мсæр 
адæймагимæ дзырдта, уый хуызæн фарста обкомы секретарь.— 
Сæ хъуыддæгтæ мæ сагъæсы бафтыдтой. Колхозтæн се ’мбисы 
24 (> 

фæллойбонæн ницы дæттынц. Фыдызгъæл æмæ къуымбилæй дæр 
хæсджынæй баззадысты паддзахадæй. Дызæрдыг кæнын, тынг 
дызæрдыг. Алыксандры бон куы нæ бауа районы хъуыддæгтæ 
дарддæр ахæссын. 
Бексолтан цы хъуамæ загътаид? Алыксандры куы бафауа, 
æмæ йæ Дзамболат искуыд куы бамбара? Раппæлид дзы, æмæ 
уымæ дæр йе ’взаг нæ тасы. Фæлæ исты зæгъын хъуыд æмæ 
загъта: 
— Алыксандр мæнмæ... хорз адæймаг кæсы. 
Дзамболат йæ мидбылты æмбаргæ худт бакодта: 
— Хорз адæймаг... Хорз адæймæгтæ бирæ ис... Райкомы сек- 
ретарæн чи бæззы, ахæмтæ та—чысыл. Хорз адæймаг æмæ хорз 
кусæг арæх, хъыгаг кæд у, уæддæр иу нæ вæййынц. Хорз адæй- 
маг алы хатт хорз кусæг нæ вæййы, хорз кусæг та алы хатт 
хорз адæймаг нæ вæййы... 
— Мæ район у, Алыксандр мæ фыдимæ—хæлæрттæ. Иумæ 
куыстам. Мæнæн зын дзурæн у уый тыххæй. Раст мæ бамбар... 
— Мæнæ ам, ацы справкæйы фыст цыдæриддæр æрцыд, уыдо- 
нæй дызæрдыггаг исты ис? 
— Мæгъа... Æвæццæгæн, нæй. Нæй,—загъта ма ноджыдæр 
иу хатт.—Районы хъуыддæгтæ чи бæрæг кодта, уыдон æмбаргæ 
адæм сты. Дæхæдæг сæ мæнæй хуыздæр зоныс. 
Дзамболаты зæрдæмæ фæцыдысты Бексолтаны ныхæстæ. «Æм- 
баргæ, хæдæфсарм, сæрæн адæймаг». 
— Цу, ахъуыды ма кæндзыстæм. 
Бексолтан бамбæрста: Тæгæрдоны районы тыххæй ныхас нæма 
ахицæн. Уыцы районы хъуыддæгтыл сагъæс кæнгæйæ, Дзамболат 
иу æмæ дыууæ хатты нæ фæдзурдзæни Бексолтанмæ. Чи зоны, 
тагъд рæстæг ын зæгъа: «Дæ районмæ дæ цæуын бахъæудзæн. 
Алыксандры ахуыр кæнынмæ æрвитæм». Æмæ уæд Бексолтан 
зæгъдзæни: «Сымах куыд фæнды, афтæ. Цыдæриддæр зæгъат, 
ууыл æз разы дæн»... 
Йæ сомбоны цардыл хъуыдытæ Бексолтаны цæргæсы базыр- 
тыл систой æмæ йæ ахастой Дзамболаты кусæнуатæй... 
* * * 
Сабаты Алыксандрмæ æрдзырдтой обкомæй, сомизæр дæс 
сахатмæ Дзамболатмæ фæзын, зæгъгæ. «Æвæццæгæн, мæм 
паддзахадмæ фыдызгъæл дæттыны тыххæй дзуры, æндæр хуы- 
цаубоны, уымæй дæр изæры дæс сахатмæ?.. Ацы аз ма куы 
аирвæзæм, уæд кусын базондзыстæм». 
Хур хæхты ’рдæм фæуырдыг, афтæ схæццæ горæтмæ. Машинæ 
æрлæууыди егъау хæдзары раз. Уым, дыккаг уæладзыджы царди 
Бимболат. Алыксандр иу цалдæр хатты сфæнд кодта Мæдинæты 
тыхæй йемæ лæгæй-лæгмæ аныхас кæнын, фæлæ йæ ныфс никуы 
бахаста. 
Бимболат уазæджы йæ хъæбысы æрбакодта, йæ кусæнуатмæ 
247 

йæ бахуыдта. Алкæмæн нæ фæзæгъы уырдæм—æрмæстдæр йæ 
зæрдæйы сагъæстæ, йæ хъуыдытæ кæмæн радзуры, ахæмтæн. 
Дыууæ лæджы æрбадтысты фæлмæн диваныл. 
— Цæй, ныр мын дæ хабæрттæ ракæн. Куыдтæ цæрыс? Куыд 
у дæ районы уавæр? Дæ электростанцæ кусы? Тынг хорз хъуыд- 
даг сарæзтай,—æхсызгонæй дзырдта Бимболат.—Нæ хъæуæй нын 
мæйдар æхсæв фæсырдтай. Æрмæст уый дæр æгъгъæд у ном 
скæнынæн. Æниу дæ зæнгыл цы нос баззад, уый та? 
— Цæмæй раппæлон, ахæмæй ницы ис,—загъта Алыксандр.— 
Колхозты уавæр мæнæй æвзæрдæр нæ зоныс. Атъæпп-ахæц кæ- 
нæм.— Алыксандр йæ ных æууæрдæгау акодта.— Цалынмæ хæст 
цыди, уæдмæ адæм æз фæраздæронæй æвнæлдтой. Ныр та... 
Бимболат æм æдзынæг касти, хицымæры дис кодта, царды 
уæз ыл йæ фæд куыд арф ныууагъта, ууыл. 
— Цыдæр нын нæ фаг кæны, фæлæ цы, уый бæлвырдæй 
зæгъын мæ бон нæу,—дзырдта Бимболат.—Горæты куыстуæтты 
хъуыддæгтæ цыма æвзæр нæ цæуынц. Хæсты размæ нæм цы 
бæрæггæнæнтæ уыд, уыдоны сæрты агæпп ластам.—Хæдзары хи- 
цау бынатæй сыстади, тумбочкæйæ райста коньячы авг, дыууæ 
чысыл агуывзæйы æмæ лимоны кæрстытæ. Алыксандры раз сæ 
стъолыл æрæвæрдта æмæ агуывзæтæ байдзаг кодта. 
— Алы хатт дæр фæдисоны зынд фæкæныс,—сдзырдта Бим- 
болат.—Цæй, дæ хъуыддæгтæ дæхи фæндиаг уæнт,—æмæ анызта. 
— Ацы хатт дæр та фæдисон дæн,—загъта Алыксандр.—06- 
коммæ ма мæ цæуын хъæуы,—æмæ йæ нуазæнмæ нæ бавнæлдта.— 
Дæ ныхæсты тыххæй та—нæ зонын... Ды куыд зæгъыс, афтæ 
æрмæст горæты куы уа, уымæй тæрсын. Промышленность æмæ 
хъæууон хæдзарад, горæт æмæ хъæу адæймаджы дыууæ къа- 
хау æнæфæхицæнгæнгæ сты. Æмæ иу къах фидар куы лæууа, 
иннæ та цудгæ куы кæна, уæд фыдæбойнаг фæуыдзыстæм. Ноджы 
ма мæм афтæ кæсы... Раст мæ бамбар. Афтæ фæзæгъæм: «Нæ 
хъæбатыр, не ’мбаргæ кусæг кълас»... Уый раст у. Нæ бæстæйы 
астæуккаг цæджындз у кусæг кълас. Фæлæ зæхкусджыты хъæ- 
батырдзинад цæмæй къаддæр у? Сæрдæй-зымæгæй, къæвдайæ- 
хурæй æнцой нæ зоны, йæ мызд та—хæрз чысыл. Паддзахадмæ 
цы хор, цы фос дæтты, уыдонæн ын бынтон гæзæмæ фидынц. 
Уæззау у колхозты уавæр. Хъæуы техникæ: трактортæ, тауæнтæ, 
комбайнтæ... Хъæуы æхца. Æхца... Уыдон та Мæскуыйæ аразгæ 
сты... Цæй, æгъгъæд фод. Æгæр дæрдтыл ахæцыдтæн... 
Бимболат æнхъæлмæ касти, кæд ма Алыксандр ноджыдæр 
исты зæгъид, фæлæ уый ныхъхъус и. 
— Дæ хорзæхæй, Ауызби æмæ Госæма та куыдтæ цæрынц? 
Мурат мын ракæны сæ кой, арæх æй фенын. Ме ’фсымæр, дам, 
сæм æппынæдзухдæр йæ цæст дары. Ноджы уыцы сидзæр лæппу... 
Ауызби стыр кады аккаг у. Йæ цæрæнбоны тыххæй фæйнæ 
баназæм... 
Алыксандр луазæн йæ къухмæ æхсызгонæй райста: 
— Ленины гварди куы фæзæгъынц, уæд фыццагдæр мæ зæр- 
248 

дыл уый æрбалæууы... Дæ сидт хорзæй æрцæуæд,—æмæ йæ 
нуазæн анызта. 
Йæ сахатмæ æркасти, йæ цæуын афон æрхæццæ æмæ йæхи- 
нымæры сдзырдта: «Уый та дын мæ зæрдæбын ныхас Мæдинæты 
тыххæй». 
— Бахатыр кæн, Дзамболат мæм сиды... 
— Фæсахсæвæрты? Уæвгæ хицауад кусын сахуыр сты... Салам- 
тæ-иу ын ратт. Кæддæр лымæнтæ уыдыстæм... Ныр ма дыууæ- 
æртæ азы иу хатт фембæлæм, уый дæр исты æмбырды. 
— Фыдæбон бирæ кæны. 
— Ды йæ хуыздæр зондзынæ. Фæлæ мæм афтæ кæсы, цыма 
йæ æгæр уæлиау исынц. Айфыццаг мæ æхсызгон хъуыдис, фæлæ 
марадз-зæгъай, кæд мæ йе ’ххуысгæнджытæ хæстæг бауагъ- 
той. 
— Иæ уаргъ æгæр уæззау æмæ.,. 
— Америкаг президент Линкольнæн хъахъхъæнæг дæр нæ 
уыдис æмæ секретарь дæр. Алкæй бон дæр æм уыди бацæуын 
алы афон дæр. 
— Æндæр дуг, æндæр цардарæзт. Уæдæ ма ныр исчи афтæ 
хуымæтæджы бауайæд Эйзенхауэрмæ. 
* * * 
— Центрон Комитет Мæскуымæ йæ партион скъоламæ хоны, 
райкомты æрыгондæр секретартæй сæрæндæр чи у æмæ ахуыр 
фаг кæмæ ис, ахæмты, фæлмæн цæстытæй Алыксандрмæ æдзы- 
нæг кæсгæйæ, дзырдта Дзамболат.— Центрон Комитеты дæр хъуы- 
ды кæнынц сомбоныл. Мах дæр цæрæнбонты кæм кусдзыстæм, 
чи зæронд кæны, кæй исгæ кæнынц. Æмæ дæуæй хуыздæр кæй 
хъуамæ арвитæм?—Дзамболаты дзуапп дæттын кæй тыххæй хъуы- 
дис, уыцы бирæ адæмæн сæ ахсджиагдæртæй иу уыдис Алык- 
сандр. Æмæ йын аргъ кодта, фæлæ афтæ нымадта, зæгъгæ, 
Алыксандрæн фадат раттын хъæуы, цы уæззау фæндагыл рацыд, 
уымæ фæстæмæ акæсынæн. Уадз фена, базона, ацахуыр кæна. 
Уæд ын сомбон фылдæр бантысдзæн. 
Алыксандры ахуырмæ арвитын кæй хъæуы, ууыл ма, Дзамбо- 
латмæ гæсгæ, дзурæг уыдис, æрæджы обкомы хайады сæргълæу- 
уæджы хæдивæг Бексолтан кæй бацæттæ кодта, уыцы гæххæтт 
дæр. Районы экономикæ чепена кæны йæ мидбынаты, колхозты 
хæдзарад, сæ фосы нымæц сындæг рæзы. Алыксандр дæсны 
кусæг у, фæлæ, чи зоны, бафæллади, науæд та къуымых кæнын 
байдыдта. 
Райкомы секретарь цæттæ нæ уыдис Дзамболаты фæндонæн 
дзуапп раттынмæ. Хъыг ын уыд. Фæлæ иугæр ныхас уымæ 
’рцыд, уæд «дыууæ» зæгъæн дæр нал уыд. Йæ бон кусын 
кæмæн нал у, йæхи ахæмыл нæма нымадта. Ахуырмæ ацæуа 
æмæ уый фæстæ уæлдæр бынат æрцахса, ахæм хъуыды 
дæр æм никуы æрцыд. Уæлдæр бынæттæм никуы тырныдта. 
Æндæр уавæрты, чи зоны, йæхæдæг дæр æрцыдаид ахæм хъуыды- 
249 

мæ, зæгъгæ, йæ зонындзинæдтæ фæарфдæр кæнын хъæуы, йæ 
куыстмæ, йæ митæм æй дæрддзæфæй ’рбакæсын хъæуы. Фæлæ 
ныхас рауадис æваст æмæ йын дардыл ахъуыды кæныны фадат 
нæ фæци. Стæй куы ахъуыды кæна, уæддæр цы зæгъдзæни? 
Банкъардта, йæ цæсгоммæ туг куыд сабухта æмæ йæ галиу 
æрфыджы сæрмæ тугдадзин куыд базмæлыдис, уый. 
Дзамболат дæр, æвæццæгæн, бамбæрста Алыксандры дызæр- 
дыг хъуыдытæ æмæ рæвдауæн хъæлæсыуагæй загъта: 
— Раст мæ бамбар, дæсны партион кусæг кæй дæ, уый рав- 
дыстай дæс азы дæргъы. Ноджы дæсныдæр кæй суыдзынæ, уый 
дæр нæ уырны æмæ дæ уый тыххæй æрвитæм. Сомбон хъуыды- 
йаг у... 
Алыксандрмæ цæмæндæр афтæ касти, цыма обкомы секрета- 
рæн йæ ныхæстæ йæ зæрдæйы бынæй нæ цæуынц. Æмæ йæ 
фæндыд, ахуырмæ ацæуыныл дызæрдыг кæй кæны, стæй сæ 
районы цы пълантæ снысан кодтой, уыдоныл ма йæ бакусын 
кæй хъæуы, уый æргомæй зæгъын. Фæлæ нæ бауæндыд. Йæ 
зæрдыл æрбалæууыд, æрдæбон сæм Бимболатимæ цы ныхас рауад, 
уый. «Линкольнмæ, дам-иу, бацыди алы адæймаг дæр æмæ-иу 
радзырдта йæ зæрдæйы сагъæстæ. Æмæ Линкольн цæмæн? Ленин 
афтæ нæ уыд? Уыди. Ныр та...» Алыксандр зылынджынау бахудти 
æмæ дзуапп радта: 
— Æмбарын уæ. Æрмæст... Кæд мыл, æцæг, уæ зæрдæ дарут... 
Афтæмæй уæ сомбон куы фæфыдæнхъæл кæнон... 
— Мах дыл нæ зæрдæ дарæм,—Дзамболат йæ къух бадаргъ 
кодта райкомы секретармæ. Кæрæдзийы куы зонынц, уæдæй 
абонмæ Алыксандр фыццаг хатт радта йæ къух æнæбары Дзамбо- 
латмæ. Обкомы секретары къух æм фæкасти цыдæр фæлмæн, 
цыма дзы стджытæ дæр нæ уыдис... 
* * * 
Æризæр. Райкбмы кусджытæ раджы ацыдысты сæ хæдзæрт- 
тæм, уæддæр ма Мæдинæт йæ кусæнуаты бадти. Знон дæр нæ 
федта Алыксандры. Уый фыццаг сæумæраджы быдыртæм ацыд, 
стæй та уæд обкоммæ. Цымæ йæм цæмæн фæдзырдтой? Уырдæм 
лæвæрттæ кæнынмæ никуы фæсидынц. Мæдинæт дыккаг уæладзыг- 
мæ суайæн асинтæм йæ хъус дардта. Куыддæр тыргъты асинтыл 
йæ къах æрæвæры, афтæ йæ базоны. Уый къæхты айсты хуызæн 
никæмæн ис райкомы—тагъд, сæрæн. Иуахæмы Мæдинæт йæ 
фыссын фæуагъта, байхъуыста. Уый у... Уый къæхты уынæр; 
дыккаг уæладзыгмæ схызти, йæ дуар бакодта, мидæмæ бацыд, 
йæ бандоныл æрбадти... Йæ разы бæзджын папкæ æд гæххæт- 
тытæ. Мæдинæт цæстытæй нæ уыны Алыксандры, афтæмæй йын 
йæ алы фезмæлд дæр æнкъары... 
Фæлæ йæ ацы хатт йе ’нкъарæнтæ фæсайдтой. Алыксандр 
тагъд кодта æрмæстдæр уымæ, Мæдинæтмæ. Бынаты æнхъæл ын 
нал уыд æмæ дуарæй куыддæр бахызти, афтæ бандоныл йæхи 
250 

мæстджын уагъд æркодта, йæ дыууæ тымбыл къухы йæ роцъомæ 
сбыцæу кодта. Ницы хъуыста йæ къæмисæнты тугдадзинты 
дзæхст-дзæхст йеддæмæ. Уалынмæ дуарыл æрбахызт Мæдинæт. 
— Бюромæ нæ проекттæ цæттæ нæма уыдысты æмæ ныффæс- 
тиат дæн,—йæхи растгæнæгау дзырдта чызг. Алыксандрмæ йæ 
зæрдæ фехсайдта—уыди фæллад æмæ сагъæсхуыз. 
Райкомы секретарь сыстад, уаты къуымты æрзылди æмæ дуар 
гуыдырæй æрæхгæдта. Фæстæмæ та ’рбадти. Цыма ныхæстæ 
цъайы бынæй иугай иста, уыйау сдзырдта: 
— Ног хабар дын фехъусын кæнон. Мæскуымæ цæуын... Ахуыр 
кæнынмæ... 
Чызг æрбакъахдзæф кодта лæджы ’рдæм. Йæ цæстытæ фæирд 
сты: 
— Уый та ма цавæр ахуыр у? 
— Партион скъоламæ. 
— Дæхи фæндæй?—чызг бандоныл йæхи æруагъта. 
— Обкомы уынаффæ у. 
— Кæд, мыййаг, уыцы уацхъуыд... 
Райкомы секретары цæсгом фæтар. Цасдæр хъусæй абадти, 
стæй тызмæгхуызæй загъта: 
— Къулбадæг къулбадæг фыстытæй фылдæр цы фæкæны! Стæй 
кæй хъæуынц уыцы ныхæстæ? 
— Хуымæтæджы нæ фæзæгъынц: рæстдзинад цæстытæ къахы. 
— Рæстдзинад, рæстдзинад! Æмæ кæм уыдыстут сымах уыцы 
зондджынтæй? Цæмæн бауагътат •æдылы митæ кæнын? 
Чызг æрвдзæфау фæци. Йæ пух уадултæ фырмæстæй асырх 
сты. Зæрдæйы маст схæлбурцъытæ кодта. Æрæджиау æвæндонæй 
йæ мидбылты мæстæлгъæд худт бакодта. Лæджы зæрдæ фæсасти, 
æмæ уый дæр йæ мидбылты бахудти. 
— Ме ’дылы сæр...—сдзырдта Алыксандр.—Ныххатыр кæн... 
Бамбар мæ. Фæндыди ма мæ, кæуыл сахуыр дæн, чи мæ ’мба- 
ры, чи мæ уарзы, уыцы адæмы ’хсæн бакусын. Фæлæ, æвæццæгæн, 
хицауады зæрдæмæ нал цæуы мæ архайд. Дæ хорзæхæй, бахатыр 
кæн. Ныссуйтæ дæн... Æмбарыс мæ?.. Фæнды мæ, нæ цард 
куы баиу кæниккам, уый. Æнæ дæу мын зын уыдзæни... Нал у 
мæ бон. Уал азы иунæгæй хæдзары... Саударынæн дæр æгъгъæд 
у. Цы мын зæгъыс, Мæдинæт? Хæстæй чи ссыд, æфсæрмы кæмæй 
кодтам, уыдонæй дæр алчи йæ цард сарæзта. Ничи ныл бахуд- 
дзæни, ничи нæм æрхæсдзæни фау. 
Чызг сæргуыбырæй бадти. Дыккаг хатт бауарзæн нæй, фæзæ- 
гъынц. Уымæ та афтæ касти, цыма йæ буары, йæ туджы бацы- 
дысты, мæнæ йæ разы чи бады, уый зонд, уый хъуыдытæ ’мæ 
сагъæстæ. Судзгæ цæссыгтæ кæуыл фæкалдта, уый та.йæ зæрдæ- 
йы кæмдæр арф ран нымбæхсти. 
— Мæн дæр фæнды мæ ахуырæн кæрон скæнын. Науæд, 
акса-ма, ницы ’мбарын... Фæстæдæр та ноджы фылдæр,—загъта 
чызг. 
Цæвиттон, Мæдинæт йæ дипломон куыст фæци фыст. Арвыс- 
251 

та йæ Ленинградмæ æмæ æнхъæлмæ касти хабармæ. Раттын ма 
йæ хъуыдис æртæ фæлварæны. Фылдæр-фылдæр ма афæдз, æмæ 
уæд Мæдинæт райсдзæни архитекторы ном. 
— Тынг хорз,—загъта Алыксандр рæвдаугæ хъæлæсæй.—Æр- 
мæст уал раздæр—чындзæхсæв... 
Чызг йæ сæр батылдта. 
— Цæуылнæ, цæуылнæ? Ды—Ленинграды, æз—Мæскуыйы. 
Ленинградæй Мæскуымæ æхсæвы цыд йеддæмæ нæу. Куы-иу 
дæ æз абæрæг кæндзынæн, куы—ды. Куы фæуай, уæд уал Мæс- 
куыйы дæр ацæрдзыстæм. 
— Мæхицæн дзырд радтон, цалынмæ мæ ахуыр æхицæн уа, 
уæдмæ ницы хъуыддаг... 
— Уый раджы уыди. 
— Æмæ адæймаг раджы цы дзырд ратты, уый æххæстгæнинаг 
нæ вæййы? 
— Никæцы прокурор æрхæсдзæни фау дæ ныхæстæм,—Алык- 
сандр фæлмæн бахудти, чызджы цурмæ бацыди æмæ йын йæ 
сæрыхъуынтыл йæ къух æрхаста.—Бамбар мæ... Райкомы секрета- 
рæн дæр йæ зæрдæ дурæй конд нæу. 
— Мæнæн дæр мæ зæрдæ фыды мурæй у. Кæд æнæ мæн дæ бон 
нал уа, уæд... 
Алыксандр æргуыбыр кодта æмæ йæ былтæ фыццаг чызджы 
сæрыхъуынтыл авæрдта, стæй та йын аба кæнынмæ хъавыди, фæ- 
лæМæдинæт йæхи фæиуварс кодта. Цасдæр хъусæй алæууыдысты 
— Ноджыдæр ма хатыр... Æз кæд мæ судзгæ мæстытæн ныо- 
быхстон, уæддæр дæу руаджы, дæ цæстæнгасы, дæ зæрдæйы 
хъармы руаджы... 
Мæдинæт æнкъардта Алыксандры уавæр æмæ йæ зæрдæ суын- 
гæг. 
— Æз... æз... æз та... Дæ зæрде, æндæр искæмæ æнхъæлмæ 
кастæн? Куыд дæ фæнды, афтæ кæн,—сдзырдта ма чызг, йе 
уæнгтæ базыр-зыр кодтой, йæ цæссыгтæ æрызгъæлдысты æмæ 
дуары æдде фæци. 
Мæскуымæ ацæуынмæ ма дыууæ къуырийы куы баззад, уæд 
чындзæхсæв сарæзта Алыксандр æмæ ныр йæхи рæвдзытæ кодта 
фæндагмæ. 
Иу хуыцаубон фæзынди Ауызбитæм. Йæ дæлармы цы тыхтон 
æрбахаста, уый Госæмамæ радта. Зæронд усæн къабайаг, дыууæ 
цъындайы, Ауызбийæн хæдойнаг, хæлайфаг æмæ цъындатæ. Вовæ 
æмæ Аслæнбегæн дæр хæдойнæгтæ. 
— Мæдинæт сæ рарвыста,—æфсæрмыгæнгæйæ загъта уазæг. 
— Æмæ йæхæдæг цæуылнæ ’рбауадис? Тæхуды, тæхуды, уымæ 
кæсынæй чи бафсæддзæни,—дзырдта Госæма.—Чындзы дзаумæт- 
ты цы аив уыди, цы! 
2Г>2 

— Æмæ уæдæ æз хуымæтæджы кафыдтæн йемæ?—йæ рихиты 
бынæй худти Ауызби. 
Алыксандр æмбæрста Госæма æмæ Ауызбийы уавæр. «Цымæ 
цавæр хъуыдытæ абухынц сæ ихсыд зæрдæты? Сæ чындзаг мæ 
бинойнаг баци»,—хъуыды кодта уый, фæлæ цы зæгъа, цæмæй 
сын балхæна сæ зæрдæ, уый нæ зыдта. 
— Кæсын уæм æмæ тынг дзæбæх стут дыууæйæ дæр... 
— Нæ кæстæр фырт нæ сног кодта, нæ кæстæр,—Вовæмæ 
амонгæйæ загъта Ауызби.—Иннæ ахæм Аслæнбег. Уый дæр нæ 
цух нæ уадзы. Мæнæн хъаны цард æрцыди. Не ’фсин дæр ма 
кæд уæларынг балæууы æмæ искуы-иу хатт судзин райсы, æндæр... 
Ныр дæр та лæппутæ уæртæ цæхæрадоны хос мæкъуыламад кæ- 
нынц.—Ауызби фæхъус.—Зын мын у, ам кæй нал уыдзынæ, 
уый. Не ’ппæтæн дæр лæггадгæнæг уыдтæ. Нæ циныл цин код- 
тай, нæ хъыгыл—хъыг.—Зæронды цæстытæ мæстæрттывд фæкод- 
той.—Æнцон мын нæу дæ ацыд. Уымæй мын зындæр та у, 
дæ фæстæ нын кæй ныууагътай, уый. Дзæрæхмæты фыртæй 
зæгъын. Фырт фыды хуызæн мацæмæй уа, уый мæ нæ уырны. 
Афтæ нæ вæййы. 
Алыксандрæн йæхи ахуыр кæнынмæ куыд æнæнхъæлæджы 
фæраст кодтой, афтæ æнæнхъæлæджы уыдис, Бексолтаны йын 
йæ бæсты кæй æрæрвыстой, уый дæр. Йæхæдæг дæр чысыл 
нæ бадис кодта уыцы хабарыл. Æмæ йæ уæвгæ обкомы фæрсгæ 
бакодтой Бексолтаны тыххæй. Фæлæ сын цы загътаид? Ноджы 
йемæ дзырдта Дзамболат — нæ парторгæнты хайады сæргълæу- 
уæг. Фæлæ уыцы ныхас дæр уыдис, обкомы хъуыддаг куы скар- 
стой, уæд. Æмæ сын уый дæр дзуапп радта: «Цы «уын зæгъон? 
Уæхæдæг æй хуыздæр зондзыстут». 
— Обкомы сын фæадджын, æвæццæгæн... Обкомы... Мæ дзырд 
дæ зæрдыл бадар...—Ауызби Алыксандрмæ алцæй тыххæй дæр 
æргомæй йæ ныфс бахастаид.—Ныхасмæ дæ нæма федтон... 
Хæстæгмæ... Уыцы газеты фæстæ. Чи зоны, ныхасаг дæр нал у. 
Ахуырмæ цæуыс, фæлæ, кæйдæр загъдау, фæстæмæ та дæ нæ- 
химæ хъæуы. Æз дæр дзы аххосджын дæн. Æз дæр ын загътон, 
ныффысс, зæгъгæ. Раст бакодта, мæ хур акæнæд. Адæммæ йæ 
чъылдым чи здахы, адæмæн сæ зæронды бонтæ масты хай чи 
кæны, уыдон æндæр ныхасы аккаг не сты. Нал хъуыды кæныс, 
хæсты рæстæджы Дзаххоттимæ фидæрттæ куыд арæзтам, уый? 
Æххормагæй, бæгънæгæй... Науæд звено куы сарæзта, уæд та? 
Сымах та? Зондæй нæ арæхсут æмæ лæдзæгæй архайут! Дæу 
дæр, дам, бафхæрдтой. Хъыг мын уыдис, фæлæ дæ цы басусæг 
кæнон? Афтæ уын хъуыди,—зæронд лæг фембæрста, æгæр карзæй 
кæй дзуры, уый.—Хæрам мæм нæ фæуыдзынæ, уый зонын. Си- 
дзæрæй нæ кæй уадзыс, уый тыххæй дæр дæм мæсты дæн... 
— Мæ бон ницы зæгъын у... 
Алыксандр Ауызбийы хæдзарæй рацыди æмтъеры хъуыдыти- 
мæ... 
253 

31. 
Чысылгай-чысылгай мынæг кæнын рай- 
дыдта, Мисурæт ын йæ риуы цы маст 
ныууагъта,. уый. Фæлæ уæддæр уарзондзинады фæд баззади 
Мураты æрыгон зæрдæйы. Æнæрхъуыды бæлццон цъæх нæууыл 
арт куы сæндзары, уæд ма уым зынджы фæд афтæ баззайы. 
Мурат нымадта: Мисурæт æм куыд хæстæг уыд, афтæ хæстæг 
æм никуыуал ничи уыдзæн, йæ зæрдæмæ йын ахæм рухс ничиуал 
бауадздзæни. 
Зæрдæ та афтид уæвын нæ куымдта, æмæ лæппу фиппайын 
байдыдта сырхуадул чызджыты, аивæй агуырдта ног æнцой, ног 
амонд... 
Æмæта йыл сæмбæлд. Æнæнхъæлæджы. Рæстæмбис ас, æры- 
гон чызг. Мæнæ-мæнæ рæсугъд нæ уыдис, уæдæ фыдынд у, 
зæгъгæ, дæр дзы ничи загътаид. Чызг лæууыди горæты Сæйраг 
уынджы Мураты æрвад Чабæханимæ æмæ цæуылдæр æхсызгонæй 
ныхас кодтой. Лæппу сæ цурмæ куы баздæхт, уæд æнæзонгæ 
чызг фæхъус. 
— Базонгæ ут,— сдзырдта Чабæхан. 
Лæппу йæ къух бадаргъ кодта чызгмæ æмæ йын йæ ном 
загъта. 
— Залихан,—дзуапп радта чызг. Мурат æм комкоммæ бакасти. 
Йæ саулагъз цæсгомыл раст фындзы бын гæзæмæ бæрæг дардтой 
сау хилтæ, рахиз æрфыджы кæрон уыди хæрз чысыл бызычъи. 
Даргъ цæстыхауты бынæй сатæгсау цæстытæ хъавæгау кастысты. 
— Æфсымæр ма дзы хуыздæр цы уа,—уайдзæфтæ кæнынмæ 
фæци Чабæхан.—Хуыцау хорз æмæ дыл мæ дзæгъæл къæхты 
руаджы сæмбæлын. 
— Чи фæзылынджын, уый æз,—сдзырдта Мурат æмæ та чызг- 
мæ бакасти. Уый уæзданхуызæй йæ сæр æруагъта. Лæппу æнæв- 
дæлон уыди, хатыр сæ ракуырдта æмæ чызджыты цурæй фæрасти. 
Мурат æмæ Чабæхан сæмбæлдысты цалдæр боны фæстæ. 
— Дæ зæрдæмæ нæ фæцыди Залихан? Дохтыр... Уæд та йæ 
æрчындз кæниккам?.. Цы ныхъхъус дæ? 
— Нæ зонын, цы дын зæгъон... 
— Æрмæст йæ дыууæ цæсты дæр бирæйы аргъ сты... Дохтырæй 
æндæр ма—хорз ныййарджытæ... 
— Бауарзынæн уый йеддæмæ ницы хъæуы? 
— Æмæ афтæ куы нæ зæгъын: ай-сахат æй Тæтæрийы къуымы 
балæууын кæнæм. Æркæс æм. Æз дæр æй иуыл хорз нæма 
зонын. Махмæ ординатурæйы вæййы. Айфыццаг нæ сæхимæ 
бахуыдта нæ сæираг дохтыримæ. луы фæуа, уæд æй махмæ 
фæнды кусын... Нервыты дохтыр уыдзæн. Йæ мад æмæ йæ фыд 
дæр мæ зæрдæмæ фæцыдысты. Æгъдауджын адæм, цæрæг хæ- 
дзар... 
Рацыди ма цасдæр рæстæг. Иу фæссихор Мурат хæрхæмбæлд 
фæци Залиханыл Сталины проспекты. Йемæ ма—иу чызг. 
— Уæ изæр хорз,—салам радта лæппу. 
254 

Залихан ын цыма йæ къух фелхъывта, афтæ фæкасти Мурат- 
мæ æмæ йын уыцы хъуыды йæ зæрдæ фæагайдта. 
Сылгоймаг æмбаргæйæ райгуыры. Залиханы æмбал йæ сахат- 
мæ æркаст æмæ сдзырдта: 
— Æз тагъд кæнын. Хæрзизæртæ уал... 
Мурат æмæ Залихан иунæгæй аззадысты. Лæппу ма чысыл 
раздæр дæр уымæ бæллыди. Фæлæ ныр цы загътаид, уый нал 
зыдта. 
Дыууæ адæймаджы сæ ныхас цæмæй райдайой, уый куы 
нæ фæзонынц, уæд сæ иумæйаг зонгæйы кой ракæнынц. 
— Чабæхан куыд цæры? Иу къуырийы бæрц ыл нал сæм- 
бæлдтæн,— загъта чызг. 
— Чабæхан?.. Дзæбæх у. Æндæрæбон æй федтон. 
Дзургæ-дзурын проспекты уæлæрдæм ацыдысты. Лæппу аивæй 
касти чызгмæ: «Цы уыдзæнис? Цы уыдзæнис цыма дарддæр та?» 
Чызг цыма лæнпуйы дызæрдыг хъуыдытæ æмбæрста, уыйау-иу 
йæ мидбылты бахудт æмæ та-иу йæ цæстытæ сау-сауид даргъ 
хауты бын амбæхстысты. 
Бахæццæ сты Сæрдыгон театрмæ. Афишæйыл сæ цæст æрхас- 
той; программæйы уыдис ирон симфонион музыкæйы концерт. 
— Цæуæм?—бафарста лæппу. 
— Мæ-гъа,—дзуапп радта чызг.—Æз уарзын Шопены, Мо- 
цæрты, Листы... Сæрдыгон хъæды булæмæргъты зарды, кæнæ 
хæххон æхсæрдзæнты, науæд та сыгъдæг суадоны хуызæн у 
сæ музыкæ. Адæймагыл базыртæ ныссадзы. 
Мурат æм хинымæр бахæлæг кодта. «Мæ зæрдæмæ та æппæ- 
тæй арфдæр хъары хуымæтæджы ирон фæндыр, дæсны цæгъдæ- 
джы къухты куы вæййы, уæд... Фæлæ Шопен, Моцæрт, Лист... 
Уыдонæй цы хъауджыдæр ис, уый дæр ма бæлвырд нæ зонын». 
— Кæд дæ нæ фæнды, уæд...—загъта Мурат. 
Æмæ дарддæр ацыдысты. 
Бирæ фæрацу-бацу кодтой уыцы изæр лæппу æмæ чызг. Кæрæ- 
дзимæ сæ цæст дардтой, фæндыди сæ сæ кæрæдзийы хъуыды- 
тæ бамбарын. Фæлæ сæ ничи ницы базыдта, афтæмæй фæхи- 
цæн сты. «Мисурæт... Мисурæт...—хъуыды кодта лæппу.—Цы 
æнамонд бон фæцух стæм кæрæдзийæ?» 
* * * 
Иу хуыцаубон Мурат къафетты къопнимæ фæзынди Чабæхан- 
тæм. Йæ цыды сæр цæй фæдыл уыд, уый йæхæдæг дæр бæлвырд 
нæ зыдта. Хъуамæ йæ Залиханы тыххæй исты базонын фæнды- 
ди. Фæлæ ууыл йæ хивæнд зæрдæ нæ састи. Чабæханы иунæгæй 
баййæфта æмæ стъолы раз фæрсæй-фæрстæм æрбадтысты. 
— Лæппу, дæ хуыз скалдтай,— худтис Чабæхан.— Уæвгæ дын 
ахæм чызг ссардтон. 
— Рæдийыс. Хæд адæймаджы хуызæн дæн, уæд уымæн æмæ 
мын фæци, кæм бафынæй кæнон, ахæм бынат. Хъамболат мыл 
255 

æмбисонды æнувыд сси. Лæгдыхæй мæ сæхимæ ласта, цалынмæ, 
дам, дын фатер фæуа, уæдмæ. Æз не сразы дæн, цыдæр æф- 
сæнттæ скодтон. Æмæ мын уæд сæ сыхæгтæм иу чысылгомау уат 
ссардта. Ууыл дыууæ нал загътон. Æмæ ныр æз дæр цæрын адæй- 
маджы цардæй. 
— Хъыг дын ма уæд, фæлæ нæ уарзын Хъамболаты. Æвæ- 
гæсæг куы уыдыстæм, уæд сыл цæст никуы æрхæцыди. Ныр 
мæ куы фенынц, уæд сæ цинтæн кæрон нал вæййы. 
— Бæргæ сæ зонын, цы сты, уый. 
— Уыдон сæхи фæндиаг цæрæнт, фæлæ уыцы чызджы тыххæй 
цы зæгъыс? Хъæумæ куы ныццæуын, уæд Фатъимæт æмæ Тæтæ- 
римæ æндæр ныхас нал вæнйы: «Уыцы лæппу цы кусы? Цалын- 
мæ ма æгас стæм, уæдмæ нын исты циндзинад фенын кæнæд». 
— Нæ зонын, нæ зонын... Галстук равзарын дæр никуы ба- 
зыдтон... 
— Мыды къусы хуызæн хæдзар... Сидзæры уавæрæй мæ зæрдæ 
фæцъæх æмæ, дзæбæх чи цæры, уыдонмæ хæлæггæнаг дæн. 
— Хæдзары хъæздыгдзинад та уды хорздзинадмæ цы бар 
дары? 
— Æмæ хæдзары хъæздыгдзинад уды хорздзинадимæ куы 
баиу уой, уæд та? 
— Бæргæ, куы-иу баиу уаиккой, фæлæ арæх кæрæдзийæн 
марг фестынц... 
— Ацы хатт, æнхъæлдæн, бафидаудзысты... 
— Иу æмæ дыууæ бакастæй адæймаг зын равзарæн у. Мæн 
хъæуы, мæ зæрдæйы уаг мын чи бамбара, мæ цин, мæ сагъæс 
йæхи цин, йæхи сагъæс кæмæн суой, ахæм. Уый дын мæ бæл- 
лиц. 
— Æмбарын дæ, ме ’фсымæр, æмæ дын Залиханы кой дæр 
уымæн кæнын. 
Мурат Чабæханмæ хæстæгдæр бабадти, фæлварæгау æм ком- 
коммæ ныккасти æмæ йæ мынæг хъæлæсæй бафарста: 
— Зæгъ-ма, дæ мойы уарзыс? 
Чабæханы цæстыуæлтъыфæлттæ хæрдмæ фесхъиудтой: 
— Цæмæн мæ фæрсыс? 
— Фæнды мæ æцæгдзинад зонын. 
Сылгоймаг иудзæвгар хъусæй абадти, стæй сдзырдта: 
— Цы дын зæгъон, нæ зонын... Ды ма уал мын иу фарстæн 
дзуагш радт. Дæумæ гæсгæ цы у уарзондзинад? 
— Иу, дам, хæсты уыди, иннæ та йын йæ хабæрттæ кодта. 
Сырды фыд чи бахæры, йæ ад дæр ын уый фæзоны. 
— Æвæццæгаен. Фæлæ сырдтæ дæр алыхуызон сты. Барæвза- 
рæй куы нæ вæййы, уæд лæппын дзæбидыры фыды бæсты зæронд 
тæрхъусы дзидза дæр райсынц.— Чабæхан мæстæлгъæд худт ба- 
кодта. 
— Уарзондзинад æмæ гуыбыны æфсис кæрæдзиуыл барын 
нæ дыууæйæн дæр аив нæу. Æмæ, зæгъæм, фæуæд афтæ дæр. 
256 

Фæлæ æз мæ дзыхмæ не схæссин, мæ зæрдæ цы нæ агуры, 
ахæм хæринаг. 
— Адджынæн, чи зоны ’мæ нæ. 
— Æвæццæгæн,—сразы Мурат. 
— Æмæ дын уæдæ æргом зæгъдзынæн: мæ мойы, куыд хъуа- 
мæ уа, афтæ уарзын, куы зæгъон, уæд дæ фæсайдзынæн. Афтæмæй 
та кондæй, уындæй, зондæй цыма æххæст у... Тæхудиаг вæй- 
йынц, кæрæдзийы уарзгæйæ чи баиу кæны сæ цард. 
— Раст дзурыс, мæ хойы гæбаз. Фæлæ чызг мой куы фæкæ- 
ны, лæппу ус куы фæкуры, уæд уарзондзинад сæйрагдæр барæн 
нæ вæййы? 
— Искуыдæр ма нæ? Фæлæ уарзондзинад армукъайы æлхæнгæ 
нæу. Сылгоймаджы уавæрыл никуы ахъуыды кодтай? Уæлдай- 
дæр ирон сылгоймаджы? Раздæр мæ цæуылнæ искуы бафарстай? 
Уæд дын загътаин, уæд дын бацамыдтаин, кæй уарзын, уый. 
Уæвгæ дын æй, чи зоны, нæ загътаин. Цы дзы рамбылдтаин? 
Мæхи ма дæ цæсты бафтыдтаин. Ахъуыды-ма кæн. Ахæм æмæ 
ахæм лæппуйы уарзы, йæхи йын хъары, зæгъгæ, мæ куы айхъуыс- 
таид, уæд цы загътаиккой адæм? 
— Цыфæнды дæр зæгъæнт. 
— Исчи дын дæ цæстмæ куы бадардтаид, дæ хо кæйдæр 
лæппуйыл йæхи мары, уæд мæ бузныгæй баззадаис? Уæдæ афтæ 
арæх рауайы. Уарзгæ иуты фæкæнæм, моймæ та æндæртæм 
ацæуæм. 
Мураты сæры хъуыдытæ зилгæ дымгæйау зилдух кодтой. 
Царды афтæ кæй рауайы, уый йæхæдæг дæр æмбæрста. Фæлæ 
уыцы ныхæстæ йæ тæккæ хæстæгдæр æмбалæй кæй хъуыста, 
уымæ гæсгæ йын уæлдай зын уыдысты. Иуæй уымæн, æмæ йæ 
ныронг уырныдта: йæ хо смой кодта, кæй уарзта, ахæм адæй- 
магмæ; иннæмæй та уымæн, æмæ тарсти, моймæ йæм чи ’рцæуа, 
уымæ дæр, мыййаг, Чабæханы зæрдæйы уаг куы уа. «Хæд Ми- 
сурæт дæр Бексолтанмæ афтæмæй ацыди,—ахъуыды кодта лæппу. 
—Нæ, нæ... Уый мæн нæ уарзта... Нæ уарзта... Нæ, нæ!..» 
— Тыхсгæ ма кæн, чи зоны, мæ мойы бауарзон, — загъ- 
та Чабæхан,—Уый аккаг у. Дæумæ та æрцæудзæни, чи дæ уарза, 
ахæм. Гъе, æрмæст, уарзондзинад адæймагæн йæ ныхыл фыст 
нæ вæййы. Чысыл дон фурдæй хъæргæнагдæр у. Хъæмпын арты 
æвзæгтæ арвмæ схæццæ вæййынц, дурæвзалыйы арт та хатгай 
бæрæг дæр нæ фæдары... Фæлæ мæ уарзондзинадæй фарстай. 
Хъус уæдæ. Цард дæр æмæ наукæ дæр куыд æвдисынц, афтæмæй 
уарзондзинадæн йæ бындур сты адæймаджы æрдзон миниуджытæ. 
Сылгоймаг æмæ нæлгоймаг кæрæдзийы кæй бауарзынц, уый у, 
гуырдзæй семæ кæй рахæссынц, ахæм миниуæг. Фæлæ цивили- 
зацийы дуджы чи схъомыл, уыцы адæймаджы бæллиц æрмæст 
ахæм уарзондзинад нæу. Хуы зæгъын, ма мыл фæхуд, дохтыр 
дæн... Уæдæ афтæ: дыууæ удæн æнæ кæрæдзи сæ бон цæрын 
куынæуал вæййы, æнæ сæ кæрæдзи амондджын куы нæ вæййынц, 
уæд уый фæхонынц уарзондзинад; иу иннæйы сæрвæлтау иæ 
17 Куырлы фырт 
257 

цард нывондæн æрхæссынмæ цæттæ куы вæййы, уæд уый дæр у 
уарзо^дзинад. Фæлæ... скъæйных дæн. Дзургæ, уæд дзургæ— 
æнæ ахæм уарзоидзинадæй сæ цард чи баиу кæны, уыдон мæ 
цæсты цыппæркъахыгтæй бирæ кадджындæр не сты. Ныххатыр 
кæн, æрдæбон дын æбæлвырд ныхас загътон. Мæ мойы уарзын, 
æндæр йæ хæдзары иунæг æхсæв дæр нæ фæуин. Уый мæ æцæ- 
гæйдæр уарзы æви нæ, уый дын бæлвырдæй нæ зæгъдзынæн. 
Чи зоны, уарзы. Мæ размæ йæ цард куыд æрвыста, уымæй 
аразгæ у... Кæй ма бавзæрста, кæй ма уарзта, кæимæ-иу сæмбæлди, 
нЪджыдæр ма ныххатыр кæн, уыимæ хуыссæны дæр. Æцæг уар- 
зондзинад донхъуаг саумæрау æнæфсис у. Зæрдæ уæле исгæ, 
бынæй ахадгæ-нæу. Æз мæхæдæг дæр, куы дын загътон, æндæр 
кæйдæр уарзтон. Хæрам цæстæй мæм ма ракæс, ныр дæр ма 
мын мæ зæрдæ тавы. Æнхъæл нæ дæн æмæ йæ тагъд-тагъд 
ферох кæнон. Афтæ у цард æмæ, хатгай, хъизæмайраг дæр 
уымæн свæнйы, уæлæуыл зындон уымæн фесты. Чысыл лекци 
дын бакастæн... Залиханы арæх нæ мысыс? Фæсмон нæ фæкæн- 
дзынæ! 
— Дæ зæрдæ дын иу тавы, цæргæ та иннæимæ кæныс... 
— Куы дын загътон: мæ ныхас афтæ нæ амоны æмæ кæимæ 
цæрын, уый нæ уарзын. 
— Гъемæ хорз! Мæ сиахсы хъул сах абадти, ды йæ бауарз- 
тай. Æвæццæгæн, æм разынди ахæм миниуджытæ, ахæм лæ- 
джыхъæд æмæ йæхи бауарзын кодта. Фæлæ æз та, æз? Ахæм 
куы нæ разынон, æмæ кæй æрхæссон, уый уарзгæ æндæры куы 
кæна, цæргæ та мемæ. 
— Æнхъæл нæ дæн. Нырма æрыгон у. Стæй... Дæхицæй аразгæ 
дæр уыдзæн. Æрæджы та нæм дæ кой рауади. Дзæбæх лæп- 
пуйы каст, дам, кæны, йæхæдæг йæ цæстытæ амбæхста. Уарзы 
дæ, уарзы. 
— Уарзы мæ? 
— Уарзы... Уарзондзинад арæх хæддзу уазæгау вæййы. Ахæм 
уазæг та кæд фæзыны æмæ кæцæй, уый чи зоны?—фарста Ча- 
бæхан æмæ йæхæдæг йæхицæн дзуапп радта:—Ничи... 
* * * 
Фатъимæт Муратæн дзырдта йæ хъæуы хабæрттæ: 
— Алы бон дæр—чындзхаст, чызгæрвыст. Цорæтæ сæ кæстæр 
лæппуйæн бафидыдтой. Иннæ хуыцаубоны Халотæ сæ чызджы 
æрвитынц. Уды гага. 
— Сæр дæ бахъуыди уæдæ, нана. Хуынтæ хæсс... 
— Æз хъæстагæй никæмæн баззайдзынæн, фæлæ... Махмæ 
та кæд хæсдзысты? 
— А дыууæ боны. Фузæ, Римæ... 
— Æз та дæм зондджындæр ныхæстæм æнхъæлмæ кастæн. 
— Ой, нана, цыма мæ кæнæг мæхæдæг уыдтæн. 
— Хорз, хорз, ма та райдай. Фæлтау истæуыл ахъуыды кæн. 
2Г>8 

Мурат йæхæдæг дæр сфæлмæцыд иунæгæй. Студенты цард 
кæдмæ кæндзæни? лæм æй æхсын хъæуы, кæм æмпъузын... Фæлæ 
цы? Куыд? Æхсæвиуат кæм кæна, уый дæр ын куы нæма ис. 
Хъамболаты сыхæгтæм кæдмæ цæрдзæни? Фатер раттыны тыххæй 
йын зæрдæ бæргæ æвæрынц, фæлæ кæд уыдзæн? Æмæ фатерыл 
дæр мард æрцæуæд. лæимæ хъуыддаг кæна, уый кæм ис? За- 
лихан... Бæлвырд хъуыды йæм нæма ис чызджы тыххæй. Фæлæ 
уæддæр Мисурæты фæстæ уый йеддæмæ йæ зæрдæ никæмæ ах- 
сайдта. Цæмæн, уый йæхæдæг дæр бæлвырд нæ зоны. Æвæц- 
цæгæн, дзы Чабæхан афтæ æхсызгонæй кæй феппæлы, уый тых- 
хæй. 
32. 
Мин фараст сæдæ фæндзай æртыккæгæм 
аз. Мартъийы мæй. Дысон æмбисæхсæвты 
райдыдта митфæлдзæгъдæн. Дымгæзилдух кодта, митытъыфылты 
кæрæдзиуыл калдта; хæдзæртты сæртæ, бæлæсты къалиутæ урс- 
урсид адардтой... 
Талынг ма уыди, афтæ райхъал Мурат. Цырагъ ссыгъта, 
райста Томас Манны роман «Доктор Фаустус» æмæ йæ рафæл- 
дæхта. Дысон æй райдыдта кæсын. Фæлæ дзы йæ сæрмæ ницы 
цыди. 
Знон та фембæлди Залиханимæ. Æнæхъæн аз йæхи дæр 
тухийæ мары æмæ чызджы дæр. «Уæвгæ цы аххосджын дæн? Ныр 
хъуыддаг уымæй аразгæ у. Мæхицæн æй аккагыл нымайын...» 
Йæ хъуыдытæ ахæццæ сты Алыксандрмæ. «Цымæ куыд цæры? 
Ацы аз ахуырæй сыздæхдзæни. Цы кусдзæни, цымæ?» 
Мурат æркасти йæ сахатмæ, радио баздыхта. Цæгъдын рай- 
дыдтой Мæскуыйы Кремлы куранттæ. Фæстаг хабæрттæм ма 
байхъуса, стæй уæд гимнастикæ, уазал дон æмæ—куыстмæ. Рай- 
хъуысти радиойæ зонгæ мырты зыланг. Сахуыр сыл и. Хæсты 
рæстæг-иу исты уæлдай ахсджиаг хабар фехъусын кæнынмæ 
куы хъавыдысты, уæд-иу уымæй райдыдтой. Йæ хъус æрдардта 
Мурат, уæдæ цы зæгъдзысты, уæдæ цы хабар у, зæгъгæ. Æппын- 
фæстаг бамбæрста: диктор микрофон байгом кодта. Стæй йæм 
афтæ фæкасти, цыма арф ныуулæфыд. Уый хæдфæстæ уæзбын, 
саст æмæ тасдзинады интонаци кæм уыд, ахæм хъæлæсы уагæй 
райдыдта Левитан: 
— Партийы Центрон Комитет æмæ советон хицауадæй... 
Мурат йæ сынтæджы рабадти æмæ, кæд радио хъæрæй дзырд- 
та, уæддæр æм йæхи хæстæгдæр байста: 
— Партийы Центрон Комитет æмæ советон хицауад хъусын 
кæнынц: æртыккæгæм мартъийы æхсæвы уæззау рынчын фæци 
Иосиф Виссарионович Сталин... Æппæт дæр æрæзт цæуы, цæмæй 
фервæза, уымæн. 
Муратæн, æнхъæлдæн, йæ улæфт дæр аскъуыди, йæ ком 
хæлиуæй баззад æмæ нындзыг и. Дикторы ныхæстæ фестадысты 
259 

æфсæйнаг аркъау æмæ йын æнæвгъау æрбалхъывтой йæ зæрдæйы 
фыдтæ. 
Мурат сынтæгæй рагæпп кодта. Адæргæй уаты къуымты æр- 
зылди. «Цæмæй фервæза, уый тыххæй... Ома, куыд фервæза? 
Ирвæзынгæнинаг фæци? Нæ, нæ, æвæццæгæн, афтæ нæу... Рынчын 
саг дæр кæны. Мæскуыйы бирæ дæсны дохтыртæ. Медицинæ 
тыхджын у... Бирæ ног хостæ...» 
Тагъд-тагъд йæхи ахсадта, æрбайрох дзы сты гимнастикæ 
дæр, аходæн дæр, афтæмæй уынгмæ раивгъуыдта. Знон фæуарыди, 
дысон дæр афтæ, фæлæ ныр арв сыгъдæг кæнын райдыдта. 
Хур бон уыдзæни... Ахæм бон æбуалгъ хъуыддагæн æрцæуæн 
нæй. Ирд бон арв нæ цæвы. Иннæ бонтæй хъауджыдæр абон 
уынджы дзæвгар фылдæр адæм змæлыди, сæ цæсгæмттæ—сагъæ- 
сæйдзаг, сæ ныхас—тæфæрфæсгæнгæйæ куыд фæдзурынц, афтæ 
сабыр æмæ æнкъард. Мæнæ йæ фæрсты уайынц скъоладзаутæ сæ 
чингуытимæ, сæргуыбырæй, мынæг ныхас кæнгæйæ. Мæнæ йæ 
зонгæтæй кæуылдæр амбæлди. Кæрæдзийæн сæ сæртæй акуыв- 
той æмæ аивгъуыдтой. Мæнæ зонгæ зæронд ус йæ размæ фæци. 
Сæ институты дуаргæсæй куыста; хæстæг æм æрбацыди, дзуарæн 
лæгъстæгæнæгау æм бакасти, йæ цæссыгтæ асæрфта. Цыдæр 
зæгъынмæ хъавыди, фæлæ йæ бон сдзурын нæ уыдис. Æппынæ- 
рæджиау йæ былтæ базмæлыдысты, æмæ лæппу айхъуыста: 
— Мурат, Мурат... Мæ къона, уый цы у? Уый цы хабар у? 
Куыд ма уыдзыстæм? 
Мураты цæстытæ доны разылдысты, йæ кæуын йæ хъуырмæ 
схæццæ, цасдæр æдзæмæй алæууыд, стæй тыхамæлттæй сдзырдта: 
— Ма тæрс. Схос ын кæндзысты. Ма тæрс... 
— У-у, мæ сæр дæ нывонд куы фæуид, бæргæ. Бирæ зын- 
дзинæдтæ баййæфта. Æрмæст ацы хæст дæр ын æгæр уыди. 
Æгæр... 
Мурат йе ’мбæлтты сæ куысты баййæфта. Йæ дзых не схæ- 
лиу кодта, «дæ райсом хорз» никæмæн загъта. Æрмæст зына- 
нæзына йæ сæрæй акуывта æмæ йæ бынаты æрбадт. Уæдмæ 
та радио райдыдта дзурын: 
«Рынчыны уавæр нæ фæхуыздæр... Тæккæ дæсныдæр дохтыртæ 
мадзæлттæ аразынц...» 
* * * 
Мурат йæхи æнкъардта афтæ, цыма æгас дæр нал уыди, 
цыма фестад æбæлвырд, æнæуд цыдæр æмæ цы митæ кодта, 
уыдон дæр уыдысты æнæхъуыдыгонд, æнæмбæрстгонд. Йæ алфам- 
блай цыдæриддæр цыди, уыимæ йæхи æмæ йæ бинонтимæ дæр, 
уыдонæй, æппæт адæм кæуыл сагъæс кодтой, æппæт адæм сæ 
хъус кæмæ дардтой, сæ зæрдæтæ кæмæ ’хсайдтой, уыцы адæй- 
магимæ баст чи нæ уыд, уыдоны ’рдумæ дæр нæ дардта. 
Уыцы бон, иннæ хæттытæй хъауджыдæр, куы баталынг, уæд- 
дæр,хæдзармæ ничи тырныдта—алчидæр æнхъæлмæ каст исты 
260 

зæрдæдарæн хабармæ. Мурат уыцы æхсæв йæ фысымтæм дæр 
нал ацыди, газет уадзыныл куыста. Газет куы сцæттæ, уæддæр 
æй йæ къах никæдæм ахаста, йæ кусæнуаты диваныл йæхи 
æруагъта, фæлæ хуыссæг æввахс нæ цыди... 
...Æртыккаг æхсæв дæр суанг бонмæ йæ хъуыдыты кæм нæ 
балæууыди, цы къуымæй нæ ракаст, ахæм нал баззад. Агуырдта 
алыхуызон æвдадзы хостæ, зындгонддæр дохтырты. Уæд та хуы- 
мæтæджы дæсны дæр уæд, æрмæст æм ахæм тых разынæд... 
О, фæлæ афонæй раздæр амардысты Маркс дæр, Энгельс дæр, 
Ленин дæр... Æмæ уæд уыдоны цæуылнæ фервæзын кодтой? 
Уымæн æмæ уæд ахуырад афтæ домбай нæма уыди. Фервæзын, 
фервæзын, ногæй та «фервæзын». Уæддæр цæмæн «фервæзын?» 
Гм... Дзæгъæл сæнттæ. Ленин, Энгельс, Маркс. Гм... Уыдон 
исты мард сты? Уыдон æгас не сты? Æгæстæй æгасдæр... Уы- 
донæн мæлæн нæй. Уыдон цæрынц мæнæ ам, Кавказы хæхты, 
нæ быдырты, горæтты, хъæуты; цæрынц Европæйы, Азийы, Афри- 
кæйы, Америкæйы, алы хъæуы, алы горæты, алы хæдзæры 
дæр... Уыдон уыдысты, сты æмæ уыдзысты алкæддæр æмæ алы 
ран дæр». 
Æхсæрсæттæг бæласы иу къалиуæй иннæмæ куыд гæпп кæна, 
афтæ рагæпп- багæпп кæнынц Мураты хъуыдытæ. Йæ хъустыл 
ауадис, æрæджы кæй æрыхъуыста, уыцы ныхас: «Уый хуызæн нæ 
уыд æмæ нæ уыдзæн». Уый æвæццæгæн, Хъамболаты хъæлæс 
уыди... «Бурдзалыг мæ фарсмæ, мæ диплом мæ дзыппы æмæ 
фæцæуын Сыбырмæ... Кусынмæ...» Уый та Георгийы хъæлæс у. 
Мæнæ ныр та цыма институты доклад кæны:«Советон социалистон 
паддзахады тыххæй ахуырад». Дзырд куы фæци, уæд уæртæ 
фæсте иу бæрзонд лæппу йæ къух сдардта, стæй сдзырдта: 
— Æз демæ разы нæ дæн. Уыцы ахуырад Сталин нæ сарæзта. 
Æмæ уайтагъддæр йæ уæлхъус алæууыдысты дыууæ æна- 
хуыр адæймаджы цавæрдæр æбæрæг дарæсы; уæвгæ адæймаджы 
хуызæн дæр нæ уыдысты. Лæппуйы цæнгтыл фæхæцыдысты, 
хæрдмæ йæ систой, гом рудзынгыл, хъæрццыгъатау, апæррæст 
ластой æмæ арвы тыгъдады æрбайсæфтысты... Мурат йæ цæстытæ 
аууæрста, йæ сæр батылдта. 
Æхсæзæм сахат райдыдта. Радиота хъусын кæндзæни, Стали- 
ны æнæниздзинад куыд у, уый тыххæй. Цы уац æрхæсдзæни, 
Хуыцау йæ зонæг! О, тæхуды, æмæ ныр куы фехъусын кæниккой, 
зæгъгæ, фæзынд ахæм дохтыр, ахæм хос æмæ дзы куыддæр 
банызта, афтæ адзæбæх. О, сæнттæ, сæнттæ!.. Афтæ æрмæстдæр 
аргъæутты вæййы. Фæлæ уæззау низ дæр айсы йæхи, уæззау 
низыл дæр ис фæуæлахиз уæвæн, адæймаджы буар фидар æмæ 
æхсыст куы уа, уæд. Сталин та фидар у, æндонау æхсыст. 
Æмæ уæдæ уæд, æвæццæгæн, сдзæбæх уыдзæни. Низ, дам, путгай 
æрцæуы, фæстæмæ та аздæхы мисхалгай... 
Уый иуæндæс азы размæ уыд. Уый фæстæ хохы Хъамболат 
дæр афтæ худти: «А дыууæ боны дын Гитлер дæ гуымиры 
генийы йæ рихитæй æрцауындздзæни ». Цымæ ныр та цы хъуыды- 
261 

тæ кæны нæ министры фыд? Уый дæр, мæнау, æнæхуыссæг 
æхсæвтæ æрвиты æви хуыррытт кæны, йе та фырцинæй дысон 
бонмæ гуырдзиаг сæн нуазы æмæ стуры фых сæр гæрчицæимæ 
хæры? 
Баззади ма сахаты ’рдæг радиойы дзурынмæ. Муратæн йæ бон 
нал уыд уаты бадын, йæхи ахсадта æмæ уынгмæ рацыд. Арв 
зноны хуызæн сыгъдæг нæ уыди. Уымæл æмæ уазал уæлдæф 
буармæ хъардта. 
Фæйнæрдæм акасти, стæй уæд сæйраг уынджы ’рдæм араст. 
Цæуы, хъуыдытæ кæны. Мæнæ сæйраг уынгмæ ’рбахæццæ. Адæм 
згъорынц, кæдæмдæр тагъд кæнынц. Знон цыма сабырдæр цы- 
дысты. О, æмæ уый радио дзурын куы райдыдта, уый фæстæ 
уыд. Мурат дæр йæ къахдзæф фæтагъддæр кодта. Чысыл уæл- 
дæр, Сæрибары фæзы репродукторы алыварс адæм æрæмбырд 
сты. Сæ фылдæр кусæн дзаумæтты, æвæццæгæн, авд сахаты 
сменæмæ чи цыд, ахæмтæ. 
Мурат æркæс-æркæс кæны йæ сахатмæ. Баззади ма æртæ 
минуты. Рæстæг лæсы бынтон сындæггай. Зын у æнхъæлмæ кæсын, 
тынг зын. Ноджыдæр ма аивгъуыдта иу минут. Радиойы дзурын 
афон цас хæстæгдæр кæны, уый бæрц фылдæрæй-фылдæр кæ- 
нынц адæм æмæ сабырдæр кæны фæз, цыма ацы ранмæ ацафон 
æппæт бæстæйы сагъæстæ, ’ппæт бæстæйы хъуыдытæ æрæмбырд 
сты, уыйау. Адæм цыма улæфгæ дæр нал кæнынц. Мæнæ 
цыдæр уынæр райхъуысти радиойæ, уый фæстæ Кремлы сахæтты 
зыланг. Иу, дыууæ, æртæ, цыппар, фондз, æхсæз! Цыдæр тас- 
дзинад æй цыма йæ сау дæлбазыр æрбакодта æмæ йын йæ 
хъусты чидæр сусу-бусу кæны... 
«Советон Цæдисы Коммунистон партийы Центрон Комите- 
тæй...» Зæрдæ йæхи риуы къултыл ныххоста. Цæстытæ донæй 
айдзаг сты. Бамбæрста Мурат, чи зоны, йæ алфамблай чи уыд, 
уыдонæй бирæтæ цы нæ бамбæрстой, уый. Афтæ йæм фæкасти, 
цыма зæхх йæ быны аскъуыди æмæ уым аныгъуылд. 
262 

**************************** 
ДЫККАГ ЧИНЫГ 
I. 
Фондз æмæ ссæдзаздзыд хæрзконд, хæрз- 
уынд сылгоймаг сæууон Дзæуджыхъæуы 
Кировы уынджы фæцæйцыдис фæйнæрдæм цымыдисхуызæй кæс- 
гæйæ. 
Авд азы нал уыдис Кларæ йæ райгуырæн Ирыстоны. Авд азы 
æмбæхстæй фæцарди зæрдæрыст æмæ зæрдæхсайгæйæ. Йæ бы- 
лыцъæрттæ фæхордта йæ фыдыбæстæ æмæ йæ бинонты уындмæ, 
судзгæ маст фæабухта йе’рыгон зæрдæйы. Ныр куы сыздæхт, 
уæд та йæ сæрымагъзы, лæдзæджы фындзæй кæй фæагайынц, 
ахæм губаччы мæлдзыджытау æмызмæлд кæнын райдыдтой алы- 
хуызон хъуыдытæ. Уыдон. гуырдысты ивгъуыд бонтæй, сомбоны 
цардыл сагъæстæй. 
Кларæимæ хъуыддагхуызæй æмдзу кодта авдаздзыд лæппу 
матросы формæйы. Уый дæр йæ мадау йæ цæстæнгас фæйнæрдæм 
хаста, фæлæ нæдæр цин истæуыл кодта, нæдæр хъыг. Тындзыдта 
йæ мады ’рвадæлтæм, йæ бабулямæ. Сталины номыл проспекты 
кæроямæ куы ’рбахæццæ сты, уæд йæ мадмæ хæрдмæ скаст æмæ 
йæ афарста: 
— Бирæ ма нæ хъæуы? Бабулятæ ма дард сты? 
Мад уыди мидхъуырдухæны, æрæмысыд Бексолтанимæ йæ 
фæстаг фембæлд мин фарастсæдæ цыппор æхсæзæм азы мæнæ 
ам, ацы уынджы кæрон. Уарзæгой цæстæй йæм комкоммæ ныккаст 
æмæ дзырдта: 
«Мæ зæрдæйы цин, мæ хуры тын! Иукъорд боны ма, стæй 
дæм зындзынæн. Æнæ дæу иу минут дæр ницы хуызы... Мæ мад, 
мæ фыдæй дын ард хæрын...» 
«Иу минут... Цал сагъæссаг боны рацыд уæдæй нырмæ! Авд 
азы!.. Цыма зæххы скъуыды ныххауд. Æппын ницы, фæлæ дзы 
сывæллон уæддæр ныййардтон. Æви мын фесæфын æнхъæл уыди? 
'Фысгæ та ма йæм цæмæ кодтон, фысгæ? Рог сылы митæ...» 
— Мамæ, нæ хъусыс? Нæма æрбахæццæ стæм?— лæппу йæ 
мады цонгыл рахæцыдис. Мад исдуг йæ хъæбулмæ фæзылд, 
æргуыбыр æм кодта æмæ йын йæ уадулыл йæ былтæ авæрдта. 
— Бабулятæм? Нæма. Уыдон æндæр ран цæрынц. 
— Æндæр, æндæр... Уæдæ афтæ куы загътай, уыдонмæ цæуæм. 
— Цæуæм. Цæудзыстæм. Абон, науæд та райсом. Бафæлладтæ, 
мæ хъæбул? 
263 

— Ницы бафæлладтæн. Бабуляйы тагъддæр куы фенин, уый 
мæ фæнды. 
Лæппу йæ бабуляйы никуыма федта. Йæ дадайы уæвгæ дæр 
никуыуал фендзæни: æнæраны ран баззади. Сывæллон йæ мады 
’рвадæлты зыдта йæ мады ныхæстæм гæсгæ. Уый-иу ын арæх 
кодта йæ фыды, йæ мады, йæ хоты, йе ’фсымæрты кой. Кларæ 
ацал-ауал азы уыдоны мысгæйæ фæцардис, сæ уындмæ фæбæл- 
лыди, фæлæ сæм йæхи равдисын никуы бауæндыд. Æрмæст сæм 
фыстæджытæ ’рвыста. Уыдон дæр æм фыстой посты хайадмæ. 
Бексолтанæй куы басывæрджын æмæ мин фарастсæдæ цыппор 
æхсæзæм азы райдианы йæ мады ’рвадæлты чызгимæ Ростовмæ 
куы фæлыгъд, уæдæй нырмæ ирон адæймагæй йæхи фæхызта. 
Афтæ йæм касти, цыма æгас Ирыстон дæр уый фидиссаджы 
койтæ кæнынц, фæсивæд ыл худинаджы зарджытæ зарынц. Ног- 
гуырд сывæллонимæ æнæзонгæ горæты, кæйдæр фæскъуымты фæ- 
рахау-бахау кодта. Ноджы ма куыстæй уæлæмæ ахуыр — фыццаг 
астæуккаг скъолайы, изæрыгæтты, стæй та— университеты юриди- 
кон факультеты фæсаууонмæ... Зын уыди, фæлæ йæ бæллиц тых- 
джындæр разынди, ноджы æмбисонды æмхиц фæци чингуытæм. 
Хъуыды-иу кодта: «Ахуыр куыддæр фæуон, афтæ— нæхимæ, æр- 
мæстдæр нæхимæ, дзыццамæ. Æркæсон уыцы куыдзы тугæй æхсад- 
мæ дæр. Нæхицæй Ростовмæ фистæгæй æрцæуæн дæр уыдис. Гъа! 
Дæлдзæх фæуæд йæхæдæг дæр æмæ йæ кой дæр! Æрмæст мæ мад, 
мæ хотæ, ме ’фсымæртæ... Уал сывæллонимæ цымæ дзыцца ацал- 
ауал азы цы митæ кодта?» 
Мад æмæ фырт Кировы уынджы кæронмæ æрбахæццæ сты., 
Терчы сæрты — ног хид. Кларæ æрлæууыд, кæсы бынмæ, Терчы 
гуылфæнтæм. Йæ зæрдæйы сагъæстæ, йæ маст ын ноджы тынг- 
дæр сабухтой Терчы фæлхъазæнтæ. 
Авд азы размæ... Æвирхъау фæнд æй æрбахуыдта ардæм, 
йæ цард аскъуыныны хъуыды йæм æрцыди. Бирæ фæлæууыд 
чысыл уæлдæр нарæг хъæдын хиды был. Зымæгон дон цæмы муртæ 
ласта æмæ йæ уындæй, йе ’рра уынæр æмæ йæ ихын комытæ- 
фæй удаистдзинад бафтыдта Кларæйыл. Тæлпуд лыгъд фæкодта. 
Цал æмæ цал хатты æфхæрдта йæхи уый фæстæ, фыртыхстæй- 
иу йæ хъуырмæ куы сси, уæд. «Хуымæтæджы нæ фæзæгъынц: 
æвзæр йæ удæн тæрсы. Æвзæр... Фондз æнахъомы хистæр, мæ 
ахуыр ныууагътон, мæ фыдбылызы къæхтæ мæ типографимæ 
бахастой кусынмæ. Уым фембæлдтæн уыцы æнаккагимæ. Æмæ 
дæ фыдгул дæр ма <5авзарæд ахæм бонтæ». 
Терчы сæрты бахызтысты. Дæлæрдæм уынджы ныззылдысты. 
Уым, горæты кæронмæ æввахс, цæрынц йæ мады хæстæджытæ. 
Бæргæ сæм бацæуид, фæлæ нæ уæнды, йæ къах æй нæ хæссы. 
Æмæ уæдæ æниу ацырдæм цæмæн рацыд? Мæнæ ныххæццæ сты сæ 
цурмæ. Авд азы размæ уæртæ уыцы ныллæг зæронд хæдзары 
æрфысым кодта (ахуыр кæнынмæ цæуын, зæгъгæ, ахæм æфсонæй 
рацыди сæхицæй). Уæд æй ацы хæдзарæй йемæ цы чызг ахуыд- 
та, уый ныр Киевы цæры. Ахуыры фæстæ мой скодта уырдæм. 
264 

Авд азы æвирхъау тухитæ, мæгуыры бонтæ... Фæлæ универ- 
ситеты Кларæйы зонд æрфидар, йæ буар бахсысти. Алкæуыл 
æмæ алцæуыл дæр нал æууæндыд. Уæд ыл æвддæс азæй чысыл 
фылдæр цыди, ныр та—фондз æмæ ссæдзæймаг. Ноджы ма йæ хы- 
зыны юристы диплом. 
Йæ цыды кой кæны Кларæ, йæ хæстæджыты ’рдæм фæкæсын 
дæр нæ бауæндыд. Уыдонырдыгæй дæр æй, æвæццæгæн, уынæг 
нæ фæци. 
Уалынмæ сæ хæд фæстæ трамвайы уынæр райхъуыст. Йæ фыр- 
ты къухыл фæхæцыд æмæ, цыма уæдæй нырмæ дæр трамваймæ 
æнхъæлмæ кастысты, уыйау дыууæйæ дæр вагонмæ багæппытæ 
кодтой. 
Трамвай азгъордта Буачидзейы уынджы, хæхты ’рдæм. 
Кларæйы зæрдæйы Дзæуджыхъæуы адæм баззадысты, куыдæй 
сæ ныууагъта, афтæмæй: фылдæр бæмбæджджын къандзолты æмæ 
хæцъилдзабырты. Йæ цæст ахæссы, вагоны чи бады, чи ’рбахизы, 
уыдоныл, фæлæ дзы хæцъилдзабырты никæйуал федта. Вагоны 
рудзгуытæй зынынц, сæууон хуры тынтæ кæй фæрстыл ссыгъдысты, 
уыцы цъитисæр хæхтæ, æмæ сæм Кларæ кæсгæйæ баззад. Ирысто- 
ны ма куы цард, уæд æм хæхтæ ахæм рæсугъд никуы кастысты. 
Уæдмæ кондуктор фехъусын кодта: 
— Суворовы училище. Трамвай дарддæр нал цæуы. 
Мад йæ лæппуйы къухыл рахæцыд æмæ вагонæй рахызтысты. 
Училищейы раз иучысыл алæууыдысты, хæхты ’рдæм азылдысты. 
Сындæггай иуцасдæр ауадысты. Кларæйы цæстытæ нал æфсæ- 
стысты æрдзы рæсугъддзинадæй. Ноджы сæууон уæлдæф! Кла- 
рæ йæ цæнгтæ фæйнæрдæм ивазæгау акодта æмæ йæ рæуджыты 
дзаг ныуулæфыд. «Нæ, нæ, уæддæр райгуырæн бæстæйы уддзæ- 
фæн æмбал нæй!» Исдуг дзы æрбайрох сты йæ мæстытæ дæр, 
йæ зæрдæйы рыст дæр. 
— Мамæ, бабулятæ уым цæрынц?— афарста йæ лæппу. Уый 
дæр касти хуссарырдæм. Фæлæ уымæн йæ хъуыдытæ æндæр уы- 
дысты.— Ныр дæр нæма æрбахæццæ стæм бабулятæм? 
— Ой, Муратик, ныр дынджыр дæ. Ацы аз скъоламæ бацæу- 
дзынæ. 
— Æмæ скъоламæ чи бацæуы, уый дынджыр вæййы? 
— Уый бæсты цом горæтмæ аздæхæм. 
Йæ мидхъуырдухæнæй нæма схицæн Кларæ. Университет каст 
куы фæци æмæ .Ирыстонмæ цæуынвæнд куы скодта, уæд цыма 
ныфсджындæр уыди. Ныр та? Кæдæм цыдæуа, уый дæр нал ха- 
ты. Кæддæр æнхъæлцауæй кæмæ æрфысым кодта, уыдонмæ ба- 
цæуын нал бауæндыд. Йæ мады цур балæууынмæ дæр йæ ныфс 
нæ хаста. «Куыд æм бамидæг уон æд сывæллон? Цы зæгъдзысты 
сыхæгтæ, зонгæтæ? Уал азы кæм уыдтæ, зæгъгæ, мæ исчи куы 
бафæрса, уæд та?» 
«Мой скодтон. Мæ лæг денджызон флоты службæ кæны... 
Доны цæуæг лодкæйы...»— Афтæ ныффыста йæ мадмæ Кларæ æх- 
265 

сæз азы размæ. Фæлæ ирон царды бирæ къæдз-мæдзытæ, бирæ 
цымыдис рафæрс-бафæрстæ вæййы. 
«Цæй æмæ уал куысты тыххæй базонон. Исты бынаты лæуд 
куы уон, уæд мын æнцондæр уыдзæн,— скарста Кларæ йæхи- 
нымæр æмæ та фæстæмæ трамвайы сбадтысты. 
Цæнгæт хиды сæрты æрбахызт трамвай, галиуырдæм разылди 
æмæ иукъорд минуты фæстæ Къостайы парчы ракомкоммæ æрлæу- 
уыди. 
— Муратик, уæдæмæ уал цай бацымæм. 
— Уынджы? 
— Цæмæн?—Парчы хæд уæле чысылгомау хæрæндонмæ аца- 
мыдта мад. 
...Хæрæндоны фæстæ дæлæрдæм ацыдысты. Мæнæ «Инту- 
рист»-ы уазæгдон. «Ам уал æрфысым кæниккам»,— ахъуыды кодта 
Кларæ æмæ мидæмæ бараст. Йæ фæдыл бахызт лæппу дæр. 
— Асламдæр чи у, ахæм уат-ма нын раттут. 
— Асламдæр — иубынатон уат. 
— Уый дæр нæ фаг у,— загъта мад æмæ йæ хызынæй систа 
паспорт. 
* * * 
Кларæ цы мæй фæзынди, уый кæрон Ирыстоцмæ сыздæхтысты 
Алыксандр æмæ Мæдинæт дæр. Алыксандр каст фæци Мæскуыйы 
партийы Центрон Комитеты Уæлдæр скъола, Мæдинæт та — Ле- 
нинграды Аивæдты академийы архитектурон факультет. Алык- 
сандрæн Мæскуыйы куыд бамбарын кодтой, афтæмæй хъуамæ 
кусын райдыдтаид партийы обкомы хайады сæргълæууæгæй. Мæ- 
динæты дæр рарвыстой Ирыстонмæ, æрмæст, бæлвырдæй цы 
хъуамæ куыстаид, уый бæрæг нæма уыд. Æмæ уæвгæ цы хъуамæ 
куса архитектор? Араздзæн цæрæн хæдзæртты, скъолаты, æхсæ- 
надон бæстыхæйтты проекттæ. Фатер сын нæма уыд æмæ уал 
уыдон дæр, Кларæйау, æрфысым кодтой «Интурист»-ы. 
Партийы обкомы секретарь Дзамболат Алыксандрыл бацин 
кодта. Уымæй та нырог дæр нæма ферох, ахуыр кæнынмæ йæ 
æвæндонæй кæй арвыстой, уый. Уæд æм афтæ фæкасти, цыма йæ 
куыст Дзамболаты зæрдæмæ нал цыдис. 
— Фæстæмæ районмæ ацæуин. Цыфæнды куыстмæ дæр. Кол- 
хозмæ, МТС-мæ,— йæхинымæры та ахъуыды кодта, Дзамболат 
куыд æфхæрдхуыз у, ууыл; фæстаг аз дзæвгар фæзæронддæр. 
Уæвгæ та йыл бирæ нæма цæуы,æрмæстдæр цыппор æхсæзæм аз. 
Дзамболат дызæрдыггæнæгау бахудт йæ мидбылты. 
— Уый ма фехъуыстон. ЦК-йæ мæм дзырдтой. 
— Раст мæ бамбар. 
— Ам æхсызгондæр хъæуыс. 
Æртыккаг бон партийы обкомы бюро Алыксандры сфидар 
кодта хайады сæргълæууæгæй. 
266 

Алыксандр кусын райдыдта цыппæрæмы, хуыцаубоны та Мæ- 
динæтимæ Тæгæрдонмæ арасти. 
Мадызæнæг хæстæг нал уыдис Алыксандрæн. Тæгæрдоны ма 
йын цы хæдзары къуым баззад, уым та ныр царди партийы райко- 
мы æхсæвгæс. 
Мæдинæтæн дæр йæ мад æмæ йæ фыд афæдзы размæ уыцы 
иу мæй фæзиан сты, сæ хæдзар æдзæрæгæй баззади. Мæдинæты 
æфсымæр Бимболат, педагогон институты доцент, йæ фыды бæсты- 
хæйттæ нæдæр уæй акодта, нæдæр искæмæн радта. «Уадз æмæ 
мæ фыды ном уыцы хæдзаримæ уæддæр цæра»,— дзырдта хион- 
тæ æмæ зонгæтæн. Фæлæ йæм æрмæст уыцы хъуыды нæ уыди. 
Сæрдыгон-иу йæ бинонтимæ ардæм арæх æруад. Дзæбæх дыргъдон 
дзы сырæзт. Æмæ та ацы аз дæр йе ’мкъай Маринæ æмæ йæ иунæг 
фыртимæ сæ сæрд ардæм æрхастой. Алыксандр æмæ Мæдинæт 
дæр уыциу цыдæй æрбацыдысты ардæм. 
Алыксандр куыддæр кæртмæ бахызт, афтæ афарста: 
— Уыцы зæрæдтæ та куыд сты? 
— Нырма сæрæгас,— дзуапп лæвæрдта Бимболат.— Арæх сæ 
фенын. Бауайын сæм. Æндæрæбон нæ Ауызби йæхæдæг дæр 
абæрæг кодта. Йæ дзырд, йæ кой иууылдæр сымах стут. Уыцы лæп- 
пу æмæ, дам, уыцы чызг нæма фæзындысты? Уæ номæй дæр уæ нæ 
хонынц. Æрмæстдæр. «лæппу» æмæ «чызг». Уыцы лæппу... Мæн 
дæр-иу, мæгуыр, мæ фыд афтæ хуыдта. 
Алыксандр иуцасдæр зæхмæ кæсгæйæ аззад, стæй Мæдинæтмæ 
баздæхти: 
— Марадз, дæхи арæвдз кæн. 
— Æз дæр уемæ,— сдзырдта Бимболат. 
Ауызби бадти сæ кулдуары цур бандоныл. Цæстæй уый бæрц 
рæвдз нал уыд æмæ,Алыксандритæ йæ цурмæ куы фæцæйхæццæ 
кодтой, уæд, сæм йæ къухы аууонæй ныккаст. Уæдмæ дзырдæм- 
хиц Бимболат фæцырд и: 
— Кæртæй мидæмæ дæр нæ бакуымдтой. Раздæр, дам, Ауыз- 
битæм цæуæм. 
Зæронд лæг куыддæр Бимболаты ныхас айхъуыста, афтæ 
фембæрста хабар. Лæппуйау цырд фестад æмæ уазджыты размæ 
рацыд. Алыксандр чысыл къанауы сæрты бахызт æмæ Ауызбийы 
ныхъхъæбыс кодта; уый дæр ыл йæ цæнгтæ æрбатыхта. 
— Гъе, гъе, нырма дын ницы у! Мæ фæрсчыты къæс-къæс мын 
ссæуын кодтай. Уæдæ бакастæй дæр — усгур лæппу!— Алык- 
сандр зæронд лæгыл йæ цæст æрхаста. 
Ауызбийыл уыдис, æндæраз ын Мæдинæт цы бастон хъуы- 
мац балæвар кодта, уымæй хæдон æмæ хæлаф. Йæ астæуыл — 
æвзист æргъæвæгджын рон. 
— Æцæгдæр ма, баба,— тыхамæлдтæй сдзырдта Мæдинæт 
æмæ уый дæр зæронд лæджы хъæбысмæ йæхи баппæрста. 
Мæдинæты цæстытыл ауадысты сæ хъæуы уæлмæрдтæ... Ауыз- 
би уæд æртыккаг цырт ныссагъта — йæ кæстæр хъæбул Науы- 
рызæн. 
267 

Зæронд лæг сау маройгæнæг адæмы раз саст хъæлæсæй сæ 
мыггаджы номæй, йæ сæфт хъæбул Сослæнбеджы номæй хæрзбон 
загъта йæ чындзагæн... Чи зоны, уыцы ныхас нæ уыдаид (æмæ 
йын æнæ уæвгæ дæр кæм уыд?), уæд ма афонмæ дæр цæрид ацы 
хæдзары номыл. Ахæм фæнд сæвзæрдис Мæдинæты зæрдæйы, Бу- 
лататы Ауызбийы хæдзармæ æртæ сау гæххæтты куы æрбахастой, 
уæд. Уыцы мысинæгтæм сылгоймаджы цæстытæ донæй айдзаг 
сты. 
Госæма кæрты зилæнтæ кодта, уазджыты сæ ныхасæй базыдта 
æмæ уынгмæ згъорæгау ракодта: 
— Мæ рахиз æрфыг мæ абондæргъы хуымæтæджы нæ хордта. 
Цал хатты йыл нæ сæмбæла, цал хатты не ’рымыса Госæма 
Мæдинæты — йæ зæрдæ суынгæг вæййы. Йæ фондз хъæбулæй 
æрмæстдæр Сослæнбегæн баззадис йæ чындзаг куырдуаты. Ин- 
нæтæн дæр, чи зоны уыдаид уарзæттæ, фæлæ сæ никуы ницы æры- 
хъуыста. 
Лæугæйæ цинтæ æмæ ныхæстыл фесты. Ауызби сдзырдта: 
— Уый дæр хорз, фæлæ мидæмæ... 
Уазджытæ æмæ фысымтæ бараст сты кæртмæ. Фæстаг хатт 
ма Алыксандр ам фарон ацафон уыди. Кæддæриддæрау та ацы 
хатт дæр кæрт — хæрзæфснайд, хæдзары къултæ — чъырæй рæ- 
сугъд цагъд. Дыууæ зæронды цы уыдысты, уымæй баззадысты. Сæ 
сæр, сæ кад, сæ сæрæндзинад дæлæмæ не ’руагътой. Алыксандр 
æрымысыд йæ сæфт фыды ныхæстæ: «Лæг цыфæнды зын уавæрты 
дæр лæг вæййы». 
— Æмæ уæд Валодя кæм ис?— афарста Алыксандр. Уый æм- 
бæрста, хæдзары рæвдзытæ æрмæст дыууæ зæронды хъаруйæ не 
сты. Булкъон Смирновы фырт Валрдя хæсты фæстæ дæр йæ фыды 
хæдзармæ нал аздæхт. Ауызби æфсæддон комиссары æххуысæй 
куыд сбæрæг кодта, афтæмæй лæппуйы хæстæджытæй удæгасæй 
ничиуал баззади. Госæмайы чырыны йæ фондз сæфт фырты гæх- 
хæттытимæ уыдис Валодяйы фыды сау гæххæтт дæр. 
— Быдыры вæййы. Йæ каникултæ куы райдыдтой, уæдæй 
нырмæ иу бон дæр нæма фæцух. Ныртæккæ та йæ ардæм хъæуы,— 
дзырдта Госæма. 
Фысымтæ æмæ уазджытæ сарайы бын даргъ стъолы уæл- 
хъус æрбадтысты. 
Уазджыты хабар базыдтой Тæтæри æмæ Фатъимæт дæр æмæ 
уайтагъд фæзындысты. Ногæй та^ цинтæ, хъæбыстæ. 
Уæдмæ Госæма æфсины зилæнтæ кæнынмæ фæци. Иу-цал- 
дæр карчы ма йæм уыди æмæ сын сæ дзæбæхдæры рацахста. 
Уазджытæ йын бæргæ лæгъстæ кодтой, ницы хъæуы, зæгъгæ, 
фæлæ коммæ нæ бакаст. 
Дæхæдæг æххормагæй дæр бад, уæддæр уазæджы сбуц 
кæн — Уыцы æгъдау нæма фесæфти ирон адæммæ. Мæдинæт 
карчы фыдæй лывзæ кæнынмæ бавнæлдта. Госæма та уæларынг 
балæууыд нартхоры ссадæй картофджынтæ кæнынмæ... Фатъи- 
268 

мæтмæ ма иу дæслитруат звджы арахъхъ æмбæхст уыд бахъуаджы 
сахатмæ, ’мæ уымæй графины дзаг æрбадавта. 
Фынджы уæлхъус дзæвгар абадтысты: Ауызби æмæ Тæтæри- 
мæ бирæ дзуринæгтæ, бирæ хъæстæгтæ уыдис. 
— Цæй, куыд сты нæ хабæрттæ? Æнæ Сталинæй куыд уыдзы- 
стæм?— фарста Ауызби. 
— Цы уын зæгъон, сымахæй уæлдай æз дæр бирæ фылдæр 
нæ зонын. Парти фидар у, Ленины парти,— дзуапп лæвæрдта 
Алыксандр. 
Ауызбийы уд æнцой нал зыдта. Сталины зианы фæстæ йæ 
зæрдæйы æрфысым кодта цыдæр æбæрæг тас. Чи æрлæудзæн 
ахæм егъау бæстæйы сæргъы? Æниу цытæ хъуысы! Берия — 
империализмы агент, адæмы знаг. Мингай æнаххæсты туг нык- 
калдта. Уый куыд хъуамæ уыдаид? Уыцы фыдраконддзинæдтæ 
Сталины рæстæг нæ цыдысты? Уый фындзы бын? Æмæ уæд ахæм 
æлгъыстфæуинаджы куыд нæ бамбæрста? Æмæ æниу иннæтæ 
та кæм уыдысты? Уæд цæуылнæ дзырдтой? Æви нæ уæндыдысты? 
— Зæгъ-ма, дæ хорзæхæй, куыд æрцыди ахæм бæллæхтæ? 
Кæм уыдысты ныронг ацы адæм?— Ауызби фарста ахæм хуызы, 
цыма сæйраг аххосджынтæ уыдысты, Берияйы ныхмæ чи рахæцыд 
уыдон. Алыксандр æмбæрста зæронды уавæр. Æмæ йын цæмæй 
йæ мастыл ноджыдæр ма цæхх ма байзæрстаид, уый тыххæй рад- 
та æбæлвырд дзуапп: 
— Ахæм стыр паддзахады тæккæ зондджынтæ дæр, æвæццæ- 
гæн, алцы нæ фæзонынц. Суанг Сталины хуызæттæ дæр. 
— Нæ мæ бауырнын кодтай, Алыксандр. Тæрсын, ноджы дæр 
ма исты фыддæртæ куы æрыхъусон, уымæй... 
Ныхæстæ бирæ ахастой. Изæрдалынгтæ кæнын райдыдта, æмæ 
Госæма сарайы цæджындзыл ауыгъд электрон цырагъ куы ссыгъ- 
та, уæд Тæтæри афтæ бакодта: 
— Нæ хæдзары цырагъ цал хатты ссудзы, уал хатты дæ æры- 
мысæм, Алыксандр. 
— Фыдæбон адæмы пайдайæн куы уа, уæд нæ сæфы,— Тæ- 
тæрийы ныхасыл бафтыдта Ауызби. 
— Иууылдæр сымах фæллæйттæ сты. Мах Бимболатимæ 
æрмæстдæр дзыхæй архайæм. Кæд исты аразæм, уæддæр уæ 
фæрцы,— загъта Алыксандр. 
— Дæ цæрæнбон бирæ. Цард дзыхы уагæй аразгæ у. Адæй- 
магæн йе ’взаг, йæ дзыхы уаг сты йæ зонд æмæ йæ лæджыхъæ- 
дæн æвдисæн. Гъе, æрмæст ма адæм уæддæр мæгуыргомау цæрынц. 
Алыксандр æмбæрста: Ауызби фæци конд йæ зæрдæбын ны- 
хæстæ. 
— Цæй, уый дæр уал фæуадзæм. Æндæр цыдæртæ дæр ма 
нæ хъыгдары. Æмæ дын фæлтау мæхæдæг зæгъон. Науæд дын сæ 
исчи хъуамæ ахæм хуызы дæр ма радзура æмæ дæ сæрыл хæрд- 
мæ схæцай. Районы дæ рæстæджы уый бæрц алыхуызон радзур- 
бадзуртæ нæ уыди. Æви мæнмæ нæ хæццæ кодтой? Æмæ дæм мæ 
хъус дардтон. Арæх-иу дæ хъуыддæгты тыххæй фæрсгæ дæр 
269 

акодтон. Æмæ дæм уый бæрц бирæ сахъатдзинæдтæ никуы раир- 
тæстон. Ныр та фæрсын дæр никæйы хъæуы. Се’дылы митæ æгæр 
дæр ма зынынц, æгæр. Хуымæтæджы нæ фæзæгъынц: сæгъæй 
сæныкк гуыры. Дæ бæсты нын кæй сæвæрдтой, уый йæ фыд Дзæ- 
рæхмæтæй дард нæ ацыдис. Йæ дыууæ хойы пайдайаг ран — 
дуканигæстæ... 
Зæронд лæджы ныхæстæ сагъæсы бафтыдтой Алыксандры. 
Фæлæ ницы загъта, фæрсгæ дæр ницæмæй бакодта. 
Кулдуары хъæр фæцыд. Ауызби йæ хъус æддæмæ адардта. 
Госæма йæ бынатæй фестад æмæ кæртмæ рауад. Алыксандры 
зæрдæ бамбæрста; æвæццæгæн, Валодя фæзынди. Лæппу зæронд 
усы уадулæн аба кодта, стæй дыууæйæ дæр уазджыты цурмæ ба- 
цыдысты. Госæмайы цæсгом ныррухс. 
— Уæ изæртæ хорз,— арфæ ракодта Валодя. 
Алыксандр йæ бынатæй фестад, лæппумæ бакъахдзæф кодта, 
йæ къух ын райста æмæ йæ галиу цонгæй йæ риумæ æрбалхъыв- 
та. 
Валодяимæ Мæдинæты фембæлд уыдис æндæрхуызон. Мæди- 
нæт æй дыккаг аз нал федта. Дыууæ азмæ та уый карæн фæлæг- 
хуыз вæййы. Ныр йæ разы лæууыдис бæрзондгомау, саулагъз, 
сауæрфыг ирон лæппу. Мæдинæты зæрдæ йæ уындæй ныссæххæтт 
ласта. Сослæнбеджы æнгæс æм фæкасти. Æрфгуыты æвæрдæй, 
зына-нæзына къуыпрагъ фындз æмæ дæргъæлвæст цæсгомæй... 
Валодя æмæ Мæдинæт кæрæдзиуыл ныттыхстысты. Мæдинæты 
зæрдæйы уаг, æвæццæгæн, ничи бамбæрста. Уый фæстæ Валодя 
Ауызбимæ бауад чъылдымырдыгæй æмæ йыл йæ уадул авæрд- 
та. 
Алыксандр ноджы тынгдæр банкъардта, дыууæ зæрондæн сæ 
удтæ кæй руаджы змæлынц, сæ цæстыты цæхæр кæй руаджы нæ 
бамынæг, уый. «Чи зоны, йæхи фырт мæнæ афтæ йæ хъæбысы 
не’рбакодтаид йæ мады, йæ фыдмæ чъылдымырдыгæй афтæ нæ 
бацыдаид æмæ йыл йæ рус нæ авæрдтаид. Ирон адæм сæ цин 
кадаварæй æвдисынц, чъынды сты сæ зæрдæйы уаг æмæ монцтæ 
æвдисынмæ. Чи зоны, Валодяйæн уыцы ахуыр йæхи ныййарджы- 
тæй баззад. Чи зоны, афтæ-иу йæ хъæбысы æрбакодта йæ мады. 
Æвæццæгæн, туг кæддæриддæр йæ кæнон фæкæны. Алцыдæр 
ахуырæй у, зæгъынц. Фæлæ æрмæст ахуырæй нæу, кæй ахуыр 
кæнай, уымæй аразгæ дæр у. Удыхъæдæй дæр у, æнæмæнг...» 
Алыксандр сыстад. Уый бафæзмыдтой иннæ уазджытæ 
дæр. 
Фæстæмæ горæтмæ здæхгæйæ дæр Алыксандр хъуыды кодта 
Ауызбийы ныхæстыл, æнцой йæ нæ уагътой. «Йæ фыд Дзæрæх- 
мæтæй дард нæ ацыдис...»— йæ хъусты аз^елыд Ауызбийы хъæ- 
лæс. «Ау, куыд хъуамæ уа ахæм райкомы секретарь? Æмæ уæд 
партионтæ цы кусынц? Иннæ ахæм обком?» Чыртæ-чыртæй сæры 
зилдух кодтой алыхуызон фарстатæ... 
Ауызби гæды ныхас никуы загъта æмæ йæ зæгъдзæни. Цыфæнды 
ныхæсты дæр цалынмæ лыстæг сасирæй балуары æмæ сын сæ 
270 

цъæмæлтæ иуварс аппары, уæдмæ сæ йæ зæрдæмæ ’ввахс не ’руа- 
дзы,— хъуыды кодта Алыксандр. 
Дард кæмдæр хæхты сæрмæ тар мигъты æхсæнæй арв цал- 
дæр æрттывды фæкодта, стæй, æвæццæгæн, нæртон уæйгуытæ 
Хъæриуы хохы цъуппæй коммæ зыгъгъуытт кæнын райдыдтой 
цъынайы йас дуртæ, æмæ бæстæ дыгарна æмæ нæрын фестади. 
Алыксандр йæ сагъæссаг хъуыдытæй фервæзти. 
* * * 
Дзæуджыхъæуы Сталины номыл проспекты, Ленины цырты раз 
фондз æмæ ссæдзæм хæдзары цыппæрæм уæладзыджы уыдис 
Республикæйы прокуратурæйы бынат. Кларæ сагъæсгæнгæ иу 
чысыл алæууыди хæдзармæ бацæуæн уæрæх дуары раз, стæй 
уæддæр нæуæндон хуызæй.мидæмæ бахызт æмæ асинтыл фæхæрд- 
мæ кодта. Йæ цардæн цы фæндаг равзæрста, цы дæсныйадыл са- 
хуыр кодта, уый тыххæй йæм фæсмон бирæ хæттыты æрцыд. 
Уыцы фæсмондзинад та йæм ныр дæр фæзынд æмæ исдуг йæ 
къъахыайст фæсабырдæр. «Адæмы знаджы чызг — прокурор»... 
Фæлæ та ацы хатт дæр уыцы зæрдæйы уаг æмæ уыцы хъуыды- 
тæ йæхицæй асырдта. Ахуыр куы фæци, уæдæй нырмæ Кларæ цас 
æмбæрста æмæ цастæ хъуыста, уымæ гæсгæ бæстæйы æрцыд 
ахсджиаг цаутæ. Сæ сæйрагдæр — Берия æмæ æдасдзинады 
оргæнты тыххæй. Партийы Центрон Комитеты июлы Пленумы 
уынаффæ. Уыцы цаутæ Кларæйы уæнгты иуцъус ныфс бауагътой. 
Ардæм дæр уый руаджы æрбацыд. 
Прокурормæ æнхъæлмæ кæсæн уаты чысылгомау стъолы уæл- 
хъус бадт урсцъар сауцæст чызг. Кларæ йын салам радта, стæй 
бафарста: 
— Æмбал прокурор йæхимæ ис? 
Прокуроры секретарь цымыдис хуызæй ныккасти æмбисонды 
рæсугъд сылгоймагмæ æмæ, кæд йæхæдæг дæр фыдуынд нæ 
уыд, уæддæр æм бахæлæг кодта. Хинымæры загъта: «Æвæццæгæн, 
йæ фыд кæнæ йе’фсымæр исты бæллæхы бахаудысты æмæ ацы 
рæсугъды æххуысагур æрбарвыстой. Афтæ арæх вæййы». 
— Данил Васильевич йæхимæ ис,— загъта секретарь, стæй ма 
йæ ныхасыл бафтыдта: , 
— Цы хъуыддаджы фæдыл æм æрбацыдтæ? 
— Куысты тыххæй,— дзуапп радта Кларæ. 
— Махмæ æрмæстдæр юристтæ кусынц,— загъта чызг æмæ ма 
йæхинымæр бафтыдта: «Гъай, æвæццæгæн, мыхуыргæнæг у, кæнæ 
та, чи зоны, йæ мæгуыр зæрдæйæ мæ бынатмæ дæр хъавы». 
— Æз дæр юрист дæн. 
Чызг æм дисгæнæгау бакаст æмæ йын бандонмæ ацамыдта, 
сбад, зæгъгæ. 
—г Дæ мыггаг? Дæ ном, фыды ном, дæ дæсныдзинад?— Чы- 
сыл, фæлæ ахсджиаг хицау Кларæйы дзуæппытæ афыста журналы, 
йæ бынатæй сыстад, айдæнмæ йæхимæ бакасти, стæй.уаед прокуро- 
ры кабинетмæ бахызт. Раздæхти иу-фондз минуты фæстæ. 
271 

— Табуафси, мидæмæ. 
Кларæ та фæстæмæ бахауди фæсмондзинады азары. Афтæ-иу 
банкъардта йæхи кæддæриддæр, адæмы знаджы чызг кæй у, 
уый кой кæнын-иу æй куы бахъуыд, уæд. Нырæй размæ ууыл 
дзырдта, Ростовы университетмæ куы цыд, уæд, стæи та уырды- 
гæй Ирыстонмæ кусынмæ куы сфæнд кодта, уæд дæр. Фыццаг 
хатт ын тæригъæдгæнæгау загътои: «Экзаментæ æвзæр нæ радтай 
æмæ дæ райсдзыстæм». Дыккаг хатт та йын бамбарын кодтой: 
«Мах дæ бæрæг бæлвырдæй никæдæм æрвитæм. Ацу, чи зоны, 
æмæ исты куыстуаты юристконсульты, бынат ссарай...» Æвæц- 
цæгæн, та йæ ныр дæр бахъæудзæни йæ фыды хабæрттæ ракæнын. 
... Егъау уаты, егъау кусæн стъолы раз бадт, йæ сæр дзæвгар 
кæмæн ныллæгуын, ахæм лæг. 
— Дæ бон хорз,— салам радта Кларæ. 
Прокурор сыстад, стъолы разæй рацыд. Уый уыди, фондз 
æмæ дыууисæдз азы бæрц кæуыл цыдаид æмæ йæ секретары 
хуызæн егъаугомау сау цæстытæ кæмæн уыд, ахæм саулагъз 
бæрзонд лæг. 
— Æхсызгонæй дын арфæ кæнын,— загъта прокурор Кла- 
рæйæн, йæ къух ын райста, стæй йын ацамыдта, йе стъолы раз 
цы бандон уыдис, уымæ. Йæхæдæг баздæхт йæ бынатмæ æмæ 
сындæггай йæхи æруагъта фæлмæн къæлæтджыныл. Кларæ са- 
хуыр ахæм цымыдис цæстæнгасыл æмæ йæм уадиссаг нæ фæкаст; 
йæ хъысмæт дарддæр кæцырдæм азилдзæн, ууыл сагъæс кæнгæйæ, 
хъуыды кодта йæ ныхасы райдайæныл. 
Уалынмæ фысым йæхæдæг сдзырдта: 
— Хъусын дæм, чызг. 
- — Куысты фæдыл æрбацыдтæн. 
— Дæ диплом дæхимæ ис? 
Кларæ чысылгомау морæ хызынæй систа йæ диплом æмæ йæ 
прокурормæ радта. Уый йæм лæмбынæг æркасти, стæй уæд бафар- 
ста: 
— Цы куыстмæ дæ фæнды? О, хæдæгай, кæцы районæй дæ, 
кæ? 
— Тæгæрдонæй. 
— Хорз район у. Æмæ дæ уырдæм нæ,бафæндид?— Кларæ, 
«нæ», зæгъгæ, йæ сæр батылдта.— Фæуæд афтæ дæр. Ам дæр дын 
исты ссардзыстæм. Чи хъæуы, ахæм гæххæттытæ бацæттæ кæн- 
гæй æмæ уал-иу сæ æрбахæсс. Бинонтæ дын ис? 
— Нæй,—джискъусгæнгæйæ дзуапп радта. 
— Горæты цæрæнхæдзæртты хабар хорз нæу. Дæ ныййарджы- 
тæ та цы кусынц? 
Кларæ прокурормæ зылынджынхуызæй бакаст: 
— Мæ ныййарджытæ... Йæд у... Мæ фыд уыдис хуымæтæджы 
колхозон... Æртын æстæм азы йæ æрцахстой... 
— Æстдæс æмæ дыууиссæдзæм статьямæ гæсгæ?— Уыцы 
ныхас прокурор ахæм сабыр хъæлæсыуагæй загъта, цыма ма Кла- 
рæйы фыд ныр.дæр колхозы куыста. Сылгоймаг йæ мидхъуырду- 
хæнæй иуцъус фервæзт. 
— О... Мæ фыдæн уыдис æмбисонды рæсугъд хъæлæс. Ирон 
адæмон зарджытæ кæнын уарзта. 
272 

— Æмæ, æвæццæгæн, цыдæртæ ’ндæр хъæлæсæй азарыди. 
Чи не ’мбæлд, ахæм хъæлæсæй. 
— Нæ зонын. Æвæццæгæн... 
Прокурор хъуыдытыл фæци. 
—> Гæнæн нæй, Кларæ Семеновна. Сталин афтæ загъта, ома, 
дам, фырт йæ фыды тыххæй дзуапп нæ дæтты. Чызг дæр афтæ... 
Гæххæттытæ бацæттæ кæн æмæ сæ ’рбахæсс. Абок къуырисæр, 
хæстæгдæр къуырисæры та мæнмæ фæзындзынæ. 
Прокурор иæ бынатæй сыстад æмæ йæ къух бадаргъ кодта 
Кларæмæ. 
... Къуырисæры Кларæ цыппæрæм уæладзыгмæ цæугæиæ иæ 
хъысмæтыл сагъæс кодта ноджы тынгдæр, нæма йæ уырныдта, 
йæ хъуыддæгтæ нывыл ацæудзысты, уый. 
Сæ ныхасы райдианы прокурор Кларæмæ фæлварæгау нык- 
касти æмæ йæ бафарста: 
— Зæгъ-ма, дæ дæсныйад баивыны зæрдæ дæм никуы ’рцыди? 
Юристы дæсныйадыл дæ зæрдæ нæ сивтай? 
Кларæ бамбæрста: æрцыд йæ хъысмæт лыг кæныны рæстæг, 
æмæ фыццаг хатт прокурормæ комкоммæ бакасти: 
— Нæ. Æрмæст бæззын æви нæ, баууæнддзысты мыл æви нæ... 
Уый тыххæй сагъæс арæх кодтон. 
Кларæмæ прокуроры цæстыты ферттывд цыдæр фæлмæн фæ- 
касти. Сылгоймаг нæ зыдта, прокуррр Æдасдзинады Комитетмæ 
сæрмагондæй кæй ссыд æмæ йын йæ фыд Симоны «хъуыддаг» кæй 
бакаст, уый. Уыцы хъуыддаг та уыдис гæххæтты дыууæ сыфыл 
фыст, иуыл, йæ ном бæрæг кæмæн нæ уыд, ахæм адæймаджы 
хахуыртæ, ома, дам, «Æзойты Симон арæх фæкæны национали- 
стон, антисоветон зарджытæ, уыимæ Уæрæсейы ныхмæ тохгæнæг 
Хазбийы зарæг дæр». Иннæ гæххæттыл та фыст уыдис афтæ, 
зæгъгæ: «Фыдгæнæг басасти, советон хицауады ныхмæ кæй ар- 
хайдта, ууыл, æмæ йын тæрхонгонд æрцыд фондз азы ахæстоны 
фæбадын». Прокурор нæ ракодта уыцы хабæрттæ Кларæйæн, 
фæлæ йын загъта: 
— Куыстмæ дæ райсдзыстæм. Хъæстытæ куыд æвзæрст цæуынц; 
уый чи бæрæг кæны, уыцы хайадмæ. 
2. 
Кларæ зæрдæрухсæй рацыди прокурорæй. 
Æрмæст ма уæддæр кæм цæрдзæн æмæ 
куыд кусдзæн, уый тыххæй æбæрæг хъуыдытæ зилдух кодтой йæ 
фæллад сæры. 
Йæ ныццыдмæ Мурат чысыл уаты рудзынгæй æддæмæ касти. 
Фæндыди йæ уынгмæ азгъорын, ахъазын, фæлæ йын йæ мад 
ныффæдзæхста, æнцад бад, зæгъгæ. Æмæ æниу хъазгæ дæр 
кæимæ кæндзæн? Йæ лымæнтæ, йе ’рдхæрдтæ дард горæты базза- 
дысты, уырдæм та поездæй цæуын хъæуы, ноджы æхсæв-бон- 
мæ. Нæ, бынтон дзæгъæлы ссыдысты ардæм. 
— Мамæ, нæхимæ кæд цæуæм? Æнкъард у ам,— сдзырдта 
лæппу, куыддæр йæ мад дуарæй æрбахызт, афтæ. 
18 Кумрлы фырт 
273 

— Цом, цом ныртæккæ.— Мад нæ бамбæрста, лæппу «нæхимæ» 
цы хуыдта, уый. Уымæ гæсгæ, лæппуйы йæ мады ’рвадæлтæм фæн- 
дыд. Мурат бахъæлдзæг æмæ йæхи рæвдз кæнынмæ фæци. 
Мад æмæ фырт уынгмæ куы рацыдысты, уæддæр ма Кларæ 
сагъæс кодта, йæ ныййарæгмæ абон цæуа æви нæ, ууыл. йæ 
хъуыдытæ дардыл ахаттысты æмæ æрæджиау ныфсы цæхæры 
стъæлфæн ферттывта йæ цæстæнгасыл. «Хуыцауæй бузныг, мæ бы- 
нат уал сбæрæг. Æнæуый дæр æнæхъæн дæс боны ныффæстиат 
дæн. Стæй мой скодтон, зæгъгæ, нæ фыстон? Мæ лæппуйы фыд — 
хæстон флоты службæгæнæг, фæдæлдон. Уастæн, хæрзбын бау- 
æд Дзæрæхмæты фырт». 
Кларæйы хызыны уыдис вискоз хъуымацæй къабай^г æмæ 
дыууæ цъындайы, капекгай кæй фембырд кодта, уыцы æхцатæй 
’лхæд. Уыдон мадæн. Фæлæ уæд иннæтæн та? Æркаст йæхи да- 
рæсмæ. Дæрдджынгомау ситцæ къаба. Авд азы дæргъы йыл хуыз- 
дæр никуы ничи федта... «Уæд та ма къафеттæ алхæнин?..» Про- 
спекты тæккæ стырдæр дуканимæ бацыд. Балхæдта къафеттæ, 
алæууыд, ахъуыды кодта æмæ ма райста иу сæны авг. Проспекты 
кæронæй Кировы уынгыл Терчы ’рдæм фæраст сты. Кларæ фæстæ- 
мæ фæкæс-фæкæс кодта, кæд, мыййаг, Тæгæрдоны ’рдæм машинæ 
фæзынид, зæгъгæ. Хорз уаид, суанг сæ сæ хæдзармæ чи баласа, 
ахæмыл куы фæхæст уаиккой, уæд. 
Куыддæр Буачидзейы уынгæй бахызтысты, афтæ сæ цурмæ 
æрбахæццæ игæрхуыз «Победæ». Кларæ йæ къух сдардта. Машинæ 
дзыхълæуд фæкодта,æмæ шофыр дуар байгом кодта: 
— Кæдæм, саурæсугъд?!— Кларæ щофырмæ куы фæкомкоммæ, 
уæд йæ зæрдæ фæкъæпп кодта. Зонгæйы хуызæн æм фæкасти. 
Саулагъз, сау-сауид къæбæлдзыггомау сæрыхъуынтæ. Йæ уæлæ 
хуымæтæг бæмбæг хъуымацæй тарбынцъæх хæдон. 
— Тæгæрдонмæ, дæ хорзæхæй... 
— Сбадут,— машинæйы хицау раззаг дуар фегом кодта.— 
Уæ хъул сах абадти. 
— Бузныг. Æрмæст разæй æртæйæ бадæн нæй,— загъта Кларæ 
æмæ фæстаг дуары хæцæн йæхирдæм раивæзта. 
Шофыры зæрдæмæ нæ фæцыди, сылгоймаг йæ фарсмæ кæй не 
сбадт, уый, фæлæ ницы загъта. 
Машинæ зывзывгæнгæ згъордта. Кларæйы цæстытыл уадысты 
алыхуызон нывтæ. Йæ мад æй куыддæр ауына, афтæ загъд-за- 
мана райдайдзæн. Йæ хъустæ ахсынц мады хъæр æмæ цъæхахст. 
Кларæ йæ сæр батылдта, йæ цæстытæ ацъынд кодта... Йæ мад 
æй фырцинæй йæ хъæбысы æрбакодта æмæ йæ цæссыгтæ æрыз- 
гъæлдысты, йæ къухтæ йын йæ сæрыл, йæ уадултыл æрсæрфта. 
«Æгайтма фæзындтæ, æгайтма дæ мæ цæст федта! Муратик 
дæр удыгагайы хуызæн». Стæй та уыцы æваст йæ хъустæ ацах- 
стрй мады хъæлæс: «Ацы куыдзы къæбылайы та мын кæцæй 
æрхастай? Дæ бындур йæ бынæй ныззила! Иры дзыхъхъы мæ 
фæхудинаг кодтай! Уал азы мын мæ туг банызтай, адæм мыл 
274 

худинаджы зарджытæ фæкодтой! Уæд ма цы цæсгомæй фæзынд- 
тæ?!» 
Кларæ йæ мидбынаты базмæлы, хатгай, йæ фыркатайæ цы 
акæна, уый нал фæзоны, афæнд кæны фæстæмæ аздæхын дæр. 
Иуахæмы та йæ хъуыдытæ шофыримæ бафтыдысты. Сæ хъæуы 
лæппутæй бæрæг кæйдæр хуызæн у, фæлæ йæ хæйрæг базо- 
нæд, бирæ бонтæ рацыди æмæ никæйуал зоны. 
— Æмæ кæмæ цæуыс? Дæ хæстæджытæм?— уæдмæ йæм 
йæхæдæг сдзырдта шофыр.— Цæуыл хъынцъым кæныс? 
— Куы нæ. Цæмæн дæм афтæ кæсы? 
— Мæ размæ — арвы айдæн. Зыныс мæм рæсугъдæй. Æрмæст 
цыдæр æлхынцъæрфыг дæ. Мæт æмæ сагъæсæй адæймаг тагъд 
зæронд кæны. Уæлдайдæр рæсугъд сылгоймаг. 
«Уый цытæ дзуры? Цæй мæт, цæй сагъæс? Æнхъæлдæн, мæ 
худинаджы хъæр айхъуысти»,— ноджы тынгдæр стыхсти Кларæ. 
Йæ ныхыл хиды цæппузыртæ фæзынди. Машинæ та хæстæгæй- 
хæстæгдæр кодта Тæгæрдонмæ. Сæйраг уынджы сагъд даргъ гæ- 
дыбæлæсты цъуппытæ æрбазындысты. Сæ фæстæ та цыппæрæм 
уынгыл айтынг колхозы дыргъдон. Æнæхайыры дыргъдон. Æмæ 
та æрбаймысыд авд азы размæйы цаутæ... 
Йæ хъуыдытæ йын фескъуыдта шофыры хъæлæс: 
— Гъе уый та дын Тæгæрдон! Нæ районы столицæ! Ныр та 
кæцырдæм? 
Кларæ та йæм дисгæнæгау бакаст. «Цыдæриддæр у, уæддæр 
мæ зоны». 
— Галиуырдæм,— æнæбарыгомау сдзырдта Кларæ. Фæфæсмон 
кодта: «Талынджы мæ æрцæуын хъуыди». Зыдæй хæссы йæ цæс- 
тæнгас фæйнæрдæм. Уынгты змæлæг адæм — стæм, æвæццæгæн, 
куыстæй нæма æрыздæхтысты. 
Фæхæццæ кæнынц партийы райкомы агъуыстмæ. Уынджы иу 
фарсæй иннæмæ сæрæн цыдæй æрбахызти бæрзондгомау нæлгой- 
маг урс китель æмæ тар галифе хæлафы, йæ къæхтыл—цырыхъ- 
хъытæ, йæ сæрыл— урс къепкæ. Машинæ йæ цыд фæсабырдæр 
кодта. Лæг машинæйы ’рдæм ныккаст æмæ Кларæимæ фемдзаст. 
Сылгоймаджы зæрдæ ныссæххæтт ласта. Цæф сæгуытау фестъæл- 
фыд æмæ æваст йæ лæппуйы цонгмæ февнæлдта. Исдуг ницыуал 
бамбæрста... Стæй ма æнæрхъуыдыйæ лæджы ’рдæм фæкаст. 
Уый та уæдмæ райкомы агъуыстмæ бахæццæ; æрлæууыд, маши- 
нæйы ’рдæм йе’ргом раздæхта æмæ йæ фæдыл кæсгæйæ баззад... 
Кларæйы буар та ссыгъд, йæ зæрдæ сгуыпп-гуыпп кодта. Йæ маст 
йæ хъуырмæ схæццæ, цæстытæ доны разылдысты; хызынмæ ныв- 
нæлдта, фындзыкæлмæрзæн дзы систа æмæ йæ аивæй йæ цæстытыл 
авæрдта. 
Цыма шофыр исты бафиппайдта, уыйау æм цымыдисæй æр- 
бакаст. 
— Уый Бексолтан Дзарахметович уыд, нæ райкомы фыццаг 
секретарь... Ныр та кæдæм?— афарста лæппу. 
— Цæхгæрмæ уынджы галиуырдæм... Æртыккаг уынгмæ. 
27Г> 

— Тæхудиаг у, ды кæй хæдзары бамидæг уыдзынæ,— йæ ны- 
хас та йæм баппæрста шофыр. 
«Дæ фыдгул дæр æндæр тæхудиаг ма фæуæд»,— ахъуыды 
кодта Кларæ æмæ та уынгмæ нымдзаст. Хъæу фæцардхуыз: ног 
хæдзæрттæ, ног бырутæ. Æртыккаг уынгмæ æрбахæццæ сты. 
— Ныр та кæдæм, бæсты рæсугъд? 
Шофыры дзæнгæдамæ сылгоймаг æнæбарыгомау йæ мидбылты 
бахудти. 
— Дæ цæсты мæлæты кадджын дæн. 
— Сылгоймæгтæй чи цы у, уый бамбарынмæ... Санаты Семæй 
дæсныдæр дæн!— æмæ йæ хъæлæсыдзаг ныххудт. 
— Уæдæ-ма æххæст мæнæ ам базил галиуырдæм æмæ дыккаг 
хæдзары цур бауром. 
— Уый дын мæ быгъдуан, бæсты рæсугъд. Æрмæст мидæмæ нæ 
бацæудзынæн. 
— Хонджытæ уæлбæхæй дæ разы куы ’рлæууой, уæд-иу сак- 
каг кæн. 
— Мæлæты цыргъ у дæ сæрдасæн. 
Шофыр машинæ цæхгæр фæзылдта æмæ дыккаг хæдзары цур 
дзыхълæуд фæкодта. Кларæ размæ фæцудыдта æмæ йæ къухтæ 
андзæвыдысты лæппуйы фæсонтыл. 
— Æллæх, æллæх\ Дæ къухты электрон ток згъоры, æнхъæл- 
дæн! 
— Резинæ хæдон дар æмæ æдас уай. 
Кларæ йæ хызынæй туман систа æмæ йæ шофырмæ балæ- 
вæрдта. 
— Уæд мыл Хъæриуы хох рафæлдæхæд, æз дæуæй исты куы 
райсон. 
— Уæд та мæнæ ацы авг. Нæ цæрæнбоны тыххæй-иу баназ,— 
Кларæ гæххæтты тыхт авг шофырмæ радта. Уый йæ мидбылты 
бахудт æмæ Кларæйыл йæ цæст æрхаста: 
— Бузныг. Дæ цæрæнбоны тыххæй æз марг дæр баназдзы- 
нæн. 
... Машинæйы уынæрмæ Кларæты кулдуар фегом, æмæ дзы йæ 
сæр радардта æрыгон чызг. Уый уайтагъд фæстæмæ фæзылд, 
кæмæдæр цыдæр адзырдта, æмæ йæ хæд фæстæ кулдуарæй рауади 
ныллæджытæарæзт ацæргæ сылгоймаг. 
Кларæ фестъæлфыд, хинымæры ныддис кодта, йæ мад куыд 
базæронд, ууыл. Цæсгомы цъарыл æнцъылдтæ бæстон æрфысым 
кодтой, сæры хилтæ — урс-урсид. Æрмæст ма кæддæртау йæ 
фезмæлд — цæрдæг. 
— Мæ къонайыл! Кларæ! Уый ды куы дæ! 
— Дзыцца! 
Мад æмæ чызг кæрæдзиуыл ныттыхстысты. Сæ дыууæ дæр 
скуь1дтой. Стæй уæд мад йæ чызджы цæсгоммæ ныккаст. Уæдмæ 
сæм Муратик йæхи хæстæг баласта, æмæ йæм Анисæ фæкомкоммæ. 
— Ды та Муратик ма у? Мæ къонайыл! Алæ-ма, дзыцца дæ 
йæ хъæбысы акæна. 
276 

Сывæллон иронау нæ зыдта. Æрмæст иугай дзырдтæ æмбæр- 
ста. Фæлæ банкъардта, ныронг-иу кæй кой кодтой æмæ кæмæ 
тырныдтой, уыцы бабуляйы. Мады мадмæ бахудти. Анисæ йæм 
фæцырд, йæ хъæбысы йæ æрбакодта æмæ йын йæ уадултæн 
пъатæ кæнын райдыдта. 
— Куыд дзæбæх дæ! Ныронг та дæ куыд никуы федтон, дзыцца 
дæ фæхъхъау æрбауа! 
Лæппу йæм цымыдисæй каст: ныронг ын йæ мадæн дæр æмæ 
йæхицæн дæр ахæм æхсызгон пъатæ æмæ хъæбыстæ никуыма ничи 
кодта... 
Шофыр уæдæй нырмæ æнцад лæууыд йæ машинæйы цур 
æмæ касти, кæй æрласта, уыдоныл куыд цинтæ кодтой, уымæ. 
Стæй уазджытæ æмæ фысымтæ хæдзары ’рдæм куы азылдысты, 
уæд йæ машинæмæ бахызт. Фæлæ уæдмæ мад æмæ Кларæ, цы- 
ма ныхас бакодтой, уыйау шофырмæ фездæхтысты. 
— Уæууа, куыд æнæрхъуыды стæм! Пугач куы дæ! Нæхиуыл 
фестæм. Мидæмæ-ма рацу,— зæрдиагæй йæм бахатыд Анисæ. 
— О, о, мидæмæ-ма цом,— Кларæ дисгæнæгау ныккасти шо- 
фырмæ; ныр æрхъуыды кодта, кæй лæппу уыдис, уый. 
— Нæ, бузныг. Гал йæ куыст куы бакæны, уæд æй скъæтмæ 
фæтæрынц,— дзуапп радта Пугач. Иу хатт ма Кларæмæ комком- 
мæ бакаст, йæ машинæмæ бахызт, фæстæмæ йæ разылдта æмæ 
цæхгæрмæ уынджы фæаууон. 
* * * 
Кларæйы мад Анисæ, фондз æмæ дыууиссæдзаздзыд ныл- 
лæджытæ æмæ тыппыртæарæзт сылгоймаг, цъил фестади. Куы- 
иу мидæмæ хæдзармæ бауади, куы фæстæмæ кæртмæ цыдæр 
агурæгау, куы та-иу Кларæ æмæ Муратыл цинтæ кæнынмæ фæци. 
Йæ зæрдæ фырбуцæй æмæ фыркатайæ æнцой нал зыдта. «Мæ 
чызг, мæ хистæр хъæбул фæзынди. Ноджы прокурор сси. Фæлæ... 
Мой куыд скодта, мой? Æнæ мæн бафæрсгæйæ ам йе’мбæлт- 
тимæ киномæ дæр куы никуы ацыд. Йæ сывæллон дæр бурхил... 
Нæ зонын, нæ зонын, мæ фæрстæ йын æрбайхæлой. Æмбисонды 
дзæбæх лæппу! Кларæ, мæ Кларæ фæзынди. Охх, охх, цал æмæ 
цал азы! Алæ-ма, æхсæвæр ацæттæ кæнон. Мæгуырæг, æххормаг 
уыдзысты...» 
— Иннæ сывæллæттæ кæм сты?— ракæс-бакæсгæнгæ фарста 
Кларæ. 
— Мæнæ мæ Иринæйы йеддæмæ иннæтæ ныууадзынц. Дæ кæ- 
стæр — моймæ, Марклен — æфсады, Руслан — быдыры, æхсæвæд- 
дæйыл. Мæхæдæг дæр уым вæййын. 
Сывæллæтты кæстæр, цыппæрдæсаздзыд къæбæлдзыгсæр чызг 
Иринæ дунейы рухсмæ фæзынд йæ фыды æрцахстæй фондз мæйы 
фæстæдæр. Чызг уæдæй нырмæ æнахыр стыр лæвармæ кæсæгау 
касти йæ рæсугъд хистæр хомæ. Стæй иннæ уатмæ бауад æмæ 
радавта йе’фсымæры къам хæстон морячы формæйы. Бæзæрхы^ 
277 

гарæзт лæппу уыдис йæ фыды хуызæн хæрзконд. Кларæйы зæрдæ 
схойæгау фæкодта. Уый дæр хæстон моряк... Исдуг æм афтæ 
фæкасти, цыма йе ’фсымæр хъуамæ æнæмæнг зона хæстон моряк- 
ты се’ппæты дæр. «Пуй, æдылы, мæ сæрмæ цы нæ хъылма æр- 
цæудзæн, иу ахæм нæй». 
Мурат йæ мады къухæй къам райста: 
— Мамæ, уый мæ папæ у? 
— Нæ уыныс, уый æрыгон лæппу куы у. 
— Æмæ мæ папæ æрыгон нæу? 
— Уый ме’фсымæр у, дæ мамæйы ’фсымæр. 
Цалынмæ Анисæ нартхорыссадæй уæлибæхтæ кодта, уæдмæ 
Кларæ Иринæимæ æрзылди кæрты къуымты, цæхæрадоны. Мæнæ 
ам йæ фыд цы бырутæ скодта, уыдон; хъуыды ма кæны, немыц сæ 
ныссастой; уæртæ уым цы фæткъуы бæлæстæ уыди, уыдон дæр 
акалдтой сугæн. Ныр уыны ног быру, калд бæлæсты бынаты 
нæуджытæ сырæзыд, æмæ сыл зымæгон дыргътæ æлæмтау зæу- 
зæу кæнынц. Кларæ сæм йæ къубал сивазы, къалиуыл æрхæ- 
цы... 
— Уæртæ-ма кæс, сæрдыгон каричнæтæ. Урс чылауитæ дæр... 
дзуры Иринæ, йæ къухæй амонгæйæ.— Уыдон дзыцца йæхæдæг 
ныссагъта. 
Авд азы нал уыдис Кларæ дыргъдоны,.авд азы йе’мбудæнтæ 
нал банкъардтой зад бæлæсты адджын тæф. 
...Йæ мады конд хойраджы хъæстæ дæр авд азы нал фæци. Ма- 
ды къухæй къанауы дон дæр мыды ад кæны. Хуымæтæджы нарт- 
хоры ссадæй уæлибæхтæ. Ноджы ма ногдыгъд æхсыр. Мурат 
дæр сæххормзг æмæ хъæддзауы хæрд кæны... Сæ уындмæ къорд 
азы кæмæн фæбæллыд, уыцы дыууæ хъæбулмæ кæсы Анисæ 
æмæ фырæхсызгонæй цин хъуырмæ схæццæ вæййы... Ацæл-ауал 
азы... «Хистæр хъæбул адджындæр вæййы, хæрзæрыгонæй дæр- 
иу æй кукла хуыдтам. Йæ фыд ыл сæвæрдта уыцы ном. Йæ иунæг 
бакаст дæр æгæр у, æгæр... Кæд ын йæ аккаг мой фæцис, уæд 
Хуыцауæн табу. Уæвгæ, æвзæр цæмæн равзæрстаид адæмы хæрз- 
тæй? Ахæм уындджын чызгмæ паддзахы фырт дæр бахæлæг 
кæндзæн. Ирон кæй нæу, уый дæр, гъа, фæуæд. Мах рæстæджы 
уыдæттыл бирæтæ нал хъуыды кæнынц». 
Дууæ сывæллонæн Анисæ æндæр уаты хуыссæн бакодта, æмæ 
уайтагъддæр афынæй сты. 
Мад æмæ хистæр чызг та бавнæлдтой сæ зæрдæбын ныхæстæм. 
— Уал азы мæ уд баруади мæт æмæ сагъæсæй. Сидзæрæй 
кæй баззадыстут, уый æгъгъæд нæ уыди... Цыдæрхуызон мæм 
кастæ дæ ацыды размæ. Фæлурс, æнæбон, цыма сæццæтæ 
кодтай... Æвæццæгæн, æххормæгтæй уыцы æнæрайфæуинаджы 
типографийы... Дæу хуызæн æрыгонæй æцæгæлон горæты, зыбы- 
ты иунæгæй... Цалынмæ дæ писмо райстам, уæдмæ мæтæй бата- 
дыстæм. 
Кларæйы зæрдæ æнтъыснæг кодта. Цæмæндæр афтæ æн- 
къардта, цыма мад æмбæрста уæд дæр æмæ ныр дæр йæ чызджы 
278 

уавæр. Æмæ йæ сурхид фæлтæргай кодта, хинымæры æлгъыста 
йе сфæлдисæджы. 
— Æмæ уæддæр дæ мой фæрæстмæ æви? Йæ кой мын куыд нæ 
кæныс?— фарста мад. 
.— Цы зæгъон, нæ зонын. Мæнæн хорз уыди. 
— Мæ къонайыл, «уыди» та цæмæн? Иу уынд æй уæддæр 
куы фæкæнин. 
Кларæ фыртыхстæй сулæфынхъом дæр нал уыди. «Цæмæн 
ма æрцыди мæ сæрмæ ацы æдылы хъуыды? Иу сайды фæдæн 
мæхæдæг, уастæн ыл фыдбон акæна, мæ тæригъæдæй, иннæ сайд 
акодтон Ростовмæлидзгæйæ, æртыккагсайдта ма цæмæн кæнын?» 
— Иумæ-иу, бæргæ, ссæуинаг уыдыстæм, фæлæ хæстон флоты 
службæ кодта. Фыццаг Сау денджызы, стæй йæ уæд Владивосток- 
мæ аивтой. Æз нæ ацыдтæн мæ ахуыры тыххæй... Нæ уынаффæ 
афтæ уыди: æз дæр мæ ахуыры фæстæ хъуамæ уырдæм ацыдаин. 
Стæй уæд...— Сайæн митæ йæ кæй кæнын хъæуы, уый тыххæй 
Кларæйæн йæ зæрдæ суынгæг æмæ йæ цæстытæ доны разыл- 
дысты.— Стæй дзы иуцасдæр хабар куынæуал истон, уæд ын йæ 
хицауадмæ ныффыстон æмæ мын уыдон фехъусын кодтой, зæгъ- 
гæ, дам, сæ нзу фæдæлдон. Уый æндæраз уыди...— Кларæ йæ 
цæссыгтæ асæрфта æмæ йæ ныхас кодта дарддæр:— Муратикæй 
йæ сусæг кæнын. Уадз æмæ йæхи сидзæрæй ма ’нкъара. 
Мад хъуыста йæ чызгмæ зæрдæрыстæй, уымæн дæр йæ цæсты- 
тæ бауымæл сты æмæ хъарæггæнæгау сдзырдта: 
— Оххай-гъе, оххай-гъе! Тæхуды, чи амæлы! Мæгуырыл дур 
хæрдмæ тулы. Æмæ уæдæ ныр цæмæйты цæрыс?— сылгоймаг 
йæ цæссыгтæ йæ сæрбæттæны кæронæй асæрфта. 
— Дзыцца! Тыхсгæ ма ма кæн. Хабар дæм фысгæ дæр уымæн 
нæ ныккодтон. Зæгъын, мæхæдæг куы ссæуон, уæд æй радзур- 
дзынæн. 
— Сидзæргæсы цард æлгъыстаг цард у, Кларæ. Мæгуырты 
мæгуырдæр. 
— Дзыцца, дзыцца,— Кларæ йæ мидхъынцъым ныхгæдта йæ 
риуы гуыдыры,— ныр мæгуыр нал стæм. Мæгуыр чи байсæфт, уы- 
дон. Мах та... Муратикæн пенси фидынц, æмæ уал уымæй амæлт- 
тæ кæнæм. Уæдæ ды дæр тынг дзæбæх дæ. Раздæрау, цырд, сæ- 
рæн. 
— Уæ фыды уын куьГрцахстой, уæдæй нырмæ... Фондз æна- 
хъомы... Хъизæмайраг цæрдтытæ. Уæддæр, Хуыцауæй бузныг, 
схъомыл стут... Ницæмæй уæ хъаст кæнын. Коммæгæс, кусаг. 
Кæстæртæ ахуырмæ сæ уды быцъынæг тонынц. 
— Ныр-иу уын æз дæр аххуыс кæндзынæн. 
— Æмæ уæдæ прокурор уыдзынæ, загътай? Дæ-дæ-дæй! 
Куы нæ сарæхсай! Уый лæджы куыст у. Махмæ уæртæ Дæхцыхъо 
у прокурор... Уæвгæ нæ тæрхондоны хицау Лизæ нæ уыдис?!.. 
— Тыхсгæ ма кæн, дзыцца, исты мадзæлттæ кæндзынæн. 
Æрмæстдæр бонырдæм бафынæй сты. Чызг хуыссыди йæ мады 
дæлфæдтæм, йæ дæрзæг къæхтæ йын йæ хъæбысы бакодта, афтæ- 
мæй. 
279 

* * * 
Бексолтан сагъдауæй лæууыд йæ кусæнуаты астæу: зæрдæ 
нал сабыр кодта. Æрдæбон машинæйы бадгæ цы сылгоймаджы 
федта, уый йæм цыдæр зонгæ фæкасти. Тымбылгомау рæсугъд 
цæсгом, нывгæнæджы кондау сау-сауид аив æрфгуытæ. Зæрдæ 
базыдта, чи уыди, уый, зонд та ма уæддæр дызæрдыг кодта... 
Бексолтанмæ афтæ фæкасти, цыма мæнæ ныр амбæлдысты йæ 
уырзтæ пухгомау уадултыл, цыма мæнæ ныр андзæвыдысты йæ 
къухтæ æрыгон чызджы тыппыр риутыл:.. Иннæ ахæм йæ былтæ... 
Æнахуыр хъарм æмæ адджын. Харбызы мыды ад кодтой. Ахæм 
былтæ уый размæ дæр æмæ уый фæстæ дæр никуыуал бавзæрста... 
Рудзынгæй кæрты ’рдæм иу-цалдæр хатты акасти Бексолтан. 
Цымæ Пугач нæма фæзынди? Фæлæ никуы æмæ ницы. Æмæ та, 
стъолыл йæ разы цы гæххæттытæ уыдис, уыдонмæ фæкомкоммæ. 
Хæстæгдæр бонты сæм пленум уыдзæни. Доклад ын бацæттæ 
кодтой, æрмæст, арæх куыд вæййы, афтæ та йæ зæрдæмæ нæ фæ- 
цыд, æмæ ма йыл бакусинаг уыди. 
Фæлæ ма цæй доклад æмæ цæй пленум! 
Йæ кабинеты йын цыма уæлдæф нал фаг кодта, афтæ банкъард- 
та йæхи Бексолтан. Гом рудзынджы цур зæрдæдзургæйæ фæлæу- 
уыдис иудзæвгар, кæмæдæр æмæ цæмæдæр æнхъæлмæгæсæгау, 
стæй йæ кусæнуатæй ахызти. 
— Кæд мæ ардыгæй исчи агура, уæд — обкомы дæн, кæд 
уырдыгæй — уæд та колхозты,— ныффæдзæхста йæ секретарæн.— 
Мæ зæрдæ мæ хъыгдары.— Æмæ сындæг къахдзæфтæй уынг- 
мæ рацыди. Райкомы раз дæр та цъусдуг алæууыди кæмæдæр 
æмæ цæмæдæр æнхъæлмæкæсæгау, стæй сæхимæ раивгъуыдта. 
Æрдæбон цы сылгоймаджы федта машинæйы, уый йæхицæн 
æддæсон кæныныл архайдта, фæлæ йæ бон нæ уыд. Йæ цæстытыл 
уадысты ’мæ уадысты кæддæры цаутæ; хæддзу уазæгау лæсыдысты 
сæрмæ. Ноджы тыхджындæрæй банкъардта, цалдæр азы размæ 
йыл фæззыгон изæр колхозы цæхæрадоны, Хуыцауыл фæдзæхсæ- 
гау, йæхи чи бафæдзæхста, уыцы чызджы буары ад. Йæ зæрдыл 
æрлæууыдысты бирæ цыдæртæ. Кларæ басывæрджын, уый куы 
базыдта, уæд ын æхца радта, цæмæй горæты йæхи асыгъдæг код- 
таид, уый тыххæй. Фæлæ йын нæ бантысти, закъон æгъатырæй 
æфхæрдта ахæм хъуыддæгты тыххæй. Æмæ уæд чызг Ростовмæ 
лидзынвæнд скодта. Бексолтан ын ард бахордта: «А дыууæ боны 
дæм æз дæр фæцæуын». Фæлæ йæ уымæ нал равдæлди. Цал- 
дæр фыстæджы ма дзы райста мин фараст сæдæ цыппор æхсæ- 
зæм азы, сæрды. Чызг йæ Хуыцауæй курæгау куырдта: «Фæзын, 
дæ хорзæхæй, сæфын æд сывæллон...» Уый фæстæ йæ кой-йæ хъæр 
дæр нал райхъуысти. 
Йæ зæнгтæ дойнагдуртау ныууæззау сты, йæ зæрдæ æнтъыснæг 
рыст кодта, афтæмæй бацыд сæ хæдзармæ. 
Тыргътæй мидæмæ куыд бахызт, афтæ йыл уарзæгой мид- 
былхудтимæ сæмбæлди йæ бинойнаг Мисурæт. Лæгæн йæ бон 
нæ баци иннæ хæттытау бахудын, «де’зæр хорз» зæгъын. Æнæ- 
дзургæйæ къулрæбын диваныл æрбадт. 
280 

Ацы изæр æм йæ бинойнаг зынгæ дæр нал кодта, йæ цæсты- 
тыл уадис æндæр сылгоймаджы сурæт. Зæрдæйыл пъæззыйау 
æртыхстысты, рагæй кæй нал бавзæрста, ахæм удаистдзинады 
æнкъарæнтæ. 
Бексолтан раздæр Кларæйы йæ царды фæндагыл нымадта 
хæрзчысыл цауыл, чызгимæ се’хсæн цытæ ’рцыд, уыдон æм касты- 
сты, сæ койы аккаг дæр чи нæ уыд, ахæм лыстæг митæ. Фæлæ 
ныр... Цæмæн ауадысты йæ цæстытыл, Кларæимæ цы изæртæ ар- 
выста, уыдон? Цæмæн айдзаг иæ зæрдæ цыбæйлаг монцтæй? 
Æхсæрдæс æмæ ссæдз азы йеддаемæ нæма цыди Бексолтаныл, 
æмæ, кæддæр чызгмæ йæ риуы цы зынг ссыгъдис, ууыл кæд йæ- 
хæдæг ихдон аскъæрдта, уæддæр ма дзы кæмдæр, æвæццæгæн, 
цæхæры муртæ баззад æмæ уыдон ныр сырх пиллон суагътой. 
Бексолтан фæкомкоммæ йæ бинойнагмæ æмæ бафиппайдта, 
кæддæр цъыбарцъыбургæнæг зæрватыкк кæй хуыдтой, уыцы Ми- 
сурæт куыд тынг баруади, уый. Фæлурс, æгъуыз, æнæтуг, æнæ- 
зæрдæисгæ йæм фæкасти. Сылгоймаг та цæмæи æмбæрста йæ мойы 
уавæр æмæ йæ фарсмæ диваныл æрбадт. Йæ худ ын йæ сæрæй 
систз, йæ рахиз къухæй йын йæ сæрыхъуынтæ лæгъзгæнæгау 
асæрфта. 
Мисурæты зæрдæ бамæгуыр йæ мойы тар æнгасæй. «Æвæццæ- 
гæн та йæм æхсæнады хъуыддæгты фæдыл маст æрхауд»— ахъуы- 
ды кодта хинымæры. 
— Æдзух адæмы сæрыл дæхи ма хæр,— фæлмæн хъæлæсы 
уагæй бафиппайдта сылгоймаг. 
Лæгмæ йæ бинойнаджы рæвдауæн митæ рæхуыстау фæкасты- 
сты, фæлæ дзургæ ницы скодта. Æрмæст йæ къæхтæй фæлмæн 
шевро цырыхъхъытæ раласта. Мисурæт фестад, йæ мойы размæ 
донæй дзаг чысылгомау тымбыл тас авæрдта, дзуццæджы æрбадт 
йæ лæджы раз æмæ йын йæ къæхтæ æхсынмæ бавнæлдта. Ууыл 
æй йе’фсин сахуыр кодта. «Лæлпу фæлладæй æрбацыд, йæ къæх- 
тæ йын хъарм донæй ахс»,— афтæ-иу дзырдта Фаризæт Мисурæ- 
тæн, ног чындз ма куы уыдис, уæд. Бексолтанмæ та аизæр афтæ 
фæкасти, цыма йæ бинойнаджы къухтæ ардуанау дæрзæг уы- 
дысты, какон сындзытау -^ тонаг. 
Нæлгоймаджы зæрдæ бафтыд, йæхицæн дæр кæуыл нæ састи, 
ахæм сагъæсы. «Кæцæй фæзынди? Кæм уыди? Цæмæн ссыди? 
Дзæгъæл дзырд ма фæкæнæд!» Уыцы хъуыдытæй йæ сурхид 
акалд. «Уæд йæ сывæллон та, йæ сывæллон? Æмæ мæ сывæллон 
нæу? Æмæ кæд мæнæй нæу, уæд та? Кæд ма йын ноджыдæр ис- 
чи уыди?.. Мæнæн кæм сразы, уым æндæр искæмæн цæуылнæ 
хъуамæ...— Йæ хъуыдытæ та йæ ахастой кæддæры цаутæм. Æрæ- 
мысыд, иухатт Муратимæ Кларæйы тыххæй куыд фæхыл, уый.— 
Уыцы хæлиудзых та цымæ йæ сæрыл цы гæппытæ кодта? Дзæгъæл 
хуымæтæджы нæ уыдаид. Кæд, мыййаг, уый дæр йемæ исты... 
Æмæ уæд... Нæ, нæ, уымæй ницы рауайдзæни. Цы хæйрæг æй 
схаста, æнæкъона фæуа! Бынтон ма сыздæхæд!» 
Мисурæт ын йæ къæхтæ асæрфта, тасы дон акалдта. Фæстæмæ 
281 

æрбаздæхт æмæ тæригъæдгæнæджы хуызæнæй йæ мойы цур æр- 
лæууыди. Лæг æм хæрдмæ скаст æмæ хинымæры ныккæрзыдта, 
фæлæ йæ зæрдæйы уаг ницæмæй равдыста, æрмæст сдзырдта: 
— Мæ зæрватыкк, цыма мæ фыццаг хатт уыныс, уыйау мæм 
цы нымдзаст дæ? 
— Ацы бон дæхи хуызæн нæ дæ! 
— Æфсæйнаг дæр фæллайы. Уыйбæсты-ма мын аууилинаг 
фен... 
Мисурæт хæринаггæнæнмæ рацыди. Бексолтан йæ бынатæй 
сыстади, рудзынджы раз æрлæууыд. Исдугмæ йæм афтæ фæкаст, 
цыма æрдæбон машинæйы бадгæ цы сылгоймаджы федта, уый 
ныр ам, сæ уынджы, сæ кæрты фæзынди. Йæ къæхты уынæр дæр 
æм æрбайхъуыст, йæ комы улæфт дæр ма йын банкъардта... 
Иуцасдæр ма алæууыдис рудзынджы цур, стæй телефонмæ 
бацыд æмæ райкомы хъахъхъæнæгмæ бадзырдта: 
— Пугач нæма фæзынди? 
— Нæма!— райхъуысти дзуапп. 
Йæ зæрдыл æрлæууыди, Пугач дзы аизæр æд машинæ йæхи 
кæй ракуырдта, уый. Йæ мады ’рвадæлтæм цæуинаг уыд æндæр 
хъæумæ. 
... Уыцы æхсæв Бексолтан цалдæр хатты райхъал. Иуахæмы та 
йæ цæстытæ куы ’рцынд сты, уæд федта æвирхъау фын. Цыма 
йæ кабинеты рудзынгæй æддæмæ касти. Уынгты æрызгъордта 
игæрхуыз «Победæ». Чидæр машинæйы рудзынгæй архъан разыв- 
вытт ласта, æмæ Бексолтаны къубалыл атыхсти. Лæг дыккаг 
уæладзыгæй расхъиудта, æмæ йæ машинæ йæ фæдыл аскъæфта. 
Зæххыл дæр нал æндзæвыд, уæлдæфы аленк кодта. Стæй машинæ 
гæдыбæлæсты ’рдæм фæзылди. Бексолтан мæнæ ныр бæласмæ йæ 
сæр бахæсдзæн, зæгъгæ, афтæ фехъал... 
Дыккаг бон сæумæраджы Бексолтан йæ машинæйы бабадт 
æмæ быдыртыл зилынмæ ацыд. Йæхинымæры баунаффæ кодта, 
Пугачы ницæмæй бафæрсдзынæн, зæгъгæ. Цы нæ вæййы, кæд ын 
исчи истытæ радзырдта. Пугач та Пугач нæ уыдаид, хабар йæхæ- 
дæг куы нæ ракодтаид. 
— Знон кæй фæцæйластон, уый куы зонис! 
— Кæй?— сдзырдта Бексолтан æмæ банкъардта, йæ зæрдæ 
куыд бакатай кодта, уый.— Исты зындгонд адæймаг уыдаид. 
— Сæрæй райдайон. Дæ горæтаг уазджыты дын схæццæ код- 
тон сæ тæккæ хæдзæрттæм. Арфæтæ фæкодтой, феппæлыдысты 
дæ. Нæ секретартæй, дам, се ’ппæтæй лæгдæр у. Дзамболат дæр, 
дам, æй уæлдай фылдæр уарзы. Бынатыл сæ куы сæмбæлын код- 
тон, уæд фæстæмæ фæзылдтæн. Кæсын æмæ горæтгæронмæ ’ввахс 
иу саурæсугъд бæлон йæ къух сдардта. Ноджы ма йæ цуры чысыл 
сывæллон. Рæсугъдтæ бирæ сты, фæлæ сабийæн фæтæригъæд 
кодтон. Гыццыл лæппу матросы формæйы, æрмæст зына-нæзына 
бурхилгонд.— Бексолтан зулаивæй бакаст Пугачмæ.— Авæрд- 
тон сæ, уæдæ цы. Зæгъын, исты æнахуыр дардæй æрцæугæ уы- 
дзысты. Уæд та, зæгъын, кæд Тæгæрдонмæ сæ хæстæджытæм 
282 

цæуынц æмæ, зæгъын... Фæлæ никуы æмæ ницы. Уæлдай митæ 
чи нæ уарзы, ахæм. Ноджы йе’взаг нæ хилæлвынæг Сандройы 
сæрдасæнæй цыргъдæр. Чи у, уый дæр нæ базыдтон, цалынмæ йæ 
мады хæдзармæ нæ бахæццæ стæм, уæдмæ. 
— Чи уыди, загътай?— § цыма æндæр истæуылты хъуыды 
кодта, ахæм хъæлæсы уагæй бафарста Бексолтан. 
— Кларæ. Уæртæ бульвары ацырдыгæй уынджы куы цæры 
йæ мад Анисæ. Сидзæргæс. Йæ фыд Симон та, æнхъæлдæн, ахст 
фæци. 
— Адæм бирæ сты. Се’ппæты чи хъуыды кæны,— æнæбары 
хуызы дзуапп радта Бексолтан.— Уæвгæ, цыма, кæддæр цавæрдæр 
Кларæ типографийы мæрзæгæй куыста. Дзæбæх æй нал хъуыды 
кæнын. 
— Ахæм фыдрæсугъд, чи зоны, куыстаид типографийы дæр. 
Нæ зонын, сайын та нæ сахуыр дæн. О, йæ лæппу та Муратик 
хуыйны. 
— Сайыныл дæу ахуыр кæнын нæ хъæуы,—Бексолтан хъæрæй 
ныххудти. «Стæй Муратик нæ, фæлæ Мурат, Мурат!— ахъуыды 
кодта хинымæры: «Уый уал дын иу зылынгæнæн. Ахæм ном дæр 
ыл дзæгъæл хуымæтæджы нæ сæвæрдтаид йæ мад...» 
Пугач та йæ хицаумæ тæргай хуызæй бакаст æмæ ныхъхъус. 
3. 
Августы фæстаг бонтæй иуы партийы 
обкомы секретарь Дзамболаты æххуыс- 
гæнæг Тæгæрдоны райкомы секретарь Бексолтанмæ æрдзырдта: 
«Хицау сымахырдæм цæуинаг у. Æнхъæлмæ-иу æм кæс Тæгæрдо- 
ны сæрты хъæдын хиды цур. Дыууæ сахаты фæстæ уым уыдзæни. 
Быдыртæ фенын æй фæнды». 
Бексолтанæн уыцы хабар æхсызгон нæ уыд. Обкомы секрета- 
рæн цæмæй раппæлыдаид, ахæмæй бирæ нæ уыди районы. Сæ 
мæнæутæ найгонд нæма фесты, цалдæр раны ма цъынатæ лæууы- 
дысты æнæвнæлдæй. Кæй æрнай кодтой, уыдонæй дæр фылдæр- 
фылдæр райстой фынддæсгай центнертæ. Сæ каст, се ’нхъæлцау 
ма уыдысты нартхоры хуымтæ, æмæ уыдон дæр зæрдæ ницанæ- 
бæрæг рухс кодтой. Дзамболат та йæ алы æрцыды дæр истæй 
тыххæй æнæ бауайдзæфгæнгæ нæ фæвæййы. 
Бексолтан йæ бынатæй сыстад, стъолыл цы чысылгомау блок- 
нот уыд, алыхуызон фиппаинæгтæ ’мæ цифрæтæ кæм фыста, 
уый йæ дзыппы атъыста. Æмæ ма кæд бирæ рæстæг уыдис 
Дзамболаты фæзындмæ, уæддæр йæ размæ цæуынвæнд скодта. 
Йæ кусæнуатæй рахызт. Æдде йæ секретары цур къордæй бадты- 
сты, бацæуинаг æм чи уыдис, уыцы адæм. 
— Хатыр бакæнут. Дзамболат мæм быдыры æнхъæлмæ кæ- 
сы,— загъта Бексолтан æмæ раивгъуыдта. Кæрты йæ машинæмæ 
бахызт æмæ сдзырдта: 
283 

— Нæхимæ. 
Уайтæккæдæр сæ кулдуары раз æрлæууыдысты. Бексолтан 
мидæмæ бауади. Хæдзары ничи разынд æмæ бахъынцъым кодта. 
Стæй дзаумæтты скъаппæй йæ кæрдæгхуыз кител, галифе хæ- 
лаф райста æмæ сæм æркасти. Уыдысты ног итувæрд. Бексолтан 
йæ европæйаг костюм феппæрста æмæ акодта галифе, кител 
æмæ сатæгсау цæхæркалгæ цырыхъхъытæ. Дзамболат дæр ахæм 
дзаумæттæ дардта, хуыйгæ дæр сын сæ иу адæймаг бакодта Дзæу- 
джыхъæуы. 
Сахатырдæг раздæр фæзынди Бексолтан нысангонд бынаты 
æмæ, æнхъæлмæгæсгæйæ рацу-бацу кодта Тæгæрдоны былыл. 
Уалынмæ фæндагæй æрбазынди обкомы секретары сау-сауид 
«ЗИМ». Бексолтан йæ размæ згъорæгау ракодта. Дзамболат йæ 
хъахъхъæнæгимæ машинæйæ рахызтысты. Дыууæ секретары кæ- 
рæдзиуыл бацинтæ кодтой. Обкомы секретарь йæ цæст æрхаста 
Бексолтаны хæрзконд, хæрзæлвæст гуырыкондыл. Ныхæстæгæнгæ 
сæхи байстой Тæгæрдоны был цъæх нæууы ’рдæм. Уазæг æхсыз- 
гонæй афæлгæсыди фæйнæрдæм. Тæгæрдон згъордта загъд-зама- 
нагæнгæ, лакъонхуызæй. Се скомкоммæ, иудзæвгар æддæдæр хъæ- 
ды сæрмæ егъау хохы фахсыл нырдæр ма цъæх-цъæхид дардтой 
уыгæрдæнтæ; сæ хæд сæрмæ сыгъдæг арвыл хæрдмæ сфардæг 
урсгопджын хох. 
— Æмбисонды рæсугъд бынæттæ сты. Адæймаг сæм кæсынæй 
не ’фсæды. 
— Рæсугъдзинад уынын æмæ æнкъарын æрмæст искуы-иуты 
бон у,— бафиппайдта Бексолтан. 
— Цæстмæхъус ныхас фыдбылыз хæссы,— йæ мидбылты ба- 
худти Дзамболат. 
— Тобæ, тобæ! Цы хъуыды кæнын, уый дзурын. 
Бирæтæ, суанг йемæ рагæй чи куыста, уыдон дæр сæ ныфс 
арæх нæ хастой Дзамболатимæ уæндон ныхас кæньщмæ. Бек- 
солтан уæндыдис. Чи зоны уымæн, æмæ æмбæрста, обкомы сек- 
ретарь æм дзæбæх цæстæй кæй кæсы, уый. Ноджы ма зыдта: 
æппæлæн ныхас хъыг никæмæн у, æрмæст зонын хъæуы, кæд æмæ 
куыд зæгъинаг вæййы, уый. 
— Фæуæд афтæ дæр. Кæй зæгъын æй хъæуы, алкæй бон нæу 
алцы зонын, алцы ’нкъарын. Адæм сæхæдæг æмхуызон куыд 
не сты, сæ авналæнтæ дæр афтæ. Фæлæ уæддæр рæсугъддзинад 
æмбарын алкæй бон дæр у. Æрмæст ууыл ахуыр кæнын хъæуы. 
Зæрдæисгæ зарæгмæ чи нæ ’рыхъусдзæни, дæсны конд нывмæ чи 
нæ ныккæсдзæни!— Дзамболат та йæ цæстытæй бахудти. Бексол- 
тан раджы бафиппайдта уыцы цæстыты миниуæг. Адæймаг сæ 
зынтæй исты бамбæхсдзæн: алцыдæр уынынц. Фæлæ цыма ацы 
хатт Дзамболаты цæстытæ цыдæр тыхстхуыз уыдысты. Уæвгæ йæм 
фыццаг хатт афтæ нæ фæкасти. Днфыццаг партийы обкомæн цы 
пленум уыд, уым дæр ма бафиппайдта Дзамболаты цæстыты са- 
гъæс æмæ æнкъарддзинады фæд. Йæ хъæлæсы уаг дæр цыдæр 
284 

æдых уыди. Обкомы секретарь, æвæццæгæн, бамбæрста Бексол- 
таны хъуыдытæ. 
— Куыд дæм фæкасти айфыццаджы пленум та? 
— Нæ зонын. Кæйдæрты ныхæстæ мæ зæрдæмæ нæ фæцыдысты. 
— Ома? 
— Обкомы секретартæй иуы... Иннæ та — нæ министртæй... 
Цы зæгъынмæ хъавыдысты, уый нæ бамбæрстон. мæнмæ гæсгæ, 
ахæм бынæтты чи кусы уыдон алы миййæ дæр хъуамæ дæ уæз- 
зау уаргъ фæрогдæр кæныныл архайой... 
— Хъыгаг кæд у, уæддæр раст дæ. Æргом дзырды къæм нæй. 
Мæ уаргъ фæкъаддæр кæныны тыххæй кæй зæгъыс, уымæй дæр 
бузныг. Иуæй-иутæ ма мын се’дылы митæй мæ фыдæбæттыл æф- 
таугæ дæр ма бакæнынц,— дзуапп радта Дзамболат. Уымæн йæхи 
зæрдæмæ дæр нæ фæцыдысты пленумы кæйдæрты раныхæстæ. 
Дæсны дохтыр рынчыны уавæр йæ бакаст, йæ улæфтæй куыд 
бамбары, афтæ æмбæрста Дзамболат политикон æмæ æхсæнадон 
царды сомбоны фæндæгтæ абоны иугай фæзилæнтæм гæсгæ. 
Фæлæ рæдыдæй, æвæццæгæн, хызт ничи у. Стæй уæд цыфæнды 
дохтыры дæр фæхъæуы рынчыны уавæр æххæстæй сбæлвырд кæ- 
ныны тыххæй йæхи хуызæттимæ, ноджы дæсныдæртимæ, науæд, 
суанг йæхицæй къаддæр чи фембары, ахæмтимæ дæр ауынаффæ 
кæнын... Дзамболатæн йæ зæрдæмæ нæ цыдысты республикæйы 
хъуыддæгтæ уæлдайдæр та хъæууон хæдзарады уавæр æмæ ар- 
хайдта сæ аххосæгтæ сбæрæг кæныныл. Обкомы секретарь Бексол- 
таны нымадта сæрæн æмæ дæсны кусæгыл, чи ’мбары, хъуыдда- 
джы фæдыл ныхасгæнæн кæимæ ис, ахæмыл. 
— Быдыртæ куы фенин, уый мæ фæнды,— Дзамболат иу- 
цъус хъусæй алæууыди, стæй ма йæ ныхасыл бафтыдта.— Адæ- 
мы дæр... 
— Фенæм,— æхсызгонхуызæй дзуапп радта Бексолтан. 
Дыууæйæ дæр Дзамболаты машинæйы сбадтысты æмæ бы- 
дыртыл зилгæ ацыдысты. Пугачы машинæ, байраг бæхы фæстæ 
куыд уайа, афтæ згъордта сæ фæдыл. 
. Фæндагамонæг Бексолтан уыдис. Уый зыдта, кæуылты ау- 
айын хъуыдис, хуымты уавæр рæвдздæр кæм уыд, уыдæттæ. 
Мæнæ æрлæууыдысты Мырзахъулты Знауыры звенойы хуымты 
цур. Саухалыг нартхоры зæнгтæ арвмæ фæцыдысты, сæ фыл- 
дæрыл — дыгай æфсиртæ. 
— Гъе уый дын куыст! Гъе уый дын нæртон хор!— цингæнгæйæ 
дзырдта Дзамболат.— Чи у сæ хицау æмæ кæм и? 
— Знауыр. Мырзахъултæй. Ме ’рдхорд у, бæргæ, фæлæ ам нæ 
зыны. Хъæумæ ацыдаид.— Уæвгæ та Бексолтаны нæ фæнды- 
ди Знауыримæ фембæлын, йæ дзыхыл хæцын нæ зоны. Иу-дыууæ 
раны ма Дзамболат раппæлыд районы хуымтæй. Æмæ уæд Бексол- 
тан хатыр ракуырдта, машинæ фæуромын кодта. Пугачмæ баздæхт 
æмæ йын афтæ: 
— Æнтъæргæ райæххæсткоммæ, Майрæммæ. Каед бадгæ кæна, 
уæд-иу æвæстиатæй фестæд, кæд лæугæ — уæд та-иу мауал æрба- 
285 

дæд. Нæхимæ йæ ласгæ. Уымæн дæр æмæ бинонтæн дæр бамбарын 
кæн: хорз фынг — цыппар сахатмæ. Дзамболатимæ, зæгъ, фæзын- 
дзыстæм. Хъусыс, алцыдæр куыд уа, афтæ. Абон, æнхъæлдæн, 
мæ гуырæн бон у. Нæ дæ ферох? 
— Куыд нæ!— Пугачы цæсгом цы уыдис, уымæй цины сæвдылд. 
— Згъоргæ уæдæ! 
...Дыууæ секретары колхоз «Ирыстон»-ы фыццаг бригады 
бынатмæ ныххæццæ сты фæссихор æртыккæгæм сахатыл. 
Бригадир, Мураты кæстæр æфсымæр Аслæнбег, мидæгæй 
цыдæртæ нымадта. Машинæйы хъæрмæ йæ куыст фæуагъта 
æмæ уазджыты размæ разгъордта. Дзамболат ын йæ къух рай- 
ста. Бексолтан дæр æй бафæзмыдта æмæ загъта: 
— Бригадир, ноджы ма колхоз «Ирыстон»-ы фæскомцæдисон- 
ты секретарь. 
— Тынг хорз у. Æрыгон лæппу...— Дзамболат йæ алфамблай 
йæ цæст ахаста. Бригады цæрæн хæдзар уыдис рæсугъд ран — 
Тæгæрдоны иу къабазмæ хæстæг уæлвæзгонды. Фæлæ саманкъул 
бæстыхай — æнæхуыз, сæрдынхъуаг, чъырæйцæгъдинаг. 
— Уæ бынат зилинаг у,— сдзырдта Дзамболат, стæй лæмбы- 
нæгдæр йæ цæстæнгас æрхаста бригадирыл. Йæ разы æфсæрм- 
дзастæй лæууыди бæрзондгомау, саулагъз æлвæст лæппу. 
— Рагæй кусыс? 
— Бригадирæй фыццаг аз,— Аслæнбег фæкомкоммæ Дзамбо- 
латы цæстытæм. Уыдон æм кастысты фæлварæгау, фæлæ хæла- 
рæй. 
— Ахуыр та цы фæдæ? 
— Хъæууонхæдзарадон институту агрономон факультетмæ 
бацыдтæн. Æндæраз. Фæсаууонмæ. 
— Кæй сахъгуырд дæ, загътай?— Дзамболаты зæрдæмæ фæ- 
цыди лæппу. 
— Бердзенты. Мæ фыд дæр ам кусы. Колхозы. Куырдæй. 
— Куырд куырдыл ахуыр кæны. Афтæ? 
— Æвæццæгæн,— лæппу бахудти.— Мидæмæ нæм рацæут. 
Уазджытæ бахызтысты мидæмæ. Æрбадтысты стъолы уæлхъус. 
— Æмæ уæдæ дæ хъуыддæгтæ куыд цæуынц? 
— Раппæлинагæй ницы ис... 
— Уæ нартхоры хуымтæ ранæй-рæтты мæ зæрдæмæ фæцыдысты 
Уæлдайдæр Знауыры звенойы хай. 
— Бирæ рæтты æгæр фæтæнæг сты. Дæс æмæ ссæдз минæй 
къаддæр кæм ис æвзартæ, ахæм бынæттæ дзы бирæ... 
— Цæмæн афтæ?— фарста Дзамболат. 
— Хуымты иу хай æгæр раджы байтыдтам. Фæуазалтæ ма 
кодта. Иннæ рæтты та бынтон æрæджиау. Æгæр ныддæргъвæтин 
тауыны куыст — апрелы райдианæй июны æмбисмæ. 
Дзамболат йæ сæр батылдта. Бексолтан бафиппайдта: 
— Æнарæхстдзинады аххосæй... Стæй къæвда дæр... 
— Арæхсай, ма арæхсай — дыууæ хæлддзаг тракторæй бирæ 
афæлдахæн нæй, — дзуапп радта Аслæнбег. 
286 

— Уалдзыгæнд цас уыд уæ бригадæн?— афарста та Дзамболат 
— Æдæппæтæй æхсæз сæдæйы. Нартхор цыппарсæдæ цыппор. 
— Чысыл нæу, фæлæ дыууæ сменæйы кусгæйæ мæймæ уæддæр 
хъуамæ фæуыдаиккат,— ахъуыдыгæнгæйæ та сдзырдта Дзамбо- 
лат. 
— Фылдæр лæугæ кодтой. Ивæн хæйттæ нæ уыдис. Уый ах- 
хосæй культиваци дæр фаг нæ бакодтам. Уæдæ къæпийæ дæр 
куыд æмбæлы, афтæ нæ бакуыстам. 
— Хъусын дæм æмæ уæхæдæг, æвæццæгæн, алцыдæр æмба- 
рут. — «Лæггаджы хуызæн у»,— ахъуыды кодта Дзамбо- 
лат. 
— Æмбаргæ йæ бæргæ кæнæм, кæнгæ нæ кæнæм, æндæр. 
Æнахуыр галтау фæйнæрдæм хæцæм. Бирæтæ куыстмæ нæ цæу- 
ынц. Уæддæр, дам, ницы фидынц. 
— Адæмимæ хуыздæр кусын хъæуы,— бафиппайдта Бек- 
солтан. 
— Æрмæст ныхæстæй хъуыддаг нæ рæзы. Цалдæр азы мамæ- 
лайы къæбæры фаг йеддæмæ нæ райстой. Афтид голлаг та, нæ 
фыдæлты загъдау, хъил нæ лæууы. Куыстмæ дæр зæрдæ нæ райы. 
— Æмæ сын фидут,— сдзырдта та Бексолтан. 
— Цы? Бирæ истытæ ма нæм баззайы? 
— Æз сæ Дзæрæхмæты хæдзармæ аласын? Стæй фæскомцæ- 
дисы секретарь хъуамæ ахæм ныхæстæ кæна? Паддзахады хор 
хъæуы, хор!— йæ ныхас фæкарздæр кодта райкомы секретарь. 
Дзамболаты зæрдæмæ фæцыдис æргомдзырд лæппу. Хъуамæ 
дзы лæг рауайа. 
— Фæлæуу, дæ хорзæхæй. Мæгуыр лæппуйы къуымы цы ба- 
кодтай?— уайдзæфгæнæгау сдзырдта Дзамболат райкомы секре- 
тармæ, стæй та уæд Аслæнбегмæ баздæхтис:— Зæгъ-ма, дæумæ 
гæсгæ цавæр мадзæлттæ саразын хъæуы уавæр фæхуыздæр 
кæнынæн? Адæм цы зæгъынц? 
Аслæнбег ахæм фарста æнхъæл нæ уыди æмæ æрæджиау 
сдзырдта: 
— Нæ зонын. Фæлæ чи’мбары, уыдон куыд зæгъынц, афтæ- 
мæй... Булататы Ауызбийы зондзынæ? 
— Тынг хорз. Куыд у, куыд, хæдæгай? Саламтæ-иу ын ратт... 
Бексолтаны зæрдæмæ нæ цыдис ныхасы уаг. Фæлæ йæ хъуыды- 
тæ равдисын нал уæндыд. Уы*нæ, фæлæ ма ныр йæхи афтæ дард- 
та, цыма рагæй дæр уыцы ныхæстæм æнхъæлмæ касти... 
— Бузныг, ратдзынæн,— дзуапп лæвæрдта Аслæнбег.— О, 
æмæ Ауызби афтæ фæзæгъы, Ленин та, дам, исты мадзал æрхъуы- 
ды кодтаид. Адæмæн, дам, сæ авналæнтæ чысыл фæуæрæхдæр 
кæнын хъæуы. 
— Ома? 
— Ома, гъеныр, зæгъæм, нæ колхозы дыргъдоны æрзайы фæт- 
къуытæ, кæрдотæ. Æмæ æртоныны фыдæй фесæфынц. Уæд сæ 
цыппæрæм хайыл, науæд та суанг æмбисыл дæр æртонын кæн. 
Уæддæр адæммæ нæ уыдзысты! Туркмæ сæ, мыййаг, куы нæ алас- 
1'<Ч7 

дзысты. Гъе, хоры æмæ фосдарыны^ куысты дæр афтæ. Æрдæбон 
Знауырæй раппæлыдтæ. Махæн та уый тыххæй алы бон нæ цæ- 
стытæ къахынц. Алыксандр райкомы секретарь куы нæуал у, 
уæдæй нырмæ. Знауыр уый рæстæджы райдыдта нартхоры куыст 
кæнын. 
— Æфхæрынц уæ, загътай?— бадис кодта Дзамболат. 
— Уæдæ. Уымæн æмæ йе звенойы сты йæ ус, йæ фырт æмæ йæ 
чызг. Ноджы ма йæ сыхаг сидзæргæс, стæй ма сæ дыууæ стуры. 
Похци дæр æмæ культиваци дæр уыдонæй фæкæнынц. Сæ хорæр- 
зад иннæтæй вæййы дыууæ хаттæй дæр фылдæр, Уæлæмхасæн 
мызд дæр райсынц. Фæлæ уый дæр хæрз чысылтæ. Æмæ, дам, еди- 
ноличник у. 
— Æмæ нæу?..— бахъуыр-хъуыр кодта Бексолтан. 
— Бар мæ куы уаид, уæд æз афтæ бакæнин: зæгъæм, Знауы- 
рæн хæс радтин алы гектары дæр хор æрзайын кæнын цыппор 
кæнæ та фæндзай центнеры дæр фæуæд. Уырдыгæй уæлæмæ цы- 
дæриддæр æрзайын кæна, уый аласæд йæ къонамæ. Афтæ 
куы бакæнæм, уæд иннæ колхозонтæ дæр бафæзмдзысть! Знауы- 
ры. Махæн та иудадзыг дæр афтæ дзурынц, зæгъгæ, дам, бирæгек- 
таронтæ хицæнæй цæрджытæ сты. Уыдон та нæм суанг хæсты 
рæстæг фæзындысты. 
— Уыцы ног хъуыддаг раст куы уыдаид, уæд хъомысджын- 
дæр разындаид. Уый та уыдис галиуырдæм симд,— йæ ныхас 
баппæрста Бексолтан. 
— Æз уыдтæн уæ районы бирæгектаронты фыццаг æмбьф- 
ды.— Дзамболатæй нæма ферох ис уыцы зымæгон бон мин фа- 
растсæдæ цыппор цыппæрæм азы. Йæ зæрдыл æй хорз бадардта. 
Уымæн æмæ изæрæй, районæй куы сыздæхт, уæд йемæ дзырдта 
Сталин. 
Ныхас та йæхимæ айста Бексолтан: 
— Ничи сæм кæсы, срæдау сты. Дыргъты ’мбис — иуырдæм, 
пъланæй уæлæмæ хор — иннæрдæм... 
Нæ паддзахад гитлерон фашизмæн йæ астæуы хъæд куы ныс- 
саста, уæд колхозонмæ фæткъуыты уæлдай асыкк кæнæ хоры 
. голлаг, науæд та уæлдай рæуæд куы фæзына, уæд уымæй нæ 
цардарæзты бындур ныззилдзæн? 
Дзамболаты зæрдæмæ цыдис æргомдзырд æрыгон лæппу. 
Æвæццæгæн, нæма сахуыр и ракæ-бакæ кæнын. «Ленин та, дам, 
исты мадзал æрхъуыды кодтаид... Æмæ уæд мах та ма цæмæн 
стæм? Мах? Æз? Исты дзуапп раттын хъæуы ацы æмбаргæ фæс- 
комцæдисонæн. Уый æрмæст йæхи хъуыдытæ нæ дзуры...» 
— Аслæнбег, нæ низтæн сæ хос нæхи къухты ис. Паддзахад 
адæмæн радта зæхх пайда кæныны тыххæй. Æмæ хъуамæ ал- 
чидæр афтæ куса, цæмæй хорæрзад уа паддзахады фаг дæр æмæ 
нæхи фаг дæр. Уымæ нæм сиды Центрон Комитет,— дзырдта 
Дзамболат. Уыимæ æмбæрста: йæ иумæйаг ныхæсты бирæ пайда 
нæй... Йæ разы чи бады, уыцы æрыгон лæппуйæн дæр æмæ иннæ 
колхозонтæндæр ницы ахъаз фæуыдзысты. 
288 

— О, хæдæгай, уæ бынаты уавæр дæ ма ферох уæд. Чъыр уын 
æрæрвитин? Æви уæхæдæг ссардзыстут? 
— Ссардзыстæм,— æфсæрмы хуызæй дзуапп радта Аслæнбег. 
— Гъемæ уæдæ хъæддых лæуу/удаистдзинад дыл ма бафтæд,— 
Дзамболат сыстад æмæ лæппумæ йæ къух бадаргъ кодта. Йæ зæр- 
дæйы уаг фехæлди. Цы ныхæстæ фехъуыста, стæй йæхæдæг кæй 
загъта, уыдоны фыдæй. Уæвгæ йæхимæ гæсгæ дæр ницы загъта. 
Иунæг ахъаззаг уынаффæ дæр нæ бакодта æрыгон колхозонæн 
æмæ йæ уыцы хъуыды хъизæмарæй мардта. Бирæ хæттытау 
та абон дæр йæхи банкъардта лæмæгъæй, æнæбонæй. Иæ зæрдыл 
æрлæууыд, ивгъуыд азты республикæйы бирæтæ Тæгæрдоны «хи- 
цæнæй цæрджытыл» былысчъилæй куыд худтысты, уый. Ноджы ма 
«иумæйаг куысты мадзæлттæй иуварс кæй ахæцыдысты», уый тых- 
хæй сæ рафаудта газет «Правдæ»-йы уацхæссæг дæр. Æмæ йæм 
раст бæргæ нæ кастысты, фæлæ йæ цард бирæ азты дæргъы са- 
хуыр кодта алцыдæр афтеччы тæрæзæй барын. Цас фылдæр куыс- 
та, азтæ йыл цас фылдæр згъордтой, уый бæрц бæстондæр дардта 
йæ хъус, Мæскуыйæ цы амынддзинæдтæ цыди, уыдонмæ. Æмæ-иу 
арæх æмбæрста: уырдыгæй дæр алы хатт æмæ алкæмæй бынтон 
раст амынддзинæдтæ нæ дæуы, фæлæ уæддæр Дзамболатыл 
центры хъуыдытæ æмæ уынаффæтæ бонæй-бон тынгдæр ахадыдтой 
Уæззау æнкъарæнтимæ здæхти Дзамболат быдырæй. Мæсты 
кодта йæхимæ дæр, Бексолтанмæ дæр æмæ йæ фæндыди сæхимæ 
ацæуын, фæлæ райкомы секретарь къахсæттæгау ныллæууыди, 
мæ ныййарджыты хæдзары дæм тынг æнхъæлмæ кæсынц, зæгъгæ. 
Æмæ йæ коммæ бакаст. 
* * * 
Фынг нæртон фынгæн бæззыдис. Уæлибæхтæ æмæ фыд- 
джынтæ, къуыдырфых дзидза æмæ лывзæ, сырх-сырхид бадыр- 
джантæ æмæ цывзыдзæхдон... Ноджы æмбисонды двайно, сатæг- 
сау бæгæны. Фынгыл тæмæнтæ калдтой. æвзист вилкæтæ æмæ 
кæрдтæ, зæлланггæнаг хрусталæй агуывзæтæ. 
Дыккаг хатт уыди Дзамболат ацы хæдзары. Фыццаг хатт — 
æндæраз. Сæйраг Советмæ æвзæрстыты рæстæг. Уæд хуынды 
адæм фылдæр уыдысты иу-дæсы бæрц. Ныр та— Дзамболат æмæ 
райæххæсткомы сæрдар Майрæм. Куыд дзырдтой, афтæмæй Май- 
рæм æмæ Дзамболаты бинойнæгтæ хæстæджытæ уыдысты, фæлæ 
Бексолтанмæ гæсгæ, дыууæ лæджы ахастдзинæдтыл уыцы уа- 
вæр никæцырдыгæй ахадыдта. Æрмæст-иу фынджы уæлхъус 
Дзамболаты цур Майрæм йæхи дардта æнæуæлдай ракæ-ба- 
кæйæ. 
Ныр дæр та хæдзары хицау Дзæрæхмæт фынджы сæр хистæ- 
рæн сбадын кодта Майрæмы. 
— Дæ цæрæнбон мын бирæ æрбауа, Дзæрæхмæт! Дæ руаджы 
та Дзамболат дæр мæ къухмæ ’рбахауд. Æрмæст дæхæдæг дæр 
19 Куырды фырт 
289 

куы сбадис,— йæ бæзджын рустæ мидбылхудтæй адымстысты, аф- 
тæмæй, фынгмæ цыбæлæй кæсгæйæ, дзырдта Майрæм. 
— Нæ, нæ, сымах кæстæртæ стут! Хъыгдарыны хос йеддæмæ 
уын ницы дæн. Дзамболаты тыххæй æз ме ’дылы сæр сугсæттæн 
къодахы бæсты дæр æрæвæрин. Нæ Иры кад, нæ Иры сæр у! 
Мæ мард фенут, мæ мард, раст нæм цыма зæд æртахт, афтæ æх- 
сызгон мын уыдис йæ фенд! Дæ хорзæхæй, Майрæм, мæ номæй-иу 
ын сæрмагонд нуазæн ратт.— Уыйадыл Дзæрæхмæт йæхи иннæ 
уатмæ айста æмæ уым Дзамболаты хъахъхъæнæг æмæ шофыримæ 
хицæн фынгыл æрбадти. Хæдзары зилæнтæй куы феуæгъд, уæд сæм 
фæзынди Пугач дæр. 
Цæлгæнæны архайдта Фаризæт. Фынджы аивдзинадмæ йæ 
цæст дардта Мисурæт, 
Дзамболат нæ уарзта хуынды цæуын. Иуæй уымæн, æмæ-иу 
фылдæр хатт йæ рæстæг нæ амыдта, иннæмæй та — фынджы 
уæлхъус бирæ бадын, нуазын æмæ хæрын йæ зæрдæ никуы агуырд- 
та. Гъе, æрмæстдæр-иу æгъдаумæ гæсгæ, адæмы æфсæрмæй æдзæ- 
угæ кæдæм нæ уыдис, уырдæм-иу искуы-иу хатт бацыд. Алы 
хъуыддагæн дæр бæрц. Ныхасы дæр, фынджы уæлхъус дæр, 
бацыды дæр æмæ рацыды дæр,— афтæ уыди йæ ахуыр уыцы 
ирон лæгæн. 
Майрæм сыстад, йæ нуазæн йæ къухы, афтæмæй’. Сыстади 
Бексолтан дæр. 
— Цæй, мæ хъул та сах абадт. Æрхауди мæм кадджын бар. 
Дзамболаты тыххæй сидт рауадзыны бар. Фæлæ йын цы хъуамæ 
зæгъа мæ зæрдæ? Æрмæстдæр æнæниздзинад. Адæймаг æнæхъæн 
адæмы сæр куы вæййы, зондæй, ныфсæй—æххæст, дзыллæйы хор- 
зæхæй — хайджын, уæд ма йæ цы фæхъæуы?— Æнæниздзинад. 
Дзамболат, дæхицæн, дæ бинонтæн—нæртон Батрадзы æнæниздзи- 
над,æппынкъаддæр, иннæ æнусы æмбисмæ!— Майрæм йæ нуа- 
зæн бакъуырдта Дзамболат æмæ Бексолтаны нуазæнтыл, уыциу 
хуыпп æй акодта æмæ йæ бынаты æрбадт. 
— Майрæм, Бексолтан! Уæ салам бирæ,— загъта Дзамбо- 
лат.— Æмбарын, фынджы уæлхъус стауæн ныхæстæ фæкæнынц. 
Дзырдтон ма уын — Тæгæрдоны район æгады бынаты никуы 
уыд. Æцæг лæгтæ, партийы хъуыддагыл йæ сæр нывондæн чи 
’рхаста, хъæуæн кад чи скодта, ахæмтæ дзы бирæ уыд. Æрмæст... 
Ауызби æмæ йæ фондз сæфт фырты дæр æгъгъæд сты... Æмæ 
уыцы хорз традицитæ хæссынхъом куыд уат, ахæм амондæй 
хайджын ут!— йæ нуазæнæн йе’мбисы бæрц ахуыпп кодта, стæй йæ 
стъолыл æрæвæрдта, дзаджджын уæлибæхы карст систа æмæ дзы 
акомдзаг кодта. 
Бексолтан хинымæры сдзырдта: «Гъы, ныр æз хъуамæ Ауыз- 
бийы традицитæ æххæст кæнон. Куыннæ!» Æмæ Дзамболатмæ баз- 
дæхти: 
— Дæ хорзæхæй, аназ æй. Ма нæ бафхæр. Дæ хорзæхæй! 
— Хуыцауы хатырæй, Дзамболат,— сдзырдта Майрæм дæр. 
Уазæг йæ агуывзæмæ нал бавнæлдта. 
290 

Бексолтан æд нуазæн, æнхъæлмæгæсæгау, иуцасдæр алæууыд, 
стæй уæд сдзырдта: 
— Дзамболат, æгæр æрыгон куы нæ уаис, уæд дæ мæхицæн 
дыккаг фыд хонин. Ныр та — мæ хистæр, мæ уарзон æфсымæр. 
Цы дæн, уымæй дæ руаджы. Дæ хордзинæдтæ æгæр бирæ сты. 
Цæмæй дын сæ бафиддзынæн — нæ зонын. Æвæццæгæн, æрмæст- 
дæр куыстæй, фæллойæ, уарзондзинадæй. Мæнæ мæ кæдæм рар- 
выстай, уым... Кæд æндæр ран искуы хъæуын, уæддæр — цæттæ. 
Дæ хорздзинæдтæй хайджын æрмæст æз кæнæ Майрæм не стæм, 
фæлæ æгас Ирыстон дæр. Нæ адæмы сæр, нæ адæмы кад, нæ зонд- 
джын разамонæг дæ æмæ ма нын сæдæ азы æнæнизæй фæкус!.. 
Дзамболатмæ æгæр цæхджын, æгæр козбау фæкастысты рай- 
комы секретары ныхæстæ. Фæлæ уæддæр йæ зæрдæмæ цыдис 
Бексолтан. «Раст бакодтон, йæ рæстæджы йыл кæй фæхæцыдтæн, 
размæ йæ кæй ракодтон, ноджы йæ ардæм фыццагæй кæй рар- 
выстон, уымæй,— хъуыды кодта Дзамболат.— Обкомы секретарæн 
дæр, чи зоны, æмæ бабæзза.— Уæвгæ йын ацы фæстаг хъуыды 
бирæ нæ ахаста.— Æгæр цæхджын митæ кæны, йæ ныййарджытæ 
дæр цыма афтæ сты. Ничи йын хъусы йæ фыдмæ? Дæу тыххæй, 
дам, аз ме ’дылы сæр сугсæттæн къодахы бæсты дæр æрæвæрин.— 
Дзамболатмæ ма афтæ дæр касти, цыма Бексолтан æгæр архайы 
размæ цæуыныл. Цы хуыдта æрдæбон уый: «Кæд æндæр ран искуы 
хъæуын, уæддæр—цæттæ»?— Нæ, нæ, уæлæмæ æгæр тырны. Абон 
бригадиримæ дæр йæ ныхас ’мæ зæрдæмæ нæ фæцыди. Уыцы’ 
лæппу цытæ дзырдта, уыдон æз куы загътаин, уæд ма мын, æвæц- 
цæгæн, æмдзæгъд дæр æркодтаид». 
Бексолтан арæхстгай æвæрдта Дзамболаты тæбæгъы дзадж- 
джын хæйттæ, дзидзайы кæрстытæ. 
Иучысыл ма куы ахордтой, уæд та фынджы хистæр сидт ра- 
уагъта. Бексолтаны тыххæй. 
—Абон дæ гуырæн бон у, Бексолтан! Чи дæ уарзы, уыдон 
фæндиаг фæцæр. Дæ арæхстдзинад, дæ лæгдзинад, дæ зонд би- 
рæ сты, æмæ къаддæр куыд никуы фæуой, фылдæр йеддæмæ, 
ахæм амонд дæ уæд. Дзамболаты хорзæх дæ уæд!— Майрæм 
та æнцонæн ахуыпп кодта уыцы нуазæн дæр. 
— Хатыр бакæн, Бексолтан. Нæ зыдтон, абон дæ гуырæн 
бон у, уый,— сдзырдта Дзамболат.— Нæ хистæр хорз ныхæ- 
стæ загъта. Уыдонмæ исты бафтауын зын у. Дæ бæрны цы стыр 
хъуыддæгтæ ис, уыдонæй адæм дæр æмæ дæхæдæг дæр разы куыд 
уат, ахæм амонд дæ уæд. 
Райкомы секретарь æндæр ныхæстæм æнхъæлмæ касти. Бек- 
солтанæн йæ зæрдæ горæты ’рдæм партийы обкоммæ, Министрты 
Советмæ æхсайдта: обкомы секретары бынатмæ, науæд та хайады 
сæргълæууæг кæнæ исты министры бынатмæ. Фæлæ, акса-ма, 
Дзамболатæн, æвæццæгæн, уый йæ фæсонæрхæджы дæр нæй. 
Бексолтанæн йæ зæрдæйы ахаст фехæлд, æрмæст йæ мидхъуы- 
дытæй иу мисхал дæр нæ равдыста. Дзырды бар ракуырдта æмæ 
сыстади: 
291 

— Майрæм мæ райгуырæн боны кой скодта. Фæлæ цы у рай- 
гуырæн бон, адæймаг царды йæ бынат куы нæ ссара, уæд? Ницы! 
Мæн царды уæрæх фæндагмæ, куырм лæджы йæ къухæй куыд фæ- 
хонынц, афтæ ракодта Дзамболат, æмæ йын абон ноджыдæр 
ма иу хатт стыр бузныг куы зæгъин, уый мæ фæнды. 
«Æгæр кæны, æгæр архайы,— дзырдта хинымæры обкомы 
секретарь.—Æгæр та нæ бæззы». Цæмæндæр ахъуыды кодта: 
«Ныр ардæм цæмæн æрбацыдтæн? Хæрынмæ, нуазынмæ? Мæгъа! 
Уæдæ цæмæ?! Къахсæттæгау ныллæууыди». Абон райсомæй йæм 
фæнд уыдис Бексолтанимæ бæстон ныхас фæкæнын, йæ зæрдæйы 
цы дызæрдыгдзинæдтæ сæвзæрдис, уыдонæй йын иучысыл хай 
уæддæр радзурын, районы хъуыддæгтæм æркæсын. Ноджы ма 
фæнд кодта Бексолтанимæ йæ сомбоны куысты тыххæй дæр ба- 
ныхас кæнын. Обкомы иу секретары бынат суæгъд и. Фаелæ 
уыцы ныхас дæр нæ рауад. Æмæ, æвæццæгæн, хуыздæр уыди. 
Майрæм аджы фых дзидзайы кæрдих нурыдзæхдоны атылдта 
æмæ дзы аджынæн ныррустæ кодта. Дзидза хæрд куы фæци, 
уæд та сыгъдæг агуывзæ райста, байдзаг æй кодта æмæ сыстади: 
— Хатыр бакæнут, мæ кæстæртæ. Фынджы хистæр æмæ пад- 
дзах æмбартæ сты. Æмæ æз дæр уыцы бартæй фæпайда кæнынмæ 
хъавын. Цæмæй сæххæст кæнон нæ зынаргъ Дзæрæхмæты фæ- 
дзæхст. Хъуамæ кадджын нуазæн радтон Ирыстоны тæккæ бар- 
джындæр адæймагæн. Не скаст дæр чи у, æмæ нæ ныккаст дæр, 
уымæн. Дзамболат, дæу тыххæй ардыгæй райсоммæ дæр дзурин. 
Фæлæ, иуæй, дæу аккаг ныхæстæ сызгъæринау, зын арæн сты, ни- 
нæмæй та зондджын адæймагæн цас къаддæр дзурай, уый бæрц 
хуыздæр. Мах та дæ не’ппæт дæр ахæмæй зонæм, æмæ дын уæдæ 
нуазæн ацы фæрныг хæдзары хистæры номæй... 
— Не ’ппæты номæй дæр, не’ппæты!— йæ ныхас баппæрста 
Бексолтан. 
— Уый дæр раст у. Дзамболат, ирон адæмы сæр дæ, æмæ дæ 
зæронды бонмæ ахæмæй куыд уынæм, уыцы амонд нын стыр Хуы- 
цау раттæд!— Майрæм йæ къух æд нуазæн бадаргъ кодта Дзамбо- 
латмæ. Обкомы секретарь йæ бынатæй сыстади, нуазæн райста 
æмæ сабыргай сдзырдта: 
— Стыр бузныг Дзæрæхмæтæн. Уе ’ппæтæн дæр бузныг. Нуа- 
зæн кады нысан у. Æмæ адæмы ’хсæн кадджын куыд уат, ахæм 
амонд уæ уæд.— Дзамболат агуывзæ йæ былтæм схаста, фæлæ дзы 
нуазгæ нæ бакодта:— Хатырæй мын фæуæд. Мæ бон нæу. 
Уазæгмæ ничиуал ницы сдзырдта. Зыдтой: иугæр ныхас загъта, 
уæд æй нал аивдзæни. 
... Майрæм-иу уæдæй нырмæ йæ нуазæн куыд æнæуæлдай 
ракæ-бакæйæ асур кодта, афтæ æнæуæлдай ракæ-бакæйæ æваст 
ныццæлхъ ласта Плиты Иссæйы зарæг дæр. Майрæм зыдта: 
Дзамболат уарзта уыцы зарæгмæ хъусын. Ноджы ма Майрæм зыд- 
та уый дæр æмæ йæ фæлмæн, бæзджын æмæ рæсугъд хъæлæс 
кæй цыдис обкомы секретары зæрдæмæ. 
Зарæггæнæгæн бахъырныдта Бексолтан. Дзамболат сæм æх- 
292 

сызгонæй æрыхъуыста, стæй уæд йæхæдæг дæр сындæггай хъыр- 
нын райдыдта... 
Майрæм æмæ Бексолтаны цæсгæмттæ ныррухс сты. Æмæ куыд 
нæ: Дзамболат, разагъды Дзамболат, Дзæрæхмæты хæдзары 
бæркадджын фынджы уæлхъус кодта се ’мзард! 
Талынггæрæтты сыстадысты уазджытæ фынджы уæлхъусæй. 
Тыргътæм рахызтысты, æмæ ма Дзамболат Дзæрæхмæт æмæ 
Фаризæтæн ноджыдæр бузныг зæгъынмæ куы ’рлæууыд, уæд ба- 
фиппайдта; Бексолтан ын йæ машинæйы авæрдта цавæрдæр 
асыкк. Шофыр æй, æвæццæгæн, нæ уагъта, фæлæ йæ Бексолтан 
уæддæр нывæрдта. Дзамболатмæ аив нæ фæкасти рахъæр кæнын, 
уый цы кусут, зæгъгæ. Кæртмæ куы ’рхызти, уæддæр асыччы 
тыххæй ницыуал сдзырдта, афтæмæй раивгъуыдта. 
Йæ машинæйы бадгæйæ хъуыдыты аныгъуылд. «Цыдæр дзы 
нæ цæуы мæ зæрдæмæ... Мæ фæндтæ, мæ хъуыдытæ йын кæй нæ 
загътон, уымæй раст бакодтон. Æркæсон-ма йæм.» Стæй шофыр- 
мæ сдзырдта: 
— Уый та цавæр асыкк уыди? 
— Хуын. Гогыз, бæгæны, двайно... Дыргътæ дæр,— æнæ- 
барыгомау ранымадта шофыр. 
— Æмæ мæ цæгат сты? Æви уыдон хъуаг дæн? Хынджылæг- 
гаг митæ! Мæ хæдзары къæсæрæй сæ æвдисгæ дæр ма бакæнут! 
Шофыр æмæ йæ хъахъхъæнæг сæ аххос æмбæрстой. 
Машинæ згъордта горæты ’рдæм. Дзамболат та æмтъеры 
хъуыдыты уацары бахаудта: йæ зæрдæйы ахаст бынтондæр фе- 
хæлди. 
Дыккаг бон районы дзырдтой хъус-хъусы: Дзамболат, дам, 
сæрмагондæй æрцыди Бексолтаны гуырæн боны фæдыл. Чидæртæ 
ма уыцы хабарыл бафтыдтой: Дзамболат, дам, йæхи сызгъæрин 
сахат бабаста Бексолтаны цонгыл. 
Дзæрæхмæты бинонтæ зыдтой, кæд цы кой ракæнын хъæуы, 
уый. 
4. 
Мин фараст сæдæ фæндзай æртыккæ- 
гæм азы сæрды кæрон Мурат сыздæхти 
денджызы былæй. Фыццаг хатт ацыди фæллад уадзынмæ. Æмæ 
мæнæ ныр хуыцаубон бады йæ къуымы, сагъæстæ кæны йæ иу- 
нæджы цардыл, йæ зонгæ чызг Залиханыл, æмæ фырæфсæрмæй 
йæ сурхид акалди. 
Цæвиттон, уым, денджызы хæд был, фæлладуадзæн лæдзары 
ныллæджытæарæзт æрыгон чызг, алыбон дæр йæ уæлæдарæс цал- 
дæр ивды чи кодта, уый йæ райгуырæн боны фæдыл хуынд са- 
рæзта. Муратимæ иу уаты цы лæппу цард, уый æмбисонды фæндыр- 
дзæгъдаг уыди. Лæппумæ хонæг æрбацыдысты, уый та Муратæн 
афтæ: «Ныффæдзæхстой мын, æнæ де ’мбал, дам, ма рацу». 
Сæ бадт хъæлдзæг уыд, иукъорд авджы сæн банызтой, алы- 
хуызон æмбисæндтæ фæдзырдтой, фæзарыдысты, стæй фæсахсæ- 
293 

вæрты рацыдысты денджызы былмæ. Арв уыди сыгъдæг. Айдæн 
цæхæры рухсмæ куыд ферттивы, афтæ æрттывта денджызы уæл- 
цъар. 
Нозтыл ахуыр нæ уыд Мурат, æмæ йæ сæры рог дымгæ фæ- 
зылди. Ноджы ма йын йæ цонгыл æрхæцыд, йæхи университеты 
фæндзæм курсы студенткæ чи хуыдта æмæ изæрсарæй йæ фарс- 
мæ чи фæбадти, уыцы къæсхуыртæ бурдзалыг чызг. 
— Æз дæ æппындæр нæ тæрсын,— сдзырдта иуахæмы чызг. 
— Уæууа, бирæгъ куы нæ дæн. 
— Ха-ха-ха!— чызг хъæрæй ныххудт. 
Иуцасдæры фæстæ та загъта: 
— Хъусыс, джигит! Мисхалы бæрц дæр дæ ницæмæй тæрсын. 
Бамбæрстай? 
— Куы загътон — цыппæркъахыг нæ дæн... 
— Ха-ха-ха! Куыд æнæмбаргæ дæ! 
Муратмæ нырма ныр бахъардта, сылгоймаг цы зæгъынмæ хъа- 
(вы, уый, æмæ хъазæгау дзуапп радта: 
— Ныр æцæг исты, уæд та куыд уаид? 
— Ома, куыд исты? Нæ дæ ’мбарын... 
Лæппу чызджы йæ иу къухæй йæхимæ æрбалхъывта æмæ 
йын аба кодта. 
... Æмбисæхсæвты рацыдысты денджызы былгæрон пæлæхсар 
зæронд бæласы бынæй лæппу æмæ чызг. Уæвгæ, чызг йæхæдæг 
куыд загъта, афтæмæй йæ чызджы кад раджы æрбасатар кодта, 
уæдæ лæппу дæр зæронд хæрисы бынæй æххæст лæгæй рацыд 
æмæ йæхинымæры загъта: «Сылгоймаг цы у, уый бавзæрстон, 
нæлгоймаг цæмæн хъæуы,уый дæр бамбæрстон. Æдылы къоппа!» 
...Мурат та йæхимæ рамæсты, йæ бынатæй фестад, къулыл ра- 
гъæнæй йæ пинджак райста, йæ уæлæ йæ æрбакодта, хуымæтæг 
фæйнæджытæй арæзт стъолы сæрмæ ауыгъд чысылгомау айдæнмæ 
йæхимæ бакаст; йæ уаты дуар дæгъæлæй дæр нæ сæхгæдта, афтæ- 
мæй раивгъуыдта уынгмæ: кæдæм^уый йæхæдæг дæр нæ зыдта. 
Æнæрхъуыдыйæ йæ фæндаг ракодта, Хъамболаттæ цы уынджы 
цардысты, ууылты, æмæ зæронд лæгыл хæрхæмбæлд фæци. 
— Кæдæй-уæдæй ма! Мидæмæ дын æдзæугæ нæй!— Муратыл 
цингæнгæйæ дзырдта Хъамболат.— Хистæр лæппу дæр ам ис. 
Цом-ма, бабайы хур, цом. 
Бæргæ йæ нæ фæндыд, фæлæ «нæ» зæгъын нæ бафæрæзта. 
Йе ’рвады хæдзары ницы ивддзинæдтæ ’рцыди, раздæрау 
стыр уаты къулыл ауыгъдæй лæууыди Сталины хуызист. Уаты 
астæу тымбыл стъолы уæлхъус фæлмæн бандæттыл æрбадтысты. 
Хъамболат ахъæр кодта: 
— Нæ хæдзардарæг, цы фæдæ, цы?! Каедæй-уæдæй ма нæм не 
’фсымæрты хуыздæр фæзынди! Марадз, исты фен! Уыцы лæп- 
пуйæн дæр зæгъ! 
Хъамболаты бинойнаг, кæддæриддæрау, мадзурахуызæй фынг 
арæвдз кодта. 
Фыццаг сидты фæстæ зæронд лæг баздæхт йе ’рвадмæ: 
294 

—Куыд дæм кæсынц уæдæ хабæрттæ, мæ буц кæстæр? Бе- 
риятæ æмæ æндæртæ... Уый куыд хъуамæ уыдаид? 
— Куыд зæгъынц, афтæ,— æнæбарыгомау дзуапп лæвæрдта 
Мурат. 
— Хæдзары фыдгæнæг куы вæййы, уæд-иу æй хъуамæ зоной, 
исчи-иу ын йæ ных бакъуыра... 
Мурат æмбæрста, Хъамболат йæ ныхас Сталины ’рдæм кæй 
здахы, уый, фæлæ ницы загъта. Йæ зæрдæ рыст уыди Берияйы 
хабæрттæй, йæ фыдмитæй. Йæ риу мастæй йе мыдзаг уыди æрмæст 
Бериямæ нæ, фæлæ кæимæ куыста, уыдонмæ дæр,уыйимæ Центрон 
Комитеты Политбюройы уæнгтæм дæр. Цæмæн, цæмæн æруагътой 
ахæм æнаккаг митæ? Фæлæ йæм уыдæтты тыххæй Хъамболатимæ 
ныхас кæнын нæ цыд. Æрмæст ын комкоммæ бакаст йæ хурсыгъд 
цæсгоммæ; йæ донхуыз цæстытæ ацы хатт уыдысты ноджы арфдæр 
æвæрд. «Рæстæг дæр ыл йæ фæд нæ уадзы, рæстæг,— хъуыды 
кодта Мурат.— Бонтæ ивынц, азтæ згъорынц, уый та уыцы иу- 
хуызонæй лæууы. Лæгъзæвзаг æмæ сындззæрдæ...» 
Фысым та дзырдта: 
— Уырны мæ, хъæлæкк, ноджыдæр ма истытæ фехъусдзыстæм. 
Хæрæгсындз иунæгæй нæ зайы, бирæгътæ балгай цæуынц. Уæдæ, 
цард рæстæггай у. 
Уатмæ æрбахызти Хъамболаты хистæр фырт Солтанбег. 
Арæх не’мбæлдысты Муратимæ æмæ кæрæдзиуыл бацин кодтой. 
Къабазджын æмæ хæрзхуызтæарæзт Солтанбег йæ хъæбысы æр- 
бакодта Мураты æмæ йæ мæнæуы куырисау рогæн хæрдмæ фел- 
вæста. Сæ дыууæ дæр бахудтысты. Хъамболат уарзæгой фыдау 
касти, йæ фырт Муратыл куыд цинтæ кодта, уымæ. Йæхинымæры 
дзырдта: «Зоны адæмимæ цæрын, зоны... Кæй нæ уарза, уымæн 
дæр йæ зæрдæ балхæны». Æрымысыди, æрæджы Солтанбег Му- 
ратæй куыд дзырдта, уый: «Мæллæг далысы ’нгæс. Йæ бындз 
асурынхъом дæр чи нæу, ахæм. Мæ зæрдæмæ нæ цæуы.» Ныр та 
йыл куыд цинтæ кæны. Хъамболат та сдзырдта: 
— Рæстæггай у, рæстæггай... 
— Цæмæй зæгъыс, нæ фыд?.. 
— Цардæй... 
— Цард кæддæриддæр хорз вæййы, æрмæст дзы пайда кæнын 
зонын хъæуы.— Солтанбег фæхъус, стæй йæ ныхасмæ бафтыдта:— 
Алцыдæр лæгæй аразгæ у. Куыд арæхсай, куыд змæлай, уымæ гæс- 
гæ... 
— Мæ удæй арт бæргæ цагътон, фæлæ мæ Сыбыры скуыси код- 
той... 
— Уымæн дæр йæ хъавд зонын хъуыди. Абон исты аразгæйæ 
хъуыды кæнын хъæуы сомбоныл... Æрмæстдæр афтæ,— царды су- 
сæгдзинæдтæ йæ фондз æнгуылдзы хуызæн чи зыдта, ахæм кар- 
джын адæймагау дзырдта Солтанбег.— Æрбадæм-ма уал,— 
æмæ йæхи æруагъта стъолы уæлхъус. Мурат дæр æрбадти.— 
Цард лæгъз быдыры фæндагыл цæуæгау никуы уыди, нæ фыд. 
Хохаг куы дæ. Дзæбидырдзуаны цæуæгау у. Дæ къах куыд æмæ 
295 

кæм хъæуы, уым не ’рвадæлтæй, уæд дæ фыдгулы базайраг дæр 
афтæ.— Солтанбег стъолыл йæ цæст ахаста æмæ дисгæнæгау 
сдзырдта:— Ай цы нуазут, уæ хорзæхæй? Коньяк, коньяк! Уымæй 
дзаумадæр нæй. Ацы смаггæнаг арахъхъæй мæ зæрдæ схæццæ 
вæййы. 
Къæбицы ма коньяк бæргæ уыдис, фæлæ Мураты раз иугæр 
арахъхъ æвæрд кæм бафæрæзтой, уым ма йæ куыд аивтаиккой? 
Æмæ Хъамболат дзуапп радта: 
— Фесты. Знон-абон дæ уазджытæ хæрæг рæгъауæй фылдæр 
уыдысты. 
— Райсом уын машинæйы дзаг дæр æрбарвитдзынæн коньяк 
æмæ водкæ, уæддæр ацы цъæмæл дон куыд никуыуал фенон, 
афтæ. 
— Æллæх. æллæх, æфсис ницæмæй зонынц, ницæмæй! Сæ мæрд- 
ты къоти баназой! 
«Æз куы ацæуон, уæд та мæнæй афтæ зæгъдзысты»,— ахъуы- 
ды кодта хинымæры Мурат æмæ къулыл сахатмæ скасти. 
— Цæуын мæ хъæуы. Бахатыр кæнут. Ме’мбал мæм редак- 
цийы æнхъæлмæ кæсы. 
— Фæлæуу-ма, дæ хорзæхæй, фæдисон куы нæ дæ. Куысты- 
тæ æмæ хъуыддæгтæ никуы ничи фæци. Истори ды мæнæй хуыздæр 
зоныс... Иунæг зынгæ адæймаг дæр ахæм нæ уыд, йæ хъуыддæгтæ 
кæронмæ чи ахæццæ кодта. Адæймаг фæвæййы — хъуыддæгтæ 
баззайынц. Газеттæ ма нæ фæстæ дæр цæудзысты. Афтæ гъе, ме 
’фсымæры гæппæл. 
— Æвæццæгæн,— æбæлвырд дзуапп лæвæрдта Мурат. Йæ 
зæрдæйы ахаст та бынтондæр хæлын райдыдта. 
— Сæрæн низы хос чи у, ахæм хъуыддæгтыл дзурын дæр нæ 
уарзын. Адæймаг фыццагдæр хъуамæ йæхи æмæ йæхионты æнæниз- 
дзинадыл, уыдоны цард æмæ амондыл сагъæс кæна. Гъеныр-ма 
æркæс... Æз æмæ ды афæдз иу хатт дæр не ’мбæлæм. Уый кæдæм 
бæззы. Министрадмæ-иу мæм уæд та æрбауай. Кæстæр дæ,— 
йæхицæн аргъ кæнын чи зоны, ахæм адæймагау дзырдта Солтан- 
бег.— Пъланон хайады хицау ма уал дæн,— æмæ уый дæр сыстади. 
Хæлд зæрдæйы уагимæ рацыди Мурат йе’рвадæлты хæдзарæй. 
«Адæмæн масты хос — ме ’рвадæлтæн цины хос». 
* * * 
Мурат цыди сæргуыбырæй, хъуыдытæгæнгæ. «Зонын хъуыди. 
Зонын хъæуы»,— дзырдта хинымæры. Æмæзонынц, арæхсынц иу- 
тимæ дæр æмæ иннæтимæ дæр фыдæй, фыртæй. Уалынмæ йын Ста- 
лины проспекты кæронмæ ’ввахс чидæр йæ цонгыл фæхæцыди: 
— Лæппу, уынгæ дæр куы никæйуал кæныс?! 
— Алыксандр!— бацин кодта Мурат.— Мæдинæт! 
— Дыууиссæдз азы мæ хонынц афтæ. Мæдинæтыл цас цæуы — 
нæ зонын.—Алыксандр уыди хъæлдзæг. Йæ нуарджын саулагъз 
цæсгом уыд хæрздаст, æмæ йæ уый йæ карæй кæстæрхуыз кодта. 
Мæдинæтимæ чысыл раздæр кинойæ рацыдысты. Семæ ма уыдис 
296 

æрыгон сылгоймаг æмæ чысыл лæппу, фæлæ Мурат уыдоны ’рдæм 
кæсгæ дæр нæ фæкодта. 
— Мурат, Кларæимæ зонгæ не стут?— афарста Мæдинæт, 
æмæ йæ сау æрфгуытæ сæхиуыл хæрдмæ схæцыдысты. 
Мурат фæзылдис æрыгон сылгоймаджы ’рдæм. 
— Куыд нæ ма! Нал æй базыдтон. Каедæй-уæдæй ма! Хурау 
худгæ чи кодта, стъалыйау æрттивгæ,— сдзырдта Мурат æмæ йæ 
ныхæстæй фефсæрмы. Хистæрты цур сылгоймагæй афтæ никуыма 
раппæлыди. 
— О-гъо, лæппу! Æнхъæлдæн, басгуыхтæ,— Мæдинæт æхсыз- 
гонæй йæ мидбылты бахудти.— Йæ фырт æнæхъæн лæг у, йæхæ- 
дæг — прокурор. Уый дæ ма ферох уæд. 
Мураты уынд æмæ ныхæстæй Кларæ йæхи афтæ банкъардта, 
цыма йын исчи йæ хурхыуадындзтæ æрбалвæста. 
— Уый та дын тæгæрдойнаг чызджыты зыгъгъуытт!— загъ- 
та Алыксандр.— Чи — прокурор, чи — архитектор... 
Ныхæстæгæнгæ «Интурист»-ы цурмæ схæццæ сты. Мæдинæт 
загъта: 
— Цомут нæм мидæмæ. 
— Бирæ уæ нæ бафæстиаг кæндзыстæм. Æфсины арынг æвæ- 
рын нæ хъæуы. Ресторан — нæ хæд бынмæ,— бафтыдта ма Алык- 
сандр. 
— Бузныг. Мæн ма хъуыддæгтæ ис,— сæфсон кодта Мурат. 
Кларæ дæр дзуапп радта: 
— Махæн та ма Муратикимæ нæ зæрды паркмæ бацæуын 
дæр ис. 
«М-гъы, Муратик, ме ’мном»,— йæхинымæры бадис кодта 
Мурат. 
Алыксандритæ сæ цæрæн бынатмæ баздæхтысты. 
Мурат та Кларæ æмæ йе ’мномимæ араст сты дарддæр. Пар- 
чы онг схæццæ сты. Мурат билеттæ балхæдта æмæ мидæмæ ба- 
цыдысты. 
Лæппу хинымæры дис кодта, Кларæ куыд аивта, ууыл. Йæ цæс- 
тытыл ауад кæддæры ныллæджытæарæзт, тымбылдзæсгом чызг. 
Адæймаг-иу æм комкоммæ куы бакаст, уæд-иу йæ цæсгом асырх. 
Сыввæлоны хуызæн ма уыди. Ныр та ... Йæ аив уæнгтыл рæ- 
сугъд бадтысты хуымæтæджы ситцæ кофтæ æмæ тар ибкæ, къæх- 
тыл—ныллæгзæвæт сау туфлитæ. Бæрзонд, фæлæ æлвæст риутыл 
сæхи æруагътой аслам фæрдгуытæ. Уыцы хуымæтæджы дарæсы 
дæр сылгоймаджы ирд цæсгом æмæ аив гуыр адæймаджы зæрдæ 
сæхимæ æлвæстой. 
Кларæмæ кæсгæйæ Мурат хъуыдыты аныгъуылди. «Цыма зæх- 
хы скъуыды ныххауд, уыйау æрбайсæфт. Кæм уыдис ныронг? 
Ростовы ахуыр кæны; зæгъгæ, æрыхъуыстон. Уый та йын кæй сы- 
вæллон у? Йæхи?» Фæлæ бафæрсынмæ йæ ныфс нæ бахаста. 
Уæдмæ Кларæ йæхæдæг сдзырдта: 
— Ус нæма æрхастай? 
— Йæ усы мæнæн чи дæтты? 
— Æвæццæгæн, никæуыл æрвæссыс? 
— Мæхиуыл мын не ’рвæссынц. 
— О, хæдæгай, Мисурæт ты дын цы фæцис? 
297 

— Мой скодта. 
— Мой?! Каемæ? 
— Бексолтанмæ. 
— Кæмæ?!— Кларæ цыма йæхимидæг стъæлфæгау фæкодта, 
афтæ фæкасти Муратмæ. 
— Сæрæнтæ афтæ кæнынц... 
Кларæ йæхи фембæрста æмæ йæ ныхас æндæрырдæм фездæх- 
та. 
— Мæ лæппу дæ зæрдæмæ нæ цæуы? 
— Æмбисонды моряк у. 
— Æмæ морячы фырт у,— сæрыстырхуызæй загъта Кларæ. 
— Æхсызгон мын у... 
— Æхсæз азы дæр ыл нæма цæуы,— уыцы ныхас дæр ын 
хъуыдыгонд уыди. 
Æбæлвырд хъуыддаджы тыххæй ныхас ахицæн æмæ цыма 
сæ дыууæйæн дæр се ’ккæйттæй стыр уаргъ ахауд, афтæ банкъард- 
той сæхи. 
Кларæ цыдис Мураты зæрдæмæ, иумæ ма куы куыстой, уæд. 
Æмæ Мисурæты куы нæ уарзтаид, уæд, æвæццæгæн, сæ ахаст- 
дзинæдтæ æндæр уыдаиккой. Ныр та йæм Кларæ фæкасти ноджы 
зæрдæисгæдæр. Уыимæ, æнхъæлдæн, иппæрд уыдис, ирон ратас- 
батастæ кæй фæхонынц, уыдонæй. Йе сиыхас, йæ акъахдзæф та — 
йæхицæн аргъ кæнын чи зоны, ахæм адæймаджы хуызæн. 
Мураты нæма фæндыдис Кларæимæ фæхицæн уæвын, фæлæ 
куыд бафиппайдта, афтæмæй сывæллон бафæллад æмæ йæ мады 
цонг райваз-райваз.кæнын райдыдта. 
— Дæ лæппу бастади. Тынг æхсызгон мын уыди дæ фенд,— 
парчы дуарæй куы рахызтысты, уæд сылгоймагмæ комкоммæ 
кæсгæйæ загъта Мурат. 
— Мæнæн дæр. Нæ мæ ферох дæ дзæбæх цæстæнгас. 
Хъуыды ма кæныс, иу хатт газеты фарсы æмбыргонд куы ныппырх 
и? Мæ сæрыл ды рахæцыдтæ. Мæ сывæллоныл дæр дæ ном сæ- 
вæрдтон. Кæд дæ фæнда, уæд-иу нæм æрбауай,— Кларæ дæр 
æхсызгонæй комкоммæ касти лæппумæ. 
— Бузныг. Æнæмæнг. 
— Уæдæ уал фенынмæ. 
Мурат йе ’мноммæ йæ къух бадаргъ кодта. 
— Мæ чысыл æрдхорд æмæ ме ’мном, хæрзизæртæ уал. 
— Æрбацу-иу нæм,— сывæллон лæгъстæгæнæджы хуызæй 
скасти Муратмæ. 
— Дæумæ — æнæмæнг. 
Мурат йæ цæрæнбынатмæ здæхти хъуыдытæгæнгæ. 
«Иу мадæй райгуыргæ хо æмæ ’фсымæрау... Æхсызгон мын 
уыди сæ фенд. Обкомы бæсты йæ фæлтау Тæгæрдонмæ куы 
арвыстаиккой йæхи бынатмæ. Районы бирæтæ сулæфыдаик- 
кой... Кларæйыл кæй фембæлдтæн, уый та бынтон æмбисонд у. 
Æвддæс азы дæр ыл нæма сæххæст, афтæмæй æваст æрбадæл- 
дзæх. Уый фæстæ райхъуысти, Ростовы, дам, ис; фæлæ цæмæн, 
уый абон дæр бæлвырдæй нæма зонын. Мæ зæрдæ мæм дзуры: 
298 

уæд æнæмастæй не ’рбайсæфт. Йæ лæппу — ме ’мном. Цæмæн, 
уый нæ бамбæрстон. Уæвгæ, æнхъæлдæн, сылгоймаджы митæ 
зын æмбарæн сты. Уæд Мисурæты бамбæрстаин. 
— Лæппу, алцæмæн дæр афон ис, ал- 
цæмæн дæр рæстæг æмæ рад ис. Мах 
сæ не’рхъуыды кодтам, нæ фыдæлтæй нын баззадысты, æрдзы 
сфæлдыст æгъдæуттæ сты. Бæргæ, дæ хистæр ма хæстæй куы 
сыздæхтаид. Афонмæ нæм чындз дæр уаид æмæ гыццыл сабитæ 
дæр. Иудзырдæй, афон у.— Мурат æнцад бадт йæ фыд Тæтæрийы 
ныхæстæм хъусгæйæ.— Иу цавæрдæр горæтаг чызджы кой мæ 
хъустыл æрцыд. Æмæ бæзгæ кæнæд, кæрæдзийы аккаг ут, æндæр... 
Цыбырдзырдæй, абон хуыцаубон, иннæ хуыцауæхсæв минæвæрттæ 
арвитæм. Чызгæн бамбарын кæн, афтæ æмæ, зæгъ, афтæ, 
уазджытæ уæм зындзæни. 
Мурат йæхæдæг дæр схъыг иунæджы цардæй. Кæм хæринаг 
хъæуы, кæм æхсын. Фæлæ ма уæддæр йæ зæрдæ цæмæдæр æх- 
сайдта, цæуылдæр ма дызæрдыг кодта. Бас кæй басудзы, уый, 
дам, донæн дæр фу фæкæны. Мисурæты чысылæй фæстæмæ зыдта, 
уæддæр æй нæ раиртæста. Уæд Залиханæн цастæ ’мбары? Би- 
нойнаг, царды ’мбал, æрдхорд... Иннæ ахæм хъал чызг ирон мæ- 
гуыр бинонты ’хсæн. Нæ зоны, нæ зоны... 
Фыд та ныхас лыггондыл банымадта æмæ хабар йе’фсин Фа- 
тъимæтæн бамбарын кодта. 
ч Дыккаг бон Тæтæри æмæ Ауызби тæрхон кодтой, минæвæр кæй 
арвитой, хъуыддаг хуыздæр чи сараздзæн, ууыл. Бадзырдтой аф- 
тæ; сæ колхозы парторг Сергойæн зæгъдзысты, æмæ уый ацæудзæн 
горæтмæ, чызджы хæдзармæ. 
Дыууæизæрастæу Серго æмæ Мурат æрлæууыдысты Залихан- 
ты дуары раз, æмæ лæппу электрон дзæнгæрæджы кънопкæ ныл- 
хъывта. 
Фысымтæ сæ уазджытыл бацин кодтой. Серго æмæ Залиха- 
ны фыд Дзантемыр стъолы уæлхъус æрбадтысты. Мураты дæр 
сбадын кодтой, æмæ сæргуыбырæй æнхъæлмæ касти, хистæртæ цы 
дзурдзысты, уымæ. Залихан æмæ йæ мад уайтагъддæр фынг ацæт- 
тæ кодтой. Стъолыл фæзынди нозт æмæ алыхуызон минас. Хæдза- 
ры хицау нуазæнтæ байдзаг кодта, уазджыты цæрæнбоны тых- 
хæй расидт. Йæхæдæг иучысыл анызта агуывзæйæ æмæ йæ фæстæ- 
мæ æрæвæрдта. Серго йæ нуазæнмæ æвналгæ дæр нæ бакодта, 
афтæмæй дзурын райдыдта: 
— Хатыр бакæн, нæ буц фысым. Мах нæ хистæртæ рарвыстой, 
æмæ нæ фæнды, раздæр уал нæ цыды сæр куы бамбарын кæник- 
кам æмæ дзуапп куы райсиккам, уый. Науæд нуазыныл куы 
схæцæм, уæд нæ ферох уыдзæни, цæмæ ’рбацыдыстæм, уый æмæ нæ 
хистæрты фыдæнхъæл фæкæндзыстæм. 
Хæдзары хицау нæ разы кодта. 
299 

— Фыццаг нуазæн уал баназут, стæй уæд уæ бар уæхи. 
— Хатырæй фæуæд, фæлæ уал хъуамæ раздæр бамбарын 
кæнæм, нæ зæрдæйы цы ис, уый. 
— Сидт уал баназут, стæй фендзыстæм,— барджын хъæ- 
лæсы уагæй загъта Дзантемыр. 
— Нæ, уый гæнæн нæй,— цæхгæр ныллæууыд Серго. 
— Уæдæ уæ куыд фæнды, афтæ кæнут!— фæбустæхуыз Дзан- 
темыр. 
Серго иуцасдæр хъусæй абадти, стæй та райдыдта: 
— Цæвиттон, нæ фыдæлты æгъдæуттæ куыд амонынц, афтæ 
æрбацыдыстæм ацы фæрныг хæдзар æмæ фæрныг бинонтæм 
курæг, цæмæй саккаг кæнат мæнæ Мураты бинонтимæ, Мураты 
’рвадæлтимæ бахæстæг кæныныл. Царды бирæ хорздзинæдтæй 
иу у, адæймаг куы рахъомыл вæййы, лæппу куы ралæг, вæййы, 
уæд уымæн цардæмбал бацагурын. Чызг куы рахъомыл вæййы, 
уæд уымæн дæр, чи йæ агура æмæ йæ зæрдæмæ чи цæуа, уыимæ йæ 
цард баиу кæнынæн бар раттын. Бирæ ма уаид ацы хъуыддаджы 
фæдыл дзурæн, фæлæ, махмæ куыд фæзæгъынц, афтæмæй дзурæг 
æдылы куы уа, хъусæг та зондджын, уæд кæрæдзийы бамбар- 
дзысты. Нæ ныхасмæ ма уый бафтаудзыстæм,— дзырдта дарддæр 
Серго,— æмæ, æз куыд зонын, афтæмæй лæппу, мæнæ Муратæй 
зæгъын, йæхицæн цардæмбалæн аккаг кæны æрмæстдæр Зали- 
ханы... Хатыр курын, дæ хорзæхæй, кæд, мыййаг, фæрæдыдтæн, 
кæд исты, куыд æмбæлы, афтæ нæ загътон. 
Хæдзары хицау Дзантемыр йæ даст сæр чысыл къул дардта 
æмæ афтæ зынди, цыма ныхасгæнæгмæ тынг æхсызгонæй хъу- 
сы. Зыдта, абон сæм минæвæрттæ кæй æрбацæудзысты, уый. 
Ныхас кодта йæ бинойнагимæ, йæ чызгимæ, алцыдæр æмбæрста, 
æмæ цæттæ уыд йæ дзуапп дæр. Æрмæст ахæм адæм не сты æмæ 
уыцыиу æрбауадæн разыйы ныхас зæгъой. 
— Бамбæрстон уæ. Фæлæ мах дæр бинонтæ стæм. Иннæ 
ахæм — хæстæджытæ, хионтæ. Фенæм, афæрсæм. Нæ хæдзары 
ахæм хъуыддаджы фæдыл ныхас никуыма рауад, æмæ уын цы зæ- 
гъон? Куыд æмбарын, афтæмæй мæ чызгæн йæ зæрдæ дарддæр 
ахуырмæ дæр æхсайы. Мæскуымæ, аспирантурæмæ. 
Серго аивæй бакаст Муратмæ. Афтæ йын зæгъынмæ хъавыд: 
уый та куыд, чызгимæ рагæй зонгæ куы дæ, уæд ын йæ зæрдæйы 
уаг æмæ йæ фæндтæ куыннæ бамбæрстай? 
Мурат та йæ сæр йæ риуыл æруагъта, афтæмæй хъуыдытæ 
кодта: «Ирон ракæ-бакæтæ, ирон расай-басайтæ». 
Уæдмæ та Серго Дзантемырмæ баздæхт: 
— Æз куыд æнхъæл дæн, афтæмæй цыма чызг æмæ лæппу кæ- 
рæдзийы зæрдæ зонынц. Дæ уавæр дæр æмбарын, дæ бынаты алчи- 
дæр зæгъид, фыццаг фæзындæн разыйы дзуапп куыд раттон, 
зæгъгæ. Фæсдуары лæдзæг куы нæ у, мыййаг. 
Фыд йæхимидæг ратыхсти, рамæсты, Серго йын йæ фæдфæли- 
вæн митæ кæй бамбæрста, уый фæдыл. 
— Нæ мæ уырны, æмæ ды мæ бинонты хъуыддæгтæм мæнæй 
дæсныдæр уай! Цы хъуыддаджы тыххæй æрбацыдыстут, уый 
300 

хуымæтæджы арадзур-бадзуртæй аразгæ нæу. Ахсджиаг хъуыд- 
дæгтæ афтæ рогæн нæ фæлыг кæнынц. 
Серго бамбæрста, сæ фысымтæ зындзырд кæй сты, уый. Фæлæ 
чызгджын тыхджын вæййы, курæг — æдых æмæ та лæгъстæгæ- 
нæгау сдзырдта: 
— Дæ хорзæхæй, Хуыцауæй курæгау дæ курæм, цы мыг- 
гаджы номæй рацыдыстæм, уыдоны номæй. Курæг паддзахмæ 
дæр цыдæуы... 
— Æндæр дзуапп раттын мæ бон нæу. Мæ хæдзары хистæр 
уæддæр дæн. Æмæ æрмæст мæ хæдзары нæ — æндæр кæмдæрты 
дæр мæ уынаффæ дзырддаг никуы вæййы. 
Мурат сæргуыбыр æмæ къæмдзæстыгхуызæй æнхъæлмæ каст, 
кæд ацæудзысты, уымæ. Серго, æвæццæгæн, бамбæрста лæппуйы 
зæрдæйы ахаст æмæ фæсмонгæнæджы хъæлæсы уагæй загъта: 
— Хатыр бакæнут, кæй уæ батыхсын кодтам, уымæй. Стыр ха- 
тыр. Хæрзизæртæ раут, фæрнæй цæрут,— æмæ сыстад йæ бы- 
натæй. 
Уый бафæзмыдта Мурат дæр. Чызджы фыд йæ сæр хæрдмæ 
фæхъил кодта, агуывзæйыл фæхæцыд æмæ загъта: 
— Ацы сидт бануазæм. Уæ цæрæнбонты тыххæй у. 
Серго нуазæн йæ къухмæ систа: 
— Уæ салам бирæ. Арфæйаг ут, уæ цард, уæ хъуыддæгтæ 
уæхи фæндиаг уæнт,— агуывзæ йæ дзыхыл сдардта.— Ныр цæуæм, 
банафон и. 
— Иу къахдзæф дæр нæ, цалынмæ æртæ сидты фæкæнон, уæд- 
мæ,— фидарæй загъта Дзантемыр æмæ та нуазæнтæ байдзаг код- 
та... 
Мад æмæ чызг уазджыты уæлхъус алæууыдысты. 
— Мæ къонайыл, куы фестадыстут! Æз та ма хъарм хæринаг 
ацæттæ кæнынмæ хъавыдтæн,— дзырдта хæдзары æфсин.— Кæд, 
мыййаг, нæ фынгæвæрд уæ зæрдæмæ нæ фæцыди. Сымах аккаг 
кæм уыдаид æмæ хатыр бакæнут... 
Уынгмæ куы рацыдысты, уæд Серго Муратæн зæрдæтæ ’вæрд- 
та; 
— Тыхсгæ ма кæн. Афтæтæ вæййы. Ирон митæ, ирон ныхæстæ. 
Курæг цагъар у, фæзæгъынц, дæттæг — æлдар... 
«Ацы бинонтæ, уæлиæуттыл чи хæцы, уыдонæй сты, æнхъæл- 
дæн. Тæрсын, тæрсын,— хъуыды кодта Мурат.— Гъе æрмæст 
æгады бынаты баззайын дæр цас бæллиццаг у...» 
* * * 
Иукъорд боны фæстæ Мурат æмæ Чабæхан уынджы фембæл- 
дысты. Мурат ын йæ хабæрттæ ракодта, сылгоймаг æм йæ чысылго- 
мау цæстытæй бахудт: 
— Фехъуыстон алцыдæр. Мæсты ма кæн. Нæ зоныс ирон 
митæ... 
— Нæ, нæ, хæларзæрдæ адæмы ныхас афтæ нæ вæййы. Цыма 
тыхгæнæг бацыдыстæм... 
— Чызг мын радзырдта, Сымах куы ацыдыстут, уæддæр ма 
бирæ фæныхас кодтой. Уыдон дæр бамбарæн ис. Алчидæр фæтæр- 
301 

сы фæрæдийынæй. Мæсты ма кæн. Уæдæмæ та ноджыдæр барви- 
тæм минæвæрттæ. 
— Æз — нал. 
— Ды дзы фыццаг хатт дæр нæ хъуыдтæ. Тæтæри æмæ сæ 
Фатъимæты бар уадзæм. 
— Гъемæ кæд æнæ мæн хъуыддæгтæ кæнынц, уæд кæнæнт. 
Æз «нæгъ» дæр нæ зæгъдзынæн æмæ «о» дæр. 
— Уыдæттæ-ма ныууадз, фæлæ абон Залихан махмæ уыдзæн, 
æмæ-иу фæзын. Дæ уындмæ йæ былыцъæрттæ хæры. 
Мурат хъуыдытыл фæци. Чызджы фенын æй фæндыд. Уыцы 
изæрæй фæстæмæ сæм нал уыди. Фæлæ йæ маст нæма байсыст, 
æмæ æбæрæг дзуапп радта: 
— Фендзынæн... 
Мурат Залиханы баййæфта Чабæхантæм. Чызг та ацы хатт 
дæр уыдис хæрзарæзт. Фæлурс сырх зæлдаг, урс æмæ аервхуыз 
дидинæгджын хъуымацæй къаба æвæджиау хорз бадти йæ хæрз- 
конд гуырыл. Йæ къæхтыл урс-урсид лак туфлитæ, хъуырыл — 
сызгъæрин медальон. Алцыдæр уыдис нывыл, æрмæст сыгъзæрин 
хъуссæджытæ йæ чысылгомау хъустыл зындысты æгæр егъау. 
Фындзы бын кадавар сау хилтæ бæрæг дардтой, æмæ-иу сæм Му- 
рат куы фæкомкоммæ, уæд-иу йæхинымæры ахъуыды кодта: «Нæ, 
уæддæр ын æнæ налат хос нæй». Бирæ фæбадтысты, фæныхæс- 
тæ кодтой. Æмæ Мурат бамбæрста: фыды ныхас, æцæгдæр, 
гуымыдза уыд, æмæ чызг старсти, минæвæрттæ сæм куынæуал 
барвитой, уымæй.Фæлæ царды арæх куыд вæййы, афтæ лæппу цы- 
дæр хабæрттæ не’мбæрста. Мурат цыдис æмæ нæ цыдис Залиханы 
зæрдæмæ. Куы йæм æрхатыдаиккой йæ фыд æмæ йæ мад, уæд сра- 
зы уыдаид. Фæлæ йæ уавæр, йæ зæрдæйы ахаст афтæ уыдысты, 
æмæ фыд æмæ мад «нæгъ», зæгъгæ, куы ныллæууыдаиккой, уæд 
йæ ныййарджытæн нæ загътаид, æз æрмæстдæр Муратмæ цæ- 
уын, зæгъгæ. Чызг ма æнхъæлмæ каст æндæр кæмæдæр, хуыздæр, 
цæрæгдæр æмæ сæрæндæрмæ, бæрзонддæр бынаты бадæг чи уы- 
даид, ахæммæ. Фæлæ уындæй, кондæй йæ зæрдæмæ чи цыди, 
мой кæмæ скодтаид, уыдонæй иу дæр ахæм нæ уыд. Иудзырдæй 
Залихан Мураты фæдыл йæхи нæ мардта. Фæлæ æдас дæр нæ 
уыд^ мыййаг, уымæй дæр æнæхай куы фæуа. Ахæм сæйдтытæ 
ма йыл æрцыди. Стæй уадз æмæ цæуой минæвæрттæ дæр. Уый 
æгады хос нæу. Æмæ лæппуйæн загъта: 
— Мамæ æмæ папæ дæр хъуамæ сразы уой. Фæлæ сæ бамбар. 
Мæ фыд фидар æгъдæуттыл хæст у, рог митæ нæ уарзы. Мæсты 
йæм ма кæнут. Уæвгæ уæ куыд фæнды, афтæ... 
Æмæ та ногæй фæцыди Серго минæвар. «Кæрæдзийы нæма 
бамбæрстам, нæма баныхас кодтам, фенын нæ кæй хъæуы, уыдо- 
нимæ нæма сæмбæлдыстæм. Бæрæг бæлвырд ныхас нæма зæгъдзы- 
стæм»,— ахæм та уыди Дзантемыры дзуапп. 
Ацы хатт Тæтæри дæр бамæстджын. Хъыг ын уыд, цавæрдæр 
горæтаг хъалтæ йын йæ минæварæн дыууæ хатты дзуапп кæй 
нæ радтой, уый. 
— Афтæтæ вæййы, афтæтæ,— дзырдта Фатъимæт Тæтæри- 
йæн.— Фыццаг заманы дæр-иу афтæтæ кодтой. Уыцыиу балæудæй 
302 

чи ницæмæн фæбæззы, ахæмтæ фæдæттынц сæ чызджы. Кадджын 
адæм та сæхимæ хатын фæкæнынц. 
— Æмæ уæд уый фæстæ цытæ кæндзыстæм уыцы кадджын 
адæмимæ?— фарста Тæтæри. 
Цыдæриддæр уыди, уæддæр та дыууæ къуырийы фæстæ сфæнд 
кодтой минæвар арвитын. Уыимæ ацы хатт бацагуырдтой, Зали- 
ханæн хæстæг чи уыд, ахæмы. Цæвиттон, Бердзентæ æрæджиау 
базыдтой, Мырзахъулты Знауыр æмæ Залиханы мад хо æмæ æф- 
сымæры цот кæй сты, уый. Тæтæри Знауырæн хабар бамбарын код- 
та, æмæ лæг «дыууæ» нал загъта. Æртыккаг бон, хуыцауæхсæвы, 
минæвæр ацыди горæтмæ. Сиахс æмæ кайыс, иннæ ахæм хо 
кæрæдзиуыл бацинтæ кодтой, кæрæдзийæн сæ хабæрттæ фæкодтой. 
Минæвар загъта йæ цыды сæр, ракодта Мураты бинонты хабæрт- 
тæ, раппæлыди сæ: кусæг хæдзар, адæмæн — уарзон, хъæуы — 
нымад. 
Чызг дæр æмæ мад дæр Знауыримæ ’нæфсæрмæй бадтысты 
стъолы уæлхъус æмæ кæрæдзийы дзыхæй ныхас истой. Рафæрс- 
бафæрс кодтой Знауыры. Чи фыдæй фарста, чи мадæй, чи, сæ 
хæдзар цавæр у æмæ дзы дзаумайæ цы ис, уыдæттæй. Суанг 
сæм фосæй цытæ ис, уымæй дæр. Мураты кæстæртæ сабыр сты 
æви фыдуаг? Цытæ кусынц, цы фæндтæ сам ис ? Мыййаг, Зали- 
ханы Муратæн куы радтой æмæ горæты куы ’рцæрой, уæд сæм куыд 
арæх цæудзысты? Æмæ цы кæ фарстой, цы нæ койтæ кодтой. 
— Лæппу, мыййаг, сахъат нæу? Цыдæр къæсхуыртæ æмæ 
фæлурс у. Кæд сæ бинонтæ дæр исты сахъат сты? Кæд сæм рæу- 
джыты низ хæццæ кæны?— фарста мад. 
Знауыр куыд фæстæмæ дис кæнын райдыдта. Уый куыд бамбæр- 
ста, афтæмæй йæ хæстæджытæ, хуымæтæг адæмы цардыл чи нал 
æрвæссыд, ахæмтæ уыдысты. 
Лæг фæстæмæ аздæхт æнæ хуызæнæн дзуаппæй æмæ, Тæтæри- 
имæ хибæрæй куы ’рбадтысты, уæд йæ хъуыдыйы цы уыд, уыдон 
ын фæдзырдта... 
— Хорз бакодтай, дæ зæрдыл кæй æрлæууыдтæн, уымæй. Мæ 
сиахс æмæ дын мæ хойæ цы зæгъон — нæ зонын. Тынг хорз адæм 
сты, тынг хъæздыг. Иудзырдæй мæ цармæ скæсын кодтой. Уый 
æнхъæл сын нæ уыдтæн. 
Акæс-ма, æз горæтмæ не ’фтын, уыдон — ардæм. Хæстæджытæ 
дæр алы рæтты куы фæцæрынц, ноджы ма сæ иутæ дæле куы 
аззайынц, иннæтæ уæлиаумæ куы сфардæг вæййынц, уæд та 
уæлдайдæр. Уыдон уæллæгтæй сты, æз — дæллæгтæй. Рагæй уæ 
зонын æмæ сымах дæр махау, дæллæгтæй стут æмæ нæ хатын, куыд 
цæрдзыстут, уый. Бамбар мæ, Тæтæри, Æркастæн сæм æмæ мæ- 
лæты дзуаппæй дзураг адæм сты чызгæй; мадæй... Мæхинымæры 
хъуыды кодтон, зæгъын, адон афтæ куы дзурой, уæд куыд цæрдзы- 
стут? Ахъуыды кæнут. Куы зæгъын, хорз адæм сты, хъæздыг 
адæм, нымад. Гъе фæлæ уыдон уæллæгтæй, мах — дæллæг- 
тæй æмæ... Тæтæри, дæхæдæг хуыздæр зоныс... Кæй зæгъын æй 
хъæуы, ахæм ахуыргонд дохтыр хæдзары куы уаид, уæд гъе, 
ды дæр зæронд, æз дæр зæронд, æмæ-иу нæм фæкæсид, уæдæ... 
— Уæ, нæ низтыл ма нын æфтаугæ ма бакæнæд, æндæр... 
— Цас арæхстæн, уый бæрц дзырдтон, бæргæ, фæлæ, <чк- 
зоз 

са-ма, уыдон дæр, æвæццæгæн, кæрæдзийы нæма бамбæрстой; мæ- 
нæ,дам, ма ахъуыды кæнæм. Иу мæй, дам, ма багæдзæ кæнут. 
Кæй зæгъын æй хъæуы, Мырзахъулы фырт йæ хæстæджытæм 
цытæ фехъуыста, уыдон се ’ппæт нæ радзырдта Тæтæрийæн. 
Фæлæ йын афтæ дæр куыд загътаид: «Мауал арвит минæвар, 
мæ зæрдæмæ нæ фæцыдысты». Иуæй, йæ хæстæджытæ, иннæмæй 
та Тæтæри дæр иæ рагон зонгæ у, йе ’мхъæуккаг, йæ хæлар. Æмæ 
уымæн дæр гæды ныхæстæ куыд ракодтаид? 
Мурат куы базыдта, ацы хатт дæр та Залиханы бинонтæ ра- 
зыйы дзуапп кæй нæ радтой, уый, уæд йæхимидæг мæстæй рафых- 
ти. Хардзау кæсын дæр æм райдыдта, кæй нæ разы кæнынц, 
уый. 
«Ау, уый та куыд?— хъуыды кодта лæппу.— Кæд сæ нæ фæн- 
ды, уæд «нæгъ» дæр дзуапп у. Сæ дуæрттæ сын мæ сæрыл куы 
нæ бахастон, мыййаг... Æви кæд ныййарджытæ чызджы фæндоныл 
«дыууæ» зæгъынц? Æмæ уæд æз дæр мæ худы бын лæг дæн æмæ 
фендзыстæм». 
6. 
Æхсæвæрафон газеты редакци исын 
рлйдыдта партийы Центрон Комитеты 
пленумы документтæ хъæууон хæдзарад дарддæр рæзын кæныны 
тыххæй. Мурат уыцы æхсæв редакторæн æххуысгæнæг уыд æмæ 
ныр документтæ касти типографимæ æрвитыны размæ. Цы хат- 
дзæгтæ дзы уыдис, уыдон йæ зæрдæмæ цыдысты. 
Дыккаг бон газеты кусджытæ иуцалдæрæй ацыдысты рай- 
онтæм, Пленумы уынаффæты фæдыл адæм цы дзурынц æмæ цы 
аразынмæ хъавынц, уымæ байхъусыны тыххæй. 
Мурат ацыди Тæгæрдонмæ. Йæ райгуырæн хъæумæ ныххæццæ 
дыууæ изæрастæу. Ауызби ма бадти сæ кулдуары цур. Мурат 
зæронд лæджы фарсмæ йæхи æруагъта. 
— Дыууæ боны радиомæ хъусын. Уынаффæтæ мæ зæрдæмæ 
цæуынц. 
— Æз дæр уый фæдыл æрцыдтæн. Ныффыссын мæ хъæуы нæ 
районыл. 
— Уый бæззы, кæд æндæр кæуыл фыссат, уый нал ис, уæд. 
— Ис, фæлæ... Бексолтан, дам, фæлдахын райдыдта, зæ- 
гъынц,— сабыргай, къахæгау, загъта Мурат æмæ Ауызбимæ зу- 
лаивæй бакаст. Лæппу зыдта: зæронд лæг нæ уарзта Бексолта- 
ны. Уыцы хъуыддагæн йæ аххосæгтæ дæр æмбæрста. Ауызби рагæй 
дæр фыдæх рахаста уымæн йæ ныййарджытæм æмæ уыцы цæстæй 
касти сæ фыртмæ дæр. Зæронд лæг ма Бексолтанмæ мæсты 
уыд, Мурат æмæ Мисурæты кæрæдзийæ кæй фæхицæн кодта, 
уый тыххæй дæр. Уыдис ма ноджыдæр иу хъуыддаг. Ауызбийы 
низтæ сæ быны куы скодтой, уæд колхозы парторджы куыст 
ныууагъта. Фæлæ сæ районы уымæй зæронддæр коммунист кæй 
нæ уыди, ноджы бирæ азты дæргъы, цалынмæ ма райкомы фыц- 
цаг секретарь Алыксандр уыд, уæдмæ уый цæстдард æмæ рæв- 
дыдæй хайджын ка*й уыдис, ныр та иуцасдæр рохуаты кæй аззад 
304 

уымае гæсгæ йæхи æнкъардта æфхæрдау. Гъе, Муратæн дæр 
ахæм дзуапп тынгдæр уымæн радта. 
— Цавæрдæр æмбырды, дам, Алыксандры куыст фаудта, зæгъ- 
гæ, мын радзырдæуыд. Бексолтанæй зæгъын. Фыд йæ цоты куы 
фауа — фидауы йын. Фырт йæ фыды — нæ фидауы. Искуы 
искæйы бынаты куы æрбадай — макуы бафлу, дæ размæ чи куыс- 
та, уый. 
Дыккаг бон райсомæй Мурат бацыд Бексолтаны кусæнуатмæ. 
Райкомы секретары раз уыди газет Пленумы документтимæ. Касти 
сæ æмæ кърандасæй хæххытæ кодта, ахсджиагдæр æм чи каст, 
уыцы бынæттæ. 
— Хъæбæр уынаффæ у. Чи никуыма уыд, ахæм. Хъæууон 
хæдзарадæн разамынд дæттыны хъуыддаджы æнæхъæн революци! 
Æнæхъæн! Афтæ куы ахæсса, уæд нæ иу-фондз азмæ зонгæ 
дæр ничиуал бакæндзæни,— дзырдта Бексолтан. 
Мурат йæ кæддæры æмкусæгæй æндæр ныхас фехъусын æн- 
хъæл дæр нæ уыд. 
— Аххосæгты тыххæй Никитæ Сергеевич куыд æргомæй дзуры! 
Хъус-ма, хъус,— æмæ кæсын райдыдта Хоущевы докладæй хицæн 
бынæттæ.— Уæдæ цы кæнын хъæуы, уый дæр хъæбæр бæлвырдæй 
загъд у. 
— Мæнæн бахæс кодтой, Пленумы уынаффæты фæдыл колхо- 
зонтæ цы дзурынц, сæхимæ цы хæстæ исынц, уыдоны тыххæй 
иу-дыууæ ныхасы ныффыссын. 
— Газет цы зæгъа æмæ мах цы нæ бакæндзыстæм,— хъазгæм- 
хасæнты дзуапп лæвæрдта Бексолтан.— Фен, азил.Райсом хъуыд- 
дæгтæй мæ хъуырмæ уыдзынæн, иннæбон та сæмбæлдзыстæм. Ацы 
æмбисонды уынаффæйыл хъæбæр бакусын и мæ зæрды. Пълантæ 
кæнынмæ бавнæлдтон, мæнæ-ма кæс,— æмæ цалдæр гæххæтты 
сыфы равдыста алыхуызон фыстытимæ.— Дзамболатмæ Мæс- 
куымæ дæр адзырдтон. Мæ хъуыдытæ йæ зæрдæмæ фæцыды- 
сты. 
Мурат райкомæй куы рацыд, уæд тигъмл скъоламæ хæстæг 
хæрхæмбæлд фæци Мисурæтимæ. Сылгоймаг стъæлфæгау фæ- 
кодта, æрлæууыд æмæ Муратмæ æнхъæлмæгæсæгау ныккасти. 
Уый уыди сæ фыццаг фембæлд, Мисурæт мой куы скодта, уæ- 
дæй нырмæ. Лæппуйы зæрдæ змæлæгау бакодта, бакастæй та зын- 
ди афтæ, цыма йын сылгоймаджы фенд нæдæр æхсызгон уыдис, 
нæдæр хъыг. Фыццаг фембæлды тарстæй йе’муд æрцыдис Мису- 
рæт дæр. Фæлæ ма уæддæр, къуыттыйау, æдзæмæй лæууыди. 
Мурат та йæм каст æмæ йыл йæхинымæры дис кодта. Æф- 
сырдхуыз, къæсхуыртæ, цыма йæ фæстаг хатт куы федта, уæдæй 
нырмæ иу-ссæдз азы рацыди... Цæсгомыл фæзындысты лыстæг 
æнцъылдтæ, цæстыты цæхæр бамынæг. Кæддæр æй йæ зæрдæйы 
хъæлдзæг ахасты тыххæй зæрватыкк хуыдтой. Ныр та... Сылгоймаг 
бамбæрста лæппуйы хъуыдытæ. 
— Дис мыл кæныс? Ды та бынтон слæг дæ. Срæсугъд...— 
лæмарæгау сдзырдта Мисурæт. 
— Рагæй да* нал федтон... 
20 Кумрдц фырт 305 

Сылгоймаг ма иуцъусдуг сагъдауæй алæууыди, стæй згъорæгау 
аивгъуыдта. 
Пугач партийы райкомы «Победæ»-йыл куыста дыууæ азы 
бæрц. Фондз азы размæ дæр ма нудæсаздзыд лæппу ахуыр код- 
та скъолайы æстæм къласы. Иуахæмы йæ историйы ахуыргæнæг 
урочы бафарста: «Æстдæсæм æнусы Уæрæсейы паддзахы ныхмæ 
чи тох кодта, уыдонæй кæй зоныс?» 
Лæппу сыстад, сагъæсгæнæгау алæууыди, банхъæлмæ касти, 
кæд ын исчи йæ хъусы исты бацæгъдид, зæгæгæ, фæлæ йæ ацы 
хатт хъуыдыгæнæг нæ фæци. Æмæ уæд йæхи фæныфсджындæр 
кодта: 
«Æстдæсæм æнусы Уæрæсейы пролетариат тох кодта паддзах. 
Никъалайы ныхмæ. Сæ разамонæг та уыдис хъæбатыр больше- 
вик Емелья Пугач». 
Къласы ахуыргæнинæгты худынæй къултæ змæлыдысты. Уыцы 
бон Гæбæзаты Сахълæуы фырт Хайлойыл йе ’мбæлттæ баныхæ- 
стой ног ном: «Пугач». Лæппуйæн йæхи зæрдæмæ дæр фæцыд уы- 
цы ном. Гъе афтæмæй Хайло Пугачæй баззад. Ахуырмæ æмхиц 
кæй нæ уыд, уый фыдæй уыцы аз скъолайæн хæрзбон загъта; 
иуцасдæр æгуыстæй арауай-бауай кодта, стæй сæ хъæуы клубы 
кафджыты къордимæ фæиу. Кафынмæ фыдрæвдз уыди, фæлæ ма 
йæ уæддæр исты архайын хъуыди, мызд цæмæй истаид, уый тых- 
хæй, æмæ шофыры курсытæм бацыди. Каст сæ куы фæци, уæд 
ын хойраджы комбинаты йæ бар бакодтой зæронд уæзласæн 
машинæ. Æнæзивæг, кæм хъуыди, уым йæ дзыхыл.хæцын чи фæ- 
рæзта, ахæм лæппуйы хуызæн фæкаст Пугач комбинаты хæдзара- 
ды хицау Дзæрæхмæтмæ. Æмæ йæ банымыгъта йæ фыртæн. Пугач 
разынди коммæгæс æмæ сæрæн. Уыцы миниуджытæ та бабæззы- 
дысты Бексолтанæн йæ хæдзары хъуыддæгты дæр. 
Мæнæ та сæм ныр дæр фæзынди боны фыццаг æмбисы. Бек- 
солтан райкомы бюройы æмбырды бады æмæ изæрæй раздæр не 
суæгъд уыдзæни. Пугач та ардæм разгъордта, кулдуары æдде йæ 
машинæ фæуагъта æмæ агуыридурæй арæзт хæдзары фарсмæ 
сæрдыгон цæрæны бамидæг. 
— Истæуыл тыхсæм? 
— Дæ рын бахæрон, Пугач, уæддæр ма нæ ды æрхъуыды 
кæныс,— дзырдта Дзæрæхмæт.— Æндæр нæ лæгæй хæдзарæн — 
аба-бау! 
— Мæ бон та цас у, фæлæ уæддæр..—Уыцы ныхæстæ куыд 
кодта, афтæ Мисурæт уатæй рахызт. Йæ сывæллон рынчын уыд 
æмæдыккаг бон куыстмæ нæ ацыди. Пугач йæ пинджаччы дзыпмæ 
нывнæлдта æмæ дзы урс гæххæтты тыхтæй систа дыууæ цъындайы. 
— Мисурæт, уыдон сæрмагондæй дæуæн. Импортнитæ! Ме’рд- 
хорд сæ Берлинæй æрбаласта, Ракæс-ма,— æмæ цирчы артистау 
306 

йæ къух хæрдмæ фæхъил кодта, цъындатыл бафу кодта, æмæ 
уæлдæфы сфæйлыдтой. 
Дзæрæхмæт йæ мидбылты бахудти. 
— Пугач, ме ’рыгон бонты мын мæ зæрдыл æрлæууын кæныс. 
Лæг дæ ’мæ лæг! Гъæйтт-мардзæ лæг! 
— Бæргæ, бæргæ! Ды куыд хъуыды кæныс, Бексолтан Дза- 
рахметович дæр афтæ куы хъуыды кæнид... 
— Уый дæр нæ уынаффæйыл дыууæ нæ зæгъдзæни. 
Фаризæт фынг арæвдз кодта, лæппу йæ къухтæ ахсадта, 
æмæ, хи бинойнагау минасы уæлхъус æрбадти. Дзæрæхмæт та 
йын ныхæстæ кодта. 
— Джеуæргуыбатæм дæр бирæ нал ис, рæвдз та ницæмæй 
стæм. Уæдæ сымахмæ дæр цы уыдзæни. 
— Ахицæн. Нымай, конд у,— Пугач цъус æнæдзургæйæ алæу- 
уыд, йæ къæбут аныхта æмæ загъта:— Кусæрттæгтæ алы бон 
дæр бæргæ уаид. Иу хъуыддаг ис. Фæлæ... Нæ уæндын... 
— Зæгъ æй, мæнæй та цы ’фсæрмы кæныс. 
— Арæбын, райпойы уæд та фосцæттæгæнæджы бынат... Нæ 
дыууæтæ дæр мæнæ афтæ цæриккам,— æмæ Пугач йæ армытъæ- 
пæны тигъæй йæ хъуырмæ ацамыдта. 
Дзæрæхмæт ахъуыды кодта: «Ацы аферистгонд махмæ дæр 
йæ цæст дарид». 
— Иу лæгæй æз дæ фæндоныл разы,— йæ рахиз цæст 
ныкъулæгау фæкодта Дзæрæхмæт. 
— Уæдæ фезгъорын,— Пугач ма фынджы ’рдæм фездæхти, 
дзидзайы кæрстытæ фелвæста, газеты скъуыддзаджы сæ атыхта, 
йæ машинæйы абадт æмæ райкомы балæууыди. 
Колхозты разамонджытæ райкомы агъуысты тыргъты æнхъæл- 
мæ кастысты, бюромæ сæм кæд фæсиддзысты, уымæ. Колхоз 
«Кавказ»-ы сæрдар, рæстæмбис ас, хæрзхуызтæ адæймаг Тасо 
кæйдæртимæ къуымрæбын лæууыди æмæ ныхæстæ кодта.Пугачы 
куы ауыдта, уæд æм йæ къух радта. 
— Пугач! Кæдæй-уæдæй ма! 
Шофыр иннæтæн дæр сæ къухтæ райста, стæй уæд Тасомæ 
фæрсæгау бакасти. Сæрдар æй бамбæрста æмæ йæ фæдыл хибар 
ранмæ рацыди. 
— Дзæрæхмæт дæм æрвиты, кæд, дам, дын рæстæг ис, уæд, дам, 
уал нæхимæ рауай. 
— Бузныг, стыр бузныг. Куыдтæ цæры мæ зæронд æрдхорд? 
Истæмæйты архайынц? 
— Мæ зæрдыл мын æрлæууын кодтай... Знон мæм æхца.рад- 
та, æмæ сын æртæ килæйы дзидза горæты базарæй æрластон... 
— Исчидæр ма афтæ кæны?— Тасо уайдзæфгæнæгау бакасти 
Пугачмæ, йæ дзыппæй блокнот æмæ ручкæ систа æмæ афыста: 
«Гæбæц, ацы лæг дын цы зæгъа, уый бакæн». Блокноты сыф 
раскъуыдта æмæ йæ Пугачмæ радта.— Цæугæ, ссар Гæбæцы æмæ 
ралас... иу-æртæ фысы. Иу дзы сæрмагондæй дæхицæн. Дзæ- 
рæхмæтæн та-иу арфæтæ ракæн. 
307 

Колхоз «Кавказ»-ы сæйраг бухгалтер, иу-дыууиссæдзаздзыд 
бæзæрхыг лæг, æркасти, Пугач æм цы гæххæтт радта, уымæ. 
— Цы дæ хъæуы? 
— Кусæрттæгтæ. Æртæ. 
Бухгалтер æнæдзургæйæ гæххæтт рафыста, йæ астæуыл æй 
аскъуыдта æмæ йын йе’мбис радта шофырмæ. Уым амынд уы- 
дис, цыма Пугач колхозы кассæмæ бафыста æртæ фысы аргъ. 
— Мæнæ-иу ацы гæххæтт фермæйы хицаумæ ратт,— æмæ 
ма Гæбæц иу гæххæтт рафыста.— Дæхимæ чи ис, уый дæр-иу æм 
равдис, æрмæст æй уымæ ма ныууадз. 
Пугач фæцагайдта уæтæртæм. Куыддæр фæцæйхæццæ кодта, 
афтæ бурбын фосгæс куыдз рæйгæ йæ размæ ралæбурдта. Пу- 
гач йæ машинæйы цыд фæсабырдæр кодта, рудзынджы авг æмбисы 
онг æруагъта æмæ сдзырдта: 
— Абырæг, Абырæг! Æз та дын хуын æрбаластон. 
Куыдз базыдта, чи фæзынд, уый. Йæ рæйынæй фæхъус, йæ къæ- 
дзил батылдта, йæ мукъутæ базмæлын кодта хатыр курæгау, 
æмæ машинæйы фæрсты хъузонау азгъордта. 
Пугач машинæйæ куы рахызти, уæд æм Абырæг зылынджынау 
йæхи баласта йæ къæдзил тилгæ. 
— Абырæг, Абырæг! Хорз куыдз дæ ды, хъахъхъæнæг. Тынг 
хорз,— æмæ куыдзы рагъыл йæ къух æруагъта.— Ахæр,— æмæ 
йын йæ разы æрæвæрдта, фынгæй цы дзидзайы кæрстытæ рахаста, 
уыдон. 
Уæдмæ уазæгмæ ракасти фермæйы хицау, æнæдаст бæрзонд 
лæг пæлæхсар нымæт худы. 
— Пугач куы дæ уый! Куыд æрæгмæ нæм зындтæ ацы хатт? 
— Уæллæ-гъи, адæймаджы йæ уд исынмæ дæр нал февдæлы. 
Æхсæвæй-бонæй... 
— Афтæ, афтæ... 
— Мæнæ, гъа, цавæрдæр уазджытæ та, дам, æрбацæуынц, 
кæнæ Гуырдзыйæ, кæнæ Кæсæгæй. Хæйрæг сæ базонæд, кæд Афри- 
кæйæ сты, уæддæр,— æмæ Пугач фермæйы хицаумæ радта, кол- 
хозы сæйраг бухгалтер ын кæй рафыста, уыцы гæххæтт.— Мæнæ 
уый та, æхца бафыстон, уый гæххæтт, æрмæст æй дæуæн нæ дæт- 
тын. Цы нæ ваеййы... 
— Афтæ, афтæ,— сдзырдта та фермæйы хицау.— Марадз, 
мæ фæдыл рацу,— йæхæдæг, фос кæм уыдысты, уыцырдæм аз- 
дæхти. 
Пугач дæр йæ машинæ фосы цурмæ батардта. 
— Равзар,— загъта фермæйы хицау. 
— Цæй, цы сæ равзар-бавзар кæнон! Сæ хуыздæртæй мын 
фæбырын кæн, æмæ ахъуытты уон. 
Æртæ сахаты дæр нæма рацыди, афтæ Пугач фæстæмæ бами- 
дæг ис Дзæрæхмæты кæрты. Дыууæ фысы раласта машинæйы фæ- 
стаг бадæнтæй, æртыккаджы чысыл раздæр фæуагъта сæхимæ. 
— Нæ загътон, нæ! Дæуæй сæрæндæр Иры дзыхъхъы нæма 
уыдис!— æппæлыдис Дзæрæхмæт Пугачæй. 
308 

* * * 
Мурат фистæгæй зылди Тæгæрдоны районы быдыртыл. 
«Ирыстон»-ы колхозы хуымтæ куы фæцæйцыдис, уæд хъри- 
хъуппыты хал фæдисонау аленк кодта йæ сæрты. 
Чи зоны æмæ уымæлгомау, æбæркад фæззæджы комы тæф 
кæнæ та хърихъуппыты фæдисхъæр æмæ йæ фæллад зæнгты къуыр- 
ма рыст, науæд та уыдон се ’ппæт дæр иумæ Мураты зæрдæйыл 
æфтыдтой æнтъыснæгдзинад. Æрæмысыди, фыццаг хатт респуб-' 
ликон газеты кусын куы райдыдта æмæ йæ районы тыххæй статья 
куы ныффыста, уыцы рæстæджытæ. Уæд ын Мырзахъулты Зна- 
уыр быдыры загъта: «Ацу æмæ кæс. Дæ хъустæ ныхгæн, кæсгæ 
фылдæр кæн. Мæнмæ бригадир куы фæдзуры, уæд ын йæ комы 
батутæ кæнын, уый та сæрдарæн афтæ бакæны, сæрдар та рай- 
комæн. Райком кæй асайы, ахæмтæ дæр дзы разыны»... 
Цалынмæ «Ирыстон»-ы хуымтæм хæццæ кодта, уæдмæ лыстæг 
сасирæй луарын райдыдта фæззыгон уазал къæвда. Мурат ных- 
хуылыдз, афтæмæй сæмбæлди Знауырыл, иукъорд адæймаджы 
кæм æрбынат кодтаиккой, ахæм мусонджы раз. Знауыр æппын- 
дæр нæ аивта. Раздæрау къæсхуыртæарæзт, æмпъызтытæ 
дзаумæтты. Æрмæст йæ ныхасы уаг ацы хатт ныфсджындæр уыди. 
— О-о, Муратджан! Æнхъæлдæн, ныууымæл дæ. Ныртæккæ 
дын æз мæ галуаны арт акæндзынæн. Цом-ма мидæмæ, Мæнæ 
уал бандоныл æрбад. Уæллæ-гъи, кæддæр дæ чысылтæ афхæрд- 
тон.— Знауыр къонайы хус хæтæлтæ ’мæ къæцæлтыл спичкæ ба- 
дардта.— Хъуыды ма кæныс? Дзæрæхохты Хадзымураты кой 
дæр ма дын куы ракодтон. Уæвгæ, уый фæстæ мæ зæрдæмæ 
фæцыдтæ, бæгуыдæр. Дæ фыстытæ дын куы бакастæн, уæд.Уæдæ! 
Лæджы гуыппытæ кæныс. Акса-ма, цы æвæджиауы уынаффæ нын 
рацыди! Ныр дæуæн дæр æмæ мæнæн дæр фенцондæр уыдзæн. Уæд 
та нæ чидæртæ, æвæццæгæн, зыгъуыммæ ’мбæрстой. Акса-ма, 
парти йæхæдæг зæгъы, нæ низ цавæр у æмæ йæ куыд дзæбæх 
кæнын хъæуы, уый. Æз афтæ хъуыды кæнын уынаффæйы фæ- 
дыл. Рæдигæ Хуыцау дæр кæны, æндæр гъеныр мæн хуызæн 
гæмхетты цæмæн сфæлдыста? Цæмæн хъуыдтæн? Раст дзурын, 
Муратджан?— æмæ лæппумæ фæрсæгау ныккасти. 
Колхозоны ныхæстæ Муратæн уыдысты удфидардзинады гуы- 
рæнау. 
Æмæ йын дзуапп радта: 
— Колхозы тыххæй раст дæ, дæхи тыххæй — нæ. 
— Æвæццæгæн.Фæлæ, гъе, хъуыддаг хид калынмæ куы ’рцæ- 
уы, уæд бирæ нал вæййæм. Æргом ныхас куы фæхъæуы, уæд 
бирæтæ сæхи фæскъуымтæм аласынц. Хæсты ахæм налат знагыл 
цæмæн фæуæлахиз стæм? Махæн-иу къамандир «размæ» куы 
загъта, уæд-иу æмхуызонæй алæгæрстам. Уæлдай ракæ-бакæтæ нæ 
зыдтам. Ам та... О, иу хъуыды мæм ис. Мæнмæ гæсгæ, тынг- 
дæр аргъ кæнын хъæуы, æрмæст кусгæ нæ, фæлæ ма куысты 
сæрыл дзургæ дæр чи кæны, уыдонæн. Ома, раст мæ бамбар. 
Дзургæ чи кæны æмæ кусгæ чи нæ кæны, уый цыфæнды оратор 
куы феста, уæддæр знаг у. Ауызби кæнæ дæ фыд Тæтæри мæ 
:мя 

дарджытæ, мыййаг, куы не сты. Фæлæ сæ бирæ уарзын. Цæ- 
мæн куы зæгъай, уæд се ’ргом ныхасы тыххæй. Махæн нæ дин 
иу у. Рæстдзинад. Цы дæн, уымæй æргом дæн. Дæ кæстæр æф- 
сымæр Аслæнбег дæр сахъгуырд у. Цæмæй? Кусаг у, ноджы 
’ргомдзырд. Уый дæр мах диныл хæст у. Ды дæр цыма махæй дæ... 
Гъе афтæтæ, Муратджан... 
Мурат ма уый фæстæ бирæ кæуылдæрты фембæлдис, бирæтимæ 
фæкодта зæрдæбын ныхас. Æмæ мæнæ ныр йæ кусæнуаты стъолы 
уæлхъус бады æмæ фыссы... Тæгæрдоны районы партийы уы- 
наффæты фæдыл цы дзурынц, цы аразынмæ хъавынц, уый тых- 
хæй. 
Фыссы, æмæ йæ цæстытыл уайы Знауыр, куы йæ хæд раз 
февзæры, куы та æрбайсæфы, фæлæ йæ фæсус, бæзджынгомау 
хъæлæс уæддæр хъусты азæлы. «Махæн нæ дин иу у. Рæстдзи- 
над... Ды дæр цыма махæй дæ...» 
«Ды дæр цыма махæй дæ»,— уыцы ныхæстæ Мураты сæ уæл- 
ныхты сисынц æмæ йæ ахæссынц уæлæрвты æбæрæг ранмæ. 
Райсомæй раджы райдыдта фыссын æмæ мæнæ ныр изæрырдæм 
фæци. Дыккаг бон ма йе статьямæ ноджыдæр æркаст. Бафтыдта 
м;| й;гм, Бексолтан ын кæй радзырдта, уыцы хъуыдытæй цыдæртæ. 
Кæд ын Ауызби дæр æмæ Тæтæри дæр, стæй ма хорз кæй зыдта, 
уыдонæй чидæртæ дæр Бексолтанæй не ’ппæлыдысты, уæддæр 
æм афтæ фæкасти, цыма уымæ ис иу хорздзинад: йæ ных цæмæ са- 
раза, уæлдæр хицауад ын цы зæгъой, уый сæххæст кæнынæн нæ 
бавгъау кæндзæн йе ’ппæт тыхтæ дæр. Уыимæ йыл бафтаудзæн 
йæ бæрны чи уа, йæ бон кæуыл цæуа, уыдоны се ’ппæты дæр. 
Бексолтан уыдис,йæ размæ æвæрд хæс сæххæст кæныны сæраппонд 
фæстаг салдаты онг дæр чи никæуыл æмæ ницæуыл бацауæрды, 
ахæм къамандиры хуызæн. 
Статья куы рацыд, уыцы бон изæрæй газеты редактормæ Бек- 
солтан телефонæй сдзырдта: 
— Уæ фыст мæ зæрдæмæ фæцыди. Суанг нæ критикæ кæм 
кæнут, уый дæр. Ме ’рдхорд Муратæн саламтæ раттут. Уе ’ппæ- 
тæй дæр стыр бузныг! 
7 
Партийы обкомы фыццаг секретарь 
Дзамболат фæстаг мæйты йæ чемы нал 
уыди. Мæт æмæ сагъæс бацыдысты йе уæнгты, куыройы фыд- 
тау ын æууæрстой йæ зæрдæ, Уæвгæ та обкомы фыццаг секре- 
тарæн кæддæриддæр мæт æмæ сагъæсæн æфсойнæгтæ бирæ вæййы. 
Зын у, тынг зын, æнæхъæн республикæйы тыххæй дзуапп дæттын, 
цыфæнды чысыл куы уа, уæддæр. Зын у адæмы ’хсæн фыццаг 
уæвын, фыццаг лæджы фыццаг разамонæджы уаргъ хæссын. 
Цавæрфæнды ахсджиаг цау æрцæуæд, цавæрфæнды хъуыддæг- 
тæ ныззыгъуыммæтæ уæнт — хъæууон хæдзарады, культурæйы, 
идеологийы — сæ аххосæгтæ æппынфæстаг æрæнцайынц фыцца- 
джы рагъыл. 
Дзамболат бæрзонд бынаты цы бирæ азты фæкуыста, уы- 
доны дæргъы рæдыдтытæ дæр, æвæццæгæн, æруагъта, уæдæ, 
;ло 

чи зоны, хæрам митæ дæр бакодта кæм йæ масты фæдыл, кæм 
та искæйы дзыхæй. 
Республикæйы бирæ уыди бæрнон кусджытæ. Æмæ-иу уыдонæй 
дæр сæ алкæйы рæдыд куыд фæстæмæ сси фыццаджы рæдыл 
æмæ хæрам ми, уый-иу æй куы нæ базыдта, куы нæ-иу æй сбæл- 
вырд кодта, куы нæ-иу æй сраст кодта, уæд. 
Уæдæ ахæмтæ дæр чысыл нæ уыд, æмæ афтæ чи нымадта, 
зæгъгæ, Цæгат Ирыстоны цы хъæндзинæдтæ æмæ рæдыдтытæ ис, 
ахæмтæ иннæ рæтты нæй. Цуанон, дам, цы ком нæ басгара, уый 
сырдджын хоны... 
Афтæ кæй у, уымæ гæсгæ иуæй-иутæ фæскъуымты сусу-бусу 
дæр кодтой, фыстой уæлдæр хицауадмæ, уæдæ æргомæй чи дзырд- 
та, ахæмтæ дæр-иу разынди. Рæдыдтытæ æмæ хъуагдзинæдтæ 
бирæ уыдысты æви чысыл, уæддæр сæ кодтой республикæйы 
разамонæг кусджыты аххос, фыццаджыдæр та Дзамболаты аххос, 
Кавказы хæхты бирæ бæрзæндтæ ис, фæлæ уæддæр Эльбрус 
æмæ Хъазыбеджы хох куыд бæрæг дарынц, афтæ бæрæг нæ да- 
рынц иннæтæ. Хъазыбеджы хохæн йæ цъитисæр гоппыл мигъы 
цъупп йæхи куы æруадзы, уæд уый дардмæ фæзыны. Иуæй-иу 
кæмтты та бæзджын мигъ куы ныббады, уæддæр комы уæвджыты 
йеддæмæ никæмæ фæзыны. 
Уæдæ хицауиуæг кæныны бар кæмæ æрхауы, бирæ рæстæ- 
джыты зынгæ бынаты чи фæбады, уæлдайдæр та ирон адæмы 
’хсæн, уымæн сбирæ вæййынц йæ хæстæджытæ, йæ зонгæтæ, йе 
’рдхæрдтæ. Æмæ æрмæст йæхицæн нæ, фæлæ йе ’мбæлттæн, 
йе ’рдхæрдтæн, йæ хæстæджытæн дæр бабирæ вæййынц сæ хæстæ- 
джытæ, сæ зонгæтæ æмæ сæ лымæнтæ. 
Цыбырдзырдæй, кæд бирæтæ нæ, уæддæр иуæй-иутæ пайда 
кодтой, æмæ уымæй дæр ахъаззагæй, уыцы хæстæг, зонгæ æмæ 
лымæндзинадæй егъау проценттыл æхца æфстау чи фæдæтты, 
кæнæ та исты пайдайаг хъуыддаджы йе ’хца чи нывæры, ахæм 
ростовщиктау. Гъемæ-иу уыцы бæрзонд ран бадджытæй, науæд та 
йæ базыры бын кæй батавта, уыдонæй афтæ чи банхъæлдта, 
зæгъгæ, цыдæр хъуыддæгты Дзамболат йæ фарс нæ рахæцыд æмæ 
йæм уый аххосæй фаг хай не ’рхауди, зæгъгæ, уыдон дæр-иу 
систы радзурбадзургæнджытæ, уыимæ тæккæ тæссагдæртæ. 
Ирон адæммæ рагæй дзырдæуы: «Мæсыг хи дурæй хæлы». Аф- 
тæ дæр ма фæзæгъынц: «О, Хуыцау, фервæзын мæ кæ ме ’рдхæрд- 
тæй,ме знæгтæн мæхæдæг исты мадзал кæндзынæн». 
* * * 
Иу зымæгон бон партийы Обкомы уæнгтæ ’рæмбырд сты, 
цæмæй æртæрхон кæной Дзамболаты куыстыл. Ныхасы сæр цæуыл 
уыдзæн æмæ цавæр уынаффæ рахæсдзысты, уый раздæр зындгонд 
уыдис, абон ардæм чи æрæмбырд, уыдонæн сæ фылдæрæн. Иу-æр- 
тæ мæйы размæ Мæскуыйæ, Партийы Центрон Комитетæй, рес- 
публикæмæ цы къамис ссыди, уымæн, бирæтæ куыд бамбæрстой, 
афтæмæй йæ сæйрагдæр хæс уыди Дзамболаты тыххæй фауæм 
:ш 

æрмæг æрæмбырд кæнын. Уымæн æмæ Хрущевæй рацыд ахæм 
амынд: республикæты, крайты, облæстты разамонджытæй Стали- 
ны рæстæг чи куыста, æмæ уымæ уæлдай дзæбæхдæр цæстæй 
чи каст, уыдонæн сæ зынгæдæртæ хъуамæ алы æфсæнттæй уæгъд- 
гонд æрцыдаиккой сæ бынæттæй. Центрон Комитеты къамисы 
уæнгтæ агуырдтой æрмæстдæр хъæндзинæдтæ, политикон рæдыд- 
тытæ. Хæсты рæстæг, мин фараст сæдæ цыппор дыккæгæм азы 
Берия Дзæуджыхъæумæ куы ссыди, уæд, дам, ын æгæр буц митæ 
кодтой. Ноджы дам, Цæгат Ирыстоны фæллойгæнджытæ сæ ав- 
тономийы ссæдз азы бонмæ Сталинмæ цы фыстæг арвыстой, 
уым сæхицæй æгæр æппæлыдысты. Стæй, дам, Фыдыбæстæйы 
хæсты ирон адæмы сгуыхтдзинæдтæ дæр æгæр уæлиау æвæрд 
цæуынц... Æмæ, дам, уыдон иууылдæр сты Дзамболаты аххос, 
афтæмæй та уый обкомы фыццаг секретарь сси цыппор цыппæ- 
рæм азы. 
Цыбырдзырдæй обкомы секретары хъуыдис йæ куыстæй сисын, 
æмæ йын агуырдтой алыхуызон къухбакæнæнтæ. 
... Пленуммæ бацæуыны бар кæмæн уыд, уыдоны хыгъдмæ 
бахауди Мурат дæр. Æмбырды уæвджытæн сæ фылдæр уыдысты 
хиуылхæцгæ. Иуæй-иутæ та дзы сæхи æвдыстой уæлахиздзауты 
хуызæн. Мæнæ Мураты хæдразмæ фæци партийы обкомы секретар- 
тæй иуы сæргълæууæг, иу-фондз æмæ дыууиссæдзаздзыд лæг. 
Къобола фындз, ныллæггомау ных, цыбыр сæрыхъуынтæ. Мурати- 
мæ иу афæдзы размæ хорæфснайæнты рæстæг районы базонгæ 
сты. Хъуыды ма кæны, колхозонты æмбырды куыд дзырдта, уый: 
«Мæн Дзамболат йæхæдæг рарвыста. Дзамболат бафæдзæхста... 
Дзамболат загъта: цыбыр рæстæгмæ хортæ бафснайæм. Дзамбо- 
лат загъта: æвæстиатæй ахицæн кæнæм паддзахады хоры хæс... 
Дзамболат... Дзамболат...» 
Ныр Мураты къух райста уæлахиздзауы хуызæй æмæ сдзырд- 
та: 
— Абон дын арс æрфæлдахдзыстæм, арс!.. 
Ницы сдзырдта Мурат. Йæхи дзы айста æмæ хæрхæмбæлд 
фæци Алыксандримæ. Уый уыди фæлладхуыз. Æнæистызæгъгæйæ 
æрæлхъывта лæппуйы къух æмæ дарддæр ацыди. 
Пленум райдыдта. Республикæйы Министрты Советы сæрдар 
йæ доклады дзырдта (уæвгæ доклад ныффыста мæскуыйаг къа- 
мис) бирæ алыхуызон хъуыддæгтыл, уыимæ æрмæстдæр хъæн- 
дзинæдтыл. Уыдон та, куыд рабæрæг, афтæмæй дзæвгар уыдысты. 
Мурат абоны онг кæй нæ зыдта, фыццаг хатт кæй фехъуыста, 
ахæмтæ дæр дзы чысыл нæ уыд. Экономикæйы хъæндзинæдтæн 
ма уæлæмхасæн та идеологон куысты алыхуызон рæдыдтытæ 
æмæ хъæндзинæдтæ. Доклады ныхас цыди, Дзамболаты хæстæ- 
джытæй æмæ лымæнтæй бæрнон куысты чи ис, Дзамболат йæ арм 
кæуыл дардта æмæ хъуыддæгтæ æдзæллагмæ кæй аххосæй æрцы- 
дысты, ахæмты тыххæй дæр. Кæйдæрты дзы Мурат хуызæй зыд- 
та, фæлæ куыд куыстой æмæ сæм цы аиппытæ уыд, уымæн бæл- 
вырдæй ницы ’мбæрста. 
312 

Трибунæмæ хызтысты кæрæдзийы фæдыл, Мурат кæй зыдта, 
ахсджиаг бынæттæ чи ахста, ахæмтæ: обкомы бюройы уæнгтæ, 
райкомты секретартæ, министртæ æмæ æндæр бæрнон кусджытæ... 
Дзурынмæ рацыди экономикон наукæты кандидат Тепсарыхъо, 
уый дæр Дзамболаты хæстæгдæр æрдхæрдтыл нымад уыди. Кæд- 
дæр иумæ дæр ахуыр кодтой. Стæй, къуылых адæймаг лæдзæджы 
æнцæйтты куыд фæцæуы, афтæ царды асинтыл, Дзамболаты 
уæхсчытыл æнцайгæйæ, хызти иу бæрнон бынатæй иннæмæ. Фæлæ 
иу ран дæр ирд фæд нæ ныууагъта. 
— Бирæ хъуыддæгтæн Дзамболат разамынд лæвæрдта куыр- 
мæджы, нæ зыдта нырыккон ахуырадæй пайда кæнын. Мæнæн 
мæ бон суаид бирæ æвдисæйнæгтæ æрхæссын, Дзамболат-иу 
цы докладтæ кодта, уыдоны рæдыдтыты тыххæй. Æркæсут-ма 
нæ колхозтæм.Заууатмæ æрцыдысты . Æмæ цæй аххосæй? Нау- 
кон æгъдауæй сын разамынд лæвæрд нæ цæуы.— Тепсарыхъо 
дзырдта, йæ ныхас бæлвырд хъуыдыгонд кæмæн вæййы, ахæм 
адæймагау, уыимæ ахуырадон терминологийæ ист ныхæстæ йæ 
дзыхæй згъæлдысты, хоры голлаг куы фæхуынкъ вæййы, уæд 
уырдыгæй нæмгуытæ куыд фезгъæлынц, афтæ æнæрæнцойæ.— 
Раззаг советон биологон ахуырад, Мичурины фæдзæхстытæ æмæ 
академик Лысенкойы амынддзинæдтæ мах республикæйы хъæууон 
хæдзарады пайдагонд нæ цæуынц... Советон агротехникæ, хуым- 
зæххытæй таугæ кæрдæджытимæ фæлтæргай пайда кæныны сис- 
темæ дæр æххæстгонд нæ цæуы. 
«Æнæ бæх, æнæ трактор, æнæ ’хца... Цы у дæ наукæ, стæй 
йын цы ’мбарыс? Хæст нæ куы ныкъкъуыввитт кодта, уæдæй ныр- 
мæ нæ къæхтыл слæууынхъом куынæуал стæм, уæд цы дзæнгæда 
цæгъдыс?— хъуыды кодта Дзамболат.— Махæй фыддæр кæм у, 
ахæм рæттæ — бирæ. Æмæ æниу уæдæ ЦК-йы сентябры плену- 
мы уынаффæ цæй фæдыл уыди?..» 
— Æмæ ныронг кæм уыдтæ?!— ныхасгæнæгмæ чидæр æрба- 
хъæр кодта. 
— Ды кæм уыдтæ, æз дæр уым!— фæрæвдз и дзурæг. 
Уыцы дзуаппыл чидæртæ ныххудтысты. Тепсарыхъо та йæ бы- 
натмæ аздæхти. 
Раздæр бюройы уæнг чи уыд æмæ дыууæ-æртæ азы размæ йæ 
куыстæй кæй систой, фæлæ ма уæддæр бæрнон бынат чи ахста, 
ахæм рæстæмбис кар адæймаг мæстыгæнгæйæ дзырдта: 
— Дзамболат кадртæ æвзарын нæ зыдта. 
— Уымæй раст дæ, æндæр дæ ахæм бынаты нæ ныууагъ- 
таид,— уыцы ныхас райхъуысти, Мураты фæстæ чи бадт, уы- 
донæй. 
— Раджы исинаг уыд Дзамболат. Æз разы дæн Центрон 
Комитеты хатдзæгтимæ. 
Трибунæмæ сæрæн къахдзæфтæй рацыди Тæгæрдоны райкомы 
фыццаг секретарь Бексолтан. 
— Зынаргъ æмбæлттæ! Абон цы хъуыддагыл ныхас кæнæм, 
уый у иттæг ахсджиаг нæ республикæйы цардæн. Пленум бæрæг 
313 

кæны, Цæгат Ирыстоны партион организацийы куыст цæй аххосæй 
къуылымпы кодта, нæ заводтæ, фабриктæ, уæлдайдæр та нæ кол- 
хозтæ æмæ совхозтæ æдзæллагмæ цæмæн æрцыдысты, стæй идео- 
логон фарстаты рæдыдтæ уагъд цæмæн æрцыди, уыдоны аххосæг- 
тæ... Дзамболат рагæй дæр хиваст уыди, никæй уынаффæмæ 
хъуыста. Йæ алыварс æмбырд кодта йæ хæстæджыты, йæ лымæн- 
ты. Лæгæй-лæгмæ йын æз иу æмæ дыууæ хатты нæ загътон уыдæт- 
ты тыххæй, фæлæ йæ нæ зонут. цавæр адæймаг у, уый... 
Дзамболат хинымæры дисы бацыд: «Ау, уый ды дæ, Бексолтан 
Дзарахметович?.. Æмæ уæд айфыццаг уæ хæдзары фынджы 
уæлхъус куы бадтыстæм, уæд та чи дзырдта? Уый æндæр Бексол- 
тан уыди? Æви фынтæ уынын?» Æмæ Дзамболат цыма йæ фы- 
нæйæ фехъал, уыййау йæ сæр батылдта æмæ арф ныуулæфыд. 
Фæлæ та уайминут йæ цæстытыл ауад, Бексолтан-иу уымæ, Дзам- 
болатмæ, æмбырдты куыд хъуыста, уый. Алы æмбырдты дæр разæй 
бадти. Æмæ-иу Дзамболат куы дзырдта, уæд-иу Бексолтан йæ 
гуыр æмæ йæ сæр размæ раппæрста, афтæмæй-иу хъуыста ком- 
хæлиуæй, цыма-иу ныхæстæ йæ дзыхæй ахста. Ныр Дзамбо- 
латмæ æваст афтæ фæкасти, цыма трибунæйы лæг нæ лæууы, фæлæ 
дзых, æрмæстдæр дзых, уæрдоны гуыффæйы йас дзых æмæ егъау 
кæфы дæргъæн æвзаг... 
Бексолтан та дзырдта, æмæ йæ ныхасы уаг уыди афтæ, цыма, 
йæ зæрдæйы тыппыртæ рагæй нырмæ абоны пленуммæ февæрдта. 
— Æмбæлттæ! Дзамболатæн кусын йæ бон нал у, уæлдай 
дæр та Центрон Комитеты Пленум куыд домы;афтæ! Политикон 
æгъдауæй йыл æууæнк нал ис, æмæ йæ суæгъд кæнын хъæуы йæ бы- 
натæй. Йæ бæсты йын сæвæрын хъæуы дæсныдæры, куыстхъомдæ- 
ры, разамынд дæттын йæ бон хуыздæр кæмæн уыдзæнис, адæммæ 
фылдæр чи хъусдзæни, кадртæ растдæр чи ’взардзæн, йе’рдхæрдты 
йæ алфамблай чи не ’мбырд кæндзæн, ахæм адæймаджы... 
Муратмæ афтæ фæкасти, цыма Бексолтан фемдзаст , Дзам- 
болаты бæсты æвзарынмæ кæй хъавыдысты, уыимæ.— Амырха- 
нимæ. Уый дæр президиумы уыд. Йæ фарсмæ та бадти, пленум- 
мæ Мæскуыйæ чи ссыди, ахæм рæстæмбис кары нæлгоймаг æмæ 
лæмбынæг хъуыста, чи цы дзырдта, уымæ. 
... Алыксандр трибунæмæ рацыди зылынджыны хуызæнæй. 
— Иуæй-иутæм хъусын, æмæ мæ дисы бафтыдтой: цыма 
уæлахиздзаутæ сты... Дзамболат, бæлвырдæй, аххосджын у би- 
рæ хъуыддæгты. Фæлæ кæд, республикæйы цы хъæндзинæдтæ, 
цы рæдыдтытæ ис, уыдон æрмæст иу адæймаджы аххосæй 
сты, уæд ма мах та цæмæн хъæуæм? Мах та ма цы стæм? 
Нæ дзыппыты ма партион билеттæ цæмæн хæссæм? Æви æр- 
махуыр галтау лæсыдыстæм, уый нын кæцырдæм дзырдтз, 
уыцырдæм? Æмæ нæ уæд нæ партбилеттæ стъолыл æрæвæ- 
рын хъæуы. Аххосæгтæ иунæг адæймаджы æккойыл бавæ- 
рынмæ чи хъавы, уыдон æвдисынц тæппуддзинад, уыдон сыгъ- 
дæг кæнынц сæхи фæндæгтæ, арт æндзарынц æрмæстдæр сæ- 
хи гуылы бын. Тæгæрдоны райкомы секретарь нын раныхæстæ 
зи 

кодта, зæгъгæ, дам, архайдта Дзамболаты раст фæндагыл са- 
разынмæ. Зын бауырнæн хъуыддаг у уый, фæлæ цынæ вæййы... 
Æрмæст-ма мын зæгъут, чи нæ кæд сыстад мæнæ ахæм ран 
æмæ чи кæд загъта хъæрæй, æргомæй Дзамболаты аххосæг- 
ты тыххæй? Никæд æмæ ничи! Уыимæ æз дæр... Чидæртæ 
нæ æцæг большевикты ныхас нæ кæнынц. Мах коммунистты 
парти стæм. Æмзæрдæ, æмзонд адæм. Уымæ гæсгæ нæ хъуамæ 
алчидæр дзуапп дæдта æрмæст йæхи тыххæй нæ, фæлæ йе 
’мбæлтты тыххæй дæр. Дзамболаты тыххæй дæр. Æмæ уæдæ 
республикæйы уавæрæй дæр алчидæр хъуамæ скæна аккаг хат- 
дзæгтæ. 
Адæм ныссабыр сты. Иу уысмы фæстæ кæйдæр хъæлæс 
райхъуысти: 
— Лæг кæддæриддæр лæг вæййы... 
Ныхасгæнджытæ дзæвгар уыдысты. Æрмæст дзы иу дæр 
ахæм нæ разынди æмæ Дзамболатæй чи раппæлыдаид, йæ 
фарс чи рахæцыдаид. «Æвæццæгæн, афтæ ’мбæлы. Æвæццæ- 
гæн». — дзырдта хинымæры Мурат. Фæлæ уæддæр Алыксан- 
дрæй . бузныгæй баззад: «Ахæм рæтты сбæрæг вæййы адæй- 
маджы удыхъæд». 
...Фæстагмæ пленумы радзырдта Дзамболат. 
— Ам чи ныхас кодта, уыдон раст уыдысты. Уæвгæ, хæ- 
рам ныхас чи кодта, ахæмтæ дар дзы уыдис.— Дзамболаты 
хъæлæс фæлмаст æмæ фæсус уыд.— Æмæ уыдоны тыххæй ницы 
зæгъынмæ хъавын. Сæйрагдæр уый у, æмæ иумæйаг куысты, 
республикæйы партион организацийы куысты уыди бирæ рæ- 
дыдтытæ æмæ хъæндзинæдтæ. Æмæ уым, кæй зæгъын æй 
хъæуы, фыццаг æмæ сæйраг аххосджын æз дæн. Æмæ мæ фæн- 
ды, цæмæй, мæ фæстæ чи куса, уый мауал æруадза ахæм 
рæдыдтытæ. Ме ’мбæлттæй æз кæимæ куыстон, уыдонæй иуæй 
дæр ницы зæгъынмæ хъавын. Алчидæр сæ зоны, цы рæдыдты- 
тæ æруагътам, стæй цы хъæндзинæдтæ уыдис, уым чи цас ах- 
хосджын у, уый. Йæ рæдыдыл басæттын йæ бон кæмæн нæу, 
уый та... Тæппуд чи уа, уый æз не схъæбатыр кæндзынæн. 
Фæлæ мæ уырны: республикæйы партион организаци мадзæлт- 
тæ ссардзæн, цæмæй Центрон Комитеты уынæффæтæ æнтыст- 
джынæй æхæстгонд цæуой... 
«Æвæццæгæн, мæхæдæг ахъаззаг сырдтыты нæма фæдæн 
æмæ уымæ гæсгæ ницы ’мбарын, — хъуыды кодта Мурат 
обкомæй сæхимæ цæугæйæ. — Ау, Ленин нын афтæ фæдзæхс- 
та? Æмæ иунæг Бексолтан куы уыдаид, уæд ма гъа! Фæлæ... 
Кæд, хицæутты бынæттæ чи ахсы, уыдон се ’ппæт дæр мыййаг, 
ахæмтæ сты, уæд сæфт æмæ сæфт. Акса-ма, æнæхъæн рес- 
публикæйы хъæндзинæдтæ иу лæджы æккойы куыд бавæр- 
дтой. Æмæ сын кæд исчи загъта? Мыййаг, уыцы мæскуыйаг 
уазæг... Хъуамæ. Фæлæ сæхиуыл сæртæ нæй? Цæсгом? Æф- 
сарм? Æвæццæгæн, нæй. Уæвгæ, Бексолтан цы у, уый нæ зо- 
нын? Иннæтæ дæр хуыздæр нæ уыдзысты. Æрмæст се ’ппæт — 
нæ. Алыксандр — нæ...» 
315 

8 
Пленум куыддæр ахицæн, афтæ Дзамбо- 
лат рацыдис обкомæй. Уынджы маши- 
нæйы сбадт æмæ, ныр иу-дæс азы бæрц цы шофыримæ куыста, 
уымæ цæмæндæр йæ мидбылты зына-нæзына зылынджынау ба- 
худти. Машинæ йæ бынатæй фезмæлыди. 
Сæ хæдзары раз рахызти, шофырæн хæрзизæр загъта æмæ 
мидæмæ баивгъуыдта. 
Дзамболат йе ’ддаг уæлæдарæс, йæ цырыхъхъытæ раласта, 
йæ къæхтыл уатыдаргæ дзабыртæ ’рбакодта, йæхи ахсадта. 
Йæ халасбын рæсугъд сæрыхъуынтæ сæрвасæнæй алæгъз код- 
та æмæ, йæ бинонтæ кæм уыдысты, уыцы уаты астæу стъолы 
уæлхъус йæхи æруагъта. 
Бинонтæ абондæргъы æнхъæлмæ кастысты. Уыдон зыдтой, 
Дзамболаты Мæскуыйы йæ куыстæй кæй систой, уый. Фæлæ йæ 
ничи ницæмæй фарста. «Цы хъæуа, уый йæхæдæг зæгъдзæни, 
цы нæ хъæуы, уымæй та йæ цæмæн фæрсæм?» 
Дзамболат æрæджиау сдзырдта: 
— Уæ фындзтæ цы ’руагътат? Уый бæсты ма исты фенут... 
Бинонтæ абон райсомæй нырмæ доны хъæстæ дæр нæма 
уыдысты: уæвгæ та сихор сцæттæ кодтой, фæлæ сæ хæрын 
никæмæ цыди. Ныр хæринаг куы æрæвæрдтой, уæд æмхуызо- 
нæй фынджы уæлхъус æрбадтысты. Дзамболат стъолыл йæ 
цæст ахаста æмæ йæ бинойнагмæ фæрсæгау бакаст. Уый йæ, 
æвæццæгæн, нæ бамбæрста, æмæ уæд сдзырдта: 
— Æндæр ницы? 
— Ома? 
— Ахуыппаг... 
Æфсин фестад æмæ уайтагъд фынгыл авæрдта иу сæны 
авг æмæ чысылгомау агуывзæтæ. Хæдзары хицау авг байгом 
кодта, фыццаг йæ бинойнагæн æркодта, уый фæстæ йæ цо- 
тæн, стæй та йæхицæн. 
— Мæ цардæн йæ хуыздæр æмæ йæ фылдæр хай ахи- 
цæн. Ды дæр уæдæ, — Дзамболат баздæхт йæ бинойнагмæ, — 
æрыгон нал дæ. Сывæллæттæ дæр æмбарынхъом фесты. Цы- 
дæриддæр у, уæддæр не ’ппæт дæр зонæм: цард ивгæ цæуы. 
Знон хорзыл нымад цы уыд, уый абон нал бæззы. Абон хор- 
зыл нымад цы у, уый та, æвæццæгæн, сомбон нал бæздзæн. 
Мæ бон цы уыд, уымæй мæхиуыл никуы бацауæрстон. Фæлæ, 
æвæццæгæн, алцæмæн дæр вæййы кæрон. Æмæ кæрæттæ дæр 
алыхуызон вæййынц. Чи фырзæрондæй амæлы, кæй низ æдзардæй 
ахæссы, чи та искæйы къухæй ссары йæ адзал. Ме ’мгæрт- 
тæ æмæ ме ’мбæлттæй хæсты цæрынхъуагæй цас чæмæ 
цас бабын и! Гъе, куысты хъуыддаг дæр афтæ у. Уæлдайдæр 
та адæймаг ахсджиаг бынат куы ахса, уæд... Мæ зæрдæмæ 
ницы хæссын. Адæмæн, паддзахадæн, партийæн фыдбылызæй, 
316 

уæлдайдæр та барæй, фыдæнæн, ницы сарæзтон. Адæймаг 
кæм йæхæдæг фæрæдийы, кæм æй исчи фæрæдийын кæны, 
кæм та рæстæг нæ фæамоны, авналæнтæ цыбыр вæййынц. 
Æмæ сымах дæр уæ зæрдæмæ хъуамæ мацы хæссат. Зонут, 
мæ цард алыбон бæрæгбон нæ уыди, фыддæр куы нæ зæгъон, 
уæд. Уæвгæ, дыууæ хорздзинадæй хызт никуы уыдтæн — æнæ- 
низдзинад — æмæ адæмы хорзæхæй. — Дзамболатæн йæ зæр- 
дæ суынгæг, йæ дзурынæй фенцади цъусдуг. Стæй та рай- 
дыдта: — Мæ кæстæртæ стут, æмæ уын уый фæдзæхсын: 
цыфæнды дæр кæнат, кæмдæриддæр уат, уæ алы хъуыддаг 
дæр афтæ аразут, цæмæй адæмы зæрдæмæ цæуа. Æрмæстдæр 
адæмы зæрдæмæ. Иуæй-иу адæймæгты нæ, фæлæ адæмы. — 
Дзамболат йæ нуазæн систа. 
Иннæтæй йæ нуазæнмæ æвналгæ дæр ничи бакодта. Сихор 
скодтой æнæбарыгомау. Стæй уæд Дзамболат сыстад. 
— Цæй, ныр мæнæн бахатыр кæнут. Фæллад дæн, баулæфон, 
æмæ йæ хуыссæнуатмæ ацыди. 
Сынтæджы раз тумбочкæйыл æвæрд уыдысты ног газеттæ æмæ 
журналтæ. Дзамболат дзы иу газет райста, æркаст æм æмæ йæ фæ- 
стæмæ æрæвæрдта; систа журнал, уый дæр арафæлдах-бафæлдах 
кодта æмæ йæ æрæвæрдта... Рухс ахуыссын кодта, æмæ йæ цæсты- 
хаутæ кæрæдзиуыл æрæнцадысты, фæлæ йæм хуыссæг æввахс нæ 
цыд; йæ сæры æмхæццæйæ зилдух кодтой абоны ныхæстæ, фæстаг 
рæстæг йæ царды цы цаутæ æрцыд, уыдон... 
Пленумы иуæй-иутæ цы дзырдтой, уыдонæн аргъ скæнын, 
уыдоны тыххæй йæхицæн раст дзуапп раттын йæ бон нæма уыди. 
Кæй фехъуыста, уыдонæн сæ фылдæр уыдысты фын фенæгау. Æмæ 
куысты æцæг хъæндзинæдты тыххæй кæй дзырдтой, ууыл нæ хъуы- 
ды кодта. Цы не ’мбæрста, уый — йе ’мбæлттæй иуæй-иутæй 
цы æфхæрæн ныхæстæ фехъуыста, уыдон. Иæхæдæг дæр-иу æнæр- 
хъуыды митæ, ай-гъай, æруагъта. Акса-ма, партийы обкомы июлы 
пленумы рæстæг æм чидæр президиуммæ гæххæтты гæппæл къахæн 
фарстатимæ æрбарвыста, æмæ смæсты. Гæххæтты ном фыст нæ 
уыд, æмæ йæ фæстæдæр йе’мбæлттæй кæйдæр фæндонмæ гæсгæ 
агурын райдыдтой. Цæмæн сразы искæйы фæндоныл? Цæмæн 
загъта: ссарут, чи ныффыста, уый? «Уыдис мæм, уыдис æнæрхъуы- 
ды митæ дæр»,— бахъуыр-хъуыр кодта хинымæры. Стæй уæд 
мысын райдыдта ивгъуыд царды цаутæ. 
Йæ хъуыдытæ йæ ахастой æвирхъау хæсты бонтæм. Джызæлы 
цур фашистон æфсæдтæ дæрæнгонд æрцыдысты. Дзамболат уый 
размæ йæ цæргæ-цæрæнбонты уыцы бонтæй æхсызгондæр цау 
никуы бавзæрста. Йæ цин дывæр кодта уымæн, æмæ уыцы уæла- 
хиздзинады уыдис йæ чысыл фæллой дæр... 
Хæсты рæстæг бæрæггонд цыди, лæгдзинад кæмæ цас ис, 
уый. Уыцы бонты дæр иуæй-иутæ æрмæстдæр сæхи æнцойдзинадæн 
цардысты, се’нæниздзинад хъахъхъæдтой. 
Æмæ ныртæккæ иунæгæй куы аззад, æфхæрды бынаты йæ куы 
æрæвæрдтой, уæд сæрыстырæй хъуыды кæны уыцы лæгæвзарæн 
317 

бонтыл. Æмæ йæхицæй бузныг у, уыцы ахсджиаг заман тæппуд 
æмæ æнæсæрæн кæй нæ разынд, уыцы бонты йæ бæрны цы адæм 
уыд, уыдоны сæргъы лæууын кæй базыдта æмæ йын йæ хистæр 
æмбæлттæ «бузныг» кæй загътой, стæй йæ дæлбар чи уыд, уыдон 
дзы разыйæ кæй баззадысты, уый тыххæй. Æмæ æрмæст уымæн 
йæхицæй нæ. Æнæхъæн Иры дзыллæйæ дæр. Æмæ уый адæмы 
сæргъы лæуджытæй куы нæ уыдаид, уæддæр адæм адæм сты, æмæ 
сæ кæнон кодтаиккой. Фæлæ сæрыстыр, у, уыцы адæмы сгуыхт- 
дзинады уый фæллой дæр кæй ис, уымæй. Дзамболат уыцы бонты 
нымадта йæ царды сæйраг бонтыл. Ныр цыфæнды дæр дзурæнт. 
Кæй зæгъын æй хъæуы, хуыздæр бæргæ уыдаид, йæ куыст, йæ бирæ 
фыдæбæттæ, ныр куыдæй ахицæн сты, афтæмæй куы нæ ахицæн 
уыдаиккой, уæд. Фæлæ цы гæнæн ис? Цард ивгæ цæуы, хъуыддæг- 
тæ дæр афтæ... 
Бафынæй кæнынмæ хъавы Дзамболат, фæлæ йæ бон нæу. 
Йæ цæстытæ æрцъынд кæны, æмæ та йæ разы февзæрынц удæгас 
адæймæгтæ, алыхуызон цаутæ, кæй бавзæрста, маст ын чи скодта, 
цины хос ын чи уыд, уыдон. Сæрымагъз лыстæг бырæуттæ хуын- 
чъытæ кæнынц... Фæстаг бонты тыхст æмæ сагъæсæй хуызæнæн 
нал бафынæй... Æмæ иуахæмы,рæдзæ-мæдзæ кæнын куы райдвдта 
уæд йæ разы февзæрд, абон Бексолтан ныхас куы кодта, уæд йæ 
цæстытыл цы ныв ауад, уый. Бексолтаны сæр цыма трибунæйы 
уæлеты æркасти, стæй уæд æваст адымст æмæ, цы уыд, уымæй 
дзых фестад, уæрдоны гуыффæйы йас дзых; хæлиу комæй зынды- 
сты уæрдоны цалхы дæндæгты стæвдæн ссыртæ æмæ кæфыйас, 
цъыллинджытæгæнаг æвзаг... Дзамболатæн йæ сурхид акалд, йæ 
цæстытæ аууæрста, æмæ æнахъинон дзых æрбайсæфт... 
Рæстæг лæсыд сындæггай, хæрзсындæггай. Дзамболаты хъуы- 
дытæ æмæ мысинæгтæ ивтой кæрæдзийы. Йæ зæрдыл æрлæууы- 
дысты, партийы 18-æм съезды делегат куы уыд, уыцы бонтæ. 
Уæд хæстæгмæ фыццаг хатт федта Сталины. Хъуыста йын йæ 
алы ныхасмæ дæр, йæ гуырдзиаг здæхт хъæлæсы алы фæ- 
зылдмæ дæр. Съезды партийы разамонæг оргæнтæм кандидатты 
æвзаргæйæ дæр æм хæстæг бадти. Мысы Дзамболат, алы адæйма- 
джы, алы кандидаты тыххæй дæр ныхас куыд бæстонæй цыдис, 
куыд сæ æвзæрстой, куыд сыл тæрхон кодтой, уыдæттæ. Дæс 
æмæ ссæдзаздзыд Дзамболаты цæсты Сталин уыди зæххон Хуы- 
цау. Уый фæстæ йæ зонд цас фылдæр ахста, йæ зонындзинæдтæ цас 
фылдæр кодтой, уый бæрц хуыздæр æмбарын райдыдта, алчидæр 
адæймаг кæй у æмæ алы адæймаг дæр адæймаджы миниуджытæй, 
уыимæ, лæмæгъдзинад кæй хонæм, уыдонæй дæр цух кæй нæ вæй- 
йы,уый. Ацы бонты ма йæм ахæм хъуыды дæр фæзынди, цыма Ста- 
лин нырмæ æгас куы уаид, уæд уымæн, Дзамболатæн, йæ царды 
фæндаг ахæм æрыгонæй афтæ цæхгæр нæ фескъуыдаид. Авд æмæ 
йыл дыууиссæдз азы дæр нæма сæххæст. Тæккæ куыстхъомдæр, 
тæккæ æмбаргæдæр афон йæ бынатæй фæхауæццаг. «Мæ бы- 
натæй?— зæгъгæ, хинымæры фæрсæгау бахъуыр-хъуыр кодта.— 
Мæ бынатæй? Уæвгæ цæмæн у мæ бынат? Æмæ уæд иннæты 
318 

бынат цæуылнæ у? Мæ бынат цæмæн у? Мæ фыдæй мын баззад? 
Паддзахы фырт, мыййаг, дæн?» 
Йæхиуыл бахудти Дзамболат. 
Æрымысыди, иухатт, мин фараст сæдæ цыппор цыппæрæм азы, 
Сталин йемæ телефонай куыд ныхас кодта, горæт Орджоникидзе 
фæстæмæ Дзæуджыхъæу схонын, Мæздæджы, стæй ма ноджыдæр 
цалдæр районы Ирыстоныл бафтауыны тыххæй, уый. Æмæ уæд- 
дæр, хæсты заман, Сталин йæ цæсты Хуыцауы хуызæн уыди. 
Æмæ ’рмæст уый цæсты нæ. Стæй æрмæст нæ бæстæйы нæ, иннæ 
бæстæты дæр бирæты цæсты. Æрмæст Дзамболат нæ — ноджы- 
дæр ма тынг бирæтæ — уæд, хæсты заман, сæхимæ æввахс дæр нæ 
уагътой ахæм хъуыды, зæгъгæ, искуы бон Сталины дæр хуымæ- 
тæг адæймаджы хъысмæт баййафдзæни. Фæлæ йæ баййæфта. 
Æнæхъæн бæстæйы адæмтæ сæ цæссыг æнæвгъауæй фæкалдтой 
Сталины зианыл. Æмæ æрмæст мах бæстæйы адæмтæ нæ — æп- 
пæт дунейы дæр. 
«Чи амæлы, уый тыххæй кæнæ хорз дзурын хъæуы, кæнæ та 
æппындæр ницы». Дзамболат та ныридæгæн дæр банкъардта, 
Сталины ныхмæ дзурджытæ кæй фæуыдзæн, уый. МавзолейьГрдæм, 
æрæгæй нырмæ уым, Ленины фарсмæ, чи æрбынат кодта, уымæ 
додой кæнын байдыдтой чидæртæ. Фæстаг рæстæджы цы партион 
документтæ фæзынд, уыдоны фæсномыгæй, зæгъæн ис, хатиаг 
æвзагæй хъуысы фауæн ныхæстæ адæмты фæтæджы тыххæй. 
Æвæццæгæн æй мæрдты дæр æнцой не’руадздзысты. 
Æмæ уæд Ленин та? Хур у æнæ сау тæппытæй? Нæу. Уæдæ 
дзуар дæр нæу, Хуыцау дæр нæу. Ленин у хуымæтæг зæххон 
адæймаг. Ауызби куыд загъта: Ленин та, дам, исты æрхъуыды 
кодтаид... 
Адæмы æууæнк Ленинмæ у æнæфæцудгæ. 
«...Бексолтан ралæхурдта, цыма æз политикон æгъдауæй æнæ- 
зæрдæдаргæ дæн. Йе’взаг та куыд фæтасыд афтæ зæгъынмæ 
уыцы дыдзæсгомæн? 
Нæ, уæддæр ма бирæ ис, йæхи пайдайæн æндæр адæймаджы 
хурхыл кард чи æрбавæрдзæн, ахæмтæ... 
Алыксандрыл та мæхæдæг гуырысхо кодтон, ахуыр кæнынмæ 
дæр æй уымæн арвыстон, мæнмæ гæсгæ, нал бæззыди райкомы фыц- 
цаг секретарæн, мæнмæ гæсгæ, лæмæгъ уыд... Фаг объективон- 
дзинад æм нæ уыди. Ныр та? Хъуыстон уымæ дæр. Ахæм знагæн 
дæр бæззы æмæ æрдхордæн дæр; адæймагыл гадзрахатæй нæ 
рацæудзæни, чъылдымырдыгæй йæ нæ фехсдзæн. Фæлæ йын 
йæ бынаты кæй сæвæрдтон, уый та? Гъо-гъо-гъо! Зæхх æмæ арв 
кæрæдзиуыл куыннæ æрæнцадысты? Йе’мсиахс Мæскуыйы оргæн- 
ты стыр бынат ахста... Мæ хорз хæлар уыд... Абон чидæртæ Бек- 
солтаны ныхæстæн æрæмдзæгъд кодтой. Мæн фæсайдта, ныр та 
иннæты сайдзæн... 
Æвæццæгæн мын раст загътой. Нæ зыдтон кусджыты æвзарын. 
Æмæ кæд алы хатт нæ, уæддæр арæх, кæд арæх нæ, уæддæр хат- 
гай рæдыдтытæ уагътон». 
31!) 

Æрымысыд, абон ныхас чи кодта, уыдонæй иуы. Бакастæй 
дæр орангутанджы хуызæн уыд, къуымых æмæ æнахуыргонд. Уый 
та партийы обкомы секторы сæргълæууæгæй цæмæн куыста? 
«Ме’рдхæрдтæй кæйдæр хæстæг уыд, æмæ йæ фæндыд, дзæбæх 
ран куы куыстаид, уый. Æмæ уымæ гæсгæ бахауд ахæм бынатмæ. 
Ацыдис æмæ-иу обкомы номæй ныхас кодта коммунисттимæ, фæл- 
лойгæнджытимæ. Æмæ-иу уæд уыдон та цы хъуыды кодтой? Ацы 
æдылыдзæфы нæм чи рарвыста, зæгъгæ-иу нæ дзырдтой, мæн-иу 
не’рымысыдысты? Мæн тыххæй-иу ницытæ загътой? Æвæццæгæн- 
иу загътой. Æмæ йæ æмбæрстон, иукъорд хатты йæм загъд дæр 
кодтон. Фæлæ загъдæй никуыма ничи фæзондджындæр. Æртæ 
мæйы размæ йын бакой кодтон, æндæр куыстмæ йæ кæй раив- 
дзыстæм, уый. Мæ къухы нал бафтыд...» 
Йæхимидæг æвзары Дзамболат республикæйы партион орга- 
низацийы хъæндзинæдтæ, куыстуæтты, уæлдайдæр колхозты уа- 
вæр: «Хатгай-иу сын сæ сæргъы та кæй сæвæрдтам? Æндæр 
куысты-иу чи нæ арæхсти, ахæмты. Уæвгæ дзы бирæтимæ ныхас 
дæр никуы кодтон. Районмæ-иу куы ныццыдтæн, уæд-иу фылдæр 
хатт быдыртыл зылдтæн райкомы фыццаг секретаримæ... 
Фæстаг азты никуыуал æрбадтæн зæрдæбын ныхасыл хуы- 
мæтæджы зæхкусæгимæ. Иу колхозоны хæдзары дæр æхсæвиуат 
никуыуал бакодтон; аджы фых картофтæ, науæд та ирон пецы фых 
кæрдзын цывзыдзæхдонимæ кæнæ хуырхы хуыппимæ никуы- 
уал бахордтон; хуымæтæджы кусæджы зæрдæ никуыуал райхæлд- 
тон; уый мын йæ зæрдæбын ныхæстæ, йæ мæстытæ, йæ хъæстытæ 
никуыуал ракодта... Аразгæ митæ, аразгæ ныхæстæ... Фæиппæрд 
дæн адæмæй, фæиппæрд. 
Кæд-иу искæйы хæдзармæ бацыдтæн, уæддæр стæм хатт. Уый 
дæр-иу мæ райкомы секре^арь кæдæм бахуыдта, уырдæм. 
Æмæ, æвæццæгæн, иунæг æз нæ уыдтæн афтæ. Ахæм уавæры 
уыдысты обкомы иннæ секретартæ дæр, хайæдты сæргълæуджытæ 
дæр, суанг инструктортæ дæр, райкомы секретартæ сæхæдæг 
дæр. 
Диссæгтæ ’мæ ’мбисæндтæ! Уыцы «ахуыргонд»... Науæд Бек- 
солтан... Оргæнты куы куыста, уæд мæм цалдæр хатты кæйдæр- 
ты тыххæй æрбауырдыг, коммунисттæй кæуылдæрты цыдæр гæх- 
хæттытæ сарæзта, кæйдæрты ахæстоны бакодта. Абон дæр кæм 
сты,— хæйрæг сæ базонæд. Æмæ чи зæгъдзæн, ахæм адæймаг 
раст ныффыстаид, раст бакодтаид, уый? Æмæ-иу Бексолтаны 
хуызæттæ кæй æрцахстой, мемæ иу кæй тыххæй дзырдтой, уыдон 
дæр кæд ахæм дызæрдыггæгтæ уыдысты, мыййыг, уæд та? Кæд 
рæстæй иунæг бахауд, уæддæр цæмæн? Æмæ кæд иу æмæ дыууæ 
нæ уыдысты, уæд та? Æмæ хорз, кæд ма ныр дæр ахæстоны бадынц 
уæд. Фæлæ мыййаг...— Маст хъуыры ныссагъди, йæ улæфæнтæ 
йæхи бар нал уыдысты.— Кæд, мыййаг, нал сты, уæд та уæд? 
Ох^-охх-охх! 
Дзамболаты зæрдыл æрлæууыдис, цалдæр азы размæ йæм рес- 
публикæйы æртæ бæрнон кусæджы тыххæй гæххæттытæ куыд 
320 

æрбахастой, уый. Знæгтæ, дам, сты, æмæ нын бар ратт се’рцах- 
сынæн. Хъуыды ма кæны, куыд смæсты ис, уый. Чи йæм æрбацыд, 
уыдоны сурæгау фæкодта. Ахсынвæнд кæй кодтой, уыдонæн та 
афæдзы фæстæйæхæдæг сæ риутыл ордентæ бакодта... Æмæ хорз, 
уыдоны зыдта, фæлæ æрцахсыны бар агурæг æндæр искæмæ куы 
бацыдаиккой, уæд та? 
Тæссаг, зæрдæриссæн хъуыдытæй йæ сæр зилæгау кодта Дзам- 
болатæн. Фыртыхст æмæ фырмæстæй цы фæуыдаид, уый нал зыд- 
та. Æвæццæгæн, тагъд æрбабон уыдзæн, уæддæр æй хуыссæг 
нæма ахста. «Акса-ма^уæдæ уæд æнаххос нæ дæн. Аххос... Æнах- 
хосс... Нæ, нæ, зонгæ-зонын æнæраст хъуыддаг никуы бакодтон. 
Æмæ-иу мæ кæд Бексолтаны хуызæттæ фæрæдийын кодтой, уæд 
та? Уæвгæ, ахæмтæм чи хъуыста, уый æнаххос куыд уыдаид? Æмæ- 
иу, æвæццæгæн, хатгай цæвын кæм нæ хъуыдис, уым ныццавтон. 
Æмæ æрмæст æз кæд нæ кодтон афтæ, уæд. та? Цал стæм, цæ? 
Кæд, мæ дæлейы чи куыста, уыдон дæр афтæ кодтой, уæд та?» 
Дзамболат тæрсын райдыдта йæ хъуыдытæй, йæ уд æрдуйæ 
нарæгдæр сси, архайдта уыцы хъуырдухæнæй фервæзыныл, фæлæ 
йæ бон нæ уыди. 
«Æнахосс, æвæццæгæн, нæ уыдтæн, нæ уыдтæн, нæ уыдтæн... 
Фæлæ мæ уæддæр тынгдæр цæмæй аххосджын кæнынц, уым, кæй 
зæгъын æй хъæуы, аххосджын нæ ... Нæ, нæ, политикон æгъдау- 
æй... Нæ, Нæ!.. 
Сæр ныууæззау, цыма дзы исчи зды ауагъта, уыййау, Цæстытæ 
сæхи æрæхгæдтой. Æмæ та мæнæ царæй æркаст æрдæбоны æна- 
хъинон сæр, Бексолтаны сæр... Нæ, сæр нæ, æрмæст дзых, цъыл- 
линджытæгæнаг даргъ æвзаг æм цыма йæхи æруагъта æмæ Дзам- 
болаты уадул адаудта цыдæр æлгъаг æмæ лæхъирæй... Дзамболат 
та фесхъиудта, йæ сæр батылдта, цæстытæ фегом сты, йæ къу- 
хæй йæ уадул асæрфта, арф ныуулæфыд æмæ иннæ фарсмæ азылд... 
Дзых, æнахъинон дзых та æрбайсæфт æхсæвы тары... 
Æрмæстдæр бон цъæхтæ кæнын куы байдыдта, уæд фервæзти 
Дзамболат йæ мидхъуырдухæнæй — хуыссæг ыл фæуæлахиз. 
9. 
Амырхан бузныг уыди йæхицæй дæр æмæ 
йæ республикæйы фыццаг адæймаг чи 
скодта, фыццаг разамонæджы бынаты йæ чи сæвæрдта, 
уыдонæй дæр. Нырæй фæстæмæ уый куыд зæгъа, уый куыд 
хъуыды кæна, уый цы уынаффæ рахæсса, уымæй аразгæ 
уыдзæни бирæ ахсджиаг хъуыддæгты хъысмæт, бирæты 
цард æмæ куыст. Уыимæ Амырхан æнæмбаргæ нæ уыд æн- 
дæр хъуыддаг дæр. Йæ уаргъ æнæвгъау фæуæззаудæр, йæ цард 
фæвазыгджындæр. Ныр алцæйы æмæ алкæйы тыххæй дæр уый уы- 
дзæни тæккæ бæрнондæр дзуапдæттæг. 
Йæ ног бынаты Амырхан ахсджиагдæрыл нымадта кадрты 
фарста. Æмæ ивд цыдысты, йæ зæрдæмæ чи нæ цыд, уымæ гæсгæ 
бæрнон кусæджы уæззау уаргъ хæссын йæ бон кæмæн нæ уыдис, 
21 Куырли фырт 
:)21 

уыцы министртæ, обкомы хайæдты сæргълæуджытæ, райкомты 
секретартæ, райæххæсткомты сæрдартæ. Куыд фæзæгъынц: тулдз- 
тулдзджыны, фæрв—цъалайы. 
Тæгæрдоны районы разамонæг куыстгæнджытæй йæ бынатæй 
никæйы фенкъуысын кодтой. Бексолтаны митæ, йæ ныхæстæ, йæ ар- 
хайд цыдысты Амырханы зæрдæмæ... Абон та сæм йæхæдæг æрцы- 
ди районы партион конференцимæ. 
Æмæ сæ разыйæ баззади. 
Райкомы дзуаппон доклады Бексолтанæй нæ ферох,нырæй фæ- 
стæмæ йæ хъысмæт кæмæй аразгæ уыдзæнис, уый. 
— Бирæ азты дæргъы партийы обком, Министрты Совет раза- 
мынд лæвæрдтой бюрократон методтæй. Ныр уавæр цæхгæр фен- 
дæрхуызон ис.— Ацы ран Бексолтан йæ цæстæнгас разылдта 
Амырханы ’рдæм.— Мах иууылдæр тынг разы стæм ног разамын- 
дæй, комкоммæ та Амырхан Николаевичæй. Уый зондджын æмæ 
сæрæн мадзæлттæ аразы, цæмæй партион, хæдзарадон æмæ сове- 
тон оргæнты куыст бындзарæй хуыздæргонд æрцæуа. Уыцы хъуыд- 
даджы арæхстджынæй пайда кæны Ленины фæдзæхстытæй, Лени- 
ны методтæй. 
Мæйы фæстæ та уыдис республикæйы партион организацийы 
радон конференци. 
— Партийы обкомы æмæ уымæн йæ раздæры разамонджытæм 
цы бирæ хъæндзинæдтæ уыди,— Амырхан йæ цæстытæ гæххæттæй 
систа, адæмыл афæлгæсыди æмæ ноджы фидардæр хъæлæсы уа- 
гъæй загъта: — уыдонæн кæрон скæнын хъæуы... Хæдзарадон æмæ 
культурон арæзтадæн разамынды уыди бюрократон методтæ, æмæ 
уыдонæн дæр кæрон скæнын хъæуы. Разамонæг куыстгæнæг кадр- 
тæ зонгæ æмæ хæстæгдзинады охыл æвзæрст цыдысты, æмæ уы- 
мæн дæр... Æппæт æвзæрдзинæдтæн дæр кæрон скæндзыстæм. 
Нырæй фæстæмæ хъуамæ кусæм Ленины фæдзæхстытæм гæсгæ, 
партийы Центрон Комитеты амынддзинæдтæм гæсгæ! 
Мурат бадти президиуммæ хæстæг, къуымрæбын, æмæ йын 
цыма ихæн уыди,уыййау йæ къубал йе уæхсчытæм æрæлхъывта, 
афтæмæй йæ блокноты фыста доклады ахсджиаг хъуыдытæ. 
«Гуыппытæ дзæбæх кæны... Дзамболаты рæстæджы хъæндзинæд- 
тыл та æгæр бирæ дзуры. Рæсугъд дæр нæу, зондджын ми дæр нæу» 
— Ныронг кадртæ раст æвзæрст кæй нæ цыдысты,— дзырдта 
дарддæр Амырхан,— уый тыххæй иуæй иу дæсны кусджытæ ахстой 
æгæр чысыл бынæттæ. Сæ бон та у ахсджиагдæр æмæ бæрнондæр 
хæстæ æххæст кæнын. Зæгъæм, Алыксандрæй. Уый йæхи равдыста 
дæсны разамонæгæй, партийы Тæгæрдоны райкомы фыццаг секре- 
тарæй куы куыста, уæд. Стæй ма дыууæ азы дæргъы Мæскуыйы 
уæлдæр партион скъолайы фæахуыр кодта...— Уыимæ обкомы 
секретарь кой дæр не скодта, Алыксандры бæрзонддæр бынатмæ 
баивыны тыххæй йын партийы Центрон ТКомитеты кæй бафæдзæх- 
стой, уый. 
Мурат Алыксандры коймæ йæ мидбынаты базмæлыди. «Æн- 
хъæлдæн, уæлæмæ фæцæуы Алыксандр. Саг лæг дæ, Амырхан!» 
322 

фæстаг дыууæ ныхасы ма Мурат фысгæ дæр ныккодта йæ блок- 
ноты. 
Алыксандр æмæ Амырхан зонгæ рагæй уыдысты. Æмæ, цæвит- 
тон, æртæ азы размæ Алыксандр Мæскуымæ ахуыр кæнынмæ 
йæхи куы рарæвдз кодта, уæд иуахæмы уынджы фембæлд Амыр- 
ханыл. 
«Зондджын ми бакодтай, ахуыр кæнынмæ кæй цæуыс, уы- 
мæй»,— раппæлыдис дзы Амырхан. 
«Нал арæхстæн, нал. Мæ куыст хицауады зæрдæмæ нал цы- 
дис...»— дзуапп ын радта Алыксандр. Фæлæ уый æнхъæл кæм уыд, 
æмæ уыцы ныхæстæ искуы йæ хъысмæтыл фæзындзысты. 
Партион конференци цы ног пленум равзæрста, уым Алык- 
сандры снысан кодтой обкомы секретарæй. 
Æмæ кæд, Амырхан абон цы ныхæстæ ракодта,уыдонæй цы- 
дæртæ Мураты зæрдæмæ нæ фæцыдысты, уæддæр Алыксандры 
уæлдæр бынатмæ куы сивтой, уæд обкомы секретары тыххæй 
ахъуыды кодта: «Æвæццæгæн, йæ уæллаг кусы: акса-ма, куыд 
раст бахъавыди». 
Тæгæрдоны райкомы секретарь Бексолтан дæр æнхъæлмæ 
каст. Алыксандры кæм сæвæрдтой, уыцы бынатмæ; æппын нæ, 
уæд та хайады сæргълæууæджы куыстмæ. Фæлæ йæм нæдæр иу 
æрхаудис, нæдæр иннæ. Амырхан йæ кой не скодта, æмæ йæхины- 
мæры бамæстджын, æрмæст йæ зæрдæйы уаг ницæмæй равдыста. 
Обкомæй куы рацыдис, уæд йæ ных сарæзта, газеты редакци 
кæм уыдис, уыцы агъуысты ’рдæм. Уымæн æмæ йæ шофырæн цæ- 
мæндæр ныффæдзæхста, уым-иу мæм банхъæлмæ кæс, зæгъгæ. Цæ- 
мæн,ууыл йæхицæн дæр нæ састи, фæлæ йæ бамбарынæн дæр Шер- 
лок Холмс уæвын нæ хъуыди — редакци æмæ прокуратурæ уыдыс- 
ты иу агъуысты. Уым та куыста Кларæ. Æмæ уымæ басхъæл уæви- 
наг нæ уыдис, мыййаг. Аба-бау! Йæхи афтæ дæлиау не ’руадздзæн. 
Æрмæст, æппын ницы, фæлæ йæ рудзгуыты бын дзыхъхъынног 
«Победæ»-мæ уæддæр бахиздзæни. Бексолтан цалынмæ йæ маши- 
нæйы цур кæмæдæр аенхъæлмæгæсæгау фæстиат кодта, уæдмæ 
йæ тæккæ акомкоммæ фæзындис Мурат. 
— Æз та ма дæумæ цæуинаг уыдтæн,— афсон кодта Бексол- 
тан.— Алыксандр нæ дыууæйæн дæр — нæ хорз хъæуккаг. Цом 
æмæ йын арфæтæ ракæнæм. Йæ фатер кæм ис, уый дæр нæма зо- 
нын. Ды сæм уыдаис. 
«Никуы мæм бабæллыд бирæгъ хæстæгмæ»,— хинымæры 
сдзырдта Мурат. Фæлæ æфсон кæнынмæ дæр нæ сарæхст. Уый- 
адыл дыууæ лæджы Бексолтаны машинæйы абадтысты, уæвгæ ма 
райкомы секретарь хæлц уæйгæнæн дуканимæ дæр бауади: конья- 
чы авг æмæ къафеттæ алхæдта. 
Алыксандр æмæ Мæдинæтæн æхсызгон уыдис се ’мхъæуккæгты 
фæзынд. Мæдинæт уайтагъддæр фынг арæвдз кодта. 
— Нæ районы лæджы хуызæн лæгæй чидæриддæр ис—сæ худтæ 
323 

уæларвмæ схойдзысты. Æнæнизæй, хъæлдзæгæй сæдæ азы фæкус 
дæ ног бынаты,— дзырдта Бексолтан.— Райсом дæр, иннæбон 
дæр куывдтæ кæндзысты дæ номыл. Зондæй къæбут у Амырхан, 
йæ цæрæнбон бирæ. Цыма ацы уæларвон кад мæхимæ æрхауди, 
афтæ æхсызгон мын у. Дзæрæхмæты хæдзары дæр дæу кадæн иу 
фысы къубал уæддæр ахауын кæндзысты. Хабар дæм уыдзæни 
æмæ-иу Мæдинæтимæ фæзынут. 
— Бузныг. Фыдæбон æмæ маст фылдæр, уæдæ æнæхуыссæг 
æхсæвтæ дæр—афтæ,—дзуапп лæвæрдта Алыксандр.—Дзæрæхмæ- 
ты фыс та уал хизæд æмæ уæрыччыты хæссæд. 
— Ахуыры фæстæ дæ хайады сæргълæууæгæй уæлдæр кæй 
нæ сæвæрдтой, уый не ’ппæтæн дæр зын уыди. Дзамболатæн дæр 
æй загътон. Амырхан, мæнмæ гæсгæ, лæгдæр у ... Дæ цæрæнбон- 
тæ — бирæ! Амырханы цæрæнбонтæ дæр. 
— Уæ сидтыл разы,— сдзырдта Мурат æмæ йæ нуазæн аныз- 
та. Бексолтаны ныхæстæм йæ зæрдæ змæнтын байдыдта. 
— Нæ зонын, нæ зонын... Секретарæй хайады сæргълæууæгæй 
цы хъауджыдæр ис? Иу ран дæр хъизæмар æмæ иннæ ран дæр,— 
загъта Алыксандр.— Партийы обкомы зынгæ бынаты бадæгмæ 
адæм кæддæридæр æнхъæлмæ фæкæсынц исты ахсджиаг хъуыд- 
дæгтæ ’мæ уынаффæтæм... 
Алыксандры хабар бирæтæн æхсызгон кæй уыдзæнис, уый тых- 
хæй Бексолтан раст дзырдта. Гъе фæлæ зæрдæйы къуымтæм нык- 
кæсæн куы уыдаид, уæд алчидæр бамбæрстаид, Бексолтан йæхæ- 
дæг уыдонимæ кæй нæ ис, уый. Æмæ, ома, Алыксандрæй исты маст 
зыдта, уый зæгъæн дæр нæ уыд. Уый нæ, фæлæ ма йын йæ рæстæ- 
джы фæндаг дæр радта. Фæлæ уæддæр Алыксандры обкомы сек- 
ретарæй кæй сæвзæрстой, уый йын цины хос нæ уыд. Иуæй уы- 
мæн, æмæ уыцы бынатмæ æнхъæлмæ касти йæхæдæг, иннæмæй 
та йæ рæстæджы кæмæндæрты дзырдта, зæгъгæ, Алыксандры 
ахуыр кæнынмæ уымæн арвыстой æмæ йæ бон нæ уыди районы 
сæргъы лæууын, йæ бæсты та йын уый, Бексолтаны, уымæн сæ- 
вæрдтой, æмæ йæ Дзамболат нымадта сæрæндæр æмæ зондджын- 
дæр кусæгыл. Æмæ ныр кæд Бексолтан Дзамболатæн дæр æм- 
дзæгъд нал кодта, уый нæ, фæлæ ма кæд йæхи афтæ ’вдыста, 
цыма обкомы раздæры секретарь Бексолтаны хъысмæтыл ничер- 
дыгæй сахадыдта, уæддæр, ай-гъай, æмбæрста, чи йын цы фæци, 
уый. 
— Уæ ног цæрæнбынаты уæм никуыма уыдтæн, фæнды мæ уый 
тыххæй баназын.— Бексолтан систа нуазæн. 
— Лыгъд адæмы хуызæн стæм нæ дыууæ ницæййаг къуымы. 
Æртæ уаты йын лæвæрдтой æмæ, дам, ахæм мæгуыр рæстæг нæ 
дыууæ уды къоппайæн æгæр сты,— фынгмæ йæ цæст даргæйæ 
сдзырдта Мæдинат.— Хи цард сæвæрынæн бынат мисхал дæр нæ 
давы. Алыксандр æнæуи дæр йæхи удхарæй чысыл нæ фæмардта. 
Цæргæ та ма кæд кæндзæни, цæргæ? 
— Обкомы секретарь... Адæмы разамонæг... Кадджын бынат. 
Уымæй царддæр ма цы вæййы?— Бексолтаны зæлланггæнаг хъæ- 
.424 

лæс аизæр уæлдай зæрдæмæдзæугæдæр фæкасти Мæдинæтмæ.— 
Уæдæ уæ ног бынаты зæрдæхъæлдзæгæй, æнæнизæй фæцæрут! 
Тагъд рæстæджы фылдæр куыд бауат æмæ уæ ног фатер цы бахъæ- 
уа, ахæм амонд дæр уæ фæуæд!— Бексолтан Алыксандрмæ бакас- 
ти æнхъæлмæгæсæгау. 
— Бузныг. Демæ разы дæн. Æрмæст уал дæхицæн нуазгæ у. 
Бексолтан йæ сæр батылдта æмæ йæ сидт анызта. 
— Фынгмæ æрæвнал. Дæ сидтæй та бузныг. Алчидæр нæ йæхи 
цары бын йæхи фæллойæ цæрынхъом куыд уа, ахæм амонд æй 
уæд,— Алыксандр басидти Муратмæ æмæ анызта. 
— Хæлар дын уæд,— загъта Бексолтан. 
— Цард тухи у æмæ тухи. Хъуыддаджы сæрыл, адæмы сæрыл. 
Æндæр цæмæн хъæуы?— хъуыдытæгæнгæйæ та сындæггай 
сдзырдта Алыксандр. 
— Зæгъын, ригæйаг хæдзары дзаума самал кæнæм,— йæ ныхас 
та баппæрста Мæдинæт.— Алыксандр мæ ской дæр нæ бауагъта. 
Æлхæнгæ, та, дам, сæ цæмæй бакæндзыстæм?.. Чидæртæ та... Ис- 
куы дзæбæхдзинадæй исты фæзынæд, æндæр, цъиахтæ хæдмæлыл 
куыд амбырд вæййынц, афтæ йыл сæхи андзарынц... 
— Æхсæнадон кусæг ахæм фæндагыл куы ныллæууа, уæд ыл 
дæ къух ауигъ. Нал ис. Фесæфт.— Йæ бинойнаджы ныхæстæн 
дзуапп радта Алыксандр. 
Бексолтан æрыхъуыста обкомы секретармæ æмæ сдзырдта: 
— Алыксандры хъуыдытæ мæнæн дæр мæ зæрдæйы арф бынат 
скодтрй. Йæ ахуыргæнинаг нæ уыдтæн? Цард, адæмы сæраппонд 
цард!.. Гъе æрмæст Алыксандрæн цас æнтысы, уый бæрц кæй 
бон у! Дæумæ та куыд кæсы?— Бексолтан баздæхти Муратмæ.— 
Зæгъ-ма, зæгъ, ме ’рдхорд. 
Муратæн ма ныр дæр сидты нуазæн йæ къухы уыдис, афтæмæй 
йæ хъус дардта ныхасгæнджытæм. Æмбæрста, Бексолтан был- 
дæуæн ныхæстæ кæй кæны, уый, æмæ йын зын уыдис ацы 
хæдзары, Алыксандры цур, ахæм дзæнгæдамæ хъусын. Йæ зæрдыл 
æрбалæууыд, иукъорд азы размæ, Бексолтан ма оргæнты куы 
куыста æмæ Георгийыл гæххæттытæ куы арæзта, цыма адæмы 
знаг уыдис, уыйау, уæд институты парткомы куыд ныхас кодтой, 
уый.Иннæ ахæм Мисурæт, ноджы Кларæ.Æмæ йæм Бексолтан куы 
’рбауырдыг, уæд йæ нуазæн стъолыл æрæвæрдта, цъус хъусæй 
абадти, стæй Бексолтанмæ комкоммæ бакаст æмæ дзуапп радта: 
— Мæнмæ куыд кæсы куы зæгъай, уæд... Æвзаг алырдæм 
дæр тасы. Алчидæр куыд дзуры, афтæ куы хъуыды кæнид, уæд 
зæгъин. Ныр та...— Мурат карз ныхас скæнынмæ хъавыди, фæлæ 
йæхиуыл ныххæцыди.— Зæгъынæй нæ зæгъын хуыздæр,— æмæ йæ 
къух ауыгъта. 
— Ха-ха-ха!— хъæрæй ныххудти Бексолтан, йæ къухтæ кæрæ- 
дзпуыл æрцæвгæйæ.— Ома, дзургæ иу хуызы кæнæм, кæнгæ та 
æндæр хуызы! Афтæ зæгъынмæ хъавыс? 
— Дæ цæрæнбон бирæ. Кæдæй-уæдæй мæ раст бамбæрстай!— 
325 

Мурат зыдта,ахæм ран афтæ дзурын аив нæу, фæлæ йæ гуцъа дзаг 
уыдис Бексолтаны митæй. Йæхинымæры дзурæгау ма загъта: 
«Рог сылау ратас-батас кæныс цæрæнбонты!» 
Бексолтан цыма Мураты фæстаг ныхæстæ нæ фехъуыста, уый- 
ау йæ цæстæнгас сарæзта, къулыл цы иунæг ныв уыдис, уымæ — 
Крамскойы «Æнæзонгæ»-мæ . 
— Барасыгæн дын афтæ чысыл хъæуы, уый нæ зыдтон,— 
къулмæ, нывмæ дзурæгау, загъта Бексолтан. 
— Нозты æфсон ма фæуæд. Æви ма дын зæгъон ноджыдæр. 
Районы типографийы кусæг æрыгон сидзæр чызг, Василийы фырт 
Георгий, Дзамболат... Æгъгъæд уал фæуæд ацы хатт... 
«Йæ масты дзæкъул та фемæхсти,— ахъуыды кодта Алыксандр. 
Адонæн сæ фыд иумæ куы сфыца, уæддæр сæ бас нæ сæмхæццæ 
уыдзæни». 
Бексолтан ныффæлурс, афтæмæй, сылгоймаджы нывмæ кæс- 
гæйæ, хинымæры загъта: «Ирон хæсмæ тындзæн нæй. Искуы дæ 
мæ къухмæ хъæуы. Æнаккаг!» 
* * * 
— Пъæззы ме уæнгты ныббадт. Цом-ма, фæскуыст уæд та нæхи 
парчы аирхæфсæм,— сдзырдта телефонæй Мурат Кларæмæ, бон- 
изæрмæ йæ кусæнуаты къуырттыбадæгау куы ныффæллад, уæд. 
— Искæйы чызг мын мн дылы сæры хъуынтæ ныттондзæни... 
— Ха-ха-ха! Бæргæ, бæргæ, мæн тыххæй дæр исчи куы стох 
кæнид! 
Мурат арæх бадзуры Кларæмæ — куы стыхсы, куы ныффæл- 
лайы æмæ, йæхи цы фæкæна, уый куынæуал фæзоны, уæд. А 
фæстаг бонты дæр та йæ чемы нæ уыд — йæ куыстæй фылдæр хатт 
суæгъд вæййы бынтон æнафон, фырфæлладæй йæ къах айсынхъом 
нал вæййы. Залиханимæ дæр нал æмбæлы. Уый та отпуск райста 
æмæ йæ мадимæ Мæскуымæ афардæг. 
Сахаты фæстæ Мурат æмæ Кларæ араст сты паркмæ. 
Хур йæ цалхыдзагæй хæхты фæстæмæ фæцæйтылд, арв уыди 
сыгъдæг æмæ фæлурсбын, парк та — хъæлдзæг адæмæй йемыдзаг. 
Йæ бæстастæу фæсивæд хъазт сарæзтой. Кларæ Мураты йæ 
цонгæй баласта кафджыты цурмæ æмæ сæм цымыдисхуызæй 
ныккаст. 
Иуахæмы хъазты чегъре, ныллæджытæ æмæ тæнтъихæгарæзт, 
æбæрæг кары лæппу Кларæмæ фæкомкоммæ æмæ йæ уæлхъус 
алæууыди. 
— Табуафси, саккаг кæн. 
Хъуыддаг афтæ фæзилдзæн, уый æнхъæл нæ уыд Кларæ æмæ 
дзуапп раттынмæ дæр нæ сарæхсти. Ноджы ма йæм Мурат дæр 
сдзырдта: 
— Марадз! Кæддæра ма дæ ирон туг дæхимæ ис. 
— Æмæ уæд демæ. 
— Нæ, нæ! Гал бæласмæ нæ фæхизы... 
326 

Чегърейæн та, æвæццæгæн, Кларæ йæ зæрдæмæ фæцыд, æмæ 
Мурат «нæ» загъта, куы сдзырдта, уæд йæхæдæг йæ къахфындз- 
тæ фæсагъта сылгоймаджы раз. 
Рагæй нал акафыди Кларæ. Йæ рахъомылы бонтæ хæстимæ 
баиу сты. Æмæ ма уæд кафын кæй зæрдæ агуырдта? Фæлэе дзы 
уæддæр нæма ферох сты хæсты размæйы азтæ. Кафын æмæ зарын- 
мæ йæ фыд Симонæй дæсныдæр сæ хъæуы нæ уыд. Æмæ-иу фæ- 
скуыст хъæмæ куы ’рыздæхтис, уæд-иу йæ сывæллæттимæ хъазын- 
тæ æмæ кафынтæ систа; йæ хистæр чызг Кларæйы та хъулон уарзт 
кодта. Фыд-иу хъазгæйæ афтæ дзырдта йæ цотæн: куыддæр фæ- 
хъомылдæр уат, афтæ кафджыты æмæ зарджыты ансамбл сараз- 
дзыстæм æмæ æппæт Ирыстоны дæр нæхимæ æркæсын кæндзы- 
стæм. Фæлæ йæ уалынмæ аластой. Стæй хæст райдыдта, æмæ 
цины митæ æрбайсæфтысты. Уæдæй нырмæ Кларæ фыццаг хатт 
бахауд ирон хъазтмæ. Æмæ мæнгæн нæ фæзæгъынц: «Иугæр 
симды куы бацæуай, уæд симын хъæуы». Сиргæ ацыди лæппуйы 
разæй. Уыимæ афтæ зæрдиагæй кафыд, йæ цæсгомы хуыз афтæ 
дзæбæх аивта, йæ къухтæ афтæ рæсугъд дардта, æмæ йæм Мурат 
кæсгæйæ баззади. Чегъре та-иу чызджы раз йæ къахфындзтæ фæ- 
сагъта, цыма-иу æй йæ хъæбысы æрбакæнынмæ хъавыд, уый хуы- 
зæн-иу йæ къухтæ фæйнæрдæм фæхаста, сылгоймаг дæр-иу йæхи 
фæсайдта, фæлæ та-иу лæппу йæ размæ фæци... 
Иуахæмы чызг кафгæ-кæфын Мураты ’рдæм йæхи байста; йе 
’мкафæг лæппу йæ фембæрста, йæ кафт фæуагъта, салам радта 
сылгоймагæн, стæй сдзырдта: 
— Кафджытæ федтон, фæлæ дæ хуызæныл нæма сæмбæлдтæн! 
Кларæ йын дзуапп нал радта, Мураты ’рдæм фездæхт, йæ 
цонгыл ын фæхæцыд, æмæ, цыма исты худинаджы хъуыддаг ба- 
кодта, уыйау лæппуйы ласæгау ракодта, афтæмæй ратындзыдта 
кафджыты цурæй. 
Чызг æмæ лæппу парчы дæлбылмæ ныххызтысты, аздæхтысты 
Терчы ’рдæм æмæ хæххон доны былты дыууæрдæм рацу-бацу 
систой. 
Кларæ дзырдта: 
— Æвæццæгæн мыл æрдæбон дæхинымæры фæхудтæ. Рог 
адæймаг мæ схуыдтаис... 
— Цæмæн уый зæгъыс? 
— Цыдæр хæйрæг мæ ацардыдта. Æниу — мæлæты кафаг! 
— Нæ зонын, цавæр прокурор дæ, уый, фæлæ дæм кафæджы 
курдиат бæлвырд ис. Ноджы абон фыдрæсугъд дæ. Уæвгæ, мæ 
мæцъæлтæ мæхи, рæсугъд хъуаг никуы уыдтæ. 
Сылгоймаг æрлæууыд, йе ’мбалы ’рдæм разылд æмæ йæм ком- 
коммæ ныккаст. Йæ зæрдæмæ цыдис бæрзондгомау сауцæст, хæрз- 
уынд лæппу. «Тæхудиаг, дæумæ чи ’рцæудзæни»,—ахъуыды код- 
та Кларæ,стæй зына-нæзына худæнбылæй сдзырдта: 
— Зæгъ-ма, æрмæст æнæгæдыйæ, искуы дæ зæрдæмæ цыдтæн? 
Мурат ахæм фарст раттын æнхъæл нæ уыд, æмæ дзуаппыл 
хъуыдыгæнгæйæ, Кларæйыл йæ цæст æрхаста сæрæй бынмæ. Æмæ 
327 

йæм ацы хатт бафиппайдта, ныронг кæуыл никуы ахъуыды кодта, 
ахæм миниуæг. Йæ лæгъзфаст сæрыхъуынтæй суанг йæ къæхты 
онг Кларæ уыдис ирон, æрмæст ир.он адæймаджы хуызæн, ирон 
арæзт цæсгом æмæ цæстæнгас, ирон ныхас, фæлмæн, хъавгæ 
дзырд, ирон сылгоймагæн нæ фыдæлтæй куыд баззад, афтæ... 
— Цыдтæ... 
— Æмæ уæд Мисурæт та? 
— Мисурæт... Уый æндæр хъуыддаг уыд. 
— А-а-а... Уый уарзгæ кодтай, æз та афтæ... Чъирийы уæлæ 
цъупп. 
— Нагъ, Мисурæты раздæрæй зыдтон. 
— Зылынджын куы нæ дæ, мыййаг,— фæлмæн бахудти сылгой- 
маг.— Уæдæ ды цыдтæ мæ зæрдæмæ. Æмæ, уæвгæ, зæрдæмæ 
цæуынæн дæр цас æмбæрстон, фæлæ фыццагдæр, хатыр мын бакæн, 
дæу бауарзтон. Дæ сау цæстыты ’нгас мæ никуы ферох ис. Иннæ 
ахæм дæ фæлмæн ныхас. Æмæ дæ, чи зоны, куыд нæлгоймаг, афтæ 
дæр нæ уарзтон. Фæлæ уымæй размæ дæр æмæ уый фæстæ дæр 
дæуау мæ сæрыл никуы ничи рахæцыд. Уазал-иу тъæнджытæ 
куы калдта, уæддæр-иу дæуыл хъуыдыгæнгæйæ мæ зæрдæ схъарм 
и. Мæ лæппуйыл дæр дæ ном уымæн сæвæрдтон. Фæндыдис мæ 
уарзын дæр, куы мæ уарзиккой, уый дæр. Тынг мæ фæнды- 
дис... 
Чызг ныхъхъус. Муратмæ афтæ фæкаст, цыма йæ ныхас йæ 
хъуыры фæбадти. Чи зоны, йæ хъуыдытæ йæ дардмæ ахастой, чи 
зоны, исты судзгæ маст йæ зæрдыл æрбалæууыди. Мурат бæлвыр- 
дæй нæма зыдта Кларæйы хабæрттæ. Чызг ницы дзырдта, лæппу 
та йæ гуырысходзинад не’вдыста... 
Терк та зарыди, хъуыр-хъуыр кодта, кæдæмдæр фæдисонау 
згъордта. Æмæ, æвæццæгæн, Кларæ йæ хъуыдытæй фервæзыны 
тыххæй йæхи Терчы хæд былмæ байста. Уым æрлæууыд æмæ 
бынмæ, тагъд-тагъд згъорæг донмæ, æдзынæг ныккаст. Йæ цурмæ 
бацыд Мурат дæр. Сылгоймаг æппынæрæджиау сдзырдта: 
— Цымæ фæдисонау кæдæм тагъд кæны? Чи йæ суры? Ростовы 
Дон сабыргай цæуы. Уæзбынæй. Цыма цæугæ дæр нæ кæны.— 
Кларæ цъусдуг фæхъус, цæуылдæр ахъуыды кодта, стæй та 
сдзырдта:— Адæм дæр афтæ сты. Иутæ аралло кæнынц, цæмæй 
сæм адæм æрыхъусой, феной сæ, иннæтæ та сабыргай, æнæхъыпп- 
æнæсыппæй сæ куыст кæнынц... 
Мурат æхсызгонæй хъуыста сылгоймагмæ. Изæрдалынгты, 
электрон рухсмæ ноджы зæрдæмæдзæугæдæр зынд йæ рæсугъд 
цæсгом: сырх ахуырсты хуызæн аив былтæ гæзæмæ змæлыдысты 
ихæнризгæнæгау. Йæ егъау цæстытæ та даргъ хауты бын фæллад- 
хуызæй кастысты Муратмæ. 
— Мæ зæрдæмæ цыдтæ, Кларæ. Æмæ æрмæст уæд нæ. Ныр 
дæр... 
Терчы цурæй рацыдысты æнæдзургæйæ. Кларæйæн уæддæр, 
æвæццæгæн, йæ тыппыртæ нæма райхæлдысты. Ныронг дæр ма 
иу-цалдæр хатты сфæнд кодта Муратæн йæ зæрдæйы мæстытæ, 
328 

йæ бæллицтæ фæдзурын. Ныр дæр та йæм фæзындис ахæм хъуыды7 
фæлæ йæхи ныуурæдта. Уый бæсты сдзырдта: 
— Кæддæр дæ зæрдæмæ цыдтæн, уарзгæ та Мисурæты кодтай. 
Ныр дæр дæ зæрдæмæ цæуын, минæвæрттæ та Залиханмæ 
’рвитыс... 
«Æдылы къоппа!»— хинымæры йæхицæн загъта Мурат. 
— Уæддæр цæмæн фæхицæн стут Мисурæтимæ? Кæй аххос 
уыди? Мæнмæ гæсгæ дæ уарзта. Уæдæ йæ ды дæр...— Кларæ 
йæ ныхас аскъуыдта. Ныхъхъус и. 
Мурат сдзырдта æрæджиау: 
— Аххос... Æнаххос... Уарзта... Мисурæт... Ех-х-х! Йæхи ак- 
кагыл мæ нæ банымадта, нæ мыл барвæссыд,— æмæ Мурат сын- 
дæггай базарыди фæлмæн хъæлæсæй: 
Афæлывта мæ (му.грфыг рæсугъд, 
О, мæ худинаг. о. мæгуыр мæ уд! 
Кларæ касти Мураты фæлурс цæсгоммæ æмæ æнкъардта: 
лæппу дзуры зæрдæбынæй. Ноджы ма бамбæрста: Мурат дæр 
Бексолтанмæ фыдæх зæрдæ дары. Сæ дыууæйы дæр иу адæймаг 
бафхæрдта. «Бексолтаны фыдæй мыл уыцы бæллæх куы не ’рцы- 
даид, уæд мæ цард æндæрхуызон уаид, æфсæнттæ кæнын дæр мæ 
нæ хъуыдаид. Ныр та... Мæ хуызæн адæймаг кæй хъæуы, фыд 
бæрæг кæмæн нæй, ахæм сывæллонимæ? Уый уæддæр куы нæ уы- 
даид. Кларæ йæ хъуыдыйæ фæтарст. Охх, цытæ дзурын, куыд зæ- 
гъын Муратикæй та, куы нæ уыдаид, зæгъгæ? Стæй цы бæрæг ис, 
цы уыдаид, уымæн? Хъуамæ типографийы мæрзæгæй дæр базза- 
даин...» 
.— Зæгъ-ма... Æрмæст æргомæй. Бексолтанмæ хæрам нæ дæ?— 
Кларæ фæхъус, цъус рæстæджы фæстæ ма йæ ныхасыл афтыд- 
та:— Мисурæты тыххæй... 
Мурат æрæджиау дзуапп радта: 
— Æмæ-гъа... Нæ зонын. Чызджы та курджытæй фылдæр цы 
вæййы? Иу дæр ыл фæдзуры, иннæ дæр, æмæ дзы кæйдæр рав- 
зары. Уарзондзинад та, дам, фаджысы рагъыл дæр абады.— Стæй 
ахъус, ахъуыды кодта æмæ хинымæры загъта: «Цы уа, уый уæд». 
Уый фæстæ тагъд-тагъд, мæстыгæнгæйæ, сдзырдта:— Бексолта- 
нæй мæ фæрсыс... Æмбарын дæ... æмæ дын зæгъын: нæ йæ уарзын, 
нæ йыл æууæндын. Мæнмæ гæсгæ, дыдзæсгом у, цъаммар. Тæссаг 
у... Уæвгæ йæ дæхæдæг мæнæй... Гъа!— зæгъгæ ма бакодта 
Мурат æмæ йæ къух ауыгъта. 
Кларæйы буар фыццаг артау ссыгъди, стæй ихæнриз бакодта, 
йæ сæр ноджы дæлдæр æруагъта æмæ йæ рæсугъд былтæ дæндæг- 
тæй æхсынгæ сдзырдта хинымæры: «Æнхъæлдæн мын мæ худина- 
джы митæ зоны. Æвæццæгæн... Æндæр уæдæ афтæ цæмæн дзу- 
ры?» Æмæ уыцы хъуыдыйæ цæстыфæныкъуылдмæ фестади бынтон 
мæгуыр æмæ тæригъæддаг хуыз. 
Иуцасдæр сæ иу дæр ницыуал сдзырдта; сындæг къахдзæфтæй 
цыдысты сæ къæхты бынмæ кæсгæйæ, стæй Мурат æрлæууыд, 
329 

Кларæйы уæхсчытæм февнæлдта æмæ йæ бæлас уигъæгау бакодта: 
— Хъус-ма, Кларæ! Чидæр, дам, йæхицæн сир кæнын нæ зыд- 
та æмæ иннæмæн дзыкка кæнын амыдта. Æз дæр афтæ. Ныууадз 
дæ тъизын! Хорз дæ, рæсугъд дæ, ноджы ма зондджын дæр! Иу 
сылгоймагæн æгæр дæр ма сты уыцы миниуджытæ. Цæрынæн 
дæр æмæ амондæн дæр. Цы ’рцыди, уый æрцыди. Уæвгæ та ницы 
’рцыди. Сахуыр кодтай, хорз ран кусыс, нæртон рæсугъд басгуых- 
тæ. Дæ мой — моряк. Цы ма дæ хъæуы? 
Йæ хæдзары къуымы уæлгоммæ хуысгæйæ ма йæхицæн ны- 
хæстæ кодта Мурат Кларæйы тыххæй. «Цыдæр маст ын йæ риу 
æууилы, фæлæ цы.уый бамбарын мæ бон нæу. Зæрдæ, дам, фыды 
мур у... Нæу, нæу! Уыйхыгъд æз мæхæдæг куы сæрра уон, уы- 
мæй тæрсын! Æгæр уындджын, æгæр хæрзуд адæймаг у. Мæ цæ- 
стыты раз лæууы иудадзыгдæр, мæ зæрдæ йемæ бафтыди...» 
10 
Бексолтан бафæллади куыстæй, алы- 
хуызон мæстытæй æмæ æфсирджын хортæ 
æфснайд куы фесты, нартхортонæнтæм та ма дзæвгар рæстæг куы 
баззад, уæд отпуск ракуырдта æмæ Хъырыммæ йæ фæллад уа- 
дзынмæ афардæг. 
Минводы онг æй афæндараст кодтой æртæйæ — районы 
фæлхасады Цæдисы сæрдар, хойраджы комбинаты директор æмæ 
колхоз «Кавказ»-ы сæрдар. Аэропортмæ æрхæццæ сты, Бексолта- 
ны атæхынмæ ма цалдæр сахаты куы хъуыдис, уæд. Вагзалы 
егъау рестораны къуымы стъолы уæлхъус æрбадтысты æмæ сæхи- 
цæн рахæссын кодтой аккаг минас. 
Алы лæджы хыгъдмæ дæр иу коньячы авг куы равдæлон, 
уæд сыстадысты. Уыимæ æртæ фæндарастгæнæгæй алкæмæ дæр 
разындис... иннæты цур дзургæ чи нæ уыд, ахæм хъуыддаджы 
ныхæстæ æмæ-иу сæ алчидæр аивæй Бексолтаны цонгыл фæхæцыд 
æмæ-иу æй ахуыдта, адæм тынгдæр кæм дзолгъо-молгъо кодтой, 
ахæм ранмæ. Сæ ныхæстæ-иу ницанæбæрæг сусæггаг уыдысты, 
фæлæ-иу уыйхыгъд Бексолтаны дзыппы февзæрдис тыппыр къон- 
верт æхцатимæ. 
Бæлццон хæдтæхæгмæ куы бахызти, уæд æй йæ бынат агурын 
нæ бахъуыд: йæ аив фаст сæрыхил бурхил кæмæн уыдысты, йæ 
цæстыхаутæ та — сау, иу ахæм æрыгон сылгоймаг æм йæ къух 
фæтылдта. Бексолтан йæ цуры йæхи куы æруагъта, уæддæр ма 
адæмыл йæ цæст ахаста: цы нæ вæййы, уæд та дзы зонгæ исчи 
фæци. Æмæ дзы зæрдæхсайгæйæ куы никæйы бафиппайдта, уæд 
сылгоймаджы йæ иу цонгæй æрбахъæбыс кодта, стæй йын йæ къух 
йæ былтæм схаста. 
— Уыцы лæгтæй дæ мæнмæ куынæуал равдæла, уымæй дæр 
старстæн,— Бексолтанмæ йæхи æнгомдæр балхъивгæйæ сдзырдта 
сылгоймаг. 
— Хъуыддæгтæ, иудадзыг дæр хъуыддæгтæ. Уæддæр се ’ппæты 
нæ рауагътон мæ фæдыл. Æндæр иу-фондзыссæдзы бауыдаик- 
ззо 

кой,— йæхицæй бузныг чи вæййы, ахæм адæймагау дзуапп лæ- 
вæрдта райкомы секретарь. 
Цæвиттон, Бексолтан кæй фарсмæ æрбадтис, уый уыди Хæтæ- 
нæгаты Мытылы чызг Меретхан, базарадон техникумы ахуыргæ- 
нæг. Бæрзондгомау, зæрдæисгæ цæсгом, тыппыр риутæ, зына- 
нæзына зынæрвæссон былты æвæрд — афтæ зындис фыццаг ба- 
кастæй, Сылгоймаг Бексолтанæй уыди иу-дæс азы кæстæр, чындзы 
ацыди фондз азы размæ, чызг æмæ лæппу ныййардта æмæ сæ ба- 
кодта йе ’фсин æмæ йæ мойы.бар. Йæ лæг куыста горæты завод- 
тæй иуы æфсæйнæгты скълады æмæ йæ хæрзконд усмæ баулæ- 
фьш дæр нæ фæрæзта. Фарон дæр раст ацафон Бексолтанимæ 
æфæндараст сты Хъырыммæ, уырдыгæй та сæ фæндаг акодтой 
Невайы был зындгонд горæтмæ... 
* * * 
Йæ мой Хъырыммæ куы аивгъуыдта, уæд Мисурæт сфæнд кодта 
Мæскуымæ йæ хистæр хомæ ацæуын. Бексолтанимæ дæр афтæ 
ныхасгонд уыдысты. Йæ мад Дунетханы дæр фæндыдис, Мисурæт 
йæ хистæр хойы куы абæрæг кодтаид, уый. 
Пугач билет балхæдта Мисурæтæн æмæ йын Орджоникидзейы 
вакзалы «фæндараст» загъта. 
Поезд араст и. Мисурæт рудзынгæй адæммæ касти æмæ хъуы- 
дытæ кодта йæ кæстæр чызгыл — рынчынгæнаг у. Йемæ йæ аласи- 
наг уыди, фæлæ Дзæрæхмæт æмæ Фаризæты нæ бафæндыди. 
Гъе æрмæст йе ’фсинæн куы бакой кодта, сывæллоны йæ мад Ду- 
нетханы æвджид бакæныны тыххæй, уæд уый «дыууæ» нæ загъ- 
та. 
Поезд Беслæны вагзалы æрлæууыди. Перроны уайтагъд фæ- 
зынди дунейы адæм, вæгæттæй чи рагæппытæ кодта æмæ буфетмæ, 
ресторанмæ чи згъордта, ахæмтæ. Цымæ дзы зонгæтæ нæ разынид, 
зæгъгæ, сыл Мисурæт йæ цæст ахаста. Уайтагъд ауыдта Мураты. 
Фырцинæй уыди æви фырдисæй, уый дзæбæх нæ бамбæрста, афтæ- 
мæй йæ зæрдæ æнкъуысæгау бакодта. «Уый та ам цы кусы? Мæс- 
куымæ ма цæуæд? Нæ, æвæццæгæн, айонгты кæйдæр рафæнда- 
раст кодта». Сылгоймаг рудзынджы цур æдзынæгæй кæсгæ баз- 
зади. Мурат поездмæ тигъырдæм лæугæйæ цавæрдæр дыууæ лæги- 
мæ ныхас кодта. Сæ иу ацамыдта ресторанмæ, æмæ уырдæм 
фæраст сты. Мисурæт æнхъæлмæ касти, цыма цы фæуыдзæни, зæгъ- 
гæ: иуцасдæры фæстæ лæппу раздæхти дыууæ доны авгимæ. 
Мисурæты вагон лæууыди вагзалы рестораны тæккæ ракомкоммæ, 
æмæ Мурат поезды ’рдæм куы ’рбакасти, уæд уысмы бæрц фем- 
дзаст сты: цæугæ-цæуын цыма Мурат йæ къах скъуырдта æмæ йæ 
цыдæй фæкъуыхцы; цæмæндæр йæ æвгтæ йæ аууон æмбæхсæгау 
акодта, иу каст ма фæкодта Мисурæты ’рдæм; уæдмæ паровоз 
ныууасыд, æмæ Мурат азгъордта. 
Мисурæт бадти сæццæгæнæгау. «Федта мæ, базыдта мæ!— 
йæ зæрдæйы арæх цæфтæй йæ улæфт йæ хъуырмæ схæццæ — 
331 

Æвæццæгæн, искæйы фæдыл рацыди æмæ уымæ батагъд кодта, 
доны æвгтæ дæр уымæн балхæдтаид. Æмæ цымæ уæд кæмæн?» 
Хъуыдытæ зилдух кодтой сæры, цæстытæ атонын нæ куымдтой 
перронæй — мыййаг ма куы фæзына! 
Поезды цыд фæтагъддæр. Цалынмæ вагзалы агъуыст бынтон- 
дæр бæлæсты аууон нæ фæци, уæдмæ дзы Мисурæт йæ цæст нал 
систа. Ныр та йæ цæстæнгас сарæзта купейы гом дуары ’рдæм. 
Цæмæндæр æй уырныдта, Мурат ын йæ вагон кæй бахъуыды кодта 
æмæ йæм рæхджы кæй фæзындзæн,уый. Фæлæ Мурат зынæг нæ 
уыди. «Уæдæ, куыд нæ, мæ мæтæй мæлы»,— загъта æрæджи- 
ау хинымæры, сыстади, тыргътæм рацыд, йæхи рудзынгæй æддæмæ 
кæсæг скодта, йæ хъус та дардта, Мурат кæцы дуарæй хъуамæ 
’рбахызтаид, уыцырдæм. 
Лæууы Мисурæт, поезд згъоры, Мурат нæ зыны. Мисурæт 
фæстæмæ мидæмæ бахызт, æрбадт йæ бынаты. Йæ купейы дыууæ 
æнæзонгæ адæймаджы, æвæццæгæн, ус æмæ лæг, мынæг хъæлæсæй 
зæрдæбын ныхас кодтой. Мисурæт йемæ рахаста Драйзеры «Фи- 
нансист», рафæлдæхта йæ, кæд мæ катайæ фервæзин, зæгъгæ, кæ- 
сын райдыдта, фæлæ йæ цæстытæ дамгъæтæ нæ уыдтой. Чиныг 
æрæвæрдта æмæта фæстæмæ тыргътæм раздæхти. Вагоны иу кæро- 
нæй иннæмæ арацу-бацу кодта, стæй та рудзынджы цур æрлæууы- 
ди. Телыхъæдтæ иугай фæстæмæ згъордтой, æмæ сылгоймаг йæхи- 
нымæры загъта: «Сæдæйы онг сæ нымайын, кæд уæдмæ нæ фæзы- 
на, уæд не’рбацæудзæн». 
«Иу , дыууæ, æртæ...дæс, ссæдз...» Фæндаг ныддаргъ и. Поезд 
лæсыди галуæрдонау... «Дæс æмæ цыппарыссæдзы... Сæдæ... Уæд 
та мæхæдæг ацæуин вагæттыл зилгæ... Нæ, нæ... Фæлтау ма иу 
хатт анымайон телыхъæдты сæдæйы онг. Иу, дыууæ, æртæ... дæс... 
ссæдз... Æнхъæлмæ кæсынæй зындæр ницы ис а зæххыл... Уæддæр 
цымæ кæдæм цæуы? Мæскуымæ ма цæуæд уый дæр?» Йæ зæнгтæ 
риссын райдыдтой Мисурæтæн. Авдыссæдзы бæрц та ма баны- 
мадта, уæддæр æй йæ къах мидæмæ нæ хæссы... 
Вагоны дуарæй æрбазынди Мураты гом сæр. Сылгоймагмæ 
афтæ фæкасти, цыма хæрдмæ куыд фесхъиудта, уый Мурат дæр 
раиртæста, йæ зæрдæйы гуыпп-гуыпп дæр æм фехъуысти. «Кæд, 
мыййаг, Мæскуымæ кæй цæуын, уый базыдта æмæ мæ фæдыл ра- 
цыди?»— фегуырди йæ сæры уыцы хъуыды, æмæ Мураты цæстæн- 
гас ацахста. 
Мисурæтимæ кæй фембæлдысты, ууыл Мурат нæдæр дис бакод- 
та,нæдæр цин, нæдæр ын хъыг уыди. Бакастæй афтæ зынди, цы- 
ма зыдта, Мæскуымæ иумæ кæй цæудзысты, уый. Стæй цыма хæр- 
зæрæджы фембæлдысты, ахæм хъæлæсы уагæй сдзырдта: 
— Дæ бон хорз æмæ дæ фæндаг раст! 
— Æгас цу!— тыхамæлттæй сфæрæзта Мисурæт, фæндыди йæ 
йæ цин истыхуызы равдисын, йæ былтæ базмæлын кодта, фæлæ 
йæ мидбылхудт нæ фæрæстмæ, йæ цæсгом нæ барухс и. 
— Кæцырдæм?— бафарста Мурат. 
— Дæуырдæм... Ома, ды кæцырдæм, æз дæр уыцырдæм... 
.432 

— Нырма уал уыцырдæм, стæй та хъуамæ æрдæгфæндагæй 
агæпп ласай,— ивазгæ ныхасæй дзуапп радта Мурат. 
—Ацы хатт кæронмæ, — сылгоймаг бамбæрста лæппуйы æл- 
хыскъ ныхас. 
— Уæдæ уæд кæдæй-уæдæй æмдзу кæнæм,— Мурат бахудти. 
Лæплуйы цæсгомы рухс сæмбæлди сылгоймаджы зæрдæйыл, 
йæ улæфæнтæ фегом сты æмæ йæ зæрдæйы фæндиаг бахудти. 
Ныхасгæнгæ рудзынджы цурмæ баздæхтысты. Цыма исты ба- 
фиппайынмæ хъавыдысты, уыйау æдзынæгæй кастысты æддæмæ. 
Уæвгæ та хъуыдытæ кодтой æрмæстдæр кæрæдзийыл. Æрæджиау 
Мурат йæ балцы саер радзырдта. Цыди Мæскуымæ журнали- 
стты Æппæтцæдисон æмбырдмæ. Сылгоймаг йæхинымæры ба- 
састи, Мурат ын куыд зынаргъ у, ууыл: лæппу йæ зæпдаейы баз- 
зади кæддæры Муратæй; немыцы рæстæг тынд уæрццы хуызæнæй 
хъæдæй чи рацыд æмæ сæ пъадвалы чи бамбæхсти, уыцы Муратæй; 
нартхоры голлаг бричкæмæ исгæйæ йæ къухтæй кæмæн æрхауд, 
æмæ кæл-кæлæй кæуыл худти, уыцы Муратæй; иу фæззыгон уазал 
къæвда бон æргъæвстæй, гæрттгæртгæнгæ сæ рæзты чи æрцæйуади 
æмæ сæ хæдзармæ кæй бахуыдта, йæ уымæл бызгъуыртæ кæмæн 
раласын кодта æмæ сыгъдæг хуыссæнтыл хъарм хъæццулы бын 
кæй æрнорста, уыцы лæппуйæ. Уæдæй нырмæ бирæ бонтæ раз- 
гъордта. Тæгæрдоны хиды бынты бирæ дон афардæг и, фæлæ Ми- 
сурæтæй мисхалы бæрц ницы байрох, цас лæмбынæгдæр мысыди 
ивгъуыд бонты хабæрттæ, уыйас йæ зæрдæ тынгдæр рысти. 
Мисурæт сдзырдта: 
— Цом уал мидæмæ Ме’мбæлттæ махырдыгонау не’мбарынц. 
Купейы фæрсæй-фæрстæм куы ’рбадтысты, уæд Мисурæтмæ аф- 
тæ фæкасти, цыма Муратимæ кæддæрау хæлæрттæй баззадысты. 
Цыдæриддæр уыд, уæддæр ныртæккæ йæ зæрдæйы ахаст ахæм 
уыди. Фæлмæн хъæлæсæй сдзырдта: 
— Ус нæма курыс æви? 
— Хъавын. Чызг-иу куы нæ бакомы, уæд-иу ус дæр ракурынц. 
— Уый йæ хъуыраны кæмæн куыд фыст уа, уымæ гæсгæ. 
— Цæргæ-цæрæнбонты адæм сæ тæригъæдтæ Хуыцауыл æвæ- 
рын сахуыр сты. 
— Ахуыр кæнын алкæйы бон дæр у... 
— Лæгъстæ кæнынмæ нæ арæхсын. Хуыцауæн дæр. Уæвгæ, 
æнхъæлмæ кæсын. Цы боны хорзмæ — мæхæдæг дæр нæ зонын,— 
цыма йæхицæн дзырдта, уыйау мынæг хъæлæсæй дзуапп лæ- 
вæрдта Мурат... 
Бынтондæр æрталынг и. 
Поезд иуцавæрдæр станцæйы æрлæууынмæ куы хъавыдис, æмæ 
цæлхыты уромæнтæ куы скуыстой, уæд вагæттæ кæрæдзийы схой- 
гæйæ азгъордтой, æмæ сæ уынæр цыма Мисурæт æмæ Мураты сæ 
фынæйæ райхъал кодта, уыйау банкъардтой сæхи. Уыдис æмби- 
сæхсæвтæ. 
— Сом та сæмбæлдзыстæм,— мынæг хъæлæсæй загъта Мурат 
æмæ сыстади, сылгоймаджы къух йæ дыууæ къухæй нылхъывта 
ззз 

æмæ раивгъуыдта. Мисурæт йæ фæдыл касти; Мурат вагоны 
дуарæй куы ахызт, уæддæр ма тыргъты дзæвгар алæууыд, цымæ ма 
лæппуйæн фæстæмæ раздæхын æнхъæл уыдис, уыйау. 
Дыккаг бон дæр сæмбæлдысты. Кæрæдзимæ куы бакастысты, 
уæд бамбæрстой: дысон-бонмæ сæ иу дæр нæ бафынæй. 
Боны дæргъы Мурат æмæ Мисурæт кæрæдзийæ нæ фæхицæн 
сты. 
Мисурæт æнæбары кодта йæхи царды, йæ бинонты койтæ. Уый- 
хыгъд лæмбынæг фарста Мураты алцы-алцæмæй: Тæтæри æмæ 
Фатъимæтæй... Фузæ æмæ Римæйæ, Аслæнбег æмæ суанг Зали- 
ханæй дæр. 
Мæскуыйы сыл вакзалы сæмбæлди Мисурæты хо Замирæт. 
Мурат хъуамæ уазæгдзæрæнмæ ацыдаид, фæлæ йæ Замирæт 
СКОЙ дæр нæ бауагъта — йемæ йæ ахуыдта. Сылгоймаг зыдта, йæ 
кæстæр хойы цард Муратимæ кæй нæ баиу, ууыл ныр Мисурæт 
фæсмон кæй кодта, уый. 
Замирæты мой раздæр оргæнты стыр бынат ахста, ныр та 
куыста цавæрдæр институты ахуыргæнæгæй æмæ йæ студенттимæ 
Уралы ’рдæм ацыди практикæйы. 
* * * 
Дыууæ боны дæргъы Мурат æмбырды фæбадти. Уый фæ- 
стæ та йын Мисурæт Мæскуыйы сси фæндагамонæг. 
Æрзылдысты стырдæр музейтыл, Ленины æмæ Сталины мавзо- 
леймæ рады фæлæууыдысты сæумæрайсомæй фæссихæрттæм. 
Историон музейы бацик кодтой, Ирыстонæй дзы экспонаттæ 
кæй уыдис, уувд. Музейæ рацыдысты ресторан «Национал»-ы 
’рдæм. Мурат загъта: 
— Ныронг мæ ды рахон-бахон кодтай, ныр та — æз. Цом ардæм. 
Рестораны дзæвгар абадтысты. Фæйнæ антрекоты æмæ сын 
иу сæны авг рахаста официант. 
— Дæ цæрæнбоны тыххæй нуазын,— загъта Мурат. 
— Æз та дæ цæрæнбоны тыххæй. Никуы фæнуазын. Дæу 
тыххæй баназдзынæн,— Мисурæт ын комкоммæ йæ цæстытæм ба- 
касти. 
— Бузныг... 
Сæ дыууæ дæр ныртæккæ амонджын уыдысты, æмæ Мисурæт 
дæр Мураты æмнызт кодта. Нозтæй нæ, йæ амондæй расыг 
уыдис. Расыгæн та уæлдай нал вæййы, цасфæнды дæр ын нуа- 
зын кæн. Ноджыдæр ма иу сæны авг рахæссын кодтой, æмæ уый 
дæр равдæлон. 
* * * 
Уыцы æхсæв Мурат æмæ Мисурæт уæлдай фылдæр фæбадты- 
сты. Фысым æмæ йæ дыууæ сывæллоны рагацау бафынæй сты. Иу- 
ахæмы та Мурат сдзырдта: 
— Зæгъ-ма, уæддæр мæ цæмæн фæлыгъдтæ тæргай? 
— Ууыл дзурын нал хъæуы,— дзуапп радта Мисурæт æмæ лæп- 
334 

пуйы къухтæм бавнæлдта.— Амарди. Зæрдæнизы хос — дæуæн 
дæр æмæ мæнæн дæр. 
— Мæнæн бæлвырд. Дæуæн та... Бирæгъæн, дам, сæгъы мехъ 
худæджы хос. 
— Ма дзур. Ма дзур афтæ. Бæласы зæнг бакæсгæйæ куыд фи- 
дар фæзыны, мидæгæй алыхатт афтæ нæ вæййы. Уый ма æз дæр 
куы ’мбарын. Бинонты цард къабускайæ уæлдай нæу. Цалынмæ 
йын йæ аппмæ бахæццæ уай,уæдмæ дзы бирæ æмбæрзæнтæ ра- 
фæлдахын фæхъæуы...Адæймаг æрмæст йæхи бар нæ вæййы, уæл- 
дайдæр та ирон царды. 
— Уый дæр æмбарын, бæргæ. Æрмæст мæ зæрдæйы рис уы- 
мæй æнцондæр нæ кæны. Абон дæр ма — иунæг, абон дæр ма 
цæрын дæу мысгæйæ. 
Мисурæт ницы сдзырдта. Фыццаг комкоммæ касти лæппумæ, 
стæй йæ цæстытæ даргъхау уæлтъыфæлтты бын æрæмбæхстысты. 
Уыцы цæстыты змæлд Муратæй никуы ферох уыдзæни. Иу æмæ 
дыууæ хатты не’рхаста Мурат йæ былтæ чызджы уадултыл æмæ- 
иу уæд дæр йæ цæстытæ афтæ æрæхгæдта. 
Лæппу фестади, сылгоймагмæ ’ргуыбыр кодта æмæ йын аба 
кодта. Мисурæт цавддурау бадти, йæ тых асасти, цыма мæнæ- 
мæнæ йæ зæрдæ бахъарм уыдзæн,афтæ фæкасти Муратмæ, стæй 
æваст йæхи атыдта, дæрддзæфгомау алæууыд, лæппумæ йе 
’ргом фездæхта, æмæ йæм йæ цæстытæ знæт æрттывд фæкодтой. 
«Цæмæн ис ам мæ кæддæры уарзон?— фарста Мисурæт йæхи.— 
Мæ лæг æнæхъæн республикæйы дæр зындгонд куы у, уæд ахæм 
митæ мæ сæрмæ куыд хæссын? Цы ма нын ис иумæйагæй? Цы амо- 
нынц, уæдæй нырмæ кæрæдзийæн цы ныхæстæ фæкодтам, уы- 
дон?» Фæлæ уыцы минут йæ цæстыты раз фегуырдысты Дзæрæх- 
мæт, йе’фсин Фаризæт, сæ уарзон фырт Бексолтан... Æмæ æрдæбон 
чысыл раздæр йæхицæн цы фарстатæ лæвæрдта, уыдон уайтагъд- 
дæр æрбайсæфтысты. Æмæ та Мурат йæ размæ куы балæууыд, уæд 
змæлгæ дæр нал фæкодта; йæ цæстытæ зына-нæзына фæцъынд 
кодта, афтæмæй æнхъæлмæ касти, дарддæр цы уыдзæни, уымæ; 
’мбæрста, йæ буар цъæх арт куыд уадзы уый, æмæ йын Мурат 
цыфæнды дæр куы кодтаид, уæддæр «нæ» нæ загътаид. 
Фæлæ уæдмæ Мураты цæстыты раз дæр февзæрдис Бексолтаны 
зына-нæзына хæнкъуытæ цæсгом. Лæппу æрбаймысыди ивгъуыд 
бонты цаутæ, сæ быцæу ныхас, сæ хылтæ, йе’рдхорд Георги Сыбыры 
куыд бамидæг ис, уый. «Уыцы ницæййагæн хъæбыстæ чи фæкодта, 
мæн уыцы цъаммарыл чи баивта, уымæн мæ зæрдæбын ныхæстæ 
кæнын, ноджы ма мæм æндæр цыдæр фæндтæ æмæ монцтæ дæр 
фæзынди. Фу! Бексолтаны уæлдæйттæ! Цы ’лгъаг митæ кæнын! 
Æдылы къоппа!»— Мурат фæзылд йæ мидбынаты æмæ дуар 
йæ фæстæ рахгæдта. 
3.45 

11. 
— Хицау дæм сиды,— телефонæй дзырдта Амырханы æххуыс- 
гæнæг. Цæмæн — уый нæ загъта. Мурат афснайдта, стъолыл 
ын цы гæххæттытæ уыдис, уыдон, æмæ згъорæгау ракодта. 
Амырханы кусæнуаты фарсмæ уыд техникон секретары бынат, 
уырдæм бацыди, салам радта. 
— Æрбад уал. Чысыл банхъæлмæ кæс,— загъта бæрзондгомау 
æрыгон чызг æмæ æнæфсæрмхуызæй йæ цæстæнгас æрхаста лæп- 
пуйыл. 
Мурат не ’рбадти, рудзынджы цурмæ бацыдис æмæ цæмæндæр 
йæ зæрдыл æрлæууыди, раздæр ам, мæнæ ацы чызджы бæсты 
чи куыста, уыцы ныллæджытæ, тыппырриу чызг. Дзамболаты йæ 
куыстæй куы суæгъд кодтой, уæд уый дæр æндæр ранмæ арвы- 
стой. 
«Бирæты аивтой,— хъуыдытæ кодта Мурат,— бирæты... Æмæ 
сын сæ бæсты хуыздæрты, зондджындæрты æвæрынц? Æнхъæл нæ 
дæн». 
Дзæнгæрæг ныййазæлыдис. Мурат стъæлфæгау фæкодта, чызг 
та Амырханы кабинетмæ бахызти. Чысыл фæстæдæр раздæхти 
æмæ лæппуйы фæрсты кæдæмдæр къуыммæ кæсгæйæ сдзырдта: 
— Дзуры дæм... 
Мурат бахызти егъаугомау кабинетмæ. 
— Дæ бон хорз!— салам радта æмæ дуары раз къулмæ 
хæстæг, æнхъæлмæкæсгæйæ, æрлæууыдис. Амырхан стъолы 
уæлхъус цавæрдæр гæххæтмæ касти æмæ йæ сæр схъил кодта: 
— Æгас цу!— арфæ йын ракодта, сыстад, лæппуйы размæ 
ракъахдзæф кодта. Мурат дæр даргъ санчъехтæй йæ цурмæ 
бацыди. Обкомы секретарь ын йæ къух тыхджын æрылхъывта. 
Æрбадын æй кодта йæ акомкоммæ, стæй йæхæдæг дæр йæхи 
æруагъта къæлæтджыныл. 
— Куыд сты дæ хъуыддæгтæ, де ’нæниздзинад?— фæлмæн дзы- 
хы уагæй фарста Амырхан. 
— Бузныг, ницы мын у,— къæмдзæстыгхуызæй дзуапп радта 
Мурат. 
Амырхан иуцасдæр къуыммæ нымдзаст. Муратмæ афтæ фæ- 
касти, цыма обкомы секретарь хъуыды кодта, ныхас цæмæй рай- 
дайа, ууыл. Амырхан зыдта, йемæ арæх чи не ’мбæлдис, уыдонимæ 
куыд дзурын хъæуы, уый. Тагъд кæнын нæ уарзта: уадз æмæ 
æмбарой, обкомы секретарь йæ алы ныхасыл дæр, цалынмæ йæ 
фæзæгъы, уæдмæ бæстон кæй ахъуыды кæны, уый. 
— Дæ фыстытæ мæ зæрдæмæ цæуынц. Кастæн дæ фельетон- 
тæ, радзырдтæ. Дæ пъеро къуымых нæу,— загъта Амырхан æмæ 
Муратмæ комкоммæ бакасти. 
Лæппуйы цæсгом фæсырх, фæлæ дзургæ ницы скодта. Амырхан 
та мё ноджыдæр хъуыдытæгæнгæйæ абадти, стæй загъта: 
— Гуситы Уарзетæ директор кæм у, уыцы техникум зондзынæ... 
— Зонын. 
— Уæдæ афтæ бакæн, æмæ директоримæ дзæбæхдæр базонгæ 
33« 

у. Цавæрдæр æнаккæгтæ йыл, сау халæттау, æрæмбырд сты æмæ 
йæ скаст нал уадзынц. Хъуыдæгтæ лæмбынæг равзар æмæ змæнт- 
джытыл газеты ахъаззаг абыр. Мæнæ дын уый та сæ фыстæг,— 
Амырхан Муратмæ къонверт радта. 
— Бамбæрстон. Цæуон? 
— Ацу. Æрмæст арæхстгай архай. Æз демæ кæй ныхас кодтон, 
уый куы ничи зона, уæд та ноджы хуыздæр. 
Мурат цалдæр хатты лæмбынæг бакасти, Амырхан æм цы 
фыстæг радта, уый æмæ дыккаг бон техникуммæ араст. 
Директоры кабинеты рæстæмбисас, иу-дыууиссæдз азы кæуыл 
цыдаид, ахæм зæрдæисгæ сылгоймаг æхсызгон мидбылхудтæй 
сæмбæлдис Муратыл. 
— Фæнды мæ, ахуыргæнджыты куы æрæмбырд кæниккам, 
æмæ сæм куы байхъусин, уый,— бакой кодта Мурат. 
— Амырхан Николаевич дын загъта? 
— Нæгъ. Мæхæдæг афтæ хъуыды кæнын. 
Фæссихор ахуыргæнæн аудиторитæй иуы æрæмбырд сты пар- 
тийы æмæ профцæдисы уæнгтæ. 
Æмбырд байгом кодта партион организацийы секретарь, йæ 
сæры хилтæ кæмæн фæурс сты, ахæм рæстæмбис кары лæг. 
— Нæ техникумы советон закъонтæ хæлд кæй цæуынц, нæ 
директор коллективæй кæй фæиппæрд, кæй никæмæ хъусы, уый 
æмæ бирæ æндæр хъуагдзинæдты тыххæй мах ныффыстам, æмæ 
нæм æрвыст æрцыди сæрмагонд лæг. 
Мурат йæ бынатæй сыстад, æмбырды бадджытыл сындæггай 
йæ цæст ахаста æмæ райдыдта: 
— Уæ фыстæджы æргомæй дзурут. Фæлæ ма кæд уымæй уæл- 
дай, мыййаг, исчи исты зæгъинаг у, уæд — табуафси. Æрмæст æнæ 
ракæ-бакæйæ. Уæ директоры æнæраст миты тыххæй мæн хъæуы 
факттæ. 
— Æмæ ма дæ цавæр факттæ хъæуы?— сдзырдта къуымы 
бадæг тæнæгуадул сылгоймаг.— Уый факт нæу? Нæ нæ хъæуы! 
— Уый факт нæу, хорз ус,— æнæсыстгæйæ сдзырдта Мурат.— 
Цæуылнæ уæ хъæуы? Цæмæй нæ бæззы? Цавæр æнаккаг митæ 
кæны? Уыдон мын ранымайут, цæмæй бæлвырддæр бамбарон ди- 
ректоры фыдмитæ. 
— Ай дæр та, æнхъæлдæн,уый фарс у,— сдзырдта та тæнæг- 
уадул сылгоймаг. 
— Кæй фарс дæн, уый рабæрæг уыдзæни, куы уæм байхъусон, 
уæд. Уæвгæ та,— Мурат зына-нæзына йæ мидбылты бахудт,— 
вæййын рæстдзинады фарс. 
— Зонæм, фыццаг хатт нæм не ’рцыдысты бæрæг кæнынмæ,— 
ногæй та сдзырдта тæнæгуадул. 
— Кæд алы хатт дæр иумæйаг ныхæстæ фæдзурут, уæд, ай- 
гъай. 
— Цавæр факттæ ма дæ хъæуы? Нæ бæззы! Зынæрвæссон у. 
Дурзæрдæ у. 
22 Куирды фирт 
;ш 

— Уыцы ныхæстæн ма сæ къæлæттæ байгом кæнут. Радзу- 
рут-ма, йæ дурзæрдæ митæ цавæртæ сты. 
— Нæ нæ хъæуы, бамбæрстай? Нæ нæ хъæуы! 
— Уый хъуыддаджы ныхас нæу.— Мурат йæ бынатæй сыста- 
ди.— Уæ фыстæг уын цалдæр хатты бакастæн, æмæ дзы æнæуд 
«фæкттæ» йеддæмæ ницы ис. Ныр уæ фæрсын, æмæ та ныр дæр 
иумæйаг ныхæстæ. Уымæ гæсгæ ныр та мæнмæ ис фарстатæ. 
Зæгъут-ма, уæ директор йæ куыст зоны? 
— Бæгуыдæр зоны!— сдзырдта, Муратмæ хæстæг, разæй чи 
бадт, иу ахæм ацæргæ сылгоймаг.—Тынг хорз дæр æй зо- 
ны. 
— Фехъуыстат? 
— Фехъуыстам. Фæлæ уый дæр йæ козбаугæнджытæй у. 
— Мæнгард дзурут!— йæ бынатæй фесхъиудта бæрзонд лæп- 
пулæг. 
— Виктор Кирилович, ныхæстæ лæмбынæгдæр æвзар! 
— Мæхæмæт Харитонович! Дæ ус Симæ Петровнæ уæдæй 
нырмæ йе ’фсæртæ куы нæма æрæхгæдта, æмæ уымæ куы ницы 
дзурыс. 
— Нæ уазæг, хатыр. Нæ директор дæсны кусæг у. Мæнæн фарон 
карз æфхæрд радта, æмæ мын хъæугæ кодта. Мæ куысты ностджы- 
нæй фæзындтæн. Ды та, Симæ Петровнæ, æндæраз техникуммæ 
чи цыд, уыдонæй экзаментæ истай æмæ, куыд сбæрæг, афтæмæй, 
æртæйæн нывæрдтай æвзæр бæрæггæнæнты бæсты «хорзтæ». 
Æвæццæгæн, дын афтæ пайдадæр уыди. Æмæ дын директор карз 
æфхæрд ныффыста. Уæдæй нырмæ, хатыр бакæнут, фæлæ нæ 
парторганизацийы секретарь æмæ дæ мой дæ сæрыл лæгмæрдтæ 
кæны. Дам-думтæй бæстæ байдзаг. Кæрæдзийы ратон-батон кæнæм 
— Банцай! Æз парторганизацийы секретарь дæн. 
— Æз партион нæ дæн. Стæй дæхæдæг цавæр дзыхы уагæй 
дзырдтай, нæ директоры сылхæйрæг куы схуыдтай, уæд? 
Ноджыдæр ма дыууæ боны фæбадти Мурат техникумы, ахуыр- 
гæнджытимæ хибарæй ныхасгæнгæйæ. 
Дæс боны фæстæ та газеты фæзынди егъаугомау фельетон 
«Дам-думтæ фæстæмæ »симгæйæ», зæгъгæ, ахæм сæргондимæ. 
Фельетон Амырханы зæрдæмæ фæцыд æмæ партийы горкомæн 
хæсгонд æрцыди, цæмæй йыл æртæрхон кæной. 
Техникумы партион организацийы секретары йæ бынатæй су- 
æгъд кодтой æмæ йын ныффыстой карз æфхæрд. Йæ усы та йын 
уыцы техникумæй æндæр ранмæ раивтой. Директор сулæфыди, 
коллектив æрсабыр æмæ иукъордæй арфæйы гæххæтт сæрвыстой 
Амырханы номыл партийы обкоммæ. 
Амырхан фæбузныг Муратæй. 
Раст уыцы рæстæг партийы обкомы бюро газеты редакторы 
йæхи курдиатмæ гæсгæ йæ бынатæй суæгъд кодта; уæвгæ,фæндон 
обкомы уыди. Редактор Амырханы зæрдæмæ нæ цыди, къуымых 
адæймагыл æй нымадта. 
Газетæн хъуыдис ног редактор. 
з;18 

* * * 
Рацыди мæйы бæрц. Амырхан та фæсидт Муратмæ. Ацы хатт 
кæрæдзиуыл сæмбæлдысты хорз зонгæтау. 
— Дæ архайд мæ зæрдæмæ цæуы. Куыд æмбарын, афтæмæй 
куыстæй дæхи иуварс нæ ласыс, уис хæссын æмæ ауæдз дарын 
дæ бон у. Æз афтæ хъуыды кæнын æмæ ... бæрнондæр куысты ак- 
каг дæ. Мæн фæнды, газеты редакторы бынаты дæ куы сæвæрик- 
кам, уый,— уыимæ «мæн» зæгъгæ, афтæ фидарæй загъта, цыма 
исчи дызæрдыг кодта, уый комкоммæ Амырханы фæндон кæй у, 
ууыл. 
Амырхан фæлварæгау бакаст Муратмæ, йæ цæсгомыл ын ба- 
фиппайдта къæмдзæстыгдзинад æмæ йын æхсызгон уыдис. Амыр- 
хан-иу искæуыл ахъаззаг куы сахадыдта, уый-иу куы ныфсæрмы, 
цъысымы-иу куы бафтыд, уæд-иу кæддæриддæр, мæнæ нырау, бан- 
къардта удæнцойдзинад. 
Мурат æмбæрста, дзуапп дæттын кæй хъæуы, уый, æмæ цъус 
рæстæджы фæстæ сдзырдта: 
— Нæ зонын... Уый аккаг кæд нæ дæн. 
Обкомы секретарь йæ мидбылты фæлмæн бахудт. 
-- Дæ ныхæстæ раппæлинаг сты. Уæздандзинад дæм ис. Гъе 
фæлæ уæддæр ахæм бынаты аккаг нæ дæн кæй зæгъыс, уымæй, 
æвæццæгæн, рæдийыс. Мах дæр æмбарæм, чи цы аккаг у, уый... 
Муратмæ афтæ фæкасти, цыма йæ дзуапп Амырханæн фæхъыг. 
— Нæ, цæмæн! Нæ... Уый зæгъинаг нæ дæн. Адæмы кæй зо- 
нут, ууыл нæ дызæрдыг кæнын... Мæхиуыл дызæрдыг кæнын. 
Ахъуыды кæнон... 
— Уый дæр дзуапп у. Хорз дзуапп. Цу уал, иннæбонмæ ахъуы- 
ды кæн,— загъта Амырхан, сыстади йæ бынатæй æмæ лæппуйы 
къух тыхджын нылхъывта. 
Сагъæстæгæнгæ рацыди Мурат обкомæй. Ауызбийы загъдау, 
æууæнк хæс у, æмæ тарсти, мыййаг, йæ хæс бафидынмæ куы нæ 
сарæхса. 
Йе’мбæлттæй никæмæн ницы ской кодта. Гъе æрмæст йе стъолы 
уæлхъус куы ’рбадти, уæд бамбæрста, йæ бон кусын кæй нал у, уый. 
Йæ къух ручкæмæ нæ тасыд; иудзæвгар ма афæстиат, стæй уынг- 
мæ рацыди. 
Кæдæм æмæ кæцырдæм цыдаид, уый дæр нæ зыдта — къæхтæ 
йæ сæхæдæг ахастой Терчы ’рдæм. 
Терк згъордта хъуырдухæнгæнгæйæ. Згъордта, тагъд кодта, 
фæлæ цæмæн,— цу æмæ йæ бафæрс. Æвæццæгæн, уымæн, æмæ 
йæ фæсте сурæг уыди. Доны ног уылæнтæ æвзæрдысты кæмдæр 
цъититы бын, æмбырд кодтой алы кæмттæй æмæ сæ кæрæдзийы 
размæ схуыстой: иу уылæн иннæйы сырдта, цæмæй йын йæ бынат 
æрцахса; стæй та уыцы уылæнæн йæхи дæр сырдтой иннæ уылæн- 
тæ. Цыбырдзырдæй, кæрæдзийы сурынц, схойынц, æнтъæрынц 
денджызмæ. 
Афтæ у цард дæр, афтæ сты адæм дæр. Иу иннæйы фæдыл баф- 
ты, иу иннæйы схойы, иу иннæйы ивы. О, фæлæ Мурат никæйы бы- 
33<) 

натмæ тырны, зоны, адæмы бæрны цæуын зын у. Фаг ныфс, фаг 
лæгдзинад æм куы нæ разына. Хъуыддагæн куы ницы фæпайда 
уа. Бирæ ма фæсагъæс кодта Мурат, стæй скарста: «Цæй, цы уа, 
уый уæд. Коммунист хуыйнын, æмæ мын цы зæгъынц, уый хъуа- 
мæ кæнон». 
12. 
— Мæ фыд — зæхкусæг, мæхæдæг — 
аразæг. А дунейыл цард куыстыл лæууы, 
æмæ сæ мæ фыд Дзаххоттимæ нæхи бакодтам,— хъазæгау дзырдта 
къæбæлдзыгсæр Хъазыбег, иуахæмы йæ Мурат редакцимæ куы 
’рбахуыдта, уæд. Цæвиттон, Дзаххотты фырт Хъазыбег Тæгæрдо- 
ны дæс къласы каст куы фæци, уæд ардæм ссыди, Дзæуджыхъæ- 
уы хуссаргæрон ног заводы арæзтадмæ. Сси дæсны дурамайæг 
æмæ ам баззад. Æфсады куы баслужбæ кодта, уæддæр та фæ- 
стæмæ Дзæуджыхъæумæ æрыздæхт æмæ ныр уыди дурамайджыты 
бригадир. 
Кæддæр Мурат Хъазыбеджы ныййарджыты фарс куы рахæцыд 
æмæ сæ колхозы гуымиры разамонджыты тыххæй куы ныффыста, 
уæдæй нырмæ бынтон балымæн сты дыууæ лæппуйы. Мурат Хъа- 
зыбеджы базонгæ кодта редакцийы йе’мбæлттимæ. Хæдæфсарм 
лæппу фæцыди сæ зæрдæмæ æмæ сæ цæст дарын райдыдтой йæ 
бригадмæ. 
Мурат Терчы был Амырханы фæндонæн дзуапп куы ссардта 
æмæ фæстæмæ куы раздæхт, уæд хæрхæмбæлд фæци Хъазыбегыл., 
Уый фæскуыст, зæронд лæгау, уæзбын къахдзæфтæй цыдис йе- 
’мдзæрæнмæ. Лæппутæ кæрæдзиуыл бацин кодтой. 
— Кæцырдæм?— афарста Мурат. 
— Мæ лæгæты ’рдæм. 
— Уæдæ уал цом æмæ æхсæвæр скæнæм. Дæумæ дæр, мæ- 
нау де фсин, мыййаг, куы нæ’нхъæлмæ кæсы. 
— Ацыхуызæттæй мæ исчи фæтæрсдзæн. 
— Æгæр дзæбæх дæр ма дæ фæскуыст,— Мурат йæ цæст 
æрхаста Хъазыбеджы дарæсыл: сау тæбын хъуымацæй хæлаф æмæ 
тарбын сатинæй хæдон, йæ къæхтыл донхуыз кæттагæй туфлитæ.— 
Усгур цæуынæн дæр бæззыс. 
Сталины проспекты ресторан «Терк»-мæ бацыдысты æмæ 
къуымрæбын стъолы уæлхъус сæхи æруагътой. 
— Нæ уарзын ресторантæм цæуын,— цыма исты æвзæр мийæ 
хъахъхъæдта йæхи, уыйау сдзырдта Хъазыбег. 
— Æз дæр. Цалынмæ официанттæ райвæз-байвæз байдайынц, 
уæдмæ бафæллайын. 
Чи зоны, бæрзондгомау хъоппæгцæст официанткæ бамбæрста, 
дыууæ лæппуйы бадынмæ кæй не’вдæлы, уый æмæ сæ цуры алæу- 
уыд. Сылгоймаг, æвæццæгæн, дæсны уыд адæймаджы зæрдæ ба- 
буц кæнынмæ: лæппутæм фæлмæн бахудт, уыимæ йæ сау-сауид 
цæстытæ афтæ ферттывтой, æмæ йæм Хъазыбег иуцасдæр кæсгæйæ 
аззад. Мурат сдзырдта: 
340 

— Дæ хорзæхæй, дыууæ физонæджы, цыхт æмæ иу сæны 
авг. 
Официанткæ байхъуыста, йæ мидбылты та бахудти æмæ лæп- 
путы цурæй сирæгау акодта. 
— Сылгоймаг хæйрæджы мыггаг у. Уыныс, куыд дæ бахъæл- 
дзæг кодта.— Мурат цъусдуг фæхъус, цæуылдæр ахъуыды кодта, 
стæй та сдзырдта.— Хæдæгай, уæ хицау та куыд у, уæ хицау? 
Дзантемырæй зæгъын... 
— Ницы йын у. Æрмæст æдзухдæр уыцы хъуыддагхыз вæй- 
йы,— Хъазыбег нæма зыдта, сæ хицауы чызг Мураты уарзон кæй у, 
уый. 
— Хуыз æви æцæгæй? 
— Æцæгæй... Зондджын... Уæвгæ йæ арæх дæр нæ фенын. 
Фæлæ афтæ дзурынц,— йæ ныхас фæбæлвырддæр кодта Хъазы- 
бег.— Хиваст дæр æй хонынц. Чысыл ма бахъæуа, ферох мæ уа: 
нæ прораб мын афтæ, газеты кусджытæ, дам, дæ лымæнтæ куы сты. 
Ныффыссæнт, дам-ма ныл. 
— Кæцырдæм? 
— Хорзырдæм, æндæр уæдæ... Нæ горæты афтæ бирæ никуы- 
ма арæзтой. Уый дæр, дам, Дзантемыры руаджы у. 
— Хъуамæ,— сдзырдта Мурат.— Аразгæ та нырæй фæстæмæ 
ноджы фылдæр кæндзыстæм. 
— Уый бæззы. 
Уæдмæ сауцæст официанткæ рахаста «Киндзмараули»-йы авг, 
дзул æмæ цыхт; авджы хъуыр байгом кодта æмæ сын сæ агуывзæты 
сæн æркодта. 
— Цæй, æнæниз у. 
— Бузныг... 
Мурат йæ нуазæн бакъуырцц кодта Хъазыбеджы нуазæныл 
æмæ дзы иучысыл анызта. 
Хъазыбег нуазæнæй ацахуыста æмæ йæ стъолыл æрæвæрдта. 
Мурат æм фæрсæгау бакасти. 
— Ирон бæгæны йедтæмæ ницы нуазын,— йæ мидбылты бахуд- 
тæй йæ фæтæнгомау цæсгом барухс. 
— Фæсмон нæ кæныс, горæтмæ кæй рацыдтæ, ууыл?— къахæ- 
гау фарста Мурат.— Мæн чысыл цыдæртæ хъыгдары, æндæр 
фæстæмæ афардæг уаин... 
— Мæн дæр бæргæ фæнды, фæлæ куы аздæхон, уæд цы кус- 
дзынæн? Ныййарджытæ базæронд сты, дарын сæ хъæуы. Колхозы 
чысыл дæттынц. Ныр та сын æхцайæ уæддæр аххуыс кæнын. 
Дæ зæрдæмæ нæ цæуы дурамайæджы дæсныйад? 
— Цæмæн мæ фæрсыс? Дæхи зæрдæмæ цæуы? 
— Хæдзар куы самайæм, науæд та æрмæст иунæг къул, уæд- 
дæр æм кæсынæй нал фефсæдын... Нæ хицау Дзантемыр дæр уарзы 
аразæджы куыст. Йæ чызджы дæр ма йын зонын. Иухатт æй 
йемæ ’рбаласта. Саулагъз, зынæрвæссон. Гогыз бындзмæ куы 
кæса, уый каст нæм кодта. 
— Кæд æфсæрмæй... 
З’П 

— Æвæццæгæн... Фæлæ зынæрвæссондзинад цыма сæ туджы 
ис... Фыд дæр «дæ бон хорз» никуы фæзæгъы. Хъуыддаджы 
ныхасæй райдайы... 
— Æмæ дзы уæдæ æппæлгæ куы кодтай... 
— Кусын зоны. 
— Арæх æрыхъусын, арæзтады, дам, давгæ кæнынц. 
— Æвæццæгæн... 
— Цыма ды уым нæ кусыс... 
— Кусын, уынын, фæлæ мæ бон цы у? 
— Уый та куыд? 
— Куыд вæййы, афтæ. Райсомæй сихормæ нын агуыридур 
нæ вæййы, амæст иннæахæм, æмæ уæрæдæс фæкæнæм. Чидæр 
та мах дур æмæ амæстæй йæхицæн хæдзæрттæ фæамайы. Но- 
джы ма йын аразгæ дæр мах фæкæнæм. 
— Ома? Уый та куыд?— дисгæнæгау фарста Мурат. 
— Уый дæр куыд вæййы, афтæ. Зæгъæм, абон мæ бригады 
уæнгтæй дыууæ куыстмæ нæ фæзынди. Райсом бафæрс, æмæ дын иу 
зæгъдзæни: «Мæ усы мады фыды мадырвад фæзиан. Уырдæм 
ацыдыстæм. Прорабæй мæхи ракуырдтон». Афтæмæй сæ прораб 
йæхæдæг арвиты кæмæндæр хæдзар аразынмæ. Раздæр ын æрцæт- 
тæ кæны дурæй, чъырæй, цементæй, хъæдæрмæгæй,— цыдæриддæр 
фæхъæуы, уый, стæй йын уæд кусджыты арвиты. 
— Æмæ, кæй зæгъын æй хъæуы, æхца райсы. 
— Æмæ уæдæ Хуыцауы арфæйы тыххæй? Уыимæ—дзæвгар. 
— Æмæ, дам, уæ раппæл, зæгъы уæ прораб? Ныффыссут, 
дам, нæ? Ныффысдзыстæм. Æрмæст иннæрдæм. 
— Æз дæр афтæ хъуыды кæнын. Науæд давгæ дæр кæнай 
æмæ ма дæ æппæлгæ дæр кæной... 
Мурат фæхъус. Æрæджиау бафарста: 
— Æмæ йед та... Дзантемыр дæр зоны, давгæ кæй кæнынц, 
уый? 
— Хъуамæ... Нæ зонын. 
Мурат ницыуал сдзырдта. 
* * * 
Иу сабаты дыууæизæрастæу 'Гæтæри æмæ йе’рвад Хъамболат 
Дзантемыры хæдзары дуар бахостой. 
Тæтæри горæтмæ ссыд æмæ йæ зæрды уыди Хъамболаты фырт- 
тæй искæйы барвитын, фæлæ уыдон балцы уыдысты, æмæ уæд 
йæхæдæг рацыди Хъамболатимæ йæ фыртæн усгур. 
Залиханы ныййарджытæ та ацы хатт дæр дзаг фынг æрæвæрд- 
той, хæдзары хицау нуазæнтæ рауагъта æмæ уазджыты цæрæн- 
боны тыххæй расидти. Хъамболат нуазæн райста, стъолыл æй æрæ- 
вæрдта æмæ райдыдта: 
— Хатыр бакæн æмæ сызгъæрин фест, нæ буц фысым. Дæ 
цæстæнгас, дæ дзыхы ныхас нæртон адæмæн фæзминагæн бæззик- 
кой. Цыма уæларвæй æртæхгæ стæм, уыйау ныл сæмбæлдтæ, æмæ 
342 

дæ нæ хæхбæсты зæдтæ ’мæ дауджыты хорзæх уæд! Чи зоны, 
махæн, дыууæ æфсымæрæн, дыууæ зæронд къодахæн, тынг аив 
нæ уыди дæ хæдзары дуар бахойын. Фæлæ нæ кæстæртæ бынаты 
нæ разындысты. Ды мæ нæ зоныс, æз та фæсаууонмæ нæ дыууæ 
гуырдæй дæр хъусын дæ зонд æмæ дæ уæздандзинады хабæрт- 
тæ. Уыцы дыууæ ницæййагæй иу Мæскуымæ ацыд, иннæ та сана- 
торимæ, йæ фæллад уадзынмæ. Чи зоны, койæ сæ хъуамæ зонай. 
Сæ иу уæртæ институты ахуыргæнæг у. Иннæта — министры фыц- 
цаг хæдивæг, йæ ном Солтанбег хуыйны. Æмæ цы дзырддаг у, фæ- 
лæ мæ хъустыл æрцыди, зæгъгæ, дам, министр пенсимæ цæуы æмæ 
йæ уый бæсты æвæрынмæ хъавынц. Мæскуымæ дæр æм, æнхъæл- 
дæн, уыйфæдыл асидтысты. Уæвгæ та цас ныхасаг сты, адæймаг 
абон иу бынаты, райсом—иннæйы. Æрмæст, акса-ма, уыдонимæ 
кæрæдзийы хуыздæр бамбæрстаиккат. Фæлæ, Хуыцаустæн Хуыцау, 
мах дæр бынтон къодæхтæ нæма стæм æмæ æнæдзуаппæй аздæ- 
хæм. Цæвиттон, чысыл раздæр куыд загътон, афтæмæй мæнæ уый 
Мураты фыд у, æз та — йæ хистæр æфсымæр. Нæ фыдæлтæн 
уæрстæй никуы ницы уыди. Иннæахæм та Алыксандр, уæртæ об- 
комы секретарь. Нæ буц хæстæг, не ’рдхорд. Тæтæри мæ уыимæ 
æрвыста. Уый та Муратæн дыккаг фыды хуызæн у. Мæнмæ та 
хардзау æркасти. Ау, зæгъын, дæуæй уый хуызæн зондджын 
æмæ кадджын адæймаг мæн хуызæн гобийы æнæдзуаппæй куыд 
рарвитдзæни. Гъемæ, иунæг Хуыцау ме ’вдисæн, фæнды нæ, уæ хæ- 
дзарвæндаг, уе стыр мыггаг йæхицæн куы саккаг кæнид мах хæ- 
стæгыл банымайын. Уарзæгой хæстæджытæ æмæ уын æнæзивæг 
лæггадгæнджытæ уаиккам. Гъе уый уын нæ хабæрттæ. Амæй 
размæ дæр ма уæ фæци хъыгдарджытæ нæ мыггаджы номæй 
æмæ уын уыдон дæр нæ фæндондзинад, нæ уарзондзинад бам- 
барын кодтаиккой. Кæд, мыййаг, уыдон дæр æмæ мах дæр истæмæй 
фæрæдыдыстæм, уæд уæ мæнæ мах, дыууæ зæронд къуыдыры, 
хатыр курæм. Гъе ныр, табуафси, сызгъæрин фестай, дзуапмæ 
уæм æнхъæлмæ кæсæм. 
Дзантемыр цымыдисæй фæхъуыста Хъамболаты ныхæстæм. 
Куыд бамбæрста æмæ куыд банкъардта, афтæмæй Хъамболат 
йæхи куыд хоны, ахæм хуымæтæджы мæгуыртæй нæу. Йæ бакаст, 
йæ ныхас æмæ йæ уæлæдарæсæй дæр бæрæг у. Иннæ ахæм йæ 
фырттæ. Сæ дыууæйы дæр зоны. Иу дзы, æцæгдæр, институты 
кусы, сæ коллективы дæр иу-дыууæ хатты лекцитæ касти, дзыхæй 
фыдæмбисонд у. Уæдæ а министры хæдивæг кæй хоны, уыимæ дæр 
сæмбæлдтытæ кодтон. Уый дæр ын зынгонд у. Хъуамæ йæ хицауы 
бынаты дæр сæвæрой. Амырхан министрмæ хорз цæстæй нæ кæсы. 
Уæдæ Алыксандрæй кæй зæгъынц, уый дæр, чи зоны, мæнг ма уа. 
Ахæм зæронд лæг гæды ныхæстæ куыд кæндзæни? Цыбырдзырдæй, 
æвæццæгæн, къабазджын сты. Лæппуйы фыд дæр бакастæй уæз- 
дан æмæ æмбаргæ адæймаджы хуызæн у. Йæ фырт та ныр ре- 
дактор сси. Уый бæрзонд бынат у. Уæдæ хъуамæ сбæззой хæстæ- 
гæн. Ацы хатт сæ æнæдзуаппæй арвитæн нал и. Науæд æппындæр 
куынæуал фæзыной, уымæй дæр фæллойаг у,— афтæ хъуыдытæ 
;мз 

кодта хинымæры Залиханы фыд Дзантемыр, фæлæ ма уæддæр 
сдзырдта: 
— Цæй, уæдæ уал фыццаджыдæр нæ буц уазджыты тыххæй 
баназæм. 
Хъамболат нуазæн нæ систа. 
— Нæй, сызгъæрин фестай! Раздæр уал нын дзуапп. Хуы- 
цауыстæн, Хуыцау.Уыйфæстæ, чи баназа — уый мах. Нæ буц хъæ- 
бул Мураты амонды тыххæй марг дæр баназдзынæн! 
Залиханы фыд цыма истæуыл дызæрдыг кодта, йе ма йæ зæрды 
исты сбæлвырд кæнын уыди, ахæм хуызæй иучысыл абадти. 
— Куыд кæсын, афтæмæй мæ сымах æнæ дзуапп ратгæ нæ 
ныууадздзыстут. Гъемæ махырдыгæй къуылымпыдзинад нал уы- 
дзæни.— Дзантемыр уазджытæм бакасти фæрсæгау, ома, куыд у, 
цинæй мæлут æви нæ, зæгъгæ. 
Тæтæрийæн йæ цæсгомы нуæрттæ дæр нæ базмæлыдысты, 
фæлæ Хъамболат йæ нуазæн фелвæста. Дзантемыры нуазæныл 
æй бакъуырцц кодта, сыстад æмæ загъта: 
— Гъе, стыр Хуыцау, уæдæ цы хъуыддаджы фæдыл æрбацы- 
дыстæм, æмæ нын нæ зæрдæтæ цы хъуыддаджы тыххæй барухс 
кодтой мæнæ ацы фæрныг хæдзары, уый амондджын фæкæн; 
ахæм хъуыддагæй амондджындæр чи уыди, рæстмæдæр чи фæци, 
уый æмбал æй фæкæн! Æтт, дæ цæрæнбон мын бирæ æрбауа, 
мæ буц кæстæр! Нырæй фæстæмæ дæ стыр хæстæгыл нымайæм. 
Буц хæстæгыл! Æфсымæрыл, æфсымæрыл! Зондджын, кадджын, 
нымад лæг дæ, æмæ дæ цæрæнбонтæ бирæ. Ацы хæдзары, ацы 
æмбисонды галуаны чи цæры, уыдоны цæрæнбонтæ дæр бирæ уæнт! 
Ды дæр сывæллонау куы ныфсæрмы дæ, Тæтæри. Дæумæ дæр 
Хуыцауы арфæ,— Хъамболат фысыммæ дæр нал фæкасти, фæлæ 
хистæр кæй уыди, уымæ гæсгæ нуазæн йæ былтыл сдардта æмæ йæ 
уыциу нызт акодта... 
Тæтæри уыцы æхсæв хъæумæ нал ацыд. Æгæр банафон, æмæ 
йæ Хъамболат сæхимæ ахуыдта. Хæдзары æфсины ма бадгæ бай- 
йæфтой — йæ рагон ахуыр нæ хæлдта. Дыууæ лæджы стыр уаты 
фæлмæн бандæттыл сæхи куы ’руагътой, уæд хæдзары хицау рай- 
дыдта: 
— Уый дын нæ хъуыддæгтæ, Тæтæри. Æфсымæртæ бæргæ стæм, 
фæлæ кæрæдзимæ дæр нал æфтæм, кæрæдзимæ,— чысыл раздæр 
дзæбæх кæй анызта, уымæ гæсгæ бынтондæр сдзырдмондаг.— 
Рæстæджытæ ахæм сты, рæстæджытæ. Уæдæ ма-иу раздæр мæй 
иу хатт ма ныфтыдаин дæ фенынмæ. Мæ цард мын ад нал скод- 
таид. Хуыцауыстæн, Хуыцау. Ныр та къæбæры адæргæй адæймаг 
хъуамæ кусгæ кæна. Науæд сыдæй ныммæлдзæн. А нæ лæппутæ 
сæрæн сты, хъаст сæ ницæмæй кæнын. Куы ма дын дзырдтон, 
иу дзы ахуыргонд у, стыр ахуыргонд, наукæты кандидат, доцент. 
Ныр та дохтыры диссертаци фыссы. А дыууæ боны хъуамæ про- 
фессор дæр суа. Хистæры та уæлæ министры бæсты æвæрынц... 
Æрвæссынц ныл, æрвæссынц. Æвæццæгæн, бынтон ницæййаг не 
стæм,— Хъамболат бахудти.— Гъе^ афтæтæ цæрæм. Амæлттæ 
344 

кæнæм. Мæхæдæг дæр ма акусын, уæдæ. Арахъхъы заводы мæ 
диспетчырæй сæвæрдтой. Кæмæн гæххæтт рафыссын, кæмæн — 
пропуск. Цæвиттон, æнæ мæн иунæг авг дæр уынгмæ ничи ра- 
хæсдзæни,— æмæ та хин худт бакодта.— Мæнмæ дæр æрбахауы 
чысыл цыдæртæ. Хæдзары мадзæлттæ дæр кæнын, уæдæ. 
Ацы зæронд къуымты фарсмæ ма уыдзæни иу-æхсæз уаты, цæлгæ- 
нæнтæ, ваннæтæ æмæ æндæртæ. Лæппутæй министргонд чи у, 
уый та йæхицæн фатер исы. Иудзырдæй, мæгуыр адæмы цæрдты- 
тæ кæнæм. 
Тæтæри касти. хъуыста, хъуыдытæ кодта æмæ хинымæры 
дзырдта: «Мæгуыр лæджы каст нæ кæныс, Хъамболат. Фæлæ 
гъа, ме ’рвад дæ, æмæ дын цы зæгъон, дæ зæрдæхудты куыд ба- 
цæуон? Æндæр кусгæ мæ дæсæм хай дæр бæргæ нæ кæныс. 
Уæдæ ацы цардыл дæр иузæрдион никуы уыдтæ. Уый нæ, фæлæ 
ма йын знаг дæр уыдтæ, знаг. Ахæстонмæ дæр хуымæтæджы 
нæ бахаудтæ. Æмæ æгайтма раирвæзтæ. Абон дæр мемæ бафыдæ- 
бон кодтай æмæ дын Хуыцау æххуысгæнæг фæуæд». 
— Иудзырдæй, Хъамболат, куыд бамбæрстон, афтæмæй цард 
æрмæст кусынæй нæу... Гъе ныр абон нæ ног хæстæгæн дæ цоты 
кой науæд Алыксандры кой куы нæ ракодтаис, уæд та, æвæццæгæн, 
æнæ дзуаппæй раздæхтаиккам. 
— Ха-ха-ха!— Хъамболатæн йæ бахудт уыди чысыл суадоны 
уынæрау, науæд та æвзист дзæнгæрæджы зылангау...— Уæдæ 
мæ бамбæрстай ды дæр? Ха-ха-ха! Афтæ хъæуы. Хуыцауыстæн, 
Хуыцау. Хицауадæй ахæмтæ ис, æмæ сын сæ гуыбын бафсад 
нозтæй, хæрдæй, стæй дын паддзахады фæллæйттæ иууылдæр 
де ’ккой скæндзысты. Куы дæ бафæнда, уæд ма дын сæ дæ хæдзар- 
мæ машинæйы дæр баласдзысты. Ха-ха-ха! Алыхуызон министр- 
тæ-йедтæ кæй хонынц, уыдон дæр цæрын хъæуы. Хи-хи-хи! Мæнæ 
нæ лæппутæм нæ кæсыс! Фыдсæрæн сты. Дуры гуыбынæй дæр 
сæ хай ратондзысты. Тæккæ фылдæр пенси дæр мын уыдон смадзал 
кодтой. Фæндæгтæ аразæг дын ма басгуыхон. Афтæмæй та, зоныс, 
мæ, цæргæ-цæрæнбонты иу дур иннæуыл дæр никуы ’рывæрдтон. 
Фæлæ мæ, гъе, а нæ Солтанбег дзæбæх бригадимæ фæиу кодта. 
Мызд мын афæдзы дæргъы хъæлæкк дзæвгар фæфыстой. Аф- 
тæмæй сæм цæугæ дæр мæй иу хатт йедтæмæ нæ кодтон. Æз дæр- 
иу мызд бригадиры дзыппы нытъыстон. Мæ сусæг хабæрттæ æр- 
мæст дæуæн ракодтон, æндæр абабау! Цæй, фæйнæ баназæм.— 
Æмæ Хъамболат, сæ разы стъолыл цы арахъхъы авг уыдис, 
уымæй агуывзæты рауагъта. 
Тæтæри йæ нуазæн йæ къухмæ дæр нæ райста, Хъамболат 
æй ахуыпп кодта. 
— Гъе уæдæ афтæ у, ме ’фсымæр. Ацы гæбæр колхозтæ адæ- 
мы сайынæн æрхъуыды кодтой. Нæ гуырдтæ дæр афтæ фæзæ- 
гъынц. Хи-хи-хи! Цæй, уæдæ-ма Мураты цæрæнбоны тыххæй дæр 
баназæм. Мæхи лæппутæй йæ фылдæр уарзын. Дæуæн дæр дæ 
цæрæнбонтæ бирæ! Фатъимæты мын-иу бафæрс. Мæ чындзыты 
хуыздæр у. 
445 

Тæтæри ницы дзырдта, йæ маст йæ хуылфы ног удæст чъырау 
æхсысти æмæ зынди афтæ, цымæ йе ’рвадмæ хъусгæ дæр нæ код- 
та. 
Дзæуджыхъæуæн генералон пълан 
арæзт иæма уыд. Уыйфыдæй-иу быцæу 
ныхæстæ арæх рауадис куы иу, куы иннæ арæзтады бынаты тых- 
хæй. 
Иуахæмы та обкомы ныхас цыдис ирон театры ног бынатыл. 
— Театр аразын хъæуы Кировы уынджы, сывæллæтты фæл- 
ладуадзæн парк кæй хонынц, уым,—дзырдта театры сæйраг ре- 
жиссер. 
— Сывæллæттæ та?— фарста рухсады министр. 
— Театр аразын хъæуы сыгъдхуыссынгæнджыты базæйы бы- 
наты,—дзырдта проектон институты сæйраг инженер.—Сæ хæлд- 
дзаг бæстыхай, чындздзонарæзт чызджы сæрыл рæмпæгхæрд зæ- 
ронд худ куы ’ркæнай, уый хуызæн у проспекты райдианы. 
Амырхан цæхгæрæй сдзырдта: 
— Партийы обкомы цур — театр! Æдылы ныхæстæ! 
Æмбырды уыдис арæзтадон тресты хицау Дзантемыр дæр. 
— Адон æрмæст гæххæттыл аразынц хъуыддæгтæ, ды та — 
къухæй. Зæгъ-ма, дæумæ та куыд кæсы,— баздæхти йæм Амыр- 
хан. 
Уый сыстад, йæхицæн аргъ кæнын чи зоны, ахæм адæймагау, 
æмæ загъта: 
— Амырхан Николаевич! Ды дæхæдæг цыфæнды архитекторæй 
дæр дæсныдæр дæ. Цæмæн хъæуы театр обкомы фындзы бын 
аразын? Йæ тæккæ хуыздæр бынат — сывæллæтты парк кæй 
хонынц, уым. 
Бирæтæ бахъуыр-хъуыр кодтой. Фæлæ Дзантемыры хъуыды 
фæцыди Амырханы зæрдæмæ. Уый сдзырдта; 
— Тынг хорз. Ахæм фæндон алкæйы зæрдæмæ дæр фæцæудзæн. 
Æмæ иугæр партийы обкомы фыццаг секретарь афтæ куы 
загъта, уæд ма иннæтæ та цы кодтаиккой? 
— Уæдæ мæ зæрдæмæ та нæ цæуы!— райхъуысти Мæдинæты 
хъæлæс. Æмбырдыбадджытæ сылгоймаджы ’рдæм разылдысты. 
Амырхан зыдта, Мæдинæт йæ куыстæмбалы бинойнаг кæй уыдис, 
уый æмæ йын аргъ дæр кодта. Фæлæ ахæм ныхас æнæдзуаппæй 
ныууадзинаг нæ уыдис. 
— Алкæйы зæрдæмæ куы нæ бацæуа, уæддæр тыхстаг нæу. 
— Æмæ кæд архитектортæ горæты арæзтады алчи сты, уæд— 
табуафси,— бустæхуызæй сдзырдта Мæдинæт, йæ бынатæй сыста- 
ди, афтæмæй. 
— Цы ис дæ зæрды, дæ хорзæхæй? Зæгъ-ма йæ!— Амырханы 
хъæлæсы уаг фæфæлмæндæр. 
— Горæтмæ абоны цæстæй кæсын нæ хъаеуы. Цы уыдзæни 
ссæдз-дыууиссæдз кæнæ фондзыссæдз азы фæстæ, уый хъуыдыйаг у. 
346 

Дбон Сталины номыл проспект сæйрагдæр у, фæлæ ма уыцы цы- 
быр уынг æртиссæдз азы фæстæ дæр сæйраг уыдзæни? Мæнмæ 
гæсгæ — нæ!— фидарæй дзырдта Мæдинæт.— Ной Буачидзейы 
уынг! Уый уын горæты сомбоны сæйраг уынг. Уым кæнæ уымæ хæ- 
стæг аразын хъæуы театр дæр. Бæлвырддæрæй та Къостайы цырты 
хæд фæстæ.— Мæдинæт дзырд фæци æмæ æрбадти йæ бынаты. 
— Ныхас уал абон ахицæн,— алын кодта Амырхан.— Ахъуыды 
ма кæндзыстæм. 
Иуахæмы та ныхас рауадис, ног кинотеатр кæцы ран аразын 
хъæуы, ууыл. Мæдинæт куыд нымадта, афтæмæй йæ æрæвæрын 
хъуыдис Штыбы фæзы хуссарварс, горæты цæрджытæ Ивановты 
хæдзар кæй хуыдтой, уый бынаты. Дзантемырæн та уæвгæ цы уæл- 
дай уыдис. Фæлæ уæддæр загъта: 
— Аразын æй хъæуы сыгъдхуыссынгæнджыты бынаты. 
— Адæймагмæ Щедрины кæнæ Чеховы курдиат куы уаид, 
уæд бæргæ,— сдзырдта Мæдинæт.— Иуафон драмон театры тых- 
хæй чидæртæ афтæ дзырдтой, зæгъгæ, дам, уый не сфидаудзæни 
обкомы агъуысты фарсмæ. Ныр та, акса-ма, кинотеатр сфидау- 
дзæни... Фæлæ æз ныхас кæнын, горæты астæу фæлладуадзæн 
бынæттæ фылдæр цæмæй уа, ууыл. 
— Уæдæ, уæдæ, нæ горæтæй парк саразæм,— сдзырдта Амыр- 
хан. 
— Сомбоны горæтты хъуамæ фаг уа æрмæст цæрæн хæдзæрттæ 
нæ, фæлæ фæлладуадзæн бынæттæ дæр.— Мæдинæты зæрдыл æр- 
лæууыдысты, фыццагдæр хæсты размæ республикæйы Совнар- 
комы уæды сæрдарæй цы ныхæстæ фехъуыста, уыдон.— Кæд- 
дæр иу зондджын адæймаг афтæ фыста, зæгъгæ, дам, коммунис- 
тон дуджы горæттæ асæй егъау нæ уыдзысты,фæлæ дзы уыдзæни 
бирæ зайæгхал æмæ фæлладуадзæн бынæттæ. 
— Уыцы ныхæстæ чи дзырдта, уый, æвæццæгæн, коммуниз- 
мæн дæр ницы ’мбæрста æмæ горæтты арæзтадæн дæр,— ба- 
тагъд кодта Амырхан. 
— Афтæ дзырдта Фридрих Энгельс!— рæхойæн ныхасы уагæй 
загъта Мæдинæт. 
Æмбырды бадджытæй чидæртæ ныппыррык кодтой, иннæтæ 
фæуыргъуыйау сты. Амырхан ныссырх, исдуг хъусæй абадтис, 
стæй та сдзырдта: 
— Марксизм догмæ нæу. Уый алы скъоладзау дæр зоны. 
Фæскуыст, фырмæстæй цæхæртæ калгæ ацыди Мæдинæт сæхи- 
мæ. Фæсахсæвæрты Алыксандр дæр фæзынди. 
— Загъ-ма, дæ хорзæхæй, Дзантемыр не стыр хицауы цæсты 
афтæ тынг цæмæн ахады?— æмæ Мæдинæт ракодта, абон кино- 
театры арæзтадыл цы ныхас рауади, уый кой. 
— Залиаг калм, мыййаг, нæу Дзантемыр, Амырхан та — 
тæрхъус. Иу хъæуы схъомыл сты, иумæ арвыстой се ’рыгон бонтæ. 
Æвæццæгæн, кæрæдзийæ никуы ницы басусæг кодтой; цыбыр- 
дзырдæй, кæрæдзийы хорз зонынц, æмæ уæд афтæ вæййы. 
— Амырхан æмæ Дзантемыр æрдхæрдтæ рагæй кæй сты, уый 
347 

бамбæрстон. Æрмæст уыцы уавæр горæты архитектурæйыл цæмæн 
ахады, уый уæддæр не ’мбарын. 
— Æз дæр. Хъуамæ ма ахада. Фæлæ ахады. Уымæн æмæ 
кæй кой кæныс, уыдон сты Амырхан æмæ Дзантемыр. 
— Хорз. Уый дæр афтæ фæуæд. Æмæ уæд горæххæсткомы 
сæрдар та йæхи цæмæн афтæ дары Дзантемыримæ? Æнæ уый ба- 
фæрсгæйæ, æвæццæгæн, йæ усæн дæр дыууæ цъындайы нæ бал- 
хæндзæни. 
— Уый та уымæн афтæ у, æмæ горæххæсткомы сæрдар, 
æввæццæгæн, зоны, Дзантемыр æмæ обкомы фыццаг секретарь 
кæрæдзимæ фыдæх кæй не сты, уый.— Алыксандр хинхудт ба- 
кодта. 
— О, Хуыцау! Искуыдæр ма афтæ вæййы? 
— Куыд уыныс, афтæмæй вæййы... 
Чындзхæсджытæ горæтæй цыдысты æртæ машинæйы. Æппæты 
разæй згъордта Алыксандры «ЗИМ». Сау-сауид ног машинæйы 
бадтысты чындз, йæ къухылхæцæг, Чабæхан æмæ ма ноджыдæр 
дыууæ лæппуйы æмæ дыууæ чызджы. Йæ фæстæ — редакцийы 
«Победæ» æмæ иу автобус. Даргъ уынджы кæронæй машинæйы 
хъæр куы ссыди, ноджы ма сæ фыдæбоны шофыртæ куы ныууасын 
кодтой, уæд Тæтæрийы хæдзары цы адæм уыдис, уыдонæн сæ 
фылдæр уынгмæ ракалдысты. Дæргъæлвæс «ЗИМ» кæрты смидæг 
и. Чындзыл уыди разкъæртт къаба æмæ чысылгомау худы уæлæ — 
хыз. Йæ къухылхæцæг æмæ Чабæхан йæ фæйнæфæрсты цыдысты, 
афтæмæй кæрты фыццаг къахдзæф акодта.Стæй чындзимæ маши- 
нæйы чи æрцыди, уыцы лæппутæй иу къуылыхнозтджынæй ныц- 
цæлхъ ласта: 
Фарн фæцæуы, фарн, Тæтæрийы хæдзармæ, 
Уæ,фæрнæйдзаг æрбауат, гъей! 
Уæ, кæрæдзийы уарзгæйæ æнустæм фæцæрат... 
Фæндырдзæгъдæг чызг налдæр йе ’нгуылдзтыл ауæрста, нал- 
дæр фæндыры тæнтыл. Залиханы зæрдæ ленк кодта цины уылæнты. 
Фæлæ йæ уæддæр цавæрдæр æнæбæрæг удаистдзинад æнцой нæ 
уагъта: куыд уыдзæни, цы уыдзæни — хицау, æфсин, ходыгъдтæ, 
тиу? 
Уæрæх кæрты рæбын фæйнæджытæй арæзт фынгты уæлхъус 
рабадтысты хъæуы ацæргæ нæлгоймæгтæ æмæ фæд-фæдыл сидты- 
тæ уагътой. Хистæртимæ бадти Алыксандр дæр, йæ хæд дæле та — 
Бексолтан. Уый куы базыдта, Алыксандр æрцæудзæни, зæгъгæ, 
уæд æм телефонæй сдзырдта: æнхъæлмæ дæм кæсын, иумæ бацæ- 
удзыстæм, загъгæ. 
Кæрты астæу чызджытæ æмæ лæппутæ фæндыры цагъд æмæ 
къæрццæмдзæгъдмæ кафыдысты... 
34* 

Чындзхæсджытæ фæндырдзæгъдгæ æмæ заргæ бацыдысты, 
хистæртæ кæм бадтысты, уырдæм. Лæгтæ сыстадысты. Фынджы 
хистæр Ауызби йæ бынатæй ракъахдзæф кодта, бæгæныйы къус йæ 
къухы, афтæмæй, æмæ кувын райдыдта: 
— Цæй, мæ хуртæ, æгас нæм цæут! Амондджын бон сæмбæ- 
лут! 
— Оменн, — загътой хистæры кæстæртæ. 
— Чындз, цы ног бынатмæ æрбацыдтæ, цы ног бинонтæм, 
уырдæм демæ ног амонд куыд æрбахæссай, ахæм арфæ дунейы 
фарн ракæнæд! 
— Оммен,— райхъуысти та фæйнæрдыгæй. 
— Бинонтæн адджын куыд фæуай, сыхбæстæн дæр адджын 
куыд фæуай, нæ кæстæрты хуыздæр Муратимæ кæрæдзийы уарз- 
гæйæ сæдæ азы куыд фæцæрат, ахæм арфæ уын дунейы фарн 
ракæнæд. 
— Оммен,— загътой та куывды уæвджытæ. 
— Фырау къæбутджын куыд уай, каркау бæдулджын, бæла- 
сау фидар уидæгтæ куыд ауадзай ног хæдзары, ахæм амонд дæр 
дæ уæд! 
— Оммен, оммен!.. 
— Дыууæ мыггаджы ’хсæн домбай хæрæфырттæ куыд фæзы- 
ной, ахæм амонд дæр бæсты фарн раттæд!.. Гъæйтт, кæстæрты 
сæрæндæртæ, кувæггаг уæ хай! 
Ауызби къус радта кæстæртæм æмæ æрбадти. 
Чындзхæсджытæн фæндаг радтой дарддæр. Фæстæмæта заргæ 
æмæ фæндырдзæгъдгæйæ раздæхтысты, хæдзары уæрæх тыргътæм 
схызтысты æмæ уым Залиханы бакодтой Фатьимæты размæ. Уый 
лæууыди иннæ устыты æхсæн æмæ цингæнгæйæ, йæ цæсгом ныр- 
рухс, афтæмæй чындзы йæ хъæбысы æрбакодта. 
Ног чындз йе ’фсинмæ куы бакасти, уæд хинымæры нык- 
кæрзыдта. Ныллæджытæарæзт, хурсыгъд, æнцъылдтæ цæсгом- 
джын сылгоймаг йæ зæрдæмæ нæ фæцыди. Æфсины рахиз фарс 
лæууыдис Госæма, æмæ уый дæр Залиханæн ахъæбыс код- 
та. 
Чындзы æмбæлттæй иу чызг йæ къухы дардта мыдыкъус 
æмæ сызгъæрин донытылд цайцымæн уидгуытæ. 
Залихан рухсцæст æмæ зæрдææнкъардæй, Фатъимæт æмæ йæ 
фарсмæ цы устытæ лæууыд^уыдоны хистæртæн фæйнæ уидыджы 
мыд фæтъыста сæ дзыхты. 
Фатъимæты фарсмæ цы сылгоймæгтæ лæууыд, уыдон ын арфæ- 
тæ кодтой. 
— Зæды хуызæн чындз дæм æрхæццæ, зæды. 
— Амондджын бон æрбакъахдзæф кæнæд, амондджын... 
— Дохтыр чындз, дохтыр! Уæ низтæ уын фæсурдзæни. 
— Æфтаугæ сыл куы нæ бакæнид,— сдзырдта чидæр сусæг 
хъæлæсæй. 
Фатъимæт йæ мидбылты худти æмæ амондджынæй йæ чындзмæ 
касти. 
349 

Хæдзар æмæ кæрт адæмæй æмызмæлд кодтой. Æртæаздзыд гал 
аргæвста Тæтæри. Ауызбитæ æрбакодтой фыс. Мураты мадырва- 
дæлтæ æрбаластой тохъхъыл. 
Дыккаг бон чындзы фæдыл горæтæй æрцыдысты хуындзæуттæ. 
Дыууæ машинæйы. Автобусы адæм бадтысты, уæзласæн машинæ- 
йы та чындзы дзаумæттæ æрластой. Æмæ дзы цы нæ уыди: стъол 
æмæ скъапп, диван, трюмо, хуыйæн машинæ, фистæй конд гобан 
æмæ фæлмæн къуымбилæй хъæццул, хъазы бумбулийæ конд дыууæ 
базы æмæ хуыссæнæмбæрзæнтæ, иу егъау чумæданы дзаг лæвæрт- 
тæ лæппуйы бинонтæн, хæстæджытæн, хионтæн. Дыккаг егъау 
чумæданы — Залиханæн йæхи дарæс. 
Чындз сæрæн разынди æмæ, уазджыты фæстæ æфснайынмæ куы 
бавнæлдта, уæд йæ уаты сынтæджытæй фæстæмæ цыдæриддæр 
уыди, уыдон Аслæнбег æмæ йæ ходыгъдты æххуысæй тыргъты 
скуыси кодта. Æмæ кæд, Муратимæ раздæр ныхасгонд куыд 
уыдысты, афтæмæй Залихан ам, хъæуы мæйы йеддæмæ фæуинаг 
нæ уыдис æмæ йæ дзаумæттæ дæр фæстæмæ ласинаг уыдысты, 
уæддæр уый бафæндыди йæ уаты фæлгонц аивын. Уадз æмæ фе- 
ной, хуымæтæджы хæдзарæй кæй не ’рцыдис, уый! 
Уатæй кæй рахастой, уыцы дзаумæттæ та иукъорд боны æдде 
фесты, стæй сæ уæд Фатъимæт бахæссын кодта иннæ уæттæм. 
Уыцы хъуыддаг чындзы зæрдæмæ нæ фæцыд æмæ йе ’фсинæн ба- 
кой кодта: 
— Цæмæн ма хъæуынц уыцы зæрæдтæ? Сæ бæсты нæуджытæ 
балхæнын хъæуы. Иубон нæ хуындзæутты зæрдæмæ дæр нæ фæцы- 
дысты. Афтæ загътой, цы мæгуыр, дам, цæрынц. Æмæ мамæ 
’мæ папæйæн зын уыди... 
Фатъимæт йæхинымæры чысыл нæ бадис кодта чындзы ныхæ- 
стыл, йæ мидбылты бахудти æмæ афтæ бакодта: 
— Хуыцауæй бузныг, ныр мах дæр схъæздыг уыдзыстæм. 
Йе ’рхастыл къуыри дæр нæма сæххæст, афтæ Залихан Му- 
ратæн загъта: 
— Горæтмæ нæ суайын хъæуы. 
Лæппуйы зæрдæмæ нæ бацыдис ахæм фæндон, сæ фæлладуа- 
дзæн рæстæгæн йæ кæрон нырма дард уыди. Фæлæ уæддæр дзу- 
апп радта: 
— Ахъуыды кæндзыстæм. 
— Цы йыл хъуыды кæнон? Æркæсон, фенон, кæм цæрдзы- 
нæн. 
Мурат нæ бацин кодта Залиханы ныхасы уагыл, фæлæ йæ ных- 
мæ нал сдзырдта: йæ мадæн бакой кодта, райсом куы нæ уа, 
уæддæр сæ иннæбон Залиханимæ горæтмæ суайын хъæуы, зæгъгæ. 
Фатъимæт ын дзуапп радта: 
— Суайут, суайут. Уæ хæдзары къуым дæр барæвдзытæгæнинаг 
уыдзæни. Уæ фыд дæр ныхмæ нæ уыдзæни. Æрмæст-йу йæ цæгат- 
мæ ма бацæуæд. Раджы ма у, Уырдæм хуынимæ цæуын хъæуы. 
Залихан æмæ Мурат ацыдысты горæтмæ. 
Мураты фатермæ куы бацыдысты, уæд Залихан фырадæргæй 
350 

уаты астæу бандоныл æрбадти. Дыууæ хæрз чысыл къуымы 
зæронд хæдзары, иу æфсæйнаг сынтæг, стол æмæ чингуыты скъапп. 
Мурат æмбæрста йæ бинойнаджы уавæр. 
— Тыхсгæ ма кæн. Амал кæндзыстæм. 
— Цы дын зæгъынц? 
— Айфыццаг мын зæрдæ бавæрдтой. 
— Æнхъæлмæ кæс! 
— Бирæтæн ахæм къуымтæ дæр нæй. 
— Мæн искæимæ ницы хъуыддаг ис. Æз ам нæ фæцæрдзынæн 
Каед дæ бон ницы у, уæд папæйæн зæгъ. 
Мурат бафиппайдта, Залиханы зæрдæисгæ саулагъз цæсгом 
пысырайæ хосты хуызæн куыд фестади, уый. Æмæ фыццаг хатт 
хуызæнæн ахъуыды кодта, йæ бинойнаг налат кæй у, ууыл. 
Мурат зыдта: йе’мкусæг æмбæлттæй иукъордæй æд сывæллæт- 
тæ цардысты бынтон æвадат уавæрты. Æмæ уыдон разæй йæхи 
кой бакæнынмæ нæ хъавыдис. 
— Мæ рад, мæ афон куьГрцæуой, уæд мын ратдзысты. Ныр 
та уал уыцы ныхас ныууадзæм,— йæ бинойнагмæ бацыди æмæ йæ 
йæ хъæбысы æрбакодта. 
Сылгоймаг йæ маст ныуурæдта. Нæма дзы ферох ис йæ мады 
фæдзæхст: «Лæджы чысылгай-чысылгай, хинæй ахуыр кæнын 
хъæуы». Залихан йæ бынатæй сыстад æмæ, цыма се’хсæн æппын- 
дæр ницы рауад, уыйау æфснайынмæ бавнæлдта. 
Изæрырдæм та, Мураты æвæндонæй, Залихан йæ цæгаты ба- 
мидæг æмæ йæ мадæн фидарæй загъта: 
— Папæ нын фатерæн куы ницы мадзал бакæна, уæд нæхимæ 
рафардæг уыдзынæн... 
* * * 
— Архитектор цы у, уый зоныс?— фарста Мæдинæт Алык- 
сандры, уаты къуымты уымæл хæцъилимæ зилгæйæ. Алцæмæ дæр 
æвнæлдта хъавгæ, цыма хæдзары дзаумæттæ смæнгæфсон сты 
æмæ сын асæттынæй тарсти; гуыбыр кæнын æй кæм хъуыд, уым 
та-иу дзуццæджы æрбадти. Алыксандр дзы йæ цæст нал иста. 
Хаттæй-хатт-иу æм афтæ дæр касти, цыма йын йæ халат уынгæг 
у æмæ, уый аххосæй, рæхджы дунейы рухсмæ чи фæзындзæн, уыцы 
чысыл адæймагæн йæ фезмæлæнтæ йæхи бар не сты. Ныр уымæн 
дæр уыдзæни байзæддаг, фырт; чи райгуыра, уый лæппу кæй уы- 
дзæнис, ууыл та æппындæр дызæрдыг нæ кодта. Æмæ æниу æн- 
дæр куыд хъуамæ уа, цæмæн аскъуына йæ фыд Дауыты уидаг? 
Мæдинæтмæ та уыдис йæ куысты тыххæй дзуринæгтæ. 
— Цы ныхъхъус дæ? Нæ зоныс, архитектор цы у, уый? 
— Архитектор... ды. Уымæй дæр хуымæтæджы нæ,— Алык- 
сандр балæууыдис йæ бинойнаджы фарсмæ æмæ йын йæ хъусы 
бадзырдта:— Ды дæ мæ лæппуйæн йæ сæйраг архитектор,— 
йæ мидбылты бахудт æмæ йæ иу къухæй йæ риумæ æрбалхъывта. 
— Лæппу, лæппу кæныс, фæлæ чызг куы фæуа, уæд та? Кæй 
351 

аххос уыдзæн, уый зоныс? Дæу,— цæсгом йæ мойы риумæ, æмбæх- 
сæгау, фæзылдта, афтæмæй дзуапп радта Мæдинæт. Стæй иу- 
варс алæууыд æмæ та йæ раздæры ныхас райдыдта:— Архитектор 
архитектор нал у. Горæххæсткомы сæрдары пъисыр сси. Къулер 
æй схон, уæд та ноджы растдæр уаид. 
— Де счъилтыл та дын чидæр ныллæууыд,— бахъуыр-хъуыр 
кодта Алыксандр.— Цы та кæныс, цы? 
— Цы фæкæнын, уый. Телефонæй мæм дзырдтой. Райсом та 
нæм Амырхан сиды уыцы æнæхайыры кинотеатры тыххæй... 
— Саразут æй, кæм уын зæгъынц, уым. 
— Æмæ ма уæд мах та цæмæн хъæуæм? 
— Аразынæн. 
— Амырхан куыд зæгъа, афтæ? 
— Фæуæд афтæ дæр. 
— Æмæ райсом æндæр Амырхан куы уа, уæд та? 
— Уæд та, уый куыд зæгъа, афтæ кæндзыстут. 
— Ды дæр афтæ фæкæныс? Уæвгæ дын фыццаг Дзамболат 
уыдис, ныр та Амырхан. Куы Сосе, куы Мосе. 
— Сосетæ æмæ Мосетæ аивгъуыйынц, парти баззайы. 
— Нæ зонын. Фæлæ афтæ цæмæн у? Хицауы бынатмæ чи ба- 
хауы, уый уайтагъд æппæтзонæг басгуыхы,— Мæдинæт æдзынæг 
ныккасти Алыксандрмæ. Æмбæрста: уыцы сагъæстæ уымæн дæр 
æнцой нæ дæттынц.— Амырханы митæй бирæтæ мæ зæрдæмæ 
нæ цæуынц. Æмбара, ма ’мбара, уæддæр йæхионтæ кæны. Ар- 
хитектурæ наукæ у, зонын æй хъæуы, мæн ахуыр кодтой профес- 
сортæ, зындгонд специалисттæ, уый та ныр мæнæн амоны. Æмæ, 
чи зоны, æрмæст махмæ нæй Амырхан. Æндæр, æркæс-ма мæнæ 
нæ фатермæ. Уый цæрынæн бæззы? Иу азæн конд мусонг куы 
нæ у, мыййаг. Нæ дзы фезмæлæн, нæ æндæр хъæугæ фадаттæ. 
Æмæ уый проект дæр иу Амырханы кæнæ Хрущевы хуызæн алцы- 
зонæджы уынаффæмæ гæсгæ сфидар кодтаиккой. Райсом дæр та 
нын амондзысты, куыд аразын хъæуы, уый. Уæвгæ æз сомæй 
фæстæмæ декретон отпусчы дæн. 
— Уæдæ дын уæд тыхсæн нæй. Науæд... Нæ фырт æнæнцой 
гуырд фæуыдзæни. 
— Дæу хуызæн уæзданы бæсты уадз æмæ уа. 
— Лондоны Гайд паркмæ-иу æй фæлас. Уым алцыдæр ис 
дзурæн. 
— Æдылы дæн, æндæр демæ цы ныхæстæ кæнын,— тæргай- 
хуызæй загъта Мæдинæт.— Йæ фатер сцалцæг кæнын йæ бон 
кæмæн нæу, уыцы секретарæй цытæ домын? 
Ныр æртæ мæйы дæргъы сæ фатеры пъолтæ, дуæрттæ, ру- 
дзгуытæ ахорыныл архайынц æмæ сын ницы ’нтысы. Арæзтады 
кусджытæй искæмæн зæгъын Алыксандры цæсгом нæ бахъæцыди. 
Æрмæст балхæдта цалдæр къоппы ахорæн æмæ абон-райсом код- 
та кусджытæ ссарыныл. Мæдинæт иуахæмы базарæй æрбакодта 
цавæрдæр сырхфындз ахорæджы, æхца йын рагацау радта: уый 
цыдæртæ азмæста, стæй зæххы скъуыды ныххауди. Кæдмæ æн- 
352 

хъæлмæ кæсдзыстæм, зæгъгæ, Мæдинæт æрдæбон ахорæны къопп 
байгом кодта. Алыксандр уый куы федта, уæд йæ дарæс аивта, йæ 
бинойнаджы зæронд раздарæн æрбабаста, цъылын райста æмæ 
ахорын райдыдта... 
— Æгæр бæзджын ахорыс,— бафиппайдта Мæдинæт. 
— Цъылын нæ бæззы. 
— Ахорæн къаддæр ис... 
— Уырны мæ: дæсны архитектор дæ. Лæппу уыдзæни. 
* * * 
Мæдинæты ма йæ арыны рæстæгмæ цалдæр боны хъуыдис, 
афтæ йæхи æнæфæразгæ банкъардта, æмæ йæ Алыксандр рынчын- 
донмæ аласта. Къуырийы фæстæ та йын райгуырди лæппу. 
Иу хуыцаубоны Алыксандры фатеры дзаг фынджы уæлхъус 
ном æвæрджыты хистæртæн æрбадти Ауызби. Йæ рахизфарс 
йæхи æруагъта Тæтæри. Ауызбийы галиуварс — Бимболат, ног- 
гуырды мады ’фсымæр. 
Госæма, Фатьимæт æмæ иннæ сылгоймæгтæ та бадтысты иннæ 
уаты. 
Ауызби уыди бæрæгбонарæзт. Хæрздаст Тæтæри æмæ Бимбо- 
латы цур боцъоджын бæрзонд лæг зынди ноджы карджындæрхуыз, 
цыма сæ фыд уыди. 
Стъолы уæлхъус ма бадтысты горæты сæйраг архитектор, 
сыхæгтæ, хионтæ... Бимболаты фарсмæ сбадын кодтой Бексолтаны. 
Ам уыдис Мурат дæр. 
Ауызбимæ радтой, Тæтæри æмæ Фатъимæт кæй бахсыстой, 
уыцы сау-сауид бæгæныйæ дзаг дзæбидыры сыкъа. Зæронд лæг 
сыстад: 
— Цæй, уæдæ, ноггуырды цæрæнбон бирæ уæд! Ме ’рдхорд 
Дауыты хæдзары фæзынди цæринаг хъæбул, æмæ йæ ныййар- 
джытæ йæ райгуырдæй æвæсмон куыд уой, ахæм амонд сæ уæд! 
Йæ фыд æмæ йæ фыды фыд Дауыты, йæ мад æмæ уый ныййарджы- 
ты фарн, уыдоны туг, уыдоны хъаруйæ хайджын куыд уа, ахæм 
амонд дæр æй уæд! Йæхи хъаруйæ, йæхи зонды фæрцы адæмы 
æхсæн кадджын æмæ нымад лæг куыд суа æмæ сын лæггадкæ- 
нынхъом куыд уа, ахæм амонд дæр æй фæуæд! 
Ноггуырдыл схауд Ауызбийы хал — Батрадз — арты æхсыст 
нæртон лæджы ном. 
Уыцы изæр æрцыдис, Ауызби иу-фынддæс азы кæй нæуал ба- 
кодта, ахæм хъуыддаг. 
— Цæй-ма, кæстæртæ, базарæм! Цæй-ма, ацы фæрныг хæдзары 
ацы ноггуырды, ме ’рдхорд Дауыты байзæддаг Батрадзы ноджы- 
дæр сбуц кæнæм!— æмæ Ауызби ныццæлхъ ласта ноггуырды за- 
рæг. 
Йæ алыварс чи бадт, уыдон æм фыццаг джихæй аззадысты: 
Ауызби, фондз бынсæфт хæстоны фыд, бирæ азты дæргъы хъæл- 
дзæг ныхас кæй дзыхæй нал схауди, сæргуыбырæй чи фæцыд, 
23 Куырды фырт 
353 

уыцы Ауызби ныззарыд. Æмæ йын бахъырныдтой хистæрæй, кæ- 
стæрæй се ’ппæт дæр. 
Уæлдай дис кодта Бимболат. Уый кæддæридæр парахат зæр- 
дæйы хицау уыд æмæ ныр, Ауызбимæ кæсгæйæ, хъуыды кодта, 
æхсидгæ большевиччытæ цавæр уыдысты, ууыл. Уый хъуыды кодта 
йæхи фыдыл дæр. Алыксандры фыдыл дæр. 
Мурат дæр хъуыды кодта Ауызбийыл. Æмæ йæм афтæ касти, 
цыма æрмæст йæ саефт фырттæ нæ, фæлæ Алыксандр дæр, мæнæ 
Бимболат дæр уый фырттæ сты. Мæнæ Мæдинæт дæр уый чызг 
у, цыма уый, Мурат, йæхæдæг дæр уый фырт у, цыма уыдон се 
’ппæт дæр Ауызбийы фæдонтæ сты, цыма уый куы нæ уыдаид, 
уæд Алыксандр обкомы секретарь не суыдаид, цыма уый куы нæ 
уыдаид, уæд Бимболат дæр нæ сахуыргонд уыдаид, цыма уый 
куы нæ уыдаид, уæд Мурат йæхæдæг дæр, ныртæккæ цы у, уый 
нæ уыдаид... 
Стъолы уæлхъус Бексолтан та хъуыды кодта, обкомы фыццаг 
секретарь, Министрты Советы Сæрдæр, стæй иннæ хицæуттæ ам 
кæй нæ уыдысты, уыдæттыл. Æвæццæгæн сæм Алыксандр тынг 
нымады нæу. 
Ноджы ма Бексолтан йæхинымæры дис кодта, хуынтæ сæм 
куыд чысыл æрбацыд æмæ стъол дæр тынг дзаг кæй нæ уыд алы 
бæркадæй, ууыл. Уымæн йæ мад Фаризæт æмæ йæ фыд Дзæрæхмæт 
ахæм рæстæджы бирæ хуыздæр æгъдау раттаиккой. Бексолтан нæ 
зыдта: ам фынгыл цыдæриддæр уыд, уыдон Ауызби æмæ Тæтæри 
кæй сластой, уымæй фæстæмæ иууылдæр уыдысты базары æлхæд. 
Ноджы ма фырхæлæгæй йæ цæсты фиутæ тадысты. Уый хæдзары 
лæппуйы номæвæрæнтæ никуы уыдис. Стæй, æвæццæгæн, нæ уы- 
дзæн. Хинымæры ’лгъыста йа* «донласт карк» Мисурæты. 
14. 
— Нæ хæдзар гаффутт, уæдæ уыцы 
зæрæдтæ дæр (афтæ та Ауызби æмæ Го- 
сæмайы хуыдта) фæкæсинаг, сымах та мæ институтмæ æрвитут,— 
дзырдта Мураты кæстæр æфсымæр Аслæнбег йæ фыд Тæтæри 
æмæ йæ мад Фатъимæтæн, æртæ азы размæ æфсады службæйæ 
куы сыздæхтис, уæд.— Йæ корто кæмæн куса, уый фæсаууонмæ 
дæр сахуыр кæндзæн, иннæйы академимæ арвит, уæддæр гугы- 
нæй баззайдзæн. Ахуыр мæнæ чызджытæ кæнæт. Æнæ дипломæй 
сæ ничи ракурдзæн, æмæ мæхи хæссинаг фæуыдзысты.— Ас- 
лæнбег Фузæ æмæ Римæмæ йæ цæст æрныкъуылдта æмæ чысыл 
сывæллонау йæ цæсгом анхъырдтæ кодта. 
Цалдæр боны фæстæ Аслæнбег кусын райдыдта сæ бригады 
хыгъдхæссæгæй, кодхозы фæскомцæдисонтæ та йæ сæхицæн секре- 
тарæй равзæрстой. Рацыди ма æртæ мæйы, æмæ йæ колхозы 
правлени сфидар кодта бригадирæй. Уæдæй ныр æртыккаг аз æх- 
хæст кодта йæ уæззау хæс. 
Мин фараст сæдæ фæндзай фæндзæм азы уалдзæг æмæ 
с’æрды райдианы та скодта къæвдаджын рæстæг. 
354 

... Цæгатырдыгæй уæззау æмæ уазал æврæгътæ æнæрынцойæ 
лæсыдысты Ирыстоны ’рдæм, цыма хъармдæр бынат агурæг цыды- 
сты, уыйау. Сæ дымæг-иу баззади суанг Æрджынарæджы æдде 
Кæсæджы, Аргуыданы сæрмæ. Сæхæдæг та-иу куыддæр Кавказы 
бæрзонд хæхты риуыл сæмбæлдысты, афтæ-иу стæфстысты æмæ- 
иу фырцинæй кæуын райдыдтой, сæ цæссыгтæ-иу фемæхстысты. 
Уыцы цæссыгтæ зæххыл былар кæй æфтыдтой, уый та æврæгътæн 
сæ фæсонæрхæджы дæр никуы ’рæфтыди. Куыддæр-иу изæрда- 
лынгтæ ’рбакодта, афтæ-иу ноджы æгъатырдæрæй фæрсудзын рай- 
дыдта арв, чысыл-иу фæсабырдæр бонырдæм æмæ та-иу изæрæй 
фемæхсти. 
Æрæджиау, арв йæ кæуынæй куы банцад, уæдмæ хæмпæл- 
гæрдæг нартхоры ’взартыл тых кæнын байдыдта. Фервæзæн ма 
сын уыд уæнгдых æмæ къæпийы æххуысæй, фæлæ адæмæй бирæ- 
тæн быдырмæ раккуырсыны хъомыс нал уыд. 
...Аслæнбег райсомæй фистæгæй зылдис бригады хуымтыл. 
Саджил обауы дæле егъау тъæпæны астæу куы ’рлæууыдис æмæ йæ 
цæст быдыртыл куы ахаста, уæд йæ зæрдæ бакатай. Нартхоры 
æвзартæ нæ, фæлæ — хæмпæлгæрдæг. Фæссихæрттæм æввахс 
Аслæнбег æрбахæццæ Мырзахъулты Знауры хуымтæм. Уым та 
саухалыг æвзартæ æмраст рæгътæй сæхи ивæзтой арвмæ, ’мæ сын 
рог дымгæ узæгау кодта сæ цардæфсис сыфтæ. 
— Цæуынц дæ зæрдæмæ?— фарста Знауыр.— Фæстаг хатт 
ма сæ æндæрæбон федтай æмæ, кæсыс, уылынджы бæрц та сы- 
рæзыдысты. Хурхæтæны фæстæ зайæг хал ныггуыпп ласы. Дыууæ 
къуыримæ мæхицæй фæдаргъдæр уыдзысты. 
— Уыдон бæргæ, фæлæ Саджил обауы дæле хуымтæ сæфынц... 
— Знон сæ федтон. Хъуыды кодтон. Фæдис аразын хъæуы. 
Фæдисы фыццаг хъæр та хъуамæ рацæуа лæджы хуызæн лæгæй. 
Фæлæ чи? Афтæ бакæн, æмæ фæцу Ауызбимæ æмæ йын раха- 
бар кæн. Æндæр мæ мацæмæйуал фæрс,— исты зын хъуыддагæн 
æвдадзы хос чи’рхъуыды кæны, ахæм адæймагау дзуапп радта 
Знауыр, стæй ма уæд уæле дæлæмæ æркаст бригадирмæ.— Баха- 
тыр кæн, æз ма уæртæ уыцы кæрон дæр арувон,— æмæ йæ даргъ 
къубал фæтасын кодта хуымы ’рдæм. 
Бригадир сæ бынаты цурмæ æрбацыд. Ауызбиты Валодяимæ 
бидаркæйы абадт æмæ хъæумæ рафардæг. Зæронд лæджы сæй- 
йæфтой кæрты сæ дыууæ фысмæ зилгæйæ. Йæ армытъæпæнæй 
сын дардта луарæнты змæст. 
Аслæнбег зæронды цур тæфæрфæсгæнæгау алæууыди æмæ ра- 
кодта сæ хуымты хабар æмæ Знауры ныхас. 
Ауызби фысты кой кæнын фæуагъта, сарайы бын хихсæны йæ 
къухтæ æрæхсадта æмæ даргъ бандоныл йæхи æруагъта. 
— Ардæм-ма рацæут сымах дæр. 
Лæппутæ йæ фæйнæфарс æрбадтысты. 
— Нæ бригады зæххыл куыстхъомæй чи цæры, уыдон цал 
сты?— зæронд лæг баздæхти Аслæнбегмæ. 
— Фынддæс æмæ цыппарыссæдзы. Уыдонæй колхозонтæ — авд 
355 

æмæ æртиссæдзы. Куыстмæ дзы цæуы дæс æмæ ссæдз,— официа- 
лон æмбырды дзурæгау ранымадта бригадир. 
— Уый дæр хорз, уый дæр хорз... Уæдæ уæд афтæ бакæнæм 
æмæ райсом хуыцаубоны зиу саразæм. Ирон зиу. Стæй бон цæуы 
æмæ фарн йемæ хæссы,—дзырдта зæронд, зымæгон шафраны хуы- 
зæн бурбын чи уыдисуыцы мæллæг къухтæ кæрæдзиуыл æууæрдгæ 
йæ.— Райсом æз дæр æмæ уæртæ уæ мад дæр (афтæ йæ бинойнаг 
Госæмайы хуыдта^араст уыдзыстæм быдырмæ, Тæтæри дæр уал 
йæ куырдадз йе’ххуысгæнæджы бар бакæнæд. Ныр та уал мæнæ 
Валодяимæ адæммæ бакъулбæрзæй кæнæм. 
— Ауызби, цытæ дзурыс? Ныртæккæ сыл мæхæдæг æрзил- 
дзынæн. 
— Уый мæ уырны. Фæлæ æз дæр тæсчъы хæссинаг 
нæма дæн. Ды нæхи сыхы æрзил колхозонæй, кусæгæй, служ- 
бæгæнæгæй — се ’ппæтыл дæр. Зæгъ сын, зиу, зæгъ, кæнæм. 
Мах та дыууæйæ иннæ уынгтыл. Кусæрттаг дæр хъæудзæнис, 
æмæ уæртæ уыцы фыстæй райсом раджы иу бидаркæйы авæрдзы- 
нæ. 
— Кусæрттаг ис. Нæ сæрдар мын зæрдæ бавæрдта,— сæфсон 
кодта Аслæнбег æмæ раивгъуыдта. 
Бригадир зилгæ ацыди, сæхи уынджы куыстхъом чидæриддæр 
уыдис æмæ быдырмæ чи нæма рацыд, уыдоныл. 
Суанг æхсæвæрафонмæ Ауызби’æмæ Валодя дæр зылдысты 
хæдзари-хæдзар. 
Дыккаг бон сæумæрайсомæй Ауызби къæпи йе ’ккой бакодта 
æмæ араст быдырмæ. Йæ хæд фæстæ æнæдзургæйæ цыдысты 
Госæма æмæ Валодя. Лæппу йе ’ккой хаста йæ мады рувæн. 
Зæронд лæгæн йæ уæлæ донхуыз дæрдджын куырæт, йæ къæх- 
тыл — ирон дзабыртæ, афтæмæй цыдис зæхбарæгау, даргъ къах- 
дзæфтæгæнгæ, цыма ацы уынгты быдырмæ йæ цæуынæй иу бон 
дæр нæ фæцух. Йæ сахъат цæстытæ нымæтхуды бынæй лæмбынæг 
кастысты æмæ-иу йæ хæдзары дуармæ бадгæ кæнæ лæугæ кæй фед- 
та, уымæн раздæр йæхæдæг лæвæрдта салам, цæугæ-цæуын кæуыл 
æмбæлдис, уыдонæй та-иу алчидæр батагъд кодта зæронд лæг æмæ 
йæ бинойнагæн арфæ ракæнынмæ... 
Фынддæс æмæ æртиссæдз азы уæз уæнгтыл йæхи æруагъта 
æмæ йæ æлхъывта, фæллад къахдзæфтæй цы зæххыл цыдис, уымæ; 
æрмæст ма сæрызонд уæддæр йæ куыст кодта, цыма йыл йæ 
бирæ фыдбонтæ нæ сахадыдтой, уыйау. 
Цалдæр азы æд къæпи быдырмæ нал рацыд Ауызби. Уый 
нæ, фæлæ ма хъæуæн йæхи мидæг дæр никуыдæм уал цыд, кæд 
ма-иу партион æмбырды фæзынд кæнæ зианмæ акаст, æндæр. 
Æмæ æрмæст фынддæс æмæ æртиссæдз азы уæз куы æлхъыв- 
таиккой Ауызбийы, уæд, ма хъаз, ма, нырма æрыгон лæппутимæ 
ерыс кæнид, йе уæхскыл цы къæпи ис, уымæй нартхоры хуымты 
кæнæ æндон цæвæгæй хæххон уыгæрдæнты. Йæ фондз сæфт фырты 
маст ын æрбалвæста йæ цард, бацъырдта йын йæ хъару. «Уыдон 
мын æгас куы уаиккой, уæд мæ зæнгтæ мæ фæдыл нæ ласин. 
356 

Уæвгæ уæд, мæгуырæг Аслæнбег дæр мæ зæронд сæры æххуысмæ 
не ’рхаудтаид. 
Ауызби йæ хъуыдыты афтæ аныгъуылд, æмæ йыл уынджы 
чи ’мбæлдис, уыдонæй иу-цалдæрæн салам дæр нæ радта. Æмæ 
йæм Валодя сдзырдта: 
— Баба, адæм дын салам дæттынц, ды та... 
Валодяйы ныхасмæ лæг йæхинымæры ныккæрзыдта... 
Ирон æгъдау куыд амоны, афтæ, æнæуæлдай ракæс-бакæсгæн- 
гæйæ, йæ мойы фæдыл цыдис Госæма, æнусон саударæгау, фад- 
хъултæм чи хæццæ кодта, ахæм даргъдыс къаба æмæ сау сæр- 
бæттæны. Уый дæр уыдис ивгъуыд бонты æмæ чи нæ сæххæст, 
уыцы бæллицты уацары. 
Хъæуы бын сæ æрæййæфта колхозы бричкæтæй иу, адæмæй 
йедзаг, афтæмæй. Бричкæ æрлæууыд. Ауызбииты сбадын код- 
той, бæхтæрæг бæхтæм февзыста. 
... Райсом авд-аст сахатмæ бригады зæххыл кусынхъомæй 
чидæриддæр цардис — иукъордæй фæстæмæ уыдысты быдыры, 
кæнæ та ма быдырмæ фæндагыл. Рувæг адæм зионæй æртæ хатты 
фылдæр баисты. Чи куыд цыдис, афтæ сæ Аслæнбег куыстыл 
æфтыдта, стæй фæзынынæнхъæлмæ куы никæмæуал каст, уæд 
бидаркæйы абадт æмæ хъæугæрон балæууыд. Уым хъæуы фоси- 
мæ хызтысты се ’ртæ фысы. Сæ хъомылдæры рацахста æмæ йæ сæ 
бынаты цур балæууын кодта. 
Тæтæри æмæ Фатьимæт дæр Фузæ æмæ Римæимæ станмæ 
хæстæг Ауызбииты фарсмæ рывтой. Аслæнбег æд фыс куы æрхæц- 
цæ, уæд йæ фыдмæ адзырдта. Тæтæри йæ фысты хуыздæры куын- 
нæ базыдтаид; бамбæрста, йæ фырт та хæдзарæн фыдбылыз 
кæй аразы, уый. 
— Де ’дылы митæй нал фæразын. Фæрсгæ уæд та бакод- 
таис. 
— Тагъд кодтон, бæппу! Нæ уыныс, цас адæм рацыди! Зиууæт- 
тæн куывд фæкæнынц! Ферох дæ нæ ирон æгъдау? Æз дын фыртæн 
нæ райгуырдтæн, фæззæгмæ дын дæ фысмæ дыууæ куы нæ смадзал 
кæнон. 
— Хæдзары фыдбылыз дæ, хæдзары. Мыййаг, исты хъуыддаг 
куы кæнæм æндæр мæн дæр цæмæн хъæуы... 
— Ха-ха-ха! Хъуыддагмæ куы ’рхæццæ уа, уæд дын æз Хъазы- 
беджы цъуппæй дæр æрдавдзынæн кусæрттаг. 
— Де ’рра ныхæстæм та бахæццæ дæ, фæлхæрст! Марадз 
дон æрдав. Æнæхсад къухтæй кусарт нæ фæчындæуы. 
* * * 
Аслæнбег рувджытæн сихор цæттæ кæныныл афтыдта æртæ 
адæймаджы, йæхæдæг та фæцагайдта колхозы къæбицмæ — 
ибон дзы федта ногæлхæд къустæ æмæ уидгуытæ. 
— Нæ бригады хуымты адæмæй къах æрæвæрæн нал ис. Зиу 
ракодтам. Кустæ хъæуы, уидгуытæ иннæ ахæм, стæй дзул æппын- 
357 

къарддæр æртиссæдз килæйы,— дзырдта Аслæнбег къæбицы хи- 
цауæн. 
— Мæн аргъæуттæм хъусынмæ не’вдæлы. Фынддæс килæйы 
дзул, æмæ фæндараст фæу. Куыроймæ ссад ласынмæ цæуын,— 
дзуапп ын лæвæрдта къæбицы хицау Мухарби, йæ галиу цонг хæ- 
сты кæмæн ахауд, ахæм бæрзондгомау лæг. 
— Быдырмæ рацыди цыппарыссæдз адæймаджы. Нæ дæ уыр- 
ны? Мæ мад, мæ фыдыстæн! Кусартæн та Тæтæри йе ’ртæ фы- 
сæй иу радта. 
— Æртиссæдзы мæ бон нæу. Сæрдарæй гæххæтт æрбахæсс. 
— Сомы кæнын, райсом раджы дæм гæххæт æрбамидæг кæн- 
дзынæн. 
— Аивгъуыдтон,— загъта къæбицы хицау æмæ дуары ’рдæм 
араст. 
— Уæдæ æз дæр фæцæуын æмæ дæм Ауызбийы сæрвитдзы- 
нæн. 
— Æмæ кæм ис? 
— Уый дæр Госæмаимæ быдыры. Тæтæри дæр, нана дæр... 
Къæбицы хицау бригадирмæ бакасти æнæууæнкхуызæй. 
— Нæ сæфт æфсымæры номæй дын ард хæрын... 
Мухарби æнæдзургæйæ фæстæмæ разылди æмæ иунæг ныхас 
скодта: 
— Марадз. 
Дыууæ къуыримæ бригад йæ хуымтæ рывд фæци. Ауызби 
тыхкуыстæй бынтондæр ныкъкъæсхуыртæ, йæ уадултæ æмæ йæ 
цæстытæ мидæмæ бахаудысты. Госæма хъæддыхдæр разынди. 
— Адоны мыггагмæ дæлимонтæй фæхæццæ. Ничи йæм кæсы, 
ног чындзы гæпп куыд кæны,— хъазгæмхасæн дзырдта Ауызби, 
фæстаг бон ма куы рывтой, уæд.— Аслæнбег нæ сарæхсти. 
Раздæр æй ралас, æмæ афонмæ дæ хуымтæ саухалыг дариккой. 
— Де стджытæ ныххырыз сты, уæддæр ма де ’взаг нæ сæтты,— 
дзуапп лæвæрдта зæронд ус йæ мойæн. 
15. 
Вæййы афтæ: адæймагæн истæмæ кæнæ 
йæ зæрдæ фехсайы, фæлæ дзы цæмæй- 
дæр фестъæлфы æмæ йæм хæстæг æрцæуын нæ фæуæнды. Æр- 
мæст æй уæддæр цавæрдæр æбæрæг тых фесхойы, исты бæллæх 
кæнæ йæм маст æнхъæлмæ кæм кæсы, уыцырдæм. Бексолтан 
хуызæнæн дзуапп нæ радтаид, иуахæмы та партийы обкомы 
æмбырдæй куы рацыд, уæд республикæйы прокуратурæйы агъуы- 
сты цы хъуыддаджы фæдыл бамидæг, уымæн. 
Æмæ, чи зоны, Бексолтан ам нæ фæзындаид, Пугач ын æндæ- 
рæбон æрæмысгæ ныхæстæ куы нæ ракодтаид, уæд. Мæ зонгæ 
лæппуимæ, дам, хуыцаубоны куыддæр горæты парчы дæлбылмæ 
358 

ныххызтыстæм, афтæ, дам, кæсын, æмæ Мурат Кларæйы цонгыл 
хæцгæйæ фæцæуы зæрдæбын ныхасгæнгæ. Изæры, фараст саха- 
тыл. Уæд уыцы афон цæуыл дзырдтаид уыцы ногусджын хæлиу- 
дзыхимæ? 
Æмæ уæвгæ, Бексолтан ардæм кæй æрбацыд, уымæн æфсон 
дæр ссардта, Цыдæр чысыл фарста йæм уыд прокурормæ. Æмæ 
йæ телефонæй дæр сбæлвырд кодтаид. Фæлæ уæддæр æрбацыд. 
Йæхимидæг куыд дзырдта, афтæмæй цыдис прокурормæ, æмбæлгæ 
та фæкодта, йæ уындмæ кæмæн бæллыд, нæлгоймаджы монцтæ 
йæ риуы кæй тыххæй ссыгъдысты, уыимæ. Прокуратурæ кæм 
уыдис, уыцы агъуысты асинтыл сæрæн къахдзæфтæй куы суад, 
уæд сæййæфта Кларæйы. Сылгоймаг дæр асинтыл хæрдмæ цыд 
æмæ, чи зоны, нæ фембæлдаиккой, Бексолтан афтæ сæрæн цыд куы 
нæ кодтаид, уæд; сылгоймаг раздæр схæццæ уыдаид йæ кусæнбы- 
натмæ, лæг та йын йæ дуар бахойынмæ, æвæццæгæн, йæ ныфс нæ 
бахастаид. 
— Кларæ! Кæдæй-уæдæй ма!— Цыма се’хсæн æппын ницы 
æрцыд, уыйау сдзырдта Бексолтан.— Дæ бон хорз! 
Сылгоймаг йæ мидбынаты стъæлфæгау фæкодта, Бексолта- 
ны ’рдæм разылд. 
Кларæ, кæй зæгъын æк хъæуы, æмбæрста: иубон куы уа, 
уæд сын Бексолтанимæ æнæ фембæлгæ нæй. Иу æмæ дыууæ хатты 
нæ тæрхон кодта, цытæ йын ныдздзурдзæн, ууыл. Æмæ уæдæ 
ныр цы фесты йæ бирæ дзуринæгтæ? Цыма сæ уаддымгæ ныффутт 
кодта. Фьщцаджы-фыццагдæр цы банкъардта, уый — худинаджы 
тæфаг. Иумæ лæугæ сæ чидæриддæр фена, уый сын, æнæмæнг, 
бамбардзæни сæ худинаджы митæ, æмæ^лæгмæ кæсгæ дæр нал 
фæкодта, афтæмæй йæ кабинеты фæмидæг, йæ кусæнбынаты æр- 
бадт, йæ цæнгтæ стъолыл æрæппæрста æмæ сыл йæ сæр æруагъта... 
Йе ’нкъарæнтæ баисты кæддæры худинаджы цауты амæттаг, 
стæй уæд масты уылæнтæ йæ риуы сабухтой, йæ кæуын йæ хъуыр- 
мæ схæццæ. Фæлæ не скуыдта, кæм ис. æмæ цы мигæнæг у, уый 
æмбæрста; йæ кусæг æмбæлттæй, науæд исты хъуыддаджы фæдыл 
чи ’рбацæуы, уыдонæй йыл исчи куы фæгуырысхо уа, уымæй 
æдас нæ уыд. 
Бексолтан та ма ныр дæр фæлладхуызæй лæууыдис йæ иу къу- 
хæй асины хъæдыл хæцгæйæ; чи йæ федтаид, уый, ай-гъай, нæ бам- 
бæрстаид, ацы хиуылæрвæссонхуыз лæг ам цæйфæдыл джискъус 
кæны, уый, кæнæ та загътаид: æвæццæгæн, йæ зæрдæ срыст, æмæ 
æрлæууыд йе муд æрцæуыны тыххæй... 
Бексолтанæн та йæ цæстытыл ауадысты кæддæры цаутæ кæддæ- 
ры Кларæимæ. Цыма чызг йæ хъæбысы февзæрдис, цыма йын 
йе ’мбиссонды адджын былтыл йæ былтæ аныхæста, цыма йын 
йæ чызгон тыппыр риутыл йæ къухтæ æруагъта... Исдуг йæ сæр 
зилæгау ракодта. Стæй уæд йæхæдæг йæхицæн басаст: ардæм 
æрбацыд хъуыддаджы æфсонæй, уæвгæ та йæ йæ зæрдæ æрбакодта 
сылгоймаджы фæдыл. Афтæ йæ иу хатт кæддæр ахастой йæ зæрдæ 
359 

æмæ йæ къæхтæ Кларæйы фæдыл колхозы дыргъдонмæ... Фæлæ 
уæд æндæр рæстæг уыд, Кларæ ма коммæгæс æмæ æрыгон уыд, 
йæхæдæг та амондджынæй амондагур. Ныр та... Йæхæдæг æндæр 
кæй у, уый хорз æмбæрста. Сылгоймаг дæр уæдæ кæддæры рæу- 
зæрдæ чызг кæй нал уыдзæнис, уый дæр æмбæрста. Фæлæ, æвæц- 
цæгæн, æххæстæй нæ, æндæр ардæм не’рбацыдаид, науæд та фæ- 
стæмæ аздæхтаид, йета йæхи фæхъуыддагхуыз кодтаид (^фтæ кæ- 
нын та зыдта) æмæ уыцыиу цыдæй бараст уыдаид республикæйы 
прокурормæ. Фæлæ Бексолтан æххæстæй нæма æмбæрста, Кла- 
рæ кæддæры Кларæ кæй нал у, уый. Стæй кæй нал у, уый дæр 
æм диссаг нæ касти. Диссаг æмæ хынцинаг уыдис æрмæстдæр 
уый, æмæ Бексолтан районы газеты редакторы кæддæры хæдивæг 
кæй нал у, фæлæ кæй сси æппæт районæн зондамонæг, æнæхъæн 
Ирыстоны зындгонд адæймаг, Сæйраг Советы депутат. Æмæ афтæ 
кæй хъуыды кодта, уымæ гæсгæ йæ алы ми дæр нымадта, чи хъæуы, 
чи ’мбæлы, ахæмыл, æмæ та йæм иугæр ахæм хъуыдытæ куы фæ- 
зынд, уæд фидар къахдзæфтæй бацыд, Кларæйы кабинет аца- 
гуырдта. Иу дуарыл бакасти: прокурор Æзойты К. С. Ныфсджын- 
хуызæй, æнæбахойгæйæ дуарыл рахæцыд. 
Дуарæй йæ сæр куы бадардта æмæ уæндонхуызæй йæ иу 
къах къæсæрыл куы байста, йæ иннæ къах та ма дуары æдде куы 
уыдис, уæд фидар хъæлæсы уагæй сдзырдта: 
— Бацæуæн ис? 
Сылгоймагæн ма йæ зæрдæйы рис абухæнтæ кодта; дуары 
уынæрмæ цавæрдæр гæххæтт йæ къухмæ фелвæста æмæ йæ цыма 
æрбацæуæгмæ дæр не ’вдæлд, уыйау сдзырдта: 
— Табуафси,— уыцы ныхас ахæм хуызы загъта, цыма Бексол- 
танимæ знон дæр æмæ æндæрæбон дæр ныхас кодта; цыма сæ фем- 
бæлд æнæнхъæлæджы нæ уыдис, цыма æрдæбон чысыл раздæр 
йæ зæрдæ кæй уындæй срыст, йæ кæуын йæ хъуыры кæй тыххæй 
фæбадт, уый уыд бынтон æндæр адæймаг. Фæлæ афтæ зындаид, 
фæрсырдыгæй сæм чи бакастаид, уымæ. Чысыл фæстæдæр та Кла- 
рæ йæ сæрыл куы схæцыд, уæд Бексолтан бафиппайдта, сылгой- 
маджы даргъ цæстыхаутæ куыд фестъæлфыдысты, куыд атыбар- 
тыбур кодтой, стæй уæд сæ быны егъау цæстытæй знæт стъæл- 
фæнтæ куыд расхъиудтой, уый. Æмæ лæг кæд æмбæрста, сыл- 
гоймаг ыл хъазгæ æмæ худгæйæ нæ сæмбæлдзæни, уый, уæддæр 
æнхъæл нæ уыд,æмæ йын уыцы дыууæ æрвхуыз цæсты афтæ бам- 
барын кæндзысты сæ хицауы зæрдæйы уаг. Лæг фæоцанигонд, 
йæ мидбынаты лæугæйæ аззад, дарддæр цы кæна, уый нал зыд- 
та. Æмæ, чи зоны йæ зæрдæйы хивастдзинад къаддæр куы уы- 
даид, уæд суанг ардыгæй дæр аздæхтаид. Фæлæ йæ цавæрдæр 
æнæбасæтгæ тых урæдта. Кæцæйдæр æм зонгæ хъæлæс дæр 
сдзырдта: «Сылгоймаг йæ хъустæ æмæ йæ цæстытæй фæхъуыды 
кæны, фæлмæн ныхасæй йæ зæрдæйы маст æрбайсæфдзæни! Ма- 
радз, кæддæры бонтæ дæ ферох сты? Нæ уыныс, хуртæ ’мæ дзы 
мæйтæ куы кæсынц. Мисурæттæ æмæ Меретхантæ йæ цуры — 
маймулитæ». Æмæ лæджы цыма исчи фæсте схойгæ фæкодта, 
360 

уыйау Кларæйы кусæнуаты астæумæ бакъахдзæф кодта, иу цъус 
сылгоймаджы стъолы ракомкоммæ алæууыд, стæй сдзырдта: 
— Æрбадæн ис?— æмæ та арвы ’рттывдау йæ сæры магъзы 
азгъордтой цалдæр азы размæйы цаутæ... Хæларзæрдæ сывæллон 
чызджы судзгæ æмæ ризгæ буар... 
Сылгоймагмæ фæзындис æнæхуынд уазæджы феддæдуар кæны- 
ны хъуыды, фæлæ йæхиуыл ныххæцыд; æппынфæстаг, уæд та кæд 
исты хъуыддаджы фæдыл æрбацыди. 
— Сбад... 
— Æмбал кæмæн нæй, ахæм рæсугъд сдæ, Кларæ. Куыд уыд- 
тæ, уымæй ноджы æмбисонддæр,— бандоныл йæхи æруагъта 
Бексолтан æмæ арф ныуулæфыд, йæхимæ рамæсты: йæ ныхæстæ 
йæхи зæрдæмæ дæр нæ бацыдысты. 
Кларæ йæ сæр схъил кодта æмæ комкоммæ бакасти Бексолтан- 
мæ. Мыдхуызхил (кæддæр та бурхилхуыз уыд), зына-нæзына 
хæнкъуытæ цæсгом хæрздаст æмæ фæлурсбын, донхуыз цæсты- 
тæ дисгæнæгау кæсынц. Тарбынцъæх костюмы бынæй зыны урс- 
урсид хæдон урстæлмытæджын сау галстукимæ. Сылгоймаджы 
зонд кæцæйдæр арф ранæй фелвæста, кæддæрты чи æрцыдис, 
ахæм чысыл цау... Фæстаг хатт ма уыцы æнæхайыры цæхæра- 
доны куы фембæлдысты, уæд ын Бексолтан йæ цæнгтæ йæ астæуыл 
æрбатыхта, хæрдмæ йæ систа, йæ мидбынаты ныззылдис, сбухъ 
кодта, æмæ чызгыл æрбакалдис арахъхъы æнад карз тæф. Æмæ 
Кларæ афтæ банкъардта, цыма та йыл уыцы зæрдæхæссæн тæф 
сæмбæлди... 
Лæг та йæ цæстытæй сгæрстытæ кодта сылгоймаджы цæсгом, 
кæддæр йæ бар кæуыл цыд, уыцы бæрзонд риутæ. Æрæджиау 
сдзырдта: 
— Мæ зæрдæ иу бон дæр никуы фæцух дæуæй... 
— Калм йæ хæрв цыфæнды ивд акæнæд, уæддæр...— Кларæ 
йæ ныхас æрдæгыл аскъуыдта æмæ фæлварæгау комкоммæ нык- 
касти Бексолтанмæ. 
Лæг йæ цæстæнгас иуырдæм аздæхта. Уый бамбæрста: ардæм 
æй цæуын нæ хъуыд, «Дæ сæрмæ та куыд æрхастай, Уæрæсейы 
къуымты родтæм чи фæцыд, ахæм сылмæ æрбацæуын?»— Афтæ 
йæм сдзырдта иу хъæлæс æмæ йын иннæ дзуапп радта: «Уымæ 
нæ цыдтæн, ууыл æнæнхъæлæджы фембæлдтæн. Æмæ йыл иугæр 
кæм фембæлдтæн, уым та йын хъуамæ зæгъон...» Стæй та райхъуы- 
сти фыццаг хъæлæс: «О, фæлæ ам дзурæн бынат нæу... Уый йæ 
кусæнуаты, ды та йæм лæгъстæгæнæджы хуызы... Æрмæст галæй 
кæм æрбацыдтæ, уым хъугæй дæр куыд аздæхдзынæ?!» Æмæ 
уæд Бексолтан загъта, зæгъинаг кæй нæ уыдис, уыцы ныхæстæ: 
— Ма дзур афтæ, Кларæ. Нæ зоныс, мæ цард куыдтæ æмæ 
цытæ уыдис, уый. Дæу сæрыл ныххылтæ дæн мæ фыд æмæ мæ 
мадимæ. Мæнæн та, куы зоныс, мæ мад æмæ мæ фыд хъæуы ми- 
дæг кадджын сты. Сæ ныхасы сæрты ахизын нæ бафæрæзтон. 
Мисурæты мын лæгдыхæй æрхæссын кодтой. Кæрæдзимæ æнахуыр 
куйыты каст кæнæм. Дæу тыххæй... Мæ зæрдæйæ никуы фæцух дæ. 
361 

Дæу... Дæу йеддæмæ никуы никæй уарзтон. Бамбар мæ. Адæйма- 
джы пълантæ алы хатт зæрдæфæндон нæ рауайынц. Бамбар мæ... 
— Гормон, æз та ма дын лæгдæр æнхъæл уыдтæн,— сыл- 
гоймаджы цæсгом æрдæбон сырххъулон уыдис, ныр та афæлурс. 
— Нæ, нæ, Кларæ! Кæд истæуыл тыхсыс? Кæд дæ мæ сæр 
истæмæн хъæуы, уæд цæттæ дæн. Баххуыс кæнынмæ. Цыфæнды 
хъуыддаджы дæр. Кæд, мыййаг, уæ хицауадæн исты зæгъын хъæ- 
уы. Йе фатер, йе та кæд æндæр исты. Прокурор ме’рдхорд у. 
Обкомы дæр... 
— Обкомы... Обкомы дæр... зæгъдзыстæм, куы бахъæуа, уæд. 
Бексолтан хинымæры стъæлфæгау фæкодта. 
— Кларæ! Мæ мард фен, мæ зæрдæйæ иу минут дæр нæ фæ- 
цух дæ. 
— Мæнимæ дзурыс æви?— стъолыл цы гæххæттытæ уыдис, 
уыдонæй иуы кæсын райдыдта, афтæмæй дзуапп лæвæрдта сылгой- 
маг. 
— Кларæ, Кларæ! Æппын ницы, фæлæ мæ иунæг фырты мад 
уæддæр дæ. Мæ иунæг фырты...— ныллæг хъæлæсæй дзырдта 
Бексолтан. Æдас нæ уыд, исчи йæ куы фехъуса, уымæй дæр. 
— Æз ардæм ссыдтæн...— Кларæ фæхъус и, Бексолтанмæ 
бакаст. Уый йæ сæрыл схæцыд хæрдмæ, Кларæйы цæстытæм фæ- 
комкоммæ. Уыдон уыдысты знæт, æрмæст йæ рæсугъд бæзджын- 
гомау былтæ цыма схудынмæ хъавыдысты, уыййау сæхи фæйнæр- 
дæм айстой, стæй уæд байгом сты, æмæ Бексолтаны хъустæ 
ацахстой: — Цæмæй дæ... мæ маст райсон, зæгъгæ, сдзуринаг 
уыди, фæлæ йæхи ныуурæдта. 
Бексолтæн бамбæрста сылгоймаджы хъуыдытæ æмæ йæхи 
фæхъæбатыр кодта: 
— Æмæ цы ис дæ зæрды? 
— Уый мæхи хъуыддаг у... 
— Æмæ дын чи цы кодта? Чи кæй цы гæнгæ федта? Чи цы зоны?- 
тæвд кæнын райдыдта Бексолтан. 
— Цæуыл тыхсыс? Дæуæй куы ничи ницы агуры. Куы ныффæ- 
лурс дæ! Хицау! Тæхуды, дæ бæрны чи ис, уыдон дæм куы ’рба- 
кæсиккой!— сылгоймаг цыма сонт фæци, уыйау хъæрæй ныххудти. 
Бексолтан фестад, фыццаг цæмæндæр Кларæйы ’рдæм бакъах- 
дзæф кодта, стæй сыдз-мыдзы айста йæхи æмæ къулæнцой æрлæу- 
уыд. 
— Худыс, нæ?— фæстæмæ къулæнцойæ ракъахдзæф кодта 
Бексолтан.— Æз дæм хæларзæрдæйæ, хорз фæндтимæ æрбацыд- 
тæн. Ды та... Æрмæст-иу фæсмон ма фæкæн. 
Кларæ йæм кæсгæ дæр нал бакодта, афтæмæй сдзырдта: 
— Фæдæ? Уæд дуар байгом кæн æмæ фесæф! Цас тагъддæр, 
уый бæрц хуыздæр!— Кларæ исдуг айхъус, стæй та ма цæмæн- 
дæр йæ ныхасмæ бафтыдта:— Кæд нæ бахъæуай, уæд дæм 
дзурдзыстæм. 
Бексолтан асинтыл дæлæмæ куы фæцæйцыдис, уæддæр ма йæ 
хъусты азæлыди Кларæйы худт, раст цыма ныр дæр йæ хæд фарс- 
362 

мæ лæууыд. «Уæд дæм дзурдзыстæм...» «Уæд цæмæн?»— фарста 
йæхи Бексолтан. Фæлæ хуызæнæн дзуаппыл нæ хæст кодта. 
«Фæрæдыдтæн, фæрæдыдтæн, ахæм ран æмбæлын нæ хъуыдис 
йемæ. Æндæр ран, æндæр уавæрты». 
* * * 
Мисурæт иннæ райсомтæй хъауджыдæр æрæджиау райхъал 
æвдæм сахатыл. Йæ цæстытæ куы байгом кодта, уæддæр ын цыма 
рухс дунейы фенд зын уыди, афтæ банкъардта йæхи. Цæмæн, 
уый бæлвырд не’мбæрста. Стæй уæд йæ цæстæнгас ахаста уаты 
къуымты. Бексолтæн, æвæццæгæн, йæ куыстмæ аивгъуыдта. Йæ уæ- 
лæдарæсæй цыдæртæ уæгъдæппæрст уыдысты уаты астæу стъолыл. 
Йæхинымæры батыхсти, афоныл кæй нæ райхъал, уый тыххæй. 
Цæмæндæр ахъуыды кодта, фестаг рæстæджыты йæ мой хæдзары 
йæхи куыд дардта, ууыл. Уæвгæ цыма йæ митæ бæрæг æндæр- 
хуызон нæ фесты. Нæ, уæддæр сылгоймаджы зæрдæ æнкъардта: 
йæ мой цæуылдæр тыхсы, цыдæр æй хъыгдары. Кæд, мыййаг, 
æндæр искæмæ йæ зæрдæ ахсайдта? Æмæ Мисурæт йæхæдæг 
дæр дзæбæх нæ бамбæрста, айдагъ æхсæвхуыссæн хæдоны айдæны 
раз куыд алæууыдис, уый. Фæстаг азты иу æмæ дыууæ хатты 
нæ барысти йæ зæрдæ айдæнмæ кæсгæйæ: сфыдхуыз æмæ, 
йæхимæ гæсгæ, сфыдуынд. Йæ мæллæггомау уадултыл, йæ фæл- 
мæн зæбул риутыл йæ уырзтæ сгарæгау æрхæста, стæй йæ уæлæда- 
рæс æрбакодта æмæ кæртмæ ракасти. Хур дзæвгар суади, йæ 
тынтæ бæлæсты ’хсæнты сæхи æривæзтой æмæ дзыгуыртæ-дзы- 
гуыртæй хъазыдысты тыргътæ’мæ кæрты. 
Йе’фсин Фаризæт барджын зилæнтæ кодта цыбырдыс къаба 
æмæ хъулон раздарæны. Зынди афтæ, цыма йæ алы фезмæлдæй, 
йæ алы къахдзæфæй дæр æфснайгæ кодта. Рагæй дæр сæрæн 
адæймаг уыди Фаризæт. Дзæгъæл хуымæтæджы бузныг дзы нæ 
уыди Дзæрæхмæт дæр. Сылгоймаг йæ лæджы æрмæст бакастæй 
дæр æмбæрста. Уый нæ, фæлæ ма суанг йæ цуры куы нæ уыдаид, 
уынгæ йæ куы нæ кодтаид, уæддæр бæлвырдæй загътаид, Дзæ- 
рæхмæт цавæр хъуыддаджы тыххæй цы зæгъдзæни, йæ зæрдæмæ 
цы фæцæудзæни æмæ цы нæ фæцæудзæн, уыдæттæ. 
Æмæ Бексолтан дæр, стæй уæд Дзæрæхмæт дæр иу æмæ дыу- 
уæ хатты нæ бамбарын кодтой Мисурæтæн, хæдзары хъуыддæгты 
Фаризæты цæмæй фæзмыдтаид; уый æвастæй хъæмпы халы бæрны 
куыд нæ цыдаид, афтæ. Фæлæ уыцы иугæндзон ныхæстæ Мису- 
рæты зæрдæйы æвзæрын кодтой æрмæстдæр æнæуынондзинад 
Фаризæтмæ. Сылгоймаг сылгоймагмæ хæлæггæнаг вæййы, хæлæг 
та хæрамдзинадмæ сайы. 
... Сыхæгты ус Мисурæтыл уынджы амбæлди, батыхсти, изæ- 
ры сæ сывæллæттæ цы бахæрдзысты, ууыл — ссадæн сæм йæ 
хъæстæ дæр нал уыди. Ссад нæ — æрыссинагæн мыст йæ хуынкъмæ 
цы фæластаид, уый дæр нал. Æмæ Мисурæт сылгоймагæн радта 
авджын тæбæгъы дзаг ссад. Фаризæт уыцы бон сыхаг хъæумæ 
йæ чызгмæ ацыди. Фæстæмæ куы ’рбаздæхти, уæд чындз æфсинæн 
363 

ракодта ссады хабар. Фаризæт ницы сдзырдта. Мисурæт æй афтæ 
бамбæрста: радтай æмæ радтай, æвæццæгæн, афтæ хъуыди. Æр- 
мæст уыйфæстæ Фаризæт къуыттыйау фæци йæ чындзмæ. Куыд 
бауæндыд уый æвастæй тæбæгъы дзаг ссад раттын? Кæд ма сын 
æй ратдзысты фæстæмæ та? 
Мæстытæ дæр бирæгътау балгай цæуынц. Иуæй, абон æгæр 
афынæй, йæ мой куыстмæ куыд ацыди, уый дæр нæ бамбæрста. 
Иннæмæй та... Мисурæт куыстæй сæхимæ куы æрцæйздæхти, уæд 
йæ ахуыргæнинæгтæй дыууæ чысыл лæппуйы ауыдта сæ быруйы 
рæбын лæугæ. Сывæллæттæ чъерами бæласмæ кастысты, гæды 
фиумæ куыд кæса, афтæ. Чъерамитæ фæбур сты, æмæ сæ хæрзад 
тæф фындзыхуынчъытæ хъыдзы кодта. 
Комыдæттæ сæм уадысты. Лæппуты бакаст уыд афтæ, цыма 
уыдон æхсæв-бонмæ дæр уым, каурæбын, лæууынвæнд кодтой, 
цалынмæ уыцы дыргътæй фæхъæстæ уой, уæдмæ. Мисурæт сын 
фæтæригъæд кодта (уыдон -æй сæхæдæг та фиппайгæ дæр нæма 
бакодтой) æмæ сæм сдзырдта: 
— Цыдæр-уæддæр, нæ быру уæ зæрдæмæ бацыди... 
Лæппутæ фестъæлфыдысты æмæ лидзынмæ фесты. Мисурæт 
сæ баурæдта: 
— Хъæбатыртæ! Ардæм-ма рауайут. 
Лæппутæ сæргуыбырæй сæ ахуыргæнæджы цурмæ бацыды- 
сты; уый сын йæ къухæй сæ бæгъæм сæртæ æрсæрфтытæ кодта 
æмæ загъта: 
— Цомут мемæ. 
Мисурæт сывæллæттимæ кæртмæ бараст æмæ байгом кодта, 
даргъ сарайæ дыргъдзæхæрадонмæ цы дуар уыдис, уый. 
— Марадзут, бæлæстæм сгæппытæ ласут æмæ уæ рæттæ айдзаг 
кæнут. 
Лæппутæ цæрдæг разындысты. Уайтагъддæр сæ рæттæ айдзаг 
кодтой рæгъæд чъерамитæй. Фæлæ куыддæр фæстæмæ цæхæрадо- 
нæй сæ сæртæ радардтой, афтæ уынгæй æрбахызти Фаризæт. 
Ус бамбæрста, сывæллæтты чындз кæй суазæг кодта, уый. Фаризæты 
цæсгом фæсырх. Æнæдзургæйæ, цыма лæппуты уынгæ дæр нæ фæ- 
кодта, уыйау хæдзармæ бараст и. Мисурæт сылгоймаджы уа- 
вæр бамбæрста æмæ йæ куыд фехъуыстаид, афтæмæй сдзырдта: 
— Æз сын загътон. 
Мисурæты хъустæ ацахстой йе’фсины дзуапп: 
— Æнæлæг хæдзары гæвзыккæй схъомыл дæ æмæ дæ ахуыр 
нæ халыс! Уыдонæн та гуыбыннизы хос фестæнт! 
* * * 
Бексолтаны маст хæлбурцъытæ кодта. «Ничи кæсы уыцы хæ- 
таг сылмæ! Уæрæсейы къуымты фæлекка кодта; ныр, дам, демæ 
тох кæнынмæ ссыдтæн. Æз дын дæ ницæййаг æвзаг йæ бындза- 
рæй фелвасдзынæн». Фæлæ уыцы ныхæстæ кодта йæхи æрсабыр 
кæныны тыххæй. «Нæ, уæддæр цы хæрзконд сси. Дыккаг æндæр 
364 

ахæмыл нæма амбæлдтæн. Æниу йæхи куыд хæдбар дары... Гъа, 
федтон ахæм прокурортæ! Гадза сыл...» 
Искуыцæй куы ’рыздæхы, уæд куыд фæкæны, афтæ ацы изæр 
дæр Бексолтан сæ хæдзары куы фæзынд, уæд фыццагдæр бакаст, 
йæ ныййарджытæ кæм вæййынц, уыцы уатмæ. 
— Цыдæрхуызон дæ. Исчи дын смаст кодта?— фарста йæ мад. 
— Ницы. Æмбырды бирæ фæбадтæн,— сæфсон кодта Бексол- 
тан. 
«Æфсæст дæн», зæгъгæ, æхсæвæр дæр нал скодта, афтæмæй йæ 
уатмæ бацыди. Мисурæт æм стъолы уæлхъус бадгæйæ æнхъæл- 
мæ касти. Лæг куы ’рбахызт, уæд сылгоймаг фестад, йæ мойыл 
бацин кæнынмæ хъавыди, фæлæ йын йæ тар цæсгом æмæ йæ 
уазал цæстытæм куы фæкомкоммæ, уæд лæугæйæ баззади. 
— Хуыссæн-ма мын бакæн,— йæ ком дæр цыма не схæлиу 
кодта, афтæмæй сдзырдта Бексолтан. 
Мисурæт ын уат бакодта. Бексолтан æнæдзургæйæ йæ уæлæ- 
дарæс раласта æмæ схуыссыди. Сылгоймаг банхъæлдта, зæгъгæ, 
Бексолтаны йæ ныййарджытæ сардыдтой, абон йе скъоладзауты 
дыргъдонмæ кæй бауагъта, уыйфæдыл æмæ йæхи уымæн афтæ 
дары. Æмæ уæд калын райдыдта, йæ зæрдæйы æлхынцъæй кæй 
дардта, уыдон. 
— Кæд уæ зæрдæмæ нæ цæуын, уæд мын æй æргом зæгъут. 
Дæхи цы схъуынджынтæ кæныс ды дæр? Цы ныкъкъуырма вæйй- 
ыс? Мæ аххос мын-иу зæгъгæ уæд та кæн. Æнæхъæн районæн хи- 
цау куы дæ. Хъомылгæнæг. 
Бексолтаны æмбæрста, раст кæй нæу æмæ Кларæйы тыххæй 
тæппуддзинад кæй æвдисы, уый.Фæлæ йæ маст хæлбурцъытæ кодта 
æмæ йын йæ бинойнагмæ хъусын дæр, кæсын дæр зын уыди. 
— Дæ ныййарджытæ мыл æдзух футтытæ кæнынц. Уыдонмæ 
гæсгæ, мæ сидзæр уд къæхтæсæрфæн у... 
Бексолтанмæ ныхас кæнын нае цыдис, йæ хъуыдытæ, йæ сагъæс- 
тæ Кларæйæ нæма фæхицæн сты. 
— Цы фæртт-фæртт кæныс! Мæ ныййарджытæ æдылытæ 
сты æви фидиссаг? 
— Æгæр зонджын дæр ма сты... Сæхицæн. Æрмæст мæ сидзæр- 
гæс мад, дæ ныййарджытау, адæмы пайдайæгтæ æмæ æнæпай- 
дайæгтыл нæ дихтæ кæны. 
Йæ бинойнаджы ныхæстæ куыдфæстæмæ сæ быны нордын рай- 
дыдтой, Кларæ йын цы маст скодта, уый. Йæхи афтæ ’нкъарын 
байдыдта, цыма йæ мастгæнæг Кларæ нæ, фæлæ Мисурæт у, цыма 
йæ зæрдæйы ахаст дæр уый аххосæй фехæлд. Былысчъилхуызæй 
æнæбарыгомау сдзырдта: 
— Дæ бынаты æндæр исчи куы уаид, уæд мæ мад æмæ мæ 
фыдæн сæ зæвæттæ сдæрид! 
— А-а... Уæдæ мæ уый агурут?.. Уæ зæвæттæ уын сдæрон!— 
Мисурæт фырмæстæй ихæнризгæнæгау скодта, йæ цæсгом афæ- 
лурс.— Уыдон уæздан æмæ хорз, сæ фырт районы хицау! Æз та 
уын зæвæттæсдæрæг уон, нæ райкомы секретарь? 
365 

Бексолтан тыхст æмæ фæллад уыд. Иуæй ацы гæныстоны кол- 
хозтæ: хорæй, фосæй—æдзæллаг; пълантæ æмæ хъуыддæгтæ зæр- 
дæйы фæндиаг нæ рæвдз кодтой, алыбон дæр загъд æмæ хъуыр- 
духæн. Ныр та ма ацы дыууæ ницæййаджы...Сæ иу—хæтаг, иннæ- 
æнæбон, хæлиудзых... Куыд амондджын уаид, сæ иуы дæр куы нæ 
бавзæрстаид æмæ се ’ннæйы дæр! Меретхан, æрмæстдæр Ме- 
ретханимæ вæййы амондджын. Фæлæ къуыри иу, фылдæр дыууæ 
хатты... Науæд та йæ фæлладуадзæн мæйы... Бексолтан уæлгом- 
мæ хуысгæйæ йæ сæр разылдта, Мисурæты мæллæггомау уæнгтыл 
йæ цæст æрхаста ’мæ загъта. 
— Æмæ райкомы секретарь адæймаг нæу? Уымæн зæрдæ нæй? 
Уымæ адæймаджы æнкъарæнтæ нæ вæййы? Уый адæймаджы 
цардæй нæ цæры? Райкомы секретарь не ’мбары, мад æмæ фыд цы 
сты, уый? Æппынфæстаг, сылгоймæгтæ цавæртæ вæййынц, уый? 
— О, мад æмæ фыдæн уарзæгой фырт! Сылгоймæгты та ды 
куыд нæ бавзæрстай? Ацал-ауал азы дæ бæрны не сты Хъыры- 
мæй, Ирыстонæй! Æмæ уый дæ бар дæхи, дæ цæсгоммæ гæсгæ! 
Хуыздæр бонтæм нал æнхъæлмæ кæсын, уымæн æмæ ... Мæ сиахсы 
мын Мæскуыйы йе стыр бынатæй куы систой, уæдæй нырмæ дæ 
кæрц фæзыгъуыммæ. Уæвгæ.уый куы нæ уыдаид, уæд мыл æрвæсгæ 
дæр нæ бакодтаис. 
Бексолтан йæ хуыссæны рабадтис. Мисурæты ныхæстæ йын йæ 
тъæнгтæ ацагътой. 
— Хъус-ма, дæ сиахс дæр æмæ дæ хо дæр мæн мисхалæн дæр 
нæ хъæуынц. 
— Ныр дæ, ай-гъай, нал хъæуынц. Уæд та... Мæ сиахс æмæ 
Дзамболат — æрдхæрдтæ. Сæ дыууæйæн дæр сæ цæрæнбонтæм 
куывтай... Ныр та... Айфыццаг ма Дзамболаты Тæгæрдоны федтон. 
Куыннæуал æй æрбахуыдтай? Дзаг фынгтæ йын куыннæуа.л æрца- 
рæзтат? Уæдæ йын йæ машинæйы дæр, æвæццæгæн, ницыуал 
нывæрдтаис... 
— Банцай, хæлиудзых! Дзамболаты сæрылхæцæг! Дæу та уыи- 
мæ цы хъумддар ис?.. Æви Амырханæн зæгъон æмæ дæ йæхицæн 
консультант скæна! Хæлиудзых!— Бексолтан мæстæй йæхи уро- 
мын нал фæрæзта. Стæй та æваст йæ цæстыты раз февзæрди 
Кларæ, абон æй прокураратурæйы йæ кусæнуаты куыдæй фед- 
та, афтæмæй; йæ хъустæ ацахстой сылгоймаджы мæстæлгъæд 
хъæрæй худт: «Ха-ха-ха! Ха-ха-ха!» 
16. 
Мурат йæ ных сарæзт.а Терчы ’рдæм. 
Æнæнцой хæххон доны уынæр та йын 
хъуамæ æрсабыр кæна йæ зардæйы рыст, бынтондæр чи ныдз- 
дзæгъæлтæ, уыцы хъуыдытæ фæстæмæ æрнывыл уой. 
Мурат æрæмысыди, Никитæ Хрущев партийы XX съезды Стали- 
ны тыхвæй цы доклад скодта^уый. Æмæ ныр йæхи афтæ æнкъардта, 
цыма йæ фыдгæнджытæ хъилтæй фæнадтой, фæтутæ йыл кодтой, 
366 

стæй йæ мадард бæгънæгæй, уæнгæлвæстытæ æмæ уæнгсæстытæй 
уынгмæ ратардтой цымыдис адæм æмæ фыдгуылты ’хсæнмæ. 
Йæ зæрдæ-иу ауынгæг, кæуындзæг-иу хъуырмæ схæццæ, цæс- 
тытæ-иу доны разылдысты. 
Цытджын фæтæг, нæ ирвæзынгæнæг, генион полководец... 
Уый уыдис амæйразмæйы Сталин. Не ’ппæтæн дæр. Ныр та культ, 
культ, культ... Знаггадгæнæг, хæстæн глобусмæ гæсгæ разамынд 
чи лæвæрдта, ахæм æнахуыргонд, ницæййаг... 
Цæмæндæр рахизырдæм азылди, дæлæрдæм араст. Уыцы афон, 
дыууæ изæры астæу, Терчы был сывæллæттæ хъазыдысты. Хъæр, 
цъæхахст кодтой, худтысты. Мæнæ сæ иу, хъомылдæр, йæ разæй 
айста йæхицæй къаннæгдæры. Мурат цæугæ-цæуын сæ фæдыл 
ныккасти, батæхуды сæм кодта. Нæдæр сын культ ис, нæдæр 
Хрущев... 
Йæ цæстытыл ауадысты хæсты рæстæджытæ, йæ фыдæлты 
хæххон хъæу, йе ’рвад Хъамболаты хæдзар. 
«А дыууæ боны дæ рихиджын гени телыхъæдыл хъеццау кæн- 
дзæни, къæмсæмол,— кæцæйдæр æм æрбайхъуысти Хъамболаты 
хъæлæс.— Ды та куы фæхъомылдæр уай, уæд æрсадздзынæ 
немыцаг офицеры пъагæттæ, кæд дæ сæр куса, уæд». 
«Немыцаг... немыцаг... немыцаг...»— фæзмæгау сдзырдта йæ- 
хинымæры Мурат, стæй банкъардта, Хъамболат æм куыд æр- 
базгъордта, дзæхст-дзæхстæй йыл куыд ралæууыд, уый... 
Уыцы хъуыдытæй нæма фæхицæн. афтæ йæ хъусты ныййазæ- 
лыди Бексолтаны хъæлæс: «Знаг у Георги, контрреволюциокер!» 
Æмæ цыма уый адæймаджы хъæлæс дæр нæ уыди — залиаг калм 
кæцæйдæр æмбæхст ранæй ныхситт кодта. Стæй та уæд Мурат фев- 
зæрди Георгийы фыд Василийы раз. Зæронд лæг мæстæй цæхæр- 
тæ калы, афтæмæй дзуры: 
— Гъе, нæ кæсыс уыцы суччин сынмæ! Сталинмæ йæ къух 
систа! Сæрхъæн! Æдылы къоппа! Æз дын къулыл уыцы æхсаргар- 
дæй де ’дылы корто адзæнгæл ласдзынæн! 
Рæстæг æмбисæхсæвтæй фæфале, Мурат та ма уæддæр хъуыды- 
тæгæнгæ рацу-бацу кæны доны былты. 
...Фыццаг цыма йæ уасын æрбайхъуысти, стæй йае разы февзæр- 
ди, 1941 азы йæ фыд Тæтæрийы хæстмæ цы поезд аласта, уый, 
Иу вагоныл дæргъæй-дæргъмæ тыгъд сырх хъуымац, йæ уæлæ 
фыст: «Сталин загъта: «Мах фæуæлахиз уыдзыстæм!» Уæд æм 
æваст афтæ фæкасти, цыма Мæскуыйы бæрæг астæу Кремлы 
кæртæй цъæх арвы астæумæ сфардæг ис Сталин æмæ уырдыгæй 
кæсы, фæлгæсы, уыны алцыдæр, зоны æппæтдæр æмæ амоны, 
кæцырдæм бырсын хъæуы, кæм куыд тох кæнын хъæуы, уый... 
Йæ хъусты та азæлынц Хрущевы фауæн ныхæстæ Сталины тыххæй. 
Æмæ та хъуЫдытæ, хъуыдытæ... 
Бирæты æрцахстой, уыдонимæ Рудзутак, Косиор, Постышев, 
Мамсыраты Саханджери, Бутаты Хъазыбег... Ленины фæдонтæ, 
революцийы сæраппонд йæ сæр нывондæн чи хаста, ахæмтæ. 
Сталины культы азар, дам, сæ басыгъта. Цымæ йæ цæмæн ба- 
367 

хъуыдис уыцы хорз адæмы фесафын? Науæд æй Георгийы тæ- 
ригъæды бацæуын та цæмæн бахъуыди? Æмæ уæвгæ Сталин Ге- 
оргийы цæмæй зыдта? О, фæлæ Георгийы зыдта Бексолтан. Æмæ 
Бексолтанæн, мыййаг, Сталин бафæдзæхста? Бексолтаны хуызæн 
зæххыл хылди æмæ хилы, уый Сталин зонгæ дæр нæ кодта. Нæ, 
нæ, æвæццæгæн, Бексолтаны хуызæттæй кæйдæрты зыдта... Æниу 
куыд рæсугъд зарыди Кларæйы фыд Симон. Иуахæмы та Джеуæр- 
гуыбайы бæрæгбоны зарыди сæ хæдзары. Тæтæри, Ауызби 
æмæ ма фынджы уæлхъус чи бадт, уыдон та йын хъырнгæ кодтой... 
Къостайы «Æнæхай» куы ныззарыд, уæд нанайæн йæ цæссыгтæ 
фемæхстысты æмæ лæгты цурæй иннæ уатмæ ралыгъд. Æмае ца- 
вæрдæр æдзæсгом Симонæй дæр адæмы знаг ацъапп ласта... 
Партийы æртындæсæм съезды, дам, ныхас цыдис Ленины 
фæдзæхстмæ гæсгæ Сталины партийы ЦК-йы Генералон секрета- 
ры бынатæй суæгъд кæныныл, тызмæг æмæ мæстыгæр кæй уыд, 
уый тыххæй. Фæлæ йæ нæ систой. Уæды уавæры Сталины йæ бы- 
натæй сисын партийæн æмæ паддзахадæн, æвæццæгæн, уыдаид 
фыдбылыз. Ленины хъуыддагыл тохгæнджытæй уымæй дæсныдæр, 
уымæй домбайдæр нæ уыдис... 
Чи зоны, уыйфæстæ дæр Сталинæн иу æмæ дыууæ хатты йæ 
цæстмæ нæ бадардтой, æртындæсæм съезды йæ Ленины фæдзæх- 
стмæ гæсгæ йæ бынатæй исынмæ кæй хъавыдысты, уый. Æмæ ма 
йæ тызмæг зондахастыл ноджыдар бафтыдис æнæууæнкдзинад, 
æмæ уыцы миниуджытæй фæпайда кодтой, рæмбыныкъæдзы æх- 
хуысæй хæрдмæ лæсынмæ чи тырныдта, науæд та нæ цардарæз- 
тæн суанг знаг чи уыд, ахæмтæ. Уæдæ бауырнинаг хъуыддаг у, 
троцкитæ, зиновьевтæ, бухаринтæ, каменевтæ Сталины йæ бынатай 
фæсурыныл æгъатырæй кæй архайдтаиккой^уый дæр. 
Иуахæмы уæлæмæ скасти. Сыгъдæг арвыл ныкъуылынджытæй 
хъазыдысты стъалытæ. Авд хойы арвы бæрæгастæуæй нымдзаст 
сты хъизæмайраг зæхмæ. Æхсæвы сабырдзинад хæлдта æнæн- 
цой Терчы уынæр. «Æмæ уæдæ уæддæр цæмæн хъуамæ афтæ 
рауадаид?— хъуыды кодта Мурат.— Æвæццæгæн, рауади, мæнæ 
Георгийы куыд æрцахстой, афтæ. Æз семинары мæ доклад кæн- 
гæйæ загътон: «Сталины теоретикон фæллæйттæ сты марксизм- 
ленинизмы тæккæ бæрзонддæр къæпхæн.» Георги мæ бафарста: 
«Æмæ уæд Ленины фæллæйттæ та?» Уыцы фарст чидæр дызгъуым- 
мæгондæй хæлæфæй бахæццæ кодта Бексолтанмæ. Æмæ баз- 
мæлыдысты, силлæг сты къæймæ кафджытæ, карьеристтæ. Гъе, 
æвæццæгæн-иу иннæ рæстуд адæймæгтæ дæр афтæмæйты систы 
адæмы знæгтæ. «Æмæ уæдæ уæд чи у аххосджын?— фарста 
Мурат æмæ йæхæдæг дзуапп лæвæрдта:— Фыццаг æмæ сæйраг 
аххосджын у Сталин. Дыккаг аххосджын та сты... стæм мах 
не ’ппæт дæр. Кæд не ’ппæт нæ, уæддæр бирæтæ. Бексолтаны хуы- 
зæттыл йæ арм чи дардта æмæ дары, уыдон...— Мурат йæхиуыл 
бахудти.— Ныр æнцон у дзурын, æнæраст хъуыддæгты тыххæй 
хъæрæй куы загътой, уæд. Хъæрæй, хъæрæй... Фæлæуу, дæ хорзæ- 
хæй, æмæ æгæр хъæрæй нæ фæци? Æппæт дунейы куы айхъуы- 
368 

сти, не знæгтæ, дам, æрра бирæгътау ниуын куы райдыдтой, 
нæхæдæг кæй загътам, уыдоныл ма ноджыдæр бирæ æнахъинон 
цыдæртæ куы ’фтауынц... Æмæ уыцы хъæрæй ныхас нæхи ныхмæ 
нæ фæуыдзæн? Мæнæ дойнагдурыл цы нæмыг суайы, уый фæстæ- 
мæ куыд асхъиуы æмæ хатгай æхсæгæн йæхиуыл куыд сæмбæ- 
лы, афтæ нæ рауайдзæни? 
Удаистдзинад бафтыди Муратыл. Йæ улæфæнтæ йын цыма 
чидæр йе ’гъатыр дзæмбытæй æрбалхъывта, афтæ банкъардта 
йæхи. 
Бынтон æрæджиау, бон цъæхтæ кæнын куы райдыдта, уæд 
йе ’муд æрцыд. «Æмæ уæдæ куыд? Куыд цардæуа нырæй фæстæмæ 
та? Цы чындæуа?— йæхи фарста Мурат æмæ та йæхицæн дзуапп 
лæвæрдта:— Ныронджы хуызæн ракæ-бакæ нал! Æргом дзырд, 
æргом тох! Рæстдзинадыл. Чифæнды дæр уæд, цыфæнды бынаты 
дæр бадæд! Нæ нæртон фыдæлтæ ма хуыцæуттимæ дæр куы тох 
кодтой, хуыцæуттимæ!» 
* * * 
«Сталины зиан æмæ Сталины трагеди æппæт адæмы сты,— 
хъуыды кодта Мурат. — Уымæн йæ хорздзинад дæр æмæ йе ’взæр- 
дзинад дæр ахадыдтой адæмы хъысмæтыл, ахаддзысты абоны 
æмæ сомбоны цардыл дæр». 
Мурат Алыксандримæ уыди Тæгæрдоны райкомы пленумы. 
Уым тæрхон кодтой, Сталины культы фæстиуджытæ сæфт куыд 
цæуынц, ууыл. 
— Сталин æмæ йæ культ нæ партийæн, нæ паддзахадæн 
æрхастой бирæ зиантæ, бирæ адæмтæ æфхæрд æрцыдысты æнах- 
хосæй,— дзырдта уæлахиздзауы хъæлæсæй Бексолтан. Æмæ нæ- 
дæр йæ ныхæсты, нæдæр йæ бакасты нæ уыдис банкъарæн нæ ка- 
тай, нæ фæсмон йæхи миты тыххæй. 
Бексолтаны фæстæ чи раныхас кодта, уыдонимæ уыди Ауызби 
дæр. Трибунæмæ куы схызти, уæд дзы цыма йæ дзуринаг ферох, 
уыйау сæргуыбыр æмæ хъусæй алæууыди. Залы адæм ныссабыр 
сты. Зæронд лæг та æрæджиау фæсусгомау хъæлæсæй райдыдта: 
— Мæ бон дзурын нæу. Радзур, зæгъгæ, мын загътой, фæлæ 
цæуыл дзурон? Сталин куы амард, уæд не ’ппæт дæр æрдиаг 
кодтам, нæ алкæмæ дæр уыди стауæн ныхæстæ æмæ хъуыдытæ. 
Æмæ уый, иу мард чи акæны, уымæн вæййы. Фæлæ дыккаг мард 
чи акæны, уый тыххæй та цы загъдæуа? Ам чидæртæ мæлæты 
сæрæн, мæлæты æхсызгонæй дзырдтой. Мæнæн афтæ дзурын мæ 
бон нæу...— Æмæ йæ цæстытæ донæй айдзаг сты.— Æз бирæ нал 
фæцæрдзынæн, фæлæ уæ зæрдыл бадарут: ацы митæй рæствæндаг 
нæ фæуыдзыстæм... 
Пленумы Алыксандр цы ныхас ракодта, уый Муратæн æрхаста 
æнцойдзинад. Обкомы секретарь дзырдта: 
— Сталин , ай-гъай, бакодта фыдмитæ. Æмæ Сталины æндæр 
адæймагæй куы зониккам, уæд æй былæй асхоиккам, æмæ фæцн. 
24 Кумрлм фмрт 
369 

Фæлæ нæ бæстæйы хорздзинадæй цыдæриддæр æрцыди, — социа- 
лизмы знæгты ныхмæтох, индустриализаци, коллективизаци, куль- 
турон революци, æппынфæстаг, дунеон фашизмыл уæлахиз,— æп- 
пæт уыцы историон цауты нæ адæмы сæргъы, партийы сæргъы 
лæууыдй Сталин. Уый у историон факт. Рæдыдтытæ, фыдраконд- 
дзинадтæ цæмæн æмæ цæй аххосæй æруагъта, уыдоныл ма но- 
джыдæр æмæ ноджыдæр, уырны мæ, ныхах: цæудзæни бирæ азты. 
Алыксандр дзырдта, йæ зонд куыд амыдта, йæ зæрдæ куыд 
карста, афтæ. 
* * * 
Ахсæв Хуыцауæхсæв. Райсом та Алыксандр цæуы Тæгæрдонмæ 
æмæ Мураты дæр хоны йемæ. Фенæм, дам, нæ зæронд æрдхæр- 
дты.. 
...Фæсæмбисæхсæвты уарын райдыдта æмæ суанг бонæй дæр нæ 
банцад, фæлæ Алыксандр æмæ Мурат сæ фæнд нал аивтой. Семæ 
фæраст сты Мæдинæт æмæ Бимболат дæр. 
Ныхæстæгæнгæ ныххæццæ сты хъæумæ. Уæдмæ арв дæр асыгъ- 
дæг, æмæ уалдзыгон хуры цæст разынди. 
Цалдæр мæйы нал федта Алыксандр Ауызбийы. 
Зæронд лæг касти уазджытæм æмæ йæ мидбылты худти, Госæ- 
ма уайтагъддæр фынг цæттæ кæнынмæ февнæлдта. 
— Æмæ уæддæр куыдтæ цæрыс, Ауызби?— Алыксандр зæ- 
ронд лæгæй йæ цæстытæ нал иста. Уый та йе’ргом Бимболатмæ 
аздæхта: 
— Иу гæххæтты гæппæл мæм уæд та æрæрвыстаис, нстæмæн ма 
бæззыс æви дæ ныгæнын афон æрхæццæ и, зæгъгæ. 
— Тобæ зæгъ, тобæ. Раджы ма у,— рæвдаугæ хъæлæсæй 
дзуапп лæвæрдта Бимболат. 
— Æгæр дæр ма байрæджы, æгæр. Хæрæджы зæронд бадæн. 
Хорзæн дæр ницыуал æмбарын æмæ æвзæрæн дæр.— Ауызбийы 
цæстытæ мæстæлгъæд æрттывд фæкодтой. 
«Нæ ныхас се ’нцонтæй нæ уыдзæни,— хъуыды кодта Алык- 
сандр.— Зæронд та иу чъымбысы баст дæр æнæ райхалгæ нал 
ныууадздзæни». 
Бимболат ын дзуапп радта: 
— Алыксандр, чи зоны, махимæ не сразы уыдзæни, фæлæ 
куыд кæсын, афтæмæй мах нæ дыууæ дæр æмхуызон хъуыды кæ- 
нæм. Нæхи æгæр сдзырддаг кодтам. 
Ауызби йæм æрыхъуыста. 
— Дзырддаг та цы хоныс? Нæхи фæхынджылæггаг кодтам. 
Уæ зæрдыл бадарут: нæ фæстаг бынтон кæуинаг уыдзæн. 
Алыксандр уайдзæфгæнæгау комкоммæ бакаст Ауызбимæ, 
зæронд лæджы ныхас йæ зæрдæмæ нæ фæцыди. 
Мурат бадти егъау стъолæн йæ кæронмæ ’ввахс æмæ хъуыста 
йæ хистæртæм. 
370 

Бимболат йæ хъуыдытæ, æвæццæгæн, ахъаззагыл нымадта 
аемæ та ногæй райдыдта: 
— Зæххы къорийыл нын æрдхæрттæ бирæ ис, фæлæ не знæгтæ 
дæр къаддæр не сты. Æмæ уыдон нæ цыфæнды чысыл къухцыйæ 
дæр нæ ныхмæ пайда кæнынц. Мæлдзыгæй дæр пыл аразынц. 
— Мæ хур акæн. Мæнмæ дæр ахæм хъуыдытæ æрцæуы, æр- 
мæст сæ æз афтæ дæсны дзурын нæ зонын, — бафиппайдта 
Ауызби. Хиуылхæцгæ, æнæуæлдай ныхас, йæ алы дзырд дæр хæр- 
зæууылд чи бакæны, уыцы Ауызби, Алыксандрмæ гæсгæ, дзырдта 
æнæхъуаджы. Разы нæ уыди Бимболатимæ дæр. Фæлæ сæм йæхи 
ныуурæдта. Уæдмæ фæзынди Тæтæри дæр. Уый абон, хуыцаубоны 
дæр, йæ куырдадзы куыста æмæ нырма ныр ссыди. Фатъимæт 
ын уазджыты хабар куы ракодта, уæд йæ чъизи уæлæдарæс аивта, 
йæхи ахсадта æмæ ардæм раивгъуыдта. Йæ фыд куы фæзынд, уæд 
Мурат стъолы уæлхъусæй сыстади. 
... Госæма фынг æрцæттæ кодта. Цæхджын цыхт, цæхæраджын- 
тæ, булчъытæ æхсырысæртимæ, карчы фыдæй лывзæ. Фыццаг 
сидт рауагъта Ауызби. 
— Дунейы мидæг мах уыдыстæм æмæ ныр дæр стæм ног цард- 
мæ фæндагсгарджытæ. Кæцырдæм нæ цæуын хъæуы, уый нын 
бацамыдта Ленин. Байдыдтам аразын. Мæгуыртæй, бæгънæджы- 
тæй, æххормæгтæй. Фæлæ быхсыдтам, уымæн æмæ æууæндыдыс- 
тæм Ленины партийыл. Уымæн та йæ сæргъы лæууыди Сталин. 
Нырæй фæстæмæ дæр Ленины хъуыдытыл куыд æууæндæм æмæ 
сæ ’ххæст кæнын нæ бон куыд уа, ахæм амонд нæ уæд! 
Алыксандр йæ бæзджын æрфгуыты бынæй каст æмæ йæ мид- 
былты зына-нæзына худти. 
Фысым æмæ уазджытæ, Муратæй фæстæмæ, банызтой Ауыз- 
бийы сидт. Ауызби Муратмæ сдзырдта: 
— Нæ цуры дæ кæд нæ фæнды, уæд та хицæнæй æрбад æмæ 
акомдзаг кæн. Стæй ды та цы хъуыды кæныс? Æви ды дæр, кæй- 
дæртау, сзондджын дæ æмæ уымæн ницы дзурыс? 
Обкомы секретарь ахъуыды кодта: «Гæбæт, дæумæ дзурын, 
Гæмæт, ды йæ бамбар». Фæлæ цыма ницы фехъуыста, уыйау 
Мураты ’рдæм разылди. Уымæ та дзуринæгтæ, ай-гъай уыдис, 
æрмæст се’ппæт ам зæгъынмæ нæ бæззыдысты. 
— Ауызби, æз разы дæн демæ! Истори æз зонын чингуытæм 
гæсгæ. Ды та йæ дæхæдæг арæзтай. 
— Мæ хур акæн, мæ хур,— зæронд лæг йæ мидбылты бахуд- 
ти.— Мæнмæ гæсгæ, цы карз ныхæстæ рауади, уыдон дæу карæнтæ 
æмæ дæ кæстæртæн ноджы фыдбылыздæр сты. 
— Мæ карæнтæ ма уæддæр цыдæртæ федтой, æмбарынц,— 
дзырдта Мурат,— фæлæ мæнæй кæстæр чи у, уыдонæй бирæты 
дзæгъæл дзырдмæ хъусынæй адæймаджы фæрстæ атондзысты. 
— Уымæн загътон, гъе, адæттæ ма мæ зæронд сæр цæмæн 
бавзæрста, зæгъгæ.— Ауызби Алыксандрмæ фæзылди:—Ды афтæ 
къуыттыйæ бадынмæ хъавыс æви? 
— Æрæджы Мæскуыйы уыдтæн æмæ фембæлдыстæм партийы 
371 

зынгæ архайджытæй иуимæ. Ленины рæстæг дæр æмæ Сталины 
рæстæг дæр семæ чи куыста, ахæмимæ. Уый нын афтæ дзырдта: 
Сталин, дам, зыдта хъусын, зыдта хатдзæгтæ кæнын цыфæнды зын 
уавæрты дæр. Зыдта раст уынаффæ рахæссын. Афтæ, дам-иу, 
уыди ЦК-йы Политбюройы дæр. Исты ахсджиаг хъуыддагыл, 
дам-иу хъуамæ бирæ фæныхас кодтаиккой. Уыцы рæстæджы та 
партийы Политбюройы сæрдариуæг кодта Сталин нæ, фæлæ Сов- 
наркомы сæрдар. Сталин, дам-иу, хъуыста æнцад, дымдта лулæ, 
æмæ, дам-иу, иннæтæ ныхас куы фесты, уæд, дам-иу, цыбыр æмæ 
бæлвырдæй загъта йæ хъуыдытæ. Æмæ, дам-иу, кæддæриддæр 
йемæ сразы сты. 
— Иæ сæр куыста,— сдзырдта Тæтæри. 
— Хъуыддагмæ кæцырдыгæй бацæуын хъæуы, уый æмбæрс- 
та,— загъта Ауызби. 
— Фæлæ, æвæццæгæн, туджыхъæд кæй хонынц махмæ, ирон 
адæммæ, уымæй сæ бынтон сабыртæй нæ уыд,— йæ ныхас кодта 
дарддæр Алыксандр.— Æгæр мæстыгæр æмæ æнæууæнк уыд. 
— Нæ фыдæлтæ-иу дзырдтой: рæдигæ, дам, Хуыцау дæр 
кæны. Фæлæ рæдыды тыххæй былæй аппаринаг ничи у. Уæл- 
дайдæр та ахæм лæг,— ныхас йæхимæ райста Тæтæри.— Ацы хæ- 
дзарæй фондз сахъгуырды ацыди нæ адæмы сæрибардзинад хъахъ- 
хъæнынмæ. Иу дæр дзы нал æрыздæхти. Сæ сау гæххæттытæ 
сын мæхæдæг федтон. Фыссынц: «Райгуырæн бæстæйы æмæ Ста- 
лины сæраппонд сæ цард радтой». Мæн фæнды, ацы хæсты, пар- 
тийы æмæ Сталины сидтмæ гæсгæ сæ цард чи радта, нæ бæстæйы 
кад æмæ сæрибардзинад чи бахъахъхъæдта, уыдоны рухсаджы ты* 
хæй зæгъын. 
... Мурат хъуыста æмæ æнкъардта йæ зæрдæйы гуыпп-гуыпп. 
— Уæвгæ æнæхъола, æнæзакон митæ дæр бирæ уыдысты. 
Нæ хъæуæй æртындæс æрцахстой. Адæмы знæгтæ, дам, уыдысты. 
Æз дæр сæ зыдтон.— Ныр та сдзырдта Бимболат.— Уыдонæй 
ацы цардарæзтæн кæд знаг уыдис, уæддæр æртæ-цыппар адæй- 
маджы. Æзойты Симон цæй знаг уыди? Науæд цæлхгæнæг Васи- 
лийы фырт Георги та? 
— Дзырдхæсджыты аххосæй,— дзуапп радта Ауызби.— Сæ 
мыггаг сыскъуынæд. Иу хабар уын ракæнон. Æмбисонды хуы- 
зæн у. Колхозтæ куы арæзтой, уæд Тулдзбыны хъæуы иу мæгуыр 
лæгмæ бацыдысты. Уымæ та гобе сæгъы йедтæмæ куыдз дæр 
нæ уыди. Ратт, дам, дæ сæгъ. Уый сын афтæ: 
— Ацы гобæ сæгъы йеддæмæ мæм куы ницы ис, уæд æй куыд 
радтон. Мæ хистæн куы бахъæуа, уæд та? 
— Нæ, уæддæр æй раттын хъæуы! 
Уый сæ фæрсы: 
— Чи загъта, раттын æй хъæуы? 
Фос æмбырдгæнджытæй иу хуыцауы æлгъыст афтæ: 
’— Сталин загъта. 
— Æмæ йæ зоны, иунæг сæгъы йедæмæ мæм кæй ницы ис, уый? 
— Зоны, уæдæ цы. 
372 

— Гобæ кæй у, уый дæр зоны? 
— Зоны... 
— Æмæ йæм чи фæхабар кодта? 
— Йæхæдæг алцыдæр æмбары. 
— Уæдæ уый уæларвон у ’мæ уæларвон. Æмæ ма йын уæд 
аенæдæтгæ дæр кæм ис нæ гобæйæн.— Зæронд лæг цъус рæстæг 
ахъус, стæй ма йæ ныхасыл бафтыдта:— Сталины номæй бирæ 
æдылы, бирæ фыдмитæ кодтой. 
— Ауызби, партийы сæргъыл дæр уымæн лæууыд, æмæ кастаид, 
æвзæрстаид, цæмæй йæхæдæг дæр ма кодтаид æмæ уый номæй 
дæр мачи кодтаид фыдмитæ, — загъта обкомы секретарь. 
— Хорз, Алыксандр. Демæ разы дæн. Бинонты цард дæр 
ныссуйтæ вæййы. Фæлæ-ма зæгъ, дæ хорзæхæй, иу æдылы, иу 
æнæсæрфат адæймагæй фæстæмæ йæ бинонты ’хсæн цы загъд- 
замана рауайы, уый уынгмæ чи рахæссы? 
— Дæ цæрæнбонтæ бирæ, Ауызби,— йæ ныхас баппæрста Тæ- 
тæри дæр.— Мах цардарæзтæй хуыздæр зын æрхъуыдыгæнæн у. 
Фæлæ дзы чидæртæ хынджылæг кæнынц. Халынц æй. 
— Бузныг, мæ ныхасы сæр дæр ууыл у,— сдзырдта Ауыз- 
би. 
— Сабыргай, æнæхъæрæй, æнæфæдисæй нæ уыди, нæ царды 
чи нæ бæззы, уыцы хъуыддæгтæ аппарын? Æви искæйы йæхи 
равдисын фæндыди? Мæн нæ фæнды, цæмæй мыл ме знæгтæ, нау- 
æд та иу ницæййаг хæлиудзыхтæ былысчъилтæ кæной. Партийы 
рæнхъытæм æвзæртæ дæр бахауынц. Æмæ мæ уый дæр нæ фæнды, 
цæмæй иу æвзæры тыххæй партийыл худой. Нæ мæ фæнды! 
Партийы давджытæ дæр ис, суанг шпионтæ дæр. Уыдзæнис, мæ 
мæрдтыстæн! Мæн та нæ фæнды, цæмæй мæн дæр исчи давæг 
схона. Уый нæ фæнды Тæтæрийы дæр, Бимболаты дæр, дæу дæр 
æмæ Мураты дæр.— Зæронд лæг бауырдыг Алыксандрмæ:— Зæгъ- 
ма, зæгъ, цæмæн ныффæдис кодтам æнæхъæн дунейыл— Цы 
хъуыды кæндзысты, хабæрттæн сæхæдæг бæлвырдæй чи ницы зо- 
ны, уыдон та? Куыд сын бамбарын кæндзыстут, дæс æмæ ссæдз 
азы дæргъы ахæм адæймаг нæ партийы æмæ нæ паддзахады 
сæргъы цæмæн лæууыди, уый? Зæгъ-ма зæгъ! Цы ма нын баззад? 
Алыксандр сдзырдта: 
— Дæхæдæг æй æрдæбон загътай. Баззади нын Ленины ном, 
Ленины ахуырад, Ленины парти. Ленины æнæхъæнæй, æххæстæй 
йæ бынаты сæвæрын хъæуы! 
Ауызби уæдмæ, æвæццæгæн, йæ зæрдæйы хъынцъымыл фæуæ- 
лахиз æмæ сдзырдта: 
— Гъа, бæласæн æнæ зæхх цæрæн нæй... Махæн дæр æнæ 
парти афтæ. Йæ хорздзинад дæр æмæ йæ ’взæрдзинад дæр нæхи 
сты. Домбай фурдæй уæлдай нæу. Фурд цæугæ-цæуын йæхи 
сыгъдæг кæны. 
373 

17 
Стъолыл телефон ныззæлланг кодта. 
Мурат хæтæл систа. 
— Дæ бонтæ мын хорз æмæ фæрнæй кус!— райхъуысти нæл- 
гоймаджы бæзджынгомау хъæлæс иронау. 
— Дæ бонтæ дæр хорз,— дзуапп радта Мурат. Гъе æрмæст 
æм дзурæг цæмæндæр уырыссаг фæкасти. 
— Хицау, демæ дзурæн ис æви нæй? Æнæвдæлон ма у?.. 
— Кæцы дæ, кæ? Ном дын нæй æви? 
— Ис, ис! Стæй сусæггаг дæр нал у. 
Мурат ныхъхъæр кодта: 
— Георги! Георги! Уый ды дæ? Æмæ кæд фæзындтæ? 
— Абон, абон! Уæдæ цæрæнбонты Сыбыры бадтаин!— нæ- 
рыдис дзурæджы хъæлæс. 
Мурат йæ бынатæй фестади æмæ хæтæлы ныхъхъæр кодта: 
— Кæм дæ, кæм? Ардæм-ма рацу! 
— Уырдæм нæ! Мемæ дæ чи фена, уый цы зæгъдзæни? 
Мурат не ’мбæрста, Георги хъазгæ кæны æви æцæгæй дзуры. 
— Цæй-ма, уæдæ кæм дæ? Кæдæм згъорон? 
— Мæхæдæг дæм фæцæуын. Хицауады тыхсын кæнын хорз 
нæу. Кæм и, кæм, дæ бынат? 
— Мæнæ редакцитæ кæм сты, уыцы хæдзары. Дыккаг уæладзы- 
джы. Ссæдзæм уат. Уæвгæ дæ размæ фезгъорын! 
Мурат тыргътæм рахызти æмæ асинтыл фæдæлæмæ. Куыд- 
дæр вестибюлмæ æрхæццæ, афтæ дуарæй йæ сæр æрбадардта 
бæрзонд боцъоджын лæг. Мурат исдуг фæджихау, стæй дыууæ 
æрдхорды кæрæдзиуыл ныттыхстысты. Æддæмæ æмæ мидæмæ 
цæуджытæ сæм дисгæнæгау кастысты. 
— Уæйыджы хуызæн сдæ, уæйыджы! Нал дæ базыдтаин, 
уынджы дыл куы фембæлдаин, уæд,— дзырдта Георги. 
— Ды та, ды!— Мурат æхсызгон мидбылхудтимæ Георгийы 
урсæмхæццæ бæзджын боцъотыл йæ арм цалдæр хатты æруагъта. 
Йе ’рдхорды цæсгоммæ ноджы æдзынæгдæр ныккаст æмæ бам- 
бæрста: йæ карæй дзæвгар фæзæронддæрхуыз. Ныхыл æрфысым 
кодтой уæззау царды фæдтæ — арф æнцъылдтæ; цæстыты — 
зæрдæриссæн бонты арф фæд. 
— Дæ хъоппæг цæстытæй мæм цы джигул кæныс? Кæцытæй 
дæн, уый базонын дæ фæнды? Зæгъын дын æй — большевиктæй. 
Муратæн та уыцы ныхæстæ йæ зæрдæ фæагайдтой; Георгийыл 
цы бæллæх æрцыд, уым йæхи аххосджыныл нымадта. Уый, æвæц- 
цæгæн, фембæрста Мураты зæрдæйы уаг: 
— Цы уыди, уый уыди. Сæхæдæг мын загътой, хатыр, дам, 
бакæн, æмбал Шерпилов. Рæстæджытæ, дам, ахæм уыдысты. 
Ныхæстæгæнгæ дыууæ æмбалы Мураты кусæнуатмæ бацыдысты, 
Георги кабинетыл йæ цæст ахаста æмæ ныддис кодта: 
— Ничи кæсы амæ! Махæн нæ ахæстоны хицауæн дæр нæ 
уыди ахæм уат, афтæмæй йæ бæрны æппынкъаддæр иу-фондз 
371 

мин адæймаджы уыд. Ныр мæ бынтондæр бауырныдта, стыр 
хицау кæй дæ, уый. 
Къулрæбын диваныл сæхи æруагътой. 
— Уый дæр хорз, фæлæ, дам, бинонтæ æрхастай, фехъуыстон. 
Рæсугъд нæу æви? Æз рæсугъдты уарзын. Бурдзалыг-иу тай- 
гайы мæ хъуыдыты мæ разы куы февзæрд йæ дынджыр æрв- 
хуыз цæстытимæ, уæд-иу мæ зæрдæ ныккæрзыдта. Цымæ цы 
фæци? 
— Иу хатт ма сæм бацыдтæн, кæд, зæгъын, уымæ исты фыссыс, 
зæгъгæ. Йæ ныййарджытæ мыл ницы уыйас бацин кодтой. Мой, 
дам, скодта, æмæ дам, цæгатырдæм афардæг. 
Георги иудзæвгар æнæдзургæйæ фæбадти, стæй арф ныуулæ- 
фыд: 
— Афтæ, гъе! Æз — цæгатæй, уый — цæгатмæ! Æмæ куы 
зыдтаин, уым искуы ис, уæд ардæм цыдтæн! Ехх, æвæдза, цæрын 
куыд зын у! Хæсты æнцондæр уыд. Хæсты дæ кæнæ маргæ акод- 
таиккой, кæнæ цæф фæуыдаис. Æрмæст уацары... Уым зындæр 
уыдаид. Гъа, цæй! Фæзæгъын, нал æй ской кæндзынæн, фæлæ та 
райдайын. Дæхæдæг мын куыдтæ цæрыс? Ус æрхастай... Цы хуын- 
ди дæ уарзон? М-м-мисурæт. Мисурæт. 
Мураты нæ фæндыди йæ царды, йæ куысты тыххæй Георгиимæ 
дзурын. Уымæн æмæ Георги уымæй æнæсæрæндæр, æнæлæгдæр 
нæ уыдис. Уæдæ институт дæр æвзæрдæр нæ фæуыдаид каст. 
— Кусын. Цы мын фæзæгъынц, уый кæнын. Мæнæ-мæнæ 
æнцон мын нæу. Бинонтæ дæр æрхастон. Иу мæхи хуызæн. Уы- 
дæттæ хорз, фæлæ ды кæд фæзындтæ æмæ кæм уыдзынæ? 
— Кæд куы зæгъай, уæд абон. Поездæй рахызтæн æмæ ваг- 
залæй нæ институты ’рдæм адардтон. Йæ цуры тæфæрфæсгæнæгау 
алæууыдтæн, стæй йæ алыварс иу зылд æркодтон. Уый фæстæ нæ 
хæхтæм фæкастæн. Мæрдты дзæнæты фæбада нæхи Къоста. 
Мæ зæрдæ фырцинæй рызти, 
Мæ иæстысыг донау мызти, 
Кум скастæн нæ цъитиджын хæхтæм! 
Уырдыгæй центрмæ рацыдтæн, хилдасджытæм бамидæг дæн. 
Мæхи, зæгъын, адзæбæхтæ кæнон. Уым фембæлдтæн, махæй иу 
курс фæстæдæр чи ахуыр кодта, ахæмыл. Æз æй базыдтон, уый — 
нал. Дæуæй йæ афарстон. Уый мын ракодта дæ хабæрттæ. 
— Уæдæ уал цом нæхимæ. Стæй уæд исты æрхъуыды кæндзыс- 
тæм. 
— Нæ, уый... Чи уæ тыхсын кæны? Ноджы ацы хуызæттæй 
чындзмæ куыд басхъæл уон? Тæгæрдойнаг ирон хъазахъхъаг нал 
дæн æви? Афтид армæй не ’мбæлы. 
— Дзæгъæл ныхæстæ ма кæн. Кæд æнæ истæмæй нæй, уæд 
къафеттæ алхæндзынæ æмæ ахицæн. 
— Цыдæр капеччытæ мын радтой, æмæ сæ фырцинæй фæнда- 
гыл æрхостон. 
— Цом, цом! Мæнæн æппын ницы ’нхъæл дæ? 
375 

Мурат Георгийы цонгыл рахæцыд. Фæндагыл дуканимæ бау- 
ад, иу сæны авг æмæ къафеттæ райста. 
— Гъа, зæгъ-иу ын, сæрмагондæй сæ, зæгъ, дæуæн сластон. 
Сыбырæй, нæ — Берлинæй... Сылгоймæгтæ уарзынц импортнитæ... 
Мураты фатермæ уайтагъд ныххæццæ сты. Мурат тыргътæй ба- 
хъæр кодта: 
— Залихан, цы фæдæ?! Георгиимæ фæцæуæм! 
Залихан Георгимæ афтæ лæгъзæй сдзырдта, афтæ фæлмæн 
æм бахудти йæ цæстытæй, æмæ уымæй ферох и, Мурат ын кæй 
балхæдта, уыцы тыхтон сылгоймагмæ раттын дæр. Æрæджиау 
йæхи фембæрста: 
— Арфæ дын кæнын. Тынг æхсызгон мын у... Амондджынæй 
цæрут.— Георги йæ мидбылты бахудти æмæ сылгоймагмæ радта, 
йæ къухы цы тыхтон уыдис, уый. Залиханы зæрдæмæ фæцыди 
Георгийы фидар гуыры конд. Гъе æрмæст æм æгæр хуымæтæггонд 
фæкаст. Хъæуккаджы хуызæн. 
Сихор куы скодтой, уæд уынгмæ рацыдысты. 
— Цæй, æз цæуон. Мæ мады зæронды мæ хъæбысы ныккæнон, 
мæ зонгуытыл æрлæууон мæ фыды ингæны уæлхъус... 
Мурат дæр афæнд кодта йемæ Тæгæрдонмæ ацæуын. Куысты- 
тæ йын бирæ уыд, фæлæ йæм йе ’рдхорды иунæгæй ауадзын аив нæ 
фæкасти. 
* * * 
Наталья Григорьевнæйæн йæ фырты фæзынд уыди, хур бон 
сыгъдæг арв куы ныннæра, уыйау. Мад фырцинæй скуыдта, стæй 
йæ зæрдæ бахъарм. Фырт æй йæ хъæбысмæ фелвæста, сынтæгыл 
æй æрæвæрдта æмæ йын доны кружкæ йæ дзыхыл сдардта. 
— Мамæ, мамæ, исчидæр ма афтæ кæны? Ракæс-ма, къæдзæ- 
хыйас фырт дæ разы бады, ды та кæугæ кæныс. 
Мад æрцъицыдта æмæ йæ фыртмæ уымæл цæстытæй ныккасти. 
Ныр дæр æй нæма уырныдта, йæ разы йæ кæстæр хъæбул 
Жоркæ кæй бады, уый. Йе ’нæбон къухтæй йæ цæстытæ асæрф- 
та,— æцæгдæр ма йæ разы уыд йæ иунаг. Йæ митæ, йæ ныхæстæ 
йе ’ргом каст — иууылдæр Жоркæ. Æрæджиау, хъарæггæнæгау, 
сдзырдта: 
— Цы рихитæ ныззылдтай, цы!.. Вася ма дæ куы федтаид, Вася! 
Мæгуыр йæ бон! Дæ хистæры та дын уыцы куыйтæ мæрдтæм бар- 
выстой. Жоркæ, Жоркæ... Æгайтма дзæбæх дæ. Адæм мын хорз 
уыдысты. Уæлдайдæр Тæтæрийы бинонтæ. Сугæй, æндæрæй. Дæ 
сæрæй-иу сын бакув. Æгæр, æгæр хорз уыдысты! Ныр никæйуал 
хъыгдардзынæн. Æгайтма дзæбæх дæ, æгайтма, мæ хъæбул,— 
æмæ та йæ зæрдæ суынгæг. 
, — Дзæбæх дæн, мамæ, дзæбæх. Уæйыджы хуызæн. Кæм уыд- 
тæн, уым цавæр хъæд ис, уый куы зонис. Гъо-гъо-гъой! Ардыгæй 
уæларвмæйы дæргъæн бæлæстæ! Ноджы хъæдæн йæ иу кæронæй 
иннæмæ фистæгæй афæдзмæ дæр нæ фæхæццæ уыдзынæ. 
376 

— Гъы, Жоркæ! Раджы дæр-иу гæдыныхæстæгæнаг уыдтæ. Æп- 
пæлой. Æндæр ма искуы ахæм хъæд вæййы, афæдз йæ иу кæ- 
ронæй иннæмæ цæуын кæмæн хъæуы? Мах хъæдæй дынджырдæр ма 
кæм вæййы? Дæ фыдимæ уырдыгæй бирæ хъæдæрмæг фæластам. — 
Сылгоймаг сынтæджы рабадтис æмæ йæ къæхтæ дæлæмæ æруагъта. 
— Гъе, гъе, мамæ, мах хъæд цы у, мах! Хæхтæй цы зæгъыс, 
уый зæгъ. Уым та бæстæ иууылдæр хъæд æмæ хъæд. Кæрон дæр 
ын нæй. Акуыстон дзы мæ зæрдæйы дзæбæхæн. Тынг мын фæбæз- 
зыди йæ климæт дæр. Гъе, æрмæст сымахмæ мæ зæрдæ æхсайдта. 
Гъе-гъе! Папæйы ма æгасæй куы сæййæфтаин, бæргæ. Фæлæ цы 
кæнæм, мамæ, хъуыддæгтæ иууылдæр Хуыцауы уынаффæйæ цæ- 
уынц. Цæрын хъæуы, æмæ цæрдзыстæм. Цæрдзыстæм, мамæ. Тыхсгæ 
ма кæн! 
— Табу не сфæлдисæгæн, ныр нал тыхсын. Мæ цæстæй ма дæ 
кæй федтон. Хуыцауæн табу, Хуыцауæн. Ныр куы амæлон, уæд- 
дæр фæллойаг нæу. М-гъы, цы боцъотæ æруагъта! Вася ма дæ иу 
уынд уæддæр куы фæкодтаид, — æмæ та зæронд усы цæстытæ доны 
разылдысты. 
Мурат уæдæй нырмæ къуымы бандоныл бадт æмæ æнцад каст 
мад æмæ фыртмæ. Мад æй, æвæццæгæн, йæ фырты аууонæй уын- 
гæ дæр нæ фæкодта. Йæ хъæбулы цинæй дзы а дунейы алцыдæр 
æрбайрох. Ныр йæ цæссыгтæ йæ сæрбæттæны кæронæй куы 
асæрфта, Георги та йæ разæй куы фестади, уæд æй цыма исчи сын- 
тæгæй схойгæ ракодта, уыйау рагæпп ласта æмæ йæ уæрджытæ æр- 
хоста: 
— Мæ къонайыл, мæ къонайыл! О мæ Хуыцау, мæ сæрызонд 
фæцыд! Ай нæм æмбисонды уазæг... Мах та кæрæдзиуыл фестæм. 
— Мамæ, Мурат та дын кæдæй нырмæ суазæг? Уый цытæ дзу- 
рыс? 
— Уымæй дæр раст зæгъыс, Васяйыстæн. Горæтæй цал хатты 
æфтыд,абæрæг мæ-иу кодта. Ноджы йæ кæстæр Аслæнбег. Хъæ- 
дæй мын суг дæр уый ласта. Фатъимæт дæр æмæ йы чызджытæ 
дæр уысмæн гæпп кодтой, Тæтæри та мын дыууæ хатты фæрæттæ 
сарæзта. Стæй æртысгæн дæр. Мæнæ-ма кæс. — Ус пецы размæ 
бауад æмæ дзы радавта аив конд æртысгæн. — Æмæ æрмæст 
уый нæ. Мæнæ уыцы тебæисæн дæр. Куы зæгъын, иу зымæг дæр 
сугхъуаг никуы фæдæн Аслæнбеджы руаджы. Тæтæриимæ сæ-иу 
ныссастой, сарайы-иу сæ бафснайдтой. Акæс-ма, уыдон дын, æн- 
хъæлдæн, куы радзырдтон.Базæронд дæн, — æмæ сылгоймаг ба- 
худти йе ’нæдæндаг дзыхæй. — Уæвгæйæ та мыл бирæ дæр нæ- 
ма цæуы. Æрмæетдæр цыппарыссæдзы. — Æмæ хæдзары къуымты 
сыллынк-сыллынкæй рауай-бауай систа. 
— Абадут, æз уын исты фенон... О мæ къона, Жоркæ. Фæ- 
зынди, фæзынди. Ныртæккæ, ныртæккæ... 
Дыууæ лæппуйы бадтысты фæрсæй-фæрстæм æмæ кастысты 
зæронд усмæ. Ууыл базыртæ базади. Уайтагъд пецы сæр цыдæртæ 
фьщынмæ авæрдта. Мурат та Георгийæн афтæ: 
377 

— Зæгъ ын, йæхи тухийæ цы мары. Фæлтау цом, мах зæрæдты 
дæр абæрæг кæн, дæ фенд сын æхсызгон уыдзæни. 
— Бамбар æй. Йе ’рра фырт фыдбылызы ранæй сыздæхт, — 
стæй йæ мадмæ баздæхти: -т- Мамæ, фæлæуу, дæ хорзæхæй! 
Уæлæуал Тæтæритæм суайæм. Науæд худинагу. Муратдæрсæхимæ 
нæма уыди. Ныртæккæ фездæхдзыстæм. 
Мады нæма фæндыди, йæ фырт йæ цурæй чысыл дæр фæцух 
уыдаид, уый. Фæлæ сын уæддæр афтæ. 
— Омæ цы кæны. Суайут, абæрæг сæ кæнут. Тæтæрийæн арфæтæ 
ракæн, бузныг сын зæгъ. Уыдон куы нæ уыдаиккой, уæд дæ зæронд 
мад ныммардаид. Дæ фыды дæр дын уыдон баныгæдтой. Ирон 
æгъдау ын скодтой. Æнæхъæн хъæу йæ фæдыл азмæлыдысты уæл- 
мæрдтæм. Тæтæри йыл сывæллонау куыдта. Уый дæр рох ма уæд. 
Арфæ сын ракæн. Гъе, афтæ, мæ къонатæ. Марадзут, бауайут 
сæм. Марадзут... 
Тæтæрийы хæдзары Георгийыл афтæ бацин кодтой, цыма 
сын, хæсты чи бабын, уыцы хъæбул Тотырбег фæзынди. Иннæ 
ахæм Ауызбитæ. Фатъимæт уайтагъд уæлибæхтæ кæнынмæ фæ- 
ци. Георги та цыма искуы дард балцæй уалахизимæ æрыз- 
дæхт, афтæ хъæлдзæг дардта йæхи. 
* * * 
Тæтæрийы хистæр чызг Фузæ скъолайæ йæ куыстæй æрыз- 
дæхтис, Георги æмæ Мурат фынджы уæлхъусæй куы сыстадысты 
æмæ уатмæ куы рацыдысты, уæд. Фузæ æмæ Георги кæрæдзиуыл 
бацинтæ кодтой рагон зонгæтау. «Мæ зæронд мад сымахæй 
куыд бузныг у, йæ Хуыцауæй дæр афтæ нæу»... — дзырдта 
Георги, Мурат кæртмæ цæмæндæр куы рауади, уæд. 
— Нæ бон та йын цас уыди, фæлæ... Æз æй дзыццайæ къад- 
дæр нæ уарзын, — дзуапп лæвæрдта чызг, æмæ уыцы къорд 
ныхасы лæппуйы зæрдæ фæцагайдтой. 
— Цытæ кусыс? — фарста Георги. 
—Дæуæн цы нæ бантысти, уый кæнынмæ хъавын... Кæд ма исты 
сæнтауон, уæд... Историк дæн æз дæр. 
Лæппу фæхуыдугау ис. Чызджы ныхас зæрдæйыл сæмбæлди 
æмæ сæры магъзы баззади: « Дæуæн цы нæ бантысти...» Лæппу 
чызджы цæстæнгасæй фарста: «Уый дæ хъæлæс хъусын æви 
æндæр искæй? Зæгъгæ дæр куы ницыма кодтай, уæд мæ зæрдæ 
цæмæй фенкъуысыди?» 
Чызг фембæрста, Георги кæй фæтыхсти, йæхи аххосджын 
кодта, кæд æгæр къæйных ныхас загътон, зæгъгæ, æмæ йæхи 
раст кæнынмæ фæци. 
— Мурат-иуæдзухдæр дæуæйæппæлыди. Нæ,дам, ын бантысти, 
æндæр, дам, хуымæтæджы ахуыргæнæг нæ уыдаид... 
Георги æдзынæг касти чызгмæ æмæ йæм нырма ныр бахъард- 
та, куыд зæрдæисгæ у, уый. Уыцы иу фæкастæй зæрдæ чи ныццæвы, 
ахæм сонт рæсугъд нæ уыди. Лæмбынæг æркæсгæйæ бафип- 
378 

пайæн кæмæн ис, ахæм рæсугъддзинадæй хайджын уыди Фузæ. 
Сау-сауид æрфгуытæ, раст фындз, æнгомæлвæст былтæ — иу- 
уылдæр фæцыдысты Георгийы зæрдæмæ. Изæр сæхимæ куы ба- 
цыдис, уæд йæ фыццаг фарст уыди: 
— Маманя, Тæтæрийы Фузæ налат нæу? 
— Мæ къонайыл, уый та цы хоныс? Зæд æмæ зæд, иннæ ахæм — 
кусаг. У-у-у! Цал æмæ мын цал хатты бабæстон кодта мæ къуым- 
тæ. Фæлæуу-ма, фæллæу, цæмæн мæ фæрсыс, цæ? 
— Ницы. афтæ... Æгæр къæйных мæм фæкасти. 
— Тæхудиаг уыдзæни, уый кæй къуымы æрлæууа!.. 
«Уæд та йæ нæхи къуымы алæууын кæниккам », — зæгъинаг ма 
уыдис Георги, фæлæ йæхиуыл фæхæцыди. Йæ зæрдæйы ахаст 
йæхæдæг дæр уыцы æхсæв æххæст нæма ’мбæрста. Æрмæст уыцы 
æхсæв æрæгмæ бафынæй. «Æз æй дзыццайæ къаддæр нæ уарзын... 
Дæуæн цы нæ бантысти, уый кæнынмæ хъавын!..» — йæ хъусты 
зæлыдысты Фузæйы ныхæстæ. 
* * * 
Георги сагъæс кодта, дарддæр куыд цардæуа, цы чындæуа, 
ууыл. Йæ фыды хæдзары, ирон адæмы æхсæн æй фæндыди цæ- 
рын, фæлæ кусгæ та цы хъуамæ кодтаид? Искæдæм ацыдаид, 
æмæ уæд йæ зæронд мад иунæгæй баззайдзæн. Æххæст институт 
фæуон, зæгъгæ, дæр ма афæнд кодта, фæлæ йæм йæ зæрдæ аф- 
тæ сдзырдта, цыма йын ахуыргæнæджы куыстмæ бацæуын нал 
æмбæлди. 
Иукъорд боны фæстæта Мурат горæтæй æрцыд, æмæ йын Георги 
йæ хъуыдытæ радзырдта: 
— Кусинагæй цыдæриддæр уыди — фæдæн сæ: хæдзар, сара, 
бырутæ барæвдзытæ кодтон. Ныр та куысты фæсæдзын хъæуы. 
Сыбыры куы уаин, уæд арсау мæ зæвæт сдæрин, ам та... Уæдæ 
мамæйы дæр иунæгæй нал ныууадздзынæн. 
Георги цы хъуамæ куса, ууыл Мурат дæр хъуыды кодта, 
фæлæ хуызæнæн уынаффæйыл нæма фæхæст. 
— Уæд та райкоммæ бацæуиккам? 
— Кæмæ, Бексолтанмæ? — Георги комкоммæ бакаст Муратмæ. 
— Уымæ дæр уæд. 
— Уыцы цъаммармæ — ницыхуызы! Уый мæ хъуыддагараз- 
джыты сæйрагдæртæй уыди. Мемæ дыууæ хатты ныхас кодта, æрты- 
ккаг хатт ма йыл куы фембæлин, уый мæ нал фæнды... 
— Цыдæртæ дæ ферох кæнын хъæуы. Вазыгджын рæстæг уыди. 
— Рæстæджы аххос æй ма кæнæм. Адæмæй чидæртæ ахæм уы- 
дысты. 
—Рæдийыс. Æрмæст Бексолтанмæ нæ бацæудзынæн. Уæвгæ мын 
йæхæдæг ницы кодта, тызмæг ныхасæй дарддæр. Цъысымы-иу мæ 
бакодта, кæй æвзагæй, дам, дзырдтай? Уæд уый сæрхъæн нæ уыди? 
Цы йын загътаин? Уымæй-иу куыддæр фервæзтæн, афтæ-иу мыл йе 
’мбæлттæ сæ арм æрхастой. Мæнæ-ма æркæс, — æмæ Георги йæ 
379 

галиу къухы æнгуылдзтæ Мураты цæстытæм хæстæг бахаста. 
Æнгуылдзтыл цæхгæрмæ нос бæрæг дардта. — Ацы фæд мыл 
йе ’мбæлттæ ныууагътой. Дуарæй мын сæ ныцъцъист кодтой. 
Бексолтан та уыдис нæ фарсмæ, уаты. Дыууæ гуымыдзайæн сæ 
хистæр уыд. Æндæр ран сын æз, бæргæ, лæг цы у, уый фенын 
кодтаин! Куыдзы тугæй æхсæдтæ! 
— Уый митæ тæккæ фыддæртæ нæ уыдысты. 
— Уымæ дæр дзы фаг уыдис. Никуы дын загътон. Ныр байхъус. 
Хæсты сæмбæлдтæн елхотаг лæппуимæ. Мах хæстон хаймæ æр- 
бафтыд 1942 азы. Фæззæджы. Уый размæ та Бексолтанимæ уыди 
цæгатырдыгæй, уый дæр ахст адæмы хъахъхъæдта. Æвирхъау ха- 
бæрттæ мын фæкодта нæ хъæуккагæй. Ахст адæмы, дам, фосау дон- 
мæ скъæрдта æмæ сæ æнæ донæй здæхта. Æртæйы та, дам, дзы йæ- 
хи къухæй мæрдтæм барвыста. Æртæ лæджы. æмбарыс? 
Мурат хъусæй бадти, æмæ йæ цæстытыл уадысты, Бексолтани- 
мæ баст чи у, ахæм нывтæ. Мæнæ Бексолтан æрыгон лæппу- 
йæ сæ зæронд куыдзы лæгуæрдоны фæстæ бабаста, дуртæй йын 
йæ сæр ныххоста, стæй йæ былæй Тæгæрдонмæ нысхуыста. Мурат 
Кларæйы сæрыл сдзырдта, æмæ йын Бексолтан йæ роцъойæн иу 
ныуудæста. Мæнæ Бексолтан Муратимæ быцæу ныхас кæны инсти- 
туты политбюройы: Георги, дам, контрреволюционер у. ^Ахæм 
цыфæнды фыдми дæр бакæндзæн^; — ахъуыды кодта Мурат. 
Георги та дзырдта: 
— Уыцы елхотаг ма мын ноджыдæр радзырдта, хуыдтон, дам, 
æй мемæ хæстмæ. æмæ, дам, мын уый афтæ: «Мæнæн ам дæр 
æвзæр нæу». Æмæ, дам, ын æвзæр, ай-гъай, нæ уыдис. Алы къуы- 
ри, дам, йæ хæдзарæй иста царв, салæ, сухаритæ, хъарм дарæс. 
Афтæтæ, гъе, Муратджан. Уый революционер уыди, æз та контр- 
революционер. Мæ зæрдæ ма мæм афтæ дæр дзуры, цыма мæ 
институты æмбæлттæй чидæр ныууæй кодта... 
— Уæд чи?— Мурат йæ бынатæй фестад. 
— Зæгъинаг æй нæ уыдтæн. 
— Мæнæн дæр? 
— Дæуæн дæр. 
— Куыд дæ фæнды, афтæ... 
— Уæвгæ уадз æмæ зонай, чи цы у, уый. Тузар. Иухатт мæ 
цуры Бексолтанæй æппæлыд. Йемæ фæбыцæу дæн, æмæ мæ цыдæр- 
тæ сирвæзти... 
— Чи зоны, уыдаид,— сдзырдта æрæджиау Мурат.— Бынсæфт 
фæуæнт хахуыргæнджытæ, дзырдхæсджытæ! Зон: Бексолтанæй 
æз дæр ме сæфт уынын. Фæлæ нæ уæддæр кусын хъæуы.— «Куы- 
дзы хæстæн куыдзы хъуын йæ хос,— ахъуыды кодта Мурат.— 
Бексолтанмæ ма хъуамæ адæймаджы миниуджытæй исты разына. 
Георгийы кæд иставæр цæстахадгæ куыстыл бафтауид». 
Бирæ радзур-бадзуры фæстæ уыцы бон изæрæй ссыдысты 
райкоммæ. Фыццаг секретарь бадт йæ кусæнуаты. Мурат æм ба- 
цыд, бамбарын ын кодта йе ’рбацыды сæр. Бексолтан йæ секре- 
тармæ фæдзырдта æмæ уый æрбахуыдта Георгийы. Райкомы сек- 
380 

ретарь уазæгыл бацин кодта, уыимæ йæхи афтæ дардта, цыма се 
’хсæн æппындæр ницы æрцыди. Уазæгимæ фемдзаст сты. Æмæ 
фыццагдæр цы бафиппайдта, уый уыд æрбацæуæджы цæстыты 
знæт ферттывд. Хинымæры бадис кодта, куыд базæронд, ууыл. 
Иу уысм ын цыма тæригъæд дæр фæкодта. Ахæстонæй кæй суæгъд, 
уый тыххæй сым дæр не скодта. Æрмæст хъуыддагхуызæй загъта: 
— Æвæццæгæн дæ исты кусын фæнддзæни? Дæ ныфс бахæс- 
дзынæ? Баххуыс кæнын — мæ бар. 
— Цы зæгъон, нæ зонын. Институт нæ фæдæн. Уæдæ кæм 
уыдтæн, уым дæр бирæ хъуыддæгтыл нæ сахуыр дæн. Хъæды 
куыст кодтон. Хъæддзаума арæзтам. Нæ зонын, цæмæн бæззын, 
уый. Æркæсут.— Æмæ ахъуыды кодта: «Тæхуды æмæ дæуыл фæс- 
вæд ран æрхæст у, уæд базонис, цæмæн бæззын æмæ цæмæ арæх- 
сын, уый, куыдзы тугæй æхсад». 
— Хорз,— загъта Бексолтан.— Хъæдыгуыстгæнæн комбинат- 
мæ дæ арвитдзыстæм. Кæд дзы дæу аккаг исты разынид. Райсом- 
иу фæссихор фæзын. Æз уæдмæ директормæ фæсиддзынæн. 
Ууыл кæрæдзийæн «хæрзизæр» загътой. 
Мурат хъуыды кодта:« Георги абон дæр бæлвырдæй нæма 
зоны, йæ сæйраг зылынгæнæг Бексолтан кæй уыдис, уый. Уый та 
цыма æппындæр аххосджын нæ уыд, йæхи афтæ дары. Артист у 
æмæ артист. Дыдзæсгом, цъаммар! Фæлæ зоны йæхи æвдисын, 
зоны, кæм цы зæгъын хъæуы, уый. Хуыцауæй бузныг, кæддæры 
æнæзакъон рæстæджытæ аивгъуыдтой». 
Дыккаг бон Георги Бексолтанмæ ссыд, фæлæ йæ куысты нæ 
баййæфта, кæдæмдæр, дам, æхсызгон хъуыддаджы фæдыл ацыд. 
Йæ секретарь ма йын радзырдта, зæгъгæ, дам, Бексолтан ацы бон- 
ты уыдзæни тынг æнæвдæлон æмæ куры, цæмæй йæм фæзынай ног 
къуырийы райдианы. 
Къуырисæры Георги фæцыди Бексолтанмæ. 
— Хъæдгуыстгæнæн комбинаты директоримæ ныхас кодтон. 
Цæугæ уырдæм. Бынат дын скæндзæни,— цыбырæй йын бамбарын 
кодта райкомы секретарь.— Кæд ма дæ истæмæн бахъæуон, 
уæд, табуафси. 
Цалдæр боны фæстæ Георги кусын райдыдта хъæдгуыст- 
гæнæн комбинаты экспедиторæй. Ома, хъæд ласдзæн æмæ йæ скъ- 
ладмæ дæтдзæни. Йæ зæронд мад цин кодта, йæ фырт йæ цуры 
кæй баззад^ууыл. Георги дæр разы уыд йæ куыстæй. Кæд ын мызд 
бирæ нæ фыстой, уæддæр уал мæгуыргомау цæрдтыты фаг уыди. 
Мад иухатт йæ фыртæн бакой кодта: 
— Жоркæ, пысылмон у, зæгъгæ, кæмæй дзырдтай, уыцы чызг 
та цы фæци? Бурдзалыг ма-иу æй куы хуыдтай? 
— О-гъо-ой, мамæ! Чызджытæ цы фæвæййынц, уый нæ зоныс! 
Лæппутæ сыл ахæлæф кæнынц, лæппутæ! 
— Акса-ма,æвæджиауы чызг уыд, æвæджиауы! Дæ зæрдæмæ 
тынг куы цыди. 
381 

— Мамæ, мамæ, зæрдæ та циу? Уæлддайдæр лæппуйы зæрдæ. 
Гъе ныр ма куы бацæуид исчи мæ зæрдæмæ... 
— Мæ къонайыл, уый та цы хоныс? Мыййаг мын зæронд куы 
нæ дæ? 
— Ха-ха-ха! Куыдзы зæронд, куыдзы! 
— Хъазæн ныхæстæ кæныны бæсты-ма мын уæдæ æххуыс- 
гæнæг бацагур. Нæ къуымтæ нын-иу чи афснайа, дæ дарæс дын 
чи æхса. Æз бирæты фаг нал дæн. 
— Хорз, хорз, мамæ. Ахъуыды кæндзынæн... - 
— Ахъуыды кæн, ахъуыды, мæ къона... 
Георги йæ ног бынатмæ касти, ахсджиаг хъуыддагмæ куыд фæ- 
кæсынц, афтæ. Йæ цард-цæрæнбонты нырма фыццаг хатт бацыди 
бархийæ кусынмæ. Скъола каст куы фæци, уæд æм æфсадмæ фæсид- 
тысты. Уалынмæ хæст райдыдта. Хæсты фæстæ та институтмæ ба- 
цыд. Уый фæстæ—Сыбыр. Йæ фыццаг мызд фынддæс æмæ ссæдз- 
аздзыдæй райста. 
Ахæстонæй æрыздæхтис кæддæры пъæлицæйаг Азанбег дæр. 
Йæ бакаст уыд афтæ, цыма фысы комæй хал никуы райстаид. 
Йæ мад, йæ фыды къонайыл сæмбæлди фæззыгон лæхъир бон. 
Йæ бинонтæ йыл бацин кодтой. Йæ сыхæгтæй дæр маст кæмæн 
не скодта, уыдон ын салам радтой; йæ уындмæ кæмæн никуы фæ- 
бæллынц, ахæм адæймаг куы фæзыны, уæд куыд фæзæгъынц, 
афтæ загътой: «Уадз æмæ цæра, исты мах хойраг куы нæ хæрдзæн». 
Адæмы цæст фиппайаг у, маст та æрæгмæ рох кæны. Лæ- 
гæвзарæн бонты Азанбег йæ «цæф» къахимæ фашисттæн лæггад- 
гæнæг сси. Ныр суæгъд, йæ уд аирвæзти, фæлæ нæма ферох сты 
йæ митæ. Йæхæдæг та йæхи афтæ дардта, цыма йæ бынтон æнах- 
хосæй бафхæрдтой. «Сталины мæнгард миты фыдæй...» 
Сæхимæ иукъорд боны куы фæци, уæд иуизæр бабæрæг кодта 
Дзæрæхмæты хæдзар. Аззнбег æмбæрста: фашисттæ куы æрба- 
цыдысты,уæд Бексолтаны фыд Дзæрæхмæтмæ цы зонд æмæ цы ны- 
хæстæ уыд, уыдон æм, ай-гъай, нал уыдзысты. Æмæ уæвгæ Дзæ- 
рæхмæт йæхи знагæй нæ равдыста. Афтæ дзы ничи загътаид: 
Дзæрæхмæт фашистты æрбацыдыл бацин кодта, Дзæрæхмæт 
фашисттæн лæггад кодта. Азанбегмæ гæсгæ, Дзæрæхмæт зыдта, 
йæ къах æй кæд æмæ кæцырдæм авæрын хъæуы, уый. Цыдæрид- 
дæр уыдис, уæддæр немыцы æрбабырсты хæд размæ Азанбег 
Дзæрæхмæты хæдзармæ дзæвгар баласта мæнæуы ссад, æмæ ма 
ноджы æндæр цыдæртæ. Уыдон уыдысты, Дæрæхмæт хæдзарады 
хъуыддæгтæ кæм кодта, уыцы хойраджы комбинаты исбонæй. 
Йæхи къухтæй æвналгæ дæр ницæмæ бакодта. Комбинаты къæ- 
бицы дуæрттæ æнæ дæгъæлтæй куыд байгомгæнæн ис, уый Азанбе- 
гæн бацамыдта, знæгты къухмæ бахауыны бæсты, дам, уадз æмæ 
дæ рæбынц! æфснайдæй лæууой. Азанбег куы сыздæхти, уæд 
382 

Дзæрæхмæт йæхинымæры загъта: «Цы Хуыцау ма йæ рауагъ- 
та? Æз æнхъæлдтон, ныххæдмæл ис». 
Фæлæ арыд гæдыйы хуызæнæй йæ разы куы æрлæууыд, уæд 
та йыл цин бакодта. Сæ хæдзармæ йæ бахуыдта, дуарæх- 
гæдæй кадавар фынджы уæлхъус абадтысты. Ахст куыд 
æрцыд, цы ран уыди, уымæй дæр æй нæ бафарста Дзæрæхмæт. 
Æрмæст ын загъта: 
— Æгайтма дæ хæдзар ссардтай, дæ бинонтæм æрыздæхтæ. 
Азанбег æмбæрста: йæ фæзынд Дзæрæхмæтæн æхсызгон нæ 
уыди, фæлæ кæй æрбацыд, ууыл фæсмон нæ фæкодта. Азанбеджы 
хъуыдис æххуыс, æмæ Дзæрæхмæтæй хуыздæр кæмæ бакъул код- 
таид. 
— Мæ хабар афтæ кæм рауад, æмæ мæ, цæвиттоны хъуыд- 
дагæй, мæнгард Сталины хъузæттæ кæм фæкъæмдзæстыг код- 
той, уым мæ дарддæры царды фæндаг, æвæццæгæн, æнцонтæй 
нæ сырæздзæни. Мæ сæрыл иу дзурæг куы нæ фæуа, уæд, цы 
йæ ’мбæхсон, зын уыдзæни мæ уавæр. Дæхицæй йæ зоныс, æххуыс- 
гæнæг алкæй дæр хъæуы, æрдхорд дæр, хорз сыхаг дæр. Иудзыр- 
дæй, де ’ххуысхъуаг дæн. Дæ бон бирæ у. Дæ фырт — æнæхъæн 
районы хицау. Йæхимæ дæр ын бацæуин, фæлæ адæм... Се ’ппæт 
æмхуызон не сты. 
Дзæрæхмæт хъуыста Азанбегмæ æмæ йæ хинымæры æлгъыста. 
Исдуг афтæ дæр ауынаффæ кодта, ома йын зæгъон: æз дæу нæ зо- 
нын, хæсджын дæ ницæмæй дæн, мæ бон дæр дын ницы у. 
Стæй ахъуыды кодта: «Цæй, цæмæй куыдз ма рæйа, 
уый тыххæй йын стæг аппар»,— æмæ йын дзуапп радта: 
— Бамбæрстон дæ. Æмæ дзы уæвгæ æз та цалæймаг дæн, 
фæлæ нæ гуырдæн зæгъдзынæн, Баххуыс дын кæндзæн. Акса- 
ма, Советон хицауад хорз у, Сафгæ никæйы кæны, зылынджыны 
сраст кæны, куыст ын ратты. Уæдæ! А нæ лæппу та адæмыл йæ 
уд хæры. Ды та нæхи дæ... 
«Ды рувас, æз та — дæ къæдзил,— ахъуыды кодта Азанбег.— 
Мæ зæрде ма мæн йеддæмæ тылиф ныхæстæ кæнын ничи зоны. 
Ды та — мæнæй дæсныдæр. Фæлæ фендзыстæм». Хъæрæй та 
загъта: 
— Æмбарын дæ, Дзæрæхмæт. Цæвиттон, дæхи æмæ дæ фырты 
хорзы кой дардыл хъуыстгонд у. Æз дæр ма ивгъуыд бонтыл 
цы дзурон? Рæстæг ахæм уыди. Нæ алкæмæ дæр уыд æмбæхст 
хъуыдытæ. Уыди! Цы ма сыл дзурæм? Дон хиды бынты... Цæрын 
хъæуы. Нæ иуы дæр æмæ не ’ннæйы дæр. Æмæ, цæ- 
виттон, мæнæн хицауы бынат чи ратдзæни. Фæлæ иу чысыл 
скълад. Уым мæ искуыдæй куы фæтъыссид Бексолтан, уæд... 
Дæ кæртмæ дæр-иу исты фæйнæджы гæппæлтæ æрбаппарин. 
Науæд та сын дæхæдæг зæгъ, Бексолтаны дæр ма цы хъыгдарæм? 
Иу къуыри ма рацыди, æмæ Азанбег кусын райдыдта хъæдæр- 
мæджы скълады хицауæй. Кæддæр йæ зæрдæйы цы хъуыдытæ, 
цы фæндтæ уыд, уыдон аныхъуырдта, йæ дыстæ батылдта æмæ 
загъта: «Кæй уæрдоны бадай, уый зарæг кæн. Цалынмæ цæрон, 
уæдмæйы фаг мын уыдзæни ацы бынат». 
383 

18 
Бексолтан æмæ Пугач цыдысты Дзæу- 
джыхъæумæ. Сæ фæндаг ракодтой быдыр- 
тыл æмæ бирæ рæтты нартхоры хуымты уындæй Бексолтаны зæр- 
дæ барухс. Пугач уый куы бамбæрста, уæд та райдыдта йæ зæр- 
дæбын ныхæстæ кæнын. Æрымысыди, кæддæр Кларæйы сæхи- 
мæ куыд ласта, уый. 
— Бæззы, æвæдза. Æмбисонды рæсугъд,— фæхъус, æмæ Бек- 
солтан куы ницы дзырдта, уæд та загъта:— Худæг сты, æвæдза, 
нæ чызджытæ. Исчи дзы искуыдæм афтæд, æндæр уым амой кæ- 
ны. Цымæ нæхиуæттæ дзæдæлтæ сты. Ха-ха-ха! 
— Æрмæст чызджытæ нæ кæнынц афтæ. Лæппутæ дæр... — 
дзуапп радта райкомы секретарь.— Уый хорз у. Цотæн. Фæйнæ- 
хуызон адæмты туг кæй буары бацæуы, уый дам, зондджындæр 
вæййы. 
— Мæнмæ та хицауады бартæ ис, зæгъгæ, уæд закъон рауа- 
дзин: алкæмæн дæр йæ лауыз йæ мæрдтæн. Ирон туг хъуамæ 
мачемæ хæццæ кæна,— цæхгæр алыг кодта Пугач. 
Бексолтан æмбæрста, лæппу йæ фыны дæр сæ хъæуккаг рæсугъ- 
димæ кæй фæархайы, уый. 
— Мæ цæст ыл иу æндзæвд акодта, æмæ æцæг тæхудиаг у. 
Æз ма дæ карæн æмæ дæ бынаты куы уаин!.. 
— Лæг ын ис. Йæхæдæг — прокурор. Æз та цы дæн? Хуы- 
мæтæджы шофыр... 
— Ма зæгъ! Ды дæ гъæйтт-мардзæ усгур! Хæрзконд, сæ- 
рæн, зондджын. Стæй йын æнæракургæ нæй?— Бексолтан фæхъус, 
фæхъуыддагхуыз:— Науæд ын лæг уыдис æмæ ис æви нæ, уымæн 
дæр хæйрæг йæ зонæг. Куыд вæййы — нæ зоныс? Æрыгон, 
æвæлтæрд чызг афтыд стыр горæтмæ, цæстдарæг æм нæ фæци 
æмæ... дон хиды бынты. Рæдийгæ та чи нæ кæны? 
— Æмæ-гъа... 
— Цы «мæгъа»? Лæг нæ дæ? Дæ зæрдæмæ цæуы, уæд æй, 
чызг у, ус у, уымæй æвзарын нал хъæуы. Хуымæтæджы шофыр 
дæн, зæгъыс... Уыдон сты æдылы ныхæстæ. Сылгоймаджы бынат 
нæ, фæлæ лæг хъæуы, лæг! Уæдæ мæйы фæстæ техникум дæр каст 
фæуыдзынæ. 
— Бузныг... Дæ руаджы... 
— Кæй руаджы, уымæй дæ ничи фæрсдзæни. Райсом, кæнæ дæ 
иннæбон та райфæлхасады цæдисмæ аивдзынæн. Уæвгæта мын де- 
мæ кусын æнцон у. Фæндагыл дæр, хæдзары дæр. Фæлæ дæ сом- 
боныл сагъæс кæнын. Дзæрæхмæтæн дæр йæ ахсджиагдæр ныхас 
алы бон уый у. 
— Бузныг,— Пугач хæлары цæстæй касти йæ хицаумæ.— Бæр- 
гæ, бæргæ. Мæ мард фен, æз дæр сарæхсин. Стыр куыстмæ 
бæлгæ дæр нæ кæнын. Политикæтæ-йедтæ зонын кæм хъæуы, 
ахæм — а-ба-бау!— Уæвгæ демæ кæдæй кусын. Стæй æцæг, 
кæд мæ ахуыр фæрæстмæ уа, уæд та дæ руаджы исты уыдзæни. 
384 

— Уæдæ ма хуыздæр кæуыл басагъæс кæнон? Ахуыры кæрон- 
мæ дæр кæсын нал хъæуы. Тæккæ райсом уал райпойы экспеди- 
торæй райдай. 
— Бузныг, стыр бузныг. Дæ дзæбæхдзинæдтæ дын никуы 
байрох кæндзынæн. 
Цæвиттон, Бексолтаны фæдзæхстмæ гæсгæ æндæраз Тæгæрдо- 
ны скъолайы директор Тузар Пугачæн радта цæттæдзинады ат- 
тестат. Уыйфæстæ йæ райкомы секретарь айсын кодта базарадон 
техникуммæ йæ гуырвидауц хæлар Меретханы æххуысæй. 
— Уыдон лыстæг хабæрттæ сты,—загъта Бексолтан æмæ йæ 
ныхас æваст æндæрырдæм фездæхта.—Замманайы рæстæг скодта. 
Афтæ куы ахæссид, уæд нæ мæнæутæ а дыууæ боны æфснайд 
фæуиккам. 
«Бексолтан дзæгъæл хуымæтæджы нæ раппæлдзæн, иунæг 
хатт йæ цæст кæуыл æрхæцыд, уыцы сылгоймагæй,—хъуыдытæ 
кодта Пугач.—Нæ фæлæ йæм кæд, мыййаг, йæ зæрдæ ’хсайы 
æмæ æххуысмæ æнхъæлмæ кæсы». Æмæ та Пугач фæстæмæ 
Кларæйы койтæм æрыздæхти. 
— Нæ, мæнæн Кларæйæ ницы рауайдзæн. Иæ зæрдæ кæд искæ- 
мæ æхсайы, уæддæр дæу хуызæн стыр хицаумæ. Дæ номæй йын 
куы зæгъин, уæд, æвæдза сæкæры къæртт доны куыд атайы, 
афтæ атаид. Хи-хи-хи!— цæхджын худт бакодта Пугач. 
— Цытæ дзурыс? Мæ кой — сым дæр нæ, сым!— йæ ныхас 
ын цæхгæр фескъуыдта Бексолтан, фæлæ Пугачы нæ бауырныдта, 
Кларæйы хуызæн куклайыл Бексолтан йæхи атигъ кæна, уый. 
Пугач ын йæ сусæгдзинæдтæй бирæ цыдæртæ зыдта. Горæтæй йæ 
фæсæмбисæхсæвты иу æмæ дыууæ хатты нæ аласта; иу цалдæр 
хатты Бексолтан Меретханмæ суанг бонмæ дæр баззади. Чи зоны, 
ныр дæр æй фæнды, Кларæимæ сын ахæм фадæттæ куы саразид, 
уый. Æмæ уæд афтæ цæхгæр «нæ» цæмæн зæгъы? 
Пугач Бексолтаны обкоммæ куы сласта, уæд фæстæмæ фæзыл- 
ди æмæ хилдасæны балæууыд. Йæхи адзæбæхтæ кодта æмæ проку- 
ратурæйы Кларæйы уаты смидæг. 
— Кæм уыдтæ? Цы хабæрттæ ис?— фарста йæ Кларæ. 
— Прокурор æмæ адвокаты сæр та кæй нæ бахъæуы? 
— Уæхуыдтæг хицæуттæ куы стут. 
— Хицау чи у, уый у. Æз та дæлæмæ дæр æмæ уæлæмæ дæр шо- 
фыр,— лæппу фæлмæн бахудти.— Уæвгæ а дыууæ боны техникум 
скъуырдзынæн. 
— Рагацау дын арфæ кæнын. Фæлæ уæддæр дзæгъæл хуымæ- 
тæджы нæ фæзындаис. 
— Цыбырдзырдæй мæ цæрын нал уадзынц,—райдыдта Пу- 
гач.— Мæ фыд мын æвæджиау бæстыхай ныууагъта. Ды йæ нæ 
хъуыды ка&ндзынæ. Иу уат дзы фатеры радтон цавæрдæр гæбæр 
адæмæн, æмæ ратæрын нал комынц. Цалынмæ, дам, нын паддзахад 
фатер радта, уæдмæ, дам, ардыгæй нал цæуæм. Милицæмæ 
бацыдтæн æмæ уыдон дæр афтæ: нæ бон сын ниЦы у. Æмæ, зæгъын, 
25. Куырды фырт 
* 385 

Кларæмæ куы суаин. Хæдзар уæй кæнынмæ хъавын. Ардæм 
лидзын — горæтмæ. Техникумы фæстæ институтмæ у мæ хъавд 
æмæ ма уæд хъæуы цы ми кæнын? 
— Æвæццæгæн, схъæздыг дæ... 
— Иуæй,хæдзæртты аргъ, иннæмæй та... Ау, зæронд куы ба- 
дæн... Цыдæр муртæ бамбырд кодтон. Хæдзар мæ къухы куы нæ 
бафта, уæд та искæмæ мидæгмоймæ бацæудзынæн. Хи-хи-хи! 
Уæддæр хъæуы нал цæрын. Цъыфызмæнтынæй бафæлладтæн,— 
дзырдта Пугач æмæ йæ цæстытæ сгарæгау зылдысты сылгойма- 
гыл.— Кларæ, рагæй дæр рæсугъд æмæ зондджын уыдтæ. Ныр 
та бынтон сдиссаг дæ. Ноджы ахæм бынаты... Иухатт дæ уæхимæ 
куы аластон, уæдæй нырмæ, мæ мард фен, мæ зæрдæ демæ блф- 
тыд. Фелгъитын, дæу æндæр горæтмæ цы Хуыцау ауагъта, уый. 
Уæвгæ зæххыл нæлгоймаг змæлæг куынæуал баззаид, уæддæр 
мæ дæ сæрмæ не ’рхæссис. Æмæ уæдæ куыд мæ хæдзары тых- 
хæй? 
— Дæ хицауæн зæгъ æмæ сын фатер радтой. 
— Цытæ дзурыс? Мæ ныхасæи — ницы. Ды йын куы зæгъис, 
уæд... 
Горæтæй куы раздæхт, уæддæр ма Кларæйы рæсугъд цæсгом 
йæ цæстытыл уад. Кларæйы тыххæй йæ хъуыдыты иу хай нæ басу- 
сæг кодта Бексолтанæй дæр. 
— Абон ды обкомы куы бадтæ, уæд æз та дуканимæ азгъордтон. 
Дзæрæхмæт кулдуарæн ахорæныл тыхсти. Дуканийы тæккæ раз 
Кларæйыл хæрхæмбæлд фæдæн. Æмæ куыд бамбæрстон, афтæмæй 
дæу тыххæй йæ уд æнцой нæ зоны. 
Бексолтан æрыхъуыста Пугачы ныхæстæм. 
— Æмæ уæд цы мадзалæй æрцыдтæ ахæм зондджын хъуыды- 
мæ? 
— Зæгъын, мæ фатеранттæ атæрын нал комынц. Æмæ мын цы 
загъта, уый зоныс? Дæ хицау, дам, афтæ тыхджын у, æмæ æрмæст 
йæ иу ныхасæй дæр Хъазыбеджы хох йæ бынатæй фезмæлын 
кæндзæни. 
— Æдылы дæ, æдылы. Исчи ма прокуроримæ ахæм ныхæстæ 
кæны? 
— Зæгъын, мæ хицауы цæсты æз æрдуйы бæрц дæр нæ ма- 
рын. Фæлæ дзы, зæгъын, ды куы ракурис, уæд дæу тыххæй Хъа- 
зыбеджы хох нæ, фæлæ суанг Терк дæр сыдз-мыдзы ацæуын кæнид. 
Æмæ уыцы ныхæстæй йæ цæсгом хурау ныррухс. 
— Удæгасæй дæу ничиуал сраст кæндзæни. Дæ хос — ингæн. 
— Мæн уырдæм тагъд-тагъд нæма равдæлдзæни. Ха-ха-ха! 
Бексолтан Пугачы ныхæсты цыдæр мидис æрцахста æмæ дзу- 
рынмондаг лæппуйы уæхск æрцавта: 
— Зонд, дам, дуне йæхи бакодта... Йæ фыррæсугъдæй цæхæртæ 
калы. Ирыстоны дыккаг ’ахæм нал разындзæн.— Бексолтан йæ 
мидхъуыдыйы цы уынаффæмæ ’рцыд, уый иу хаттæй иннæмæ фи- 
дардæр кодта: цыфæндыйæ дæр лæппу æмæ сылгоймаджы баиу кæ- 
нын хъæуы, æмæ уæд фервæздзæн Кларæйæ. Стæй йæ æваст йæ 
386 

зæрдæ фæрæхуыста. «Æмæ уæд мæхæдæг та, мæхæдæг? Нæ, нæ... 
Иу Пугач дæр нæ ’мæ иннæ дæр. Мæхи хъæуы, мæхи...— Æмæ та 
абарста Мисурæт æмæ Кларæйы. Йæ бинойнаг æрдæгхус, фæл- 
вых дидинæгау цæсты нал ахадыдта. Кларæ та, нырма ныртæккæ 
чи райхæлд, ахæм уарди...— Мисурæт... Æхсæв дæр хуыссæ- 
нуаты мæ фарсмæ уыцы уазалæй ныддаргъ вæййы... Нæ, нæ! Уæд- 
дæр Кларæ... Æрмæстдæр уый! Ноджыдæр ма сæмбæлын хъæуы 
йемæ. ,Ау, уый æртасын кæнын мæ бон нæ бауыдзæни?»— Бек- 
солтан йæ хъуыдыты аныгъуылди æмæ цалынмæ сæхимæ ныххæц- 
цæ сты, уæдмæ иунæг ныхас дæр нал скодта. 
* * * 
Хуыцаубоны райсомæй Мурат æрцыди йæ ныййарджытæм, 
фæссихор та абæрæг кодта Шерпиловты. Георгий хæдзары нæ 
разынд. 
— Сæумæраджы горæтмæ фæцæуы,— загъта йæ мад.— Ох, 
Мурат, ды бæргæ лæджы митæ кæныс. Махмæ та кæд фæзындзæн, 
махмæ, сывæллон? 
— Уый дæр æрхæсдзæни чындз. Фæзындзæн уæм сывæллæттæ 
дæр. 
— Ме ’взаг ын лæгъстæ кæнынæй судзинæй лыстæгдæр сси. 
Æрмæст æхсæв-бонмæ чингуытимæ бады. 
Дыккаг райсом Георгий бамидæг Бердзентæм. Кæртмæ бахызт 
æмæ бадзырдта: 
— Аслæнбег, ам стут? 
Хæдзары дуар байгом, æмæ йæ разы тæнæг къабайы алæууыди 
Фузæ. Чызг хинымæры бадис кодта лæппуйы фæзындыл. Æдзух- 
дæр Мурат кæнæ Аслæнбегимæ æрбацæуы. 
Георгий хатыр курæгау афарста: 
— Мурат ма хуысгæ кæны? 
— Хуыцау йæ зонæг, афонмæ цы кусы, уый. Знон аивгъуыд- 
та. 
— Куыд? Зæрдæ мын куы бавæрдта, фембæлдзыстæм, зæгъ- 
гæ.— Исдуг сагъæсхуызæй алæууыд, стæй афарста:— Уæ иннæтæ 
хæдзары сты? 
— Нана ’мæ бæппу — хохы, мардмæ. Аслæнбег æмæ Римæ — 
сæ куысты. Мæн та хæдзаргæс ныууагътой. 
Ацы хатт чызг Георгимæ фæкасти ноджы зæрдæисгæдæр. 
«Ехх,тæхуды, ныр æй дæ хъæбысы фелвас æмæ йæ дæ зæронд 
мадмæ ныххæс: «Мæнæ дын, алы бон мын кæй тыххæй дзурыс, 
уыцы чындзаг...» Георги йæ хъуыдытæй фефсæрмы.— «Чызг 
иунæг у, аив нæу, æгъдаумæ гæсгæ, æгæр бирæ фæстиат кæнын». 
Фæлæ йæ ацæуынмæ дæр йæ къæхтæ нæ хастой. Дарддæр цы кæна, 
ууыл сагъæсгæнгæйæ лæууыд. 
— Лæппу, кæрты астæу бæхбæттæнау цы лæууыс?— чызг 
хъæрæй ныххудти.— Бæх нæй æмæ нæ цæджындз дæр ма цæмæн 
хъæуы? 
387 

— Æмæ йед та... Сиахсаг дæр уæ нæ хъæуы?— фæрæвдз и 
Георги. 
— Уый цавæр уа, уымæ гæсгæ... 
— Мæнæ, зæгъæм, мæн хуызæн. Ирон хъазахъхъаг. 
— Уымæй нанайæн йæхи бафæрсын хъæуы. Кæд ма, мыййаг, 
ног мой скæнинаг у... Уæд цæуылнæ, ды дæр бабæздзынæ. 
— Æллæх, æллæх, Бердзентæ! Сымах уæ цыргъæвзæгтæ кæмæ 
фæцыхауи ласат, уый уæлæнгæйтты нал аирвæздзæн! 
— Æмæ дæ уæд афтæмæй нæ сиахс бауын куыд фæнды? 
— Уæд мæ арв мæнæ ацы тæккæ ран æркъуырæд, кæд æцæг 
нæ дзурын! 
— Æвæццæгæн дын куыст ницы ис. Хъазæн ныхæстæм дæ хорз 
æвдæлы. Уæд та мидæмæ рацæуис? Кæрты уый бæрц лæууын аив 
нæу. 
Уазæг зивæггæнæгау мидæмæ бахызти. Фузæ йын бандонмæ 
ацамыдта, лæппу йыл йæхи æруагъта. Иуцасдæр æнæдзургæйæ 
абадти, æнхъæлмæ касти, фысым та йæ кæд истæмæй афæрсид, 
зæгъгæ, фæлæ уый ницы дзырдта. Æмæ уæд лæппу йæхи фæхъæ- 
батыр кодта: 
— Фузæ, хатыр бакæн. Хъазæн ныхæстæ дæр акодтон... Зоныс 
мæ, ракæ-бакæтæ нæ уарзын. Уæдæ сывæллон дæр нал дæн. Би- 
рæ фæсагъæс кодтон. Уæддæр, акса-ма, дзурынмæ дæр нал арæх- 
сын... Бирæ азтæ æрсæпп-сæпп кодтон ацы хуры бын. Цас, уый 
мæ зæронд мад дæр нал хъуыды кæны.—Георгий фæхъус. Аф- 
тæ йæм фæкасти, цымæ æнæууылд ныхæстæ кæны.— Æмæ, зæгъ- 
гъын; ды дæр сывæллон нал дæ. Иу-æвддæс азы дыл цæудзæ- 
нис? 
— Ха-ха-ха! Худæджы лæппу дæ! 
— Фæстæдæр ма фенай,— дзуапп лæвæрдта Георгий.— Уæ%д 
ноджы хъæрдæрæй худдзынæ. 
— Цы ма уыдзæни?— Фузæйæн йæ мидæфсæрм æрæмбæхсти 
æмæ фæкъæйныхдæр. 
— Цы куы зæгъай, уæд æз абон Тæтæрийы хæдзармæ æцæг 
дæр ма æрбацыдтæн, цæмæй дæуæн зæгъон, мæ зæрдæмæ кæй 
цæуыс, уый. 
— Ха-ха-ха! Ды дæр цæуыс мæ зæрдæмæ. Ноджы ма бирæтæ. 
Минтæ... 
— Фæлæуу, дæ хорзæхæй. Цæвиттон, ды мæ зæрдæмæ афтæ 
цæуыс, æмæ æнæ дæу цæрынвæнд нал кæнын. Кæнæ ды, кæнæ та 
æппындæр ничи! 
— Афтæмæй ныронг куыд цардтæ? 
— Ныронджы тыххæй цæмæн дзурæм? Зоныс æй. Куы зæгъын, 
æз зæронд дæн, ноджы æдылыдзæф. Ды та æрыгонæй, Сатана- 
йау зондджын, хуры чызгау рæсугъд. Æз та—маймулийы ’нгæс. 
Уæддæр мæ лæг хонынц. Айрæджы мын, фæлæ... Куы дын загътон, 
дæумæ ’нхъæлмæ кастæн. Зæгъын, айрæзай. Гъе ныр рахъомыл 
дæ æмæ, дæ хорзæхæй, дзуапп мын ратт.— Георги йе ставд æн- 
гуылдзтæй фасæгау æркодта йæ сæрыхъуынтæ. 
388 

Чызджы риу айдзаг æнахуыр æнкъарæнтæй. 
— Бонсихорафон ирон хъæлдзæг ныхæстæ, — Фузæ æнæууæнк- 
хуызæй касти Георгимæ.—Уæдæ нозтджын дæр цыма нæ дæ. 
Æндæр нæ уыныс, зæронд кæй дæн, уый. 
— Тынг хорз, дыууæ зæронды баиу уаиккой. Нуазгæ та... 
Куыннæ! Райсом раджы литруат кърускæйы дзаг анызтон ирон 
мисын. Де’рдхорд æмæ мæ зæронд мад нуазинагæй уымæй фыл- 
дæр ницы уарзынц. Наталья Георгиевнæ дæр фæдзæхста: мæ но- 
мæй дæр, дам, ын де’дылы сæрæй бакув, зæгъ, дам, ын, æнæ дæу, 
дам, нæ хæдзар афтиды хуызæн у. 
— Мæгуырæг. Нæхимæ йæ куы ракæнин. Иумæ цæриккам. 
— Æмæ уæд æххæст мæн дæр... Уæвгæ мидæгмоймæ цæуын 
махмæ, хъазахъхъаг ирæттæм, кадджын никуы уыди. Фæлæ дæу 
тыххæй — алцæуыл дæр разы. 
— Ныр дæ бамбæрстон. Кæмдæр дæ зæрдæ бахъæлдзæг æмæ 
æрбауадтæ, цæмæй мæц дæр ахудын кæнай. 
— Чи зоны, æмæ афтæ дæр уа. Чи зоны, ноджыдæр ма дын 
цытæ зæгъдзынæн, уыдон дæр дын худæджы хос фестой. Фæлæ 
уæддæр æгъдаумæ гæсгæ мæ зæронд мадæй минæвар дæн. Иæ 
гъæла фырт Георгийы номыл, дам, саккаг кæн. Искæйы æрбарвы- 
стаид, зæгъæм, Знауыры, фæлæ дам, уал дæхæдæг сгарæг ацу. 
Мамæ зоны, хæсты мæ сгарæг арæх æрвыстой. Æмæ-иу алы хатт 
дæр фашисты йæ хъусæй æрбацæу-цæу кодтон. Æмæ дын æй зæ- 
гъын: фылдæр-фылдæр мæйы фæстæ — чындзæхсæв. 
— Ха-ха-ха! Тæтæри ирон лæг кæй у, уый дæ ферох? 
— Колхозон куырд йе ’рдхорд цæлхгæнæджы сидзæрæн ницы 
бавгъау кæндзæн. 
* * * 
Кæмыты вæййы, уый цæмæй мачи зона, уый тыххæй-иу хатгай, 
мæнæ абонау, Бексолтан шофыры бæсты æрбадын кодта райфæл- 
хасады экспедитор Пугачы. Райкомы секретарь абон æрмæст йæ- 
хи хъуыддæгты тыххæй нæ цыди горæтмæ. Пугач каст фæци 
техникум æмæ сфæнд кодта институтмæ бацæуын. 
Мæскуыйаг базарадон институты фæсаууонмæ ахуыргæнæн 
хайадæн Дзæуджыхъæуы цы филиал уыд, уый директоримæ Бек- 
солтан дзæбæх зонгæ уыдис. Æмæ обкомы йæ хъуыддæгтæй куы 
фæуæгъд, уæд æм телефонæй бадзырдта: 
— Æхсызгон мæ хъæуыс, æмæ хорз уаид, куы фембæликкам, 
уæд. Фынддæс минуты фæстæ уæ цуры уыдзынæн. 
Директор Бексолтанитæм æнхъæлмæ касти уынджы. 
Уыдон æй машинæйы авæрдтой æмæ Арвыкомы бафардæг сты 
Ларсы онг. Уым сын Терчы был хицæн уаты æмбисонды фынг 
æрцæттæ кодта, иудадзыг дæр мидбылхудгæйæ чи касти, ахæм 
цæстахадгæ сылгоймаг — чысылгомау хæрæндоны буфеты хицау. 
— Мæнæ а нæ кæстæр ахуырмæ йæ быцъынæг тоны,— дзырд- 
389 

та Бексолтан.—Хæрзæгъдау лæппу. Дæ цæст æм фæдар. Йæ 
гæххæттытæ сымахмæ сты, иннæбон ын фæлварæнтæ уыдзæни. 
Мемæ бирæ фæкуыста. Нæ районы базарады кусджытæн у сæ тæк- 
кæ сæрæндæр. Æнæзивæг, хæрзæгъдау, æмгарджын. Балæггад 
кæнынмæ йæхи хуызæн нæй. Амырхан дæр æй бирæ уарзы. Гъе ныр 
дæ лæджыхъæд æмæ дæхæдæг. 
— Кæд æй ахуыр кæнын афтæ тынг фæнды, уæд æй студен- 
тыл нымай. Уый фæстæ дæр æй мæхи бар уадз,— зæрдæ бавæрдта 
директор. 
Арвыкомæй куы раздæхтысты, уæд Пугач директоры хуынимæ 
баласта йæ хæдзармæ. Бексолтаны та — Меретханы мады фатер- 
мæ. Зæронд ус фылдæр йæ сиахсмæ царди, цæстдарынхъуаг 
кæй уыд, уый тыххæй. Фатеры дæгъæлтæй та иу уыдис Бексол- 
танмæ. 
— Цафон-иу фæзынон?— фарста Пугач. йæ хицауы. 
— Ахсæв дыууадæсыл... 
— Бексолтан Дзæрæхметович, ды мæнæн бирæ дзæбæхтæ 
фæдæ,—æмбисæхсæвты Тæгæрдонмæ куы здæхтысты, уæд Пу- 
гач бакой кодта районы хицауæн.— Æмæ дын сæ мæ амæлæты 
бонмæ дæр зæрдыл дардзынæн. Мæ сæр дæ цæмæндæриддæр 
бахъæуа — нæ дын æй бавгъау кæндзынæн. Куыстæй, ахуырæй — 
иууылдæр мын дæ руаджы сты. Гъе ныр та ма, зæгъын, уым æндæр 
исты бынат. Мæ авналæнтæ, мæ бартæ уæрæхдæр куыд уой, афтæ... 
Хи-хи-хи! Чидæр, дам, цæст æнхъæл нæ уыд æмæ æрфыг, æрфыг 
кодта. 
Бексолтанæн гуырысхойаг нæ уыди: Пугачы фезмæлæнтæ цас 
парахатдæр уой, уыйас Дзæрæхмæты хæдзармæ фылдæр æфтиаг 
хаудзæн. 
Уыйадыл къуырийы бонмæ Пугач кусын райдыдта райфæлха- 
сады цæдисы сæрдары хæдивæгæй. Горæтæй ласта алыхуызон 
товартæ, æмæ-иу сæ ахъаззагдæртæ дуканимæ хæццæ дæр нæ % 
баисты; фылдæр хатт-иу товарты бæсты дуканигæстæн сæ къухы 
æхца банымадта. Гæххæттытæ та-иу афтæ сарæзта, цыма товартæ 
скъладмæ бацыдысты, скълад та сæ-иу цыма дуканитæм ауагъта. 
Иу уалдзыгон бон та Пугач горæтмæ сæфтыди æмæ абæрæг 
кодта Кларæйы. Цæвиттон, сылгоймаг хæрз æрæджы Тæгæрдоны 
кæй уыдис, уыцы хабар æрцыди Пугачы хъустыл æмæ йæ фæнды- 
дис Кларæйы ракъахын. 
— Нæхимæ, дам, уыдтæ. Мæ дыууæ цæсты бакуырм уой, мæ 
дыууæ хъусы бамыр уой. Куыд нæ дæ федтон, куыд- ницы фе- 
хъуыстон,— мæстæлгъæд хуызæй дзырдта Пугач.— Райсом раджы 
горæтмæ ацæуын æмæ фæсахсæвæрты æрыздæхын... 
— Мæгуырæг. Тæригъæд дын кæнын. Ныр та чи у дæ хицау? 
— Куыд чи? Чи уыд, уый. 
— Нæ дæ ’мбарын. 
— Бексолтаны æвастæй нæ районы цъылынæй мæрзæджы дæр 
ничи райсдзæни кусынмæ. Уый фыццаг секретарь нал у, зæгъгæ,— 
район байсæфид... 
390 

— Нæ зонын, нæ зонын... 
— Сæрæн, зондджын, куыстыл йæхи хæры, хуыздæр ма цы 
вæййы?— дзуапп лæвæрдта Пугач.— Районы куы уыдтæ, уæд 
уый куыд нæ бамбæрстай? 
— Уымæ та кæй æвдæлди? Цыдæр инструкцитæ бæрæг код- 
тон прокуратурæ æмæ тæрхондоны. Æрмæст ма газеттæм æркæсын 
нæ районы тыххæй. 
— Газетты та цы нæ ныффыссынц! Стæй кæд исчи фысса, 
уæддæр иу Мураты хуызæн. Æмæ уый, ай-гъай, ныххахуыр- 
тæ кæндзæни. Сæ хабар сын зондзынæ. Бексолтан æй хъуахъдзы- 
хæй фæуагъта, йæ уарзоны йын æрчындз ласта. Стæй, уæллæгъи, 
Бексолтан цæргæс у, цæргæс! Уый та? Донласт карк... 
— Нæ зонын. Нæ зонын сæ иуы дæр æмæ иннæйы дæр,—æл- 
хъынцъæрфыгæй дзуапп радта Кларæ. 
— Æмæ-гъа, æз Бексолтаны хорз зонын. Ды та, æвæццæгæн, 
Мураты,— загъта Пугач æмæ хинымæры ахъуыды кодта: «Хæйрæг 
уæ равзарæд...» 
Йæ зæрдыл æрбалæууыдысты, иухатт ын Бексолтан Кларæйы 
тыххæй цы ныхæстæ кодта, уыдон: чи зоны æмæ, дам, ын мой дæр 
нæ уыд. «Æмæ уæдæ йæхимæ къæрта бадарын дæр куы нæ уа- 
дзы, цыма йыл бындз дæр никуы абадт, уыйау», дзырдта йæхи- 
цæн лæппу. 
Бексолтаныл куы фембæлд, уæд уымæн дæр раныхæстæ код- 
та: 
— Ацы Мураты не’мбарын. Кларæимæ цыма æгæр æрдхæрд- 
тæ сты. Сылгоймаг йæ сæрыл лæгмæрдтæ кæны. Ахæм раст адæй- 
маг, дам, æнæхъæн республикæйы дæр нæй. Уый цур, дам, иннæтæ 
мисхал дæр нæ марынц. Зæгъын, уæллæ-гъи, дæ Мурат, Бексол- 
танæн йæ галиу къахы кæстæр æнгуылдзы рагъыл цы æрду зайы, 
уый аргъ дæр нæу. Æмæ йын цыма тымбылкъухæй йæ былтæ 
ныммохъи ластон, афтæ фæци. 
«Уыцы хъахбай районмæ дæр дзæгъæл хуымæтæджы не’рцыди. 
Цыдæр зæронд хахуыртæ, дам, рафæлдæхта. Уæд та ма иу хатт 
йемæ фембæлин?»— ахъуыды кодта Бексолтан. Æрæджиау 
сдзырдта: 
— Йемæ никуыдæм ауайыс уыцы сылгоймагæн æви? Йе 
доны былмæ, йе хæхты ’рдæм? Мæн дæр ма искуы аласут. Æр- 
мæст цыма æнæнхъæлæджы фембæлдыстæм, афтæ. Алыбон кæ- 
мæй æппæлыс, уымæ ’ркæсон — уагæры цавæр æмбисонды сыл 
у? Дæ кой йын бакæнон, ракъахон æй, 
Дыккаг бон Пугач Кларæйыл йæ фæндаг ракодта. Йæ дæ- 
лармы къафетты къопп, Муратæн — спортивон костюм. Лæппуй- 
æн афтæ: 
— Кæд дæ фæнды, уæд дæ иннæ хуыцаубоны хохмæ аласдзы- 
нæн. Хъазыбеджы хохмæ. Æрмæст дæ мамæйы сразы кæн. 
Лæппу бацырын æмæ йæ мады æнцой нал уагъта, Хъазы- 
беджы хохмæ цæуын, зæгъгæ. Мад йæ лæппуйæ буц уыдис, æс- 
тæм къласы æмбисонды дзæбæх ахуыр кодта; ноджы — хæдзар- 
391 

дзин, коммæгæс, уарзта æрдз. Æмæ йын зæрдæ бавæрдта, кæй 
ацæудзысты, уымæй. 
Хуыцаубоны Пугач Бексолтаны Арвыкомы фæндагыл фæуагъ- 
та, йæхæдæг фæцагайдта Кларæмæ. Сылгоймаг дыууæ нал загъта 
æмæ йæ фыртимæ абадтысты машинæйы. Уæллаг Реданты сæм 
фæндаджы был æнхъæлмæ касти Бексолтан. Нæлгоймагыл уыди 
аив хуыд морæ костюм. Донхæрды былæй, æнахуыр адæймагау, 
фæйнæрдæм фæлгæсыди, хъуыды кодта, Кларæимæ сæ ног фем- 
бæлд куыд рауайдзæн, ууыл. «Цымæ лæппу кæй хуызæн у? 
Йæ цæсгом, йæ сæры хил? Науæд йæ фæзмæлд, йе сныхас? Мæ 
тугæй йæм исты фæхæццæ ’ви нæ?» Цæмæндæр йæ уырзтæ æрхаста 
йæ уадултыл æмæ банкъардта буары лыстæг хæбуздзыхъхъытæ. 
«Мæ лæппуйы цæсгом, афтæ, ай-гъай, нæ уыдзæн». Уыцы рæстæг 
йæ чъылдыммæ æваст машинæ фæурæдта. Бексолтан бамбæрста: 
æнхъæлмæ кæмæ касти, уыдон æрбахæццæ сты. 
Кларæ Бексолтаны куы ауыдта, уæд рамæсты, туг сабухта 
цæсгоммæ. Æвæццæгæн, ныхас бакодтой. Дыууæ æдзæсгомы! Фæ- 
лæ цы загътаид? Йæ фыртæй дæр худинаг æмæ Пугачæй дæр. 
Бексолтан сæрæн къахдзæфтæй машинæйы цурмæ бацыди. 
—О-гъо! Æмбисонды уазджытæ! Æгас цæут! 
Кларæйы цæсгом уыди сырх хъулон, афтæмæй йæ оæр бан- 
къуыста. Мады бæсты дæр дзуапп радта фырт: 
— Сымах дæр æгас цæут. 
Бексолтан æрхæндæгхуызæй машинæмæ бахызти. Кларæйы уа- 
вæр та Пугач афтæ бамбæрста, зæгъгæ, сылгоймаджы æрмæст- 
дæр уыимæ фæндыди хохмæ; уыцы хъуыдыйæ йæ зæрдæйы ахаст 
ноджы фæхуыздæр, йæ машинæ скусын кодта æмæ уайтагъддæр 
Хъазыбегæй фæфале сты. Иуран галиуырдæм аздæхтысты чысыл 
комы æмæ къаннæг доны был æрурæдтой. Машинæйæ рахызтысты. 
Кларæ æмæ йæ лæппу фæлгæсыдысты сæ алыварс. Дисы бафтыды- 
сты. Æмбисонды рæсугъд хæхтæ, цæстысыгæй сыгъдæгдæр дон... 
Кларæйæн йæ маст кæмдæр æрмынæг и. Пугач та уæдмæ маши- 
нæйæ райста физонæгфыцæн пец, каструлкæйæ систа физонæг- 
гæгтæ æмæ сæ ’фсæйнаг уæхстытыл кæнын райдыдта. 
Бексолтан касти, чи фæлæгхуыз, уыцы бæрзондгомау лæппумæ 
æмæ йæ риу байдзаг, ныронг кæй никуума бавзæрста, ахæм 
зæрдæрайæн æнкъарæнтæй. «Мæ фырт... Мæ туг йе уæнгты хъазы. 
Чи зоны, æндæр мын бындар ма уа æмæ амæ ’рхауон. Мæ ус та 
æрмæст чызджытæ зайы». Лæппуйы цæсгомы, йæ хъæлæсы уаджы 
агуырдта, сæхи хуызæн цæмæйдæриддæр уыдис, уыдæттæ æмæ йæ- 
хицæн дзырдта: «Нæхицæй у, нæхицæй! Бæлвырд у, сæры хил 
зæгъай, ныхы æвæрдæй зæгъай,— иугуырæй дæр нæхи у». Æмæ 
цыма царды æцæг нывтæ уыдта, уыйау йæ цæстыты раз февзæрд 
йæхи æнгæстæ бæрзонд лæппу-лæг. Æхсæнадон наукæты Академи 
фæци каст. Наукæты кандидат уал сси. Кусынмæ йæ хонынц 
Партийы Центрон Комитетмæ кæнæта нæхи обкоммæ, секретарæй. 
Уыцы нывтæ ’мæ хъуыдытæй Бексолтанæн йæ зæрдæ барухс. 
О, фæлæ зындгонд лæг куы суа, уæд афтæ ничи зæгъдзæн, 
392 

уый Бексолтаны фырт у, зæгъгæ». Йæ цин цыдæр æрбаци æмæ 
йæ йæ къæхтæ лæппуйы цурмæ бахастой. 
— Мурат, ам дæ зæрдæмæ цæуы? 
— 0,— дзуапп ын радта уый уырыссагау, афарста:— Æмæ 
дæуæн та дæ ном цы хуыйны? 
— Мæ ном — Бексолтан,— ахъуыды кодта æмæ ма йæ ны- 
хасыл бафтыдта:— Дзарахметович. 
— Бексолтан Дзарахметович... 
— Ды мæ хон Бексолтан. 
— Дядя Бексолтан, æмæ уæдæ паддзах Тамарæ æцæг царди; 
далæ цы мæсыджы рæзты ссыдыстæм, уым? Лермонтов афтæ 
куы фыссы. 
— Адæм бирæ алыхуызон таурæгътæ мысынц. Скъола каст 
рæхджы фæуыдзынæ? 
— Æртæ азы фæстæ. 
— Æмæ дарддæр та дæ фæндаг кæдæм у? 
— Хæстон флотмæ. Мæ фыд дæр уым службæ кодта. 
— «Кодта» цæмæн? 
— Сæ нау фæдæлдон,—æнкъардæй дзуапп радта лæп- 
пу. 
— Оххай-гъе.— Бексолтан йæ къух æрæвæрдта лæппуйы 
уæхскыл æмæ банкъардта: уырзтæй риумæ цавæрдæр тых ан- 
хъæвзта æмæ йæ зæрдæйы уынæр йæ хъустæ ахстой. 
Æрфæндыдис æй лæппуйы йæ хъæбысмæ фелвасын æмæ 
ацы комы, уæлæ уыцы цъæх арвы бын ныхъхъæр кæнын: «Мæ 
фырт, мæ фырт, мæ хъæбул!» Иуцасдæр æрхуымæй алæууыд, 
стæй та баздæхти лæппумæ: 
— Мурат, фæнды дæ, уæд ма дын æз дæр таурæгътæ радзу- 
рон? 
— Фæнды. 
Бексолтан бирæ алыхуызон хабæрттæ фехъуыста йæ фыды фы- 
дæй хæхтæ, хъæдтæ ’мæ сырдты тыххæй æмæ сæ ныр фæзмыдта 
Муратæн. Æмæ сæм цалынмæ Пугач физонджытæ хæрынмæ 
фæсидт, уæдмæ бахæлæрттæ сты. 
Кларæйæн та йæ масты дзæкъул байдзаг ис, уæддæр йæхиуыл 
хæцыд, йæхицæн дзырдта: «Æппынфæстаг, Пугач дæр ницы ах- 
хосджын у. Цы ’мбары уый нæ ахастдзинæдтæн? Уæдæ æз мæхæ- 
дæг дæр ницы азымджын дæн, ардæм кæй рацыдтæн, уымæй. 
Адон Дзæрæхмæты фырты митæ сты. Цы йæ хъæуы мæ- 
нæй? Ничи йæм кæсы! Сывæллоны йæ куыст скодта. Чи зоны, 
ныййарæджы æнкъарæнтæ дæр æм фæзынди. Фæлæ йæ фырт у, 
ууыл никуы басæтдзæн — адæймаг цас цъаммардæр уа, уыйас 
тæппуддæр вæййы. Уæдæ йæ уæддæр цы хъæуы мæнæй? Тæрс- 
гæ мæ кæны? Æвæццæгæн. Æрмæст ибон йæ районы цы митæ 
базыдтон, уыдон дæр æгæр сты. Æмæ тæрсæд! Стъæлфæд, æхсæв 
æм хуыссæг æмгæрон куыд нал æфта. Йæхимидæг сау æвзалы 
куыд бауа». 
Бексолтан æнцой нал зыдта. Кларæйы фыццаг хатт сæ колхозы 
393 

цæхæрадоны хосы мæкъуылы фарсмæ йæ хъæбысы куы ’рбакод- 
та, харбызы мыдау адджын былтыл фыццаг хатт йæ былтæ 
куы андзæвыдысты, уæд æм цы монцтæ сæвзæрдис, уыдон та но- 
гæй сабухтой йæ риуы. «Æнæхайыр йæ къона фæуа, бонæй-бон 
рæсугъддæр æмæ хæрзконддæр кæны»,— хъуыды кодта Бексолтан, 
цъында кофтæ Кларæйы аив гуыр куыд æлвæста, уымæ кæс- 
гæйæ; йæ егъаугомау риутæ — чызджы риутау, йæ рæсугъд тым- 
был цæсгомыл сау-сауид æрфгуыты бын цæхæртæ калдтой дыууæ 
æрвхуыз цæсты, даргъ сæрыхъуынтæ сæрыл тымбылтыхтæй æмби- 
сонды дзæбæх фидыдтой. Иннæ ахæм нарæг астæу æмæ фæтæн- 
гомау синтæ... Сылгоймаджы уындæй-иу Бексолтаны буары туг 
рафыхти, срыстысты-иу суанг йæ цæстытæ дæр, йæ зæрдæ-иу нык- 
кæрзыдта, йæхинымæры-иу ныттæхуды кодта: уæд та ам, ацы ран, 
иу æхсæв, иу бон, гъа, нал ис,.уæд та иу сахат уæддæр куы азза- 
ид иунæгæй йемæ. Зæгъид ын: «Фæрæдыдтæн. Фæхицæн нæ кодтой. 
Ныр мæнæ дæ разы мæ зонгуытыл лæууын. Амар мæ... Мæ цонг 
мын ракæн, уæддæр мæ дæхицæй æддæссон ма кæн. Ды мæ иунæг... 
Мæ лæппуйы мад...» Уыцы хæлиудзых Муратимæ куы фæлымæн 
уа... Уый та — Георгийы хæлар. Цæлхгæнæджы хъыбыл куы ра- 
дзæнгæда кæна, кæддæр ын æнæхайырфæуинаг елхотаг цы дам- 
думтæ фæкодта, уыдон... Нæ сарæхстæн, нæ сарæхстæн. Хъаза- 
хъхъаджы фыртæн фыддæр митæ бакæнын хъуыди, йæ кой, йæ 
хъæр дæр куыд никæцæйуал райхъуыстаид. Ех-х, тæхуды! Уæды 
рæстæджы ма цы Хуыцау дæтты! Чи зоны, нæ рагон хабæрттæ 
Алыксандр æмæ Муратæн дæр зындгонд сты. Исты æрхъуыды 
кæнын хъæуы. Исты, исты... — дзырдта йæхицæн Бексолтан.— 
Æмæ уæвгæ йæ бæхджынтæ — уæле, йæ фистæджытæ — дæле. 
Лæппутæ йæ фендзысты, цы рамбула, уый!» 
19 
— Нæ сомбоны пълантыл тæрхон кæ- 
нæм. Мæнæ, табуафси.— Бексолтан ком- 
коммæ бакасти Алыксандрмæ. Уый обкомы бюройы уынаффæ- 
мæ гæсгæ Тæгæрдоны районмæ æрвыст уыд æмæ нырма чысыл раз-, 
дæр æрхæццæ. 
Райкомы секретарь Алыксандры раз æрæвæрдта чырынтæгонд 
урс-урсид гæххæтты стыр сыф.Ууыл бæлвырдгонд уыдысты, районы 
колхозтæй фондзазоны кæронмæ хор, халсар чи цас хъуамæ 
æрзайын кæна, стæй сæм фос цас хъуамæ уа; фосдарыны про- 
дукттæ цас хъуамæ ’рцæттæ кæной æмæ дæттой, уыдæттæ. 
Алыксандр ма райкомы секретарæй куы куыста, уæд нартхор 
алы гектарæй дæр истой фылдæр-фылдæр дыууын фондз цент- 
неры. Хæсты размæ-иу бафснайдтой дзæвгар фылдæртæ дæр. Ныр 
та сын, акса-ма, алы гектары хыгъдмæ дæр ныффыстой фондз 
æмæ Дыуумссæдзгай центнертæ. Фæлæ куыдæй? Æртыгай минтæ 
’мæ фондз сæдæгай литртæ æхсыр—алы хъугæй дæр. Уый та цымæ 
сæ къухы цы мЬдзалæй бафтдзæн? Алыксандр гæххæтт каст фæци, 
394 

йæ сæр схъил кодта æмæ бюройы уæнгтыл йæ цæст ахаста. Бек- 
солтан бамбæрста, Алыксандр дзуапмæ кæй æнхъæлмæ кæсы, 
уый, æмæ загъта: 
— Партийы обком æмæ нæм Министрты Совет цы контролон 
цифрæтæ æрæрвыстой, уыдоныл ма мах дæр бафтыдтам. 
— Бюройы уæнгтæ сæ æрмæст сæхæдæг куы æххæст кæниккой, 
уæд, чи зоны, бæззиккой... 
— Мах бæсты исчи бакуса, уый дæр мæ нæ уырны. Мæнæ 
зæгъæнт,— æмæ Бексолтан йæ цæст ахаста йæ цуры бадджытыл. 
Уыдонæй ничи ницы сдзырдта. Уымæн æмæ пълантæ сфидар 
кæныны размæ, уыдон дæр æй хъуыстой, афтæмæй Бексолтан 
Амырханимæ телефонæй ныхас кодта, æмæ иугæр обкомы фыц- 
цаг секретарь куы зæгъа, хорз пълантæ сты, зæгъгæ, уæд ма 
ныхмæ чи хъуамæ уа? 
— Нæ размæ цы хæс æвæрд ис, уый æнæхъæн хох у æмæ йын 
уидыгкъахæнæй къахæн нæй, йæ быны йын динамит бавæрын 
хъæуы,— обкомы секретарь æй хуыздæр цæмæй бамбара, уый 
тыххæй загъта Бексолтан. 
— Динамитимæ арæхстгай архайын хъæуы, науæд...— Алык- 
сандр йæ хъуыды кæронмæ нал загъта:— Паддзах Никъала 
Петербургæй Мæскуымæ æфсæнвæндаджы проект куыд аразын 
кодта, уый зондзыстут. Æмæ уый паддзах уыди. 
— Топпы фатау æмраст фæндагыл поезд кæй фæцæйскъæфы, 
уыдоны цæмæн хъæуы, кæй амындмæ гæсгæ арæзт æрцыд, уый 
зонын? 
— Паддзæхтæ цы мадзæлттæй архайдтой, уыдон махæн нæ 
бæззынц. Уæдæ нæ æфсæддон методтæ дæр нæ хъæуынц. 
Алыксандр йæ даргъ æнгуылдзтæй йæ бæрзонд ных æууæр- 
дæгау акодта æмæ Бексолтанмæ комкоммæ бакаст. Иунæг æн- 
цъылд бæрæг дæр кæуыл нæма уыдис, уыцы цæсгомыл фæзын- 
ди дисы фæд. Обкомы секретарь йæ цæстæнгас ахаста райкомы 
бюройы уæнгтыл. Райæххæсткомы сæрдар Майрæм уазæгау 
æнхъæлмæ касти, дарддæр цы уыдзæн, уымæ. Æнæдзургæйæ 
бадтысты иннæтæ дæр. Сæ уавæр сын æмбæрста Алыксандр, 
хъуыдытæ кодта: «Æз куыд æрцыдтæн, цæугæ дæр афтæ акæндзы- 
нæн. Адоны та кусын хъæуы Бексолтанимæ». Æмæ уæд курæджы 
хъæлæсы уагæй сдзырдта: 
— Уæд та ма сæм иу хатт æркæсиккам? Дзырд раттын æн- 
цон у. Дзырд фæсайын худинаг у. 
— Куыд дæ фæнды, афтæ. Аивæм нæ пълантæ, табуафси,— 
æппынæрæджиау сразы Бексолтан. Йæхинымæры та ахъуыды код- 
та: «Хабар Амырханы хъустыл куьГрцæуа, уæд дзы цы смæрзай, 
уый лæппутæ фендзысты». 
— Цæмæн уый зæгъыс,— сдзырдта Алыксандр.— Пълан- 
тæ хорз сты. Фæлæ ма уæддæр... Амырханимæ дæр ма ауынаффæ 
кæнæм. 
— Хорз,— сразы и Бексолтан. Уæвгæ та зыдта: обкомы фыц- 
цаг секретарь йæ ныхас нал аивдзæн. Уый Амырханмæ раир- 
3 95 

тæста иу ахъаззаг миниуæг: исты хъуыддаджы фæдыл «разы 
дæн» кæмæн сфæраза, уый фарс лæудзæни дурын мæсыгау. 
Сæ ныхæстæ куы ахицæн сты, уæд Бексолтан Алыксандрмæ 
æрхатыдта: 
— Еблагъуæ скæн. Абондæргъы мах дæр æххормагæй фæбад- 
тыстæм. 
— Ауызбитæм æрæнцадтæн, зæрæдтæй худинаг у. Æнхъæлмæ 
кæсдзысты. 
— Махмæ дæр дыууæ зæронды ис. Уазæгæн мидæмæ нæ загъ- 
тай, зæгъгæ, мæ хæдзарæй расурдзысты. Дæуыл, дæр, мыййаг, 
сæ зæрдæ куы фæхуда. Йæ сæрмæ нæ нал хæссы, куы зæгъой. 
— Уæ, фæлтау мæ уагътаиккат.— Алыксандр фæтыхсти: «Ма 
ацу æмæ — зæрдæхудт. Ничи йæм хъусы: «Йæ сæрмæ, дам, нæ 
нал хæссы, куы зæгъой». Ома, ныронг-иу куы цыдтæ Дзæрæхмæты 
хæдзармæ, уæд дыл ныр цы ’рбамбæлди. Цæмæй зоны, æвæн- 
донæй-иу сæм кæй бацыдтæн, уый». Бегарамæ цæуæгау араст 
Алыксандр Дзæрæхмæты хæдзармæ бюройы уæнгтимæ. 
Алыксандр Ауызбитæм бафтыд фæсахсæвæрты. Ныронг дыууæ 
зæрондæн фæливæн ныхас никуыма загъта, ныр сын афтæ: 
— Районы пълантыл тæрхонгæнгæйæ ныффæстиат стæм.— 
Æмæ зæрæдтæн зын куы уа, зæгъгæ та ам дæр фынджы уæлхъус 
æрбадти. Нартхоры ссадæй конд тæнцъар картофджынтæ йæм 
Дзæрæхмæты хæдзары урс-урсид мæнæуы ссадæй цæрвджын уæ- 
либæхтæ æмæ уæрыччы физонæгæй адджындæр фæкастысты. 
Иу карст иннæйы фæдыл иста, афтæмæй æнæхъæн картофджын 
бахордта. 
Фæсхæрд дыууæ лæджы Госæмайы йæ хуыссæнуатмæ куы 
арвыстой, уæд сыл ныхас бацайдагъ. 
— Пълантæ аразын дæр хорз у,— дзырдта Ауызби,— фæлæ 
дзæгъæл дзырд æгæр бирæ кæнæм. Мæнæ ма кæрчыты мыггагæй 
ис ахæмтæ, никуы айк, никуы æндæр, афтæмæй бæстæ хъуыдатт 
свæййы. Цæстæй рæвдз нал дæн, æмæ мын газет кæстæртæ ба- 
кæсынц. Фæлæ ацы радио, иннахæм телевизор... Æллæх, æллæх\ 
Куы фемæхсынц, уæд сын сæ ныхас Тæгæрдон ивылдæй дæр 
нæ аласдзæн. Æгæр, æгæр! Дæуæн, ай-гъай, зын у дзурын. Æз 
та, акса-ма, бынтон схъæбатыр дæн... 
Зæронд лæг уыдис фæлладхуыз. Электрон цырагъы рухсмæ 
ноджы бæрæгдæр дардтой мæллæг уадулты стджытæ, рæстæг 
йæ хуыз кæмæн аивта, уыцы цæстыты бын егъау дзæкъулгæнд- 
тæ. Йæ цыбыр æлвыд боцъо æмæ къудагонд рихиты иу сау æрду 
хæснагæн дæр нал разындаид. 
Алыксандр æмбæрста зæронд лæджы хъынцъым, фæлæ йын 
цы загътаид? Æмæ уымæн дзуапп раттыны бæсты сдзырдта: 
— Нæ колхозы сæрдар Арсæмæг, дам, ахъаззаг рынчын у, 
396 

зæгъынц. Йæ бæсты йын районы никæйы арынц. Курынц, уæле, 
дам, нæм æрæрвитут. 
Ауызби йæ æгънæгджын хæдоны тæрттæ суæгъд кодта æмæ сыл 
фæйнæрдæм ахæцыд. Йæ зæрдæта йæ хъыгдардта. Уазæг ын ауыд- 
та йæ хæрзæхсад урс майкæйы уæхсчытæ æмæ зылын бæхбæт- 
тæнтæ. 
— Гуымыдза митæ-иу акодта йæ тыхстæй, æниу та æнæхин 
лæг уыди. Ныр, дам, бирæйы фаг нал у. Раджы ма йын уыди, бæр- 
гæ, цардæй ницы федта. Йæ бæсты исчи хъæуы, уæдæ. Æмæ дын 
ме ’дылы зондæй уый зæгъын... Хицау нæм-иу æндæр искуыцæйты 
кæй æрæрвыстой, уый кæддæрты, чи зоны раст уыд. Чи-иу нæм 
æрцыд, уыдонæн-иу зондджындæр æнхъæл уыдыстæм.— Зæронд 
лæг фæхъус иуцасдæр, Алыксандрмæ фæлварæгау бакасти, стæй 
ноджы фидардæр хъæлæсæй сдзырдта:— Нæхимæ ахуыргонд 
фæсивæд бирæ ис, а зæххыл чи райгуырд, ам чи схъомыл, ахæмтæ. 
Бынтон зондцух нæма дæн. Аслæнбеджы-ма бафæлварут. Тæтæ- 
рийы кæстæры. Зæххæй чи равзæрд, ахæм лæджы фырт у. Зæхх 
æмбары. Адæмимæ дзурын зоны. Уый карæнæй æз йæ рыджы 
дæр нæ уыдтæн. Мæ мард фен,—зæронд лæг дзырдта ахæм хуы- 
зы, цыма йæ царды нысан Аслæнбеджы сæрдары бынаты сæвæрын 
уыдис— Ахуыргонд адæмтæ хъуаг нал стæм, Алыксандр. Кусын 
чи зоны æмæ кусын *аей фæнды, ахæмтæ хъуаг стæм. 
Алыксандр райсомæй изæр^?? фæци Аслæнбеджы бригады, йæ 
рагон зонгæтимæ, йе ’мхъæуккæгтимæ фæнЬ!**стæ кодта. Фæнды- 
дис æй Аслæнбегмæ йæ хъус æрдарын. Фæстагмæ ар2С7 .и Зна- 
уыры фенынмæ. 
Хуры бинаг был хохыл куы ’рæндзæвыд, уæд Знауыры ауыд- 
та, йæ сæрты чи касти, ахæм саухалыг нартхоры ’хсæн. Рагон 
хæлæрттау кæрæдзиуыл бацин кодтой. 
— Æвæджиауы хор æрзад дæ зæххыл!— къахæгау дзырдта 
обкомы секретарь.— Æппынкъаддæр дæс æмæ дыууиссæдз цент- 
неры. 
— Æнхъæлдæн æмæ нын нæ цæуы сæныкк рахонынмæ хъа- 
выс,— йæ мæллæг бæрзæй аныхта Знауыр.— Дæсгæйттæ-ма сыл 
уæддæр бафтау... Нæхи тухийæ амардтам. Тынгдæр къæпийæ. 
Афтæ гъе, Алыксандр. Удхар кæнæм... Уый дæр хорз, фæлæ ма 
мын иу хабар бамбарын кæн. Дæуæй сусæг ницы кæнын. А нæ хи- 
цауад нæ æдылытæ хонынц æви гобитæ? Алцыдæр нын амонгæ 
кæнынц. Хъæуа, нæ хъæуа. Айфыццаг нæм Дзæрæхмæты фырт 
фæзындис. Йæ машинæ хуымы кæрон фæурæдта, зæхмæ гуыбыр 
дæр не ’ркодта, афтæмæй нæ баййардта: «Уæ хуымтæ бæзджын 
сты, стæнæг сæ кæнут». Зæгъын, мучъи дын, мучъи. Нымад мын 
сты. Æцæг ма сын ранæй-рæтты сæ фæрсæгтыл азилын хъуыди. 
Зымæг-зымæджы дæргъы фаджыс бирæ фæластам нæ зæххытæм. 
Уæдæ мит дæр дзæвгар ныууарыд. Æмæ, дам, сæ скуынæг кæнут. 
Зæгъын, нартхоры æвзартæ дæ фыд Дзæрæхмæты хуызæттæ куы 
уаиккой, уæд сæ хæрæгсындзау бындзарæй ныссæрфин...— Знауы- 
397 

ры ныхас фескъуыд, йæ размæ фесты цалдæр нартхоры фæрса- 
джы, лæппуйау цырд февналдта æмæ сæ ратыдта. 
Хуымты астæуæй рацыдысты, фæндаджы былгæрон цы мусонг 
уыд, уыцырдæм. 
Алыксандр та сдзырдта: 
— Нæ колхозæн сæрдар нæй, сæрдар. Уæззау рынчын у. Куры, 
цæмæй йæ суæгъд кæной. Ууыл никуы ахъуыды кодтай? 
— Уанцон нæу! Уæдæ ма Дзæрæхмæты фырт та цы кусдзæн? 
Алыксандр бафиппайдта: Бексолтаны ам бирæтæ хуыдтой 
«Дзæрæхмæты фырт». Ома, дæлæмæ дæр, уæлæмæ дæр Дзæ- 
рæхмæты фырт. Цыбырдзырдæй, йæ фыды хуызæн. 
— Æнæдзургæ дын куынæуал уаид, уæд та? 
— Уый цавæр агурат, уымæ гæсгæ. Дзæрæхмæты фыртæн 
кæнæ Майрæмæн, науæд дæуæн дæр кад чи кæна, фынгтæ чи 
араза, кæд ахæм агурут, уæд никæй зонын. 
— Хъуыддаджы лæг, хъуыддаджы, адæмимæ чи бакусид... 
— Хъуыддаджы лæг... Нæ зонын, никæй зонын. Бригадир 
нын ис, æмæ уый разамындæй дæр кусдзыстæм. Топпы фатау 
раст у. Кæддæр нæм иу цъæх хæр&г уыдис, уымæй фæразондæр. 
Худ æмæ хæлаф чи дары, уыдон се ’ппæт лæгтæ кæм сты! Аслæн- 
бег лæг у. Ныхас загъта — сæххæст æй кæндзæни. Цæй, цом нæм, 
уæртæ нын нæ галуантæ басгар. Хъæуы дæр дын фыеым стæм.. 
— Бузныг. Ауызбитæм вæййын. 
— Уыцы зæронддæр æрыгои^* нæ бригадиры хуызæн уыд. 
Æви нæ бригадир ум« хушæн У? Уæвгæ сæ ды мæнæй хуыздæр зон- 
Дзын.2.~— Ныхæстæгæнгæ мусонджы цурмæ бахæццæ сты. 
Фысым мусонджы фæмидæг æмæ, йæхæдæг кæй скодта, ахæм 
дыууæ чысыл бандоны рахаста. Алыксандрмæ баздæхти: 
— Дæ хорзæхæй, фæгæдзæ уал кæн. Æрбад. Цалынмæ фæй- 
нæ баназæм, уæдмæ дын ауадзæн нæй. 
— Иунæг вæййыс?— бандоныл йæхи куы æруагъта, уæд афар- 
ста Алыксандр. 
— Иунæг — де знаг. Ме ’мбæлттæ сæхи ныхсынмæ ацы- 
дысты хъæумæ. 
— Иу хабарæй ма дæ бафæрсинаг дæн. Районы колхозтæ 
ног пълантæ аразынц. Нартхор, дам, фондз æмæ дыууиссæдзгай 
центнертæ хъуамæ райсой. 
— Чи? 
— Район æнæхъæнæй. 
— Кæд? 
— Дыууæ азы фæстæ... 
— Гъæтт, Алыксандр, бæндæныл хуртуангæнджытæ фæбирæ ’ 
кæнынц! Æви сæ хус зæххыл кæсагахсджытæ схонæм? Мæнмæ 
дæр айфыццаг районæй иу æрбасхъæл и. Цыппарыссæдзгæйттæ, 
дам, не ’рзайын кæнис? Зæгъын, куыд нæ, мæ усæн фæд-фæдыл 
цыппар фырты куы ныййарын кодтон... Худын худын у, фæлæ мах 
уавæрты нырма уал фылдæр-фылдæр фондз æмæ ссæдз^ Дæс æмæ 
ссæдз дæр фод. Уымæй уæлæмæ — галаган дæр нæ. Уый æнæхъæн 
398 

районы. Хицæн колхозты, бригæдты, звеноты та... Хорз мыггæгтæ, 
фаг дон, фаг хъацæнтæ... Уæд ма хъаз, ма! 
— Дæ цот цы митæ кæнынц? Рагæй сæ нал федтон.— Алык- 
сандр йæ бандон Знауырмæ хæстæгдæр байста. 
— Цотæй хъаст нæ кæнын, дзæгъæл æхст нæ фæдæн. Æртæ 
чызгæн, Хуыцауæй бузныг, сæхицæн бинонтæ дæр ис æмæ цот дæр. 
Лæппуты хистæр институты фæстæ «Электроцинчы» кусы. Зоныс 
æй. Иннæ дыууæ ам нæхимæ. Сæ иу — тракторист, иннæ — фосы 
дохтыр. Æппæты кæстæр дæсæм къласмæ бахызти. Куы зæгъын, 
хъаст сæ нæ кæнын. Сæ астæуты уæлдай хъултæ нæ фæци. Хæф- 
сæн, дам, йæ лæппын — хуры тын. 
— Дæ ныхас мæнмæ гуырысхойаг никуы касти. Дæ пот дæр 
дæхи хуызæн уыдзысты. 
— Мæхæдæг нæ уыдтæн сæ кæнæг? Уæллæ-гъи, мæхæдæг. Хын- 
цинаг бæргæ дæ. Фæлæ,гъа, цæмæй?— батыхсти Знауыр.— Стæй 
та мусонгмæ бауад æмæ дзы рахаста хиконд æртæкъахыг фынг, 
чысыл сыкъа, фляжкæ, стæй тæбæгъ цæхджын цыхты цалдæр 
къæртты æмæ бурфых кæрдзыны æмбисимæ. 
— Мæдинæт дын ахæм æхсæвæр не ’рæвæрдзæни.—Фляж- 
кæйы хъуырæй нартхоры хъузг сласта, сыкъамæ арахъхъ рауагъта 
æмæ расидти:—Алыксандр, дæ уынд мæнæн куыд æхсызгон вæййы, 
уæллаг мын ахæм цард раттæд, кæд йæ бон исты у, уæд. Лæг дæ, 
дæ фыд дæр лæг уыдис, æмæ дæ хъуыддæгтæ дæхи фæндиаг уæнт. 
Цæй, мæхæдæг раздæр нуазын.— Змауыр сыкъа йяр дяыхыл 
сдардта, анызта æмæ та йæ байдзаг кодта. Алыксандрмæ йæ 
радта. 
— Дæ салам бирæ, Знауыр! Мæ фыд дæр дæуау йæ удыл нæ 
ауæрста. Æз дæр сымах фæзмыныл архайын, фæлæ уæ, æвæццæ- 
гæн, никуы баййафдзынæн. Дæ хæдзардзин фæллойæ кæддæрид- 
дæр мæ зæрдæ барухс вæййы. 
— Бузныг, Алыксандр. 
Арахъхъ чысыл сыгъдад кодта, фæлæ йæ Алыксандр уæддæр 
банызта. Цыхты къæрттæй акомдзаг кодта æмæ раппæлыд: 
— Æмбисонды хæрзад цыхт. 
Знауыр та сыкъа байдзаг кодта. 
— Ацы сидт сæрмагондæй кæнын хицауады тыххæй. Адæ- 
мыл дзы йæ уд чи хъары, сыгъдæгзæрдæ чи у, уыдоны цæрæн- 
бон бирæ.—Знауыр анызта æмæ кæрдзыны къæбæр йæ дзыхы 
баппæрста. Ныр та нуазæн байдзаг кодта Алыксандрæн. 
— Æз — нал. Уый бæрц мæ бон нæу. Мæ ахсæн мæ хъыгдары,— 
сæфсон кодта уазæг. 
— Оххай-гъе! Уый нæ зыдтон... Уæдæ мæнæн марг фестæд, 
марг, æз æй дæ бæсты дæр куы нæ баназон,— æмæ кæд Знауырæн 
йæхимæ дæр нуазын нæ цыд, уæддæр æй йæ дзыхыл сдардта.— 
Æрдæбон мæ сæрдарæй фарстай. Чи зоны, Аслæнбег. Йæ корто 
змæлы. Сæрæн у, кусаг у. Ахъуыды кæнут... 
Бынтон æрæджиау кæрæдзийæн хæрзæхсæв загътой. 
399 

20. 
Калм, дам, битъынайæ тарст æмæ йæ хуыи- 
чъы хæдбыл æрзади. Бексолтан нæ уарз- 
та Тæтæрийы фыртты. Райкомы фыццаг секретарь æмæ 
колхозы сæрдарæн та сæ куыст бæх æмæ бæхтæрæгæй уæл- 
дай нæу. Гъе фæлæ Бексолтан чъыллипгæнаг бæхæй йе сæфт уыдта. 
Аслæнбег та, алы барæджы йе рагъмæ чи уадзы, ахæм бæхы 
хуызæн нæ уыд. 
Иуахæмы та Бексолтан фæзынди Аслæнбегмæ. 
— Куыдтæ цæрыс, ме ’рдхорды æфсымæр? — колхозы сæрдары 
къух исгæйæ лæгъз æвзагæй дзырдта Бексолтан. — Муратæй æрд- 
хорддæр мын нæ уыд нæ хъæуы фæсивæдæй. Мæ пионер уыд. 
Уый фæстæ та иумæ куыстам редакцийы. Журналисты курдиат 
уымæ фылдæр разынд. Обкомы дæр ын стыр кад ис. Алыксандр 
нæхи у, — райкомы секретарь цыма Аслæнбеджы цæсгомыл ис- 
ты хъуыдытæ бакæсынмæ хъавыд, уыйау дзы йæ цæстытæ нал иста. 
— Æмæ уæдæ уæ хъуыддæгтæ куыд сты, зæгъыс? Æри-ма уал дæ 
пълантæ. 
Сæрдар Бексолтаны раз æрæвæрдта, къухæй фыстытæ кæуыл 
уыди, ахæм чырынтæгонд гæххæттыты сыфтæ. 
Бексолтан сæм æркæстытæ кодта, стæй сæ иуварс ассыдта æмæ 
бафарста: 
— Адон цы сты? 
— Нæ пълантæ. 
— Æмæ мах кæй сфидар кодтам, уыдон та? 
— Реалон нæ уыдысты... Колхозы правлени æмæ сыл партбюро 
не сразы сты. Хус змисыл къæцæлæй фыст. Дымгæ ныффутт кодта 
æмæ æрбайсæфтысты... Кæй сфидар кодтам, уыдонæн та сæххæст- 
гæнæн ис. Нартхоры алы гектарæй дæр — фынддæс æмæ ссæдз 
центнеры, мæнæу — фондз æмæ ссæдз, картоф — авдыссæдзы, 
халсартæ — æхсæзыссæдзы... Алы хъугæй дæр æхсыр — дыууæ 
мины æмæ æхсæзсæдæ литры. Стæй та бон цæуы æмæ фарн йемæ 
хæссы. 
Дзуаппы бæсты райкомы секрегарь тызмæгхуызæй загъта: 
— Колхозы сæрдар дæ æмæ ныффыс, цы дын загътой, уый. 
Уыдон æрмæст мæн хъуыдытæ не сты. Амырхан дæр афтæ домы. 
Ноджы æхсыры æрдыгъд... Цы сты дыууæ мин æхсæз сæдæ 
литры? Худинаг у. Æппынкъаддæр — æртæ мины æмæ ’рдæг! 
Науæд хъуццыты нымæц та? Дыууæ азы фæстæ уæм хъуамæ уа 
дыууæ хатты фылдæр. 
— Мæн мæ фыд сайæн митыл нæ сахуыр кодта. Чи нæм ис, 
уыдон уал холлагæй куы бафсадиккам. Уый пайдадæр уаид. 
— Æмæ сæ бафсадут. Иннæ ахæм æйчытæ. Алы каркæй дæр , 
дæс æмæ авдыссæдзы. Къаддæр нæ! — йæ къухтæ тилгæйæ дзыр- 
дта Бексолтан. 
— Куы нæ ’рæфтауой, уæд та? 
— Уый мæ хъуыддаг нæу. Ссарут. Балхæнут. Кæд разы нæ дæ... 
400 

Райкомы секретарь æмбæрста: Аслæмбеджы фæсчъылдым лæу- 
уыдысты Ауызби, Мурат, Алыксандр.—Разы дæ, нæ дæ—уæд- 
дæр афтæ! 
«Кæцы сæрдары нæ бафæнддзæн бирæ хор райсын, бирæ æх- 
сыр æрдуцын, — хъуыды кодта Аслæмбег. — Фæлæ дæ хуыссæн 
куыд уа, дæ къæхтæ афтæ адаргъ кæн». Хъæрæй та загъта: 
— Уымæй ницы рауайдзæн. Уынаффæ кодтон колхозонтимæ 
дæр, специалисттимæ дæр. Суанг ма сæ Ауызбиимæ дæр фæны- 
мадтам... Нырма мæгуыргомау стæм техникæйæ дæр, хъацæн- 
тæй дæр, холлагæй дæр. 
Бексолтаны къухы æнгуылдзтæ стъолыл кафæгау скодтой, 
йæ маст тыххæй урæдта: 
— Ауызби, Ауызби, Ауызби... Зондджын у, хорз лæг у, кад- 
джын у. Мæ фыды бæрц æй уарзын. Фæлæ, мæ хæлар Аслæн- 
бег, дæ дуг æндæр у! Зæрæдтæм дæр-иу байхъус, кусгæ та — дæ- 
хи сæрæй! Æз дæуæй гъæйтт мардзæ сæрдар саразынмæ хъавын. 
Дæ кой æнæхъæн Уæрæсейыл куыд айхъуыса... Дзидзайы тыххæй 
ма дын иу хъуыды. Дæлæ быдыры лæнкауы цæхгæрмæ донуадзæн- 
тæ сараз. Тæгæрдонæй йæм дон бауадз. Куы байдзаг уа, уæд йæ 
фæзуат, æппынкъаддæр, иу-дæс æмæ ссæдз-дыууиссæдз гектармæ 
схæццæ уыдзæн. Æмæ дзы бабызты фермæ сараз. Иу милуан куы 
нæ уа, уæд та фондзыссæдз мины. Æппынкъаддæр — фондзыс- 
сæдз мины! Алы аз дзы фондзыссæдз мин бабызы уæй кæн. Бабыз— 
цъаддæр килограмм. Фондзыссæдз мин килограммы. Кæнæ фон- 
дзыссæдз тоннæйы дзидза. Маргъы дзидза! Бамбæрстай? — Бек- 
солтан ахæм хуызы дзырдта, цыма цады был лæууыдис. 
— Æмæ фондзыссæдз мины куы раттæм паддзахадмæ, уæд 
ма æйчытæ та чи æрæфтаудзæн, къуыртты та чи ныббаддзæни? 
— Куыртт—электрон цырæгъты рухсæй, инкубатор. 
— Æйчытæ та? 
— Балхæнут, ссарут! Æйчытæ ’фтауыны фаг дæр ма дзы 
баззайдзæн. Иу мин дзы ныууадзут. Уыдон фондзыссæдз мины 
æрæфтаудзысты. Уый дын фондзыссæдз мин цъиуы. 
— Айк лæхъуг дæр кæны, уæдæ лæппынтæ мæлгæ дæр кæн- 
дзысты. 
— Лæппу, æгæр зындзырд дæ. Æз дын амонгæ кæнын, дæу та 
афтæ фæнды, цæмæй æз дæ бæсты сæрæй дæр кусон æмæ армæй 
дæр. Кæд сæрдар дæ, уæд исты ’вдис. Бамбæрстай?—Иучысыл 
ахъус, стæй ма йæ ныхасыл бафтыдта: — Тæтæри æмæ иу мын Фа- 
тъимæты бафæрс. Кæд Мураты мæнæй раздæр фенай, уæд уый 
дæр. 
Бексолтан Аслæмбеджы къух райста, йæ мидбылты йæм бахудт 
æмæ аивгъуыдта. 
Иу цалдæр боны фæстæ та партийы обкомы æмбырды Бексол- 
тан дзырдта, сæ районы фондзазоны фæстаг дыууæ азы куыд 
æххæстгонд цæуынц, уый тыххæй. 
— Нæ колхозтæ аразын райдыдтой бабызты фермæтæ дæр. 
Тæгæрдоны фермæ алы аз дæр дæтдзæни иу-фондзыссæдзмæ ’ввахс 
26 Куырди фмрт 
401 

бабызы дзидза. Уæдæ бабызтæ кæм ленк кæной, уыцы цады кæ- 
саг дæр чысыл нæ уыдзæн. 
Амырхан йæхи нал баурæдта: 
— Афтæ кусын хъæуы, гъе! Газеттæ та сын хъуамæ сæ фæл- 
тæрддзинад равдисой. 
Уыцы æмбырды фæстæ колхозы быдыры лæнкауы сарæзтой 
донмарæнтæ. Цады фæз æгасæй дæр схæццæ гектары онг. Каемдæр 
фондзыссæдз бабызы сæ къухы бафтыд æмæ сæ доны ауагътой, 
стæй ма кæсаджы лæппынтæ дæр иу мины бæрц самал кодтой. 
— Фыццаг аз æрæфтаудзысты æппынкъаддæр дæс мин айчы. 
Уыдонæй рауайдзæни.дæс мин цъиуы. Уыцы дæс минæй уал пад- 
дзахадмæ ратдзыстут фараст. Иннæ минмæ хорз зылд куы уа, уæд 
æрæфтаудзысты фондзыссæдз мин айчы. Ома, фондзыссæдз мин 
цъиуы,— хъуыддагхуызæй та нымадта Бексолтан иуахæмы Ас- 
лæнбеджы фарсмæ бадгæйæ. 
Æмæ афтæ сагъæс кодта районы иннæ колхозтыл дæр. Фæсæм- 
бисæхсæв æй йæ фынæйæ райхъал кæн, уæддæр загътаид, пълан- 
тыл кæм куыд тох кæнынц, уый. Гъе æрмæст уыцы пълантæм 
уыдис иу сахъатдзинад — æххæст кæнын нæ куымдтой. Бексолтан 
цы уынаффæтæ арæзта, уый цы æмгъуыдтæ амыдта, уыдонмæ 
адæм æмæ цард хастой ивддзинæдтæ, фылдæр хатт та иу бынтон 
фæмæнг сты. Фæлæ уæддæр йæ ныфс нæ саст. Адæмы разæнгард 
кæнын хъæуы,— хъуыды-иу кодта Бексолтан.— Къуыхцытæн 
та исты æфсойнæгтæ ссарæн уыдзæн. Æмæ-иу æм обкоммæ куы 
фæдзырдтой, куы-иу бафарстой, мæнæ ахæм æмæ ахæм хъуыддæг- 
тæ цæуыннæ сарæзтат, зæгъгæ, уæддæр-иу æцæгдæр, ссардта, йæ- 
хи кæй руаджы сраст кодтаид, ахæм æфсойнæгтæ. 
* * * 
Бексолтан ма уæд æдасдзинад хъахъхъæнынады оргæнты 
куыста. Æмæ цыдæр хъуыддаджы фæдыл педагогон институты 
студентты номхыгъдмæ кæсгæйæ базыдта, йе ’мхъæуккаг Бæрæга- 
ты Тузар дæр уым кæй ахуыр кæны, уый. Йæ куыстмæ йæм фæ- 
сидти, æмæ се ’хсæн рауади ахæм ныхас: 
— Æхсызгон мын у дæ уынд. Дæ хистæр æфсымæр Муха- 
римæ дæс азы иу партæйыл фæбадтыстæм. Иу дивизийы хæцыды- 
стæм. Сахъ лæппу уыд. Мæ хæдраз фæмард.— Бексолтан йæ цæст 
дæр нæ фæныкъуылдта, хæстæн йе ’мгæрæтты дæр кæй не ’руадис, 
уый фæдыл. 
— Бузныг,— дзуапп лæвæрдта Тузар.— Зонын, иу партæйыл 
кæй бадтыстут, стæй хæсты дæр иумæ кæй уыдыстут, уый.— Æцæг- 
дзинадæй та Тузарæн йæ хъусты æлгътыл дæр никуы ницы æруа- 
ди йе ’фсымæр æмæ Бексолтаны ахастдзинæдты тыххæй. Уый 
хыгъд йæ дзуапп Бексолтаны зæрдæмæ фæцыд. «Ахæм кæддæрид- 
дæр зæгъдзæни, цы хъæуа, уый...» 
Бексолтан фыццаг секретарь куы сси, уæд Тузары скодта скъо- 
лайы директор, стæй та — райкомы дыккаг секретарь. 
402 

* * * 
Бексолтанæй никуы рох кодта, дарддæр йæ царды фæндæгтæ 
чердæм ацæудзысты, уый,— цæрæнбонты райкомы секретары бы- 
наты бадынмæ нæ хъавыди. «Алыбон.. нартхоры ’фсиртæ ’мæ 
æхсыры литртæ нымайынæй мæ зæрдæ фæцъæх. Уæдæ партийы 
райкомы фыццаг секретартæй дæр дæс-ссæдз азы дæргъы иу 
свæййы обкомы секретарь. Уыцы кад арæхдæр æрхауы обкомы 
хайæдты сæргълæуджытæм. Æмæ уал ахæм бынат дæр.бабæззид». 
Æмæ Бексолтан йæ бæллиц сæххæст кæныны тыххæй фæлвæрдта 
алыхуызон мадзæлттæ. Иуахæмы та обкомы финансон хайады 
сæргълæууæг сæ районы куы уыдис, уæд ын сæ хæдзары дзæбæх 
фынг æрæвæрдтой, стæй йын бакой кодта: 
— йарæбын, иу хатт ма мæн дæр санаторимæ Амырханимæ 
арвит. Мæй йæ цуры фæуин, фæхъусин æм. Зондджын æмæ сæрæн 
адæймаг у, æвæдза!.. 
Уыцы сæрд Амырхан Кислрводскы санаторимæ цыд йæ биной- 
нагимæ, фæлæ уымæн йæ мад фæрынчын, æмæ йын ацæуыны амал 
нал фæци. Æмæ сылгоймаджы путевкæ Бексолтанæн радтой. 
Мæиы дæргъы райкомы секретарæн фадат уыд Амырханæн ноджы 
бæстондæрæй йæ хъуыдытæ, йæ зæрдæйы ахаст бамбарын кæны- 
нæн. Уæдæ йын лæггад дæр куыд нæ кодтаид! 
Уыцы ацыдæн ма уыдис ноджы æндæр фæстиуджытæ дæр. 
Цæвиттон, Ирыстонæй Амырханмæ бæрæггæнджытæ куыд нæ цы- 
даид йæ хæстæгдæр æмкусджытæй, йæ зонгæтæй. Æмæ уыдон 
дæр сæхи цæстытæй уыдтой Амырхан æмæ Бексолтаны ахастдзи- 
нæдтæ. 
Иу хуыцаубон фæзындис Пугач дæр. 
— Дзæрæхмæт æмæ Фаризæт сæхæдæг цæуинаг уыдысты. Цы- 
дæр тыхст фынтæ, дам, уынæм æмæ, дам, уыцы лæппумæ нæ 
зæрдæ æхсайы. Стæй дам, Амырхзнæй дæр худинаг у, — дыууæ 
секретары хъуыстой Пугачы фæдфæливæн ныхæстæм,— Ноджы 
мæ мады æфсымæры чызг дæр ам, йæ мойы хæстæджытæм, йæ 
фæллад уадзы æмæ зæгъын, уый дæр абæрæг кæнон. 
— Молодец, лæджы митæ кæныс, лæджы!— раппæлыдис дзы 
Амырхан. 
— Æмæ мæм уæдæ иу курдиат ис, уæ хорзæхæй. Кæимæ уæ 
фæнды, уыдонимæ цомут ресторанмæ. Ма мæ бафхæрут, уазæджы 
хатыр мын бакæнут. 
Бексолтан фæрсæгау бакасти Амырханмæ. 
— Æгъдау нæ ’рцахста, æмæ ма цы гæнæн ис,— загъта Амыр- 
хан. 
— Æмæ уæдæ æз мæ мады хойы йæ бынатмæ бахæццæ кæнон. 
Машинæйы бады. Фæндагамонæг мын рацыдис. 
— Ох-хай, гъе, Пугач! Дыууæ дынджыр лæджы куы фæхудинаг 
сты. Уазæджы æдде ныууагътай. Чи у, чи? — афарста Амырхан. 
— Ахуыргæнæг... Техникумы... 
403 

— Марадз. Мидæмæ йæ ракæн. 
— Хуыдтон æй. Нæ бакуымдта. Ныфсæрмы. 
— Уæд та йæм ды акæс, Бексолтан,— загъта Амырхан, йæхæ- 
дæг стыр уаты астæу æвæрд стъол æфснайынмæ фæци. Иу цал- 
дæр минуты фæстæ райкомы секретары хъæлæс æрбайхъуысти. 
— Уазæг дæм фæцæуы, Амырхан Николаевич!— Бексолтан 
люксы æддаг дуар байгом кодта. Амырхан йе’ргом раздæхта 
дуары ’рдæм. Мидæмæ бахызт æфсармдзæстхуызæй бæрзондгомау 
тыппырриуджын æрыгон рæсугъд сылгоймаг. Фыццаг бакастæй 
дæр Амырханы зæрдæмæ фæцыди Пугачы «мады ’фсымæры 
чызг»... Чысыл фæстæдæр цыппарæй дæр машинæйы бабадты- 
сты æмæ раивгъуыдтой горæты хуыздæр ресторан «Хæххон уæл- 
дæф»-мæ. 
Ресторанæй раздæхтысты фæссихæртты, хъæлдзæгæй. Бексол- 
тан Пугачимæ аныхæстæ кодта, стæй Амырханмæ баздæхти. 
— Мах Пугачимæ ам иу ранмæ нæ рагон зонгæтæм бауайын 
хъæуы. Иу-æртæ сахатмæ фездæхдзыстæм. Меретхан дæр уал 
ам афæстиат уыдзæни. 
Ахæм фæндоны ныхмæ ничи уыд, æмæ Бексолтанитæ раив- 
гъуыдтой. Иу сахаты фæстæ та обкомы секретарь æмæ уазæг 
сылгоймаг кæрæдзийы ноджы хуыздæр куы бамбæрстой æмæ сæ 
зæрдæбын ныхæстæм куы бахæццæ сты, уæд хицæн гыццыл стъо- 
лыл æвæрд телефон ныззæлланг кодта. Фысым хæтæл систа æмæ 
айхъуыста Бексолтаны хъæлæс: 
— Амырхан Николаевич, махæн Пугачимæ нæ уавæр бынтон 
хæрзтæй нæу. Нæ фысымтимæ нæ ахсджиаг хъуыддаджы фæдыл 
бахъуыдис Налцыкмæ цæуын. Хатыр нын бакæнут, фæлæ уæм 
райсом иу-дæс сахатæй раздæр нæ фæзындзыстæм. 
Бексолтанæн ацы ми дæр хъуыдыгонд уыдис. Сылгоймаг 
Амырханимæ иу æхсæв хуыссæны куы фæуа, уæд йæ нæрст буар 
мæллæгдæр нæ фæуыдзæни. Дзæуджыхъæуы та ма обкомы фыццаг 
сёкретары Бексолтаны уарзонмæ кæм æвдæлдзæн. Стæй йын 
кæд йæхи дæр обкоммæ раивой, уæд Меретханы йæ хайадмæ 
æнцонæй æрбакæндзæн. 
Бексолтанæй нæ рох кодта, айфыццаг Амырханимæ се хсæн 
цы ныхас рауад, уый. 
— Адæймаг куыстæй йæ хъуырмæ вæййы, фæлæ, зæгъын... 
Цæвиттон, диссертацийыл кусынмæ хъавын. Мæ темæ: «Цæгат 
Ирыстоны партион организаци хъæууон хæдзарад сырæзын кæны- 
ныл тохы». Мæ уынаффæ никæмæн ма загътон. Æнæ дæу ба- 
фæрсгæйæ куыд? 
— Молодец!— загъта обкомы секретарь.— Уый хорз хъуыддаг 
у. Æз ма дын мæхæдæг зæгъинаг уыдтæн. Цы нæ вæййы, мыййаг, 
æндæр бынатмæ дæр... Æз зæгъдзынæн институты. Баххуыс дын 
кæндзысты. 
«Мыййаг, æндæр бынатмæ дæр...»— Бексолтаны зæрдæ цинæй 
айдзаг и: 
— Бузныг! Стыр бузныг! 
404 

* * * 
Уыдис октябры фæстаг æмбис. Иугæндзон лыстæг къæвда уа- 
рыд æмæ уарыд. Нартхорæфснайæнтæ æгæр дæргъвæтин кодтой. 
Исты æрхъуыды кæнын хъуыди, цæмæй паддзахадмæ хордæттыны 
куыстытæ фæтагъддæр уыдаиккой, уый тыххæй. Фæлæ ма ноджы- 
дæр сæвзæрди иу ахъаззаг цæлхдур. Хор бирæ рæтты нæма сцæттæ, 
Партийы обком районтæм арвыста амынд, цæмæй нартхор тыд- 
таиккой æмæ йæ мусты хуртуан кодтаиккой каутыл. 
Бексолтан ма уыцы амынддзинадмæ бафтыдта йæхи хъуыды. 
Каутæн сæ бынаты æвæрдтой цыбыргомау цæджындзтæ, цæмæй 
хормæ бынырдыгæй дæр дымгæ цыдаид æмæ тагъддæр хус’кодта- 
ид. Бексолтан уыцы хабар раппæлинаг уыди Амырханæн. Уа- 
лынмæ уый иу бон йæхæдæг æнæнхъæлæджы фæзынди районы. 
Бексолтанимæ быдырмæ ацыдысты. 
Фыццагдæр бабæрæг кодтой колхоз «Кавказ», сæрдар Тасо 
кæм уыди,уый. Амырхан йæ машинæйæ куы рахызти, уæд фæком- 
коммæ каутыл бирæ хормæ. Хæстæгдæр сæм бацыд. Æрдзуццæг 
кодта. Кауты бынмæ бакаст æмæ йе ’рфгуытæ хæрдмæ систа. 
— Уый чи æрхъуыды кодта? 
— Ды. 
. — Æз цæджындзтæй зæгъын. 
— А-а, уый... æз. 
— Молодец. Æмæ нын уæд дæ хъуыды цæуылнæ фехъусын 
кодтай? Мах æй иннæ районтæн дæр бамбарын кодтаиккам. 
Иудзырдæй дæ куыд раппæлон, уый нал зонын. Æрмæст дæхиуыл 
ма фервæсс.— Æмæ йæм Амырхан йæ амонæн æнгуылдз батылдта. 
Уый Бексолтанæн цыфæнды стауæн ныхæстæй дæр æхсызгондæр 
уыди. 
— Октябры бæрæгбонмæ паддзахады хæс ахицæн кæндзы- 
стут? 
— Æнæмæнг,— дзуапп радта Бексолтан. 
Фæлæ æппæт колхозты каутæй чи бафсæстаид, стæй уый 
бæрц рæстæг кæм уыдис, нартхор кауты уæлæ дарынæн, цалынмæ 
бахус уыдаид, уæдмæ. Æмæ-иу æххæст хус нæ баци, афтæмæй йæ 
æрвыстой цæттæгæнæн пункттæм. 
Амырхан та райкомы секретары тыххæй хъуыды кодта: «Ахæм 
хъуамæ уа, гъе, æцæг партион кусæг. Хъуыды кæнын зоны, цы- 
фæнды хъуыддаг дæр ын бахæс кæн — йæхи амардзæн, уæддæр 
æй сæххæст кæндзæн. Æнæмæнг уал æй скæнын хъæуы хайады 
сæргълæууæг. 
Не ’ппæт хъарутæй куы скусæм,— хъуыды кодта Амырхан,— 
не ’ппæт фадæттæй куы спайда кæнæм, уæд, зæгъæн ис фидарæй, 
хæстæгдæр азты сæххæст кæндзыстæм, промышленность æмæ 
хъæууон хæдзарад тыхджын сырæзын кæныны тыххæй нын парти 
нæ размæ цы егъау хæстæ æвæры, уыдон». 
Æмæ фыццаг секретарь уыцы нысан уæлахизæй ахицæн кæ- 
ныны сæраппонд, йæхимæ гæсгæ, арæзта, цыдæриддæр хъуыди, 
405 

уый. Æнæрынцойæтох кодта, Мæскуыйæ цы бирæ амынддзинæдтæ 
цыдис, уæлдайдæр ног Генералон секретарæй, уыдон царды уадзы- 
ныл. 
Мæнæ та абон дæр райсомæй, куысты райдианы, тулдзæй конд 
егъау стъолыл йæ разы лæууыд сырх сæракæй конд пух папкæ пар- 
тийы Центрон Комитет, СССР Цæдисы Министры Совет æмæ Цæ- 
дисон паддзахадон пъланон къамисæй, ноджы алыхуызон мини- 
страдтæ ’мæ комитеттæй чи схæццæ, уыцы ахсджиаг уынаффæтæ 
’мæ амынддзинæдтæ. Иннæ ахаем партийы горком æмæ райком- 
тæй, горæххæсткомтæ ’мæ райæххæсткомтæй цы бирæ гæххæттытæ 
’рбацыди курдиаттимæ, уыдон; ноджы фыстæджытæ куыстуæттæ 
’мæ арæзтадтæй, колхозтæ ’мæ совхозтæй, æндæр алыхуызон ор- 
ганизацитæй, суанг хицæн адæймæгтæй дæр... 
Фыццаг секретарь алы хатт дæр æркæсы æмæ равзары, обком- 
мæ цы бирæ гæххæттытæ цæуы, уыдонæн æрмæстдæр сæ ахсджиаг- 
дæр æмæ къаддæр хай, иннæтæ та, уыимæ йæхи номыл æрвыст 
чи вæййы, уыдонæн дæр сæ фылдæр хай бафтынц обкомы иннæ 
секретартæм кæнæ та хайæдты сæргълæуджытæм. 
...Амырхан лæмбынæг æркæсы документмæ æмæ сæрмагонд 
бланкæтыл ныффыссы йæ хъуыды, кæмæ йæ фервиты, уымæн. 
Уарзы ацы куыст фыццаг секретарь, æххæст æй кæны зæрдиагæй, 
æууæнды документты тыхыл, уæлдайдæр та центрон оргæнтæй 
чи ссæуы æмæ «сусæг» кæнæ «тынг сусæг», зæгъгæ, фыст 
кæуыл вæййы, уыдоныл. Æмæ уый дæр дзыхъхъы лæуд нæ вæййы, 
фидар къухæй сыл ныффыссы: «Фарста бацæттæ кæнын хъæуы 
бюромæ»; «Фарстайыл æртæрхон кæнын хъæуы пленумы»; «Хъуыд- 
даг алыг кæнын хъæуы»; «Мадзæлттæ саразын хъæуы»; «Цы 
мадзæлттæ арæзт æрцыди, уый тыххæй мын фехъусын кæнут» æмæ 
афтæ дарддæр. Алы ахæм резолюцийы фæстæ дæр хъуыддаг 
банымайы æххæстгондыл, кæд бынтон нæ, уæддæр æххæстыл. 
Æмæ ма уæдæ уыцы документтæй бирæтыл ноджыдæр иннæ 
секретарты къухæвæрдтæ дæр куы фæзыной, фарста кæронмæ 
алыг кæнын баргонд кæмæн фæцæуы, уыцы инструкторты нæмт- 
тимæ (хъуыддæгты се’ппæты æрмæст секретартæ æмæ хайадты 
хицæуттæ дæр куыд хъуамæ æххæст кæной!), уæд фыццаг сек- 
ретармæ кæсын байдайы афтæ, цыма алы ран дæр ис æмæ уыдзæн, 
æнæмæнг чи ’мбæлы, ахæм фæтк æмæ æнтыстдзинад. 
Фæлæ уыцы куыст æрмæстдæр йæ иу хай уыд, партийы обко- 
мы фыццаг секретары размæ чи лæууыд, уыдонæн, æмæ æрмæст 
уымæн нæ, фæлæ иннæ разамонæг кусджыты размæ чи лæууыд; 
уыдонæн дæр. 
Обкомы бюройы бирæ æмбырдтæ (мæй æртæ хатты), Пленумы 
æмбырдтæ (дыууæ-æртæ мæйы иу хатт), Сæйраг Советы сесситæ 
æмæ уымæн йæ президиумы æмбырдтæ, Министрты Советы æм- 
бырдтæ, бирæ алыхуызон чысыл æмæ стыр республикон æмбырд- 
тæ, партийы горкомы, райкомты, гор-æмæ райæххæсткомты, Фæс- 
комцæдисы обкомы, министрадты æмæ паддзахадон комитеты кол- 
легиты æмбырдтæ, партион æмæ профцæдисон организациты алы- 
406 

хуызон æмбырдтæ дæр. Иннæ ахæм облæстон партион конферен- 
цитæ (дыууæ-æртæ азы иу хатт). Уым та фыццаг секретарь скæ- 
ны, дыууæ-æртæ сахаты чи ахæссы æмæ обкомы бирæ кусджытæ 
кæй бацæттæ кæнынц, ахæм дзуаппон доклад. Цыбырдзырдæй, 
цыдæриддæр арæзт цыди, уыдон, фыццаг секретары хъуыдымæ 
гæсгæ, уыдысты коммунизмы фæндагыл домбай къахдзæфтæ. 
Цыфæнды кæд уыд, уæддæр обкомы фыццаг секретарь ахæм 
хъуыдыйыл дызæрдыг нæ кодта. 
Ууыл-иу æй æууæндын кодтой, телефоны æххуысæй Мæскуыйæ 
цы бирæ амынддзинæдтæ цыди, стæй уым, уæлдæр оргæнты цы 
бирæ раныхæстæ æмæ докладтæ кодтой æмæ-иу уый йæхæдæг дæр 
кæмæ хъуыста, уыдон. 
Адæмон хæдзарадæн разамынды хъуыддаджы ивддзинæдтæ 
цыдысты, уæлдайдæр Хрущевы заман, рæсугъд æмæ рог хъæздыг 
сылгоймаг йæ дарæс куыд фæраив-баив фæкæны, афтæ. Фыццаг 
арæзт æрцыдысты Совнархозтæ, хъæууон районты — колхозон- 
совхозон куыстадон управленитæ, уымæй размæ хæлд æрцыдысты 
МТС-тæ. 
Колхозты уавæр фæхуыздæр кæнын æмæ афтæмæй колхозон- 
тæн се ’фтиæгтæ фæфылдæр кæныны бæсты Хрущев æрхъуыды 
кодта колхозонтæн æхца фидын. Колхозты та æхца нæ уыди, мил- 
лиардтæ истой паддзахадæй æфстау, колхозонтæн æхца фыстой. 
Æмæ колхозонтæ сæхæдæг хъæууонхæдзарадон продукттæ цæттæ 
кæныныл нал куыстой, фæлæ се’хцаимæ сæ ных сарæзтой горæты 
базартæм, дуканитæм. 
Арæзт æрцыд æхцайы реформæ (кусджытæ ’мæ службæгæн- 
джыты фыдбылызæн). 
Фесæфтой, хъæуты цæрджытæм ма цы ласæг тыхтæ уыди, 
уыдоны (быдыры цæрджытæй кæмæдæрты уыдис стырхъус хæр- 
джытæ, хохы та ма суанг бæхтæ дæр). Хъилхъусты æмбырд код- 
той, машинæты сæ ластой æмæ сæ хæххон бæрзонд былтæй арф 
кæмттæм схуыстой. Уым къуыбырхъус бирæгътæ ’мæ сау халæттæ, 
минас кæнгæйæ, куывтой, ахæм «зондджын» хъуыды кæй сæр 
æрцахста, уый цæрæнбонтæм. Бæхты та скъæрдтой дзидзайы 
комбинаттæм æмæ сæ уым кодтой тарбынсырх къалбас. 
Æппæт уыцы хъуыддæгтæ, Центрæй чи цыдис, уыдон, адæмы 
размæ, уыимæ алыхуызон бынæттон разамонджыты размæ дæр 
хаст цыдысты ахæм хуызы, цыма уыдысты, бæстæйы экономикæ 
ноджы бæрзонддæр къæпхæнмæ сисынæн Архимеды мæцъис æмæ 
хойраджы фарста алыг кæныны нæртон хотых. 
Обкомы фыццаг секретары зазодтæ, арæзтадтæ, колхозтæ 
æмæ совхозтæм арæх не ’вдæлди, фæлæ-иу сæм уæддæр хатгай 
бафтыдис æмæ-иу сæмбæлди коммунистон фæллойы раз.загдæрти- 
мæ, сæ къухтæ дæр-иу сын райста, семæ-иу ныхæстæ дæр акодта, 
уыимæ хъазæн ныхæстæ дæр, æмæ никуы æрыхъуыста хицауады 
тыххæй фауæн дзырд. Æрмæст-иу исчи бахъынцъым кодтаид ис- 
ты чысыл хъуагдзйнæдты тыххæй: кæм-иу быдырон станы кæнæ 
фермæйы нæ уыдис радио, телевизор, афоныл сæм нæ хæццæ код- 
407 

той газеттæ. Уыцы лыстæг хъуагдзинæдтæ-иу уайтагъддæр иуварс- 
гонд æрцыдысты æмæ нæ хæлдтой, фыццаг секретары зæрдæйы 
цы ныфс æмæ уырнындзинад уыдис, уый. 
Нæдæр обкомы секретартæ, нæдæр иннæ бæрзондыл бадæг 
хицæуттæ, нæдæр сæ бинонтæ нæ зылдысты базары къуымтыл, ду- 
канитыл, нæ лæууыдысты рады дзидзамæ, уæдæ сæ фондз сахатыл 
дæр стын нæ хъуыди сæ хъарм хуыссæнтæй æхсыры литры тых- 
хæй, æртæ аргъæй не ’лхæдтой сæудæджергæнджытæй туфлитæ, 
цырыхъхъытæ, пъалтотæ, кастюмтæ. Æппæт уыдæттæ суанг 
республикæйы дæр уыдонæн сæ хæдзæрттæм ластой базарады 
хæларзæрдæ кусджытæ, цæмæй хицауиуæггæнджытæ иу сахат 
дæр иртæст ма цыдаиккой коммунистон арæзтады историкон 
хæс æххæст кæныны хъуыддæгтæй. 
Цыбырныхасæй, обкомы фыццаг секретарь дæр, партийы Ге- 
нералон секретарау, йæхи афтæ æнкъардта, цыма коммунизмы 
арæзтады рохтæ уыдысты йæ фидар къухты, зæгъæм, Чичиковы 
бричкæйы бæхты бози Селифаны къухты куыд уыди, науæд та науы 
хъысмæт капитаны къухы куыд вæййы, афтæ. Ноджы, 
цæмæй фæстаг бон афтæ мачи загътаид, ома æппындæр никæйы 
ницæуыл нымадта, зæгъгæ, уый тыххæй-иу, йæ дæлбар чи уыд, 
уыдонæй искæйы кæнæ искæйты фæрсгæ дæр акодта. 
Уыимæ-иу кæмæ йæхæдæг фæсидти, чи та-иу æм йæхæдæг 
æрбацыд. Фыццаг секретарь афтæ нымадта, цыма, æппæт уыцы 
гæххæттыты, уынаффæты æмæ ’мбырдты ’руаджы республикæйы 
уавæр зоны йæ фондз æнгуылдзы хуызæн. Кæм цавæр зæххы- 
тæ æмæ цавæр техникæ ис, разамонæг куыстгæнджытæй кæмæ 
цы зондахаст ис, иумæйаг хъуыддагыл йæ зæрдæ кæмæн куыд рис- 
сы, уыдæттæ. Бирæ хъуыддæгтæ зыдта, обкомы кусджытæ, рай- 
комты секретартæ æмæ йæм хъæууон хæдзарады министрады 
кусджытæ цы информаци хастой, уымæ гæсгæ. Æмæ та мæнæ 
ныр дæр Алыксандр Тæгæрдоны районæй куы сыздæхти, уæд 
æм йæхимæ фæдзырдта. 
— Цы хабæрттæ ис? Куыд цæуынц хъуыддæгтæ?— фарста 
Амырхан. 
— Ды кæй нæ зоныс, ахæмæй дзы ницы ис. 
— Дзырдæуыди мын, сæ пълантæ, дам, дæ зæрдæмæ нæ бацы- 
дысты. 
— Нæ зонын, дæуæн цы дзырдтой, уый. Фæлæ сын æз загътон, 
сæ пълантæ бæстон хъуыдыгонд кæй не сты, уый.— Алыксандр 
фæхъус, йæ зæрдæ йæм афтæ сдзырдта, цыма Амырханæн йæ хъуы- 
дытæ æндæр кæмдæр сты. Æцæгдæр уыцы рæстæг фыццаджы 
хъустыл ногæй ауади, дысонизæр Бексолтанимæ телефонæй се 
’хсæн цы ныхас рауад, уый: 
— Амырхан Николаевич! Зæрдиаг салам дын æппæт Тæгæрдо- 
ны номæй. 
— Салам, салам,' мæ зынаргъ,— дзуапп лæвæрдта Фыццаг.— 
Цы ис хорзæй? 
408 

— Алцыдæр тынг хорз уаид, хъуыддæгтæ дæуимæ лыггонд куы 
цæуиккой, уæд. 
— Чи та дæ бахъыгдардта? 
— Уæ историк. Мах дæ разамындæй размæ бырсæм, уый 
та нæ фæстæмæ ласы. Цъыфдзастмæ. Нæхимæ райст хæстæ нын 
ды дæр хорзыл куы банымадтай. Уый та сыл худгæ фæкодта. 
Æз ын загътон, зæгъын, Фыццаг сæ раппæлыд. Уый уæддæр 
ныллæууыди, нæ, дам, бæззынц. Уый, дам, маниловщинæ у... 
— Мæнмæ гæсгæ нæм сæвзæрди, тæссаг чи у, ахæм тенден- 
ци.—Алыксандр бафиппайдта: Амырхан сонтæй фæкъæрцхъусдæр, 
йæ цæстытæ цъусдуджы бæрц знæт æрттывд фæкодтой.— Цæсты 
хи бафтауынæй тас у. Пълан иу хатт нæ сæххæст кодтам, дык- 
каг хатт нæ, уæд ныл æртыккаг хатт ничиуал баууæнддзæн. Адæм 
кæуыл не ’ууæндой, уыцы хъуыддагæн та саразыны хъомыс нæ 
вæййы. 
Амырханæн йæхи зæрдæйы къуымты дæр æмбæхст сагъæс 
бадти сæ пъланты хъысмæты тыххæй. Фæлæ уымæн йæ зондахаст 
афтæ арæзт уыд, æмæ алы алцæуыл бынтон лæмбынæг нæ хъуыды 
кодта. Бирæ хъуыддæгты æууæндыд, йæ зæрдæмæ хæстæг чи уы- 
дис, уыдоныл. Ноджы ма йæ фидарæй уырныдта: адæмы кусын 
кæнын хъæуы, цъыфдзасты цы уæрдон ныссæдзы, уый цæмæй 
фæуæлбыл уа, уый тыххæй бæхы куыд æрцæфтæ кæнынц, афтæ. 
Алыксандры хъуыдытæ йæ ничердыгæй батавтой, йæ зæрдæмæ сæ 
нæ айста. Æрæджиау фæлмаст хъæлæсы уагæй сдзырдта: 
— Мæнмæ гæсгæ сæ къуылымпы кæнын нæ хъæуы. Хорз уаид, 
дæ уынаффæ дæхæдæг куы аивис, уæд. Тæгæрдоны райкомы дæр 
æдылыйы бынаты æвæрын нæ хъæуы. 
— Районы цы фæндон загътон, уый æнцайы царды æцæгдзи- 
надыл, æмæ йæаивинагдæр нæдæн,— фидарæй йæмаст уромгæйæ 
загъта Алыксандр.— Дæ бон у, æмæ йæ аив. Районы бон дæр у 
мемæ не сразы уæвын, уымæн æмæ сæ дæуæй ныфс и. 
Ныр та Амырхан ныхъхъуыды кодта, Алыксандр йæхи афтæ 
цæмæн дары, ууыл. «Кæддæр ахуыргæнæг уыди, историйы ахуыр- 
гæнæг, æмæ, æвæццæгæн, зондамонæгæй баззадис. Мæ куыст æмæ 
мæ архайд йæ зæрдæмæ нæ цæуынц, æмæ уæд... иумæ нæ бафидау- 
дзыстæм. Хуыцауы дзæгъæлы йæ скодтон секретарь... Бексолтан 
амæй бирæ лæгдæр у». 
* * * 
Æртæ азы размæ партийы райкомы дыууæуæладзыгон агъ- 
уысты фарсмæ, Бексолтаны амындмæ гæсгæ, ныссагътой фондз 
телыхъæды. Уыдоныл цæхгæрмæ бахуыдтой авд метры дæргъæн 
нæзы фæйнæджытæ рæсугъд лæгъзгондæй. Æмæ сæ рауади, йæ 
бæрзæнд фондз метры кæмæн уыд, ахæм иу егъау фæйнæг. Са- 
хуырстой йæ сырх ахорæнæй æмæ йын йæ уæллаг кæроныл кæ- 
рæй-кæронмæ егъау дамгъæтæй ныффыстой: «Æстæм фондзазоны 
(1965—1970) Тæгæрдоны районы хъæууон хæдзарад рæзын кæ- 
409 

ныны пълан». Йæ бынмæ та — районы алы колхоз æмæ совхоз дæр 
фондз азы дæргъы цæуыл кусдзæни, цæмæ тырндзæн, уыдон 
æвдисæн цифрæтæ. 
Уыцы фæйнæгæй иу-къорд хæдзары уæлдæр та уынгæн йæ иу 
фарсæй иннæмæ — сырх хъуымац баст, хъæууон хæдзарад тых- 
джын сырæзын кæнынмæ чи сидт, ахæм ныхæстимæ. 
Уый нæ, фæлæ ма Дзæуджыхъæуæй Тæгæрдонмæ цы фæндаг 
æрбацыд, уымæн йæ галиу фарс æртæ бæрзонд цæджындзыл, 
партийы райкомы цур цы фæйнæг ис, ахæм хуыд, район хъæууон 
хæдзарад сырæзын кæныныл тохы йæхимæ цы хæстæ райста, уыдо- 
ны сæйрагдæр бæрæггæнæнтимæ. Ноджы ма районы алы колхозы 
æмæ совхозы агъуысты цур дæр, кæм сæрмагонд арæзт фæйнæ- 
джытыл, кæм та хæдзæртты къултыл, стыр дамгъæтæй фыст, 
колхоз кæнæ совхоз йæхимæ цы хæстæ райста, уыдон. Æрцæуæг 
хицауадæй-иу уыцы сидтытæ æмæ фæйнæджытæ чи федта, уый-иу 
нал загъта, ацы районы хъæууон хæдзарад сырæзын кæныныл 
нæ тох кæнынц, зæгъгæ. 
Обкомы фыццаг секретарь Амыхан Тæгæрдонмæ æрцыд мæс- 
куыйаг министримæ. Æмæ уыцы фæйнæджытæ, уыцы фыстытæ 
куы федтой, ноджы ма сын Бексолтан сомбрны нымæцтæ дзурын 
куы райдыдта, уæд сæм исдуг афтæ дæр фæкасти, цыма уыцы 
егъау пълантæ иууылдæр æххæстгонд æрцыдысты. 
Уазджытæ цалынмæ Бексолтанимæ колхозтыл зылдысты, уæд- 
мæ Пугач, райæххæсткомы сæрдар Майрæм æмæ райкомы ног 
дыккаг секретарь Тузар та Тæгæрдоны был фынг рæвдз кодтой. 
Цæвиттон, Тæгæрдоны рахиз фэрс атагъайы, адæмы цæстæй 
хызт ран, хæххон доны был уыдис фæлмæн цъæх кæрдæгæй æм- 
бæрзт æрдузгонд. Хи аирхæфсынæн, фæллад суадзынæн, уазæгимæ 
фынджы уæлхъус абадынæн хуыздæр бынат нæ хъуыди. 
Пугач машинæйæ райста ведрауат аджы дзаг физонæггæгтæ 
уæрыччы фыдæй, дысонизæр сæ уксус, хъæдындзтæ ’мæ нурытимæ 
сызмæста, афтæмæй. Сæрмагондæй кæй æрбаластой, уыцы стъо- 
лыл æвæрд уыдысты тæбæгътæ, нуазæнтæ, уазал аходæн, суанг 
фых æвзаг æмæ цывзыдзæхдоны онг, фæлæ физонджытæ кæнынмæ 
нæма бавнæлдтой. Хъæуы та Бексолтаны мад Фаризæт уæли- 
бæхтæ æмæ фыдджынтæ кодта. Ныхасгонд куыд уыдысты, афтæ- 
мæй уазджытæ хъуамæ фæзындаиккой дыууæ сахатыл; уæдмæ 
хæццæ кæндзæни Фаризæты хуын дæр. 
Карст-барстæй дыууæ сахатыл æрбазындис Амырханы сау-сау- 
ид «ЗИС-110». Йæ хæдфæстæ та Дзæрæхмæт æрбахæццæ Майрæ- 
мы «Волгæ»-йы уæлибæхтæ ’мæ фыдджынтимæ; машинæйæ ма рай- 
стой двайнойы четверт æмæ ирон сау бæгæны чысылгомау боц- 
къайы. 
Обкомы секретарь сæ къухтæ райста фысымтæн се ’ппæтæн 
дæр. Уый бафæзмыдта мæскуыйаг уазæг дæр. Сæ алфамблай 
бæстон куы æркæстытæ кодтой, æрдзы рæсугъддзинадæй сæ хай 
куы райстой, хæххон доны сатæг сæ буары куы ахъардта, уæд 
410 

Бексолтан уазджыты фынгмæ ’рбахуыдта. Обкомы фыццаг секре- 
тарь, Дзæрæхмæтмæ амонгæйæ, цæдисон министрæн загьта: 
— Нæ фынджы хистæрæн уый бæргæ хорз уаид, фæлæ уæд 
Бексолтан махимæ нал сбаддзæни. 
— Уæд цæмæн?— бадис кодта министр. 
— Махмæ уазджыты раз фыд æмæ фырт иу фынгыл никуы 
фæбадынц. 
— Нæ, нæ мæнæн бахатыр кæнут. Æз уырыссагау сидтытæ 
кæнынмæ дæр фаг нæ арæхсын,— сдзырдта Дзæрæхмæт.— Ды 
дæхæдæг ирон æгъдæуттæм мæнæй дæсныдæр дæ. 
Фынджы уæлхъус хистæры бынат бацахста Фыццаг йæхæ- 
дæг. Двайнойы агуывзæ йæ къухмæ райста, сыстад æмæ загъта: 
— Ирыстоны стыр хæлар æмæ нæ уазæджы цæрæнбонты 
тыххæй сидын. Бирæ азты мах фæндиаг хъæлдзæг æмæ æнæни- 
зæй цæр! Дæхæдæг дæр æмæ дæ бинонтæ дæр царды æппæт хорз- 
дзинæдтæй хайджын ут!— Йæ нуазæн бакъуырдта цæдисон мини- 
стры агуывзæйыл æмæ йæ сындæггай йæ бынæй банызта.— Гъе 
уый дын нозт! Сомихаг коньяк дæр йæ цуры ницы у! 
Стъолы уæлхъус бадджытæ иууылдæр æхсызгонæй банызтой 
фыццаг секретары сидт. 
Дыккаг сидт ракодта Бексолтан. «Ирыстоны тæккæ зондджын- 
дæр, тæккæ курдиатджындæр адæймаг, партийы обкомы фыццаг 
секретары цæрæнбонты тыххæй...» 
...Дзидзайы адджын тæф фындзыхуынчъытыл сæмбæлди. Фыц- 
цаг секретарь фыдджынтæй ацахуыста æмæ сдзырдта: 
— Ахæм хæрзад фыдджынтæ никуыма федтон. Чи сæ скодта? 
— Мæ мад,— дзуапп радта Бексолтан.— Æз ын дæ ныхæстæ 
рафæзмдзынæн. Æхсызгон ын уыдзæни. 
Физонджытæ стъолыл куы фæзындысты æмæ сæм куы ’рыв- 
нæлдтой, уæд фыццаг Пугачæн йæ къух дæр ма райста. 
Бексолтаны æмæ йæ бинонты æнæниздзинады тыххæй сидты 
фæстæ фыццаг секретарь нуазæн радта Дзæрæхмæтæн. 
— Дæ фырт æцæг лæг у. Ирон уæздан лæг. Сæрæн. Цыбыр- 
дзырдæй, йæ фыды хуызæн. 
— Нæ, нæ, кæд исты у, уæддæр дæ руаджы. Дæ зонд æмæ дæ 
сæрæндзинадæй æппæлыны йеддæмæ нæу. Дæ цуры мæн æрдумæ 
дæр нæ дары, æрдумæ. 
Уæдмæ Тузар йæ бынатæй сыстад, зæххы чи лæууыд, уыцы 
стыргомау чумæданæй систа сызгъæринæй конд æхсæз нуазæны 
æмæ ирон орнаменттæй нывтæ кæуыл уыд, ахæм æвзист тæбæгъ. 
Пугач сомихаг коньякæй нуазæнтæ байдзаг кодта, æмæ сæ Бек- 
солтан радта мæскуыйаг уазæг æмæ обкомы секретармæ. 
— Афтæ фæдзурынц, зæгъгæ, дам, коньяк мæнæ ахæм къаннæг 
агуывзæтæй куы нуазай, уæд хæрзаддæр вæййы. Æмæ уæ дыууæ- 
йæн нæ районы номæй нуазæнтæ. 
Мæскуыйаг стыр уазæг зæрдиаг арфæ ракодта районы раза- 
мындæн. Коньяк ахуыпп кодта æмæ сдзырдта: 
411 

— Æцæгдæр ма бынтон æндæр у йæ ад. Адæм зондджын 
сты. 
Обкомы секретарь дæр арфæ ракодта районы разамонджытæн 
æмæ йæ нуазæн анызта. 
Уый фæстæ Бексолтан чумæданæй систа дзæбидыры сыкъа. 
Уыимæ йæ фæрстæ афтæ рæсугъд лæгъзгонд æрцыдысты, æмæ 
’рттывдтытæ калдтой налхъуыт-налмасау. Йæ комы ’рдыгæй йыл 
уыд æвзистæй конд æмæ сызгъæриндонытылд цæг, йæ фæтæн 
иу-дæс сантиметры кæмæн уыд, ахæм; сыкъайы кæрон фæтæн цæ- 
гæн та ма уыд бæлоны айчы йас къобола, уый дæр æвзистæй 
æмæ сызгъæриндонытылд. 
Майрæм Бексолтанæн куыд дзырдта, афтæмæй уыцы нуазæнтæ 
æд тæбæгъ æмæ сыкъайыл хардзгонд æрцыдис дыууæ килæйы 
æвзист, æхсæз сæдæ граммы та сызгъæрин. Бур ’згъæр уæлдай 
фылдæр ацыдис нуазæнтыл — сыгъдæг сызгъæринæй уыдысты. 
Сыкъа агурын бахъуыдис Ирыстоны хæххон дард хъæуты. Кæнгæ 
та сæ скодтой дагестайнаг зæрингуырдтæ. Майрæм Бексолтанмæ 
цы гæххæтт радта, уым амынд уыдысты сæ хæрдзтæ—æхсай фа- 
раст мины. Обкомы секретарь Бексолтанæн загъта: 
— Хорз бакодтат. Нæ уазæг хæрзхæстæг у партийы Генера- 
лон секретармæ. Йæ бон бирæ у æфсисады хъуыддагæй суанг 
алыхуызон хæрзиуджыты онг дæр. Цыбырдзырдæй, дæхи цæттæ 
кæн ног орденмæ,— фыццаг секретарь йæ къух æруагъта Бек- 
солтаны риуыл. 
Пугач байдзаг кодта сыкъа æнхъизгæ ирон бæгæныйæ æмæ 
йæ Бексолтанмæ радта. 
— Нæ зынаргъ, не стыр уазæг!— райдыдта Бексолтан.— 
Махæн нæ бон нæ бауыдзæн, дæу аккаг чи у, мах дæумæ цы зæр- 
дæ дарæм, уый чи равдиса, ахæм зондджын æмæ рæсугъд ны- 
хæстæ ссарын. Фæлæ ныл баууæнд: цыдæриддæр кæнæм, цыдæ- 
риддæр дзурæм, уый сыгъдæг зæрдæйæ. Куыд базыдтон, афтæмæй 
хъыгагæн, райсом ацæудзынæ нæ чысыл хæххон бæстæйæ. Æмæ 
мæнæ ацы фынджы уæлхъус бадджыты номæй зæгъын: фæндараст 
фæу. Æхсызгон нын уыдзæни дæу ма ноджыдæр бирæ хæттыты 
Ирыстоны зæххыл фенын. 
Фыццаг секретарь йæ бынатæй сыстад. Уый бафæзмыдта цæ- 
дисон хицауады уæнг дæр æмæ Бексолтаны къухæй райста дзæби- 
дыры сыкъа. Иуцасдæр æм стыр диссагмæ кæсæгау фæкасти, 
стæй сдзырдта: 
— Уый дын хæзна! Уый дын хæзна! Ахæм æз дунейы музей- 
ты дæр никуы федтон. Цалынмæ цæрон, уæдмæ нæ байрох кæн- 
дзынæн уæ хæлар цæстæнгас. Æз тынг разы дæн уæ республикæйы 
хъуыддæгтæй, уæ республикæйы разамындæй. Афтæ зæгъдзынæн 
нæ зынаргъ Генералон секретарæн дæр.— Сыкъа йæ дзыхмæ схас- 
та, анызта дзы æмæ раппæлыд:— Æмбисонды нозт. Ахæм фыццаг 
хатт уынын.— Ноджыдæр ма иу хатт анызта сыкъайæ, стæй йæ 
фæстæмæ Бексолтанмæ бадардта. 
— Нæ, нæ, афтæ гæнæн нæй. Фæлтау æй æри мæнмæ,— загъ- 
412 

та Амырхан æмæ сыкъа йæ къухмæ райста.—Мах æгъдæуттæм 
гæсгæ дзаг нуазæн фæстæмæ дæтгæ нæу, Æрмæст дын хъусын 
кæнын: æз æй куы баназон, уæд абонæй фæстæмæ демæ уыдзы- 
стæм кæнгæ æфсымæртæ. 
— Уый æз мæхицæн банымайдзынæн стыр амондыл!— уазæ- 
джы сыгъдæгдаст хæрзхуызтæ цæсгом ныррухс и. 
Фыццаг секретарь нуазæн йæ былтыл сдардта æмæ йæ равдæ- 
лон кодта, стæй уæд баздæхти цæдисон министрмæ; 
— Афтæ мæм фæкасти, цыма сыкъа дæ зæрдæмæ фæцыд. Мах- 
мæ та ахæм æгъдау ис: уазæгæн йæ зæрдæмæ исты куы фæцæуа, 
уæд ын æй хъуамæ балæвар кæной. Дæ хорзæхæй, айс нæ чысыл 
лæвар. 
Уазæджы цæсгом та ныррухс. Уыимæ уæлдай тынгдæр æрттыв- 
той йæ нозтджын цæстытæ. 
Бексолтан стъолæй райста сызгъæриндонытылд æвзист тæбæгъ 
сызгъæрин нуазæнтимæ æмæ загъта: 
— Æз куыд æмбарын, афтæмæй Мæскуыйы сыкъайæ арæх 
нæ пайда кæнынц. Уымæ гæсгæ нын бар ратт мæнæ ацы чысыл 
нуазæнтæ дæуæн балæвар кæнын. Уыдон хæстæгдæр лæууынц 
мæскуыйаг æмæ европæйаг традицитæм... 
Бæрзонд æмæ зынаргъ уазæг йæ мидбылты æхсызгонæй худти. 
Тæгæрдоны колхоз «Ирыстон»-ы сæрдар Бердзенты Аслæнбег 
бадти республикæйы хъæууон хæдзарады кусджыты æмбырды 
æмæ минутæй-минутмæ æнхъæлмæ касти, уæдæ докладгæнæг ныр- 
тæккае сæ районы æдзæллаг уавæры кой дæр скæндзæни, зæгъгæ. 
Æмæ фæуыргъуыйау, обкомы фыццаг секретарь Тæгæрдоны рай- 
онæй, стæй Аслæнбег сæрдар кæмæн у, уыцы колхозæй куы рап- 
пæлыд, уæд. Фыццаг йæхи афтæ банкъардта, цыма фæуæлбыл, 
цыма йæ æгас Ирыстоны адæм дæр базыдтой, æркастысты йæм. 
Йæ зæрдæ цинæй айдзаг, фæлæ йæ йæ зонд уайтагъд æрæвронг 
кодта уæларвæй йæ зæхмæ æриста. Ныр сыл фысдзысты газетты, 
дзурдзысты радиойæ, телеуынынадæй. Йе ’мхъæуккæгтæ, йе ’мкол- 
хозонтæ та хорз зонынц, кæм сын цавæр хуымы гæппæл ис, кæ- 
цы хъугæй цал литры æрдыгътой, уыдæттæ. «Æмæ уыдон ныр, 
ай-гъай, зæгъдзысты: нæ сæрдар, дзырддзæугæ зæронд куырд 
Тæтæрийы фырт, асайдта районы хицауады, уыдон та — обкомы. 
Цæвиттон, æз, Аслæнбег, афæлывтон æнæхъæн Ирыстоны. Æз 
дæн дыдзæсгом. Колхозы сæрдарæн йæ сурхид акалди, къухты- 
кæлмæрзæнæй йæ ных æмæ йæ бæрзæй асæрфта. Йæ цæстытыл 
ауад ахæм ныв: йæ разы хæбæцц алæууыдис Знауыр, дзагъыр- 
дзæстæй йæм ныккаст æмæ йæ хъæлæс ныййазæлыд: «Ха-ха-ха! 
Хо-хо-хо!» 
Аслæнбег Муратимæ æнкъардæй рацыд æмбырдæй. Йæ сагъæс- 
тæ, йæ зæрдæйы рис йæ хистæр æфсымæрæн зæгъынмæ хъавыд, 
фæлæ цалынмæ Мураты фатермæ цыдысты, уæдмæ сæ ничи ницы 
сдзырдта. 
Залихан бацин кодта йæ тиуыл. Сылгоймаджы зæрдæмæ цы- 
ди йæ лæджы кæстæр æфсымæр: йæ мойæ йæм ныфсджындæр 
413 

æмæ сæрæндæр касти. Хæдзары æфсин дыууæ ’фсымæрæн æрæ- 
вæрдта хъарм хойраг,сæны авг. Æфсымæртæ æнæуæлдай ныхасæй 
сæ агуывзæтæ кæрæдзиуыл бакъуырцц кодтой. Мурат нуазæн йæ 
дзыхмæ схаста, ацахуыста дзы æмæ йæ фæстæмæ стъолыл æрæ- 
вæрдта. Аслæнбег йæ нуазæнмæ æвналгæ дæр нæ бакодта; йæ 
хистæрмæ комкоммæ кæсгæйæ, сдзырдта: 
— Æмбырд дæм куыд фæкасти? 
— Цы дын зæгъон,— дзуапп радта Мурат.— Дæ хъул сах 
абадти. Дæ ном айхъуысдзæни. 
— Кæд уæм хуыздæртæ нæ разынд, уæд... ма фæтæген 
æмæ спичкæтæ хъуаг стæм. 
— Бензин ноджы хуыздæр... 
— Уæдæ дзурон æви нæ? 
— Æфсæрмы ма кæн, дæ зарæг ракæн,— Мурат йæ мидбылты 
бахудти. 
— Зарæг нæу, хъарæг у. 
— Худинаджы зарæгæй хуыздæр у!— Мурат æмбæрста: Ас- 
лæнбег иугæр дæлгоммæ ныхæстæй райдыдта, уæд йæ зæрдæйы 
дзуринæгтæ æнæскалгæ нæ фæуыдзæни. 
— Хицауадмæ ды хæстæгдæр лæууыс, хуыздæр сæ зоныс. 
Афтæ æнцон сайæн сты æви сæхи фæнды, цæмæй сæ сайой, уый? 
Æви иутæн сайын комынц, иннæтæн — нæ? Нæ йæ ’мбарын. 
Мах йеддæмæ кæмæй раппæлыдаиккой, уый не ссардтой? 
— Хъыг дын уыди? 
— Фыццаг — нæ. Стæй куы ахъуыды кодтон, уæд мæ сæры- 
хъуын арц сбадт. Мæ сурхид акалд. 
Мурат æдзынæг каст, Аслæнбег йæ уæллаг был йæ дæндæгтæй 
куыд æхсыдта, уымæ. Уый та дзурæг уыд ууыл, æмæ Тæтæрийы кæс- 
тæр фырт ахæм уавæры гуымыдза ныхæстыл дæр нæ бацауæрд- 
дзæни. 
— Мæсты ма кæн. Дзур! 
— Цы ма дын дзурон? Докладгæнæг нæ районы тыххæй цы- 
дæриддæр загъта, уыдон мæнг сты. Хорæрзад нæм алы гектарæй 
дæр у дзæвгар къаддæр. Нæ хоры зæххытæ фылдæр вæййынц. 
Мах бавдисæм афтæ, цыма кæрдæджытæ байтыдтам. Таугæ та 
бакæнæм нартхор, мæнæу. Ноджы цыма нæ нартхоры дзæвгар хай 
бахæрын кæнæм. Уæдæ иу хъугæй цас загътой, уал литры дæр ни- 
куыма æрдыгътам. Иуæй нæ хъуццытæ сегас æвдыст нæ цæуынц, 
иннæмæй та... Куыд дын æй зæгъон, фокустæ кæнæм. Иу-дыууæ 
хатты ныхмæ сдзырдтон, æмæ мын Бексолтан мæ хъуын ацагъта. 
Уæд кæй æмæ цæмæн хъæуынц уыцы мæнгард митæ? Уæдæ нын 
нæ бабызты хабар дæр зоныс. Сапоны фынчы тæппузтау атадысты. 
Паддзахадæй милуантæ æфстау исæм. Стур, зæгъæм, иу минæй 
балхæнæм, паддзахадмæ та йæ минырдæгыл раттæм. Уæд уый та 
кæмæн цы пайда у? Æрмæстдæр Пугачы хуызæттæн. Æмæ нæ 
æппæлгæ уæд та куы нæ кæниккой. Адæмæй худинаг у! 
— Æппæлынц уæ уымæн, æмæ уæ секретарь Бексолтан у. 
Стæй уæ район дæр иннæтæй цауддæр нæу. Раппæлын та иск- 
414 

кæмæй хъæуы. Обком дæр се ’ппæты куыд фауа? Акса-ма, уыцы 
докладтæм Мæскуыйы дæр æркæсынц,—хъавгæ ныхæстæй дзуапп 
лæвæрдта Мурат. 
— Æмæ дæм уый раст кæсы? Стæй сыл Мæскуыйы дæр æп- 
пын æмбудæнтæ нæй? 
— Мæнмæ куыд кæсы, уый цы мары? Мæскуыйы дæр фæнды 
хи равдисын адæмы цæсты. 
— Алыксандр та цы фæзæгъы? 
— Цы хъуамæ зæгъа? Уый дæр обкомы бюройы уæнг у. 
— Æмæ хорз, абон асайдтой, райсом дæр, иннæбон та? Иу- 
ахæмы нæ раргом уыдзысты? 
— Дæумæ гæсгæ, æрмæст ам сайынц? Æнхъæл нæ дæн. 
— Æмæ уæдæ ды дæр газеты гæдыныхæстæ фæфыссыс? 
— Мах кой уал фæуадзæм. Фæлæ-ма зæгъ, адæмæй царв, æх- 
сыр, æйчытæ куы балхæнут, уæд æй хицæнæй бавдисут, æви кол- 
хозыл нымад æрцæуы? 
— Æз дын уæдæ цытæ дзурын? 
— Æмæ ды дæр афтæ бакæкыс? 
— Куыд мын фæзæгъынц, афтæ бакæнын. 
— Ды дæр уæдæ хуыздæр нæ дæ. Уый æнхъæл никуы уыдтæн, 
æмæ Бексолтаны ’мдзæгъдмæ дæ къахфындзтыл кафдзынæ. Сай- 
джытæ, давджытæ! Дыдзæсгæмттæ! Дæ сæрызонд фæцыд, æви?— 
Мураты фæлурсбын цæсгом ныр сырххъулæттæ адардта. 
— Æмæ дзы кæд уыдис зонд та? 
— Чи зоны. Æндæр ма уæдæ исчи афтæ кæны? Паддзахад 
адæмæн дуканитæм царв ауадзы. Сымах æй балхæнут, стæй йæ 
фæстæмæ дуканимæ ауæй кæнут. 
— Дуканийы царв уынгæ дæр нæ фæкæнæм, афтæмæй иу тоннæ 
дыууæ-æртæ бавæййы. 
— Иудзырдæй, паддзахад дуканитæм дæс тоннæйы куы ауадзы, 
уæд уæ цæстфæлдахæн миты руаджы ссæдз, дæс æмæ ссæдз ба- 
вæййынц. Мæскуымæ тел раттынц, афтæ æмæ афтæ, Бексолтан 
æмæ Аслæнбег басгуыхтысты, æмæ нæ адæм царв, дзидза, хъайла 
мерс кæнынц, æхсыры сæхи найынц. Цæстфæлдахджытæ! Ды дæр 
ахæм! 
— Сыстон æмæ ацæуон? 
— Бад! Исты æрхъуыды кæнæм. 
Аслæнбег хъыпп-сыпп нал скодта. 
* * * 
Йæ кæстæр æфсымæр куы аивгъуыдта, уæддæр ма Мурат хъуы- 
дытæ кодта. «Мæ фыд Тæтæри, Знауыр, Аслæнбег кусынц, сæ 
фондз æнгуылдзы хуызæн зонынц, æхсыр цас æрдуцынц, хор 
цас æрзайын кæнынц, уыдæттæ. Мах та сын дзурæм, мах та фыс- 
сæм: уæхиуыл ма æууæндут, мах цы дзурæм, ууыл æууæндут! 
Цымæ цытæ хъуыды кæны афонмæ Ауызби, кæд нæ уый дæр æм- 
бары, уæд? Æмæ куыд не’мбардзæни? Чи зоны, Ауызбийы æгæр 
415 

стауын, чи зоны, æмæ дзы мæхицæн зæды хуызæн аразын. Фæлæ 
никуы бафиппайдтон, Ауызби искуы искæй асайдта, искæмæн фыд- 
былыз сарæзта, уый. Уæдæ мæ фыд Тæтæри дæр афтæ. Зæронд 
большевик Ауызби, æцæгленинон... Партийы рæнхъыты ныр фондз 
æмæ ссæдз азы дæн, уæддæр мæ къахдзæф уый къахдзæфыл 
барын». 
Сабаты изæрæй Мурат æрцыди Тæгæрдонмæ сæ хуыздæр 
кусджытæй иуимæ. 
— Уый та уын Барис,— кæрты дуарæй куыддæр бахызт, афтæ 
хъæлдзæгæй загъта Мурат. Тæтæрийы бинонтæ æхсызгонæй сæм- 
бæлдысты уазæгыл. 
...Хуыцаубоны Мурат, Барис æмæ Аслæнбег бæстон æркастысты 
колхозы пълантæм, правленийы уынаффæтæм, æрзылдысты бы- 
дыртыл, фермæтыл, ныхас кодтой хъугдуцджытимæ. 
— Цалгай литртæ æрдуцут рæстæмбис нымадæй мæй алы 
хъугæй дæр?— Мурат баздæхти хъугдуцджытæй иумæ. 
— Дыууæ сæдæйы бæрц,— дзуапп радта уый. 
— Æмæ уæд афæдзы дæргъы та цас рауайы? 
— Дыууæ мины æмæ дыууæ сæдæмæ ’ввахс. 
— Афтæ чысыл? 
— Мурат, Дзирæтханы хорз зоныс, нæ тæккæ хуыздæр дуц- 
джытæй у,— ныхас йæхимæ райста Аслæнбег,— фæлæ бардæйы 
донæй æхсыр бирæ нæ вæййы. Холлæгтæ нæ фаг кæны. Хор нæм нал 
баззайы,паддзахад æй ассивы. 
Æркастысты бабызты фермæмæ дæр. Хъæуæй дардгомау лæн- 
кауы бын дон уыди цъымарайы хуызæн. Уым ленк кодтой иу 
цалдæр сæдæ бабызы. 
— Уый та уын нæ денджыз æмæ нæ бабызтæ,— загъта Ас- 
лæнбег. 
— Æххæст ма иукъорд карчы дæр æрласут æмæ уын уæ ба- 
бызтыл фæхудой. 
— Разы дæн. Ахæм фермæ, бæргæ, хорз уаид, фæлæ ууыл 
бæстонæй бакусын хъæуы. Мах та йæ талф-тулфæй ацъапп код- 
там,— сдзырдта сæрдар.— Иу-дыууæ сæдæ мины йыл уæддæр 
бахардз кæн, уæд дзы, чи зоны, исты рауаид. Дæлæ уым,— йæ 
къухæй ацамыдта Аслæнбег,— лæнкауы кæрон саразын хъæуы фи- 
дар донмарæн. Ноджыдæр иу чысыл цæрæн хæдзар. Сæйрагдæр 
та — холлæгтæ, холлæгтæ... 
Дыккаг райсом Мурат ацыди горæтмæ. Барис та, Мураты фæ- 
дзæхстмæ гæсгæ, баззади фондз боны æмгъуыдмæ районы. Фæ- 
зылдис колхозтыл, ныхас кодта Бексолтанимæ дæр. 
Тæгæрдонæй куы ссыди, уæд Муратимæ æрмæгыл фæкуыстой 
æртæ боны дæргъы, æмæ статья, сæхимæ гæсгæ, карз рауади, 
Загътой: кæд дзургæ, уæд дзургæ, кæд фысгæ, уæд фысгæ, кæд 
тох, уæд тох! Æндæр хатгай ныффыссæм, æмæ зын бамбарæн вæй- 
йы, кæцырдæм хæцæм æмæ цæуыл тох кæнæм, уый. Æвæццæгæн, 
нæ фыдæбоны фаг уæз дæр уымæн нæй. Мурат газеты бæрнон сек- 
ретарæн бамбарын кодта, цæмæй æрмæг раттаид редколлегийы 
416 

уæнгтæм бакæсынмæ. Æмæ уыдон редакторы кабинеты даргъ 
стъолы уæлхъус куы рабадтысты, уæд Мурат сдзырдта: 
— Алчидæр нæ хъуамæ зæгъа йæ хъуыды статьяйы фæдыл. 
— Мæ зæрдæмæ цæуы,— загъта Додæбе, пропагандæйы хай- 
ады сæргълæууæг.— Тыхджын фыст у. Бæззы. 
— Уæдæ æз дæр афтæ хъуыды кæнын,— уый та уыди рæстæм- 
бискар, къæсхуыр сылгоймаг, советон хайады сæргълæууæг.— 
Адæмы зæрдæмæ фæцæудзæни. 
Иукъордæй ма рахæцыдысты статьяйы фарс. 
Сафар, оргæнты кæддæры кусæг, ныр та партион хайады сæргъ- 
лæууæг æлхынцъæрфыгæй бадти, нæ тагъд кодта йæ хъуыды 
зæгъынмæ. Æрæджиау сыстад æмæ, йæ ныхасы рæстдзинадыл 
мисхалы бæрц дæр гуырысхо чи нæ фæкæны, ахæм адæймагау 
райдыдта дзурын: 
— Уæдæ æз та дæн статьяйы ныхмæ. Критикæ критикæ у, 
ам та æргом гуымыдза ныхас цæуы райкомы фыццаг секретары, 
ноджы хъæууон хæдзарады æмæ мелиорацийы министрадты куыс- 
ты фæдыл. 
— Ме’фсымæры тыххæй дæр. 
— Уый дæхи хъуыддаг у,— загъта Сафар æмæ дарддæр код- 
та йæ ныхас:— Статьяйы автортæм уый дæр æгъгъæд нæ фæкасти, 
фæлæ ма дæлгоммæ ныхасæй фæныхылдтой суанг партийы обкомы 
хайадмæ дæр. Уый та æгæр у. Ахæм бар нæм нæй, æмæ партийы 
обкомы критикæ кæнæм. 
— Обкомы ничи критикæ кæны,— сдзырдта Барис.— Цалдæр 
æмбарынгæнæн ныхасы дзы ис. Уый дæр хъæууон хæдзарады 
хайады тыххæй. 
— Æмæ уый обком нæу? Æви уый дæр не’мбарыс? 
Дæс æмæ дыууиссæдзаздзыд Сафар йæ раздæры куысты фæл- 
тæрддзинады руаджы царды бирæ хъуыддæгтæм йе ’мкусджыты 
фылдæр хайæ дæсныдæр уыдис. Хорз хъазыдис шахмæттæй. 
Уæдæ фæскуыст кæнæ улæфæн бон йæ кæстæр æмбæлтты хардзæй 
фынг арæвдз кæнынмæ, нозт ацамал кæнынмæ дæр æй ничи ам- 
былдтаид. 
— Дæу бæрц кæм æмбарын, фæлæ обком обком у, хайад та 
хайад у,— дзуапп радта Барис. 
Мурат хъуыста быцæугæнджытæм, æмбæрста: æрмæджы фæ- 
дыл бирæ ныхæстæ рауайдзæн. Фæлæ уæдæ æндæр цы чындæуа? 
Йе’фсымæры кой дæр дзы ис. Уый дæр фауæм. Ноджы иннæтæй 
тыхджындæр. Æмæ статья чи кæса, уыдон нæ бамбардзысты, ме’ 
фсымæрæн знаг кæй нæ дæн, уый? Бæргæ, куы нæ уаид ахæм 
статья. Фæлæ æндæрхуызон дзурæн нæй. Былсæрдæн ныхæстæ 
кæнын мæ бон нæу. Мурат сыстад: 
— Статьяйы æцæг дæр карз ныхас цæуы ахсджиаг хъуыд- 
дæгты тыххæй. Бирæ хъæндзинæдтæ ис нæ хъæууон хæдзарады. 
Ноджы сайæн митæ. Каед искæйы афтæ фæнды, ома район сайы 
æмæ мах дæр сайæм, зæгъгæ, уæд рæдийы. Æгъгъæд у! Уый 
уын мæ хъуыды. 
27 Куырды фырт 
417 

— Æмæ æниу кæй хъæуы, бæрæг бæлвырд ныхас кæм нæ уа, 
ахæм æрмæг?— загъта ма Додæбе дæр. 
Ноджыдæр ма райхъуысти кæйдæр ныхас: 
— Мыхуыр кæнинаг у. 
— Æз мæ хъуыды нæ ивын. Рæдийут,— æлхынцъæрфыгæй 
сдзырдта Сафар. Кæддæр æдастдзинады оргæнты Бексолтанимæ 
иумæ тох кодтой «адæмы знæгтимæ» æмæ ма абон дæр кæрæдзи- 
мæ хъарм зæрдæ дардтой. 
— Æмбарæм дæ, Сафар. Райсом, мыййаг, карз ныхас куы 
рауайа статьяйы фæдыл, уæд та ды зæгъдзынæ: æз ныхмæ уыд-г 
тæн. Статья ныммыхуыр кæнæм чи зæгъы, уыдон-ма сæ къухтæ 
сдарæнт,— ныхас балхынцъ кодта Мурат. 
Сафарæй фæстæмæ иууылдæр сæ къухтæ сдардтой. 
* * * 
Статья газеты рацыди, æмæ Тæгæрдоны сæрмæ арв гæрæхтæ 
кæнын райдыдта. Базмæлыдысты райкомы. Обкомы дæр. Æрмæст 
Муратæй дзуапп агурæг нæ уыди. Куыд ничи мæм дзуры, зæгъгæ, 
хинымæры дис кодта. Уæвгæ та Амырхан Муратмæ æнæвгъау 
смæсты æмæ хъуыды кодта, Бексолтаны партийы обкомы хай- 
ады сæргълæууæджы бынатмæ рæхджыдæр цы хуызы раива, 
ууыл. Тагъд кодта, иуæй, уымæн, æмæ хайад уыдис æнæхицау, 
иннæмæй та Амырханы хъуыди Алыксандры чъылдыммæ зæрдæ- 
даргæ адæймаг æрæвæрын. 
Статья куы фæзынди, уымæн йæ дыккаг бон Бексолтан партийы 
обкомы балæууыд. Йæ цæстытæй зынджы стъæлфæнтæ схъиуд- 
той, уæддæр йæхиуыл хæцын фæрæзта, афтæмæй Амырханы 
кабинетмæ бацыд. 
— Ацы хъуыддæгтæ иууылдæр фыдæнæн митæ сты. Цæвиттон, 
Мураты фыд æмæ мæ фыд рагæй дæр кæрæдзийы нæ бауарзтой. 
Ноджы ма мах кæддæр иумæ куыстам районы редакцийы. Кæй 
зæгъын æй хъæуы, мæнæн фылдæр æнтыст. Уыйохыл мæм изгард 
рахаста. 
— Нæ мæ уырны, ахæм лыстæг хъуыддæгты тыххæй ахæм 
гуымыдза статья ныффыстæуа уый. 
— Хиваст æмæ æбузныг адæймаг у. Иухатт та Алыксан- 
дрыл ныффыста. Уый та йын бирæ дзæбæхтæ фæци. Фыдзыкъуыр 
у... Махæн смаст кæныны тыххæй ма йе ’фсымæрыл дæр нæ баца- 
уæрста. 
«Чи зоны, афтæ дæр уа»,— ахъуыды кодта Амырхан. 
— Редакторæн йæ рохтæ æрбалвасинаг сты. 
— Уый дæр алкæйы зæрдæмæ нæ фæцæудзæни. Сомбон ахæм 
хъуыддæгты тыххæй ныхас куы рауайа, уæд æнцонтæй нæхи не 
сраст кæндзыстæм. 
— Дæу куыд фæнды, афтæ,— дзырдта Бексолтан.— Æрмæст... 
Иу хъуыддаг ма дын радзурдзынæн. Чи зоны, æмæ ныхасы аккаг 
дæр нæу. Цæмæй йæ ’мбарай, уый тыххæй. Цæвиттон, мæ биной- 
418 

наг Мисурæт кæддæр ацы лæппуимæ иу скъолайы ахуыр кодтой. 
Лæппу, дам, æй курынвæнд кодта. Æз та сын ницы ’мбæрстон. 
Чызджы бинонтæм минæвар барвыстон, æмæ йæ ’рхастам. Иу- 
дзырдæй, лæппу фæфыдæнхъæл,— мæстæлгъæд худт бакодта Бек- 
солтан æмæ фæрсæгау бакаст Амырханмæ. 
«Редактор, чи зоны, æцæгдæр фыдæх у Бексолтанмæ,— хъуы- 
ды кодта Амырхан.— Чи зоны, йе ’фсымæр дæр фыдæнæн ба- 
кодта ахæм митæ. Фæлæ статья æргом факттыл дзуры. Æмæ 
уыдоныл обкомы бюройы тæрхон кæнын куы райдайæм, уæд чи 
хом зæгъдзæни, чи — фых. Афтæмæй та Бексолтаны хайады 
хицауæй æвæрæм. Æмæ кæд ахæм статьяйы фыдæй райкомы фыц- 
цаг секретары йæ куыстæй исын нæ хъæуы, уæддæр æй обкоммæ 
сивын дæр цас аив хъуыддаг у?» 
— Статьяйыл уæхæдæг æртæрхон кæнут. Зондджын уынаф- 
фæ рахæссут, æмæ ма дæ æппæлгæ дæр ракæндзыстæм... Стæй... 
Стæй та дæ обкоммæ раивдзыстæм, 
* * * 
Обкомы фыццаг секретармæ уыдис æмбырд æнæниздзинад 
хъахъхъæныны фæдыл. Мураты дæр æрбахуыдтой. Æмæ æмбырды 
фæстæ адæм куы ацыдысты, уæд Амырханмæ баздæхти. 
— Тæгæрдоны тыххæй статьяйыл обкомы бюро куы ’ртæрхон 
кæнид, уæд хорз бакæнид. Цы фæкттæ дзы ис, уыдон æгæр уæззау 
сты, ноджы тынгдæр хауынц Бексолтанмæ. 
Фыццаг секретарь фæллад хъæлæсы уагæй загъта: 
— Æрбад-ма. Ауынаффæ кæнæм... 
— Бузныг,— Мурат æрбадти. 
— Ды, кæй зæгъын æй хъæуы, раст дæ. Худинаг кæнынц сæ- 
хи дæр æмæ республикæйы дæр. Мах стæм критикæйы фарс,— 
секретарь иуцасдæр ахъус, редактормæ фæлмас цæстæнгасæй 
кæсгæйæ,— фæлæ Бексолтаны дæр... Адæймаг куы фæкæла, уæд æй 
бынтон былæй æппарьш раст нæу. 
— Æгæр арæх нæ фæкæл-фæкæл кæны? 
— Стæй уæд,— Амырхан та цыма Мураты ныхæстæ нæ фе- 
хъуыста.уыйау дзырдта дарддæр.— Тазеты ныхас цæуы де’фсы- 
мæрыл дæр. Махæн уый дæр хъуыдыйаг у. Бæстондæр асагъæс 
кæнын хъуыд ахæм æрмæг ныммыхуыр кæныныл... Де’фсымæр 
исты æфхæрды руаджы аирвæздзæни, зæгъдзыстæм райкомæн. 
Бексолтанæн та, æвæццæгæн, йæ бынат раивын хъæуы.— Фыццаг 
ныхъхъус, цыма ныртæккæ цы хъуыды загъта, уый йæ сæрмæ 
абон æрцыди. Стæй уæд æбæлвырд хъæлæсы уагæй йæ ныхас 
кодта дарддæр:— Нæ зонын, цы йын бакæнæм... Ахæм фæндон 
æрбацыд, зæгъгæ, дам, æй уæд та обкомы исты хайады сæргълæу- 
уæгæй сæвæрæм. Дæумæ та куыд кæсы? 
Мурат бамбæрста: статьяйыл æртæрхон кæнын сæ фæсонæр- 
хæджы дæр нæй. Уæдæ дзы хъæугæ хатдзæгтæ дæр не скæндзы- 
сты. Ам дæр та дыдзæсгом æмæ цæстфæлдахæн митæ. Йемæ 
419 

та æфсонæн уынаффæ кæнынц. Хорз æрхъуыды кодтой. Ницы 
зæгъæн ис. Æмæ уый дæр йæхи ницымбарæг скæндзæн. 
— Уæдæ... Адæймаг цас арæхдæр кæла, уый бæрц ын фылдæр 
æххуыс кæнын хъæуы. 
Фыццаг Муратмæ афтæ ныккасти, цыма Бексолтаны хъысмæт 
æцæгдæр уымæй аразгæ уыд, фæлæ йын йæ дзуапп фæхъыг æмæ 
йæ цæсгом ныттар, йæ бæзджын æрфгуытæ алхынцъ сты. Уæддæр 
ма сабыр хъæлæсы уагæй сдзырдта: 
— Уæдæ баныхас кодтам,— Амырхан бамбарын кодта, уынаф- 
фæгонд кæй фесты, уый. 
Обкомы æнæрадон бюройы тæрхонмæ хаст æрцыди дыууæ 
фарстайы: Бексолтаны хайады сæргълæууæгæй сæвæрын æмæ 
Тæгæрдоны райкомæй фыццаг секретарæй ныры дыккаг секретарь 
Тузары сфидар кæнын. Æмæ кæд Алыксандр ныхмæ уыдис дыууæ 
фарстайы тыххæй дæр, уæддæр сыл бюройы иннæ уæнгтæ схъæлæс 
кодтой. 
* * * 
Бексолтан горæты хуызæнæн нæма æрбынæттон. Йæ фате- 
рæй дæр йæ зæрдæ нæ рухс кодта — дæлæмæ дæр æмæ уæлæмæ 
дæр — æртæ ницæййаг къуымы ногарæзт фондзуæладзыгоны. 
Уымæ гæсгæ-иу Тæгæрдонмæ, йæ мад æмæ йæ фыды фæрныг хæ- 
дзармæ, арæх фæзынди. Мæнæ та абон дæр, хуыцаубоны, сæхи- 
мæ балæууыд. Астæуæй уæлæмæ йæхи сбæгънæг кодта, афтæмæй 
сæ дыргъдоныл зылди. Алы бæласы бын дæр-иу афæстиат, афæл- 
гæсыд-иу ыл. Бæлæсты уындæй куы бафсæст, уæд æнгузы бын 
хъæдын сынтæгыл йæхи уæлгоммæ æруагъта, чысыл раздæр ыл йæ 
мад Фаризæт цы гобан райтыдта, ууыл. Хъуыдыты аныгъуылд. 
Йæ ног куыст æй ницанæбæрæг æндæвта. Йæ хицау Алыксандр 
у. Районы йæм фылдæр бартæ уыди: иууылдæр Бексолтаны уы- 
наффæмæ æнхъæлмæ кастысты, ныр та фылдæр гæххæттытимæ 
архайы. Йæ хайады æрмæст фынддæс адæймаджы и. Раджы 
кæддæр иу зондджын лæг раст загъта: горæты дыккаг уæвыны 
бæсты, фæлтау хъæуы фыццаг у. 
Фæлæ иубон Амырханимæ се ’хсæн цы ныхас рауад, йæ зæр- 
дæ ууыл дары. Уый йын худæндзастæй афтæ: «Кус уал, дæхиуыл 
ма ауæрд, бюройы уæнгты цæсты дæр куыд сахадай, афтæ бакæн. 
Цы нæ вæййы, чи зоны, æндæр бынаты дæр бахъæуай. Æз ме 
’рдхæрдты рох нæ кæнын». Уыцы ныхæстæ цы амыдтой, уый 
Бексолтан абон дæр бæлвырдæй нæма ’мбары. Уæвгæ та цыдæртæ 
æнкъары. Æнхъæлдæн, Министрты Советы сæрдар Амырханы 
зæрдæмæ нæ цæуы. Фæлæ... Ахæм ранмæ куы ’рвитой, уæддæр 
обкомы секретартæй искæйы. Алыксандры куыст æмæ митæй дæр 
разы нæу. 
Уыцы хъуыдыты уацарæй нæма феуæгъд, афтæ йæ уæлхъус 
алæууыди Пугач. Бексолтан фестынмæ хъавыд, фæлæ йæ уый 
змæлын дæр не суагъта, йæ цуры сынтæджы тигъыл æрбадт. 
420 

.— Сидзæрæй нæ ныууагътай,— æнкъард æмæ ныллæг хъæлæ- 
сæй райдыдта Пугач æмæ йæ алыварс акасти, кæд сæм, мыййаг, 
исчи хъусы, зæгъгæ. Фæлæ йæ цæст никæуыл æрхæцыд. Æмæ 
уæвгæ кæй хъуамæ федтаид? Дзæрæхмæты егъау дыргъдон уыдис 
дыууæ метры бæрзæндæн фæйнæг æмбондæй æмыр æхгæд.— Райо- 
ны адæм кæуæгау кæнынц, кæуæгау! Æмæ уыдонæн сегасыл хур 
дæр нæ аххæсдзæни, фæлæ æз цы фæуон? Уæвгæ та тынгдæр 
дæуыл хъуыды кæнын. Æрмæст мыздæй цæрæн нæй... О, хæдæ- 
гай, уæле дын цас фидынц, цæ? 
— Дæлейæ чысыл фылдæр,— æнæбарыгомау дзуапп радта 
Бексолтан. 
— Мæнæ æмбисонд! Æзынма, æртæ-цыппар хатты фылдæр!— 
ныддис кодта Пугзч.— Ды та «чысыл фылдæр». Уый дæр ведо- 
мостмæ гæсгæ. Æфтиæгтæм гæсгæ та уыдзæни бирæ къаддæр! 
Æмæ уæд афтæмæй цытæ уыдзыстут? Цæмæй цæрдзыстут? 
— Цыц! Де ’взаг — де знаг. Бæлæстыл дæр хъустæ ис. 
Бексолтан æмбæрста, Пугач кæцырдæм хæцыд, уый. Æрмæст 
мыздæй цæрын зын кæй уыдзæн, уый дæр зыдта. «Ам, районы мæ 
дæлбар уыдысты колхозты сæрдартæ, фермæты хицæуттæ, мæнæ 
мæ фарсмæ чи бады, ахæм Пугачтæ. Уым та чи ис?— фарста 
йæхи.— Ничи. Ног зонгæтæ кæнынæн рæстæг æмæ нервытæ хъæ- 
уы. Пугач та — агургæ ’мæ ’нæаргæ лæггадгæнæг. Техникум фæци, 
институты ахуыр кæны, уæдæ йæ партимæ дæр баластон. Горæты 
æфтиагджын ран куы ’рбынат кæнид, уæд... Цæгирфæлхасцæдисы 
сæрдар ма ме ’рдхорд цæмæн у?» Æмæ Пугачæн дзуапп радта: 
— Æз дæр, мæ мард фен, æппынæдзух дæуыл хъуыды кæнын. 
Зæгъын, цытæ кæндзынæ æнæ мæн, чи.дæ бамбардзæн? Уæвгæ 
дыл уырдыгæй дæр мæ арм дардзынæн, фæлæ дын мæ цæсты раз 
æнцондæр уаид. Æмæ бацархайдзынæн. 
Пугач дæр йæхинымæры тæрхæттæ кодта. «Æнæ ме ’ххуысæй, 
ай-гъай, нæ фæцæрдзæн. Йæ мызды капеччытæ йын Меретханы 
фаг дæр не сты. Уæд йæ бинонтæ та? Æниу йæ уазджытæ, 
кæнæ йæ уæле уыцы хицæуттæн лæвæрттæ та? Кæд Дзæрæхмæты 
æвæрæнтыл йæ зæрдæ дары? Æмæ уымæй дæр Хуыцауы дзæгъæлы 
ницы рантысдзæн, æнхъæлмæ куы нæ кæса, уæд. Æз ам куы баз- 
зайон, уæддæр мæ Дзæрæхмæты хæдзармæ уый бæрц нал равдæл- 
дзæн. Æндæр хицæуттæ мын ис. Фæлæ мæ уырны: йæ фæдыл.мæ 
аласдзæни горæтмæ. Ныр та уал ын йæ былтæ айсæрдон». Пугач 
йæ ’хцадонæй дæсгай тумантæ иудзæвгар сласта æмæ сæ Бексолта- 
ны дзыппы нытътъыста: 
— Цалдæр ницæййаг капеччы. Истæмæн дæ куы бахъæуой. 
— Бузныг,— загъта Бексолтан. 
Уæдмæ Фаризæты сихор дæр сцæттæ, æмæ сæм фæдзырдта хæ- 
дзармæ. 
Минасы фæстæ Бексолтаны зæрдæ Меретханмæ ахсайдта. 
Æмæ йын фадат дæр фæцис. Йæ изæр схæсдзæн уымæ. Ах- 
сæвбонмæ йæм фæуыдзæни, райсом та Мисурæтæн зæгъдзæни, 
Тæгæрдоны уыдтæн, зæгъгæ. 
421 

* * * 
— Статьяйы фæдыл газетæн хуызæнæн дзуапп дæр ничи рад- 
та,— дзырдта Мурат Алыксандрæн.— Ноджы æрмæст уыцы рай- 
оны нæй ахæм уавæр. Газеты æрмæгыл обкомы бюройы æртæрхон 
кæнын хъуыд. Иу хатт хъуамæ исчи хъæрæй зæгъа: «Æгъгъæд 
у! Мауал сайут! Кæй сайæм? Нæхи! Æмæ кæдмæ сайдзыстæм? 
Обкомы секретарь лæмбынæг хъуыста Муратмæ æмæ дзурæгыл 
хъуыдытæ кодта. Йæ разы бадти фæлурс, фæллад адæймаг. Йæ 
сæры хилтылхалас æрбадт, йæ къæмисæнтæ урс-урсид адардтой. 
Мæнгæн нæ фæзæгъынц: «Гайлаг родæй бæрæг вæййы». Æры- 
гонæй дæр ахæм æргомдзырд уыдис. 
— Алыксандр, иу бæллæх у, гыццыл бынаты бадæг сайæн 
митæ куы фæкæны, уæд. Сæдæ кæнæ та мин бæллæхы у, стыр бы- 
наты чи фæбады, адæмæн фæзминаг чи хъуамæ уа, уый куы фæ- 
сайы, уæд! 
Алыксандрæн æнцон ныхасгæнæн нæ уыди Муратимæ. Ста- 
тьяйыл обкомы бюро куы ’ртæрхон кодтаид, уый йæхи дæр фæнды- 
ди, фæлæ Амырхан не сразы. Йæ уæле чи бадт, уый митæ фауын 
та, йæ дæлбар чи уыд, уыимæ ныхас кæнгæйæ, Алыксандр аи- 
выл нæ нымадта. 
— Æмæ уæдæ Бексолтан обкомы хайады хицау кæй сси, уый 
дæр дæм раст кæсы?— фарста Мурат.— Науæд Тузар та? Ныр 
та уый уыдзæни фыццаг секретарь Тæгæрдоны? 
— Æнæаипп, æнæсахъат адæймаг нæй. Куыд дзурынц, аф- 
тæмæй Бексолтан сæрæн у, æмæ, æвæццæгæн, обкомы бюро нæ 
фæрæдыд, ардæм æй кæй ракодта, уымæй. Уæдæ Тузары хабар 
дæр афтæ.— Алыксандр та ацы хатт дæр бамбæхста йæ æцæг 
хъуыдытæ. 
— Акса-ма... Сæрæн... Æвæццæгæн... Нæ фæрæдЫд... Был- 
дауæн ныхæстæ! Цыма Бексолтаны фыццаг бон зоныс. Хатыр ба- 
кæн. Мæ уарзон хистæр дæ. Бирæ дзæбæхтæ мын фæдæ. Фæлæ дæ 
ныхæстæ мæ зæрдæмæ нæ цæуынц. 
* * * 
Бексолтан районы.. Пугачæн йæ партион хъуыддæгтæ. куы 
арæзта, уæд ын бауынаффæ кодта, цæмæй йæ документты ныффы- 
стаид Гæбæзаты Сахълæуы фырт Хайлойы бæсты Гæбæзаты 
Харитон Степаны фырт. Уый фæстæ йæ паспорт аивын кодта 
æмæ йын уым дæр ныффыстой йæ ног ном æмæ фыды ном. 
Æмæ фæлхасады Цæгирцæдисы сæрдар егъау промтоварон ба- 
зæйы кусджыты куы ’рæмбырд кодта, уæд загъта: 
— Абонæй фæстæмæ уæ хицау уыдзæни Гæбæзаты Степаны 
фырт Харитон. Каст фæци базарадон техникум. Ахуыр кæны база- 
радбн институты æртыккæгæм курсы! У партийы уæнг. 
Пугачæн, рæдыды комы æхсæмбал, Харитон Степаны фыр- 
тæн æнæ зонгæ нæ уыди ацы базæ. Ардыгæй Тæгæрдонмæ алы- 
422 

хуызон товартæ бирæ фемпъыхта. Йæ кусджытæй кæйдæртимæ 
лымæн дæр уыдис, районмæ-иу цы зынарæн товартæ ласта, 
уыдонæй-иу кæмæн фæхай кодта, ахæмтимæ. Цыбырдзырдæй, зыд- 
та, чи сæ цы мигæнæг уыд, уый, æмæ йын семæ æнцон архайæн 
уыди. 
Районы Бексолтанимæ кусгæйæ сахуыр, йæхи кæимæ куыд 
дарын хъæуы, ууыл. Кæмдæриддæр фыццаг чи уа, сæйрагдæр 
бынаты чи бада, уый зæрдæ балхæнын зон, æндæр иннæтæ уый 
бæрц тыхстаг нæ вæййынц. 
* * * 
Кларæйæн цы фатер радтой, уым уыди дыууæ къаннæг уаты. 
Цыдæр капеччытæ бамбырд кодта æмæ балхæдта сынтæг, диван, 
тæрс фæйнæджытæй конд скъаппытæ, иу — уæлæдарæсæн, иннæ— 
хæдзары дзаумæттæн. 
Муратик Мæскуыйæ куы ссыди (фаронæй нырмæ уым универ- 
ситеты ахуыр кодта йæ мады дæсныйадыл), уæд иу. сæрдыгон 
. изæр æрбахуыдта Мурат æмæ Залиханы. Уазджыты фæзындмæ 
цæттæ уыдысты æмбисонды хъæбынтæ æрыскъæфтимæ. Сфыхта 
зокъотæ æхсырысæртимæ — ахæм хæринаг кæнын та Ростовы 
базыдта. 
— Мард дæр сæм нæ фæлæудзæни дæ хъæбынтæм. Иннæ- 
ахæм — зокъотæ!— Мурат бадтис йе ’мномы фарсмæ æмæ йын 
йæ тæбæгъы æвæрдта кадавар минасæй. 
— Зокъодзуан-иу арæх цыдыстæм... Мæ мойæн æндæр мацы 
ратт,— дзырдта Кларæ æфсæрмдзастæй æмæ, зылынджынау, йæ 
мидбылты бахудт. 
— О, хæдæгай, дæ мой цы кодта, цы? — бафарста Залихан. 
— Цы фæкæнынц? Доны бынты цæуæг лодкæйы службæ 
кодта... фæдæлдон сты. Муратичы дæр йæ фыды ахуырад райсын 
фæндыд, фæлæ æз не сразы д&н. Тæссаг у. «Гъы, мæ мой зокъотæ 
уарзта ,— йæхи æфхæрынмæ фæци Кларæ.— Цымæ аргъæуттæ 
кæдмæ кæндзынæ, юстицийы кæстæр слестгæнæг? Иуахæмы дæхи 
фæхъæбатыр кæн. Басæтт, цы уыдис, ууыл, æмæ ахицæн уа. 
Науæд та зæгъ: уыдис мын мой, æмæ ахицæн стæм. Æндæр æр- 
хъуыды кодтон. таурæгъ! Мæ мой — хæстон моряк. Кæдмæ цæу- 
дзынæн мæхи сфæлдыст гамхуды бын? Ирæтты ’хсæн кæй цæрын, 
уый мæ цæмæн æрбайрох вæййы?» 
Залихан Мураты ныхæстæм гæсгæ цыдæртæ зыдта Кларæйы 
цардæй. Ныр ын йæ лæппумæ, стæй йæ фатеры мæгуыргомау 
рæвдзытæм куы ’ркаст, уæд хинымæр загъта: «Лæгæй дæхи 
сайыс. Дæ хъыбыл, æвæццæгæн, дзæгъæлзад у». Фæлæ ма уæддæр 
сдзырдта: 
— Пенси хъуамæ дзæбæх исай. 
Кларæ фæтыхст æмæ та. йæхимæ рамæсты, уазджытæ æр- 
бахоныны хъуыды йæм кæй фæзынд, уый фæдыл. «Мæ уавæры 
чи бахауы, ахæм адæймаг-иу хъуамæ йæ куыдзы бон зонид». 
423 

— Нæ фаг сты,— дзуапп члæвæрдта Кларæ, фæлæ Залихан- 
мæ комкоммæ бакæсын йæ цæсгом нæ бахъæцыд. 
«Лæхур, лæхур»,— загъта хинымæры Залихан дæр. 
Кларæ ныронг Муратмæ гæсгæ хæлары цæстæй касти Зали- 
ханмæ. Ныр æм фæхæрам. Сылгоймаджы зæрдæ æнцон ракъа- 
хæн у, йае маст та æрæгмæ тайы. Залиханы зæрдæ дæр нæ ба- 
рухс и сæ фысымæй. Иуæй йæм хæлæг кодта, уымæн æмæ уыди йæ- 
хицæй уындджындæр, кондджындæр... Залиханæн зын уыди, 
Муратимæ хæлæрттæ кæй сты,уый дæр. Фæлæ йе ’рбацыдыл фæс- 
мон нæ фæкодта: Кларæйы цардмæ, миддунемæ дуары зыхъхъы- 
рæй бакасти, йæ æгадгæнæг митæй йын цыдæртæ раиртæста. 
«Науæд мын йæхи спрокурор кодта! Æгъдæуттæ æмæ закъонты 
сæрыл хæцæг!» 
Мурат йæхинымæры мæсты кодта йæ бинойнагмæ — къахæн 
ныхæстæ кæнын уый райдыдта. Йæ сахатмæ æркаст, йæ бынатæй 
сыстад æмæ загъта: 
— Хъæмæ цæуын афон у. 
Дыууæ сылгоймаджы дæр сыстадысты. 
— Дæ минас бирæ,— раарфæ кодта Залихан.— Цыма иу 
мадæй райгуыргæ хойыл сæмбæлдтæн... Афтæ æхцон мын уыди... 
Кларæ дæр дзы хæсджынæй нæ баззад. 
— Æниу мæнæй цы зæгъыс. Фæзын та-иу нæм. Тынг æхсызгон 
мын уыдзæни. 
— Ды дæр нæ бабæрæг кæн... Муратикимæ. 
— Бузныг. 
* * * 
Фæскуыст Кларæ горæты универмаджы дуармæ хæрхæмбæлд 
фæци Мисурæтыл. 
— Дæ изæр хорз!— салам радта Кларæ. 
— Кæй изæр у, уый хорзæх дæ уæд!— Мисурæт фæрсæгау 
касти рæсугъд сылгоймагмæ. 
— Мисурæт нæ дæ?— Кларæ фæдызæрдыг, кæд, мыййаг, 
фæрæдыдтæн, зæгъгæ. 
— Уый дæн, бæгуыдæр. Ды та? Кларæ ма у? 
— Афтæ мæ хонынц. • 
— Кларæ! Акса-ма! Кæй дыл фембæлдтæн! Куыд æхсызгон 
мын у! 
Кларæ Мисурæтыл аивæй йæ цæст æрхаста: йæ разы лæууы- 
ди бæрзондгомау къæсхуыртæ хæрзарæзт сылгоймаг, æрмæст йæ 
сау-сауид стыр цæстытæ уыдысты æнкъард æмæ фæлладхыз... 
— Куыдтæ цæрыс? Дæ уындмæ рагæй бæллыдтæн. 
— Уæдæ-ма цом, нæ мæгуыр къуым нын бабæрæг кæн. 
Мисурæт исдуг джискъусыл фæци, фæлæ Кларæйы хабæрттæм 
хъусæггаг ныхæстæй рагæй дæр цымыдис уыд æмæ араст йемæ. 
Дыууæ сахаты бæрц фæбадтысты сылгоймæгтæ фæрсæй-фæр- 
стæм, æрæмысыдысты сæ сидзæры бонтæ, сæ иумæйаг зонгæты: 
424 

бирæ хъуыддæгты тыххæй сæм æмхуызон хъуыдытæ разынди, 
æмæ сын уый цырен кодта сæ цин. Кларæ ницы загъта Бексолтаны 
тыххæй; уый нæ, фæлæ ма йæхи афтæ дардта, цыма йæ зонгæ дæр 
нæ кæны. Æрмæст иуахæмы Мисурæт йæхæдæг йæ мойы кой 
куы ракодта, уæд ын дзуапп радта: 
— Кæддæр цыма редакцийы дæр куыста... 
— Обкоммæ йæ сивтой. Фатер ын фæцагуырдтой æмæ зæрдæ- 
мæдзæугæ не ссардтой. Ныр кæй аразынц, ахæм хæдзары уал 
æртæ уаты райстам. Бексолтан хъæумæ цæуаг у. Йæ ныййарджы- 
тыл æрхъæцмæ нæ лæууы. Ноджы сывæллæттæ дæр уым арæх 
вæййынц. Æмæ уый дæр баззайы.— Мрсурæт, ай-гъай, не ской 
кодта, йæ мой горæты кусын куы райдыдта, уæдæй нырмæ фыл- 
дæр хатт æхсæвиуат сæ фатеры кæй нæ фæкæны, уый. 
Кларæ та цыдæртæ æрыхъуыста Мисурæты царды хабæрттæй 
æмæ йын йæ ныхæстыл хинымæры бахудтис. Стæй ахъуыды кодта: 
«Æмæ мæхæдæг та? Бексолтаны дæр куынæуал зонын. Науæд 
ибон Залиханы къахæн фæрстытæн та цавæр æдылы дзуаппытæ 
лæвæрдтон? Сылгоймагæн цæргæ-цæрæнбонты йæ уавæр ахæм 
у — цыфæнды æнаипп куы уа, уæддæр æй йæхи раст кæнын хъæ- 
уы». 
Уалынмæ дуар æрбахостæуыд. «Мидæмæ рацу» дæр ничи ма 
загъта, афтæмæй Пугач дуарæй йæ сæр æрбадардта. Æмæ хи- 
нымæры чысыл нæ бадис кодта, Мисурæты ам кæй æрбаййæфта, 
ууыл. Ноджы тынгдæр та бадис кодта æмæ йын йæ тъæнгтæ ацагъ- 
та, чысыл фæстæдæр Кларæйы фатермæ Мурат, хицон адæймагау, 
кæй æрбахызтис, уый. 
— О-гъо, æмбисонды уазджытæ! Ме ’мхъæуккæгтæ!— загъта 
Мурат.— Мисурæт, æгас цу!— Стæй та сæрмагондæй баздæхти 
Пугачмæ: — Харитон Степанович! Куыдтæ мын цæрыс? Басгуых- 
тæ, фехъуыстон... — Æмæ Пугачы дзуаппмæ æнхъæлмæ дæр нæ 
бакаст, стæй йæ, уæвгæ, хъæугæ дæр ницæмæн кодта, афтæмæй 
æнæвдæлонхуызæй сдзырдта:— Кларæ, аууилинаг дæм ницы ра- 
зынид? Фыр æххормагæй мæ цъæхбыл куы аныхъуырон, уымæй 
тас* у. 
Мисурæт бахæлæг кодта Кларæмæ, Мурат йемæ йæхи афтæ 
хуымæтæг кæй дардта, уый фæдыл. Æрмæст йæзæрдæйы уаг ницæ- 
мæй равдыста. 
Пугач та фырмæстæй сдзурынхъом дæр нал уыд æмæ йæм 
ацæуыны фæнд дæр фæзынди, фæлæ йæхиуыл фæхæцыди, «Мæ 
рæсугъд прокуроры æнцонтæй никæмæн ратдзынæн». Æмæ хицо- 
нау диваныл йæхи фæстæуæз ауагъта, цыма ардыгæй райсоммæ 
дæр афтæ бадынвæнд кодта, уыйау... 
* * * 
Цалдæр боны фæстæ Мурат уыдис Алыксандрмæ. Хъуыд- 
дæгты фæдыл ныхасгонд куы фесты, уæд æй обкомы секретарь ба- 
фарста: 
425 

— Зæгъ-ма, дæ хорзæхæй, Кларæйы хорз зоныс7 
— Æмæ-гъа, зонын æй... 
Алыксандр иуцасдæр ахъус, стæй та сдзырдта: 
— Йæхи такуыд дары? Зæрдæхсаинаг ницы ис йæ миты? 
— Ницы бафиппайдтон. Хуымæтæджы мæ нг фæрсдзынæ? 
— Нæ, афтæ, æнæуи... Иудзырдæй мæ йæ зонын фæнды. Цы 
нæ вæййы, æндæр куысты нæ йæ сæр куы бахъæуа. Мацы-иу 
ын зæгъ. 
Мурат нæ банкъардта, Алыксандр æй къахгæ кæй кодта, уый. 
Обкоммæ чидæр ныффыста, зæгъгæ, дам, Мурат арæх вæййы Кла- 
рæйы фатеры æмæ, хæйрæг йæ зонæг, цы дзы фæкусы. Ноджы, 
дам, ма дзы вæййы Бексолтаны бинойнаг Мисурæт дæр. Алык- 
сандр æргомæй зæгъинаг уыди йæ хъуыды, фæлæ Муратæн нæдæр 
йæ дзуаппыты, нæдæр йæ цæсгомыл дызæрдыггагæй ницы бафип- 
пайдта æмæ йæ ныхас ууыл ахицæн. 
Рацыди ма цасдæр рæстæг. Мурат та иубон фембæлд Кла- 
рæйыл. Залихан йæ сывæллон æмæ йæ мадимæ ацыди денджызы 
былмæ. Æмæ йын Кларæ «махмæ цом». куы загъта, уæд æнæуæл- 
дай ракæ-бакæйæ сразы.Фæбадтысты, фæныхæстæ кодтой. Дзæу- 
джыхъæуы телеуынынад фæллойгæнджыты курдиаттæм гæсгæ лæ- 
вæрдта концерт, уымæ фæкастысты. Æнафоны Мурат сæхимæ ра- 
цыди. Цалдæр боны фæстæ та партийы обкомы фæзынди гæх- 
хæтт, зæгъгæ, дам, Мурат чъизи митæ кæны: йæхицæн бинонтæ, 
афтæмæй адæмы устытыл зилы. Писмо фыст уыди Кларæйы сыхæг- 
ты номæй. 
Алыксандр Муратмæ фæсидти æмæ йæм фыстæг радта. Уый йæ 
бакасти æмæ йæ фæстæмæ Алыксандры раз æрæвæрдта. 
— Куыд дæм кæсы?— бафарста секретарь. 
— Мæнмæ — никуыд. 
— Æргом-ма зæгъ, Кларæимæ уе ’хсæн исты.ис? 
— Хатыр бакæн, фæлæ æз дæ бынаты ахæм фарста нæ рат- 
таин. Кæд мæ ныронг уый бæрц нæ зоныс, уæд ма нæ ныхасы 
сæр цæуыл у? . . 
Алыксандр фефсæрмы. Фæхъус и, стæй та сдзырдта: 
— Уæдæ иухатт та Мæскуымæ Мисурæтимæ иумæ цæмæн 
ацыдыстут? 
— Уый тыххæй Мисурæтæн йæхи бафæрс. 
— Ома? 
— Уый мемæ цæмæн ацыди? 
. — Цæмæн? 
— Йæхæдæг уын æй зæгъдзæни, кæд уæ йæ зонын афтæ æх- 
сызгон бахъуыд, уæд. 
— Уæддæр... 
— Цы уæддæр? Æз цыдтæн Мæскуымæ. Æмбырдмæ. Мису- 
рæт Мæскуымæ цæуы, уый мæ фæсонæрхæджы дæр нæ уыди. 
Поезды йыл сæмбæлдтæн. Уый размæ йæ цалдæр азы уынгæ дæр 
нал фæкодтон. Куыд бамбæрстон, афтæмæй уый та цыдис йæ хомæ. 
426 

— Уæдæ махмæ та ахæм ныхас æрбахæццæ, цыма сымах 
Мисурæтимæ дзырд бакодтат... 
— Дзæгъæл дзæнгæда дæр уæм чысыл нæ хæццæ кæны... 
Мурат æрмæстдæр иу адæймагыл гуырысхо кодта. Уый уыдис 
Пугач. «Чи зоны, Мисурæты поездмæ куы сласта, уæд мæ федта... 
Стæй уæд Кларæмæ та цы смидæг вæййы? Ау„ Кларæйæн ахæм 
ницæййагмæ йæ зæрдæ æхсайа? Æмæ уый дæр фод афтæ. Сыгъд 
ссæуæд Пугачыл дæр æмæ йæ зондамонæг Бексолтаныл дæр. 
фæлæ Алыксандр æмæ Амырханæн æндæр куыст нæй, æви? Да- 
вæг, сайæг æмæ магусайæ нæ хъусты онг куы сыстæм?» 
* * * 
— Куыд цæуы дæ цард?— фарста Бексолтан Пугачы. 
— Дæ руаджы Хуыцаумæ кувын... 
— Арæхстгай архай. Дæхи хъахъхъæн, дæ кусджытæй макæ- 
уыл æууæнд. 
— Дæ фæдзæхстытæ æдзухдæр мæ зæрдыл дарын. 
— Гъемæ дæ цæрæнбон бирæ. Дæ хъуыддæгтæ дæхи фæндиаг,- 
дзырдта Бексолтан.— Мæ фæндиаг куы уой, уæддæр цардæй 
тъæпп хаудзынæ. 
Изæрырдæм та Пугач фæзынди Бекслтаны хæдзары. Иу пупуат 
сау пъартфелы æрбахаста еугæфы банкæтæ, зынаргъ къалбас,. 
нæлхæ æмæ иу-цалдæр килæйы роды фыд. Цыма йыл сæрмагонд 
хæсæвæрд ис, уыйау афтæ бакæны алы сабаты дæр. Исты ахсджиаг 
товартæ куы райсы, уæд фехъусын кæны йе’рдхордæн, 
уый та — кæмæн æй фæхъæуы æмæ фæфæнды, уыдонæн. Афтæ- 
мæй Пугач балымæн хицæуттæ æмæ сæ бинонтæй бирæтимæ. 
Цыбырдзырдæй, йæ уавæрæй хъæстаг нæ уыди: æнтысти йын. 
Йæ бастдзинæдтæ ахæццæ сты суанг Тифлис æмæ Ереванмæ, 
Мæскуы æмæ Ленинградмæ, Киев æмæ Ташкентмæ... 
Абон та йæм дунейы товартæ æрбаппæрстой. Гæххæттыл сæ 
дуканитыл байуæрста, фæлæ уырдæм се’мбис дæр нæ бахауд. 
Кæй ныууагъта, уыдонæн сæ иу хай радих кодта, йæ сæргъы чи 
лæууыдис, уыцы хицæуттæн. Сæхи куы нæ бахъæуой, уæддæр 
сын ис æрдхæрдта, зонгæтæ æмæ дзы искæйы зæрдæ балхæндзыстьк 
Адонимæ уыдис Бексолтаны хай дæр. Иннæ дзæвгар хай цыди, кæй 
нæ зыдта, фæлæ йæ хæстæгдæр æххуысгæнæг, базæйы товартæ 
ласæн æхгæд машинæйы шофыр кæуыл æууæндыд, уыдонмæ, 
ома, Беслæны, кæнæ Назраны базармæ, науæд та къухæй - къух- 
мæ. Цастыл сæ уæй кодтой, уый дæр нæ зыдта Пугач — то- 
варты аргъ æм здæхти æнæхъæнæй, ноджы ма уымæй аргъы æртыц- 
цаг хай. 
Фæлæ ацы хатт товартæ афтæ аслам раттинаг нал уыд. 
— Францаг цырыхъхъытæя æмæ италиаг туфлитæн сæ аргъ, 
стæй ма æрдæг мæхицæн! — фидарæй загъта Пугач.— Немыцаг 
пъалтотæ æмæ норкæйæ конд худтæн дæр афтæ. 
427 

— Гъы-гъы!!! Бынтондæр мæ стигъгæ кæныс, æви?— бадис 
кодта гуымыдзахуыз шофыр. 
— Бынтон нæ-астæуæй уæлæмæ, науæд дæ дæ бинойнаг фæли- 
дздзæни,— бахудти Пугач æмæ шофыры уæхск æрхоста.— Уæ- 
дæ куыд хъуамæ кæнон? Æмбаргæ адæймаг куы дæ. Хицæуттæ 
мын бирæ ис, сæхæдæг дæр æмæ сæ зыдыка* устытæ дæр зынаргъ 
дзаумæттæ уарзынц, æхца та сын падзахад уый бæрц нæ фиды. 
Æмæ фæкæсинаг вæййынц. Бамбæрстай? 
Мадзура шофыр æгæр дæр ма æмбæрста йæ хицауы, фæлæ Пу- 
гачы æххуысæй йе’фтиæгтæ бонæй-бон фылдæр кодтой æмæ ных- 
мæ сдзурын йæ ныфс нæ хаста. 
Пугачæн йæхимæ дæр уый бæрц æфтиаг никуы ма хауди. Рай- 
оны кусгæйæ дæр, ай-гъай, мингай сомтæ æвæрдта йæ дзыппы. Фæ- 
лæ уыдон ныры æфтиæгтæн сæ рыджы дæр нæ уыдысты. 
«Æфснайæн кассæйы дæхи номыл бирæ макуы нывæрай! Цар- 
ды цы нæ вæййы,— ахуыр æй кодта Дзæрæхмæт, районы ма 
куы куыста, уæд.— Фæлтау æлхæн исты зынаргъ дзаумæттæ. 
Зæгъæм, сызгъæринæй. Уымæн йæ аргъ фылдæр цы кæна, æн- 
дæр къаддæр — нæ». 
Æмæ Пугач æлхæдта алыхуызон сызгъæрин дзаумæттæ æмæ 
сæ тъыссæнтæ кодта. 
— Ныры къалатиты цæрын хъаймæт у,— дзырдта йын Бек- 
солтан дæр.— Кæд дæ бон у, уæд дзæбæх хæдзар ныццараз. 
Æрмæст дардмæ куыд нæ зына, афтæ. 
Йæ мадзура шофыры æххуысæй Пугач Терчы фале балхæд- 
та, рæстæгмæ цæрæн хæдзаргонд кæм уыдис, ахæм бынат æмæ 
дзы кæрты рæбыноз ауалдзæджы аразын райдыдта бæстыхæйт- 
тæ — цыппар уаты, хæринаггæнæн, хинайæн, ныккæнд, гараж æмæ 
æндæр къуымтимæ. 
24 
„— Абон цы проектыл ныхас кæнæм, уый 
тыххæй æз мæ хъуыдытæ загътон газеты. 
Фæлæ мæ, æвæццæгæн, иуæй-иутæ нæ бамбæрстой, æмæ ма сæ 
ноджыдæр иу хатт зæгъдзынæн. Ирыстоны цæрæг адæмы нымæц 
дыууиссæдз-æртиссæдз азмæ схæццæ уыдзæни фылдæр-фылдæр 
милуаны бæрцмæ. Уыдонæн се ’мбисы онг цæрдзæни горæт Ор- 
джоникидзейы. Фондзсæдæ мин адæймагæн та нырыккон бирæ- 
уæладзыгон хæдзæрттæй бахъæуид дыууæ минæй чысыл фылдæр! 
Ныртæккæ нæм цæрынæн бæзгæ цы хæдзæрттæ ис, уыдон хынц- 
гæйæта мин æмæ æрдæджы бæрц,— ныхас кодта Орджоникидзейы 
сæйраг архитекторы хæдивæг Мæдинæт, фæстрибунæйы къулы 
цур цы картæтæ æмæ схемæтæ уыдис, уыдонмæ амонгæйæ.— Нæ 
горæты фæзуатæн йæ фылдæр хай ахсынц иу кæнæ дыууæуæла- 
дзыгон къаннæг хæдзæрттæ. Мах куыд банымадтам, афтæмæй 
Ирыхъæуы, Шалдоны кæнæ Терчы фалейы уынгты бирæ би- 
428 

нонтæ кæм цæрынц, уыцы ницæййаг бæстыхæйтты бынаты саразæн 
ис, æппын къаддæр сæдæгай фатертæ кæм уаид, ахæм бирæ- 
уæладзыгон хæдзæрттæ. Афтæ куы бакæниккам, уæд нæ горæт 
нæ нытътъанг уаид Ирыхъæуы сæрмæ агуыридургæнæн заводæй 
æрхонмæ фæндаджы фæзилæнтæм æмæ ноджы дарддæр, суанг 
Джызæлы уæлмæрдты онг. Ныхас цы проектыл цæуы, уымæ гæс- 
гæ горæт арæзт куы ’рцæуа, уæд адæм сæ куыстмæ æмæ æндæр 
хъуыддæгты фæдыл цæугæйæ, хардз кæндзысты æнæвгъау бирæ 
рæстæг... 
Мурат лæмбынæг хъуыста Мæдинаетмæ. Уый ныхас кодта фи- 
дар хъæлæсы уагæй, цæуыл дзуры, уыцы хъуыддаг йæ фондз 
æнгуылдзы хуызæн чи зоны, ахæм адæймагау. 
— Цы проекты кой кæнæм, уый ист куы ’рцæуа. уæд æнæ- 
хъуаджы нытътъанг уыдзысты уынгтæ дæр, стæй канализацийы, 
доны, газы магистральтæ, телефоны телтæ,— дзырдта дарддæр 
Мæдинæт.— Ахæм уавæрты та уыцы уынгтæ, хæтæлтæ æмæ 
телтæ нывыл дарæн зын уыдзæни. Цы фондзуæладзыгон хæ- 
дзæрттæ аразæм, уыдонæн сæ проекттæ иууыл хорз не сты, æр- 
гомдæр дзургæйæ та нæ бæззынц. . 
Горæт фæйнæрдæм афтæ куы айвæза, уæд архитектурон æгъ- 
дауæй уыдзæни бынтон æгъуыз, бынтон æвидауц. Фæлæ, зæгъæм, 
Ирыхъæуы уæлбылгондыл рæсугъд бæрзонд хæдзæрттæ æрцараз, 
уæд уыдон ахъаззаг сфидауын кæникой горæт, уыцы бæсты- 
хæйттæ рæсугъдæй зыниккой дардмæ бон дæр æмæ æхсæв дæр. 
Горæты проект мах фæндонмæ гæсгæ арæзт куьГрцæуид, 
уæд йæ историон центр, проспект, стæй Пушкин, Лермонтов, 
Хетæгкаты Къоста, Серафимович, Вахтангов, Киров æмæ бирæ 
æндæр зынгæ адæймæгтимæ баст цы бынæттæ сты, уыдон уаиккой 
æфснайддæр, рæсугъддæр. 
Мах куыд дзурæм, афтæ бакæнгæйæ горæт аивдæрæй разынид, 
æппæт дунейы дæр зындгонд чи у, уыцы Дайраны коммæ бацæуæ- 
нæй. 
Ноджыдæр ма иу хатт курын республикæйы разамонджытæй: 
ма сразы ут, проектанттæй иуæй-иутæ, стæй аразджыты тресты 
хицау Дзантемыр цы проекты сæрыл тох кæныИЦ, ууыл,. Уыдон 
сæхи гуылы бын æндзарынц. Лæгъз быдыры хæдзæрттæ аразын 
æнцондæр у. Уæдæй нырмæ афтæ чи дзырдта, зæгъгæ, горæтæн 
йæхимидæг куы аразæм хæдзæрттæ, уæд нæ бирæ чысыл бæсты- 
хæйттæ халын бахъæудзæни, зæгъгæ, уыдон дæр хъуыддагмæ кæ- 
сынц æрмæстдæр абоны цæстæй. Стæй ма ноджыдæр иу хатт 
зæгъын: ныртæккæ цы фондзуæладзыгон хæдзæрттæ аразæм, уы- 
дон абон дæр цæрынæн нæ бæззынц, сомбон та æппындæр нæ 
бæздзысты. Æз фæдæн мæ ныхас,— загъта Мæдинæт æмæ, йæ 
къæхты бынмæ кæсгæйæ, трибунæйы цурæй рацыд. Мæдинæт 
æмбæрста, йæ хъуыдытæ Амырханы, стæй ма хицауадæй æндæр 
кæйдæрты зæрдæмæ дæр кæй нæ фæцæудзысты, уый. Фæлæ ууыл 
нæ сагъæс кодта. 
4 29 

Мурат хуымæтæджы бузныг нæ фæци Мæдинæты ныхасæй. 
Хинымæры йын дзырдта: «Молодец, молодец...» 
Горæтæн проект аразыны фæдыл сæрмагонд æмбырды уæдæй 
нырмæ цы ныхæстæ рауад, уыдоны тыххæй йæ фиппаинæгтæ 
загъта Амырхан дæр: 
— Ам чи раныхас кодта уыдон иу-дыууæйæ фæстæмæ разы 
сты проектыл. Æз афтæ æнхъæл дæн, æмæ йыл бирæ дзурын нал 
хъæуы... Æгъгъæд у. 
Мурат йæ мидбынаты базмæлыди, ахъуыды кодта, Амырхан 
хатгай куыд гуырымыхъхъ вæййы, ууыл. Уалынмæ та райхъуысти 
Мæдинæты хъæлæс: 
— Кæд нæ горæты фидауц æмæ адæмы удæнцойдзинадыл 
цæуы ныхас, уæд проект нæ бæззы: уæ хъуыды раст нæу! 
Адæм фæйнæрдыгæй сдзолгъо-молгъо кодтой. Мæдинæты ны- 
хасы уаг кæмæдæрты къæйных фæкасти. 
— Акса-ма, сымах — адæмы фарс,— мах — адæмы ныхмæ,— 
мæстæлгъæд мидбылхудтимæ дзуапп радта Амырхан.— Адæймаг 
цы дзура, ууыл хъуамæ хуыздæр хъуыды кæна. 
— Уымæй раст зæгъыс!— фæзылдис æм Мæдинæт, стæй ма 
йæ ныхасы уаг фæфæлмæндæргæнгæйæ, загъта. — Иуæй-иу хъуыд- 
дæгты, уæлдайдæр та архитектурæйы, мах дæр, æвæццæгæн, цы- 
дæртæ ’мбарæм. 
— Уæдæ нырмæ дæ лекцимæ фæхъуыстам æмæ æгъгъæд 
фæуæд! 
Ныхас цы фарстайыл цыдис, уый фæдыл Бексолтанмæ ница- 
нæбæрæг хъуыдытæ уыд. Уымæ гæсгæ нæ зыдта, дзура æви ма дзу- 
ра, уый. Фæлæ. Амырхан Мæдинæты куы алхъыскъ кодта, ома, 
сымах адæмы фарс, мах — адæмы ныхмæ, зæгъгæ, уæд уый дæр 
афæнд кодта радзурын. Уымæн æмæ, иуæй йæхицæн хæсыл нымад- 
та обкомы фыццаг секретары фарс архайын, иннæмæй та — 
ныхас архитектурæйæ рахызти политикæмæ. 
Æмбырдæн Амырхан кæрон кæй скодта, уый дæр æм æгъгъæд 
нæ фæкаст æмæ ныхасы бар ракуырдта. 
— Мæнмæ гæсгæ, нæ интеллигенцийæ иуæй-иутæ сæхиуыл 
æгæр фервæссыдысты. Акса-ма, уыдон адæмы фарс, обком та — 
адæмы ныхмæ. Уый у политикон куырмдзинад. Проекты тыххæй 
газет статья кæй ныммыхуыр кодта, уымæй редакци дæр æруагъта 
политикон рæдыд. 
— Цавæр рæдыды кой кæныс, цæ?!— йæ бынатæй рахъæр 
кодта Мурат. 
Фæлæ йын Бексолтан дзуапп нæ радта. 
— Статьяйы, йæ ныммыхуыр кæныны размæ, хъуамæ æрба- 
хастаиккат обкоммæ. 
Амырхан æмбæрста, Бексолтан йæ ныхас æгæр кæй фæцæх- 
дждон кодта, уый. Фæлæ Мæдинæтмæ мæсты кæй уыдис, уый 
тыххæй Бексолтанæй бузныгæй баззади. 
— Чидæр, дам, хæрæг уасынæн дардта. Мах дæр афтæ,— хи- 
430 

нымæры зæгъинаг уыди Мæдинæт, фæлæ йæ ныхæстæ æгæр хъæ- 
рæй загъд фесты. 
— Æгæр ницæмæй бæззы. Дзæгъæлдзырдæй дæр,— мынæг 
хъæлæсæй сдзырдта Амырхан.— Не ’мбырд ахицæн. 
Мæдинæт йæ чемы нæ уыд æмæ йæ куыстмæ дæр нал бацыд, 
афтæмæй сæхимæ раивгъуыдта. Сахаты фæстæ та фæзынд Алык- 
сандр. Уый уыдис мадзура, æлхынцъæрфыг. Хъыг ын уыд, йæ 
бинойнаг æмæ Амырханы æхсæн гуымыдза ныхас кæй рауадис, 
уый. Амырханимæ кæрæдзимæ бынтондæр куы сизгард уой, уы- 
мæй æдас нæ уыди. Смæсты Бексолтанмæ дæр. «Уый та алы ны- 
хас æмæ алы цауæй дæр политикон хатдзæгтæ кæны. Æдзæсгом. 
Козбау»,— хинымæры дзырдта Алыксандр. 
— Зæгъ-ма, дæ хорзæхæй, ,ахæм зондджын кæм сси дæ хицау, 
яннахæм — Дзæрæхмæты фырт? А Дзантемыр цы фæци, уый 
фæци. Уый Амырханы æмхъæуккаг у, фæлæ Дзæрæхмæты фырт та 
кæцытæй у? 
— Уый дæр йе’мкоймаг... Хæдæгай, цон æз Батунямæ акæ- 
сон, кæрты йыл мæ цæст не ’рхæцыд. Скъолайæ нæма ’рбацыд?— 
Алыксандрмæ нæ цыдис дзурын æмæ йæхи асайынæн æфсон 
агуырдта. 
— Æрæджиауы хорзæх дæ уæд. Оледжы фыд æй йæхионимæ 
’рбакодта. Ныр дæр уыдонмæ ис. 
— Уæдæ исты бахæрæм. 
— Ныхасæй дæхи фæтылиф кæнынмæ хъавыс, фæлæ мæ ацы 
хатт уæлæнгæйтты нал аирвæздзынæ. 
— Муратæй уæлдай нæ дæ ды дæр. Куы ныййчъи вæййыс!.. 
— Уый та ма мæнæй æнамонддæр у. Фæлæ ма мын бамба- 
рын кæн, ды цæуылнæ исты загьтай? 
— Мæ зæгъинæгтæ бюройы фæдзырдтон. Стæй Амырханимæ 
кæрæдзимæ дæр сныхæстæ кодтам. Уыимæ фыццаг хатт нæ. 
Æмæ уыцы ныхæстæн æддæмæ хæссæн нæй. Мурат дæр мæ бай- 
йары, цæуылнæ сдзурыс, зæгъгæ. Сдзурын, фæзæгъын æгæр дæр 
ма. Бирæ хæттыты мæ загъдæй ницы рауайы. Алчидæр йæ худы 
бын йæхи лæг хоны. Худхæссæг фьщцаг лæджы бынаты куы 
’рбады, уæд та уæлдайдæр. Уæвгæ ныхас бæрзондылбодджытæн 
сегасмæ нæ хауы, искуы-иутæм. Æмæ Амырхан та уыцы искуы- 
иутæй фæци.— Алыксандр исдуг хъусæй абадти, стæй та сдзырд- 
та:— Фæзæгъын. Æгæр дæр ма. Æрмæст, куыд загътон, нæ ны- 
хæстæн уынгмæ, суанг мæнæ ардæм хæссæн дæр нæй. Фæтк аф- 
тæ нæ амоны... 
Мæдинæт бахудти: 
— Æгæр дæр ма рахъæр вæййынц уæ ныхæстæ æмæ уæ уы- 
наффæтæ. Адæм сæ фæйнæрдыгæй цъиутау уасынц. Бексолтаны, 
дам, дæ бынаты æвæрдзысты, Муратæй дæр, дам, разы не сты. 
Алыксандр зылынджыны хъæлæсы уагæй сдзырдта: 
— Мураты тыххæй æцæгдæр рауайы ныхæстæ... Мæн тыххæй 
та, дæ хорзæхæй, макæмæ хъус, макæимæ ныхас кæн... 
431 

* * * 
Уыдис æмбисонды фæззыгон хъарм бон — æстæм ноябрь. 
Хæсты райдианы зæрдæтарст хъæубæстæ кæм æрæмбырд сты. 
Ауызби уæзласæн машинæйы гуыффæмæ дзурынмæ кæдæм схызт 
æмæ йæ фондз хъæбулы фронтмæ кæцæй афæндараст кодта, хъæуы 
цæрджытæ уыцы астæуфæзы цырт сæвæрдтой, хæсты быдырæй чи 
нал сыздæхти, уыцы зынгхуыст фæсивæдæн. Чысыл нæ уыдысты — 
фынддæс æмæ фондзфондзыссæдз сахъгуырды. 
Цырт байгом кæныны кад хъæубæстæ саккаг кодтой Ауыз- 
бийæн. 
Сау-сауид цухъхъа æмæ куырæты, йæ æвзист арæзт роныл хъа- 
ма баст, сæрыл бухайраг уæлдзармæй худ, къухы, Алыксандр 
ын кæй балхæдта, уыцы къæдз лæдзæг, афтæмæй рацыдис адæмы 
размæ хъæуы кадджындæр лæг. Æдзæмæй чи лæууыд, уыдоныл 
йæ цæст ахаста æмæ райдыдта: 
— Цы уын зæгъон? Лæгæвзарæн бон нæ фæсивæд сæхи нæ 
бамбæхстой. Нæ фыдæлты кад æмæ намыс нæ фегад кодтой. Сæ 
цард нывондæн æрхастой Ленины хъуыддæгты сæраппонд. Æмæ 
нæ уый куыд никуы ферох уа, ахæм амонд нæ уæд! Нæ цардарæзт 
нын чи фыдном кæны, йæ кад ын цæстыгагуыйау чи нæ хъахъхъæ- 
ны, уыдонмæ та хуыздæр зонд æрцæуæд! Цинæйдзаг, хъæлдзæг 
бонтæ уыл цæуæнт кæддæриддæр, мæ хæлæрттæ, мæ кæстæртæ! 
Ауызби йæ хъамайæ алыг кодта цырты æмбæрзæны бæт- 
тæн, æмæ разынди сау-сауид мраморæй конд фараст метры 
бæрзæндæн цырт; йæ фæрстыл ын сызгъæриндонæй ахуырст дам- 
гъæтæй банысан кодтой хъæбатырты номхыгъд. Зæронд лæг ном- 
хыгъдмæ æдзынæг фæкасти, йæ цухъхъайы дысæй-иу йæ цæстытæ 
сæрфæгау ракодта. Госæма, Фатьимæт æмæ цырты сфæлдисæг 
Мæдинæт лæууыдысты æмæ æмырæй куыдтой... 
Мурат цыртыл йæ цæст æрхаста æмæ бирæ нæмтты ’хсæн 
ауыдта йе’фсымæр Тотырбеджы ном, йæ хæдбынмæ та Ауызбийы 
фондз фырты нæмттæ: 
...Булататы Ауызбийы фырт Сослæнбег 
Булататы Ауызбийы фырт Мæхæмæт 
Булататы Ауызбийы фырт Амырхан 
Булататы Ауызбийы фырт Гацыр 
Булататы Ауызбийы фырт Науырыз... 
Мæдинæт, Алыксандр, Бимболат æмæ Кларæ митинджы хæд- 
фæстæ аивгъуыдтой горæтмæ. 
Мурат сæхимæ аласта Ауызбийы, Тæтæри, Госæма æмæ Фатъи- 
мæты. Йæ фыды хæдзармæ нал бацыди. Ауызбийæн феххуыс код- 
та машинæйæ рахизынмæ. Зæронд лæг уынджы быруйы рæбын 
даргъ бандоныл йæхи фæллад уагъд æркодта. Йæ фарсмæ æр- 
бадти Мурат дæр. Ауызби хинымæры ныхасгæнæгау сдзырдта: 
— Мæ цуры абад, кæд дæ рæстæг амоны, уæд. Нæма дæ ферох 
сты, æз æмæ дæу йеддæмæ нæ сыхы лæг куы нæуал уыдис, уыцы 
рæстæджытæ?— Ауызби зыдта: Госæма сихор цæттæ кæны æмæ 
барæй урæдта Мураты. 
432 

— Никуыдæр,— дзуапп ьш радта уый мынæг хъæлæсæй. 
Ауызби йæ хъусгæ дæр нæ фæкодта. Иæ хъуыдытæ йæ сæ 
уæлныхты систой æмæ йæ ахастой ивгъуыд бонтæм; æрæмысыди, 
ног хæдзарад куы арæзтой, хъæуы мæгуыртæ сæ ис, сæ бон куы 
баиу кодтой, уыцы рæстæджытæ. 
...Мин фарастсæдæ æртынæм аз. Иу уалдзыгон бон Ауызби 
фæндараст загъта Алыксандры фыд Дауытæн. Уый уыди сæ колхо- 
зы сæрдар æмæ цыди Дзæуджыхъæумæ сæ иумæйаг хъуыддæгты 
фæдыл. 
«Аби (Дауыт фырбуцæй афтæ хуыдта Ауызбийы), абон къуы- 
рисæр, майрæмбоны ам уыдзынæн»,— йæхæдæг йæ цæнгтæ æрба- 
тыхта йе’рдхорды астæуыл, хæрдмæ йæ систа æмæ йæ мидбынаты 
цъилау ныззылди. 
«Суадз мæ, æрра»,— дзырдта Ауызби. 
«Цы дын æрласон, уый-ма зæгъ!» — фарста Дауыт. Ауызби, 
йе’рдхордмæ комкоммæ кæсгæйæ, сдзырдта: 
«Дæхи... Хъахъхъæн дæхи»... 
«Цæмæн æй ауагътон иунæгæй? Йемæ цæуыннæ ацыдтæн? 
Науæд ын искæйы та куыд нæ арвыстон йемæ? Уæвгæ никæйы 
ауагътаид». Уæдæй нырмæ Ауызби цал æмæ цал хатты бафхæрд- 
та йæхи... Дыккаг бон Ауызби бричкæйы æрбаласта Дауыты мард. 
Ног царды знæгтæ йæ багæрах кодтой. 
Абон дæр ма æхсæр æмæ фатхъæд бæлæсты æхсæн нарæг 
фæндагмæ хæстæг хъилæй лæууы егъаугомау дур. Тæгæрдоны 
былæй æрбаластой уыцы дур. Хъуыды ма кæны, дæс лæгæй йæ 
сæрмагонд хæссæныл тыхамæлттæй схастой уырдæм. Æмæ лæууы 
уæдæй нырмæ йе’рдхорд æмæ Алыксандры фыд Дауыты номары- 
нæн. Ауызби хинымæры дзурæгау загъта: 
— Æцæг лæг... Мæнау мæгуыр нæ уыди зондæй дæр æмæ 
хъаруйæ дæр... 
Æмæ уайтагъд йæ хъустæ ацахстой зонгæ зарæджы зæлтæ. 
Бæрæг бæлвырд æм райхъуыст Æзойты Симоны хъæлæс. Уый 
сарæзта зарæг Дауытыл, зарæджы уыди мæнæ ахæм ныхæстæ дæр: 
Сау хъæды бынмæ мæлæтимæ тохы хъуыды кæны Дауыт, 
хъуыды кæны Дауыт; 
Чи мын фæхæсдзæни мæ хуыздæр æрдхорд Ауызбимæ 
мæ сæфты хабар... 
Ехх, цы рæсугъд, цы тыхджын хъæлæс ын уыди! Фæлæ цæ- 
мæн аскъуыди йæ зарæг? Кæй сау зæрдæ, кæй сау къухтæ ных- 
хуыдыг кодтой уыцы хъæлæс æртын æстæм азы? Симонæн йæ хи- 
стæр чызг бакастæй йæхи халдих у. Æмæ йæ цымæ ныронг та 
хуызæнæн цæуылнæ зыдтон, цæуылнæ-иу уыдтæн Симоны хæдза- 
ры? Уымæн æмæ æууæндыдтæн... Кæуыл? Ежовыл, Берияйыл... 
Æлгъыстфæуинæгтæ... Сæйрагдæр та Сталиныл. Ох-ох-ох! 
Йæ хъуыдытæ згъордтой æмæ йæ иу уысмы фæстæ ахастой 
хæхты ’рдæм, Сау коммæ. Уым, граждайнаг хæсты, Деникины 
æфсæдты иу хаимæ куы схæцыдысты, уæд дуараууонæй фыццаг 
28 Куырды фырт 
433 

æхстæн йæ бæхæй æрæсхуыста урсгвардион офицеры. Æвирхъауы 
тох ахаста цалдæр боны. «Мæ галиу цонг дæр уæд ныммур. 
Афæдзы бæрц мæ хъæдгæмттæ нæ байгас сты...» 
Æмæ кæд урсытæ дæр знæгтæ уыдысты æмæ сæхицæн ныса- 
нæн æвæрдтой сырхгвардионты ныццæгъдын, уæддæр ма-иу Ауыз- 
бийæн бирæ азты фæстæ дæр, уыцы бонтыл хъуыдыгæнгæйæ, иу 
æмæ дыууæ хатты не срыст йæ зæрдæ. Нарæг комы уæле бынмæ 
дуртæ калдтой сæхихуызæн цæрынхъуæгтыл. Уыдон та хæсты арт- 
мæ баппæрстой зæхджынтæ, фабриктæ ’мæ заводты хицæуттæ, 
паддзахы офицертæ ’мæ инæлæрттæ... Ауызби уæд бæллыди сабыр 
цардмæ, цæмæй иу иннæйы ма хъыгдардтаид зæхх хуым кæнын, 
хор æфснайын, хос кæрдын, сывæллæттæ хъомыл кæнын... Фæлæ 
фæсыкк сты йæ сыгъдæг бæллицтæ. 
Мин фарастсæдæ цыппор дыккæгæм азы та фæззæджы, не- 
мыцы æрбацыды хæдразмæ, уыцы комыл бафардæг æхсæнадон 
фосы фæдыл. 
Æрæджы йæ Аслæнбег фæласта сæ ног фермæйы арæзтадтæ 
фенынмæ. Иу уынгæй иннæ уынгмæйы дæргъæн скъæттæ паддзах 
фæндагмæ хæстæг, агуыридурæй. Йæ разы февзæрди Фузæйы 
мой Георги дæр. 
— Æгас цæуай, Ауызби! Кæдæй уæдæй ма!— сдзырдта Тæ- 
тæрийы сиахс. 
Ауызби арæзтады алыварс æрзылди. Йæ зæрдыл æрлæууыди, 
кæддæр, революцийы хæдфæстæ, æнæхъæн хъæуæй чысылгомау 
скъола куыд арæзтой, уый. Архайдтой æрмæстдæр лæгдыхæй, бел, 
мæцъис æмæ къахæны æххуысæй. 
— Молодец, мæ буц кæстæртæ, молодец! 
— Мæнæ уал ам æрбад ,— дуртыл æвæрд фæйнæгмæ ацамыдта 
Аслæнбег. 
— Уый дæр бæззы. Æрбадæм, уæдæ цы!— загъта Ауызби. 
Аслæнбег йæ уæлхъус лæугæйæ баззади. 
— Хæрæджы зæронд бадæн, уæдæр ахæм егъау скъæттæ 
никуы ма федтон. Æмæ дзы цы уыдзæни, зæгъут?— фарста зæ- 
ронд лæг. 
— Дыууæ мин дуцгæ хъуджы. Ноджы роддон. Силосы бынæт- 
тæ. Фермæйы кусджытæн цæрæн хæдзар,— нымадта Аслæнбег. 
— Сæ аргъ та цас сыстдзæн скъæттæн? 
— Æртæ милуаны. 
— Æллæх егллæх,— æбæрæг ныхасы уагæй загъта уæд зæронд 
лæг æмæ йæ боцъойыл йæ къух æрхаста.— Агуыридур хорз... 
Цемент дæр хорз... Æрмæст... Æгæр зынаргъ. Чи сæм зилдзæни? 
Цы хæрдзысты? 
— Тыххæй нын сæ аразын кæнынц,— дзуапп радта Аслæн- 
бег. 
... Хъæугæрон стыр уæлмæрдты астæу, æдтопп салдæттау, 
фæрсæйфæрстæм лæууынц фондз цырты — Ауызбийы цæрынхъуаг 
фырттæн. Зæронд лæг йæ хъуыдыты фæллад къахдзæфтæй сæ цур- 
мæ бацыд, æнæдзургæйæ алæууыди, стæй алы цыртыл ,дæр йæ 
434 

къух æрхаста... Уыйфæстæ баздæхти Мураты хистæр æфсымæр 
Тотырбеджы цыртмæ, йæ къухæй йыл банцади, иннæ цыртытæ 
’мæ ингæнтыл дæр йæ цæст ахаста: «Мæ хъæбултæ, мæ хæлæрттæ, 
мæ зонгæтæ... Æз дæр уыл.тагъд æмбæлдзынæн...» 
Цыма йын исчи йæ улæфæнтæ æрбахгæдта, уыйау фæци зæ- 
ронд лæг, цæстытæ донæй айдзаг сты. Æрбаймысыди, уæлмæрд- 
ты йæ хистæр фырт Сослæнбеджы куырд чызг Мæдинæтæн хæрз- 
боны ныхас куыд дзырдта æмæ йын амондджын цардмæ куыд 
куывта, уый. Маст ноджы сæлвæста улæфæнтæ, налдæр фезмæлын 
уыд йæ бон, налдæр сдзурын. 
Йæ хъуыдытæ нæма æрбаздæхтысты, цин дæр кæм бавзæрста, 
судзгæ маст дæр ын-иу чи æрхаста, уыцы ивгъуыд бонтæй, аф- 
тæ уыцы бæлвырдæй йæ цæстытыл ауади кæддæры рагуалдзæг. 
Æмбисæхсæвтæй фæивгъуыдта. Ауызби цæуы фанаримæ, йæ фæ- 
дыл гæзæмæ рухсы цъыртмæ гуыргуыргæнгæйæ, куырм уæйгуытау, 
лæсынц æнæцырагъ трактортæ... Йæ акомкоммæ фæзынд Сос- 
лæнбеджы æндæрг. Уый йæ быцъынæг размæ тоны, згъоры йæм, 
фæлæ йын ницы ’нтысы; фыды хъустæ ацахстой хистæр хъæбулы 
хъæлæс: «Баба! Фæлæуу, дæ хорзæхæй! Чысыл фæгæдзæ кæн! 
Дæхи удхарæй мауал мар! Уый мах стæм! Дæ фондз фырты!» 
Ауызби æхсæвы тары æдзынæг ныккаст æмæ ауыдта: йæ 
фондз хъæбулы йæм æрбазгъорынц, мæнæ-мæнæ æрбахæццæ.уы- 
дзысты. Уалынмæ Сослæнбег дзыхълæуд фæкодта, фæстæмæ фæ- 
зылд, иннæтæм йæ къух фæтылдта, уыдон дæр йæ фæдыл азгъорд- 
той, æмæ цыма зæххы скъуыды ныххаудысты, уыйау æваст æр- 
байсæфтысты. 
Зæронд лæгмæ уайминут ихæнриз смидæг — йæ буар сгæртт- 
гæртт кодта, сæр ахъаззаг срысти, йæ цæсгом æнæвгъау асырх. 
Муратæм цыдæр сдзуринаг уыди, уый та уæдмæ сонтау йæ бы- 
натæй фестад, иу къахдзæф акодта, дыккаг... Фæцудыдта, фæлæ 
йæ Мураты къухтæ зæхмæ не’руагътой... 
Ауызбийы уатмæ бахастой, сынтæгыл æй æрæвæрдтой. Районы 
рынчындонæй йæм дохтыртæ фæдисцыдæй фæзындысты. Куыд 
сбæлвырд, афтæмæй йæ сæры тугдадзинтæ аскъуыдысты. Йæхи 
нал æрæмбæрста. Уайтагъддæр ахицæн и. 
* * * 
Мурат Дзæуджыхъæумæ ссыди фæсæмбисæхсæвты. Райсом- 
раджы та Бексолтанмæ телефонæй бадзырдта: 
— Дæ райсом хорз. Фехъуыстай? 
— Дæ райсом хорз, Мурат. Цы хабар у? 
— Ауызби фæзиан. 
— Ох-хай-гъе^ Рухсаг уæд. Тынг хъыг мын уыди. Кæд фæзиан? 
— Знон. Æз фæстæмæ цæуын. 
— Æмæ йед та... Абон районты газетты редактортæн семи- 
нар куы ис. Дæу дæр уым раныхас кæнын хъуыдаид. 
435 

— Æз дæр дæм уый тыххæй бадзырдтон. Мæ бон нæ бауы- 
дзæни. 
— Уым хъуамæ редактор радзура. 
— Зианы мын æнæуæвгæ нæй. 
— Æз дæр ацæуин, æз. Фæлæ куыст хистæр у. 
— Дæуæн дæ бар дæхи. Æз ацæудзынæн. 
...Ауызбиты стыр кæрт æмæ сæ размæ уæрæх уынг адæмæй 
уыдысты се ’мыдзаг цыма æнæхъæн районы цæрджытæ иуылдæр 
ардæм æрцыдысты, уыйау. 
...Сау марой кодтой хионтæ, ’мхъæуккæгтæ, Ирыстоны хъæутæй 
æрцæуджытæ, Ауызбийы чи зыдта, Ауызбийы чи уарзта, уыдон. 
Аходæнты зианы кæртмæ рахастой, уым фæци фæссихæрттæм. 
Фæстаг фæндараст ын загътой, стæй йæ Тæгæрдоны дзырддзæу- 
гæдæр лæгтæ се уæхсчытыл систой*æмæ йæ ахастой, йæ фондз фыр- 
ты афтид ингæнтæ кæм уыдысты, уыцы уæлмæрдтæм. Тæтæри 
йын йæхи къухтæй агуыридурæй самадта уæрæх зæппадз. Госæ- 
майы курдиатмæ гæсгæ. Мæн дæр, дам, рæхджы уый фарсмæ ба- 
вæрдзыстут. 
Зæронд уæлмæрдты хъыггæнæг æмæ кæуæг адæмæй базмæлæн 
нал уыди. Ам уыдысты Алыксандр, Мæдинæт, Кларæ... Мурат 
сæ алкæимæ дæр фемдзаст. Сæ алкæйы цæстыты дæр бафиппайд- 
та уæззау хъыджы фæд. Уæлмæрдты саударæн æмбырд байгом 
кодта райæххæсткомы сæрдар. Æмбырды раныхас кодтой партийы 
райкомы секретарь, сыхæгты номæй — Тæтæри, горæтæй чи ’рцыд, 
уыдоны номæй — Бимболат. 
— Фæндараст, нæ фыды хай. Цалынмæ нæ цæст æрттива, уæд- 
мæ нæ зæрдæтæй нæ фæхицæн уыдзынæ,— цыма сæрæгас Ауыз- 
биимæ ныхас кодта, уыйау дзырдта Бимболат.— Æз ницы дæн, 
фæлæ цы дæн, уый дæр нæ уыдаин æнæ дæу. Мæнæ дæ уæлхъус лæу- 
уы Алыксандр. Уый дæр ныры Алыксандр нæ уыдаид æнæ дæу. Кæ- 
стæрæй, хистæрæй ам бирæ ис, дæ зæрдæйы хъарм, дæ зонды 
тых рæдауæй кæмæн радтай, ахæмтæ. Ракæс-ма, Ауызби, мæнæ 
дæ хъæбулты кæстæр Валодямæ. Кæуынæй йæхи бахордта. Ды ’мæ 
йын Госæма сыстут ныййарæг мад æмæ фыдæй хæстæгдæр. Ма- 
хæн фæдзæхстай: Валодямæ уæ цæст дарут. Æмæ цæстдаринаг 
дæр нал у, офицер сси. Фæлæ дын уæддæр ард хæрæм: мах уарз- 
дзыстæм Валодяйы хи хъæбулау, хи æфсымæрау. Уæдæ æвæгæсæг 
нæ уыдзæни Госæма дæр... Мæнæ мæ цуры лæууынц Тæтæри, 
Мурат, Аслæнбег, Георги, Знауыр... Тæхуды, уыдон дæу куыд уарз- 
той æмæ куыд уарзынц, тæхуды, уыдон дæумæ цы зæрдæ дардтой 
æмæ дарынц, тæхуды, мæнмæ исчи;ахæм зæрдæ куы дарид! Се’мгар 
нæ уыдтæ, сæ тугхæстæг дæр афтæ... Сæ буц хистæр уыдтæ, 
зæрдæхæлар зондамонæг. Тæхудиаг у, дæ цардæй чи фæцæры! 
Тæхудиаг у, йæ царды кæрон уый бæрц цæссыг кæуыл ныккалд! 
Дæ бирæ дзæбæх дын нæ зæрдыл дардзыстæм, цалынмæ нæ цæст 
æрттива, уæдмæ. Фæндараст фæу, нæ фыды хай, нæ зондджын 
ахуыргæнæг, нæ уарзон хистæр... 
Мураты æрхуым зæрдæйы тугтæ урс-урсид æртæхтæй згъæлды- 
436 

сты æмæ згъæлдысты йæ рустыл. Цалынмæ Бимболат ныхас 
кодта, уæдмæ урæдта йæхи, стæй та йæ риуæй сирвæзти йæ кæ- 
уын. 
Мурат йæ горæтаг фатермæ сыздæхти бынтон æнафоны. Куы 
схуыссыд, уæддæр ма суанг фæсæмбисæхсæвты дæр йæ уæззау 
зæрдæриссæн сагъæстæй нæ фæхицæн. «Ауызби мын æрмæст 
уарзон сыхаг æмæ зондджын хистæр нæ уыди. Уый мæнæн уы- 
ди партийы цæсгом... Партийы удæгас уæнгтæй хæстæгмæ кæй 
зыдтон, уыдоны æхсæн тæккæ ирддæр ном. Ленины минæвæр. 
Ныр мæм афтæкæсы, цыма уыцы минæвары уд куы аскъуыд, 
уæд æз дæр фæхицæн уыдзынæн ивгъуыд рæстæджыты хъай- 
тар идеалтæй. Чи зоны, уый рæстæгмæ зондахаст у, судзгæзиан кæй 
сæвзæрын кодта, ахæм. Уымæн та рæстæг — йæ хуыздæр хос. Фæ- 
лæ, æнхъæлдæн, Ауызбиты дуг ахицæн. Ныры адæм цыма æн- 
дæртæ сты. Æндæр тырнындзинæдтæ. Æндæр нысæнттæ ис сæзæр- 
дæйы. Сæхиуыл æгæр аудынц». 
25 
— Бексолтан Дзарахметович дæм дзу- 
ры, тагъд, дам-ма рауай,— айхъуыста 
Мурат, телефоны хæтæл йæ хъусыл куы авæрдта, уæд. 
Мурат æнæвдæлон уыдис. Бакæсын æй хъуыди типографимæ 
æвæстиатæй æрвитинаг æрмæг, уæддæр йæ куыст ныууагъта æмæ 
æнæбарыгомау араст и обкоммæ. Бексолтаны кусæнуаты ма йæ 
хицауæй уæлдæй баййæфта дыууæ зонгæ наукон кусæджы æмæ, 
фыццаг хатт кæй уыдта, ахæм сылгоймаджы. Уый уыдис Мерет- 
хан. Салам сын радта, уыдон дæр ын «æгас цу» загътой, æмæ Бек- 
солтаны кусæн стъолмæ хæстæг фæлмæн бандоныл йæхи æруагъ- 
та. Сылгоймаг бадти йæ бакомкоммæ æмæ Мурат бафиппайдта, 
йæ былы кæрæттæ куыд фесчъил сты, раст цыма афтæ зæгъынмæ 
хъавыди: кæсын дæм, фæлæ дæ мæ зæрдæ ницы уыйас барухс. 
Мурат йæ цæстæнгас разылдта Бексолтаны ’рдæм. Уымæн 
йæ разы уыди газеттæй лыггонд статьятæ, се!хсæнæй сын цалдæр 
систа, йæ къухæй сæ лæгъзгæнæгау асæрфта æмæ сдзырдта: 
— Адон ацы къуыри бакастæн. 
Мурат бафиппайдта: статьяты бирæ бынæттæ уыдысты хæххы- 
тæгонд сырх, цъæх æмæ сау кърандасæй. 
— Æнæхъуаджы егъау хистытæ сбирæ сты! Хорз нæу! Рай- 
комтæн загътон. Уыдон.сæ куыст кæндзысты, фæлæ ды дæр Хъæд- 
гæронмæ, Урсдонмæ, стæй ма иннæ хъæутæм дæр искæйты арвит. 
Нæ фæлæ дæхæдæг дæр куы ацæуис, уæд та — ноджы хуыздæр. 
Хъæбæр сыл ныффыссын хъæуы, хъæбæр! Афтæ саразæм, цæмæй 
уыцы мæгуырмæтæрæг хистытæн кæронгонд æрцæуа! Кæрон!— 
фæстаг ныхæстæ Бексолтан ахæм хуызы загъта, цыма, адæм цæ- 
мæй мауал мæлой, уымæн æвдадзы хос ссардта. 
Ууыл ахицæн сты, Бексолтан Муратæн цы амынддзинæдтæ 
437 

зæгъынмæ хъавыд, уыдон. Стæй йæ разы цы папкæ уыди, уый 
райхæлдта, æркасти йæм æмæ хъæрæй сдзырдта: 
— Гъы, проспект! Проспект! Æххæст æй переулок схуыдтаид, 
науæд та сосæфæндаг. Ха-ха-ха!— æмæ йæ кабинеты чи бадти, 
уыдоныл йæ цæст ахаста. 
Мурат фембæрста, ныхас цæуыл цæуы, уый æмæ мынæг хъæ- 
лæсæй сдзырдта: 
— Ахæм термин æрæджы фæзынди. Ныр афтæ фыссынц,— 
ома, Бексолтан уазджыты цæсты йæхи мауал æфтауа. 
— Бимболат республикæйы партион организацийы историйы иу 
хай фыссынмæ хъавы. Æмæ йын цы ’мбары? Æвæццæгæн, рай- 
диан партион организацийы секретарь дæр никуы уыди. Ха-ха- 
ха!— бахудти та Бексолтан, фæлæ Меретханы йеддæмæ йæ был 
дæр ничи базылын кодта. Уый йын йæ тъæнгтæ ацагъта æмæ та 
сдзырдта: 
— Цы ’мбарынц партион организацийы историйæн? Институты 
бад æмæ лекцитæ кæс, уыдон дæр, фырзæрондæй чи ныббур, 
ахæм фыстытæм гæсгæ. Партион куыст зонын хъæуы. Иудзырдæй, 
æркæсут. Сымахмæ уымæн фæдзырдтон,— Бексолтан баздæхти 
дыууæ наукон кусæгмæ.. 
«Кæд алкæимæ дæр афтæ фæныхас кæны, уæд худинаг æмæ ал- 
лайаг.»— ахъуыды кодта Мурат æмæ загъта: 
— Автор, æвæццæгæн, документтæ сахуыр кодта. 
— Куы сæ ахуыр кодта, уæд ды дæр йемæ уыдтæ?— Бек- 
солтаны цæстытæ мæсты æрттывд фæкодтой.— Ныхас ахицæн„ Сы- 
мах та,— баздæхти , наукон кусджытæм,— мæнæ ацы къухфыст 
бакæсут. Æз та уæм фæдзурдзынæн. Нæ фæлæ къухфысты тыххæй 
уæ хъуыдытæ ныффыссут щцæ мыл сæ сæмбæлын кæнут. Æз сæм 
æркæсдзынæн æмæ нæ уынаффæ Фыццагæн бамбарын кæндзынæн. 
Йæхæдæг мын æй бабар кодта. Æмгъуыд — дыууæ къуырийы. 
— О, фæлæ... 
— Иу фæлæ дæр нæ. Рæстæг фаг у, сау æви урс у, уый раир- 
тасынæн. 
— Науæд та урс сауæй бавдисынæн,— йæ ныхас баппæрста 
Мурат. 
Бексолтан æм ницы сдзырдта. 
* * * 
Бимболат цы фарстайыл куыста, уый се ’нцонтæй нæ уыд æмæ 
йæ бирæ рæстæг бадын бахъуыд æрмæст Цæгат Ирыстоны архивты 
нæ, фæлæ ма суанг Мæскуыйы, Ростовы, Тбилисы, стæй сыхаг ав- 
тономон республикæты партион æмæ паддзахадон архивты дæр. 
Бирæ рох цаутæ æмæ рох хъæбатырты нæмттæ дзы ссардта. 
Уыцы нæмтты æхсæн Тæгæрдонæй дæр иуцалдæрыл йæ цæст 
æрхæцыд. Алыксандры фыд Дауыты ном, Ауызбийы ном, йæхи 
фыды ном... 
Иуæй-иу хъуыддæгты тыххæй Бимболаты цæуын бахъуыди 
438 

партийы обкоммæ, уымæн æмæ нæ зыдта, цавæр аргъ скæнын 
хъæуы хæсты рæстæг Дзамболат æмæ бирæ æндæрты куыстæн. 
Уæд сæ æппæлгæ кодтой. Стæй иннæрдæм расимдтой. Ныр та 
куыд? Алыксандримæ куы ныхас кодта, уæд ын уый бауынаффæ 
кодта, Амырханмæ бацу, зæгъгæ, æмæ. йæм бацыд. 
Фыццаг секретары кабинеты баййæфта Бексолтаны дæр. 
— Цæвиттон, куыд зонут, афтæмæй æртæ адæймагæй кусæм 
нæ республикæйы партион организацийы историйыл. Æз дзы мæ- 
хæдæг цы хай фыссын, уым иуæй-иу хъуыддæгтæ дзæбæх не 
’мбарын æмæ уæ, зæгъын, афæрсон,— райдыдта Бимболат Амыр- 
ханмæ комкоммæ кæсгæйæ. 
— Табуафси,— загъта обкомы секретарь, цавæрфæнды фарста- 
тæн дæр дзуапп раттынмæ цæттæ чи вæййы, ахæм адæймагау, æмæ 
йæхинымæры ахъуыды кодта: «Ау, йе сиахс ын куыд нæ баххуыс 
кодта, обкомы секретарь куы у? Æви йæ мæнмæ барæй æрбар- 
выста?» 
— Зæгъæм, хæсты рæстæджы партион организацийы чи ар- 
хайдта, зынгæ бынат чи,эхста, уыдонæн сæ иуæй-иуты тыххæй 
цы зæгъæн ис? Уæвгæ ныффыссæн уаид æнæ нземттæй дæр. 
Фæлæ афтæ куы бакæниккам, уæд уый, æвæццæгæн, раст нæ 
уаид. Райсæм Дзамболаты. Ноджыдæр ма иу-цалдæр адæймаджы. 
Мæнæ сæ нæмттæ,— æмæ Бимболат Амырханы раз æрæвæрдта 
гæххæты сыф номхыгъдимæ. 
Обкомы секретарь гæххæтты сыфыл йæ цæст æрхаста, аджих, 
стæй æрæджиау сдзырдта: 
— Историгæнджытæ дзыллæтæ сты. Æмæ дзы хицæн адæймæг- 
ты кой куы нæ уа, уæддæр мæгуырдæр нæ фæуыдзæни. Цæмæн 
дзы хъæуынц Дзамболат дæр æмæ мæнæ иннæтæ дæр? 
— Раст зæгъыс. Историгæнджытæ дзыллæтæ сты. Фæлæ дзыл- 
лæтæн дæр сæ сæргъы чидæр фæлæууы. 
— Организатор Коммунистон парти уыдис. Мах уавæрты 
та облæстон партион организаци, райкомтæ, райдиан къордтæ,— 
загъта Амырхан. 
— Разы дæн. Фæлæ республикæйы дæр æмæ алы районы дæр 
партион организацийы сæргъы чидæр фæлæууы. Æмæ бирæ хъуыд- 
дæгтæ уыцы чидæртæй аразгæ вæййынц. Цыбырдзырдæй, алы 
къордæн дæр вæййы раздзæуæг, пъолкъæн кæнæдивизийæн къаман 
дир куыд вæййы, афтæ. 
— Разамонджытæ æмæ къамандиртæ иу не сты,— йæ ныхас 
баппæрста Бексолтан. 
— Бексолтан Дзарахметович, наукон терминтæ уынджы номи- 
мæ чи ’мтъеры кæны, ахæм ахуыргæндтимæ дзурын мæнæн зын у,— 
иу мæсты дзагъул æм фæкодта Бимболат. Йæ зæрды ма уыдис 
хайады хицауæн ноджы карздæр ныхæстæ зæгъын, фæлæ фæхъус. 
Айфыццаг ын наукон-иртасæг институты кусджытæ куы радзырд- 
той историйы проспекты хабар, уæд зæрдиагæй фæхудти; уæвгæ 
та йын хъыг уыдис Бексолтаны дзæнгæда.— Уый дæр раст у. 
439 

Къамандиртæ æмæ разамонджытæ иу не сты. Фæлæ дзы кæйдæрты 
кой уæддæр скæнын хъæуы. 
— Амырхан Николаевич дын куы загъта, цæмæн хъæуы сæ 
кой кæнын?— цыма Бимболаты уайдзæфы ныхæстæ нæ бамбæрста, 
уыйау уæлдайхуызон дæр нæ фæци Бексолтан.— Дзамболат цавæр 
кусæг уыдис, уый нæ зоныс? 
—- Уый ды мæнæй хуыздæр зондзынæ. Иу æмæ дыууæ хатты 
нæ фехъуыстон де стауæн ныхæстæ Дзамболаты тыххæй, цалынмæ 
ма мæнæ ам бадти, уæдмæ. Фæлæ ныртæккæ ныхас ууыл нæ цæуы. 
Æз историк дæн, наукон кусæг. Истори та арæзт цæуы факттæй. 
Иуæй-иу адæймæгтæ цы хъуыды кæнынц, уымæй нæ, фæлæ факт- 
тæй. Истори æвзары цаутæ, факттæ; се сфæлдисæг чи уыд æмæ 
цы мадзæлттæй архайдтой, уыдæттæ. 
— Истори цы у, уый сывæллæттæ дæр æмбарынц,— бахъуыр- 
хъуыр кодта Бексолтан, ацы хатт йæ цæсгом сырх цывзыйы хуызæн 
ныцци, афтæмæй. 
Бимболат мæсты кодта, Бексолтан ныхасы йæхи кæй тъыста, 
уый тыххæй. Амырхан æмбæрста Бимболаты уавæр, фæлæ уый 
æууæндыди Бексолтаныл, нымадта йææмбаргæ кусæгыл æмæ разы 
уыди, цы дзырдта, уыдонимæ. Гъе фæлæ дзы цæмæй уæддæр 
Бимболат бузныгæй баззадаид, уый тыххæй Амырхан ныхас фæ- 
фæлмæндæр кодта. 
— Мах дын уынаффæ нæ кæнæм. Дæхæдæг, дæхи загъдау, 
историк дæ, ахуыргонд лæг æмæ кæс. Кæд дын нæ уынаффæтæ 
истæмæн бæззынц, уæд сæ спайда кæн. 
— Хорз, æмæ Дзамболат йæ бынатæй ист куы ’рцыдис, уыцы 
рæстæгæй фæстæмæ та куыд? Республикæйы разамонджыты кой 
кæнын нæ хъæуы? 
— Уый бынтон æндæр хъуыддаг у!— нал та фæлæууыд Бек- 
солтан. 
Амырхан, æвæццæгæн, хуыздæр бамбæрста Бимболаты æлхыскъ 
фарст æмæ сдзырдта: 
— Уымæ дæр æркæс. Йæ куыст дзы ныхасы аккаг кæмæн у, 
уыдоны тыххæй зæгъ. Се ’ппæты кой нæ хъæуы, искуы-иугæйт- 
ты. Фыссын хъæуы дзыллæты тыххæй, партион организацийы тых- 
хæй. Цыбырдзырдæй, дæхæдæг хуыздæр зоныс, цы фыссын хъæуы, 
уый. 
Бимболат раджы фæуыдаид фыст, партион организацийы исто- 
рийæ уымæ цы хай æрхауд, уый. Фæлæ алы фарста дæр фæстæмæ 
фæкæсфæкæсгæнгæйæ фыссын хъуыдис. Историмæ историон æгъ- 
дауæй кæсæн нæ уыд — æрмæстдæр абоны цæстæй хъуамæ æв- 
зæрст цыдаиккой цаутæ, факттæ. Æмæ уый та-иу уæд истори 
нал уыдис, фæлæ-иу сси гуымыдзагонд, æмтъерыгонд политикæ 
иуæй-иу адæймæгты пайдайæн. 
, — Æмæ уæдæ, зæгъæм, Тæгæрдоны æрæджыйы онг дæр царди 
зæронд большевик Булататы Ауызби. Бирæ рæстæджыты фæкуыста 
партион организацийы секретарæй, йæ фыртты йæхи дзыхæй арвыс- 
та хæстмæ, иууылдæр бабын сты. Хæсты рæстæг, зæгъæн ис, 
440 

удуæлдай фæллой кодта, йæ хæдзары бынтæ æфсадæн, фронтæн 
радта, сæ уынджы цæрджытимæ танк балхæдта... Кæйдæртау 
йæ хæдзарæй кърепост нæ сарæзта — адæмæн æй нывондæн æр- 
хаста. Мæнмæ гæсгæ, нæ историйы ахæм коммунисттæ хъуамæ 
ахъаззаг бынат æрцахсой. 
Амырхан та ацы хатт дæр бацархайдта сæ ныхæстæ фæфæл- 
мæндæр кæныныл: 
— Дæ хъуыдыты рæстдзинад бирæ ис. Дæ партион цæсгом 
дын куыд амоны, афтæ архай.— Амырхан сыстад æмæ Бимболат- 
мæ йæ къух радта. Обкомы секретарь æмæ ахуыргонды ныхас 
ууыл ахицæн. 
Бимболат æмтъеры зæрдæйы уагимæ рацыдис партийы обко- 
мæй. 
* * . * 
Кларæ æнхъæлмæкæсæн уаты къæсæрыл бахызти, салам радта 
Мураты секретаршæйæн æмæ йæ сæрæй ацамыдта редакторы 
кабинеты ’рдæм. Къæсхуыртæарæзт чызг иу уысм кæсгæйæ баз- 
зади Кларæмæ. Хинымæры йын йæ рæсугъддзинадмæ бахæлæг 
кодта. 
— Табуафси. Иунæг у. 
Кларæ сындæггай дуар байгом кодта. Æмæ фыццаг хатт, мый- 
йаг, нæ цыдис ацы дуарыл, фæлæ йæм-иу æдзухдæр фæзынди ца- 
вæрдæр æбæлвырд ныфссæдтæн хъуыдытæ. 
— Бацæуæн ис? 
— Æнæмæнг. Æмæ кæддæридæр,— райхъуысти редакторы 
фæлмæн хъæлæс. 
Кларæ мидæмæ бахызти, Муратимæ.кæрæдзиуыл бацин кодтой. 
Сылгоймаг йæхи æруагъта редакторы стъолы ныхмæ къæлæтджы- 
ныл.Йæ комкоммæ æрбадти Мурат дæр. Бирæ рæстæджыты чи 
нал фембæлд, ахæм хæлæрттау ныккастысты кæрæдзимæ. Кла- 
рæйы зæрдæ афтæ банкъардта, цыма Мурат фырцинæй цы зæгъа, 
уый нал зоны. 
Мурат æрæджиау сдзырдта: 
— Дæ хорзæхæй, кæм фесæфтæ? Æз ма дæ милицæйы æххуы- 
сæй агурынмæ хъавыдтæн. 
— Аскъæфынæй мын тас нæу. 
— Ма зæгъ, ма. Рæсугъдты номхыгъды æппæты_сæрæй дæ. 
— Уый номхыгъд чи арæзта, уымæ гæсгæ у,— сылгоймаг 
исдуг фæхъус. Ивгъуыд бонты мысинæгтæ та йæ сæ уæлныхты 
ахастой, хæрзæрыгон чызгæй районы типографийы куы куыста, 
уыцы æнамонд рæстæджытæм. Уæддæр-иу ын æхсызгон уыди 
Мураты уынд. Кларæ иу уысм фæкомкоммæ Муратмæ, стæй 
йæхи фæхъуыддагхуыз кодта æмæ сдзырдта: 
— Мæ хабæрттæ дын ракæнон. Цы писмотæ нæм æрбарвыстат, 
уыдон бæрæг кæныныл схæцыдтæн. Уый ма дын уæвгæ дзырдтон. 
Æцæг дæр ма Быдыры æмæ Тæгæрдоны районы прокуратурæйы 
441 

арф ран æфснайдæй лæууынц фыдгæнджыты гæххæттытæ. Куыд 
бамбæрстон, афтæмæй сын уым фæндаг раттинаг дæр нæ уыдысты. 
— Уырны мæ. Стæй ахæм уавæр, æвæццæгæн, æрмæст уыцы 
районты нæй,— Муратæн йæ былы кæрæттæ мæстæлгъæд худы- 
нæввонг баисты æмæ ма йæ ныхасыл бафтьцдта:— Тæгæрдоны 
æмæ Быдыры районты ды, æвæццæгæн, семафор байгом кодтай 
ахæм хъуыддæгтæн. 
— Æнхъæл н$е дæн. Фæлæ кæй бæрæг кодтон, уыцы фыстæ- 
джыты цы факттыл цæуы ныхас, уыдон раст сты. Сайынц, кæ- 
нынц цæстфæлдахæн митæ. Хорæрзад иу гектары хыгъдмæ цæмæй 
фылдæр уа, уый тыххæй нартхор байтауынц пъланæй уæлæмæ, 
силосæн цы хор хъуамæ байтауой, уый хардзæй. Силосæн та уæр- 
мыты нывгæнынц нартхоры хус хъæдтæ ’мæ хæмпæлгæрдæг. 
Районы фæлхасцæдисы цæттæгæндтытæ бынтон асламæй бал- 
хæнынц дыргътæ колхозтæй æмæ сæ бавдисынц афтæ, цыма сæ 
хицæн цæрджытæй зынаргъæй балхæдтой. Ахæм фæдфæливæн 
миты æххуысæй цæттæгæнджытæм цы бирæ æхца баззайы, уы- 
мæн йæ фылдæр хай бахауы районты хицæутты дзыпмæ, уый 
нæ фæлæ ма дзы суанг, æвæццæгæн, республикæйы хицæуттæй 
дæр кæмæдæрты æрхауы. Уæвгæ уыцы фыдракæндтæ кæронмæ 
хъуамæ сбæрæг кæной ОБХСС-ы кусджытæ, чи зоны, мах адæми- 
мæ иумæ. 
— Цыбырдзырдæй, иууылдæр сайынц, давынц. Æмæ уæд Бек- 
солтаны хойы хабар та куыд уыди? 
... Цæвиттон, Бексолтан райкомы фыццаг секретарь куы сси, 
уæд йæ дуканигæс хо Асиатæн дуæрттæ байгом сты зынаргъ æмæ 
зынарæн товартæм. Æмæ сæ фылдæр хатт уæй кодта, дуканимæ 
дæр-иу нæ бахæццæ сты, афтæмæй, дыууæ-æртæ хатты зынаргъ- 
дæртыл. Фæлæ йæм уый дæр, æвæццæгæн, чысыл фæкасти. Æмæ 
иуахæмы дуканийы горæтаг ревизор куы фæзынди æмæ куы æрны- 
мадта, уæд Асиат фæхæсджын фьшддæс мины. Сылгоймаг йе 
’фсымæрмæ фæфæдис.Бексолтан телефонæй сдзырдта горæтмæ, йæ 
лымæнтæм... Рацæй рабон, æмæ Асиат ногæхсад авгау сыгъ- 
дæгæй агæпп ласта. Адæм та кæддæриддæр алцыдæр фæ- 
зонынц, æмæ чидæр ныффыста газетмæ. 
— Дуканийы ревизи чи кодта, уый дыдзæсгом разынди. — Кла- 
рæ Муратмæ ахæм хуызы бакасти, цыма уый дæр аххосджын 
у, цы сайæн митæ кæнынц, уым. 
Мурат йæ къухтæ йæ сæрмæ сбыцæу кодта æмæ æдзынæг касти, 
йæ размæ цы стъол уыди, уый æрттывдтытæ калгæ фæйнæгмæ. 
Маст ын сыгъта йæ зæрдæ æмæ йæ нал уырныдта, уыцы мастæй 
искуы фервæздзæни, уый. Уымæн æмæ маст кæмæй æвзæрд, уыцы 
митимæ стæй сайгæ чи кæны, уыдонимæ дæр æргомæй карз 
тохы бацæуын йæ бон нæ уыди Муратæн, партийы обкомы газе- 
ты редакторæн. Æмæ æнæныфс кæй уыд, уый тыххæй нæ. Зыдта: 
куыддæр хъæлæсы дзагæй сдзурой уыцы миты ныхмæ, афтæ йын 
фыдмитæ бакæндзысты. 
Кларæ йæ хызынæй систа цыппар дыдагъгонд дыууæ сы- 
442 

фы. Ам ис, дызæрдыггаг чи нæ у æмæ бæрæг кæнын кæй нал 
хъæуы, æрмæстдæр ахæм факттæ. Ныхас сæйрагдæр цæуы колхоз 
«Кззказ»-ыл. Хъуамæ фыдгæнджыты адæм базоной. Науæд та нæ 
сæ фарсхæцджытæ сызмæлын дæр нæ бауадздзысты. Мыхуыр- 
гонд куы ’рцæуой, уæд та прокуратурæйæн дæр кусын æнцондæр 
уыдзæни. 
Мурат Кларæйы гæххæтт райста æмæ йæ кæсын райдыдта. 
— Гъе, гъе, æнхъæлдæн, фыссьшмæ рæвдз дæ! Уыимæ æлхыскъ- 
гæнаг цыргъ æвзагæй.— Мурат сыфтæ кæронмæ бакаст, йæ сæрыл 
схæцыд æмæ æхсызгонæй загъта: 
— Хъус-ма, чызг, ай цæттæ фельетон куы у! 
— Ма мæ худын кæн. Ссардтай фельетонист,— Кларæ фæ- 
цъупп кодта йæ бæзджынгомау бинаг был. 
— Барис ма дын баххуыс кæндзæн, æмæ дæ бауырнæд, æмби- 
сонды фельетон дзы рауайдзæн. 
— Æмæ-иу дзы уæд йæ къух дæр Барис бафыссæд. 
— Нæ, нæ, цытæ дзурыс? Цæстфæлдахæн хъуыддæгты ныхмæ 
тохгæнæн нæй æнæраст митæй. Фельетоны бын хъуамæ уа дæ 
къухæвæрд. Хъуыддæгтæ ды сбæрæг кодтай, фысгæ дæр æй ды 
ныккодтай. Мах та дын, нæ хæс куыд амоны, уымæ гæсгæ иу- 
чысыл баххуыс кæндзыстæм. 
— Æмæ уæд ... Барис дæр дзы мемæ йæ къух куыд бавæра, 
афтæ гæнæн нæй? 
— Ис, кæд иунæгæй нæ уæндыс, уæд. 
— Уæндыныл нæу. Искæмæй хæсджын куы уаин, уый мæ нæ 
фæнды. Абон дæр æмæ райсом дæр. 
— Мæнæй дæр? 
— Кæд ды дæр дæхи искæуыл нымайыс, уæд — о. 
— Дæ цæрæнбонтæ бирæ. Баныхас кодтам.— Мурат фæхъус и, 
цæмæндæр йæ алыварс аракæс-бакæс кодта, стæй ныллæг хъæлæ- 
сæй сдзырдта:— Ехх, дæ фенынмæ куыд бæллыдтæн, уый куы 
зонис. Афтæ æхсызгон мæ хъуыдтæ, афтæ... 
— Дæ куысты тыххæй? Мæтаг хабар, мыййаг? 
— Мæгъа. Рагæй дæ нал федтон. Мæ зæрдæ иудадзыгдæр 
демæ бафтыди... 
Кларæ æрыгон чызгау фефсæрмдзæст. Мурат бафиппайдта, йæ 
урсцъар уадултæ куыд асырх сты, уый. 
* * * 
Бексолтаны секретарь Муратмæ телефонæй æрдзырдта: 
— Бексолтан Дзарахметович дæм йæхимæ сиды. 
— Нæхимæ дæр æмбырд ис. 
— Æвæстиатæй, дам, ардæм цæугæуæд,— загъта та сылгоймаг, 
— Нымай, дæ хæс сæххæст кодтай,— дзуапп радта Мурат 
æмæ Бексолтанмæ бадзырдта. 
— А, Мурат дæ? Салам! Куыдтæ мын цæрыс?— æнахуыр 
фæлмæн æвзагæй райдыдта Бексолтан. 
443 

Мурат бамбæрста: цыдæр та йæ бахъуыдис. 
— Бузныг, архайæм... 
— Зонын. Кæуылдæр та мæгуыры бон кæндзæни. Ха-ха-ха! 
Уый дæр хъæуы, хъæуы, уæдæ! Фæлæ... хъус-ма... Дæ хорзæхæй... 
Дæ разы дæ партизантæ иу мæгуыр лæджы бын минæ бавæрын- 
мæ хъавынц æмæ... Æмбисонды дзæбæх адæймаг, сæрæн кусæг! 
Мурат бамбæрста: ныхасы сæр уыдис Кларæйы фельетон Тæ- 
гæрдоны районы колхоз «Кавказы» сæрдар Тасо, нæртон куывды 
хæйттæгæнæгау, æхсæнадон фос куыд уары, уый æмæ ма ноджы 
æндæр цæйдæрты тыххæй. 
Цæвиттон, Сафар фельетоны хабар куы бамбæрста, уæд дысон 
хелефонæй Тасомæ фæфæдис. Сæрдар уымæн дæр фарон иу нæл 
фыс балæвар кодта. Уый та — Тузармæ. Тасо абон райсом 
Муратмæ æрбамидæг и, фæлæ йын уый ницы ком радта. Редак- 
тормæ телефонæй сдзырдта райкомы секретарь Тузар. Уымæн 
дæр зæрдæ ницæмæй бавæрдта. Ныр хъаст обкоммæ схæццæ. 
Мурат Бексолтанæн дзуапп радта: 
— Нæ зонын, цавæр адæймаг у, уый... Фæлæ æхсæнадæн 
фыдбылызгæнæг кæй у, уый бæлвырд у. 
— Дзæгъæл ныхæстæ... Хæлæггæнджытæ. Йæ хæдзармæ куы 
нæ ласы, мыййаг. Чи дзы чындзæхсæвæн бацагуры кусæрттаг, 
чи — зианæн. Нæ ирон æгъдæуттæ нæ зоныс? 
— Куыд нæ зонын. Фарон мын дæхæдæг нæ дзырдтай, сæ ных- 
мæ тох самайæм, зæгъгæ. 
— Æппын дæ куыд ницы рох кæны! Цыбырдзырдæй, курын, 
æмæ фельетон ма рауадз. Мæхæдæг æй бафхæрдзынæн. Ныр 
дæр æм азагъд кодтон. Фельетон та уал ардæм рарвит. Бакæсон 
æй. 
— Райсом æй газеты бакæсдзынæ. 
— Нæй йын газеты рауадзæн. 
— Цæуылнæ? 
— Æппынницы — æз зæгъын!.. 
— Æмæ раст нæ дæ... 
— Ды, ды!.. 
Иуцасдæр сæ ничиуал ницы сдзырдта. Бексолтан æмбæрста, 
галиумæ кæй хæцы, уый. Фæлæ Тасоимæ æрдхæрдтæ уыдысты. 
Колхозы сæрдары рæдау къухæй Дзæрæхмæты хæдзармæ бирæ 
бæркад æрбафтыди. Ноджы Тасойæн дæр æмæ Тузарæн дæр 
зæрдæ бавæрдта, фельетон газеты кæй нæ фæзындзæни, уый 
тыххæй. Бексолтан ма уый дæр æмбæрста, æмæ ныхас обкомы сек- 
ретартæй кæмæфæнды дæр куы бахæццæ уа, уæд сæ афтæ ничи 
зæгъдзæни, фельетон ма ныммыхуыр кæнут, зæгъгæ. 
Æмæ та фæлмæн хъæлæсæй сдзырдта: 
— Дæ хорзæхæй, ардæм-ма рацу дæ фельетонимæ. Аныхæстæ 
кæнæм... 
— Æмбырд мæм ис, ныртæккæ мæ не ’вдæлы. 
— Куыд дæ не’вдæлы, æз дæм куы дзурын, уæд?!— йæ маст 
нал баурæдта Бексолтан. 
444 

— Æмæ ды кæмæ фæдзурыс, уыдон æвдæлон вæййынц, æви дæ 
секретары дзæнгæрæгмæ æнхъæлмæгæсгæйæ фæбадынц? 
— Уæддæр дæ кæнонтæ нæ уадзыс. Тагъд ардæм рацу! 
Мурат мæстæй хæлди: цыфæнды хъуыддаджы тыххæй дæр бæ- 
стæ фæдис скæны. Йæ коммæ нæ бакастæ, уæд дæ куыйты хæ- 
ринаг бакæндзæн. Районы куы куыста, уæд-иу фæсидти колхоз- 
ты ’мæ хъæусоветты сæрдартæм, бригадиртæм. Ам та — райкомы 
секретартæм, ахуыргæндтæм, фысджытæм, журналисттæм, ныв- 
гæнджытæм... Æмæ йæм уыцы бартæ кæй уыдис, уый йын лæвæрд- 
та æнæкæрон æхсызгондзинад. Муратмæ гæсгæ та-иу фылдæр 
хъуыддæгты тыххæй уыдис телефонæй баныхасгæнæн. Æмæ та 
дзуапп радта: 
— Кæд гæнæн ис, уæд... Ныртæккæ мæ не’вдæлы. Фæстæ- 
дæр. 
— Хорз. Æнхъæлмæ кæсын. Цас тагъддæр, уый бæрц хуыз- 
дæр. Уыцы хъуыддаджы фæдыл ма ноджыдæр æнхъæлмæгæсджы- 
тæ ис. 
... Мурат Бексолтаны кабинетмæ куы бахызт, уæд уымæн йæ 
цæсгом барухс. Йæ бынатæй сыстад æмæ йын йæ къух райста. 
— Салам, салам ноджыдæр ма иу хатт. Куыдтæ цæрыс? Цы- 
тæ кусыс?— Бексолтан йæ мæлгъæвзаг ауагъта.— Кæуылдæр 
та мæгуыры бон акæндзæн дæ цыргъ пъеройæ. Æмæ уæвгæ хъæ- 
уы, хъæуы. 
— Алцыдæр куы зоныс... 
— О, дзырдæуыди мын. Тынг карз фельетон, дам, ныффыстат. 
Уыныс, дзырдхæсджытæ куыд кусынц,— Бексолтан йæ мидбыл- 
ты бахудти. 
Мурат ын йæ разы æрæвæрдта райсомы газетæн йæ иу фарс. 
Бексолтан æм уæлæнгай кæстытæ æркодта æмæ сдзырдта: 
— Гъы, Æзойты Кларæ дæр фельетонист басгуыхт? Бари- 
сæй цы зæгъыс, уый. зæгъ. 
— Кларæ йæ ныффыста. Барис та дзы чысыл цыдæртæ ба- 
рæстытæ кодта.. 
— Афтæ, афтæ... Барæй къаддæр кæнынц хоры зæххытæ. 
Колхозты аслам аргъæй æлхæдтой фæткъуытæ, кæрдотæ... Æвдис- 
гæ та-иу сæ бакодтой, цыма... Уыдон цæстфæлдахджытæ не сты? 
— Сты, уæдæ цы. 
— Æмбарæн ныхæстæ районы раздæры æмæ ныры разамынды 
тыххæй... Нæ тох кодтой. Колхоз «Кавказ»-ы сæрдар Тасо æмби- 
сонды уазæгуарзон басгуыхт... Рæдаукъух. Колхозы хардзæй кæ- 
мæн — гал, кæмæн — род, кæмæн — фыс, кæмæн ногæргæвст 
дзидза. Æппæт уыдæттæ Æзойты чызг сбæлвырд кодта? 
— Афтæ. Уый ма уым æндæр цыдæр хъуыддæгтæ дæр арæз- 
та. 
— Уый дæр хорз у, фæлæ мæ бамбар, мæ зынаргъ æрдхорд... 
Стыр курдиат мæм ис. Тасо хорз лæг у. Рагæй фыдæбон кæны. 
Уæвгæ йæ ды мæнæй хуыздæр зоныс. Сæрæн кусæг у. Ды та йын 
йæ быны бомбæ бавæрынмæ хъавыс. Цæмæй йын йе стджытæ 
445 

дæр мауал æрæмбырд кæной, уый тыххæй. Дæ фельетонæн æрмæст 
йæ сæргонд дæр æгъгъæд у: «Кæмæн — баслыхъ, кæмæн — ку- 
сæрттаг». Зондджын куы дæ, æдзæстуарзæттæ бирæ ис. Æндæр... 
Йæ хæдзармæ мард мыст дæр нæ бахæсдзæн. Ирон æгъдæуттæ нæ 
зоныс? Кæм — зиан, кæм — чындзæхсæв, æмæ-иу уæд куыд 
кæна? 
— Æрдæбон ма куы загътон, уæд ивгъуыд цардæй зианхæс- 
сæг баззайæгтимæ тох кæнынмæ куы сидтæ. Райкомтæн дæр ма 
уый тыххæй амынддзинæдтæ куы радтай. 
— Æллæх, æллæх, де ’взаг. Куыд ницы дæ рох кæны. Бамбар 
мæ, курын дæ, стæй æгъдæуттæ дæр алыхуызон вæййынц. Тасойæн 
мах карз æфхæрд, ратдзыстæм. Уый тыххæй дын дзырд дæттын. 
— Фельетоны фæстæ уын æнцондæр уыдзæн йемæ ныхас кæ- 
нын. 
— Мурат, курын дæ. 
— Куыд загътон, афтæ уыдзæни. 
— Фæфæсмон кæндзынæ. Дæ прокурорыл дæр гадзрахатæй 
рацæудзынæ. 
— Æз ницæмæй тæрсын. Прокурор дæр йæхи тыххæй дзуапп 
ратдзæн. 
— Кæм дæ, уый æмбарыс? 
— Партийы обкомы. 
— Дæуæн уый загъдæуа. Æз дын бардзырд дæттын... 
— Ды бардзырдтæ дæттын сахуыр дæ колхозтæн, хъæусо- 
веттæн... Мæнæн та дæ бардзырдтæ æрдуйы уæз дæр нæ кæнынц. 
— Ды, ды...— Бексолтан тыхулæфт кæнын райдыдта, фæлæ ми- 
нуты фæстæ йæ ныхасы уаг аивта. Тасойæн дзырд радта, Ту- 
зарæн дæр. Фельетон ныммыхуыр каенын нæ бауадздзæн. Уæ- 
дæ йæ Дзæрæхмæт дæр уайдзæфты бын фæкæндзæни.— Цыфæнды 
куы дзурæм, Мурат, уæддæр æз æмæ ды ирæттæ стæм. Æмæ 
афтæ ’васт нæхиуыл, нæ тугыл нæ фæуæлахиз уыдзыстæм. 
— Бексолтан, бахатыр кæн, фæлæ æз æмæ ды, фыццаджыдæр, 
коммунисттæ стæм æмæ дзæгъæлы архайыс мæнæн мæ партион 
цæсгом аивыныл. Йæ бон кæмæн нæу коммунисты ном хæссын, уый 
агурæд алы ’фсæнттæ,. уыимæ ирон кæй стæм, уым дæр. Ноджы 
дæр ма бахатыр кæн, фæлæ дын ныртæккæ мæ бон æндæр ницы 
зæгъын у. 
— Мурат, ;куырды фырт Мурат, искуы æрымысдзынæ мæн, 
Дзæрæхмæты фырты. Æз ныртæккæ фыццагмæ цæуын. 
— Мæнæн уæлдай нæу. 
— Уыцы ныхас дæр дæ зæрдыл бадар. 
— Æмтъеры кæн ныхæстæ. Пайдадæр дын куыд у, афтæ. Тынг 
хъыг мын у, дæуæн мын дæхиуыл фельетон ныффыссыны бар кæй 
нæ ис, уый. Газет та бакæсдзынæ райсом,— уыцы ныхæстимæ 
Мурат раивгъуыдта Бексолтаны кабинетæй. 
446 

26 
Фæззыгон райдзаст бон Пугач йæ ног 
хæдзарæн куывд скодта. Фæзындысты 
йæм Бексолтан, базарады министр, республикæйы фæлхасадон 
Цæдисы сæрдар, йæ лымæнтæ, йе ’рдхæрдтæ. Йæ дыууæ æмхъæук- 
каджы — Кларæ æмæ Мураты дæр бæргæ хуыдта, фæлæ уыдон 
нæ саккаг кодтой. 
Уазджытæн минас æрцæттæ кодтой æмæ фынгтæ æрæвæрдтой, 
«Интурист» ресторанæй кæй æрхуыдта, уыцы хæринаггæнæг æмæ 
дыууæ официанты. Уыдонæн сæ хицау йæхæдæг дæр ам уыдис— 
лæгуынсæр рæстæмбисас мадзурахуыз адæймаг фæзынди йæхи 
«Волгæ»-йы. 
Уазджыты зæрдæмæ фæцыдысты Пугачы бæстон арæзт хæдзар 
æмæ дзы мидæгæй цы æмбисонды дзаумæттæ уыдис, уыдон. 
— Молодец, Харитон Степанович!— æппæлыд Пугачæй база- 
рады министр,— парахат зæрдæйы хицау æмæ фидæрттæарæзт 
лæг. Уый уарзта сæрæн æмæ цæрынхъом адæймæгты. 
— Мах сым-сым нæ кæнæм,— дзуапп лæвæрдта Пугачы хи- 
цау, фæлхасады Цæдисы сæрдар; йæ мидбылты бахудти æмæ йæ 
цардхуыз дымст уадултæ ноджыдæр фæйнæрдæм фæцыдысты. 
Бексолтан дзургæ бирæ нæ кодта кæддæриддæрау, ныр дæр 
уыди хъуыддагхуыз, æппæтæмбарæг, хъуыста, иннæтæ цы дзырд- 
той, уымæ. 
Æвæджиауы куывд фæрæстмæ: фынгтæ тасыдысты минасæй, 
ноджы рæсугъд гаджидæуттæ æмæ ирон зарджытæ... Алцыдæр 
хъуыдыгонд уыди Пугачæн. Æрбахуыдта йæ зонгæ дæсны фæн- 
дырдзæгъдæджы æмæ ирон театры фæсивæдæй дыууæйы. Уыимæ 
сидтытæн сæ фылдæр зылдысты Бексолтаны æмæ базарады дыууæ 
сæргълæууæджы алфæмблай. Рохуаты нæ зади зындгонд ресто- 
раны хъæздыг хицау дæр. Бексолтанæн кадджын нуазæн дæт- 
гæйæ, Пугач загъта: 
— Æз бирæтæ нæма федтон, аразгæ дæр ницыма скодтон. 
Мæнæ ацы мæгуыр къуымтæ дæр ’мæ фыды фæллæйтты руаджы, 
ме ’рдхæрдты руаджы. Чи мын йæ дыууæ армæй баххуыс код- 
та, чи йæ тугвæллойæ дуртæ балхæдта, чи — фæйнæг, чи — цы... 
Фæлæ æппæты сæйрагдæр амондыл нымайын, институт кæй фæдæн, 
уый. Адæймаг адæмы фарн æмæ æххуысæй цæры... Æмæ хатыр 
бакæнут уе ’ппæт дæр, фæлæ тæккæ бузныгдæр Бексолтанæй 
дæн.. Уый къухтæм æз бахаудтæн хæрзæрыгонæй, хуымæтæджы 
сау кусæгæй. Цы дæн, уый сдæн уый зонды руаджы. Хорз фыд 
йæ хъæбулы куыд ахуыр кæна, афтæ мæ ахуыр кодта. Бексолтаны 
хъуыддæгтæ Ирыстоны хъуыстгонд сты. Æмæ мæн фæнды, цæмæй 
мæнæ ацы нуазæн райса, стæй уæд не ’ппæт дæр йæ цæрæнбоны 
тыххæй баназæм. 
Хуынды бадджытæ разыйæ схор-хор кодтой. Бексолтан зи- 
вæггæнæгау сыстад йæ бынатæй æмæ нуазæн райста: 
— Хатыр бакæнут! Нæ буц фысым цы загъта, уыдон се ’ппæт, 
447 

чи зоны, æцæг не сты. Адæймæг адæмы раз хæсджын у. Алчи- 
дæр, æвæццæгæн, тырны уымæ, цæмæй искæмæн исты хорз ракæна, 
Фæлæ æз та уый зæгъын, æмæ фысым йæхæдæг у, æмбал кæмæн 
нæй, ахæм сæрæн æмæ зондджын адæймаг. Кусгæ дæр кодта; 
ахуыр дæр, æмæ каст фæци фыццаг техникум, стæй та институт. 
Бацъапп кодта мæнæ ацы къуымтæ дæр. Æмæ мах дæр, йæ лы- 
мæнтæ, йæ зонгæтæ, йе ’рхæрдтæ, цин кæнæм йæ циныл... 
... Бексолтан ма бирæ дзæбæх ныхæстæ загъта, æмæ йæ алы- 
варс чи бадти, уыдон зæрдиагæй хъуыстой обкомы кусæгмæ; 
дис кодтой, куыд зæрдæхæлар, куыд зондджын æмæ уæздан у, 
ууыл. Уазджытæ Бексолтаны ныхæстыл æмхуызонæй «оммен» 
загътой, стæй фæндыр ныййазæлыди, кæстæртæ базарыдысты... 
Айс æй, аназ æй, ахуыпп æй кæн, 
Айс æй, аназ æй... 
* * * 
Мурат сыздæхти Тæгæрдонæй, йемæ сласта йæ мад Фатъимæты 
дæр. Зæронд усæн йæ хъустæ суазал сты æмæ иу-æртæ къуырийы 
сæ риссынæй нал æнцадысты. Районы дохтыртæ йын цыдæр хостæ 
рафыстой, фæлæ ницы фæдзæбæхдæр. Æмæ Фатъимæт сразы 
Муратимæ горæтмæ ацæуыныл. 
Мады сæ фатеры фæуагъта, йæхæдæг батагъд кодта йæ куыст- 
мæ. Фатъимæт йæ фырты цæрæнтæм фæракæс-бакæс кодта. Дыууæ 
чысыл уаты æмæ хæрзкъаннæг хæринаггæнæн... Æгасæй сæм иу 
диван, иу стъол æмæ иу сынтæг. Йæхинымæры бахъынцъым кодта: 
сæхæдæг кæм фезмæлой,, уый сын куы нæ ис, уæд ма дзы æз та 
чердыгæй уыдзынæн? Фæлæ кæм ссыди, уым ма йын цы гæнæн уыд 
æмæ æнхъæлмæ касти Залихан æмæ Аланы фæзындмæ. Саби дык- 
кæгæм къласмæ цæуы æмæ йæ йæ мад йемæ æрбахоны. Алан æмæ 
Залихан фæзындысты изæрырдæм иу-фондз сахатмæ ’ввахс; чысыл 
лæппу фыды мады куы ауыдта, уæд ныхъхъæр кодта: 
— Мамæ! Мамæ! Зæронд бабуля æрбацыди!— стæй базгъорд- 
та æмæ фыды мады хъæбысмæ йæхи баппæрста. 
Зæронд ус æмæ фырты фырт кæрæдзийæн фæхъæбыстæ код- 
той. Ноджы ма йын Фатъимæт афтæ: 
— Дедушкæмæ дæ нæ фæнды? 
— Дедушкæ мæм æнхъæлмæ кæсы? 
— Тынг дæм æнхъæлмæ кæсы, тынг. 
— Гъемæ хорз. Зæгъ-иу дедушкæйæн, тагъд фæзындзынæн 
папæимæ,— ас адæймагау ныхас балхъынцъ кодта чысыл лæппу. 
Залиханы зæрдæ нæ барухс йе ’фсинæй. Зыдта зæронд усæн 
йе ссыды сæр æмæ йæхинымæры бакатай кодта: ныр йемæ дохтыр- 
тыл разил-базил кæнын хъæудзæн. Ноджы йын йæ уæлæдарæсмæ 
лæмбынæг куы ’ркаст, уæд йæ зæрдæ бынтондæр бамæгуыр. 
Чындзмæ фыдуынд фæкастысты йе’фсины æнцъылдтæ, куыстæф- 
хæрд къухтæ дæр. «Йемæ цæугæ мæ чи фена, уыдонæй йæ хъуамæ 
448 

исчи мæ мад дæр фенхъæла. Уæвгæ йæ фырт цæуæд йемæ, æз 
мæ къах дæр ничердæм авæрдзынæн^. Æнæуи та Залихан йæхи 
афтæ æвдыста, цыма йе ’фсинмæ æнхъæлмæ кæсынæй йæ цæстытæ 
ныуурс сты. 
— Афоныл дæ ссæуын хъуыд, афоныл. Хъусты низ æвзæр у. 
Операци кæнын дæр сæ бахъæуы. 
— Мæ къонайыл! Уый та ма цавæр операци у? Уæд мæ æнæ- 
цæргæ ничи уадзы? Æниу ма мæ карæны хъустæ дæр цæмæн 
хъæуынц? Сæ рыст фæсабыр уæд, æндæр,— йæхи рæстытæгæнæгау 
дзырдта Фатъимæт; зæрдæйæ та афтæ банкъардта, цыма йæ 
фæзынд чындзæн æхсызгон нæ уыди.— Цæуинаг дæр нæ уыдтæн, 
фæлæ мæ лæппу нал ныууагъта. 
Изæрæй Мурат æмæ Залиханы æхсæн цæлгæнæны рауадис 
карз ныхас: 
— Ныр æй ласгæ скодтай, фæлæ ам куы ныффæстиат уа, 
уæд хуысгæ та кæм кæндзыстæм? 
— Куыд кæм? Дæ уаты. 
— Цыппарæй дæр иумæ? 
— Иукъорд боны зæронд усимæ иу сынтæджы куы ахуыссай, 
уæд де ’рдæг нæ ахаудзæни. 
— Дæуæн та цы уæлдай у, сахуыр дæ. Иунæг сынтæг, иунæг 
диван... 
— Мах Аланимæ хуысдзыстæм диваныл, сымах та дыууæйæ — 
сынтæджы. 
— Гъемæ æз мамæтæм дæр ацæудзынæн. 
— Нæ, фæлтау афтæ: æз æмæ ды сынтæгыл, зæронд ус та — 
диваныл,— хъуыддагхуызæй загъта Мурат. 
— Æмæ фидауы? Нæ дыууæ къуымы ’хсæн дуар дæр куы 
нæ ис,—Залихан йæ мойы дæлгоммæ ныхас нæ бамбæрс- 
та. 
— Ды цы зæгъай æмæ цы нæ сфидаудзæн. 
— Æхсæв-бонмæ бандоныл дæр фæбаддзынæн. Райсом æй 
дохтыртæн фенын кæн. Тæссаг у, йæ низ куы фæкарздæр уа, 
уымæй. Рынчындоны дзæбæхгæнинаг у... 
— Ды уал æй дохтырæн фенын кæн, стæй уæд исты уы- 
дзæни. Рынчындонмæ йæ нæ фæнды. 
— Æз дæр æй акæндзынæн. Фæлæ йын демæ æнцондæр уы- 
дзæни. Дæуыл ахуыр у... Стæй йæ уæд цæуылнæ фæнды рынчын- 
донмæ та?— Залихан йæ маст уромын нал фæрæзта.— Уым чи 
вæййы, уыдон уымæй фыддæртæ сты? 
— Ды базармæ цæуын нæ уарзыс æмæ, уым чи вæййы, уы- 
донæй хуыздæр дæ? 
— Дæ зондджын ныхæстæм та бахæццæ дæ. Уæвгæ уæ бар 
уæхи. Дæ мад у, æмæ йæ кой кæн. Ныр та уал ын сынтæджы 
уат бакæндзынæн, мæхæдæг мамæтæм фæцæуын. Папæ хæдза- 
ры нæй, æмæ иунæгæй нæ уæнды. 
— Кæдæй нырмæ снæуæндаг ис? Дзантемыр къуыригæйттæ 
командировкæты куы вæййы, уæд куы ницæмæй фæтæрсы. 
29 Куырлы фырт 
449 

— Нæфæразгæ у... 
— Ныр рувасы митæ цы кæныс? Дæ къах дæр никуыдæм 
авæрдзынæ. Уæртæ де’фсинимæ иу сынтæджы схуысдзыстут. 
— Æцæг дзурыс æви? 
— Æцæг, æцæг! 
— Æмæ кæд æцæг, уæд дæхæдæг хуысс йемæ!— Залиханы 
цæсгом сырх хъулæттæ афæлдæхти. 
Мурат йæ бынатæй фесхъиудта, сылгоймаджы уæхскмæ фев- 
нæлдта, схойæгау æй акодта æмæ цæлгæнæнæй уатмæ рахыз- 
ти. 
Залихан йæхи æрæппæрста, йæ цуры цы бандон уыдис, ууыл 
æмæ ныцъцъæхахст ласта: 
— Цы дын кодтон, цъаммар! 
Йæ усы цъæхахстмæ Мурат фæстæмæ фездæхт хæринаггæнæн- 
мæ, цыдæр ма йын зæгъынмæ хъавыд, фæлæ уæдмæ йæ мад йæ 
уæлхъус алæууыд, æмæ ницыуал сдзырдта. 
* * * 
«Мæ кæддæры шофыр Пугач, мæхæдæг кæй слæг кодтон,— 
хъуыды кодта Бексолтан,— уый къупецаджы цард кæны. Æз та? 
Мæ фатеры, дыууæ гæдыйы кæм фæхыл уой, уый бæрц фезмæ- 
лæн дæр нæй». Бексолтан фидарæй сфæнд кодта: кæнæ Пугачау 
ног хæдзар хъуамæ сараза, кæнæ та хуыздæр фатер ссара. Лæмбы- 
нæгдæр куы ахъуыды кодта, уæд хæдзар аразыны хъуыды бамы- 
нæг: цæсты бафтдзæн, исты ныхас дæр æм æрхаудзæни. Хъуамæ 
ссара æндæр фатер. 
Йæ фæндон бацагъта Пугачы хъусты. Уый æрзилæнтæ кодта 
цæрæн хæдзæртты управленитыл, фатертæ ивыны куыст йеддæмæ 
чи ницы кæны æмæ ивджытæй æхца чи сайы, ахæмтимæ фæлымæн 
æмæ дыууæ мæймæ ссардта, хи бакæнæн кæмæн уыд, ахæм æмби- 
сонды цыппаруатон фатер. 
Цæвиттон, уым цардысты хæрззæронд лæг æмæ ус. Урсбоцъо 
лæг кæддæр уыди дæсны инженер-аразæг, йæ бинойнаг ныллæ- 
джытæ æмæ хæрзхуыз сылгоймаг, дыууиссæдз азы фæкуыста 
дæндæгты дохтырæй. Сæ фырттæй дыууæ хæсты байсæфтысты, 
æртыккаг — зындгонд хирург, æд бинонтæ царди йæ ныййар- 
джытимæ. Иу æнамонд бон æм районæй фæфæдис сты æххуыса- 
гур — кæмæндæр уæззау операци кæнын бахъуыди. Дохтыр 
æнæуæлдай ракæ-бакæйæ сразы, йæ бинойнаг дæр йемæ фæрасти. 
Йæ мой цы хъæумæ цыд, уым цард йæ мады хо, æрæджыты 
йæ нал федта æмæ йæ абæрæг кæна. Операци конд æрцыд, рын- 
чын фервæзти, фæлæ хирург æмæ йæ бинойнаг сæрæгасæй сæ 
хæдзарыл нал сæмбæлдысты — фæстæмæ здæхгæйæ сæ уæзласæн 
машинæ нырриуыгъта... 
Зæронд лæг æмæ ус сæ фырты фыртимæ баззадысты. Лæп- 
пуйы буц дардтой, æмæ фæкъулбадæг. Иуахæмы кæмдæр, горæт- 
гæрон йе ’мбæлттимæ хылы бахауд. Лæппутæй иу мæлæтдзаг цæф 
450 

фæци кардæй æмæ йæ зæрæдты фырты фырты аххос фæкодтой, 
ахст æрцыд æмæ йын авд азы радтой. 
Халон æргъæвстæй æнцон ахсæн у. 
Дыууæ зæрондыл сæ тыхсты сахат бамбæлди Пугач. 
— Уæ бонтæ хорз æмæ нырæй фæстæмæ æнæмаст ут,— салам 
лæвæрдта Пугач, егъаугомау уаты зæронд лæг æмæ усы раз 
барджын лæуд кæнгæйæ.— Уæ тыхсты хабар мæ хъуыстыл æрцы- 
ди, цыдæртæ сбæлвырд кодтон. Æмæ уæ, зæгъын, кæд мæ сæр 
истæмæн бахъæуид. 
— Гъы, дæ хорзæхæй, чи дæ, цы дæ?— баздæхти йæм зæронд 
лæг: йæ зæрдæмæ нæ фæцыди Пугачы къæйных ныхас. 
— Чи дæн, цы дæн-уый уæ ницæмæн хъæуы. Уæ фырты фырт 
æнæаххосæй фыдраны бахауд. Мæ бон у æмæ уын баххуыс кæнон. 
Уый никæйы амардта. Ис æвдисæн дæр. Мæ зонгæ... Æрмæст аф- 
тæ: уæ фатер ивут дыууæуатон фатерыл ног хæдзары. 
Зæрæдтæ сагъæсхуызæй кæрæдзимæ бакастысты. Сылгойма- 
джы цæстытæ доны разылдысты. 
— Тæрсгæ — нæ. Нотариалон къанторы уын сараздзыстæм 
гæххæтт, цыма уæ дæс мины хæс райстам, афтæ. Хъуыддæгтæ 
уемæ араздзæни ме ’рвад Гамбол. Фатертæ куы баивæм, уæд 
æртæ мæйы æмгъуыдмæ уæ хъæбул уæ хæдзары æрыскъæфты 
вареннæимæ цай цымдзæни. Цы гæххæтт уын раттæм, уый та фæ- 
стæмæ нæхимæ фæбырын кæндзыстут. Мах уыл æууæндæм. Æндæр 
мæ мацæмæй уал фæрсут. О, хæдæгай, уæ номæй ма хъæудзæн 
курдиат обкомы фыццаг секретармæ. Балæдæрдтат? 
— Лæдæргæ бæргæ, фæлæ æууæндгæ — нæ,— дзуапп радта зæ- 
ронд лæг. 
— Уæдæ уæ куыд фæнды, афтæ. Сыгъдæг зæрдæйæ уын бах- 
хуыс кæнинаг уыдтæн, фæлæ... Хæрзбонтæ.— Пугач сындæггай ра- 
зылд дуары ’рдæм. 
— Иæд у... Ардыгæй райсоммæ ахъуыды кæнæм,— сдзырдта 
зæронд ус. Хæдзары сæйраг уынаффæгæнæг, æвæццæгæн, уый уы- 
ди. 
— Иннæбонмæ дæр. Кæд уæ хъæбул не суæгъд уа, уæд нæ дæс 
мины — сымах. Æрмæст уал сым дæр — а-ба-бау. Уæд бынтон 
байсæфдзыстут... 
— Хуыддаг конд у,— дзырдта Бексолтанæн Пугач.— Уже 
уыцы галуанты цæрыс. Кæмæн хъæуы, ’уыдонæн бакой кæн. Уæ 
административон хайадæн, прокурорæн. Цæвиттон, фæлмæн- 
зæрдæ лæппу аххос йæхиуыл бавæрдта. Æппæт уыдæттæ мын ра- 
дзырдта хъуыддагæн йæ фыццаг слестгæнæг. Уый дæр мæ хæс- 
джын у. Йæ уæлæ мæ хардзæй — канадæйаг кæрц. Зæрæдты 
номæй курдиат æрбацæудзæн фыццагмæ. Ды йæм дæ цæст фæ- 
дардзынæ. 
— Ахæмтимæ хъуыддаггæнæн нæй. Исчи нæ бамбардзæн æмæ 
нæ дыууæ дæр фæчъизидзæсгом уыдзыстæм. 
— Уый дæр мын хъуыдыгонд у. Зæрæдтимæ ивы мæ зонгæ, 
Гамбол, иу дуканийы хицау. Уый та дæуимæ. Зæрæдты номæй 
451 

æххуырсæм тæккæ дæсныдæр æмæ амалджындæр сылгоймаг-ад- 
вокаты. Æз ын йæ къухы нымайын дæс мины. Исын дзы гæххæтт. 
Æмæ, йæхæдæг куыд зæгъы, афтæмæй сæдæ проценты дæтты га- 
ранти... Хи-хи-хи! Уыцы сылимæ дæр баст дæн! Фæкæсын æм 
алырдыгæй дæр. Бæззы дыкк’аг сыкъайы фæстæ. Хи-хи-хи! Æнæ- 
раны ранæй дон раскъæрдзæни. Мæскуыйы æххуысæй. Уым дæр 
æхца бирæ уарзынц. 
Бексолтан бадис кодта Пугачыл: алцыдæр ын хъуыдыгонд 
вæййы. 
Пугач йæ хæлар Гамболæн бацамыдта, зæрæдтимæ куыд дзу- 
рын хъæуы, уый. 
Цы гæнæн ма уыд уыдонæн дæр. Гæххæтт сарæзтой, цыма 
сæ Гамбол дæс мины æфстау райста, уый хуызæн. 
— Фатерæй куы фæсайат, уæд та хос ссардзыстæм уæ лæппуй- 
æн дæр. 
Дыууæ зæронды обкомы фыццаг секретары номыл хъаст ар- 
выстой. Гамболимæ та горæххæсткомы сæ фатер бивтой. Зæрæд- 
тæ Гамболы фатермæ балыгъдысты. Гамбол та... Бексолтаны фа- 
термæ... Уæвгæ уый йæ дыууæуатон фатеры цæргæ дæр нæ код- 
та. Уый нæ фæлæ ма йын ахæм фатер ис, уый йæ бинонтæ дæр нæ 
зыдтой. 
Æртæ мæйы æмгъуыдмæ зæрæдтæн сæ фырты фырт суæгъд ис. 
Пугач Бексолтаны ног фатер цалцæг кæнынæн æрбампъыхта, 
суанг зæгæлы онг цыдæриддæр хъуыдис, уый. Чъырæн, ахорæнтæн 
квитанцæтæ дæр смадзал кодта Бексолтаны номыл — сомбон æм 
къух бакæнæн мачердыгæй уа. Цалдæр аразæджы æйтт-мар- 
дзæйæ бавнæлдтой æмæ фатер æртæ мæймæ аргъуаны хуызæнæй 
агæпп ласта. 
— Хæдзар дзаумайæ фидауы,— загъта Пугач æмæ йын йæ ног 
фатермæ баласта, цыдæриддæр ма дзы хъуыд, уыдон. 
— Мæ зæронд фыды руаджы,—Загъта-иу Бексолтан, се ’мби- 
сонды рæвдзытыл-иу сын чи бадис кодта, уыдонæн. 
* * * 
Кларæйы фатеры дуары дзæнгæрæг ныййазæлыди. 
Сылгоймаг чысыл раздæр æрбацыди йæ куыстæй. Йæ дзаумæт- 
тæ дæр нæма раивта, фæскуыст куыд фæкæны, афтæ йæхи дæр 
нæма ахсадта, афтæмæй йæ дуар байгом кодта. Стыр пъартфелимæ 
йæ разы лæууыди Пугач æмæ йæм цыбæлхуызæй касти. Сыл- 
гоймагæн хуымæтæг цъында кофтæ æнгом æлвæста йæ хæрзконд 
гуыр, йæ бæзджынгомау сырхбын былтæ цыма ахорæнхъæстæ уы- 
дысты, йæ быд дзыккутæ йæ сæрыл тымбыл тыхт; йæ цæстытæ та 
цыма ноджы егъаудæр фесты, æмæ сæ цæхæры стъæлфæнтæ схъи- 
удтытæ кодтой. 
— А-а, Пугач, саг фæрæты бынмæ ’рбацæуы,— æхсызгон 
хъæлæсы уагæй сдзырдта сылгоймаг. 
— Фæрæт та кæй къухы уыдзæни? 
452 

— Мæхи. 
— Къуыдыр кæм и? Мæ сæр цæуыл æрæвæрон?— «Хъæздыг- 
дзинад цыфæнды дуæрттæ дæр байгом кæны, цавæрфæнды зæр- 
дæ дæр райхалы,— йæхицæн дзырдта Пугач,— кæддæр Маркс дæр 
хуымæтæджы нæ загъта, зæгъгæ, дам, сызгъæрины зæллангмæ 
цыппæрдæсаздзыд чызг дæр йæ хæлаф раласдзæни». 
Пугач сау пъартфел байгом кодта. 
— Уый уал дын иу,— æмæ систа урс-урсид туфлитæ.— Сæ 
ас—æртын æвдæм. Уый та дын иннæ,— ныр та систа цъындагонд 
æрвхуыз тæбын костюм,— йæ ас — цыппор æстæм. Ныр та ницытæ 
’мæ истытæ,— æмæ систа къалбас, сау еугæф æртæ къоппы æмæ 
коньячы авг.— Уыдон та закъускæйæн. Мæ цуры-ма иу минут 
абад. Комкоммæ дæм уæддæр бакæсон. Цыфæнды минасæй мын 
мидбылты бахудт æхсызгондæр уыдзæни. Хи-хи-хи! 
— Тагъд дон фурды не ’ййафы. 
— Уый раст у, бæргæ, фæлæ, дам, сом-сомæй саг æнæкъæдзи- 
лæй баззад. 
— Дæуæн уымæй тас нæу,— дзуапп ын радта Кларæ. 
— Уæллаг ме’вдисæн, æрвонг дæн... Ацы бон дын мæ зæрдæ бай- 
гом кæнон. Æмæ дæу мæ бон нал у. Ды куы нæ уай, уæд...— Пугач 
йæ къух ауыгъта. 
— Уанцон нæу, Пугач. Бæстæ чызгæй бæз-бæз куы кæны. 
— Нæ, нæ Кларæ! Ацы мæнг дунейы хорз усæй дзаумадæр 
нæй.— Пугач исдуг ахъус и сагъæсгæнæгау, стæй та сдзырдта:— 
Кæд, мыййаг, истæуыл тыхсыс? Цы нæ вæййы. Кæд æхца хъуаг 
дæ? Ницæуыл бацауæрддзынæн. 
— Бузныг. Æгæр буц митæ мын ма кæн. Науæд дæ уыйфæстæ 
дæр афтæтæ домдзынæн. 
— Ехх, тæхуды, ды мæ хæдзайраг куы бауис æмæ мæ цы- 
фæнды дæр куы бадомис! Мæ уд дæр дын, пæрпæргæнгæйæ, дæ 
къухты фæсадзин. 
— Уый нырма афтæ дзурыс... 
— Кæддæриддæр! Цалынмæ мæ цæст æрттива, уæдмæ. 
Кларæйы ныхæстæ Пугач афтæ бамбæрста, ома, разы дæн 
дæ фæндоныл, æрмæст тæрсын, дзыппæй куы нæ сарæхсай. 
Пугачæн йæ зæрдæйы уаг бæлвырд фæдзæбæхдæр. 
— Цæуын Мæскуымæ, Ленинградмæ. Мæ мад, мæ фыдæн фыр- 
тæн нæ райгуырдтæн, æз дын сыбираг сæлавыры цæрмттæй кæрц 
куы нæ сласон. Ноджы худ. Дæ къух-ма мæм æри, æркæсон æм. 
Цы хуызæн къухдарæн дæ хъæуы? Бриллиантимæ? Уæвгæ иу 
бриллиант дæр нæ, иу-цалдæр. Иннæ ахæм хъуссæджытæ. Хъуы- 
рылауындзгæ цепочкæ кæй хонынц, уый дæр бриллиантимæ. 
— О-гъо! Афтæмæй персайнаг шахиня Сореяйæ æмбисонддæр 
басгуыхдзынæн. 
— Хъæздыгдæрæн нæ зонын, фæлæ уымæй амондджындæр 
кæй уыдзынæ, уый бæлвырд у,— Пугач йæхи хæстæгдæр ба- 
ласта Кларæмæ. 
— Цалынмæ сæлавыр кæрц æрбакæнон, бриллианттæ æрца- 
453 

уындзон, уæдмæ уал авд дуары мидæг баддзынæн,— сылгоймаг 
бахудти.— Æрцыд æм Пугачы зæрдæ æрфæлмæн кæныны зонд, 
цæмæй йын уый йæ сусæгдзинæдтæй истытæ радзура. 
— Æрыхъуыстон, зæгъгæ, дам, ды Бексолтаны руаджы... Æм- 
барыс, куыст дæр, хæдзар дæр... Æмæ мын хъыг уыди. Йæ бæр- 
зæйыл, дам, дæ хæссы. 
— Чи? Æз? Уый руаджы? Уый мæн? Ха-ха-ха! 
— Æз дæр афтæ хъуыды кæнын, фæлæ адæмы æвзæгтæ... 
— Уæллæгъи-тæллæгъи-биллæгъи, æз ын куы нæ уаин, уæд 
æй кæстæртæ фениккой. 
— Дæхицæй та æппæлыс... 
— Цытæ дзурыс, кæд сын æрбампъухын, уæд... Æниу фатер 
та? Уыцы зæрæдтæй... А сау лæппуйы руаджы... 
— Мæнæн та уæдæ бынтон æндæр ныхæстæ рачынди. Цыма 
Харитон Степанович кæйдæр æххуысæй цæры... 
« Чидæр мыл æй ардауы. Уæвгæ мæхæдæг дæр ме ’взагыл хæ- 
цын нæ фæразын». Пугач фæфæсмон кодта, ныртæккæ дзы цы 
ныхæстæ сирвæзт, уыдоныл. 
— Ахæм чепухатыл цы дзурæм? Уый бæсты мын зæгъ — кæд? 
кæд? Хæдзар дæумæ ’нхъæлмæ кæсы. Бексолтан дæр мæ уымæй 
фæфæрсы. Ницы ма, дам?.. Ома, афтæ-уфтæ... 
« Акса-ма, уыцы цъаммар мыл йæ лакейы куыд ардауы. Æмæ 
багъæц-ба, Дзæрæхмæты фырт». Кларæ йæхи нал баурæдта: 
— Уæ дыууæ дæр цъаммартæ стут. Згъоргæ дæ хæдзармæ 
дæ лæвæрттимæ.— Сылгоймаг Пугачæн йæ пъартфелы авæрдта, 
кæй æрбахаста, уыдон æмæ дуар байгом кодта. Лæг æй бамбæрста 
æмæ йæхимæ дзурын нал бауагъта. 
Æнæхонгæ уазæг куы ацыд, уæд Кларæ фæлладхуызæй дива- 
ныл æрбадти хинымæры тæрхæттæгæнгæ. Ничи сæм кæсы? 
Æдзæсгæмттæ, удхортæ. Иу уысм йæ хъуыдытæ адзæгъæлтæ сты. 
Фæлæ та уайтагъддæр Пугачмæ æрыздæхтысты. «Чи зоны, исты 
адæмы мыггаг дзы рауадаид. Ныр та... Фæлитой, давæг. Уымæн 
æмæ йæ хъомылгæнæг дæр ахæм у. Хъомылгæнæг. Хицау. Уæле ба- 
дæг... Кæмæн не ’рæмдзæгъд кæнæм! Кæй.разы не ’ркъул кæнæм 
нæ сæртæ! Нæ цардарæзты цыфыддæр знæгтæ... Афтæ сæ хоны Му- 
рат». 
Йе ’рдхорды коймæ йæ зæрдæйы маст фæсасти, мидбылты 
бахудти, йæхи диваныл фæстæуæз ауагъта, цæнгтæ фæйнæрдæм 
аппæрста, цæстыты уæлтъыфæлттæ сæхи æруагътой. Æмæ йæ 
æрфæндыди, Мурат йæ цуры куы фестид, йæ фарсмæ куы ’рбадид, 
уый. Уæд ын æнæфсæрмæй йæ сæр йæ риуыл æруадзид... 
27 
Фæскуыст Мурат бадти Алыксандры 
фатеры. 
— Долапи куыройы уырытау сарæх сты цæстфæлдахджытæ, 
давджытæ,— дзырдта Мурат.— Æмæ иу мардæрцыд, кæй давынц, 
454 

уый у, дыууæ мардæрцыды та... Адæмы халынц, сæ зæрдæтæ 
сын къахынц, æгад кæнынц партийы, махæн не ’ппæты дæр. 
— Æгæр та йæ фæцæхджын кодтай. 
— Афтæ æнхъæл дæ? 
— Мæнмæ гæсгæ. 
— Дæ хорзæхæй, уæдæ-ма зæгъ, нæ хъæуккаг Пугач, ныр, 
дам, Харитон Степанович хуыйны, куыдæй схицау? Æмбисонды 
хæдзар куыдæй ныццарæзта? Йæ фыд ын цы хъæдынкъул ныу- 
уагъта, уый ныр æркæлдзæн, уæд æркæлдзæн куы кодта. Æмæ 
уæдæ Бексолтаны ралас-баласгæнгæйæ дæр цастæ фæфос кодта- 
ид? Дæ шофырмæ-иу бирæ пайдатæ æрбахауди? 
— Æнхъæл нæ дæн. Уæвгæ та йын иучысыл гæнæнтæ уыдис. 
— Уыдис, зæгъыс? Æз ууыл никуы ахъуыды кодтон. 
— Раст мæ бамбар: Харитон исты æнæзакъон митæ кодтаид 
нæ зæгъын. 
— Æз дæ ’мбарын, бæргæ, æмæ дæуæй хъауджыдæр зæгъын: 
кодта æмæ кæны!—Мурат исдуг фæхъус, стæй зына-нæзына йæ 
мидбылты бахудти.— Хатыр бакæн, дæ хорзæхæй,фæлæ дæ цæс- 
гом нæ судзы, цæрæнбонты дæ аууонæй дæр кæй тæрсыс, уымæй? 
Алы ныхас дæр афтеччы тæразæй кæй барыс, уый тыххæй? 
Алыксандрæн афтæ æндæр исчи, æвæццæгæн, нæ загътаид, 
нæ йæм бауæндыдаид. Обкомы секретарь йæ кæстæры æфхæрæн 
ныхæстæ хинæйы таблеткæйау аныхъуырдта, стæй сдзырдта: 
— Акса-ма, мæныл худыс. Дæхæдæг та? Цы хатыртæ курыс? 
Зæгъ дæ зæгъинæгтæ. 
— Хорз. Пугачы тыххæй уал ныхас æндæр бонмæ аргъæвæм. 
Уый иунæг нæу. Пугачтæ бирæ сты. Сæ рæстæг у. Йæ хъомыл- 
гæнæг Бексолтаны хуызæттæн дæр. Афæдз дæр нæма кусы, æмæ 
дыккаг фатермæ баивта. Ноджы цавæрмæ! Уæдæ фашистты лæг- 
гадгæнæг Азамбег дæр Тæгæрдоны дынджыр хæдзар ныззылдта 
Бексолтаны æххуысæй. Уый йæ сæвæрдта æмбисонды пайдайаг 
ран. 
Алыксандр дæр чысыл нæ сагъæс кодта ахæм митыл: уæдæ 
партийы обкомы бюройы дæр, стæй районты уæвгæйæ дæр æнак- 
каг хабæртты фæдыл иу æмæ дыууæ хатты нæ кодта карз ныхас. 
— Афтæ мæм кæсы, цыма, адæм æмткæй райсгæйæ бонæй-бон 
хуыздæр нæ кæнынц. Бирæ хъуыддæгты,— ныхас кодта дард- 
дæр Мурат,— ахуыргонддæр кæнынц. Фæлæ цыма адæймагдзина- 
ды хорз миниуджытæ сæфынц ивгъуыд бонтимæ... Йæ гуыффæ 
хуынчъытæ кæмæн вæййы, ахæм машинæйы хор ласгæйæ нæмгуы- 
тæ фæндагыл куыд баззайынц, афтæ... Ноджы ма иу хъуыддаг. 
Куыд дын æй зæгъон... 
— Куыд у, афтæ,— мæстæлгъæдхуызæй сдзырдта Алыксандр. 
— Чи зоны, рæдийын. Фæлæ мæм афтæ кæсы, цыма хуымæ- 
тæджы колхозонтæ ’мæ хуымæтæджы кусджытæ кæй хонæм, уыдо- 
ны халынц, сæ сæргъы чи вæййы, уыцы хицæуттæ... Æдзух кæд 
нæ, уæддæр арæх... 
Алыксандр йæ сæр батылдта. 
455 

— Æз æмæ ды дæр уыцы хицæуттæм хауæм. 
— Хауæм,— сразы Мурат.— Уымæн æмæ æвзæрдзинæдты 
ныхмæ нæ тох кæнæм. Иухатт мын Мырзахъулты Знауыр афтæ 
загъта: «Æз нæ уарзын, æнæдзургæйæ йæхæдæг хорз чи кусы, 
уыдоны». Зæгъын, уый та куыд æмбаргæ у? Иуæй-иу дам, багуы- 
быр кæны. Цы йын æмбæлы, уый кæны. Фæлæ, дам, исчи æхсæна- 
дон мулкыл арт куы ’ндзара, уæд æм фæстæмæ дæр нæ ракæсдзæн. 
Ахæмты дæр, дам, æз фыдбылызгæнджытыл нымайын. Гъе афтæ 
у нæ уавæр дæр. Хуымæтæджы растзæрдæ колхозон цы ’мбары, 
уый не ’мбарынц бæрзондылбадджытæй бирæтæ. Зæгъ-ма, дæ 
хорзæхæй, цæмæн æлхæнæм мах хор Амырычы, дзидза Бразилийы 
æмæ Аргентинæйы, царв, карчы фыд — Францы, халсартæ — 
Болгарийы? Цæмæн? Зæхх нын нæ фаг кæны æви адæм? Кæнæ 
техникæ? Æмæ уæдæ цы хъуамæ хъуыды кæной фæсарæнты не 
знæгтæ, нæуæд нæ хæлæрттæ дæр, мах нæхи къæбæрæй баф- 
садынхъом кæй не стæм, уый тыххæй? Кæй зæгъын æй хъæуы, 
уыдон нын нæ цардарæзты, нæ колхозты фаудзысты æмæ уыдонæй 
аразынц æмæ араздзысты тæрсынгæнæнтæ... Афтæмæй та нæдæр 
социалистон цардарæзт, нæдæр колхозтæ, ды уый мæнæй хуыздæр 
зоныс, мисхалы бæрц аххосджын дæр не сты. Мах стæм аххос- 
джын — æз, ды, Аслæнбег, стæй уæд Амырхан дæр. Мах æнæ- 
хæдзардзин куыстытæм иу хуызæнæн амырыкаг фермер куы ’рба- 
кæсид, уæд ныл фæтутæ кæнид. Уæдæ хуыздæр не сты нæ мæс- 
куыйаг уæлебадджытæ дæр... Куы Хрущев, куы Брежнев. Уыдонмæ 
дæр мæстæй тъæпп хауын. Фæлæ куыдз мæймæ куыд рæйа, уый- 
ау... Ам нæхионтæн куы ницы у нæ бон, уæд ма... Гъа,—Мурат 
йæ къух ариуыгъта. Цас фылдæр дзырдта, уый бæрц йæ маст тынг- 
дæр фыхти.— Афтæ уæдæ, гъе. Дзырдхæссæг Тузар дæр райкомы 
фыццаг секретарь уымæн сси. Цæстфæлдахджытæн сæ ных къуы- 
рыны бæсты сæ размæ схойæм. Æмæ уыдоныл дæр мард æрцæу- 
æд. Уый Амырхань1 хъуыддаг у. Фæлæ æз та, æз? Кæмæйдæр 
æмæ цæмæйдæр æфсæрмы кæнын. Цæмæн, нæ зонын. Хъæндзи- 
нæдты æмæ æвзæрдзинæдты мæ куыстаг не скодтон. Æвæццæгæн, 
æз дæр дæн, Знауыр фыдгæнджытыл кæй нымайы, уыдонæй... 
Алыксандр æмбæрста,;Мураты зæрдæ судзгæ рыстæй кæй рис- 
сы, уый. «Цыдæр нын нæ фаг кæны, ахсджиаг цыдæр. Æмæ уыцы 
цыдæрæн йæ рахæцæн къæдз ис æндæр кæйдæр къухты. Махæй 
уæлдæр бадджыты къухы. Мæскуыйы къухы». 
— Уыцы уайдзæф не ’ппæтмæ дæр хауы. Ды дæр, дæхи 
загъдау, дæ бон цас у, уыйас не змæлыс. 
Мураты хъустæ та ахстой йæ зæрдæйы арæх гуыпп-гуыпп. 
Рæхджы кæй не ’рсабыр уыдзæни, уый æмбæрста. Æрæджиау 
та сдзырдта: 
— Фæнд мæм ис газеты ног къуым саразын. Давджыты, 
дыдзæсгæмтты, магусаты митæ æгъатырæй æвдыст кæм цæуой, 
ахæм. Искуы-иу хатт нæ—æппынæдзухдæр! 
— Уый бæззы!.. 
456 

... Мурат æрæмбырд кодта редакцийы кусджыты æмæ сын 
йæ хъуыдытæ бамбарын кодта. . , 
Уыдон йемæ сразы сты æмæ бауынаффæ кодтой: сæ ног къуым 
хуиндзæни «Уæхст». 
Иуахæмы редакцийæ районтæм ацыдысты æрхæйæ. Фæндзгай 
бонтæ дзы фесты, федтой фермæты, ныхас кодтой фосдарджытимæ 
разамонджытимæ,бирæ алыхуызон,х,ъуыддæгтæ сбæлвырд кодтой, 
æмæ куы сыздæхтысты, уæд ныффыстой æртæйæ иу æрмæг. 
Статьяйæн йæ алы ныхас дæр уыди джебогъы рæхуыстау. 
Алыксандр æй куы бакаст, уæд Муратмæ телефонæй æр- 
бадзырдта: 
— Æрæджы ахæм ахъаззаг æрмæг нал бакастæн. 
* * * 
, Дзаххотты фырт Хъазыбеджы бригад арæзтадон æрмæгæй 
æфсæст нæ цыд, æмæ дурамайджыты рæстæг Хуыцауы дзæгъæлы 
сæфт. Адæм мызд истой хæрз чысыл, æмæ сæ прораб æфтыдта 
алыхуызон æнæпайда куыстытыл. 
Абон дæр та дурамайджытæн куыст куынæуал уыд уæд. Хъа- 
зыбег смæсты æмæ Муратмæ телефонæй бадзырдта: 
— Искæйы нæм рарвит. 
— Цы кодтат? 
— Иннæ хæттыты цы фæкæнæм, уый. 
Мурат сæм арвыста сæ кусджытæй иуы, уый федта, фæфæр- 
стытæ кодта. Уыди тресты дæр æмæ газетмæ,статья ныффыста. 
— Адон иууылдæр бæлвырд факттæ сты?— фарста авторы Му- 
’рат. 
— Уымæй дзы фыддæртæ ис... 
Статья мыхуыры рацыд. 
Уымæн йæ дыккаг бон Залихан йæ куыстæй æрцыд æлхын- 
цъæрфыгæй. 
— Цы кæныс, исты дæ риссы?— фарста Мурат йæ бинойнаджы 
— Ницы. 
— Уæдæ æнкъард цæмæн дæ? 
— Тынг тыхст мыл дæ? 
— Цы та кодтон? 
— Гуыринаг дæн, гуырд дæн,— дæумæ нымады дæр нæу. 
— Цы хабар та у? 
— Хабæрттæ сымах зонут, ды æмæ дæ кусджытæ. Æвæццæ- 
гæн, хъуыды ницæуыл кæныс. 
— Уанцон нæу, адæймаг куы дæн. 
— Кæд адæймаг дæ, уæд мæ фыды бын цы балæсыдтæ? 
Мурат бамбæрста ныхасы сæр. 
— Газеты дæ фыды кой нæй! Лæмбынæг æй нæ бакастæ. 
— Иу хатт ма дын æй зæгъын: арæзтады тыххæй дзуап- 
дæттæг у мæ фыд! Уый ма æз дæр куы ’мбарын, уæд ды та... 
— Æмæ йæ тресты кой скæнæн дæр ,нал ис, æви?" 
457 

— Уый мæ фыд у! Бамбæрстай? Мæ фыд! Йæхæдæг дын кæд 
ничи у, уæддæр дын æз, æнхъæлдæн, цыдæр бавæййын. Мæ сæр 
уæддæр ахъуыды кодтаис. 
— О, огДзантемыр—мæ зынаргъ кайыс! Ды—мæ удылхæцæг... 
Уый мæнæн цыдæр бавæййы, иннæ — Алыксандрæн, аннæ — 
Амырханæн, чи — Тегойæн, чи — Бибойæн! Æмæ нæ дзыхты 
дон дарæм. Уæд афтæмæй ног цард куыд аразæм? Куыд тох кæнæм 
æвзæрдзинæдты ныхмæ? 
— Уый мæ хъуыддаг нæу! 
Мурат æмбæрста: йæ бинойнагимæ фæйнæ æвзагыл дзурынц. 
Æмæ йæ уд хъардта, цæмæй йæ Залихан бамбара. Фæлæ — 
дон хиды бынты. 
— Мæ фыд дæр æмæ дæ мæхæдæг дæр, æвæццæгæн, нæ хъæ- 
уæм. 
— Æмæ йæ ныронг нæ зыдтай?— хъазгæ ныхасæй дзуапп 
радта Мурат æмæ йæ бинойнагмæ хæстæгдæр балæууыд. 
— Алæс мæ цурæй, гуымыдза! Де ’дылы митæй бафæлладтæн... 
Лæг ма уæддæр фидауæн ныхасы уагæй сдзырдта: 
— Фæлтау ма исты комдзаг фен. 
— Кæй хъæуы, уый йæхæдæг амал кæнæд. 
Мурат иудзæвгар хъусæй абадт, стæй хæринаггæнæнмæ бацыд. 
Скъаппы къуымты разылд. Ссардта дзы æрмæстдæр æйчытæ. Пец 
ссыгъта æмæ кастрункæйы æртæ айчы ныппæрста. Уайтагъддæр 
афыхтысты, къæбæр бахордта, уат бакодта æмæ схуыссыд. 
Æрæджиау Залихан дæр йæхицæн диваныл уат бакодта. 
Ахæм хабар сыл фыццаг хатт æрцыд. Æмæ сæ иу дæр нæ 
ахъуыды кодта, райсом цы ми кæндзысты, ууыл... 
Иубон та сæм фæзынди Залиханы мад. Æмæ Мурат сихор 
хæрынмæ куы ’рбацыд, уæд йæ бинойнаг райдыдта: 
— Мах хуызæн гæвзыккæй ничиуал цæры. Ницы нæм ис. 
Нæдæр уæлæдарæс, нæдæр фатер, нæдæр хæдзары дзаума. Афтæ- 
мæй хæрæджы хафт кæны, райсомæй æмбисæхсæвтæм хæдзармæ 
не’рбацæуы. 
Сылгоймаг дзырдта, Мурат ныхъхъус, æмбæрста, кæйдæртимæ 
абаргæйæ мæгуыргомау кæй цæрынц, уый. Уæвгæ уый дæр, цард 
чи куыд æмбара уымæ гæсгæ у! 
— Ахæм пъалтойы ма мæн йеддæмæ исчи цæуы? Уæртæ-ма 
бакæс, дæргъæй-дæргъмæ, йæ астæу тадухъхъайы астæуы хуызæн. 
Уæдæ мæ къабатæ дæр афтæ . Мæ туфлиты зæвæттæ метры фæ- 
тæнтæ. Нæ уыныс? Уынгты ацæуын нал уæндын. Дæумæ уыдæт- 
тæ нымады дæр не сты. 
Мурат йæ куыстмæ тагъд кодта æмæ йын фæлмæнæй загъта: 
— Дæ хорзæхæй, исты-ма мын авæр. Тынг æнæвдæлон дæн. 
— Æмæ æнтъæргæ, кæд дæ не’вдæлы, уæд! 
Залихан йæ мады ныфсæй бынтондæр фæкъæртт и. 
Усы мад дæр йæхицæн дзурæгау ныхæстæ кодта: 
— Хуыцау хорз, æмæ мæ чызг йемæ цыдæртæ ’рхаста, æн- 
дæр уæ къуымты цы æрæвæрдтаиккат? 
458 

— Чи цæуыл сахуыр уа, уый кæны. Цытæ дзы дрмыс? 
— Æз мæ цардæй нæ хъаст кæнын,— йæхи уромгæйæ загъта 
Мурат. 
— Хъусыс æм? Афтæ у, гъе! Æз амæ куы кæсон, уæд сæфт — 
дыууæ сæфты. Æрмæстдæр куыст, куыст, куыст! Цавæр куыст у, 
сыгъд ыл ссæуа! Адæм та цардæй тъæпп хауынц. Лæджы хуызæн 
лæг ахæм фатеры йæ сæрмæ æхсæвиуат бакæнын не ’рхæсдзæни. 
Мурат бамбæрста, усы мад хуымæтæджы кæй нæ фæзындис, уый. 
Æвæццæгæн æй дыууæ сылгоймаджы цъимасы бакæнынмæ хъавы- 
дысты. Æмæ уæвгæ йæхæдæг дæр æмбæрста, хæдзар рæвдздæр- 
хъуаг кæй у, уый. Фæлæ зыдта: бирæтæ уыдонæй фыддæр царды- 
сты, æмæ сæ уавæрæй дыууæ сылгоймаджы хъаймæт кæй арæз- 
той, уый йын фæхъыг. 
— Скъаппытæ æмæ гауызты руаджы адæймаджы удыхъæд 
рæсугъддæр куы кæнид, уæд... 
— Де ’дылы ныхæстæй мæнæ ардæм дæн,— Залихан йæ къух 
йæ хъуырыл лыггæнæгау æрбадардта. 
— Ома, давгæ дæр кæн, сайгæ дæр кæн, уæддæр дæ биной- 
наджы къупецаджы усау дар! Мæнæн та де ’дылы ныхæстæй 
мæ зæрдæ схæццæ вæййы. 
— Истæйаг лæгæн ахæм цардмæ кæсынæй афонмæ йæ зæрдæ 
арæмыгътаид. Уæвгæ куы загътон: сымах бинонтæ гæвзыкк цæрд- 
тытыл ахуыр сты. Ды дæр уыдонæй нæ дæ?.. 
Муратæн, æвæццæгæн, туг йæ сæрмæ ныццавта, цыма йæ цæ- 
стытæ атартæ сты, афтæ банкъзрдта йæхи. Уыцы уавæр ахаста 
иу уысм, стæй уæд йæ бынатæй фестад, уаты астæу æлæууыд, йæ 
дæндæгты къæс-къæс ссыд, афтæмæй сдзырдта: 
— Банцай! Мæ бинонтæм ма уæ бирæ цыдæртæ хъæуы чыз- 
гæй, мадæй, фыдæй! Бамбæрстай? 
Мурат дуар йæ сæрыл ахаста æмæ æхсæвы сæхимæ нал аедшз- 
дæхт. 
* * * 
Фæссихор Хъазыбеджы бригадмæ фæзынди тресты хицау. Фон- 
дзуæладзыгон хæдзары арæзтадмæ бæстон фæкасти, стæй бустæ- 
хуызæй баздæхти бригадирмæ: 
— Лæппу, дурамайæджы бæсты фыссæг куы ныллæууис, уæд 
æвæццæгæн, хуыздæр уаид. Мæнæ-ма ардæм æркæс. Уыдон цавæр 
куыстытæ сты? Мæнæ ам зылын цæмæн у? Уæлæ уым амæст фыл- 
дæр нæ хъуыд? Сейсмикон телты æхсæн иу рæгъ къаддæрдæмæн 
ис?— Цыбырдзырдæй, Дзантемыр дæр газеты статьяйы фæстæ, 
Залиханау, йæ фалгæрæттæ хордта æмæ,агуырдта фауинæгтæ.— 
Куыд уæм кæсын, афтæмæй ма ам бирæ фæсым-сым кæндзыстут. 
Æмæ кæнæ, куыд æмбæлы, афтæ кус, науæд та газетмæ ахъуытты у. 
Хъазыбег смæсты: 
— Фыссæг мæ нæ рауайдзæни. Дурамайæг та, куыд зæгъынц, 
афтæмæй раджы сдæн. Мæ къух цы фыстыты бын бавæрдтон, уы- 
459 

дон дæ зæрдæмæ нæ цæуынц, æмæ уый зæгъ, æндæр мæ алы 
’фсæнттæй цы рæхуыстытæ кæныс? Дæ хуымы кæроны мæ ссард- 
тай? 
Уыцы сабырарæзт хъæуккаг лæппу йæм ахæм дзыхы уагæй 
сдзурдзæн, уый æнхъæл нæ уыд Дзантемыр. Фембæрста, йæхи 
ныхасы уаг дæр иууыл аивтæй кæй нæ уыд, уый,— ноджы сæ трес- 
ты тæккæ арæхстджындæр бригадиримæ. Къуырийы размæ дæр 
ма обкоммæ цы гæххæтт арвыста, уым дзы феппæлыди. 
Хъазыбег дæр фæфæсмон кодта. «Цыфæндыйæ дæр тресты 
хицау у, иннахæм Мураты кайыс». Дзантемыр та ма, цæмæн- 
дæр æнхъæлмæкæсæгау, иуцъусдуг алæууыди, стæй цыма бригади- 
римæ се’хсæн ницы ныхас рацыди, уыйау сдзырдта: 
— Райсом ма-иу изæры фондз сахатмæ Советты хæдзары 
стыр залмæ фæзын.— Дзантемыр дурамайæджы фидæрттæарæзт 
уæнгтыл йæ цæст æрхаста. Хъазыбегмæ афтæ фæкасти, цыма сæ 
хицау мæнæ-мæнæ йæ мидбылты бахуддзæн, фæлæ йæ цæсгомы 
нуæрттæй иу дæр нæ базмæлыд. Æрмæст ма йæ ныхасыл бафтыд- 
та:— Бæрæгбоны костюм дын ис? 
— Ис... Иу цыдæр хæбрæгъ. 
— Куыд хæбрæгъ? Зæронд, æви? 
— Нæ, иукъорд хатты уыди мæ уæлæ... — Хъазыбег цымы- 
дисæй касти йæ хицаумæ. 
— Уæдæ уал æз фæцæуын,— загъта ма Дзантемыр æмæ йæ 
сау «Волгæ»-йы раивгъуыдта. 
Лæппу, хъуыдытæгæнгæйæ, йæ фæдыл кæсгæйæ баззад, 
Дыккаг бон Хъазыбег скодта, æндæраз кæй балхæдта, фæлæ 
иукъорд хатты йеддæмæ йæ уæлæ чи нæма уыд, уыцы морæхуыз 
костюм, бабаста хъулæттæ галстук æмæ æмгъуыдæй раздæр ба- 
хызти Советты хæдзары къæсæрæй. Æмбырд райдыдта. Прези- 
диуммæ равзæрстой зындгонд бригадиры дæр, æмæ Дзантемыри- 
мæ фæрсæй-фæрстæм æрбадтысты. Арæзтадон пълантæ афæдзы 
æмбисы куыд æххæстгонд æрцыдысты, уый тыххæй радзырдта 
Амырхан. Иуахæмы Хъазыбеджы хъустæ ацахстой: «Бирæ æмби- 
сонды адæймæгтæ фæллой кæны нæ арæзтады. Уыдонæн сæ хуыз- 
дæртæй у коммунист, бригадир Цæргæсатн Хъазыбег...» 
Дзантемыр ын йæ рæмбыныкъæдзæй йæ фарс басхуыста. Лæп- 
пу æфсæрмхуызæй йæ мидбылты бахудти. 
Æмбырды кæрон тæккæ раззагдæр кусджытæн ракодтой лæ- 
вæрттæ. Хъазыбегмæ’æрхауд сызгъæрин сахат. 
Æмбырд куы рахæлиу, уæд лæппу Мураты ’рдæм йæхи бай- 
ста. 
— Арфæ дын кæнын.— Хъазыбеджы сызгъæрин сахатмæ 
ракæс-бакæсгæнгæйæ дзырдта Мурат. — Æхх, нæ газеты иу æнау- 
æрдон уацхæссæг фæхъуыди. Сызгъæрин кæй зæрдæ нæ балхæн- 
дзæни... 
— Мæнæй зæгъыс, æви? 
— Уæдæ! 
— Рæдийыс. 
460 

* * * 
Мураты кæстæр хо Риммæ Тæгæрдонæй ссыди хъæууонхæдза- 
радон институты экономикон факультеты сесситæм. Уым фæ- 
саууонмæ ахуыр кодта. Уыди хуыцаубон, æмæ Хъазыбег институты 
цурмæ йæхи ныййиста, банхъæлмæ касти, чызг фæлварæнтæ кæм 
лæвæрдта, уыцы аудиторийы раз. Чызг куыддæр мидæгæй рахызт, 
афтæ йæ афарста: 
— Гъы, куыд уыди? 
— Куыд фæци... Дæлæмæ дæр, уæлæмæ дæр — цыппар. 
— Æгæр дæр ма дын у. 
— Дæ цæст мын æндæр нæ уарзы? 
— Кæд фылдæры фаг нæ зоныс, уæд дын мæ цæст цы акæна? 
— Зонгæ бæргæ фæкæныН, фæлæ мæм ахуыргæнæг комкоммæ 
куы ныккæсы, уæд мæ ’рбайрох вæййынц. 
— Иу цъиу, дам, авд æвзаджы зыдта, стæй йæ цъиусур 
куы асырдта, уæд дзы иууылдæр æрбайрох сты. Нæ фæлæ уал 
дын исты куы бахæрын кæнин. Цом ресторанмæ. 
— Уырдыгæй дæр ма нæ ракастæн. 
— Хæрын та худинаг кæд уыди? 
— О, фæлæ кæд. кæм æмæ кæимæ. 
— Æмæ фидиссаг, мыййаг, дæн? Æви дын мойагæн нæ бæз- 
зын? 
— Искуы ныл Мурат куы сæмбæла, уæд та? 
— Искуы цæмæн? Уартæ-ма кæс... 
Риммæ йæ акомкоммæ фæкасти æмæ ауыдта Мураты. 
— Мæ къонайыл, бабын дæн! 
— Бынсæфт кæныс, лидзгæ! 
— Цы зæгъдзынæн?.. 
— Æдылы нæу, алцыдæр бамбардзæн... 
— Æнæхуд къобор! Уый мын дæ аххос у! 
Мурат сæм æрбахæстæг, сæ уавæр сын бамбæрста, æмæ 
загъта: 
— Кæй уыл сæмбæлдтæн. Æз та ма хуындæмбæлттæ агуырд- 
тон. Цомут ма... ресторанмæ. 
28 
Мурат кæд æрæгмæ бафынæй, уæддæр 
фæсæмбисæхсæв дыууæ сахатыл райхъал; 
йæ зæрдæ йæ хъыгдардта, æмæ, марадз-зæгъай, кæд ма йæ цæ- 
стытæ æрцъынд кæнын бакуымдтой. Сæры æмызмæлд кодтой 
алыхуызон хъуыдытæ, йæ царды цаутæй бирæ цыдæртæ æрымысыд 
Уыцы æнафоны дæр йæ хъуыдыты, тæрхоны лæгау, йæ акомком- 
мæ ’рлæууын кодта Бексолтаны æмæ та йын æгъатырæй хурмæ 
калын райдыдта йае митæ. Йе ’ргом аздæхта Амырханмæ дæр. 
«Ды дæр алыхуызон фыдгæнджытæн, магуысатæ ’мæ фæлитойтæн 
сæ ных цæуылнæ бакъуырыс? Цы митæ кæнут? Адæмы цæсты 
461 

цæмæн æфтаут партийы æмæ Советон хицауады? Адæмы цæмæн 
ахуыр кæнут хор æмæ фос гæххæттыты руаджы фылдæр кæныныл? 
Не ’мбарут, адæм алцыдæр кæй уынынц æмæ кæй зонынц, уый? 
Адæм уыл ерры кæй кæнынц, уый нæ зонут, æви? Науæд мæ быны 
та цы бабырыдыстут? Æви уын уæ сабыр цард куы базмæнтон, 
уымæй тæрсут? Дзæрæхмæты фырт, мæнæй дæ цы хъæуы, тугтæ 
мыл цы мысыс? Дæ усы мыл цы ныхасыс? Науæд Кларæйы æн- 
цад цæуылнæ уадзыс? Алыксандр та дын дæ былтæ цæуылнæ 
бакъуыры? Æмæ нæ фехъуыстон ма зæгъ. Мемæ тох дын аслам 
нæ сыстдзæни. Нæ, фæлæ цон редакцимæ æмæ мæ хъуыдытæ 
ныффыссон Амырханмæ. Лæгæй-лæгмæ дæр ын сæ фæдзурин. 
фæлæ мæ бон куы нæ бауа». 
. Бинонты куыд «æ райхъал кæня, афтæ сындæггай сыстад, 
Йæхи ныхсадта, йæ дзаумæттæскодтз æмæ редакцийы ’рдæм араст. 
Йæ сау пæлæзы æфцæггот хæрдмæ сфæлдæхта — фæззыгон къæв- 
да сæх-сæхæй уарыд. Фæстæмæ раздæхинаг дæр уыди, стæй 
йæ къух ауыгъта æмæ рæвдздæр ацыди. Цалынмæ редакцимæ 
бахæццæ, уæдмæ йæ сæрæй йæ къæхтæм ныуудæст. Йæ кусæнуат- 
мæ бацæуæны йæ шляпæ ’мæ йæ пæлæз сауыгъта, хиконд тым- 
был электрон хъармгæнæн. бакодта æмæ йæ разы æрбадт. Йæ 
галиу къахæй раппæрстз туфли — иу ран арф малы ныллæууыди 
æмæ дон дзабыры хуылфмæ бакалди. Пецмæ йæхи батавта, йæ 
цъында схус кодта, йæ туфлийы хуылф гæххæттæй ныссæрфта 
æмæ йæ кусæн стъолы уæлхъус æрбадти. 
... Йæ хъуыдытæ фыссын райдыдта Амырханмæ... Æртæ са- 
хаты фæстæ сыстад, рудзынджы цурмæ бацыд. Æрбабон, адæм 
куыстмæ цæуын райдыдтой. Къæвда нæма ’нцади. Мурат касти, 
æртæхтæ рудзынджы æддаг тæрхæгыл куыд кафыдысты, уымæ. 
Чысылгай-чысылгай йæ зæрдæзмæнтæг хъуыдытæ кæмдæрты 
нынныгъуылдысты. Фæстæмæ бацыди йе стъолы уæлхъусмæ, 
’рбадт æмæ лæмбынæг бакаст, Амырханмæ кæй фæфыста, уый. 
«Партийы обкомы фыццаг секретарь æмбал... 
Æмбарын: дæ уаргъ уæззау у. Зын хæссæн. Хатын, дæ хъуыд- 
дæгтæ фæндиаг нывыл кæй нæ цæуынц, уый дæр. Æмæ, бауырнæд 
дæ, нæ мæ фæнды дæуæн дæ хъæдгæмттыл цæхх байзæрын. Но- 
джы, æвæццæгæн, æрмæст æз нæ дæн зонгæ дæ уавæримæ. Уырны 
мæ, бирæтæ хъуамæ мæнæй хуыздæр æмбарой дæ низыхатт, фæлæ 
куыд фæзæгъынц, æдылы барæг — донысгарæг. 
Æмæ уæдæ цы кæныс, цы дын нал фаг кæны, партийы об- 
комы фыццаг секретарь? Кæддæр ныфсджын æмæ зæрдæрухсæй 
куы бавнæлдтай егъау уаргъ хæссынмæ, адæм æмæ дын парти дæ 
разы цы бирæ хæстæ æрæвæрдтой, уыдон æххæст кæнынмæ. 
Æнæхъæн республикæйы фыццаг лæджы бынат,куы ахсыс, иууыл- 
дæр дæумæ куы цæуынц зондагур æмæ уынаффæмæ. Хъуыддæг- 
тæ кæмæй аразгæ сты, ды цы æнтыстдзинæдтæм бæллыдтæ æмæ 
бæллыс, адæм кæмæ ’нхъæлмæ кæсынц, уыдон къухы кæй руаджы 
хъуамæ бафтой, уыцы бæрнон кусджытæ дæр дæ фæндонмæ 
гæсгæ æвæрд куы ’рцыдысты. Сæ фылдæр дæ хæлæрттæ, дæ хион- 
462 

тæ, дæуæн Хуыцауæн кувæгау чи кувы, ахæмтæ куы сты, уæд нæ 
уавæрæй зæрдæ цæуылнæ рухс кæны, æмбал секретарь? Æви кæд, 
мыййаг, кадрты фарстайы рæдыдтытæ æруагътай æмæ ныр дæр 
æруадзыс? Æмæ йыл уæд басæтт. Кæй ныссуйтæ дæ, уый тых- 
хæй æргомæй зæгъ де ’мбæлттæн, де ’мкусджытæн æмæ сраст 
кæнут растгæнинæгтæ. Фæлæ дæ уый дæр, æвæццæгæн, нæ фæнды. 
Æви йæ дæ сæрмæ нæ хæссыс? 
Уыйхыгъд æдзухдæр æппæлæн ныхæстæ нæ уавæрæй, хъæртæ 
не сгуыхтдзинæдты фæдыл, æнæбындур рапорттæ æмæ тыхджын 
къухæмдзæгъд. Нæма дæр ехсы къæрц вæййы, нæма дæр бæхы 
хуыррытт, афтæмæй паддзахадон ахсджиаг хъуыддæгтæ уæлбын- 
гондыл банымайæм. Æмæ дæм уæд уый та куыд кæсы, æмбал 
фыццаг секретарь? 
Искуы иу хатт та исчи мынæг хъæлæсæй, ныгъуылдтытæ- 
гæнгæйæ, йæ зæнгтæ йæ быны зыр-зыр байдайынц, афтæмæй 
дæу кæнæ республикæйы тыххæй чысыл фауæн ныхас куы фæзæ- 
гъы, уæд æм æгъатырæй куы фæлæбурут ды дæр æмæ дæ хæстæг- 
дæр æмбæлттæ дæр. Æрымысæм ма... Кусын куы райдыдтай, уæд 
тынг раст хъуыдытæ загътай, кæмæн не ’мбæлд, ахæмты ахс- 
джиаг бынæтты кæй æвæрдтой æмæ экономикон æмæ культурон 
арæзтады егъау хъæндзинæдтæ кæй сæвзæрдис, уый тыххæй, 
Афтæ дзырдтай: ахæм æнæраст, бюрократон уавæрæн кæрон 
скæнын хъæуы! Дæхæдæг та цы митæ кæныс? Алыксандры об- 
комы секретары бынатмæ куы ’взарын кодтай, уæд та афтæ загъ- 
тай: «Йæхи равдыста дæсны разамонæгæй...» Ныр та куыд сты 
уæ ахастдзинæдтæ? Цы уыл æрбамбæлд? Уæ мыды цавæр къæм 
ныххауди? Науæд дын йæ бинойнаг та цы кодта? (Дæ хорзæ- 
хæй, афтæ ма банхъæл, æмæ мын уыдон дæуæй хъаст кодтой. 
Мæхæдæг алцыдæр хорз уынын). Флюгерау алырдæм ракæ-ба- 
кæ кæй нæ зонынц, кæд сæм уый тыххæй мæсты кæныс? Æндæр 
дын уæдæ хъыг цæмæн у се ’ргом ныхас? Былсæрдæн æмæ был- 
дауæн митæ пайдадæр сты? Дзургæ иухуызы кæн, кæнгæ та 
æндæрхуызы, афтæ растдæр у? Адæм уый дыдзæсгомдзинадыл ны- 
майынц, парти дæр æй афтæ хоны, уæдæ нæ Ленин дæр афтæ 
ахуыр кодтэ, уæд ды та кæцытæй фæдæ? 
Зонын, Алыксандры бынатмæ Бексолтаны кæй цæттæ кæ- 
ныс, уый дæр. Адæм æй хъус-хъус дзурынц. Æмæ куыд не ’мба- 
рыс, Бексолтан Алыксандрæн йæ къахы æнгуылдзы аргъ дæр кæй 
нæу, уый? Нæ зоныс, Бексолтан козбау æмæ дыдзæсгом карьерист 
кæй у, уый? Йе ’рдхæрдтæ кæй хуыдта, кæнгæ æфсымæртæ кæ- 
мæй арæзта, уыдоныл гадзрахатæй чи рацыд, уый абон куы нæ 
уа, уæддæр райсом дæумæ дæр йæ чъылдым кæй раздахдзæн, 
уый куыд не ’мбарыс? Ау, нæ зоныс, нæ хъуыддæгтæ, уыдонимæ 
хъæууон хæдзарад дæр, сæ мидбынаты Бексолтаны хуызæтты 
фыдæй кæй цоппай кæнынц, уый? 
Йæ рæстæджы нæ газет Тæгæрдоны районы æмæ рзйкомы 
фыццаг секретарь Бексолтаны æнаккаг миты тыххæй кæм фыста, 
уыцы статьяйыл обкомы бюро цæуылнæ æртæрхон кодта? Уымæн 
463 

æмæ дæу нæ бафтæндыди. Сæйраг Советы депутат, орденджын Бек- 
солтаны уæлдæр бынатмæ ивинаг уыдтæ. Æмæ уæд алыбон крити- 
кæ æмæ хикритикæйы тыххæй дзæгъæл дзæнгæда цы кæнæм? 
Æдылы, æнæсæрфат митæ цас бачынди де ’мбæлттæй кæй- 
дæрты азарæй... Æмæ дзы искуы искæйы тыххæй хуызæнæн кри- 
тикон ныхас загъдæуыд йе пленумы, йе партион конференцийы 
йе та газеты фæрстыл? Искæмæн дзы ахъаззаг маст скодтай? 
Никуы æмæ никæмæн! Афтæ куы нæ уаид, уæд уын тæгæрдойнаг 
фæлитой давæг æмæ цæстфæлдахæг Пугач та уæ зæрдæтæ цавæр 
пайдайаг æхсæнадон хъуыддæгтæй балхæдта? Базарады рохтæ 
йæм йæ цавæр лæджыхъæддзинады тыххæй лæвæрд æрцыдысты? 
Уæд ме ’рвад Хъамболаты фырт Солтанбеджы та министр цавæр 
сгуыхдзинæдты тыххæй скодтат? Йæ фыд фынгтæ авæрынмæ 
сæрæн кæй у, уый тыххæй? Науæд Сæйраг Советы иннæ депутат, 
де ’рдхорд æмæ ’мæ кайыс Дзантемыр та арæзтадон тресты хи- 
цауæй йæ кæцы сгуыхтдзинæдты руаджы кусы уал æмæ уал азы? 
Кæнæ расыггæнаг, æнæчетар Абрийы та дыккаг хатт Цæдисон 
Сæйрæг Советмæ цæмæн снысан кодтат? Сæрдар кæмæн у, уыцы 
колхозы бынтæ кæй ныкъкъуыввитт ласта, хицауадæн сæ кæй 
бахæр^ш æмæ баназын кодта, уый тыххæй? Хъуыддаг саразыны 
бæсты ахæмтæ фыццаджы-фыццагдæр сæхи гуылы бын кæй æн- 
дзарынц, уый куыд не ’мбарыс? Комкоммæ дæ сайгæ кæй кæ- 
нынц, уый куыд нæ хатыс? Афтæ куы нæ уаид, уæд уæдæ кæм сты, 
цы хорз пълантæ сфидар кæнут, дæ къух кæм бафыссыс, уыдон? 
Æмæ-ма анымай, чи фæсыкк вæййы, уыцы пълантæ адæмæн, 
паддзахадæн цас зиан æрхæссынц, уый. Фырхусæй скъуыдтæ 
зæххыл кæй акалынц, ахæм доны къусау фесæфынц сæдæгай ми- 
луантæ! Уæд цæмæн уадзыс адæмы фæллæйттæ хæлæттаг кæнын? 
Æви ды дæр фылдæр дæхи мæт кодтай æмæ кæныс, кадыл мард- 
тæ æмæ мæлыс, дæ бынат бахъахъæныныл кусыс? Æмæ уæд цæй 
коммунист дæ, уæд цæй фыццаг лæг дæ æнæхъæн республикæйæн? 
Нæ хъуыддæгтæ кæй ныззылын-мылынтæ вæййынц, хæдзара- 
дон æмæ культурон арæзтады нæ мидбынаты чепена кæй кæнæм, 
уымæн йæ сæйрагдæр аххосæгтæй иу у, нæ уынаффæты æмæ нæ 
ныхæсты уæз бирæ кæй нæу, уый. Дæ хорзæхæй, ахъуыды-ма 
кæн æмæ мын иу ахсджиаг уынаффæйы тыххæй зæгъ: кæронмæ йæ 
сæххæст кодтам. Ахæм не ссардзынæ. Дзургæ — бирæ, æмбырд- 
тæ нæ сæрыхъуынтæй арæхдæр; уыимæ куысты рæстæг, адæмы 
æхсæн уæвын куы фæхъæуы, уæд. Сæ кад та—хилдасæг кæй балвы- 
ны, уыцы æрдуты бæрц. Нæ ныхасы ма уæз уымæн нæй, æмæ раза- 
монæг кусджытæй бирæтæ сæхи дарынц, мæнæ афтæ чи дзырдта, 
æз куыд зæгъын, афтæ кæнут, æз куыд кæнын, афтæ ма кæнут, 
зæгъгæ, уыцы моллойау. Цалынмæ афтæ уа, уæдмæ та нæ уы- 
наффæты кад дæр æмæ уæз дæр нæ уыдзæн. 
Уæлдæр куыд загътон, нæ уавæр афтæ кæй у, мæн дæр цæрын 
æмæ кусын уый тыххæй нæ уадзы Дзæрæхмæты фырт Бексолтан. 
Фæндид æй, æз дæр уый хуызæтты æмдзæгъдмæ куы кафин, 
уый. Æз та афтæ никуы кодтон, нæ кæнын æмæ нæ кæндзынæн. 
М. Бердзенты.» 
464 

Иуцасдæр ма йæ фыстæгыл сагъæсгæнгæйæ абадт, стæй кусын 
райдыдта газеты æрмæгыл. Иукъорд дзы йæ зæрдæмæ фæцыди, 
чысыл цыдæртæ дзы сраст кодта, афтæмæй сыл йæ къух бафыста. 
Мурат нæ уарзта искæйы къухфыст хирдыгонау аразын. 
Иу статья æмæ чысылгомау уацхъуыд фыст цæй фæдыл уыды- 
сты, уый бамбæрста, фæлæ дзы иу зæрдæбын, иу ахъаззаг ныхас, 
иу æцæг хъуыды не ссардта. Уæлæнгай, фæдæмбæрзæн дзæнгæда, 
Быдыры районы колхозты партион организацитæ фосдарæныл 
куыд кусынц, уый тыххæй. Мурат смæсты, чи сæ бацæттæ кодта, 
уыдонмæ. 
Йæ зæрдæ та уæддæр йæ риссынæй не ’нцади, йæ бирæ мæ- 
стытæй уæлдай ма йыл æнæхуыссæг æхсæвтæ дæр фæзындысты. 
Йæ дæлæвзаг валидолы таблеткæтæ иу иннæйы фæдыл æвæрдта, 
фæлæ йын уыдон дæр ницы ахъаз кодтой. 
Куысты афонæй иу сахат куы рацыди, уæд Мурат фæсидти, 
æрдæбон йæ зæрдæмæ чи нæ бацыд, уыцы æрмæг цы хайад ба- 
цæттæ кодта, уый хицау Сафармæ. Уый æрбацыд æмæ къулрæбын 
æрбадти. 
— Мæнæ ацы статьяйыл чи бакуыста?— фарста тымбылдзæс- 
гом сырхцъар лæджы. 
— Æз. 
— Æмæ дзы цы зæгъынмæ хъавыдтæ? 
— Уымæй йын йæ авторы бафæрс. Партийы райкомы сек- 
ретарь у. 
— Æмæ газеты цы æрмæг цæуы, уый тыххæй та дзуапп чи 
дæтты? 
— Редактор,— Муратмæ комкоммæ кæсгæйæ, загъта Сафар. 
— Редактор æмæ редакцийы кусджытæ,— загъта Мурат.— 
Уый иу. Дыккагæй та дын мæнæ ахæм æнæапп, ницæййаг æр- 
мæджы тыххæй нырæй размæ дæр къорд хатты бауайдзæф кодтон. 
Ахæсс æй, бакусут-ма йыл, бафтаут-ма йæм, цыдæриддæр æмбæлы, 
уый. Фыст ахсджиаг фарстайыл у. Авторæн баххуыс кæнут. 
Æмгъуыд уын дæс боны. Партбюройы секретарь-иу хуыздæр 
кусын фембæлы. Бамбæрстай мæ? 
— Нæ бамбæрстон! 
— Ома? 
— Иу хатт ма дын æй зæгъын: йæ автор æз нæ дæн. 
— Мах та дæуимæ ам уымæн стæм, цæмæй автортимæ кусæм. 
— Семæ — о. Сæ бæсты — нæ. 
— Дæ хорзæхæй, зæгъ-ма, ацы æрмæг газеты ныммыхуыр 
кæнынæн бæззы? 
— Уый ды хъуамæ зонай. 
— Æз дæу фæрсын? 
— Ахæм бартæ редактормæ ис. 
— Дæумæ та? 
— Мæнмæ та йæ бацæттæ кæныны бар. 
30 Куырды фырт 
465 

— Ома, мыхуыр кæнынмæ куыд бæзза, афтæ йæ хъуамæ 
барæвдз кæнай. 
— Æвæццæгæн. 
— Æвæццæгæн нæ, фæлæ æнæмæнг. Æмæ бæззы? 
— Кæд нæ бæззы, уæд æй дæ разы чыргъæдмæ ныппар.— 
Сафары цæсгом ноджыдæр ныссырх и. 
— Нæ, афтæмæй дын нæ рауайдзæни. Ахæм хъæздыг не стæм 
æмæ чыргъæдмæ æппарынджыты хъазæм. Стæй кусын йæ бон кæ- 
мæн нæу, ахæмты редакцийы цæмæн хъуамæ дарæм? 
— Æмбарын дæ. Мæ ныхмæ рагæй архайыс. Стæй цæмæн, уый 
дæр зонын. Бексолтанимæ нæ фидаут. Мах та кæрæдзийы рагæй 
зонæм. Уымæн дæ бон ницы у æмæ мæныл дæ маст калыс. 
Мурат сыстад йæ бынатæй. Æрдæбон кæй касти, уыцы гæххæт- 
тытæ йæ къухмæ райста æмæ сындæг къахдзæфтæй Сафары 
цурмæ бац’уди. Уый дæр сыстад. Бæрæг уыди, кæй ницæуыл 
тыхсы, . стæй фæсмон дæр кæй ницæуыл кæны, уый. 
Мурат æм комкоммæ ныккасти. Йæ сырхцъар цæсгомыл иу нуар 
дæр нæ фезмæлыди. Редактор, йæ маст тыххæй уромгæйæ, сдзырд- 
та: 
— Рæдийыс! Дæ ныхмæ нæ, дæ куысты методы ныхмæ архайын. 
— Ды куыд зæгъыс æмæ ды куыд кæнынмæ хъавыс, афтæ 
нæ вæййы,— æнæмастхуызæй йын дзуапп радта Сафар. 
— Нæ! Вæййы!— Мурат цæхгæр фæзылди Сафары ’рдæм йæ га- 
лиу къух ын йе уæхскыл æрæвæрдта æмæ мæсты хъæлæсæй загъ- 
та: — Æрмæст æз æмæ дæуæн хуыздæр цæмæй уа, уымæ тырнын 
нæ хъæуы. Сагъæс кæнын хъæуы республикæйы уавæрыл. Нæ 
промышленносты, нæ хъæууон хæдзарады уавæрыл. Бæстæйы 
уавæрыл. Зæгъ-ма, искуы дуканиты вæййыс? Базары та? Уымыты 
цы ис, уымæ гæсгæ аргъ кæнын хъæуы нæ хъуыддæгтæн! Нæ 
митæн!— Мурат цæхгæр фескъуыдта йæ ныхас, йæ къух айста Са- 
фары уæхскæй. Уый та загъта: 
— Мæнмæ гæсгæ, республикæйы хъæууон хæдзарады хорзæй 
цыдæриддæр ис, уыдон æвдыст цæуынц... Æппæлгæ дæр ма нæ 
ракæнынц. 
— Нæ зрнын... Хорзæй цы ис? Хæрзчысыл. Зæгъæн ис, ницы. 
Нæ быдырты чысыл æрзайы хор, халсартæ, картоф, дыргътæ. 
Нæ фермæты æхсыр чысыл кæй дуцынц, уый дзырддаг дæр нал у. 
Худинаг! Кæуинаг. 
— Æмæ та хъуццыты дæр мах райдайæм дуцын?— сабыр 
хъæлæсы уагæй дзуапп лæвæрдта Сафар. 
— Гъе, гъе! Дæ зæрдæйы уаг ахæм у. Хъуыддæгтæм иуварсæй 
чи фæкæсы, ахæм адæймаджы зæрдæйы уаг. Æз та афтæ нымайын, 
æмæ хъуамæ иу сахат дæр, иу бон дæр æнцой ма уадзæм, алы- 
хуызон разамонджыты, паддзахады хъуыддæгтæ, фæллойгæнæг 
адæмы домæнтæ фæсдуар чи æвæры, уыдоны. Æз æмæ ды афтæ- 
мæй нæ бафидаудзыстæм. Кæнæ кусгæ, куыд æмбæлы, афтæ... 
Науæд... 
Сафар уæддæр уыдис сабыр æмæ æнæмастхуыз. Æмæ редактор 
466 

куы ныхъхъус, сæ ныхас фæудыл куы банымадта, уæд та сабыргай 
сдзырдта: . 
— Уый фендзыстæм... Бæрæг уыдзæни,— æмæ фидар къах- 
дзæфтæй раивгъуыдта редакторы кабинетæй. 
* * * 
Муратæн йæ зæрдæйы рыст не’нцади, ноджы ма æххормаг 
дæр уыд. Йæ бынатæй сыстад, йæ пæлæз æрбакодта æмæ куыддæр 
рацæуынмæ хъавыдис, афтæ дуарæй йæ сæр æрбадардта Ме- 
ретхан, йæ фæстæ ’рбахызти Бексолтан. 
— Дæ бон хорз,— загъта Меретхан, æмæ фыццаг Муратыл 
æрхаста йæ цæстæнгас, стæй та йæ кусæнуаты къуымтыл. Ка- 
бинеты,рæвдзытæ, æвæццæгæн, йæ зæрдæмæ нæ бацыдысты. Йæ 
былтæ фесчъил сты. 
Бексолтан Мураты къух райста æмæ барджынхуызæй æр- 
бадти редакторы стъолы уæлхъус, йæ дзыппæй систа блокнот æмæ 
ручкæ. 
— Иннæбон уæм уыдзæни дзуапдæттæн партион æмбырд. 
Партбюромæ хъуамæ æвзæрст æрцæуой... Фыццагдæр ды... 
— Мæ зæрдæ мæ фæстаг рæстæджы æнцой нал уадзы. Уæд 
та мæ хæдивджытæй искæйы...— хъавгæ ныхасæй дзуапп рад- 
та Мурат. 
— Æмæ йæ уæд æххæст дæ бæсты дæр сæвæрæм. 
— Хъазгæ нæ кæнын. 
— Æз дæр хъазгæ нæ кæнын. 
— Æмæ уæдæ мæ бæсты искæйы æвæрын дæумæ нæ хауы,— 
цæхгæр ныхасæй дзуапп радта Мурат. 
— Хорз уал. Дыккаг.— Сафар.— Секретарь уый уыдзæни. 
— Куыд тагъд æй базыдтай?— Мурат комкоммæ бакасти Бек- 
солтанмæ. 
— Уый та цц хоныс? Ныр дæр уый нæу? 
— У, фæлæ æвæццæгæн, нал уыдзæни. 
— Куыд нал уыдзæни? Фарста обком куы алыг кодта? 
— Обком нæ, фæлæ ды. Стæй йæ лыг кæныны размæ мах 
дæр бафæрсын æмбæлди. Фарон партбюройы секретарæй кæй 
равзæрстам, уый райкоммæ акодтой. Йæ бæсты баззадис йæ 
хæдивæг — Сафар. Фæлæ уыцы куыстмæ нæ арæхсы. 
— Цы кæны? 
Бексолтан не’мбæрста, Мурат цæмæн ныуоцани, уый. Хайады 
сæргьлæууæг афтæ хъуыды кодта, æмæ иугæр обкомы кусæг 
уынаффæ рахаста, уæлдайдæр та хайады хицау, уæд, хъуамæ, 
дыууæ мачиуал зæгъа. 
— Йæ бæллæх дæр уый у, æмæ ницы кæны. Нæ зоны. Стæй, 
цæмæй зона, уымæ дæр нæ тырны. Газеты куыстмæ дæр нæ арæх- 
сы. 
— Æнæпайда ныхæстæ. Цыбырдзырдæй, равзардзыстут æй 
467 

— Æнхъæл нæ дæн. Уæвгæ нæм абон партбюро уыдзæни. 
Дзуаппон æмбырды фæдыл. Уым бауынаффæ кæндзыстæм. 
Меретхан дыууæ лæджы ныхæстæм хъуыста æмæ дис кодта 
газеты редакторы æгоммæгæсдзинадыл. Бауайдзæф ын кодта: 
— Мурат, уавæр дын куы бамбарын кодта. Уæд ма дæхи цы 
ныуоцани кодтай? 
— Уый, чи æмæ цы дзура, уымæ гæсгæ у. 
— Обком дзуры,— загъта Бексолтан. 
— Обком нæ, фæлæ хайады сæргълæууæг, Бексолтан Дзарах- 
метович. 
—Сафары кандидатурæ дæхæдæг бахæсдзынæ партион æм- 
бырды. 
— Æз?— йæ сæр «нæ», зæгъгæ, батылдта Мурат.— Никæд- 
дæр. 
— Æз дын æй бахæссын кæндзынæн. 
— Уый тыххæй ма дæ иу хатт райгуырын хъæуы. 
Бексолтаны риуы маст хæлбурцъытæ кодта. Иу уысм ахъус. 
Куыд фæзæгъынц, йæ иу къух иннæйы урæдта, афтæмæй та 
сдзырдта: 
— Уæддæр æй цæуылнæ хъуамæ бахæссай? 
— Алчи нæ фæбæззы патбюройы секретарæн. Куыстæн къуы- 
лымпыйы хос у,— Мурат электрон дзæнгæрæджы кънопкæ яыл- 
хъывта. Фæзынди йæ секретарь, хæрзконд æрыгон чызг.— Сафар- 
мæ фæдзур. 
Æрдæбон кæимæ ныхас кодта Мурат, уый та ныр дæр бар- 
джын къахдзæфтæй æрбахызти мидæмæ, салам радта уазджытæн 
æмæ та къулрæбын бандоныл æрбадти. 
Мурат сдзырдта: 
— Сафар, ныхас цæуы, партбюройæн ног секретарь чи хъуамæ 
уа, ууыл. Бексолтан афтæ нымайы, æмæ ды хъуамæ уай. 
— Хицауад хуыздæр зонынц,— дзуапп радта Сафар. 
— Æз та афтæ зæгъын, æмæ ды нæ уыдзынæ,— сдзырдта 
Мурат. 
— Цæуылнæ?— Сафар йæ бынаты базмæлыди. 
— Уымæн æмæ партбюройы секретарæн нæ бæззыс. 
— Цæуылнæ бæззын? 
— Æппын ницы, уæд та мæнæ гъе ныр афтæ кæй дзурыс, уый 
тыххæй... 
— Нæ дæ ’мбарын. 
— Бæллæх дæр уый у, æмæ кæй не ’мбарыс. Æрдæбон демæ 
ныхас кодтон, газетмæ æрмæг æвзæр кæй цæттæ кæныс, уый фæ- 
дыл. Уæддæр мæ нæ бамбæрстай. 
Бексолтан æнкъардта, ныхас йæ фæндоны пайдайæн кæй нæ 
уыдзæн, уый, æмæ сдзырдта: 
— Хорз, æндæр ма кæй—партбюромæ? 
— Цу уал,— загъта Мурат Сафарæн. 
Уый сыстади æмæ дуары æдде фæци. 
— Цæмæн æй арвыстай?—Сафар куы раивгъуыдта, уæд 
сдзырдта Бёксолтан. 
468 

— Нæ зонын. Загътаис ын, лæуу, зæгъгæ. 
— Ау, парбюройы секретарь куы у! Уый та куыд? 
— Куыд федтай, афтæ. Хъуыддагæн пайда нæу. 
Бексолтан мæстæй фыхти; æрфæсмон кодта, Меретханы йемæ 
кæй рахуыдта, ууыл дæр. «Иунæгæй куы уыдаин, уæд ацы хæ- 
лиудзыхæн йæ хъуын бæргæ ацагътаин». Йæ блокнот æмæ йæ 
ручкæ йæ дзыппы нывæрдта, йæ бынатæй сыстад æмæ, Муратмæ 
тигъырдæм кæсгæйæ сдзырдта: 
— Куыд дын загътон, афтæ-иу бакæн. Секретары тыххæй фар- 
ста лыггонд у обкомы дæр æмæ райкомы дæр. Науæд...— сон- 
тæй сылгоймагмæ фездæхт:— Меретхан Митиловна, цом,— æмæ 
сæрæн къахдзæфæй дуары æдде фæци. Ферох дзы ис сылгоймагæн 
къæсæрыл фæндаг раттын дæр. 
* * * 
Бексолтан ацы хатт йæхи бацæттæ кодта Муратæн ахъаззаг 
цæф ныккæнынмæ. «Æз дын иннæты хуызæн нæ фæуыдзынæн, 
куырды фырт. Мæ хъуыдытæ, мæ зылынгæнæн ныхас ацы хатт 
уыдзысты ноджы бæстондæр, ноджы фидардæр æмæ карздæр.» 
Æмæ гæххæттыл ныффыста Амырхаяимæ йæ ныхасы пълан. 
Газеты сæйрагдæр нысан сси цъыф калын. Цæуыл дзурынц 
редакторæн йе статьятæ, фельетонтæ, сæрмагондæй йæхæдæг кæй 
цæттæ кæны, уыцы сатирикон æрмæг? Ома партийы обкомæн 
йæ бон нæу кадртæ раст æвзарын, æмæ уый фыдæй разамонæг 
куыстмæ бахауынц алыхуызон давджытæ, цæстфæлдахджытæ. 
Мацы йæм сдзур, мацы йын бауынаффæ кæн, куыстмæ йæм 
макæйы барвит. Партийы обкомы авторитет мурмæ дæр нæ дары. 
Æмæ, ай-гъай, ахæм лæг ыл дары йæ арм. Алыксандрæй зæгъын. 
Куыд æмбарын, афтæмæй йæ зæрдæмæ цæуынц редакторы æнак- 
каг митæ. Æндæрæбон та Бердзены фырт мæн дæр æмæ Меретханы 
дæр йæ кабинетæй, зæгъæн ис, ратардта. Мах та йæм бацыдыстæм 
ахсджиаг хъуыддаджы фæдыл. 
Йæ хæстæгдæр æмтохгæнæг — прокуратурæйы кусæг Æзойты 
Кларæ. Йæ фатеры сарæзта æнæгъдау мигæнæн ахстон. Уæл- 
дай арæхдæр æм фæзыны Мурат. 
Редактор зылынджынæй кæй баззайдзæн, уый Бексолтанмæ 
дызæрдыггаг нал касти. Гъе ахæм хъуыдытимæ бацыди Амырхан- 
мæ. Уый йæм фæхъуыста, фæсагъæс кодта йæ ныхæстыл: фыццаг 
хатт ын, мыййаг, нæ дзырдта Мураты хиваст, æдылы миты 
тыххæй. «Æвæццæгæн, æцæгдæр, Алыксандрæй йæ ныфс хæссы, 
æндæр куыд уæнды йæхи афтæ дарын? Æнхъæлдæн, æмзонд 
сты»,— хъуыды кодта обкомы фыццаг секретарь. Фæлæ та сфæнд 
кодта хъуыддаг уæддæр Алыксандры бар бакæнын. Хъуамæ 
иу æхстæн æртæ рувасы амара. Иуæй, Бексолтаны хъастæн фæн- 
даг ратдзæн, иннæмæй, хъуыддаг Алыксандры бæрны бакæндзæн 
(сæ дыууæ дæр уый дæлбар сты), æртыккагæй та, Мурат æмæ 
469 

Бексолтан ма ноджыдæр истытæ куы змæнтой, сæ хъæлæба дард- 
дæр куы ахæсса, афтæ кæй уыдзæни, ууыл та гуырысхо нæ код- 
та, уæд аххос бавæрдзæни Алыксандры æккой. Ома, семæ нæ 
кусы, нæ арæхсы, нæ зоны... Æмæ уæд — кæмæн фыддæр хъæ- 
бæрдæр. 
Амырхан фæсидти Алыксандрмæ: 
— Нæ мæ уырнынц Бексолтаны ныхæстæ,— загъта уый,— 
Лыстæг .сæм куы ’ркæсай, уæд дзы рæгъмæ рахæссинаг ницыуал 
баззайдзæни. Мураты тыххæй редакцийы кусджытæ æвзæрæй ни- 
цы дзурынц дыууæ-æртæйæ фæстæмæ. Уыдон та сты, чи ницæмæ 
арæхсы æмæ куыст кæмæй домы, ахæмтæ. 
— Чи зоны, редакцийы кусджытæ уынынц, Мураты сæрыл 
чи рахæца, ахæмтæ кæй ис, уый. Ноджы ма, дам, дæу дæр æмæ мæн 
дæр йе’рдхæрдтыл нымайы. Æмæ сызмæлын нæ уæндынц,— Амыр- 
хан алхыскъ кодта Алыксандры. 
** * * 
Бексолтан уый æнхъæл нæ уыди, æмæ та йын Амырхан ныр 
дæр йæ хъаст Алыксандры бар бакæндзæни. Мураты тыххæй бирæ 
ныхæстæ рауади, æмæ хайады хицаумæ гæсгæ Амырхан хъуамæ 
æвæстиатæй фæдзырдтаид Алыксандрмæ æмæ йын загътаид: «Алы 
бон Бердзены фырты æдылы митæ не ’взардзыстæм. Алыг ис. 
Йæ куыстæй исинаг у». 
. Алыксандр та фæсидти Муратмæ. Редактор куыддæр æрбадти, 
афтæ йæм сындæг хъæлæсæй сдзырдта: 
— Зондджын адæймаг куы дæ,уæд æдылы митæ цæмæн кæ- 
ныс? 
— Зондджын-иу æдылы митæ нæ фæкæны...— бустæхуызæй 
загъта Мурат. 
— Цæмæн та фæхыл дæ Бексолтанимæ? 
— Ахæмимæ хыл кæнын сæрмæхæссинаг дæр нæу. Стæй йын 
кæд загътон, уæддæр, цы хъуыд, уый. 
— Йæхæдæг афтæ нæ нымайы. 
— Ай-гъай, йæхи кæлæхьггалау куы ауадзы, уæд... 
Уæдмæ Бексолтан дуарæй йæ сæр æрбадардта: 
— Алыксандр Давидович, бацæуыны бар ис? 
— Табуафси. 
Хайады сæргълæууæг фидар къахдзæфтæй бацыд, ’рбадти 
Алыксандры кусæн стъолы фарсмæ. 
Обкомы секретарь сдзырдта: 
— Мурат, хъаст дыл æрбацыди. Бексолтан Дзарахметович 
нымайы, зæгъгæ, йæ бафхæрдтай, йемæ ныхас кодтай æнæче- 
тар æвзагæй. Уый дæм бацыди хъуыддаджы фæдыл, ды йæ дæ 
кусæнуатæй ратардтай. Алы адæймаг дæр хъуамæ йæ митæн 
дзуапп дæтта,— Алыксандр дзырдта тызмæг æмæ хъуыддаг- 
хуызæй, цыма Мураты фыццдг хатт уыдта, уыйау. 
Муратмæ исдуг диссагау фæкасти Алыксандры ныхасы уаг, 
470 

стæй фембæрста, обкомы секретары бынаты чифæндыдæр йæ- 
хи афтæ кæй дарид, уый, æмæ дзуапп радта: 
— Цы нæ хъуыд, ахæмæй ницы загътон. 
— Нæ зонын, Мурат Татариевич, дæхи партийы обкомимæ 
афтæ цæмæн дарыс, уый. Ахæм уавæрæн быхсæн нæй,— йæ цæс- 
гом рæгъ$ед бадырджанау ныссырх, афтæмæй загъта Бексолтан. 
— Акса-ма, Бексолтан Дзарахметович,— сдзырдта Мурат,— 
кæд уыцы ныхæстæ мæн базылын кæныны тыххæй загъд æрцыды- 
сты, уæд дæхи фыдæбоны дзæгъæлы æфтауыс. Обком иу у, ды 
та иннæ дæ. 
— Ома, æз обкоммæ ницы бар дарын? Афтæ зæгъынмæ хъа- 
выс? 
— Дæ хатдзæгтимæ ма-иу æваст ма рагæпп лас. Хъыгаг кæд 
у, уæддæр дарыс. Обкомы кусæг дæр дæ. Фæлæ обкомы кусæг иу 
хабар у, обком та — æндæр. 
— Дæхи хъустæй хъусыс, Алыксандр Давидович? Уый та 
дын йæ зондахаст, йæ цæсгом. 
Иугæйттæй нæ ницæуыл нымайы. Ома, обкомы æрбатымбыл 
кæнут, æмæ уæм уæд, чи зоны, байхъусон. 
— Уый де ’гъдау у, ныхæстæ зыгъуыммæ кæнын... Алы хъуыд- 
даджы дæр гъе ахæм дæ. Æмæ ма дын ноджыдæр зæгъын: ды 
обком нæ дæ! Ды та иууылдæр «обком, обком» кæныс. Де’рдхорд 
Сафары дæр нын нæ парторганизацийы секретарæй лæгдыхæй 
æвзарын кæныс. Иудадзыг дæр амонгæ кæныс. Æз та, алцы амо- 
нын кæмæн хъæуы, уыдонæй нæ дæн. Æппынфæстаг мын цы 
куыст бабар кодтой, уый дæуæй хыздæр зонын. 
Алыксандр æмбæрста, Мурат раст кæй у, уый. Фæлæ ма æмбæр- 
ста уый дæр, æмæ Мурат æгæр ратæвд вæййы, æгæр æргомæй 
къæрцц кæны, «Мах уавæры та афтæ не ’мбæлы,— хъуыды код- 
та обкомы секретарь.— Нæ цæуы. Уымæн æмæ не’ппæт нæ са- 
хуыр стæм æргом ныхасыл. Иу къæпхæн уæлдæр чи фæбады, 
уый кæддæриддæр зондджындæрыл нымайæм». 
Æмæ та сдзырдта: 
— Уæ дыууæмæ дæр хъусын æмæ, бахатыр кæнут, фæлæ 
туаллаг пысырайæ уæлдай не стут. Мурат, Бексолтан обкомы 
кæй кусы, уый хъуыдыйаг у. Ды та иудадзыг йемæ тыхдзырд 
кæныс. 
— Тыхдзырд вæййы. Уымæн æмæ уый мæнæй цытæ фæдомы 
æмæ партийы обком æмæ йæ бюро цы амынддзинæдтæ хъуамæ 
дæттой, уыдон кæрæдзимæ дарддзæфгомау фæлæууынц. Хатыр 
бакæн, Бексолтан Дзарахметович, оргæнты куыстай, Берия ма 
æдасдзинады хъахъхъæнынады сæйраг комиссарыл нымад куы 
уыд, уыцы заманты. Æмæ уæд цы мадзæлттæй архайдтой, абон 
дæр ма уыдонæй пайда кæныс. Мæхи Алыксандр æмæ Амыр- 
ханы æрдхорд хонын æмæ мæ цыдæриддæр фæнды, уый кæндзынæн 
зæгъгæ, кæй æрæмысыдтæ, уый дæр уыцы провокацион мадзæлт- 
тæм хауы. 
Мураты зæрдæ срысти, йæ сæр разылди, куы сыстад, уæд, 
471 

чи зоны, фæцуда, ахауа, уый æмбæрста, уæддæр фестад, æмæ 
къуымрæбын доны графин æвæрд кæуыл уыди, уыцы стъолмæ фæ- 
раст и. Дон рауагъта æмæ йæ анызта, йæ дзыппæй зæрдæйы 
хос систа, йе’взаджы бын æй авæрдта, стæй фæстæмæ йæ бы- 
натмæ æрбаздæхт. 
Мурат хъусæй бадти æмæ хъуыды кодта Алыксандрыл, Амыр- 
ханыл. Бамбарын æй фæндыди, Бексолтаны дам-думтæм гæсгæ 
йæм æдзух цæмæн фæсидынц, уый, фæлæ йæ бон нæ уыдис. 
Æвæццæгæн, куыд æнхъæл уыди, афтæ зондджын, афтæ принци- 
пиалон не сты, æндæр ныронг куыд нæ бамбæрстон Бексолта- 
ны? Æнахуыргондæй наукæты кандидат! Дзурын йæ зæрды нал 
уыди Муратæн, фæлæ иуахæмы Бексолтаны цæстытæм фæком- 
коммæ. Уыдон уазал æрттывд кодтой, раст цыма афтæ дзырдтой: 
«Фæлæуу, æз дæ мæ къæхты бын ныссæнддзынæн». Мурат цыма 
йæ фынæйæ фехъал, уыйау йæ цæстытæ аууæрста, йæ сæр ба- 
тылдта, йæхимæ банкъардта ног хъарутæ, ног ныфс æмæ цæхгæ- 
рæй сдзырдта: 
— Хатыр бакæн, Алыксандр, кæд дзургæ, уæд дзургæ. Æз 
Бексолтаны нымайын дыдзæсгомыл, æрмæст йæхи пайдайььл, 
йæхи карьерæйыл чи хъуыды кæны, ахæмыл. Кæйфæнды сæфт- 
джытæ дæр басдæрдзæни, куы зона, уыцы ми йын пайда æрхæс- 
дзæни, уæд. Амæй растдæр адæймаг ма уæд, уæддæр æй йæ къæх- 
ты бын сæууæрддзæнис, чысылдæр æй куы хъыгдара æмæ йыл йæ 
бон куы цæуа, уæд. Советон цардарæзтæн, Коммунистон пар- 
тийæн бæстæйы мидæг æргом знæгтæ, чи зоны, бирæ мауал уа. 
Æз тæссагдæртыл нымайын Бексолтаны хуызæтты. Æргомæй 
сын знæгтæ схонæн нæй, афтæмæй та сæ архайд бирæ фыдбылыз 
хæссы партийы æмæ хицауады кадæн. 
— Кæрон скæн де ’дылы ныхæстæн! 
— Тагъд ма кæн, дæхæдæг мæ ракъахтай! Ды иудадзыг- 
дæр тырныс бæрзонд бынæттæм, уæвгæ та тæппуд дæ. Æмæ дæ 
тæппуддзинад хуымæтæг æмæ æнцон бамбарæн нæу. Уый у тæссаг 
маргджын тæппуддзинад. 
Алыксандр уыдта: Мураты былтæ фырмæстæй зыр-зыр кодтой, 
йе ’фсæртæ-иу барызтысты. «Ахæм æргомдзырд вæййы æрмæстдæр 
раст адæймаг»,— ахъуыды кодта обкомы секретарь. 
Бексолтан бамбæрста, Алыксандр ацы æнаккагæн ныхкъуырд 
раттынмæ кæй нæ хъавы, уый. Æмæ сдзырдта: 
— Æз... уый афтæ нæ ныууадздзынæн! Нæ ныббардзынæн! 
Æз ’хынджылæггаг нæ дæн! Æз... — фæлæ фæстæг «æз»-æй цы 
зæгъинаг уыдис, уый нал сбæрæг. 
— Цæрæнбонты «æз», «æз» кæныс,— фæрæвдз æм Мурат.— 
Райкомы фыццаг секретарь уыдтæ, хайады хицау дæ, æмæ дæм 
афтæ кæсы, цыма зондæй дæр æмæ æфсармæй дæр фыццаг дæ. 
Рæдийыс. Дывзагон дæ. Цæстфæлдахæг. Сайæг. Ахæм та æхсæ- 
надон хъуыдæгтæм æввахс уадзгæ нæу. 
Бексолтан æнхъæлмæ касти обкомы секретары æххуысмæ, 
фæлæ уый ницы дзырдта. Æмæ та уæд Муратмæ фездæхти: 
472 

— Цы дæ, цы? Мæ цуры цы дæ? 
— Ха-ха-ха! Дæ цуры? Ницæйы цур исты уæвын диссаг нæу. 
Дæ цуры, чи зоны, æмæ исты марынц, дæлæ кæй сæрыл хæцыс, раз- 
мæ кæй схойыс, уыдон. 
— Кæй ма мыл æрымысыдтæ?— былысчъил худты фæд нал 
хæлди Бексолтаны цæсгомыл. 
— Алыхуызон Пугачтæ. Дæ ифтонггæнджытæ. Дæ зæвæтсдæр- 
джытæ. Зæгъ-ма,Пугач техникум каст куыдæй фæци? Уæд инсти- 
тут та? Куыдæй сси егъау промтоварон базæйы хицау? 
— Йæхи йын бафæрс. 
— Партимæ куыдæй бацыд, уый дæр нал хъуыды кæныс? 
— Ды куыдæй бацыдтæ, уый дæр афтæмæй. 
— Хæдзар куыд сарæзта, «Волгæ», цæмæй балхæдта, уый дæр 
нæ зондзынæ? Уæд уый руаджы дыууæ мæгуыр зæронды фатер 
та дæхи цы хуызы бакодтай? 
— Фæсыкк та дæ. Иу зæронды дæр нæ зонын. Мæ фатер баив- 
тон лæппулæгæй. 
— Дæ егъау фатер дæ куысты мыздæй, мыййаг, сцал- 
цæг кодтай? Дæ куысты мыздæй йæ байдзаг кодтай алыхуызон 
зынаргъ дзаумайæ? Æмæ уæдæ уæд афтæмæй чи дæ ды дæр æмæ 
чи сты иннæ дæу хуызæттæ дæр? Мæнæ Алыксандр æмæ Мæди- 
нæт дæу æмæ дæ бинойнагæй, æвæццæгæн, дыууæ хатты фылдæр 
исынц мызд æмæ ма абар уæ фатерты рæвдзытæ. Мæхи царды 
уавæртыл нал дзурын... Уæдæ дæ фыд дæр мæ фыдæй фылдæр ни- 
куы бафыдæбон кодта. Уæд куыдæй? Кæцæй? И, Бексолтан 
Дзарахметович? 
Бексолтан хъуыды кодта, сомбон Муратæй йæ маст куыдæй ис- 
дзæн, ууыл... 
— Дæ хо дукани куыд фæдавта æмæ йæ ахæстонæй куыд 
фервæзын кодтай, уый дæр нал лæууы дæ зæрдыл?— цыма улæф- 
гæ дæр нал кодта, уыйау дзырдта Мурат.— Де ’рдхорд Тасо, 
Тæгæрдоны районы колхоз «Кавказ»-ы сæрдар, æхсæнадон исбон 
фæхæлæттаг кодта. Мах ыл фельетон ныффыстам. Ды йæ нæ 
уагътай мыхуыр кæнын. Æмæ афтæ нæ зæгъын, ды, æхсæнадон 
исбон чи хæлæттаг кæны, уыдонæн се ’ппæты фарс хæцæг дæ! 
Нæ! Ды дæ дæхи, дæхионты, стæй ма дын пайда чи у, уыдоны 
фарсхæцæг! Зæронд Василийы фырт Георгийы фарс нæ рахæцы- 
даис. Уый нæ, фæлæ ма йæ оргæнты æххуысæй Сыбыры дæр 
бамидæг кодтай. Уымæн æмæ дзы стъæлфыдтæ... 
— Оргæнтимæ дæр дæ ницы хъуыддаг ис! 
— Оргæнтыл куы нæ дзурын. Дæуыл дзурын,— ныр та сабы- 
рæй дзуапп лæвæрдта Мурат.— Оргæнтæ социалистон революци 
хъахъхъæныны тыххæй арæзт æрцыдысты. Дæу хуызæттæ та сæ 
пайда кæнын райдыдтой сæхи цард, сæхи карьерæйæн. Фæлæ, 
куыд фæзæгъынц, Хуыцауæй бузныг, уыцы рæстæджытæ дæр аив- 
гъуыдтой. 
Алыксандр фæлмæцын райдыдта дыууæ бæрнон кусæджы бы- 
цæу ныхасæй. Уыимæ ацы хатт бынтондæр бамбæрста, Бексол- 
4 73 

тан æдзæсгом æмæ тæссаг адæймаг кæй у, уый. Йæ зæрдыл æр- 
лæууыдысты Ауызбийы ныхæстæ: «Дзæрæхмæты тугæй кæмæ фæ- 
хæццæ, уымæ хорзæй мацæмæ ’нхъæлмæ кæс». Фæлæ уæддæр 
æргомæй Мураты фарс рахæцын растыл нæ банымадта. 
— Кæсын уæм, æмæ уæ иу дæр нæ сæтты æмæ иннæ дæр,— 
Алыксандр хъуыды кодта, Амырханæн цы зæгъдзæни, ууыл дæр. 
Амырхан, ай-гъай, Бексолтаны фарс у. Уымæн æмæ Бексолтан 
хуыздæр арæхсы, йæхицæй уæлдæр бынæтты чи ис, йæ карьерæйы 
хъысмæт кæмæй аразгæ у, уыдонимæ. Мурат та... Мæнг нæ ба- 
кæнынц: раст лæгæн—бæгънæг зæрдæ. 
— Алыксандр, ды ацы æдзæсгомæн йæ ных бакъуырынмæ 
нæ хъзвыс. Æвæццæгæн, йæ ныхæстæ дæ зæрдæмæ цæуынц. Мæн 
кæй æфхæры, уый дæм раст кæсы. Æмæ ацы цирчы хабæрттæ 
æз бюромæ рахæсдзынæн. Радзурдзынæн сæ Амырханæн. 
— Кæй сæ радзурдзынæ, уый мæ уырны. Æз дæр сæ радзур- 
дзынæн. Æмæ дын рагацау зæгъын: мæ ныхас дæ пайдайæн 
нæ уыдзæни. Хуыздæр уаид, уыцы æгадгæнæн ныхæстæ рæгъмæ 
хаст куынæуал æрцæуиккой, уæд. Уæ дыууæ дæр уæ митыл æмæ 
уæ ныхæстыл хуызæнæн ахъуыды кæнут, фыццаджы дæр та ды, 
Бексолтан Дзарахметович,— афтæ балхынцъ кодта йæ ныхас 
Алыксандр. Уыцы кæронбæттæн ныхæстæм ахъаззаг смæсты Бек- 
солтан. Уæдæ сæ Мурат дæр иугуыр разыйæ нæ баззади... 
29 
Уыдис хуыцаубон, иуæндæс сахаты сси, 
уæддæр хæдзары æфсин йæ хуыссæнæй 
нæма сыстади. 
— Зæли, цы кæныс? Æнæфæразгæ дæ? Уæлæмæ цæуылнæ 
стыс?— Мурат рæвдаугæ хъæлæсæй фарста йæ бинойнаджы.— 
Исты дæ риссы? 
Сылгоймаджы цæсгомыл иу нуар дæр нæ фезмæлыди. Мурат 
æй цыма фыццаг хатт уыдта, уыйау æм æдзынæг ныккасти: 
«Зæрдæмæдзæугæ бæргæ уаис, æвæдза, дæхи æгæр куы нæ уарзис, 
уæд. Дæ чемы куы нæ вæййыс, уæд дæ цæстæнгас — судзгæ ’хси- 
дав, де сныхас — хъамайы рæхуыст.» 
— Зæли, сыст-ма, дæхи барæвдзытæ кæн æмæ киномæ уæддæр 
ацæуæм. Науæд театрмæ дæр. Ферох дæ, абон фæлладуадзæн 
бон у. Аланы дæр йæ мадырвадæлтæй æрхонæм. 
— Æз никуыдæм цæуын,— æнæбарыгомау сдзырдта Зали- 
хан.— Аланы дæр нæ хонын. 
— Цы кæныс? Исты дæ риссы? 
— Ницы. 
— Уæдæ цæуылнæ стыс? 
— Нæ мæ фæнды. 
— Цæуылнæ? 
— Уый мæхи хъуыддаг у. 
Мурат та йæ къух сылгоймаджы сæрыл æрсæрфта, иуцасдæр 
474 

ын йæ дзыккутæ фасæгау фæлæгъз кодта, стæй йын йæ уадулæн 
аба кодта. Сылгоймаг уæддæр нæ базмæлыди. 
— Зæли, исчи дæ бафхæрдта?— фарста Мурат.— Уæд та дæ цы 
фæнды, уый зæгъ. 
— Цал хатты дын загътон? Мæгуыргурау... Базæйы немы- 
цаг пъалтотæ... Ныр мæ разæй ахъуытты у. 
Залихан йæхи нымадта æнамондыл, моймæдзыдмæ царды 
хорзæхтæй цытæ рантысы, уыдонæй чи фенæхай, ахæмыл. «Мæ 
хъысмæт мыл гадзрахатæй рацыдис, æндæр мæ ацы дурзæрдæ 
адæймагимæ цæмæн баиу кодта?» Залихан та æрæмысыди, ме- 
дицинон институты ма куы ахуыр кодта, уыцы рæстæджытæ... 
Цæвиттон, йемæ курсы уыди йæхи хуызæн саулагъз лæппу Хаз- 
би. Иуахæмы та Залиханæн йæ райгуырæн боны фæдыл куывдмæ 
Хазбийы дæр æрбахуыдтой. Уазджытæ æмбисæхсæвты куы апырх 
сты, уæд мад йæ чызджы цур æрбадти æмæ афтæ бакодта: 
«Уыцы Хазби æмбисонды дзæбæх у. Йæ ныййарджытæ та чи 
сты?» 
«Колхозонтæ...» 
«Æвгъайуаг! Мæ зæрдæ дзы баззади. Ахуыр куы фæуа, уæд та 
кæм кусдзæни?» 
«Афтæ фæзæгъы, æз, дам, Цæгатырдæм цæудзынæн. Ам, дам, 
æгæр, къуындæг у». 
«Æдылы митæ. Ам куы баззаид... Институты йæ бауромиккой... 
Дæ фыд ын баххуыс кæнид. Уымæй хуыздæр сиахс нæ нæ хъæуид. 
Бамбæрстай, мæ къона?» 
Чызг æфсæрмдзастæй йæ мидбылты бахудти. Мад æнкъардта, 
Хазби чызджы зæрдæмæ дæр кæй цæуы, уый. 
Уыцы бонæй фæстæмæ Залихан лæппуйы фæдыл бафтыди. 
Уæвгæ лæппу йæхæдæг дæр æнувыд уыди чызгыл.Тъе æрмæст сæ 
дыууæ дæр хизастгомау разындысты.. Институт фæуынььразмæ 
студентты куы фарстой, кæй уæ кæдæм фæнды, зæгъгæ, уæд Хазби 
загъта: «Мæн—Цæгатырдæм. Сыбырырдæм... Ам адæймагмæ 
æмбыд куырм тъанг ралыг кæныны бар дæр не’рхаудзæн». 
Йæ хъуыдытæ бамбарын кодта Залиханæн дæр. «Иумæ афардæг 
уæм.Чындзæхсæв дæр ныййаразæм. Кæд дæ ам, мæ ныййарджы- 
ты хæдзары нæ фæнды, уæд та Сыбыры. Урс-урсид арс йæ хъу- 
сæй æрбаласдзынæн, ды фæндырæй цæгъддзынæ, æз æмдзæгъд 
кæндзынæн, уый та нын кафгæ кæндзæни». 
«Кæд æндæр хуыздæр ницы æрхъуыды кодтай, уæд бирæгъти- 
мæ дæр каф»,— Залихан фырмæстæй скуыдта æмæ рафардæг 
лæппуйы цурæй. 
Хазбимæ исдуг афтæ фæкаст, цыма чызг фыруарзтæй хор- 
зау нал уыд. Уый лæппумæ мæстæй хæлди, йæ ныхасæн ын аргъ 
кæй не скодта, йæ рæсугъд фæндтæ кæй хæлдысты, уый тыххæй. 
Уый фæстæ дæр ма Хазби фæлæгъстæ кодта Залихзнæн — йе’ргом 
дæр æм нал раздæхта чызг. Лæппу зæрдæрыстæй афардæг Цæгат- 
мæ. 
Зонд æмæ ныфс кæддæриддæр сæхионтæ кæнынц. Хазби иу- 
475 

къорд азы бакуыста Цæгаты, стæй йæ Мæскуымæ аспирантурæмæ 
рарвыстой. Залиханы лæппуйыл æртæ азы рацыдаид, афтæ Хазби 
ссыди Ирыстонмæ наукæты кандидатæй. 
Залиханимæ фембæлдысты. Сылгоймаг хæлæггæнæджы цæс- 
тæй касти хæрзарæзт, хæрзконд наукон кусæгмæ, цымыдисæй йæ 
фарста: 
«Æмæ ныр та кæм уыдзынæ?» 
«Æвæццæгæн, Мæскуыйы. Медицинон институты мæ ныууа- 
дзынмæ хъавынц. Æатер мын радтой»,—дзуапп лæвæрдта Хаз- 
би. 
Залихан, чысыл ма бахъæуа, йæ къухты фыдтæм ма февнала. 
Сылгоймаг лæппуйы цух нал суагъта; иу- цалдæр сахаты иу- 
мæ фæтезгъо кодтой, стæй йæ уæд йæ ныййарджыты хæдзармæ 
бахуыдта. 
«Мамæ, Хазби наукæты кандидат у. Мæскуыйы та йын фатер 
радтой. Уым институты кусдзæни»,— æппæлыди Залихан. 
Мад ницæуыл бацауæрста адджын хæринагæй, нозты дзæбæ- 
хæй. 
Хазбийы уыцы æхсæв сæ хæдзарæй дæр нал рауагътой. Залихан 
Муратмæ телефонæй ныдздзырдта: 
«Мамæ иунæг у. Ахсæв ам баззайдзынæн». 
Залихан уазæгæн уат бакодта. Йæ мад дæр схуыссыд, сыл- 
гоймаджы Хазбийы цурæй йæ къах нал хаста. 
— Тæхудиаг дæ!..— æмæ арф ныуулæфыди. 
— Цæмæй? 
— Дæ бæллицтæ сæххæст сты. 
— Иу хъуыддагæй фæстæмæ. 
— Цавæр? 
— Дæуæй фенæхай дæн. 
— Æз та — дæуæй. 
— Æмæ йыл фæсмон кæныс? 
— Дæ фыдгул дæр афтæ фæфæсмон кæнæд. 
Залиханы дзуапп лæппуйы уды фæцагайдта. Йæхи иу уысм 
афтæ банкъардта, цыма йын уыцы ныхас æхсызгон уыди. 
— Дæ мой дæ зæрдæмæ нæ цæуы? 
Залихан ницы сдзырдта. 
— Нæ йæ уарзыс? 
— Куы йæ уарзин, уæд ма дын хъарджытæ кæнин? Ды мæ 
куы ныууагътай, уæд мæ уымæн радтой. 
— Лæгдыхæй? 
— Къахихсыд нæм баисты. Ирыстоны хæстæгæй, зонгæйæ 
ахæм нал баззади, минæвар нæм кæй не ’рбарвыстой. 
— Уæдæ æз та цалдæр азы дæумæ æнхъæлмæ кастæн. 
Уыцы зæрдæриссæн мысинæгтæй сылгоймаджы цæссыгтæ фе- 
мæхстысты. Æмæ йæ Хазби хуыссæнмæ йæ хъæбысы æрбакодта. 
Залиханы цæнгтæ лæппуйы хъуырыл атыхстысты... 
...Мурат ма йæ бинойнаджы уæлхъус иучысыл абадти. «Мæ 
куыст, мæ уавæр — хъизæмайраг, уæд ма мæ ды та къуымых кар- 
476 

дæй цы ’ргæвдыс?»— ахъуыды кодта хинымæр, сыстад, дуар йæ 
фæдыл мæсты ссыд ракодта æмæ редакцийы ’рдæм раивгъуыд- 
та. 
Йæ куысты бынатмæ йæ бирæ нал хъуыди, афтæ Кларæ йæ 
размæ фæци. 
— Лæппу, мигъ бон куы нæ у. Æви та адæмы сагъæс дæ риуы 
бацыди? 
— Мæхиуыл сагъæс кæнын мæ бон куы нæ у, уæд ма... 
— Æз та ма дæм дæ куыстмæ цæуинаг уыдтæн, зæгъын, мый- 
йаг, кæд уым дæ. Цом уæдæ нæхимæ. Уæлибæхтæ духовкæйы 
баппарынæввонг цæттæсты. Знон мын партбилет радтой,— Кларæ 
бахудти. . 
— Арфæ дын кæнын,— æхсызгонæй загъта Мурат. 
— Уæдæ ма уæд æххæст Залиханы дæр рахонæм. 
— Йæ цæгатмæ ацыди. 
— А-а-а... Цæвиттон, иунæгæй баззадтæ. Æмæ уæдæ ды дæр 
цæугæ уырдæм. Кайыстæм — хъайла ’мæ хæбизджын,— загъта 
Кларæ. 
— Хъæумæ ацыдысты,— сæфсон та кодта Мурат.— Сæ хæстæ- 
джытæй чидæр чындз хæссы. 
— Нæхимæ уæдæ... Уæвгæ кæд дæ рæстæг амоны... 
Мурат Кларæимæ араст и. Мидæмæ куыддæр бахызтысты, аф- 
тæ сылтоймаг лæджы къухты фæсагъта йæ партион билет. 
Цымыдисæй касти Мурат чысыл сырх чиныгмæ. Хъуыдытыл 
фæци. «Ахæм билет уыд Ауызбимæ, ис мæ фыд Тæтæримæ, Алык- 
сандрмæ, стæй Бексолтанмæ, ноджы ма Пугачмæ дæр. Бексолтан 
уый руаджы сси районы фыццаг лæг. Ныр та обкомы... Ехх, тæ- 
худы, куыд хорз уаид. Бексолтан æмæ Пугачы хуызæттæм куы 
не’фтид ацы разагъды сыгъдæг сырх чиныг!» Æргомæй та сдзырд- 
та: 
— Кларæ, ацы къаннæг билет æгæрон уæззау у. Æмæ йæ хæс- 
сын куыд фæразай,ахæм амонд дæ уæд. 
— Бузныг,— загъта Кларæ.— Дæ ныхæстæ мæ зæрдыл бадар- 
дзынæн. 
Уаты уыди чиныгæвæрæн дыууæ скъаппы, диван, телевизор, 
стъол æмæ иу-цалдæр бандоны. 
Мурат райста зындгонд уырыссаг юрист Конийы раныхæсты 
æмбырдгонд æмæ диваныл йæхи æруагъта. Чиныджы сыфтæ ра- 
фæлдах-бафæлдах кодта, йæ хъуыдытæ та Кларæимæ уыдысты. 
Ныронг кæронмæ нæма базыдта сылгоймаджы цардæй иу ахс- 
джиаг сусæгдзинад. Кæддæр дзы Бексолтан кæй фæхынджылæг 
кодта, уый æмбæрста. Уæдæ йæ лæппу дæр, æвæццæгæн, уымæй 
уыд. Фæлæ ма уыйфæстæ смой кодта æви нæ, уымæн ницы зыдта. 
Стæй ахæм хæрзконд, хæрзуынд сылгоймаг куыд никæимæ æмбæл- 
дзæни? Йæхи куы нæ фæнда, уæддæр æй æнцой нæ ныууадз- 
дзысты. Æмæ йæ уæвгæ цæуылнæ хъуамæ фæнда? Цард кæддæ- 
риддæр йæ кæнонтæ кæны... 
4 77 

— Кларæ, иу хъуыддагæй дæ бафæрсин æмæ мæ ныфс нæ 
хæссын... Хатыр курын рагацау. 
— Кæм фæзылынджын дæ? Зæгъ æй.— Чи зоны, Кларæ бам- 
бæрста Мураты ныхасы сæр æмæ уайминут йæ цæсгомыл фæзын- 
дис къмдзæстыджы фæлм. 
— Хуымæтæджы цымыдисдзинад æй ма схон. Акса-ма, иу 
ахастдзинæдтæ вæййы моймæдзыд адæймагимæ, æндæртæ — 
æнæмоймæ. Ме’ргом ныхасæн мын хатыр. 
Кларæ йе уæхсчытæ æрбалхъивæгау кодта æмæ æрхæндæгæй 
ныхъхъуыста йæхимæ. Æрæджиау сдзырдта: 
— Æхсызгон дæ бахъуыди мæ зæрдæйы къуымты джигул 
кæнын? Ацал-ауал азы мæ куы никуы бафарстай. 
Ныр та ныхъхъус и Мурат. «Æдылы къоппа»,— загъта йæхи- 
цæн, исты æнæрхъуыды ми куы бакæны, уæд куыд фæзæгъы, 
афтæ. 
«Нæ мæ уырны, Мурат хуымæтæджы цымыдисы охыл бафар- 
стаид, уый»,— ахъуыды кодта Кларæ æмæ сдзырдта: 
— Бахатыр кæн... Уæдæ мын нæлгоймаг æрдхорд дæр никуы 
уыдис æмæ нæй... Дæу йеддæмæ,— йæ цæсгом йæ дыууæ армæй 
амбæрзта æмæ хæкъуырццæй ныккуыдта. 
Мурат фæуыргъуыйау. «Дæу йеддæмæ... Дæу йеддæмæ»,—æна- 
хуыр зыланг кодтой йæ хъусты, рагæй кæй никуыуал фехъуыста, 
ахæм цины ныхæстæ. Нæлгоймаг ныкъкъуыхцытæ, йæ бон сдзу- 
рын нал уыд. 
Æрæджиау Кларæйы былтыл фæзынди мæтъæл мидбыл- 
худт: 
— Æнхъæлдæн, дæ уд дæ дзабырты агуринаг фæци. 
Мурат æмбæрста сылгоймаджы зæрдæйы ахаст. «Бас кæй ба- 
судзы, уый доныл дæр фу кæны». Йæ бынатæй сыстади. Кларæ- 
мæ хæстæг бацыди, йæ дыууæ къухы йын райста æмæ сæ рады- 
гай йæ былтæм схаста. Стæй йын йæ лæгъзфаст сæрыхъуынтæн, 
йæ дæллагхъуыртæн фæбатæ кодта. Сылгоймаг йæхи нæ атигъ 
кодта. Æмæ йын уыцы уавæр ног ныфс, ног циндзинадæй бай- 
дзаг кодта йæ зæрдæ. 
Мурат ныггуыбыр кодта æмæ сылгоймаджы былтыл йæ былтæ 
аныхæста. 
Кларæ дзы æваст йæхи атыдта æмæ цæлгæнæнмæ алыгъди. 
* * * 
Залихан фестъæлфыди, йæ тæккæ фарсмæ æрттывтытæкалгæ 
сау «Волгæ» куы фæурæдта, уæд. Машинæйы ’рдæм фæкасти æмæ 
Пугачы ауыдта. Уый «Волгæйы» гом рудзынгæй хъæлдзæгхуызæй 
радзырдта: 
— Бахатыр кæн, Залихан. Æнхъæлдæн, фæтæрсын дæ кодтон. 
— Мæ уд мæ къæхты бынæй агæпп ласта. 
— Сбад, бахæццæ дæ кæнон.— Пугач машинæйы раззаг 
дуар байгом кодта, Залихан мидæмæ бахызт æмæ дуар æрбас- 
еддта. 
478 

— Хорз æй нæ ныхгæдтай,— зæгъгæ, Пугач, Залиханы уæр- 
джытыл æрæнцади, афтæмæй дуары ’рдæм йæхи баивæзта, байгом 
æй кодта æмæ йæ фæстæмæ æрбассыдта.— Ныр нал ахаудзынæ. 
— Куы ахауин, уæддæр уа диссаг нæ уаид. 
— Уый тыххæй ме’рдхорд Мураты афæрсын хъæуы. 
— Магарич дæр ма дын скæнид. 
— Ха-ха-ха! Уанцон нæу! Тæгæрдоны чындзыты хуыздæр... 
Æмæ рæсугъддæр!— Пугач сылгрймагмæ бакасти:— Афæдз дæ 
иу уынд фæкæнын. Фæстаг хатт ма—фарон дæ мадимæ базæйы. 
Мæ цæстытæ ныуурс сты дæ уындмæ... 
Залихан бахудти Пугачы зæрдæсайæн ныхæстыл, фæлварæгау 
æм бакаст æмæ сдзырдта: 
— Ды мæнæн зæрдæлхæнæн ныхæстæ кæныс, дæхæдæг та канд 
Тæгæрдоны нæ... Ирыстоны лæппутæн сæ тæккæ сæрæндæр æмæ 
хæрзконддæр дæ,— сылгоймаг йæ цæст æрхаста лæппуйыл. 
Тымбылгомау хæрзхуыз цæсгомыл дзæбæх фидыдтой къаннæганв- 
рихитæ, сау-сауид сæрыхъуынтæ—къæбæлдзыггонд æмæ хæмпус; 
йæ цæстытæй цæхæртæ калди, афтæмæй цыбæлхуызæй касти 
Залиханмæ. Сылгоймаг æй хинымæры барста йæ моимæ æмæ йæ 
хатдзæгтæ Мураты пайдайæн нæ уыдысты. 
Чи зоны, Пугач ын бамбæрста йæ хъуыдытæ æмæ сдзырдта: 
— Арæбын, куыдзæй, хæрæгæй кæмæн не ’ххуыс кæнын, ахæм 
куынæуал ис, уæд ды кæм фесæфтæ? Дæу æппын ницы фæхъæуы, 
æви? Уæвгæ рæсугъд сылгоймаг та цы хъуаг вæййы? 
— Бæргæ фæхъæуы. Фæлæ—гъа! Махмæ дæр дзы иу лæг ис. 
Адæймаг йемæ батрачы цардæй базæронд уыдзæни. 
— Тобæ зæгъ, тобæ! Ме’рдхордæй мын цытæ дзурыс? Уымæй 
зондджындæр та нæм чи ис? 
Залихан зыдта: Мурат æмæ Пугач æрдхæрдтæ никуы уыдысты, 
уый нæ фæлæ ма кæрæдзийы дæр нæ уарзтой. 
— Зондджын адæймаг йæ хæдзары пълантæй бæрæг вæййы. 
— Ды, æвæццæгæн, дæхи буц кæныс. Фæлæ дæ кæд æцæг 
исты хъæуы, уæд фæзын. 
— Æмæ уæм хорзæй исты ис? Пъалто? Цырыхъытæ? Худ? 
— Дæу цы бахъæуа, æмæ мах цы не ссардзыстæм... 
Сылгоймаг ахæм циндзастæй ныккасти Пугачмæ, цыма йын 
уый йæ тæккæ зынаргъдæр бинойнаджы мæлæтæй фервæзын 
кодта. Уайминут йæ цæстытыл ауади, немыцаг пъалто, фран- 
цаг цырыхъытæ æмæ норкæ худы уынгты куыд фæцæйцæудзæнис, 
фæйнæрдыгæй йæм хæлæггæнгæ куыд кæсдзысты, уый. Йæ лымæн- 
тæй ахæмтæ никæмæн ма уыди. 
— Бузныг. Дæ хорздзинæдтæ дын никуы ферох кæндзынæн. 
Пугачы сæры та февзæрди, ныронг йæ фæсонæрхæджы дæр чи 
никуы уыди, ахæм хъуыды... 
— Базæмæ дæр нæ. Уым ма дæ исчи дæр фендзæни. Комкоммæ 
нæхимæ. Мæ хæдзар кæм и, уый зоныс. Иухатт дын æй амыдтон. 
Кæд дын гæнæн уа, уæд сомизæр æхсæз сахатыл. Æз сæ уыр- 
дæм æрбаласдзынæн.— Æфсонæн ма йæ ныхасыл бафтыдта:— 
479 

О, Мураты дæр-иу демæ ракæн.Æнхъæлдæн, æрбахæццæ стæм,— 
Пугач машинæ фæурæдта. 
— Фысым нæм бакæн,— сдзырдта сылгоймаг. 
— Хъуыддæгтæй мæ хъуырмæ дæн. Æндæр хатмæ йæ аргъæ- 
вæм. 
Фæсæхсæвæрты Мурат куы фæзынди, уæд ын Залихан ра- 
кодта Пугачимæ сæ фембæлды хабар. 
— Иумæ йæм ныууайдзыстæм райсом. 
— Цалынмæ æз базæмæ цæуон, уæлдайдæр Пугачмæ, уæдмæ 
куы ’нхъæлмæ кæсай... Ой-ой-ой... Цыбырдзырдæй, мах базæйы 
ницы хъуыддаг ис. Уæдæ Пугачимæ дæр афтæ.— Мурат йæхины- 
мæры бадис кодта, Залихан ын йæ зондахаст кæй не ’мбары, ууыл. 
Сылгоймаг фæтæргай æмæ ницыуал сдзырдта. 
Дыккаг бон ма уæддæр фенхъæлмæ каст йæ моймæ, уæдæ 
йæм кæд, мыййаг, æндæр зонд æрцæуид, зæгъгæ. Йæ куыстæй 
йæм телефонæй дæр бадзырдта: 
— Нæ дæ ферох, знон цæуыл дзырдтам, уый? 
— Мæгъа. Цы у?— Мурат æнхъæл дæр нал уыди, Залихан 
м<\ Пугачы кой скæндзæн, уый. 
Пугач... Æмбисонды испортнитæ, дам. Нæ мæ хъусыс, 
æви? Цæуæм? 
— Диссаджы адæймаг дæ... Куыд ничердæм мын ’мбарыс 
мæ зæрдæйы уаг... 
— Гъемæ хаф дæ батрачы зæрдæимæ!— сылгоймаг телефо- 
ны хæтæл æртъæпп ласта. 
Æхсæзæм сахат æрдæг куы уыдис, уæд Залихан уынджы 
такси фæурæдта. 
Æдде кæсгæйæ Пугачы хæдзар ницанæбæрæг диссаг уыд. 
Æмæ дзы уæвгæ уынгмæ зынди æрмæстдæр йæ урс цинкæ сæр. 
Фæлæ кулдуары тарвазыл цы электрон дзæнгæрæг уыдис, уый 
куы нылхъывта, дуар куы байгом, æмæ кæртмæ куы бахызт, 
уæд йæ мидбынаты сагъдауæй аззади. Сырх агуыридурæй æм- 
бисонды рæсугъд амад хæдзарæн егъау рудзгуытæ æмæ ноджы 
егъаудæр бацæуæн дуар. Тыргъы асинтæй йæм æрыгон лæппуйау 
æрызгъордта Пугач, æмæ сылгоймаг иунæг кæй у, уый куы базыд- 
та, уæд ын йæ дыууæ къухæй йæ къухтæм февнæлдта, радыгай 
сæ йæ былтæм схаста, стæй йæ хъæбысгæнæгау йæ риумæ æр- 
балхъывта. 
— Зæд мæ кæртмæ ’рбатахти!— Пугачы цæсгом ныррухс и, 
сылгоймаджы дæларм йæ къух фæсагъта æмæ йемæ мидæмæ ба- 
хызт. 
Залихан Пугачы рæвдзытыл йæ цæст ахаста. Хæдзар мидæ- 
гæй уыди ноджы диссагдæр. Даргъ уæрæх тыргътæн сæ пъол- 
тæ æмбæрзт уыдысты нывæфтыд линолеумæй. Мидæмæ, уатмæ куы 
бахызти, уæд федта тæмæнтæкалгæ тулдз паркет. Иннахæм къул- 
тыл зынаргъ гауызтæ, æнгузхъæдæй фæлгонцгонд фæсарæй- 
наг хæдзары дзаума. Сылгоймаг йæхимæ æгад æркасти. Лæг 
480 

та Залиханы цонгыл хæцыди, афтæмæй йæ диваныл æрбадын 
кодта. 
— Мæ хæдзары къуым бæргæ барæвдзытæ кодтон, фæлæ дзы 
æфсин нæй, æфсин. Базæйы хицауы йæ сæрмæ ничи хæссы. Алчи- 
дæр кадджын бынаты бадæг агуры,— Пугач йæхи сылгоймаджы 
фарсмæ æруагъта. 
Иучысыл абадтысты, аныхæстæ кодтой, стæй Пугач рахаста, 
ирд фæныкхуыз норкæйы цармæй æфцæггот кæмæн уыди, ахæм 
немыцаг пъалто, худ æмæ францаг цырыхъхъытæ. 
— Æри-ма, æз дыл сæ абарон,— Пугач, дæсны дарæсхуый- 
æгау, пъалто æрбакодта Залиханыл. Йæ цæппузыртæ йын авæрдта> 
худ ыл æрсагъта.—О-гъо, мæ мæцъæлтæ мæхи. Раздæр уал 
къахыдарæс хъуыди,— цырыхъхъытæй иу райста æмæ фæгуыбыр 
кодта Залиханы къæхтæм. 
— Нæ, нæ, мæхæдæг. Худинаг у.— Залихан йæ туфлитæ фел- 
вæста æмæ Пугачы æххуысæй уайтагъд цырыхъхъытæ йæ къæхтыл 
акодта. 
— Æллæх-æллæх! Иу лæгæн æгæр дæ! Ха-ха-ха! Æмбарыс, 
цы дын зæгъын, уый? Разил-ма. Уæртæ-ма айдæнмæ бакæс.— 
Пугач Залиханы астæуыл йæ къух æрбавæрдта, афтæмæй йæ уаты 
къулрæбын айдæны цурмæ бакодта. 
Сылгоймаг алæууыдис айдæны раз, иуырдæм æрзылди, иннæр- 
дæм æрзылди, йæхæдæг йæхи зæрдæмæ афтæ тынг фæцыди, æмæ 
йæ цæсгомыл цины уылæн анхъæвзта. 
— Паддзахы чызг дæр ницыуал амарид дæ цуры. Сылгоймаг 
дзаумайæ фидауы. Уæлдайдæр та дæу хуызæн рæсугъд.— Пугач 
цыбæлдзæстæй касти Мураты бинойнагмæ, йæхинымæры та хъуы- 
ды кодта: «Бæззыс, бæззыс... Фыццаг сыкъайы фæстæ. Æмæ 
а сау лæппу лæджы фырт ма фæхуыйнæд, æз уыцы хæлиудзы- 
хыл сыкъатæ куы нæ ныссадзон. Ноджы ма уый Бексолтаны хъусты 
куы бацæгъдон...» Æргомæй та сдзырдта.— Мураты хуызæн 
сахъгуырдæн йæ бинойнаг дæр хъуамæ бæрæг дара. 
Залихан цин кодта фæсарæйнаг дарæсыл, æхца та йæм нæ уыд. 
Уæддæр афарста: 
— Цас? 
— Цы цас? 
— Пъалто, цырыхъхъытæ, худ? 
— Нæ дæ ’мбарын? 
— Сæ аргъ цас у? , 
— Дæуæн — ницас. Уыдон — мæ лæвар. 
Залиханы æрфгуытæ хæрдмæ спæррæст ластой, цæстытæ 
дзагъырæй аззадысты. Æрæджиау сдзырдта: 
— Уанцон нæу! Нæ сæ ахæсдзынæн. Уæддæр цас? 
— Сæ ныхасы аргъ дæр не сты. Иу мин. Уæлдæйттæ дæм куы 
фæзына, уæд мын сæ ратдзынæ... 
— Мæ къонайыл! Мурат мæ куыйты хæринаг бакæндзæн. 
— Æмæ уымæн хос нæ зоныс? Зæгъ-иу: мæ мадæй райстон. 
Сылгоймаджы куы бафæнда, уæд йæ мойы дыууæ цæсты астæу- 
31 Куырды фырт 
481 

æй фындз фелвасдзæн. Исты ма дæ куы бахъæуа, уæд—табуафси. 
Ацы хæдзармæ дын фæндаг цыфæнды афон дæр. Цом, ныр уал 
дæ ног дарæс æрæхсæм. Æфсиниуæг дæхæдæг акæндзынæ. 
Залиханы нæ фæндыди Пугачæй лæвар исты райсын. Фæлæ 
йæм æгæр рæсугъд фæкастысты пъалтойæ, худæй, цырыхъхъытæй. 
Уый бæрц æхца та йæм ныртæккæ нæ уыди. Æмæ сразы хæрзгæ- 
нæгимæ. Пугачы зæрдæйы та ма ноджы тынгдæр сабухтой нæл- 
гоймаджы цыбæлдзинæдтæ, кæй нæ уарзта, уыцы адæймаджы 
бинойнагмæ. 
— Куы загътон, афæдз дæ иу хатт фенын... Муратимæ та 
фембæлæм. Кларæимæ, æвæццæгæн, тугхæстæджытæ сты? Иу- 
къорд хатты мæ сæхимæ бахуыдта, æмæ-иу Мураты дæр уым бай- 
йæфтон. Æрмæст æз ницы федтон. Бамбæрстай мæ? 
Залихан фæрсæгау бакасти Пугачмæ, фæлæ дзургæ ницы 
скодта... 
— Ды куы нæ нуазай, уæд æз дæр,— нæ,— загъта Пугач. Лæг 
сидт сидты фæдыл уагъта. Æмæ та-иу хрусталь нуазæны зы- 
ланг айхъуысти бæрзондцар уаты... Залихан æнкъардта Пугачы 
сусæг фæндтæ, «Нуазын дæр мын уымæн кæны»,—хъуыды кодта 
сылгоймаг æмæ нызта.цæмæй фæхъæбатыр уыдаид, уый фаг... 
...Фæсахсæвæрты Залихан рахызти Пугачы хуыссæнæй. Уый 
йыл йæ цæнгтæ æрбатыхта. 
— Исты дæ куы хъæуа, уæд та-иу фæзын. 
Пугач Залиханы йæхи «Волгæ»-йы схæццæ кодта йæ ныййар- 
джыты хæдзары онг. 
Залихан сæхимæ куы фæзынд, уæд Муратæн радзырдта, мамæ 
мын сæ балхæдта, зæгъгæ. 
Уый иудзæвгар хъусæй фæбадти, стæй æрæджиау бафарста: 
— Кæцы дуканийы сæ балхæдтат? 
Сылгоймаг æм дисгæнæгау ныккасти. 
— Æрра дæ? Искуы федтай дуканийы ахæм дзаумæттæ? 
— Зæгъ-ма, дæ хорзæхæй, ды цæмæй хуыздæр дæ де ’мбал 
дохтыртæй, ахуыргæнджытæй, инженертæй, кусæг сылгоймæгтæй? 
— Фенамонд мæ кодтай!—сылгоймаг скуыдта.—Мæ зындон 
уæлæуыл æрвитын. 
— Кæд ды афтæ æнхъæл дæ, æмæ æз демæ дзæнæты бадын, 
уæд рæдийыс. 
Мураты ныхæстæ уыдысты артыл фæтæген бакалæгау. 
— Гъы, лæг! Йæхи мын дзы лæг чи не схондзæни. Нæдæр хъуыд- 
даджы, нæдæр уаты!.. 
Мурат æвастйæхи афтæ банкъардта, цыма йын исчи йæ зæр-. 
дæйы фыдтæ æфсæйнаг аркъауæй æрбалхъывта. Мæнæ-мæнæ 
йæ улæфт фескъуындзæн, фæхуыдуг уыдзæн; йæ бон ма баци йæ 
дзыппæй зæрдæйы хос сисын. Æрæджиау йе ’муд æрцыд, йæхи 
диваныл æруагъта, фæлæ йæ Залихан хъуыды дæр нал æркодта... 
482 

30 
Редакцийы дзырдтой: 
— Нæ хицау фатер райста. 
— Афон дæр у. 
— Йæ кайысы руаджы, æндæр, куыннæ, æрцæттæ йын код- 
той,— загъта Сафар.— Мæлæты лæг! 
— Æллæх-æллæх, Сафар, Хуыцау адæймаджы дæ дзыхы ма 
бафтын кæнæд! Маргæвзаг дын ис, марг! 
Редакцийы кусæнуаттæй иуы ахæм ныхас куы цыд, уыцы 
рæстæг Мурат та дзырдта горæххæсткомы.сæрдарæн: 
— Дæ хорзæхæй, мæ номыл уæм цы фатер ис, уый раттут 
нæ кусæгæн... Зоныс æй, советон арæзтады хайадæй у, Хъасболат 
хуыйны. 
— Бæрзонд, бурхил? Хъуыды йæ кæнын. 
— Фондз бинойнагæй ссæдз метры цæрынц. Йæ хистæр лæппу 
æстæмтæм цæуы. Иннæ дыууæ — чызджытæ, уыдон дæр ахуыр 
кæнынц. 
— Нæу мæ бон, фатер дæуæн нысангонд у. Санаторимæ ацæ- 
уыны размæ фыццаг мæнмæ уый тыххæй сæрмагондæй фæсидти. 
Мæ бынаты ма мæ кусын фæнды,— хин мидбылхудт фæзынди 
сæрдары цæсгомыл. 
— Арæбын... Курдиат дæр нæ ныффыстон... 
— Уый дæр зонын. Дæ бинойнаг æй ныффыста. Дзантемыр 
та йæ Амырханы стъолыл æрæвæрдта. Æмбарыс мæ?; 
— Æмбарын дæ, бæргæ... Фæлæ Хъасболат та цы фæуа? Уæд 
та йын дыууæ чысыл къуымы раттут. Раст мæ бамбар, мæ куыст- 
æмбæлтты зæрдæхудты бацæуын мæ нæ фæнды. 
Горæххæсткомы сæрдар ахъуыды кодта, стæй йæ къух ауыгъта 
æмæ сдзырдта: 
— Йæ гæххæттытæ йын æрбзрвитдзынæ. 
— Ныртæккæ. Ссæдз минуты фæстæ. Хъасболат йæхæдæг сæй- 
гæ у, фæлæ йын ордер профкомы сæрдар, райсдзæни. 
Уыцы бон Мурат æмæ редакцийы профкомы сæрдар райстой 
дыууæ ордеры. Иу — Мураты номыл, æртæ уаты ног хæдзары, 
иннæ — Хъасболаты номыл, Мурат кæм цардис, уыцы фатерæн. 
«Мах — æртæ,— хъуыды кодта Мурат,— уыдон та фондз. 
Хъасболат мæнæй хистæр, хæсты цæхæрæй сирвæзти... Æмæ уы- 
мæн мæ дыууæ ницæййаг къуымы, мæнæн та ног æртæ уаты. 
Æлдары рагъæй дæрдджын дзаума — мæгуырæн хихъалгæнæн. 
Нæ, афтæ нæ бæззы...» Æмæ профкомы сæрдарæн загъта: 
— Мæнæ дын ордер æртæуатон фатерæн. Æрмæст афтæ... 
Хъасболатмæ йæ ма равдис. Зæгъ-иу, цалынмæ, зæгъ, фыс ар- 
гæвдай, уæдмæ йæ дæ цæстæй дæр нæ фендзынæ. 
— Нæ зонын... Афтæ кæд не ’мбæлы. Цæрын уæ хъæуы. Ре- 
дактор дæ. Дæуæн æй радтой. 
— Уый дæр цæрын хъæуы. Сæрсæфæн хæстæй раирвæзт. 
483 

* 
* * * 
— Нæ фатер кæм ис?— Муратмæ лæбурæгау бауырдыг Зали- 
хан. 
— Нæ фатер? Мæнæ!— Йæ цæнгтæ фæйнæрдæм акодта, 
афтæмæй ницы зонæгау загъта Мурат. 
— Цирчы, мыййаг, не стæм. Горæххæстком нын цы фатер 
радта, уый кæм и? 
Мурат æмбæрста, сæ фатер раттыны размæ йæ Залиханимæ 
баныхас кæнын кæй хъуыдис, уый. Æмæ æрмæст уыимæ нæ — 
Дзантемыримæ дæр. Ныхасæй уæвгæ ницы рауадаид, фæлæ æм- 
бæлди. Ныр та хъуыддаг арæзт æрцыди — Хъасболат йæ бинон- 
тимæ ног фатермæ балыгъд. Æмæ Мурат йæхи æрцæттæ кодта 
ахъаззаг хъæлæбамæ. 
— Æрбадæм-ма, дæ хорзæхæй... Байхъус-ма... 
— Дæумæ хъусон? Уæд цæмæ?— былысчъилхуызæй сдзырдта 
Залихан.— Кæм ис фатер? 
— Хъасболаты куы зоныс, æнхъæлдæн. Фондзæй иу уаты... 
— Æз дæ Хъасболатæй нæ фæрсын!— Залиханы хъæлæс фæ- 
бæрзонддæр.— Горæххæсткомы махæн... Мæнæн... цы фатер рад- 
той, уый кæм ис? 
— Æппынфæстаг, фатер мæ номыл уыди. 
— Æмæ ды та чи дæ? 
— Адæймаг. 
— Адæймаг нæ, фæлæ хилæг... 
— Газеты редактор... 
— Абон-райсом йæ куыстæй кæй рантъæрдзысты, ахæм редак- 
тор. Ту, ницæййаг!— Залихан бату кодта йæ мойы цæсгомыл 
æмæ феддæдуар. 
* * * 
Залихан йæ цæгаты Хазбиимæ куы фембæлдис, уæдæй нырмæ 
дзæвгар рæстæг рауади. Сылгоймагæй нал æмæ нал рох кодта 
йæ кæддæры уарзон. Иуахæмы йæм фæзынди, Хазби кусын кæм 
райдыдта, уыцы институты аспирантурæмæ бацæуыны хъуыды, 
фæлæ йæ йæ мад кой дæр нæ бауагъта. 
— Нæ мæ уырны, уыцы лæппуйæн уæдæй нырмæ ничи ис, 
уый. Дыууæ хæрнæгæй дæр æнæхай чи фæци, уый æмбисонд 
дыл ма ’рцæуæд. 
Æмæ уæд Залихан йæ зæрдæйы рис, йæ сагъæстæ дзурын рай- 
дыдта Мæскуымæ, йæ цæстысыгæй-иу чи баумæл, уыцы фыстæ- 
джыты. 
Залиханы мад рæстытæ дзырдта. Хазбийы карæн йæ цард 
аразыныл æнæ сагъæсгæнгæ нæ уыдаид æмæ йын æппын ницы, 
уарзон сылгоймаг уæддæр хъуамæ уа. 
Уарзæг сылгоймаджы зæрдæ та гадзрахатæй цæуæгæн марг у. 
484 

Иуахæмы Хазбийы мæскуыйаг уарзон чызг ссардта Залиханы 
фыстæджытæ. Фæкасти сæ, фæхъуыдытæ кодта. Бамбæрста, 
сылгоймагæн йæ мой чи у æмæ цы кусæг у, уый. Фыстæджытæ 
къонверты нывæрдта æмæ сæ Муратмæ арвыста. 
Лæг фыстæджытæ райста, кæсын сæ байдыдта, æмæ йæ сæ- 
рыхъуынтæ арц сбадтысты, йæ зæрдæ фæрчытæ хауди. Йæ маст 
куы æрмынæг, уæд та дисы бафтыди.-Йæ бинойнаг йæ кæддæры 
уарзонмæ кæй фыста, æрмæст ууыл нæ. Æппæтæй тынгдæр бадис 
кодта фыстæджыты æвзагыл. Ацал-уацал азы Залиханæй никуы 
фехъуыста иу ахæм уарзæгой, рæвдауæн ныхас. Муратмæ афтæ 
касти, цыма бынтон æндæр адæймаджы къухæй фыст уыдысты, 
цыма Залиханмæ ахæм ныхæстæ, ахæм арф æнкъарæнтæ æмæ бæл- 
лицтæ уæвгæ дæр никуы уыди. 
Кларæ йæ цуры куыд фæзынд, уый дæр нæ бафиппайдта. 
— Цыдæр æхсызгон кæсинаг ссардай, лæппу!—сдзырдта 
уый. 
Мурат фестъæлфыди. 
— Ссардтон... Мæ усы фыстæджытæ йæ уарзонмæ,— мæ- 
стæлгъæд худт фæзынди йæ былтыл; йæ зæрдæ суынгæг æмæ йæ 
æнæбон сывæллонау скæуынмæ бирæ нал хъуыди. Фыстæджытæ 
Кларæйы ’рдæм бассыдта: 
— Гъа, кæс сæ! Кæс сæ, кæд ды уæддæр бамбарис мæ уавæр. 
— Нæ, нæ, цытæ дзурыс?—йæ сæр батылдта Кларæ. 
— Дæу йеддæмæ сæ никæмæн ской кæндзынæн,— йе ’вза- 
джы бын зæрдæйы хос авæрдта æмæ феддæдуар. 
Кларæ фыстæджытæй æрæджиау иу систа. 
...«Мæ бон нал у мæ зæрдæйы æнкъарæнтнмæ тох кæнын. 
Уый нæ, фæлæ цæрын дæр æмæ улæфын дæ^. Афтæ мæм кæсы, 
цыма дæм куы ныффыссон, уæд мын фенцондæр уыдзæни... 
Цал æмæ дæ цал азы зонын... Кæддæрты мæм-иу афтæ дæр 
касти, цыма æнæ дæу дæр фæцæрдзынæн. Фæлæ никуы æмæ 
ницы. Мæскуыйæ куы ссыдтæ æмæ дæ куы федтон, уæд бам- 
бæрстон, мæ цард æнæ дæу доны къусы аргъ дæр кæй нæ у; æнæ 
дæу фæззыгон сыфтæрау кæй ныббур уыдзынæн, уый. Гæнæн æмæ 
мын амал ис, зæгъгæ, уæд Мæскуымæ ацæуин æмæ ды кæм цæ- 
рыс, кусыс, уырдæм хæстæг искуы уынгтæ мæрзæгæй дæр ныл- 
лæууин, æрмæстдæр-иу дæ хатгай уæддæр цæмæй фенон, уый 
тыххæй... 
... Мæ мойæ мæ фæрсдзынæ... Дзырдтон ма дын. Йæхæдæг 
дæр æмæ йæ бинонтæ дæр мæ зæрдæйæн адджын нæ фесты. Мæ- 
гуыр — удыхъæдæй дæр æмæ зондæй дæр. Нæдæр цæрынæн, нæ- 
дæр мæлынæн. Мурат хæрæгау кусын зоны, бинонты цард æмæ хи 
уды дзæбæхдзинадæн та ницы ’мбары... Йæ уынд дæр мын æнад у, 
йæ лæгъз ныхас дæр, йæ алы ми, дæр... Мæ цæстæнгасы азарæй 
æндæр адæймаг æхсæвыгон дæр фæлыгъдаид мæ цурæй...» 
Кларæ касти æмæ дис кодта сæ авторы зæрдæбын ныхæстæ 
æмæ тыхджын æнкъарæнтыл. Фыстæгæй цыма цæхæры хъарм 
калди йæ цæсгоммæ, афтæ банкъардта йæхи: уый та уыди, За- 
4 84 

лиханы ныхæстæй йæ цæсгом артау кæй сыгъди, уый нысан. 
Ахъуыды кодта: «Æвæццæгæн, ацы дунейыл æнæсайд ничи баз- 
зайы. Мурат дæр сайды фæци. Уæдæ ацы сылгоймаг та йæхæдæг 
йæхи асайдта». 
* * * 
— Цæй, кæм сты дæ лæвæрттæ? — Залихан йæ мойы уæЙ 
хъус лæууыди, йæ иу къухæй йын йæ хъæццул йæ уæлæйæ æмбисы 
онг рахъил кодта æмæ та сдзырдта: — Къуырма бадæ, æви? 
Мурат йæ куыстæй бонырдæм æрыздæхти, Залихан та йæ 
куыстмæ цыди аст сахатмæ. 
— Лæджи, кæм сты дæ лæвæрттæ? 
Мурат сывæллонау йæ цæстытæ аууæрста. 
Цæвиттон, аизæр йæ кайыстæ хуынд арæзтой Залиханы мады 
гуырæнбоны тыххæй. Залихан мæйы размæ бакой кодта Мура- 
тæн, цæмæй уый йæхи номыл йæ усы мадæн балхæдтаид зынаргъ 
рувасдзарм æфцæггот æмæ сызгъæрин къухдарæн зынаргъ дур- 
тимæ. Мурат дуканитыл азылди фæлæ никуы ницы ссардта. 
Скълæдты фенын хъуыди, æмæ йæ уырдæм та йæ къах нæ хаста. 
— Æнæбон, æнæсæрæн! Гæвзыкк уды хицау! — былысчъил- 
хуызæй загъта ус.—Ницæйаг. 
— Истæйаг куы уаин, уæд мæ дæ рагон лымæнтыл нæ баивтаис. 
— Цы, цы? — сылгоймаг исдуг йæ мидбынаты фестъæлфыди, 
стæй йæхи фæхъæддых кодта: — Абонæй фæстæмæ цæр, куыд дæ 
фæнды æмæ дæ кæимæ фæнды, уыимæ! — йæ сывæллоны къухыл 
ахæцыди, дуар йæ фæдыл афтæ ныггуыпп ласта, æмæ хæдзары 
къултæ ныййазæлыдысты. Муратмæ афтæ фæкасти, цыма уысмы 
бæрц дæр нæ бафынæй кодта дысон — цæрæнбонты фæллад 
ыл æртæфсти, йæ цæстытæ цармæ ныццавта æмæ хинымæры 
сдзырдта: «Уый та дын мæ цард. Æмæ цæмæн хъæуы, кæй хъæуы, 
Куысты мидæг — иудадзыг мæстытæ. Бексолтан мын мæ 
быны арт æндзары. Хæдзары — ноджы фыддæр. Дæ удæй 
арт уадз, уæддæр йæ зæрдæмæ ницы цæуы. Æмæ, уæвгæ, араз- 
гæ дæр ницы кæнын. Фæлæ мызд исын æмæ йæ хæдзармæ æрба- 
хæссын, кæйдæртау æй ресторанты нæ ныууадзын. Уæдæ дзæгъæл 
дæр нæ хæтын, æвзæр митæ нæ кæнын; хæдзары дæр, мæ бон 
цы у, уый змæлын... Уæддæр мæ йæ удхæссæг уыны. Нæ мæ уарзы, 
стæй мæ никуы уарзта...» 
* * * 
Муратмæ сахат раздæр фæсидтысты партийы обкоммæ, зонд 
ын бацамыдтой, æмæ уырдыгæй куыд æрыздæхти, афтæ Кла- 
рæимæ фембæлдысты сæ кусæн бæстыхайы асинтыл. Сылгоймаг 
бадис кодта: 
— Хуызæртах та дæ куынæуал ис! Чи та дын смаст кодта? 
— Адæймаг æдылы куы уа, уæд æм маст гæппæввонг лæууы. 
— Райдыдтай та! Уыйбæсты ма фæскуыст дæ бинонтимæ нæ- 
486 

химæ рацу. Æз уæ æмбисонды музыкæйæ бахъæлдзæг кæнон. 
Икъаты Серафин цæгъдгæ кæндзæни, Балаты Валодя — заргæ. 
Иннæахæм Плиты Грис æмæ Суанты Федыр. Знон авд пластин- 
кæйы балхæдтон. 
Фæскуыст Мурат æнæрахъуыды-бахъуыдыйæ Кларæтæм ацы- 
ди. 
— Залихан нæ уæддæр йæ сæрмæ куыд нæ хæссы... — Кларæ 
Муратмæ бакаст. 
— Нæхимæ нæ уыд... 
— Æз уæ куы фæхонын, уæд уæхимæ никуы вæййы... 
— Йæ мадмæ ис. Ме ’мном та цы фыссы? 
— Дзæбæх. Саламтæ дæм æрвиты.—Кларæ стъолыл æрæвæрд- 
та ногæлхæд пластинкæтæ зæронд патефонимæ. Балаты Валодя за- 
рыди Туаты Дауыты «Пæсæйы фæндон»-æй Æхсарбеджы зарæг... 
Хæдзары æфсин та архайдта фынг рæвдз кæныныл. Уайтагъд 
ацæттæ сты сойыфых картофджынтæ, скъаппæй райста сæны авг 
æмæ фынджы уæлхъус æрбадтысты. Мурат фыццаг сидт ракодта 
Кларæйы цæрæнбоны тыххæй, дыккаг — сæ ныййарджыты тыххæй. 
— Уыцы сидтæн æнæ баназгæ нæй. 
— Уæ, куы мæ зоныс, — загъта Кларæ æмæ нуазæнæй йæ 
былтæ бауымæл кодта. 
—Нуазгæ у йæ тæккæ бынæй. 
— Мæ бон нæу. Фæхудинаг уыдзынæн. 
— Кæмæй? 
— Дæуæй... 
— Æз дæуæй куы не ’фсæрмы кæнын. Æви ды мæнæн къаддæр 
аргъ кæныс? 
— Хуыцау йæ зонæг, цас дын аргъ кæнын, уымæн. 
— Уæдæ йæ уæд аназ. Дæ мады тыххæй, дæ сæфт фыды 
тыххæй. Кæд мæ мад,мæ фыды тыххæй нæ, уæддæр. 
Кларæ мæ. йæ сæр батылдта, нуазæн та йæ былтæм схаста 
æмæ дзы иучысыл ахуыпп кодта. 
Сæ дыууæ дæр фынгмæ æрæвнæлдтой. 
—Æвæдза, алæмæты æфсин дæ. 
— Æфсинтæ—хæрх, мæнæй бирæ хуыздæртæ. Алæмæты 
юрист куы уаин, — Кларæ йæ къæбæр æрæвæрдта тæбæгъы 
æмæ Муратмæ ныккасти. 
Уый дæр йæ хæрын фæуагъта. 
— Кусын куы райдыдтон, уæд мæ фидарæй уырныдта: алы 
хъуыддаг дæр лыг кæндзынæн топпы фатау раст. Ныр та... Хъуыд- 
даг райдай, æмæ адæймаг ныссуйтæ вæййы. Домджытæ, минæвæрт- 
тæ—мæ сæры хилтæй арæхдæр. Уыимæ иутæ—уæлæрдыгæй, 
иннæтæ дæлæрдыгæй. 
— Ууыл фыццаг хатт нæ дзурæм. А зæххыл адæймаджы хæстæ 
æххæст кæнынæй зындæр ницы ис. Ирон адæймаджы хæстæ та 
дæс хатты уæззаудæр сты. Æз дæр мæ куыстæй ратыхсын. Хатгай 
мæ цъысымы бакæнынц... Уый дæр хорз, фæлæ æгæр хиуарзон нæ 
бæззы. Акæс-ма, дæу тыххæй банызтам, нæ фыдæлты тыххæй 
487 

банызтам, фæлæ мæн хъуыдыгæнæг нæй. Сидын дæм мæхи цæрæн- 
бонты тыххæй. Ницы дæн. Мæ цард дæр ницы у. Фæлæ уæддæр 
æнæниздзинадхъуаг дæн æмæ... 
Кларæ йæм бакасти уайдзæфгæнæгау. 
— Сидт мæ цæрæнбоны тыххæй у, æмæ ды хъуамæ мæ разæй 
баназай, — загъта Мурат. 
Кларæ хъуыды кодта: «Ацы сидт куы баназон, уæд фæрасыг 
уыдзынæн, æмæ мæ худинаджы хъæр ацæудзæн». 
— Тобæ зæгъ, тобæ. 
— Цæй, хорз. Баназдзынæн æй. Марг дæр мын фестæд! Стæй ма 
дын зæгъын, цалынмæ нæма фæрасыг дæн, уæдмæ: дæ цуры цы- 
фæнды ми куы бакæнон, уæддæр... — сылгоймаг йæ ныхас кæрон- 
мæ нал ахæццæ кодта. Йæ цæсгом сырх-сырхид афæлдæхти, исдуг 
йæ цæстытæ ацъынд кодта, нуазæн анызта, стæй уæд, дисгæнæ- 
гау, Муратмæ бакасти... 
Уымæн та йæ буар йæхимидæг фыцæгау кодта, йе уæнгтæ рыз- 
тысты, æмæ сындæггай сдзырдта: 
— Ахсæв ардыгæй нал ацæудзынæн. 
Кларæ дзы йæ цæстытæ фæсагъта. 
— Уый та куьщ? Мæ къонайыл! Адæм та цы зæгъдзысты? 
— Æмæ адæм мах хъахъхъæнынц? 
— Æмæ уæд Залихан та? 
— Æмæ уæд æз та, æз? Æз дæр адæймаг дæн. Мæн дæр фæнды, 
исчи мæ куы уарзид, уый. Каед мæ нæ уарзыс, уæд ныртæккæ дæр 
цæуын... Гъе ныр дæ бар дæхи. 
Сылгоймаг йæ дыууæ къухæй йæ сæрыфæхстыл ныххæцыди, 
йæ зæрдæйы гуыпп-гуыпп хъуысти. Йæ цæстытыл иу иннæйы 
фæстæ згъордтой йе ’намонд царды нывтæ. «Мæ цард саразын 
мæ бон нæ баци. Нæлгоймаджы буар цы ад кæны, уый нæ зо- 
нын. Афтæмæй та мæ сæры урсытæ дардмæ æрттивынц. Мæ 
кæддæры миты тыххæй мæхицæн тæрхон рахастон: иу хъуыддаг 
дæр нæ, æмæ иннæ дæр. Ничи мын ис Мураты йеддæмæ. Йæ уынд— 
ме ’фхæрд зæрдæйæн — хуры рухс. Æмæ уый та усджын, сывæлло- 
ны фыд... Фæлæ мæм хатгай куы ныккæсы йæ сау-сауид æнкъард 
цæстытæй, уæд мæ сæр разилы, мæ зæрдæ йæхи риуы къултыл 
ныххойы». 
— Зæгъ-ма, ацæуон? 
— Ацу,— йæ сæрыл уæлæмæ дæр не схæцыд, афтæмæй уынæр- 
гъæгау ныккодта Кларæ. 
— Гъемæ... Хорз, ацæудзынæн,— загъта Мурат, сыстади, 
йæ иу къах айста дуары ’рдæм, фæлæ иннæ исын нæ бакуымдта.— 
Нæу мæ бон... Нæ ацæудзынæн... 
Кларæ скуыдта. Мурат æм фездæхти. 
— Кæугæ? Мæн тыххæй? Бафхæрдтон дæ? Сургæ мæ кæныс? 
Сургæ мæ кæныс? Зæгъ-ма? 
Кларæ «нæ», зæгъгæ, йæ сæр батылдта. Æмæ йæм уæд Мурат 
фездæхти, бандонмæ йæм æргуыбыр кодта, йæ уадултæн æмæ йын 
йæ былтæн батæ кæнын райдыдта... 
488 

* * * 
Иу сæумæрайсом Тæтæри йæ куыстмæ куы ’рбацыди, уæд 
æрмадзы раз фембæлди Мырзахъулты Знауыримæ. Кæрæдзийæн 
салам радтой, стæй Знауыр афтæ: 
— Тæтæри;хатыр бакæн... Адæймагæн хи бинонты цард нывыл 
сæвæрын йæ бон нæ вæййы, афтæмæй искæйы бинонты хъуыддæгтæ 
æвзарын байдайы... 
Тæтæри йæм, дисгæнæгау, бакасти. 
— Сдзурын дæр нæ уæндын, фæлæ ибон горæты уыдтæн. 
Мæ хойы дæр абæрæг кодтон, минæвар сæм куы уыдтæн, уæдæй 
нырмæ йæ нал федтон. Цыдæртæ мын радзырдта, æмæ дæ бауыр- 
нæд, кæд мæ зæрдæ не срысти. Дæу дæр æмæ Фатъимæты дæр 
рагæй зонын. Мурат та уæдæ мæ цæстыты раз схъомыл... Йæ 
ныхæстæ мын зын уыдысты. 
— Дæ хорзæхæй, Знауыр, цы хабар у? 
— Гъе æмæ дын æй зæгъгæ дæр куыд... Акса-ма, хорз куы 
нæ зонин дæ бинонты дæр æмæ дæхи дæр, уæд дæр ма, гъа... 
Уый та мын радзырдта, цыма мæ хæрæфырт æмæ дæ фырты цард 
схъистæ кæны, цыма сæ чидæр змæнты. Чидæр, зæгъгæ, а Дзæ- 
рæхмæты чындз чи у, мæнæ Дунетханы чызг, уый сæ цыма æм- 
тъеры кæны. Æмæ уый дæр куыннæ зонын. Дунетхан — æнæхъæн 
хъæуы йаргъ. Уæздан сылгоймаг. Сидзæргæс. Никуы дзы ницы 
æрыхъуыстон. Ноджы ма иу-цавæрдæр сылгоймаг прокуроры 
кой дæр кодта. Æнхъæлдæн> Симоны хистæр чызгæй загъта. Ба- 
фæдзæхстой мын æмæ дын сæ æз хъусын кæнын. Дæ хорзæхæй, 
хатыр бакæн. Чи зоны, нæ мæ хъуыди дзурын дæр. Фæлæ цæрæн- 
брнты мæ дзых — ме знаг. Хуыцауы хатыр, дæ зæрдæ мыл ма фæ- 
худæд. 
Тæтæри мæрддзæфау фæци. «Уыдон цы ныхæстæ сты?— хъуы- 
дытæ кодта хинымæры.— Уый та куыд? Дзæрæхмæты чындз 
махмæ цы бар дары? Кæнæ Анисæйы чызг? Æви уыцы лæппуйæн 
йæ зонд фæцыди? Цытæ сты уыдон?» 
— Æцæг дзурыс, æви... Дзæбæх дæ не ’мбарын уæддæр. 
— Уæд мæ уæлæ арвæй дур æркъуырæд, кæд исты æрымысыд- 
тæн... Гъе, цы мын бафæдзæхста, уый дын дзурын. Раст сты, нæ, 
уый та Хуыцау базонæд. Махмæ, нæ зоныс бындзытæй æрсытæ 
чи аразы, ахæмтæ дæр чысыл нæй. А мæ хо дæр æфсæрæй рæвдз 
у. Æмæ дын сæ уымæн дæр нæ дзурын æмæ ды бæстæ фæдис 
скæнай. Фæлæ дæхæдæг дæр æркæс. Лæппу ма у Мурат дæр. 
Уæвгæ æрыгон нал у. Фæлæ та уæддæр кæстæр рæдийаг у æмæ 
цы нæ вæййы. Исты изгард ныхас куы рауайа се’хсæн. Хъаугъа, 
хъæлæба... 
Тæтæри суанг изæрмæ иу минут æнцой не ’ркодта, йæ зæрдæ 
та горæты уыд, йæ фырт æмæ йæ чындзимæ архайдта. «Уыдон цы 
ныхæстæ сты, уыдон цы митæ сты? Зæронд куы баци нæ лæг?..» 
Тæтæри изæрæй сæхимæ рафæзмыдта Знауыры ныхæстæ йæ 
бинойнаг Фатъимæтæн. 
489 

— Мæ къонайыл! Дзæрæхмæты чындз? Науæд Кларæ? Æрра 
сси? Æз цы Мисурæты зонын, уый æнæгъдау митæ йæ сæрмæ 
æрхæсса?! Уæлæуыл дæр æмæ мæ мæрдты дæр нæ бауырндзæн. 
Уæдæ Анисæйы чызг дæр афтæ. Йæ лæппу æнæхъæн усгур куы у. 
Нæ, нæ, уыдон чидæр мысгæ æркодта,— фæлæ кæд фидарæй 
дзырдта Фатъимæт, уæддæр йæ зæрдæ æнцойдзинад нал ардта. 
— Нæ зонын, нæ зонын,— дзырдта Тæтæри,— Уыцы ныхæ- 
стæй исты æцæг разынди, зæгъгæ, уæд-иу ме ’мгæрæтты дæр ма- 
куыуал ауайæд. Куы амæлон, уæддæр-иу мæм йæ къах дæр ма 
æрбавæрæд! Мæ ныхæстæ-иу ын афтæ бамбарын кæн. Фехъуыс- 
тай? 
— Фехъуыстон, фехъуыстон... 
Æмæ хæстæгдæр хуыцаубоны,Мурат горæтæй куы 'рцыд,уæд 
ьш Фатъимæт радзырдта æрыхъусæггаг ныхæстæ æмæ Тæтæрийы 
фæдзæхстытæ. 
Мурат, фæхъуыста йае мадмæ, стæй йын дзуапп радта: 
— Дæ чындзы хъал мады Дам-думтæ. Æгадгæнæн митæ мæ сæр- 
мæ не ’рхæсдзынæн, фæлæ, ’дам, æнæ артæй фæздæг нæ вæййы, 
фæзæгъынц... 
Уæдмæ фæзынди Аслæнбег дæр. Æфсымæртæ кæрæдзиуыл куы 
ацинтæ кодтой, уæд Муратыл йæ мад æмæ йæ кæстæримæ бацай- 
дагъ бæстон ныхас йæ бинойнаг æмæ йæ кайысты тыххæй. Фа- 
тъимæты зæрдæ суынгæг, цæстытæ доны зылдысты. Аслæнбег 
æрæджиау йæ бынатæй сыстад, йæ хистæры раз тæфæрфæсгæнæ- 
гау æрлæууыд æмæ сдзырдта: 
— Мæнмæ ам ныхасы бар дæр нæ хауы, фæлæ дын ме ’дылы 
зондæй зæгъын: Дзантемыры чызг дæуæн цæдис æмбалæн нæ 
бæззы... Цалынмæ де’нæниздзинад бынтондæр нæ ныссатар, уæд- 
мæ йæ ныхъхъуытты уадз. Уыцы хъуыды æз зæгъдзынæн бæппуйæн 
дæр. 
31. 
Иу цалдæр хатты скъоламæ æрбадзырдта цавæрдæр сылгоймаг, 
Агуырдта Мисурæты. Дзуапп-иу ын радтой, урокты ис, зæгъгæ. 
Фæлæ та-иу уæддæр ногæй æрбадзырдта. Æппынфæстаг Мисурæты 
урокæй рацæуын кодтой. 
— Хъусы’н дæм... 
— Мисурæт дæ? 
— О, о. 
— Бексолтаны ус? 
— О. 
— Æмæ йын уæдæ Кларæ та цы бавæййы? 
— Цавæр Кларæ? 
— Лæппу йын кæмæй ис, уый. Прокурор... 
Мйсурæты цæсгом мæрдон фæлурс аци. 
— Уæд ын тыппыртæ Меретхан та чи у? Мæнæ Хъырымтæ 
æмæ Сочитæм кæимæ фæцæуы, уыцы Меретхан... 
490 

— Дæхæдæг та чи дæ дæхæдæг?— дзуапп лæвæрдта Мису- 
рæт.—Уагæры дæ цæмæй бафхæрдта? 
— Ницæмæй. Бамбæрстай? Обкомы хицау ма дзы хуыздæр цы 
уа! Уæдæ ды дæр схъæл сæрæй мауал цу. 
Мисурæт архайдта йæ мидбылты худыныл, сыстад æмæ, æнæ- 
дзургæйæ, раивгъуыдта ахуыргæнджыты уатæй. 
Тыхамæлттæй ма йæ уроктæ кæронмæ ахæццæ кодта. Скъолайæ 
рацыд æмæ йæ йæ къæхтæ ахастой,прокуратурæйы ’рдæм. Кларæ 
чысыл нæ бадис кодта Мисурæты фæзындыл. 
— Мисурæт? Мидæмæ, мидæмæ,— сылгоймаг йæ бынатæй 
фестад.— Цы кæныс, дæ хорзæхæй, дæ цæсгом бынтондæр куы 
ныффæлурс. Æрбад-ма. 
Мисурæт бандоныл йæхи æрæппæрста, арф иыуулæфыд. 
— Ох,ох,ох... Кæуын дæр мæ бон нал у. 
— Цы ’рцыди, дæ хорзæхæй? 
— Кларæ, дуар ма ныхгæн. Нæ ныхас даргъ уыдзæни... 
Дыууæ сылгоймаджы цыма алцыдæр ферох кодтой, уыйау 
хæрзæнафонмæ кæрæдзийæн сæ ныхæстæ фæкодтой, сæ тухитæ, сæ 
мæстытæ фæдзырдтой. Кларæ Мисурæтæй ницы басусæг кодта. 
— Дæ фæзындыл нæ дис кæнын... Æндæр гæнæн дын, æвæццæ- 
гæн, нал уыди. Мæн дæр æнцад цæрын нæ уадзы. Йæ лакей Пугачы 
мын мæ фæдыл бафтыдта.— Æмæ Кларæ райдыдта дзурын йæ мæ- 
стытæ, йæ зæрдæйы рис, йæ тухитæ кæйдæр горæты, æнахуыр 
здæмы ’хсæн, Ирыстонмæ куы сыздæхти, уæд Бексолтанимæ куыд 
фембæлдысты, уыдæттæ. 
— Мæ кусæнуатæй йæ фæсырдтон. Уæнгæл мын у. 
Кларæ ма рахабар кодта, Бексолтанмæ Ростовæй куыд фыста, 
æмæ йæ куыдзы хъуыды дæр куыд не’ркодта, уый. 
— Уæдæй фæстæмæ йæм никуыуал ныффыстон. Мин фараст- 
сæдæ фæндзай дыккæгæм азы университеты фæстаг курсмæ бацыд- 
тæн æмæ сфæнд кодтон нæхимæ рацæуын. Мæ мæгуыр мадмæ, 
мæ хотæм, ме’фсымæртæм... Ноджы ма, зæгъын, уыцы цъаммары 
цæсгомыл ту уæддæр кæд бакæнин... 
Мисурæт цавддурау бадти, адæргæй тæлфыдысты йæ мæллæг 
æнгуылдзтæ, кæрæдзийы æууæрстой, рустыл æнæрæнцойæ згъорд- 
той цæссыджы фæрдгуытæ. 
— Хатыр бакæн, Мисурæт. Смаст дын кодтон. Фæлæ мæн дæр 
бамбар... 
* * * 
...Мисурæт уæлгоммæ хуыссыд, йæ цæстытæ ’хгæд, афтæмæй. 
— Фынæй цæуылнæ кæныс?— мæлгъæвзагæй йæ бафарста 
Бексолтан. 
— Мæрдфынæй куы бауин... Фынæй! Æмæ дæу та цы хъуыддаг 
ис мемæ? 
— Дæхи æвзæр æнкъарыс? Уыцы дам-думтыл ма хъуыды кæ- 
ныс? 
491 

— Цæттæ дæн мæхи былæй аппарынмæ дæр... 
— Мисурæт, мах бинонтæ стæм. Бинонты ’хсæн та кæм.ныхас 
рауайы, кæм быцæу. Цавæрдæр æдзæсгæмттæ мыл тугтæ фæмы- 
сыдысты, ды та сын сæ аргъæуттыл баууæндыдтæ. 
— Гъы... лæппутæ кæй æххуысæй гуыры, ахæм аргъæуттæ,— 
сылгоймаг йæ цæстытæ байгом кодта æмæ ’лхынцъæрфыгæй 
скасти йæ моймæ.— Кларæйы зæрдæхæлд фæкодтай. 
— Кларæ! Кларæ—æнæуынон фестинаг сыл! Нæлгоймагæн 
ахæм ныхæстæ сæрмæ хæссинаг бæргæ не сты, фæлæ мын æндæр гæ- 
нæн нал ис. Æмæ уæдæ хъус... Æз ма æрыгон уыдтæн, æрыгон, æм- 
барыс? Ме ’рра туг ма мæхимæ уыди... 
— Ныр дæр нæма ’рсабыр уыцы ’рра туг. 
— Байхъус уал мæм... Бамбар мæ, йæхæдæг мæ хъуырыл йæхи 
ауыгъта. Æрыгонæй дæр рог уыди. Мæ кусæнуатмæ-иу куы ’рба- 
цыди, уæд-иу мыл куы йæ фæстаг ахафта, куы йæ риутæ. Йæ 
цæстытæ та, хæйрæджы цæстытау, мæнæ-мæнæ кодтой. Æмæ, чи 
зоны, æз уыцы сыстбæрзæй мæрзæгимæ мæ сæрмæ дæр ницы ’рха- 
стаин, Мурат куы нæ уыдаид, уæд. О, 6, дæ Мурат. Йæхицæй 
зæд чи аразы, уый! Æрхатыдта мæм, хæснаг, дам, скæнæм, нæ 
дыууæйæ, дам, ын йæ сæр чи разилын кæндзæни, уый тыххæй. 
Æмæ куы бамбæрста, састы бынаты баззайдзæни, уый, уæд мæм 
тымбыл къухтимæ æрбалæбурдта. Æз дæр ын йæ мукъутæ иу- 
чысыл бакъуырдтон. Æмæ мæм уæдæй нырмæ топпы кæсæнæй 
кæсы. Ды та: «Кларæ, Кларæ!» Нæма йæ зоныс. Æз ынзагътон: 
дохтырмæ ацу, дæхи асыгъдæг кæн. Æртæ мин’ы ма йын æхца 
дæр радтон. Уый къахсæттæгау ныллæууыди: ракур мæ! Æмæ, 
дæ хорзæхæй, зæгъ-ма, куыд ракуырдтаин типографийы мæрзæ- 
джы? Иннæ ахæм йæ фыд—ахст. Адæмы знаг... Æз та—коммунист, 
бæрнон кусæг. Стæй уæд мæ размæ дæр чызг нал уыди. Никуы 
ахъуыды кодтай, йæ лæппуйы Мурат цæмæн схуыдта, ууыл? 
Науæд ныр та алы бон йæ фатеры цы ми фæкæны Бердзены- 
фырт? Уый йæ ардауы, цæмæй нын нæ дзæбæх цард сæмтъеры 
кæна. Нæ мæ уырны, уыцы телефоны дзæнгæрæг дæр Мураты 
ардыдæй ма уа, уый.— Бексолтан ахъаззаг стъæлфыди, Кларæйы 
æмæ Меретханы тыххæй хабар рæгъмæ куы рацæуа, уымæй. 
Мисурæт хъуыста йæ мойы ныхæстæм æмæ кæмдæр, йæ зæр- 
дæйы мидæг цыдæр æбæрæг дызæрдыгдзинад æвзæрди. Кæд Бек- 
солтан раст у, уæд та? Чи нæ рæдийы? Кларæ ныр дæр тынг 
нæ сагъæс кæны йæ сæры кадыл. Иу-цалдæр хатты йæм æцæгдæр 
баййæфта Мураты, суанг ма Пугачы дæр. Æрыгонæй дæр йæхимæ 
бирæты æркæсын кодта. Æмæ уæдæ Бек дæр зæронд лæджы хуы- 
зæн кæм уыдаид... Фæлæ хæснаг? Мурат ахæм хæснаг скодтаид? 
Нæ, уый нæ уыдаид... 
— Цъыфы змæнтыс Мураты. 
— Æз... Æз змæнтын? Æви мæн? 
— Ды! Мураты! Кларæйы дæр! 
— Нæ мыл æууæндыс? Ды не’ууæндыс дæ сывæллæтты фыдыл? 
— Цавæр фыд дæ? Цæй фыд дæ?— бахъуыр-хъуыр кодта 
492 

Мисурæт.— Дæ хорзæхæй, ныууадз нæ. Ацу дæ Меретханмæ. 
Уыцы фидиссагмæ. 
Бексолтанæн фыртæсæй йæ уд йæ хъуырмæ схæццæ. Мыййаг, 
ацы къæвдайы зулкъ ныхæстыл куы баууæнда, йе ’взаг куы нæ 
баурома... Æмæ æлгъгæнгæйæ, сынтæджы раз гауызыл æрзоныг 
кодта, йæ сæр æруагъта Мисурæты риуыл æмæ кæуынхъæлæсæй 
райдыдта: 
— Нæ, нæ! Ды, ды! Æрмæстдæр ды! Мæнæн æрмæстдæр ды дæ! 
Мæ иунæг, мæ рæсугъд! Æндæр мæ ничи хъæуы. Мæ сыгъдæг 
зæрдæйæ дын зæгъын: о, дыууæ хатты атахтæн Меретханимæ 
дæр. Уыцы хуыссæнгарзимæ. Хъырыммæ дæр. Сочимæ дæр. 
Фæлæ-иу æз æрмæстдæр йемæ тахтæн, уым та-иу бæгъдулæг 
кодта, кæимæ, уый зоныс? Ницы хуызы йæ базондзынæ. Нæ фыц- 
цаг секретаримæ. Дæу ахæм хъуыддаг уырнгæ дæр нæ бакæндзæн, 
уымæн æмæ ды сыгъдæгзæрдмæ дæ æмæ ’нхъæл дæ, иннæтæ дæр 
дæу хуызæн зæдтæ сты. Æмæ нæ Хуыцау бахизæд фыццаджы 
хъустыл исты æрцæуынæй. Маст нæ бары. Сыбыры амæттаг нæ 
бакæндзæни. Мæскуыйаг хицауадимæ æнгом баст у. 
Мисурæт ныууынæргъыдта æмæ лæмæгъ къухæй йæ мойы ас- 
хуыста: 
— Улæфт мын нал фаг кæны. Дон... 
Бексолтан цырд фестад, доны кърускæ йын йæ былтыл сдард- 
та. 
Райсомæй йæ куыстмæ нæ ацыди, цалынмæ йын Мисурæт 
дзырд нæ радта, нырæй фæстæмæ кæй никæмæ уал хъусдзæн, 
стæй уыцы дам-думты кой кæй никæмæн скæндзæн, уый тыххæй, 
уæдмæ. 
* * * 
Бексолтан йæ куыстæй нæма æрыздæхти, афтæмæй сæм фæ- 
зынди Пугач йæ сау пъартфелимæ. 
— Цæй, куыдтæ стут, Мисурхан? Йед у, акса-ма, аууилина- 
гæй ницы ’рбахастон. Алæ-ма, истæмæйты ма рæвдз стут?— 
Уазалгæнæны дуар фегом кодта æмæ хинымæры загъта: «Ницы 
уын у мæ хардзæй». 
— А дыууæ боны фаг уал уæм ис. Адон та дын... Уæвгæ ма 
уал дæ цæстытæ бацъынд кæн. Æцæг. Цæй-ма...— сывæллоны 
хуызæн лæгъстæгæнæгау сдзырдта Пугач. 
Мисурæт бамбæрста, Пугач та йын цыдæр лæвæрдттæ кæй 
æрбахаста, уый. Мидбылхудгæйæ йæ цæстытæ бацъынд кодта. 
Пугач ын йæ разы бандоныл æрæвæрдта æмбисонды дыууæ туф- 
лийы, дыууæ фæлысты мидæггаг дзаумæттæ æмæ къабайаг... 
— Ныр-ма ракæс... 
Мисурæт йæ цæстытæ байгом кодта, æмæ йæ цæсгом ныррухс. 
— Сыгъдæг импортнитæ!— æппæлыдис Пугач.— Бексолтан 
мын бафæдзæхста. Уый дæуыл куыд æнувыд у, афтæ дзы нæма 
федтон! Цыма йын куринаг чызг дæ. 
493 

Мисурæты зæрдæ фырбуцæй суынгæг и. «Цыфæндыйæ дæр 
лæг у, æнæхъæн лæг,— хъуыды кодта Бексолтаны тыххæй, æмæ 
ивгъуыд бонты фæсмондзинады æнкъарæнтæ сæхи æрæмбæх- 
стой.— Бынтон æнæаипп адæймаг, æвæццæгæн, нæй. Мæхæдæг 
дæр зæд нæ дæн, уый та — сæрæн, амалджын. Æгас Ирыстоны ны- 
мад...» Æппындæр ницыхъуаг дæн, зæгъинаг ма уыдис, фæлæ йæ 
зæрдæ нæ бакуымдта, æрмæст чысыл фæстæдæр, Бексолтан рухс 
цæсгомæй къæсæрæй куы ’рбахызти, æхсæвæр куы бахордтой, йæ 
моимæ æмуат куы æристы, Бексолтан æй йæ хъæбысы куьГрбакод- 
та, уæд та Мисурæтмæ фæстæмæ æрыздæхтысты йæ изæры хъуы- 
дытæ æмæ йæхицæн загъта: «Æппындæр ницы хъуаг дæн...» 
* * * 
Сабаты промтоварон базæйы фæзындысты дыууæ æнæзонгæ 
адæймаджы. Хицауы кусæнуаты дуæрттæ æрæхгæдтой æмæ йæ ба- 
фарстой: 
— Харитон Степанович, цалдæр боны размæ райстат сылгойма- 
джы цырыхъытæ. Æриут-ма сын сæ фактурæтæ. Стæй, товартæ 
кæцы дуканитæм арвыстат, уый æвдисæн гæххæттытæ дæр. 
Пугач электрон дзæнгæрæджы кънопкæ нылхъывта. Фæзынди 
æрыгон цырд сылгоймаг. 
— Æртыццæджы, ома, мæйы æвдæм бон цы цырыхъытæ райс- 
там , уыдоны фактурæ, стæй сæ кæдæмыты арвыстам, уый æвдисæн 
документтæ. 
Цæстыфæныкъуылдмæ дыууæ лæджы раз æрæвæрдтой, цыдæ- 
риддæр сæ хъуыдис, уый. 
* * * 
— Къæрттæй цъула нæ кæны. Куыд фæзæгъынц: къæйных- 
къæйных. Ницæуыл сæтты,— дзырдта Промышленнон районы 
прокуратурæйы слестгæнæг, ацæргæ лæгуынсæр нæлгоймаг. 
— Фыдгæнджытæ-иу сæ фыдмитыл куы сæттиккой, уæд, ма 
хъаз, ма... Мах сæр дзы-иу нал хъæуид.— Кларæ йæ мидбылты 
афтæ фæлмæн æмæ аив бахудти, æмæ ацæргæ слестгæнæгæй, 
æнхъæлдæн, сæ ныхасы сæр дæр ма ферох. Йæ кæсæнцæстытæ 
йæ фындзы рагъæй райста, стъолыл сæ æрæвæрдта æмæ Кла- 
рæмæ комкоммæ ныккасти. 
— Нæ зонын. Мæ бон сын ницыуал у. Ноджы ацы лæгъстæгæн- 
джытæ æмæ фарсхæцджытæ... Сырддонцъиутæй фылдæр,— йæ ра- 
хиз къухтæй йæ лæгуын сæр аныхта.— Бафæлвар, кæд дæуæн 
хуыздæр бантысид. Æрыгон, ахуыргонд... Æнæнымад, давæггаг 
товар дæр базæмæ бирæ’фты. 
— Цыдæриддæр уа, уæддæр сын афтæмæй ныууадзæн нæй,— 
дзуапп лæвæрдта Кларæ æмæ та бахудти йе’мбисонды мидбыл- 
худтæй. Стæй йæ разы æрæвæрдта пух папкæ æмæ кæсын рай- 
дыдта: 
494 

«19.. азы 8 октябры горæт Орджоникидзейы къахыдзрæс уæй- 
гæнæн дуканийы хицау Цоболаты Цæрай Ханыкойы фырт ба- 
зæйы хицау Гæбæзаты Харитон Степаны фыртæй райста цыппар 
сæдæ фæлысты сылгоймаджы цырыхъытæ. Сæ фылдæр хай сын ба- 
зæйæ ласгæйæ радта, йæ ном абон дæр кæмæн нæма сбæрæг 
ис. ахæм спекуляцигæнæгмæ.Хъуыды кæнæн ис афтæ, æмæ уыцы 
æнæзакъон операцийы руаджы Цоболы фырт æртæ мин сомы ны- 
вæрдта йæ дзыппы, иу уый бæрц та, æвæццæгæн, радта базæйы 
хицауæн. Гæххæттытæ та афтæ сарæзта, цыма цырыхъытæ иу- 
уылдæр дуканимæ лæвæрд æрцыдысты. Дуканийы уæйгæнджытæ 
æртæйæ дæр дзурынц, зæгъгæ, дам, цырыхъытæ ауæй кодтам 
адæмæн. Дуканийы кассæйы се’ппæтæн дæр чектæ разынд». 
«Афтæ, афтæ...— ныхъхъуыды кодта Кларæ.— Æвæццæгæн, 
баст сты, æвæццæгæн, уый сæ фыццаг раконд нæу. Ахæмтæ та, 
цалынмæ лымæн вæййынц, уæдмæ сын басæттæн нæй». 
— Бакастæй та куыд сты сылгоймæгтæ? 
— Куыд дын зæгъон? Ацы дунейыл алцыдæр абаргæйæ у. 
Дæ цуры — маймулитæ, маймулиты цур — бæззынц. Уæвгæ 
сæ иуæн æцæгдæр ницы у... Ха-ха-ха!.. 
Кларæ хъуыддагхуызæй афарста: 
— Цоболы фыртæн бинонтæ ис? 
— Ис. 
— Йе’мкусджытимæ йæ ахастдзинæдтæ куыд сты? 
— Лымæн сты. 
— Уæлдай лымæн.сæ никæимæ у? 
— Акса-ма, æцæг фæзæронд кæнын,— æмæ цыма кæй фæзæ- 
ронд ис, уый йæхи аххос у, уыйау фефсæрмыхуыз.— Сæ кæстæри- 
мæ. Дзæбæхдæримæ... 
— Хорз, уый дæр хорз. Цырыхъытæ цавæртæ уыдысты? Дæ 
цæст дзы ницæуылæрхæцыди? 
Лæджы былтæ фæцъупп ’сты æмæ йæ сæр «нæ», зæгъгæ, ба- 
тылдта. 
— Хъыгаг у,— загъта Кларæ æмæ йæ блокноты ныффыста 
дуканийы кусджыты номхыгъдæй сæ адрестæ æмæ ма сдзырдта: 
— Дæ хорзæхæй, ацы папкæ мæ номыл мæ куыстмæ рарви- 
тут. 
Уыйадыл Кларæ сыстади, йæсæрыл æркодта йæ мад Анисæйы 
конд гаруз. Ацæргæ слестгæнæг фæрæвдз æмæ сылгоймагæн фех- 
хуыс кодта тæнæг драпæй хуыд пъалто йæ уæлæ æрбакæнынмæ. 
Уыд асæст уазал бон. Гора^ты æплынæдзухы уымæл та уа- 
залимæ баиу æмæ буары иннæрдæм хызти. Кларæ йæ развæн- 
дагмæ кæсгæйæ, хъуыдыгæнгæ цыди. 
Йæ хъуыдытæ фæстагмæ æрыздæхтысты уыцы æнæбайрайгæйы 
цырыхъытæм. «Базæйæ сæ райстаид Пугачæн йæхицæй, уæвгæ 
сæ гæххæттытæ раст конд сты. Æдæппæтæй базæмæ ахæм цы- 
рыхъытæ æрбацыди æхсæзсæдæ фæлысты, уыдонæй цыппарсæдæ 
радта дуканийы хицаумæ. Афтæмæй æнцондæр у Пугачæн. Æп- 
495 

пынкъаддæр æртæ мины йæ дзыппы нывæрдта. Иунæг бон... 
Ахæм бонтæ та йын къуыри дыууæ-æртæ уæддæр вæййы». 
* * * 
Электрон дзæнгæрæг ныййазæлыди. Кларæ цырд фестад æмæ 
дуар фегом кодта. Къæсæргæрон лæууыдысты дыууæ сылгойма- 
джы. 
Хистæр, иу-фæндзай азæй фылдæр кæуыл цыдаид, ахæм, фæл- 
мæн бахудтис, йæ дыууæ къухы фæйнæрдæм фæхаста æмæ Кла- 
рæйы йæ риумæ æрбалхъывта. 
— Нал мæ хъуыды кæныс? Дæ фыдимæ цардæмхæрæфырттæ 
куы стæм. Хæсты размæ-иу уæм бонцухæй згъордтон... Федорæ 
дæн, Федорæ. Дæ фыды æмхæрæфырт. 
Кларæйы цæсгом барухс и: 
— Мидæмæ! Рацæут мидæмæ! 
Хистæр сылгоймаг къæсæрыл бакъахдзæф кодта, йæ фæдыл 
та бахызти кæстæр, иу-аст æмæ ссæдзаздзыд, хæрзхуызтæарæзт, 
йæ иу къухы хуыны тæбæгъ, иннæйы хызын. Кæстæр уазæг йæ 
тæбæгъ æмæ хызын уаты астæу стъолыл æрæвæрдта. 
— Мæ къонайыл, Тæтæрийы лæппу ма у? 
Мурат дзуапп радта: 
— Уый хуызæн дæн. 
— Æмæ ам та цы кусыс?— Уазæг ус йæ фарстыл фæфæс- 
мон кодта.— Уæвгæ цы кæны? Æмхъæуккæгтæ не стут? Кæрæдзи- 
уыл хæцын фæразут. Кæрæдзийæн æххуыс кæнут... 
— Дæ ныхæстæ — топпы фатæй растдæр,— дзуапп лæвæрдта 
Мурат. 
— Æрбадут-ма,— Кларæ баздæхт уазджытæм.— Мæнæ ди- 
ваныл... Хатыр бакæнут, чи стут, уый дзæбæх дæр нæ хъуыды 
кæнын. 
— Куы дын загътон,— æз — Зæгъойтæй,— дзырдта хистæр 
сылгоймаг.— Ай та мæ чызг у. Ам цæры, горæты. Мæнæ-ма уал 
тæбæгъ райхал, афтидармæй куыд бамидæг уон... Æрæвæр-ма 
сæ. Мурат нын акувдзæн. Дæ ног бынаты дæр дæм никуыма 
уыдтæн. Раздæр дæ куы бабæрæг кодтаин, уый мын бæргæ ’мбæл- 
ди, фæлæ алы гæныстоны хъуыддæгтæй адæймаджы йæ уд исынмæ 
дæр нал февдæлы. Марадз-ма, Кларæ, мæнæ тæбæгъ райхал. 
афынг-ма кæн. Мурат дæр исты акомдзаг кæна. Цом-ма æз æмæ 
ды къухнимæ, уым сæ анывыл кæнæм карк æмæ уæлибæхты. 
Фысым бамбæрста уазæджы фæливæн митæ; уый, æвæццæгæн, 
фæндыди Муратæй фæхибар уæвын. 
— Цы тагъд кæнæм, абадæм уал,— дзуапп радта Кларæ. 
— Бузныг, нæхицæй нырма ныртæккæ рацыдтæн. Хæрдджын 
дæн,— Мурат уыцы ныхæстæ тынгдæр загъта Кларæйæн. Ома, 
фæлæуу уал, дарддæр цы уыдзæни, уымæ банхъæлмæ кæсæм. 
— Æмæ йед у, æвæццæгæн, æввахс искуы цæрыс,— Федорæ та 
баздæхти Муратмæ. 
496 

— Уæртæ рудзынгæй зыны нæ хæдзар,— сæфсон кодта Мурат. 
Бамбæрста, сылгоймаджы йæ ацæуын кæй фæнды, уый. Уазæджы 
фæсномыг ныхæстæ банкъардта Кларæ дæр. 
— Мурат дæр уæ хæдразмæ ’рбахызти. Цыдæр ахсджиаг 
ныхасаг нæ ис... 
— Куыннæ, куыннæ,— загъта Федорæ.— Ныртæккæ адæм- 
мæ хъуыддæгтæй фылдæр цы и? Гъе ныр æз дæр мæ зæрде Тæ- 
гæрдонæй дæу абæрæг кæнынмæ суадтæн. Мæ фæндаг нæ ныз- 
гыл ракодтон. Æмæ мын уый... Цæй, Мурат дæр нæхи у. Йæ фыд 
æмæ йæ мад нæ хъæуы фидауц куы сты. Уый дæр нын кæд 
пайдайы хос фæуаид. Мæнæ а нæ чызгæн йæ мой дуканийы хи- 
цау у, Цоболаты Цæрай йæ ном. Æмæ йыл хахуыртæ бахастæуы- 
ди хицауадмæ. Суанг, дам, дæумæ дæр. Гъемæ мын нæ чызг афтæ, 
Кларæйы, дам, нæ зоныс? Зæгъын,. уый та цы хоныс? Искуыдæр 
ма адæймаг йæ хорз хæстæджы нæ фæзоны... Зæгъын, æз уый бæ- 
рæг кæнынмæ куы суадтæн, Цом, зæгъын, мемæ. Радзур ын уæ 
хабæрттæ.Æз сын ницы зонын бæлвырдæй. 
Кларæ уæдæй нырмæ фæрсæджы хуызæн уыдис. Ныр алцыдæр 
бамбæрста æмæ йæхи æрцæттæ кодта дзуапп дæттынмæ. 
Уæдмæ та æрыгон уазæг, (йе’нгуылдзтыл дыууæ егъау сызгъæ- 
рин къухдарæны, хъустыл — сызгъæрин хъуссæджытæ бриллиан- 
тимæ) фæсусгомау хъæлæсæй райдыдта: 
— Хæлæгдзинады охыл, æндæр цы? Дуканимæ цыппарсæдæ 
фæлысты цырыхъхъытæ æрбаластой. Мæ мой сæ райста. Йæ кус- 
джытæм сæ радта. Уыдон сæ уайтагъддæр æрбауæй кодтой. Кæд 
дзы, мыййаг, сæ зонгæтæй искæмæн фæхай кодтой, æндæр... Фæ- 
лæ уый дæр бауырнинаг нæу. Цæра ахæм митæ никæмæн бары. 
-Цырыхъхъытæ дуканийы кæй ауæй кодтой, уый зонынц дукани- 
гæстæ. Бæрæг у чектæй ,дæр. Уæдæ ма сæ цы хъæуы? Фæлæ 
цавæрдæр æдзæстуарзон сфæнд кодта, цæмæй Цæрайы фесафой,— 
æмæ æрыгон уазæджы цæстысыгтæ фемæхстысты. 
— Гъе афтæ. Дысон-бонмæ нæхимæ дæр йæ кæуынæй нæ 
банцад,— хистæр уазæгæй ферох сты, чысыл раздæр цы ныхæстæ 
кодта, уыдон.— Дæ хорзæхæй Кларæ, дæ сæфт фыды хатыр 
бакæн. Уыцы лæппуйы цард дæ къухы ис. Абон Бексолтанмæ 
дæр уыдтæн, уый та мæ фыды хойы лæппу у. Æмæ, дам, уал дæуæй 
уымæн бамбарын кæн. Кæд, дам, хъæуа, уæд дам, Амырханæн 
дæр зæпьдзынæн. Уымæн та йæ бинойнаг нæ хæдзары хицауимæ 
æмхæрæфырттæ сты. Сæхимæ дæр æм бауайдзынæн. Фæлæ ахæм 
чысыл хъуыддзджы тыххæй уый хуызæн бæрзонд хицауы цы тых- 
сын кæнæм? Афтæ нæу, мæ къона Кларæ? 
— Нæ зонын. Фæлæ... дæ сиахсæн тæссаг у ахæстонæй. Уæв- 
гæ хъуыддаг йæхæдæг йæхи амондзæн. Нырма бæлвырд-бæлвыр- 
дæй ницы зæгъæн ис. Фæстаг ныхас тæрхондонмæ хауы. 
— Мæ хæдзар куыд уыди,уый цытæ дзурыс? Алæ-ма, кæд мæ 
хъазгæ кæныс? Æнæтæрхондонæй йын бамынæггæнæн нæй? 
— Дæу хуызæн хионы куыд хъуамæ сайон? 
32 Куырлы фырт 
497 

— Нæ фæлæ хъуыддаг дæ къухты ис æмæ йæ сараз. Мах дæр, 
хорздзинад чи рох кæны, уыдонæй не стæм. 
— Хъуыддаг йæхицæй аразгæ у. Уæвгæ уыди. Бирæ фæдавта. 
Бирæ фæсайдта. 
— Æмæ мын уæдæ уæддæр цы дзуапп дæттыс?— Федорæ та 
бæздæхти Кларæмæ.— Дæ мад Анисæйæн-иу цы зæгъон? 
— Цы дзуапп дын раттон, æндæр мæм мацæмæ ’нхæлмæ 
кæс. Анисæйæн та...— Кларæ йæ мидбылты бахудти,— саламтæ-иу 
ын ратт. 
— Нæ дæ ’мбарын æппындæр! 
— Ой, мамæ, нæ хъусыс, цытæ дзуры, уымæ? Цыдæр æгъатыр 
у,— сдзырдта кæстæр уазæг, йæ бынатæй стгæйæ.— Уый та дын, 
дæ синысæртыл кæмæй хæцыс, уыцы зынаргъ тугхæстæджытæй 
иу. Æрдумæ дæр дæ нæ дары. 
Кларæ асырх, йæ уæллаг был йæ дæндæгтæй аууæрста. 
— Дæ мой йæ дзыппы минтæ куы æвæрдта, уæд мæ цæуылнæ 
искуы бафарстат? Дæ разы ма дæ сызгъæринтæ ’мæ бриллиант- 
тæм бакæс. Ардæм цæугæйæ сæ уæддæр раппæрстаис. 
— Уæд цæмæн? 
— Давæггаг сты. Фефсæрмы уыдаис. 
— Дæуæй? Æмæ ды та чи дæ, чи? Кæм уыдтæ кæ, ныронг? 
Кæмыты хаттæ? 
— Хорз ус, де ’взаг æгæр не суагътай?— йæхи нал баурæдта 
Мурат. 
— Хæдæгай, ды та йын чи дæ?— фæзылди йæм Федорæ. 
— Йе’мбал, йе’рдхорд.., Йæ уарзон! Исты ма зæгъдзынæ? 
Кларæ йæ фатеры дуар фегом кодта æмæ сын сæ хуын асин- 
тыл авæрдта. 
— Пуй, хъахбай. Дзæгъæлдзу!— сдзырдта хистæр ус.— Ме’нæ- 
уынон фæу! 
Дыууæ сылгоймаджы федде сты æмæ дуар сæ фæдыл мæ- 
сты риуыгъд ныккодтой. 
Кларæйæн йæ цæссыгтæ рустыл æрызгъордтой. 
— Кларæ, Кларæ...— сабыр æй кодта Мурат.— Æрбайхъус-ма. 
Хъуыды дæр сæ ма кæн. Дыууæ æнаккаджы! Уæдæ куыд загътай, 
раст цæрын æнцон нæу.— Йæ къухтæ йын йæ былтæм хаста ра- 
дыгай. Фæлæ Кларæ уæддæр нæ сабыр кодта. Мурат æй хъæбыс- 
гæнæгау йæхимæ æрбалхъывта, йæ цæссыгтæ йын йæ уырзтæй 
асæрфта æмæ йын йæ уадултæн аба кодта. 
Кларæ йæ сæрыл хæрдмæ схæцыди æмæ йæ цæссыгæйдзаг 
уымæл цæсгомыл фæзынди мидбылхудты фæд. 
—Бахатыр кæн, уазал карчы фыд æмæ дæ хъарм уæли- 
бæхтæй æнæ хай фæкодтой. 
— Хатыр дын кæнын. Æрмæст мын нырæй фæстæмæ уыдон 
дæхæдæг цæттæ кæндзынæ. Разы дæ? 
Кларæйы цæсгом асырх и æмæ «о», зæгъгæ, йæ сæр батылдта. 
498 

32 
Чиныгкæсæг куыд зоны, афтæмæй, 
Кларæйы куыстмæ райста прокурор Да- 
нил Васильевич. Уый фæстæ дæр ма бакуыста æртæ прокуроримæ. 
Ныры уон — Григорий Васильевичимæ Кларæ фæхыл абон райсо- 
мæй æнæнхъæлæджы. Æмæ уæвгæ хылмондаг дæр никуы уыдис, 
уæдæ карз ныхæстæгæнаг дæр. Радзур-бадзуртæ æмæ хъæлæбатæ 
кæнын нæ уарзта; алцыдæр хъуамæ закъонмæ гæсгæ конд цæуа 
æнцад-æнцойæ. Фæлæ... 
...Быдыры районы колхоз «Терчы» сæрдар Уырысхан сæрæн 
уæвгæйæ зынди фæлмæн адæймаджы хуызæн, йæ дæлбар чи уыд, 
уыдонимæ дæр, уæлдайдæр та йæ сæргъы чи лæууыд, уыдонимæ. 
Æмæ та иуахæмы партийы райкомы бюройы ныхас куы рауади, 
«æнтыстджынæй» æххæстгонд чи ’рцыд, уыцы фондзазоны тыххæй 
тæккæ бæрзонддæр хæрзиуджытæ лæвæрд кæмæн хъуамæ æрцæ- 
уой, зæгъгæ, уæд раздæр-раздæр кæй ранымадтой, уыдонимæ 
уыдис Уырысхан дæр. Уыимæ райкомы фыццаг секретарь бафип- 
пайдта: 
— Мæнмæ гæсгæ, стъалыйы аккаг дæр у. 
Ахæм хъуыдыйы ныхмæ ничиуал ницы загъта, уымæн æмæ зыд- 
той: фыццаг секретарь æмæ Уырысхан æрдхæрдтæ сты. Сæрдарæн 
бамбарын кодтой, цæмæй хъæугæ гæххæттытæ барæвдз кæна. 
Уырысхан йæ сæйраг бухгалтеримæ нымайын байдыдтой, фæлæ 
сын нæ фаг кодта фарастсæдæ тоннæйы нартхор, æвдай тоннæйы 
та æхсыр. Колхозы сæрæн разамонджытæ Сызгъæрин стъалыйы 
сæраппонд сæ къæбицы æмæ бухгалтерийы документтæм бафтыд- 
той, чи нæ фаг кодта, уьщы хор æмæ æхсыр, стæй уæд нартхор 
чысыл хайгай сфыстой афтæ, цыма йæ колхозы фос бахордтой. 
Æхсыр сфыстой ахæм хуызы, цыма йæ ногзад родтæ банызтой. 
Фæлæ хуымæтæджы нæ фæзæгъынц: «Дыууæ адæймаджы кæй 
зоной, уый зондзæни æртыккаг дæр». Хъаст бацыди прокурату- 
рæмæ, æмæ уый бæрæггæнынтæ райдыдта ОБХСС, ревизортæ 
æмæ хъæууон хæдзарады специалистты æххуысæй. Кларæ ацы 
хъуыддагыл фæархайдта æртæ мæйы бæрц, æмæ цæстфæлдахæн 
митæ сбæлвырд сты. Йæ хицау разыйæ баззади сылгоймаджы 
куыстæй. 
Республикæйы прокурор йæхæдæг дæр æнæмæнг кæнинаг хæ- 
сыл нымадта, закъонтæ куыд æххæстгонд цæуынц, уымæ цæст 
дарын. Кæддæриддæр-иу афтæ дзырдта: «Прокурорæн ис æр- 
мæстдæр иунæг Хуыцау—закъон». Уыцы æмбисонды рæсугъд ныхас 
уыди зæрдæфидаргæнæн йæ дæлбар адæмæн. Фæлæ-иу проку- 
роры закъонмæ гæсгæ архайын куы бахъуыд æмæ æрмæст йæхи 
нæ, фæлæ йе’мбæлтты дæр, уæд-иу сын сæ митæн хатгай бамбарæн 
нал уыди. 
Цæвиттоны хъуыддагæй, Дзæуджыхъæуы Сæрибары фæзы 
Стыр хæдзары бадтысты, закъонтæ куыд æххæстгæнгæ сты, уымæ 
проурорæй «дæсныдæр» чи уыдис, ахæм адæмтæ. Æмæ-иу уыцы 
499 

адæм арæх сæхимæ ф^есидтысты прокурормæ æмæ-иу ын бамбарын 
кодтой, Уголовон кодексы статьятæй чи цы амоны, уый. Ахæм 
рæстæг-иу прокурорæй «ферох» сты, кæддæр æй сæрмагонд инсти- 
туты цæуылты ахуыр кодтой, уыдон. 
Колхоз «Терчы» сæрдары зылынгæнæн документты прокурор 
йæ къух бафыста æмæ хъуамæ ацыдаиккой тæрхондонмæ. Фæлæ 
лартийы Быдыры райкомы секретарь. фæдисонау, схæццæ обкомы 
фыццаг секретармæ: сæфæм, худинаг кæнæм, стъалыйы гæххæт- 
тытæ Мæскуы фæстæмæ раздахдзæн, зæгъгæ. Уый та кънопкæ 
нылхъывта, æмæ уайтагъд йæ егъау кабинеты æрбамидæг проку- 
рор. Æмæ хъуыддаг рауади, ирон адæммæ куыд фæдзурынц, афтæ: 
прокурор обкоммæ ссыди галæй, фæстæмæ та раздæхти хъу- 
гæй. Уыцы хабар æрцыди знон изæрæй, æмæ прокуратурæ, 
ревизортæ, ноджы ОБХСС-ы кусджытæ цалдæр мæйы цы хъуыд- 
дагыл фæархайдтой, уый хъуамæ бахаудаид архивмæ цыргъдæн- 
даг уырытæ æмæ даргъкъæдзил мыстытæн хæринагæн. 
Абон та райсомæй прокурор фæсидти Кларæмæ æмæ йемæ 
мæлгъæвзагæй ныхас кæнын райдыдта, цæмæй, Уырысханы тых- 
хæй цы хъуыддаг бацæттæ кодта, уымæ бахæсса ивддзинæдтæ 
ахæм хуызы, ома колхоз «Терчы» мисхалы бæрц дæр нæ разынди 
цæстфæлдахæн митæ. 
— Æз афтæ нæ бакæндзынæн,— цæхгæрæй загъта Кларæ.— 
Мæ цæсгом, ме’фсарм рафысс-бафысс нæ кæндзынæн. 
— Фæсмойнаг фæуыдзынæ,— прокурор смæсты, йæ урс къух- 
ты цыбыр æнгуылдзтæй йе стъолы гæххæттытæ равæр-бавæр рай- 
дыдта. 
— Цы уыдис, уымæй мыл фыддæр ми нал æрцæудзæни. Ссæдз 
азы «адæмы знаджы» чызджы номимæ фæцардтæн. Никæмæй 
уал тæрсын. 
— Æз дын зæгъын,— лæджы дымст цæсгом асырх и, йæ бæгæ- 
ныхуыз цæстытæ тызмæг æрттывд фæкодтой.— Хъуыддаг фæстæ- 
мæ райс... 
— Æз дæр зæгъын,— Кларæ аскъуыдта прокуроры ныхас.— 
Стæй ма уæд æппæт цæстфæлдахджытæн дæр, сайæгойтæн дæр 
æмæ, уыдоныл йæ арм чи дары, уыдонæн дæр... 
— Де’взагыл хæст фæраз! Куыд загътон...— Прокурор фæхъус. 
Нал æй фæндыди, сабырзынгæйæ ’нæсæттон чи у, уыцы сылгой- 
магимæ дзурын. Куыд æрыхъуыста, афтæмæй ай дæр æмзонд у 
уыцы хиваст редактор Бердзены-фыртимæ,ноджы, дам, цыма йемæ 
дæр хæты. Кларæ ма иучысыл абадти, стæй, прокурор дзурынвæнд 
нал кæны, уый куы бамбæрста, уæд сыстад æмæ рацыд. 
Изæрæй Муратимæ Терчы былты рацу-бацу кæнгæйæ, Кларæ 
дзырдта: 
— Мæ бон бамбарын кæмæн нæу, ахæм æбуалгъ хъуыддæгтæ 
цыдис æмæ цæуы нæ бæстæйы. Нæ бинонты уавæр дын зындгонд у. 
Æздæр æмæ мæ кæстæртæ дæр сахуыр кодтам. Кæй зæгъын 
æй хъæуы, нæ фыды нын афтæ карз чи бафхæрдта, уыцы советон 
хицауады руаджы. Уый нæ, фæлæ ма Сталины руаджы дæр. 
500 

Фæндзай æвдæм азы, мæ курдиатмæ гæсгæ мæм мæ фыды «хъуыд- 
даг» куы равдыстой æмæ куы бакастæн, йæ ныффыссæг йæхи кæм 
нæ раргом кодта, уыцы гæххæтты гæппæл, ноджы, иннæахæм, 
«тæрхонгæнджыты» уынаффæ, уæд та мæ маст сног и, мæ хъуырмæ 
схæццæ, мæ кæуын нал баурæдтон. Юрист дæн. Æмæ хъуамæ 
æмбарин, афтæ цæмæн æрцыдис, уый. Æз та ницы ’мбарын, 
æрмæст уæд цы митæ цыдис, уыдонæн нæ, фæлæ абоны митæн 
дæр.— Æмæ Кларæ сæрæй бынмæ ракодта, колхоз «Терчы» 
сæрдар Уырысханы хъуыддаджы фæдыл прокуроримæ се’хсæн цы 
быцæу ныхас рауадис, уый.— Æнæрвæссон, æнæмæт цæстæнгас 
закъонтæм — уый у, мæнмæ гæсгæ, нæ цардарæзты иумæйаг низ- 
тæн сæ сæйрагдæр. Æртын æвдæм азæй райдай æмæ абонмæ дæр— 
Кларæ ныхъхъус и, йæ сæр дæлæмæ æруагъта. 
— Раст мæ бамбар. Кларæ. Æртын æвдæм азыл куы дзурæм, 
уæд уый у, махмæ хатгай куыд фæхъуыды кæнынц, уымæй бирæ 
вазыГджындæр. Ацы ран нæ фыдызнæгтæ ахъаззаг нæ сархайдтой 
зæгъгæ, уый мæ нæ уырны. Уыимæ мидбæстон æмæ æддагбæстон 
знæгтæ дæр. Афтæ дзургæйæ, æз къаддæр кæнынмæ нæ хъавын, 
парти æмæ хицауады сæргъы чи лæууыдис, уыдоны аххостæ, 
фыццаджыдæр Сталины аххостæ. Мæн фидарæй уырны: нæ рево- 
люцийæн кæддæриддæр уыдис æмæ абон дæр ма ис бирæ фыдыз- 
нæгтæ. Сæ бон цы у, уымæй архайдтой, архайынц æмæ архайдзысты 
нæ революцийы æмæ социализмы ныхмæ. Уыдон сты кълассон 
знæгтæ. Фæлæ ма ис æндæр хуызы знæгтæ дæр. Знон дæр æмæ абон 
дæр æнæзакъон митæ чи кодта æмæ кæны, уыдон. Мæнæ ды йæ 
хъуыддаг кæмæн æвзæрстай, уыцы колхозы сæрдары хуызæт- 
тæ. Уыцы знæгты категоримæ æз хæссын алыхуызон Бексолтанты, 
Пугачты, Тузарты, Дзантемырты, Тасоты æмæсыл йæ арм чи дары, 
ам дæр æмæ Мæскуыйы дæр, уыцы чысыл æмæ стыр разамон- 
джыты. Адон æдæссагдæр не сты нæ социалистон цардарæзтæн.— 
Мурат йæ ныхас аскъуыдта æмæ Кларæмæ бакасти ахæм хуызы, 
цыма зæгъынмæ хъавыди: «Уый дын мæ хатдзæгтæ, мæ хъуыдытæ. 
Ныр та хъусын дæумæ». 
Цы митæ ’рцыд æмæ цæуы, уыдон æвзаргæйæ, Кларæ тынг- 
дæр хъуыды кодта барады фарстайыл. Революци дæр æмæ социа- 
лизм дæр хъуамæ арæзт цæуой закъонæй. Карз, фæлæ раст чи у, 
ахæм закъонæй, æмæ ацы ран, Кларæмæ гæсгæ, æгæр бирæ уы- 
ди къух бакæнæнтæ Сталины архайдмæ, йæ митæм. 
Кларæ æмбæрста: йæ фыды хъысмæт афтæ куы нæ рауадаид, 
уæд скъолайы йæ ахуыр нæ ныууагътаид, районы типографимæ 
мæрзæгæй нæ бацыдаид æмæ нæ бахаудаид ахæм бæллæхты дæр. 
— Æз афтæ нæ зæгъын æмæ социалистон цардарæзтæн махмæ 
знæгтæ нæ уыд æмæ нæй. Фæлæ нæ революцийы закъонтæм гæс- 
гæ нæ паддзахад хъуамæ уыдаид тæккæ гуманистондæр, тæккæ 
растдæр. Гъе, æмæ уым ис Сталин æмæ йе’мгуыстгæнджытæн, 
Ахилессы зæвæт кæй хонынц, уый. Уырыссагау куыд фæзæгъынц: 
куыдз тæккæ уыцы ран ныгæд ис. Мæ фыд цæй тыххæй ахст æр- 
цыди? Ницæйы Йæ фыдраконддзинад ын чи равзæрста? Ничи! 
501 

Кæцы тæрхоны лæг, кæддæр сæ куыд хуыдтой, уымæ гæсгæ кæцы 
присяжнитæлæмбынæг æркастысты мæ фыды «хъуыддагмæ»? Кæ 
цы адвокат рахæцыди йæ фарс? Георгийы хабар ды мæнæй хыздæр 
зоныс. Уымæн та чи равзæрста йæ «контрреволюцион» архайд? 
— Йе’взарæг дæр, йæ прокурор дæр, йæ тæрхонгæнæг дæр уы- 
дис иунæг адæймаг — Бексолтан. Ноджы ма бæллæх уый мйдæг 
ис, æмæ Бексолтантæ æмæ уый хуызæттæ нымайынц афтæ, цыма 
æппæт адæмы пайдайæн куыстой æмæ кусынц... 
— Алыхуызон дам-думтæ ’мæ фыдмитæй ма фæтæрс? 
— Ацы рухс дунейы никæмæй тæрсын. Стæй уæд хъуыддаг 
мæныл дæр нæу. Нæ цардарæзтæн йæ бындур, мæнмæ гæсгæ, 
æрæвæрдтой сыгъдæгзæрдæ æмæ сыгъдæгцæсгом адæймæгтæ. 
Нæ цард равзæрд уыдоны сырх туг æмæ цæхджын хидæй. Гъе 
уымæ гæсгæ æз мæхйцæн хæсыл нымайын кæддæриддæр сыгъдæг- 
цæсгом æмæ рæстуд адæймæгты фарс хæцын. 
— Бексолтан, Тузар, Пугач... Æртын æвдæм азы дæр ахæм 
дыдзæсгæмтты аххосæй æрцыд уыйбæрц бæллæхтæ. 
— Тынг раст дзурыс... Дæ прокуроримæ кæй не сразы дæ, 
уымæй дæр хорз бакодтай. Нæ фæлæ æз баздæхдзынæн æмæ та 
газеты хурмæ рахæсдзынæн уыцы сæрдары митæ дæр. Кæд тох, 
уæд тох! 
— О мæ Хуыцау! — хъæрæй сдзырдта Кларæ. — Ау, æдзухдæр 
афтæ уыдзæни? Хатгай мæм цæрын нал фæцæуы. 
— Хзтгай... Мæнмæ та æппынæдзухдæр. Знон дæр æмæ абон 
дæр. Бафæлладтæн цæстфæлдахæн митæй, фæлитой митæй, ды- 
дзæсгом митæй... Бафæлладтæн... Мæ бон нал у. Стыр æмæ чысыл 
цъаммар адæймæгтæм кæсынæй...— Муратæн улæфт нал фаг код- 
та.—Æнæхайырфæуинаджы зæрдæ,— йæ дзыппæй чысылгомау 
таблеткæ фелвæста, йе’взаджы бын æй авæрдта. Кларæ йын тарст- 
хуызæй йе’нкъард цæстытæм ныккасти: 
— Зæрдæ? Тынг риссы? Кæм æрбадай? 
— Тыхсгæ ма кæн. Ме’рдхорд нитроглицерин та мæ фервæзын 
кодта,— йæ мидбылты афтæ бахудти, цыма кæй æрлæмæгъ, уый 
тыххæй Кларæйæ хатыр куырдта. 
33 
Сæрд уыди йæ тæккæ тынгыл. Колхоз 
«Ирыстон»-ы мæнæу карст фæцæйфæуд 
кодтой,фæлæ хосгæрдæнтæ нывыл нæ цыдысты. Хохы сын цы уы- 
гæрдæнтæ уыдис, уым хъуыди цæвæгæй кæрдын, адæм та нæ 
фаг кодта. Æмæ уæд колхозы правлени, Аслæнбеджы фæндонмæ 
гæсгæ, бауынаффæ кодта, цæмæй хосгæрдджытæ цы хос æр- 
кæрдой, уымæн йе ’ртыццаг хай уа сæхи. Уый адæмы зæрдæмæ 
фæцыди æмæ кусынмæ рацыдысты, бирæ азты цæвæг йæ 
къухтæм чи нæуал райста, ахæм зæронд лæгтæ, стæй уæд хос 
æппындæр чи никуыма ныккарста, ахæм фæсивæд дæр. Хос- 
гæрдджытæ баисты сæдæйы бæрц, уыгæрдæнты сын хæйттæ 
502 

радтой Цъитисæр Урс хохы дæлвæзты æмæ къуылдымты. Æмæ 
цæвджытæ ’хситт кæнын райдыдтой. Хосдзаутæн колхоз радих 
кодта иу тоннæйы ’рдæг дзидза, дыууæ тонны картоф, иу 
уый бæрц та дзул. Колхозы уынаффæтæ партийы райкомы 
фыццаг секретарь Тузары зæрдæмæ нæ фæцыдысты æмæ Ас- 
лæнбегæн карзæй загъта: 
— Къупецаджы митæ... Æхсæнадон исбон хæлæттаг кæнут. 
Хос, дзул, дзидза, картоф... 
— Фыццаджыдæр, колхоз йæ фосы бафсаддзæни хосæй,— 
дзуапп радта Аслæнбег.— Дыккагæй та, хосдзаутæм чи 
’рхауа, уый дæр пайдайаг у. Адæмы хæдзæртты цас фылдæр 
уа холлæгтæ, уый бæрц сæм фылдæр уыдзæни æхсыр, дзидза. 
Æмæ уый дæр мах у, нæхи адæмы. 
— Ды мын лекцитæ ма кæс, æз дын мæхæдæг цыфæнды 
лекци дæр бакæсдзынæн. Ды æрлæууыдтæ колхоз æмæ паддза- 
хадæн знаггад кæныны къахыл.— Бексолтанау, Тузар дæр 
æнæууæнк зæрдæ дардта Тæтæрийы фырттæм. Тузар афтæ нымадта 
зæгъгæ, фыццаг фыццаг у, æмæ йын йæ ныхас районы ал- 
чидæр хъуамæ закъоныл нымайа йæхицæн. — Куыд дын загътон, 
афтæ кæн, — Тузар нæ уарзта гуымиры ныхас æмæ хъæрæй 
дзурын. — Райкомы уынаффæйыл ды хъуамæ «дыууæ» ма- 
куы зæгъай. Æви ды ахæм уагæвæрды ныхмæ дæ? — Ту- 
зар йæ цъындгомау цæстытæ колхозы сæрдармæ ныцца- 
рæзта, цыма уымæн йæ зæрдæйы цы ис, уый базонын- 
мæ хъавыди. Колхозы сæрдар Тузары фæстаг ныхæстæн дзуапп 
радта: 
— Æз, куыд фæзæгъынц, партийы хаххæй иуварс фæцудын- 
мæ нæ хъавын. Фæлæ адæм дæр хъуыдыйаг сты. Нæхи советон адæм 
— Æмæ сæ ныхмæ та чи у? 
— Куыд æмбарын, афтæмæй ничи. Хос бирæ ныккæрдын пай- 
дайаг у колхозæн дæр æмæ адæмæн дæр. 
— Мæ зæрдæ дыл дарын, кæй мæ бамбæрстай, уый тыххæй. 
Ныр та ауынаффæ кæнæм, сæйрагдæр дæм цæй фæдыл фæ- 
сидтæн, ууыл. Æз зонын; дæ районы уарзыс, уый. Уæдæ дын 
йæ кад дæр зынаргъ у. Раст дæ ’мбарын æви нæ? 
— Иттæг раст,— дзуапп радта Аслæнбег. Бамбæрста, ны- 
хасы сæр цы уыдзæн, уый, йæхи та афтæ дардта, цыма йæ фæ- 
сонæрхæджы дæр ницы уыди. 
— Кæд афтæ у, уæд дæ районы кад бахъахъхъæн. 
— Цы хъуыддаджы? Чи йæм ныхилы? Йæхи чи нæмын кæны? 
Райкомы секретарь йæ мидбылты бахудти. 
— Гъе, æз дæр дын уый тыххæй аргъ кæнын. Арæхсыс дæ 
хъуыдытæ æмбæхсынмæ. Æмæ уал уæдæ æрбаппар дæс мин 
путы мæнæу... 
Аслæнбег сагъæсыл фæци. Æгæр-мæгуыр дæс мин путы! 
Æмæ сæм уæд мыггаджы фаг дæр куынæуал баззайдзæни. 
Науæд колхозонтæ та? Æмæ дзуапп радта: 
— Мах паддзахадæн йæ хæс куы бафыстам. Уый зонынц 
503 

колхозонтæ сæхæдæг дæр. Стæй сын мæнæуæй иучысылтæ зæр- 
дæ бавæрдтон. 
— Ды кæддæриддæр æгæр тагъд фæкæныс,— Тузары тым- 
былгомау цæсгом фæтар. 
— Раст нæу колхозонтæн сæ хоры фæстаг нæмгуытæ пад- 
дзахадмæ дæттын... Чидæртæ афæдз-афæдзы дæргъы гаккуы- 
рисæй хъазыдысты, иннæтæ та батраччыты хафт кодтой æмæ ныр 
уыдон хъуамæ æдылыйы бынаты баззайой. 
Æппæт уыдæттæ Тузар дæр æнæмбаргæ кæм уыдаид, фæлæ 
уый дзуапп лæвæрдта æнæхъæн районы тыххæй æмæ сæ 
пъланæн цыфæндыйæ дæр æнæсæххæстгæнгæ нæ уыд. 
— Раст дзурыс. Фæуæд афтæ дæр, хатыр дын кæнын æмæ 
дæс мины бæсты фондз æри. Уæд кæрæдзийæ æнæхæс суы- 
дзыстæм. 
— Фондз нæ рауайдзæни. Хуыцау уæ фарс лæууæг фæуæд, 
гæнæн нал ис æмæ ма мин путы ратдзыстæм. Уый тыххæй дæр 
ма колхозонтимæ ауынаффæ кæнын бахъæудзæни. 
Тузар ныддис кодта: 
— Иунæг мин! Уæд райкомы бюромæ!.. 
— Куыд уæ фæнды, афтæ. Фæлæ ма махмæ дæр цыдæр бар- 
тæ хауы. Æппынфæстаг, цагъайрæгтæ, мыййаг, куы нæ стæм,— 
загъта Аслæнбег æмæ рацыди секретары кабинетæй. 
Æртæ боны фæстæ та йын радтой æфхæрд, райкомы амынд- 
дзинæдтæ кæй не’ххæст кæны, уый тыххæй. 
* * * 
Асфалтæй конд уæрæх фæндагыл ма иу-дæс километры суайын 
хъуыдаид Тæгæрдонмæ, афтæ дæм разындаиккой агуыридурæй 
амад, чъырæй урс-урсид цагъд, фондзуæладзыгон хæдзары бæр- 
зæндæн силосы мæсгуытæ.Ноджыдæр ма фондз километры бæрц 
куы суадаис, уæд та дæм сзындаиккой дæргъæй-дæргъмæ бæсты- 
хæйттæ. Сæ иутæ уыдысты дуцгæ хъуццытæн, иннæтæ та — ды- 
гæрдгуытæн, уæнгуытæн, рæуæдтæн. Ноджы холлæгтæ цæттæгæ- 
нæн цех, стæй фермæйы кусджытæн цæрæн бынæттæ. Гъе æрмæст 
сæ размæ куы схæццæ уыдаис, уæд æнцонæй бамбæрстаис, æппæт 
уыцы бæстыхæйтты нæдæр хъомвос, нæдæр адæм кæй нæ ис 
æмæ кæй нæ вæййы, уый. 
Ардыгæй иу-цыппар-фондз километры цæхгæрмæ куы бацыда- 
ис, уæд уым та колхозы хуымгæнды зæххытæ æмæ уыгæрдæнты 
’хсæн, Тæгæрдоны иу къабазы хæдбыл уыдис «Ирыстон»-ы æхсыры 
зæронд фермæ. Уым дардтой авдсæдæ дуцгæ хъуджы, иу уый 
бæрц та родтæ, уæнгуытæ ’мæ дыгæрдгуытæ. Ацы фермæйы 
бæстыхæйттæ арæзт æрцыдысты аст азы размæ самандурæй, сæ 
сæртæ — шиферæй æмбæрзт. Фæлæ райкомы раздæры секретарь 
Бексолтан куыд нымадта, афтæмæй уыдон рæстæджы домæн- 
ты аккаг нал уыдысты, сæйрагдæр та уыдис уый, æмæ Бексолта- 
ны фæндыд стыр фæндаджы был, дардмæ дæр чи зындаид æмæ 
504 

адæм диссагау кæмæ кастаиккой, уæлдайдæр та паддзахфæндагыл 
чи цыдаид, уыцы разамонæг кусдж^гæ сæ цæст кæуыл æрæвæрд- 
таиккой, ахæм фермæ ныцааразын. Æмæ куыд фæзæгъынц, 
ссæдзы нымад колхоз «Ирыстон»-ыл сæмбæлд. Æмæ, мыййаг, 
Бексолтан уыцы колхоз æмæ уымæн йæ сæрдар Берзенты Аслæн- 
бегмæ уæлдай хъармзæрдæ кæй дардта, уый тыххæй нæ — ног 
фермæ адæмы цæстыты раз цæмæй уыдаид, уый тыххæй районы 
бæллиццагдæр бынат нæ разынди. 
Ног комплекс саразыны тыххæй Бексолтан фыццаг хатт 
Аслæнбегимæ куы ныхас кодта, уæд ын колхозы сæрдар æрго- 
мæй загъта: 
— Нæ къæхтæ басийдзысты. Нæ сынтæг нæ амоны. Цы фермæ 
нæм ис, уый уал куы банывыл кæниккам, уæд пайдадæр уаид. 
хуыздæр кæнинаг у нæ фосы мыггаг, фылдæр хъæуы алыхуызон 
холлæгтæ. Уæд нæм фаг уыдзæнис æхсыр дæр æмæ дзидза дæр. 
Бексолтан хъуыста сæрдармæ æмæ йæм мæсты кодта, йæ 
зондамындмæ кæй нæ хъусы, уый тыххæй. Бæргæ йыл ныхъхъæр 
кæнид, фæлæ цы хъуыддаг снысан кодта, уымæн æнæ ацы хиваст 
сæрдарæй бакæнæн нæ уыдис, æмæ йæ маст ныуурæдта. 
— Сомбоныл хъуыды кæнын хъæуы. Перспективæ хынцинаг у. 
Колхозон хæдзарад райрæзын кæнынæн фидар материалон бындур 
сæвæрын хъæуы. Абон ма уал паддзахад махæн дзагармæй æххуыс 
кæны. Ныббары нын нæ бирæ хæстæ дæр. Фæлæ ды зоныс, рай- 
сом цы уыдзæн, уый? Æз æй нæ зонын. Мыййаг, ног генсек ны- 
майынтæ куы байдайа æфтиæгтæ æмæ хæрдзтæ, уæд та? 
Аслæнбег хинымæры дис кодта райкомы секретары æдзæсгом 
ныхæстыл. 
— Мæнмæ гæсгæ, нырма раджы у ахæм арæзтадæн. Зынаргъ 
сыстдзæни паддзахадæн дæр æмæ колхозæн дæр. Æз æй пайдай- 
агыл нæ нымайын. 
— Дæ хъуыдытæ къуда сты. Дæ зæрдыл бадар: сомбон мæ 
мысдзыстут, фæсмонгæнгæйæ. Æз нæхи колхоз «Ирыстон»-ы гуы- 
лы бын æндзарын. Дæ колхозы хъуамæ арæзт æрцæуа, дыууæ 
мин хъуджы кæм уыдзæн, ахæм æхсыры фабрикæ. Гигант! 
Ног комплекс саразыны фарстайыл æртæрхон кодта райкомы 
бюро. Уым иууылдæр *сразы сты фыццаг секретаримæ. Аслæнбе- 
джы ныхас æмæ колхозы фæндон мисхалы бæрц дæр нал адавтой. 
Бексолтан сæ уынаффæ фехъусын кодта обкомæн. Уым æй хорзыл 
банымадтой æмæ аразын райдыдтой. Куыстой уæнгмардæй, æмæ 
арæзтад цалдæр азы нытътъанг ис. Фæлæ йыл чи архайдта, уыдон. 
Дзантемыр хицау кæмæн уыд, уыцы трестмæ хаудысты. Уымæ 
гæсгæ хъаст кæнынмæ йæ ныфс ничи хаста. Æппынфæстаг бæсты- 
хæйттæ сцæттæ сты, æрмæст ма хъуыд алыг кæнын иу фарста. Уы- 
цы галуанты кæй хъуамæ бакодтаиккой? Фос нæ уыди. Стæй уæд 
дыууæ мин хæрзмыггаг хъуджы кæм æмæ куыдæй хъуамæ смадзал 
кодтаиккой, уый дæр ничи зыдта. Ноджы сæм цы фермæ уыдис, 
уый фаг дæр тыххæйты амал кодтой холлæгтæ. Колхозы сæрдар 
бирæ фæрахъуыды-бахъуыдыйы фæстæ скарста: ног арæзт скъæт- 
505 

ты бакæнын хъæуы зæронд фермæйы хъомвос. Фæлæ сæм иуахæмы 
Бексолтаны фæстæ фыццаг секретарь чи сси, уыимæ, Тузаримæ, 
ныхас куы рауад, уæд ын уый цæхгæрæй загъта: 
— Афтæ гæнæн нæй. Уый уаид, æрыгон чындзы дарæстæ 
фондзыссæдзаздзыд усыл куы скæнай, уый хуызæн. Афтæ нæй гæ- 
нæн!— ноджыдæр ма иу хатт цæхдæр алыг кодта Тузар. 
Тæтæри йæ куыстæй сыздæхти иннæ бонтæй раздæр. Цыфæнды- 
йæ дæр дыууадæс æмæ æртиссæдзаздзыдæй æфсæйнæгтæ хойын 
æнцон нæу. Æмæ æрмæст ууыл куы хицæн кæнид хъуыддаг, 
уæд бæргæ, фæлæ царды алыхуызон бæллæхтæ, алыхуызон 
æнæуаг митæ ’мæ мæстытæ бирæ ис. 
Йæ кусæндарæс раивта, йæ къухтæ, йæ цæсгом ныхсадта 
æмæ цæхæрадонмæ рацыд: йæ зæрды уыд истытæ ацархайын. 
фæлæ иннæ изæртæй хъауджыдæр йе уæнгтæ ницæмæ ’ртасыды- 
сты æмæ фæстæмæ раздæхт. Уынгмæ рацыд æмæ хæдзары рæ- 
бын даргъ бандоныл æрбадт. Уынджы ничи зынди. Адæм, æвæц- 
цæгæн, уыдысты сæ изæры зилæнтыл. Сæ бакомкоммæ Ауыз- 
бийы бын хæдзары Госæма дæр никуыцæй зынд. Уæвгæ уый 
йæ къуымтæй уынгмæ арæх нал ракæсы. Цæры иунæгæй. Валодя 
йын Украинæйы службæ кæны танкджын æфсæддон хайы. Афæдз 
æм дыууæ-æртæ хатты уæддæр фæзыны æмæ йын ныллæгъстæ 
кæны, цом мемæ, зæгъгæ, фæлæ уый ком никуы радта. Æмæ 
æнæбон зæронд ус бынтондæр баззади Тæтæрийы бинонты æвджид. 
Алы бон дæр æй абæрæг кæны Фатъимæт, йемæ фæбады, фæны- 
хæстæ кæнынц: иннахæм — сæ чындз, Аслæнбеджы бинойнаг. Го- 
сæма уымæй уæлдай бузныгдæр у... 
Сæ уынджы Тæтæрийы æмгæрттæй ничиуал баззади, се’нусон 
бæстæмæ ацыдысты. Цæуынц йæ фæлтæр цардæй иугай-дыгай. 
Дур дæр ма куы ихсийы. Тæтæри нæ тæрсы, нæдæр кæй базæронд 
уымæй, нæдæр мæлæтæй. 
Æрцæуинаг чи уа, уымæн раджы уа, æрæджы уæддæр æнæрцæу- 
гæ нæй. Æрмæст хинымæры Хуыцаумæ кувы, лæгъстæ йын кæны, 
Фатъимæты фæстæ цæмæй ма баззайа, уый тыххæй. Хуыцау 
ахæм æнамонд бæллæхæй бахизæд, æмæ йæхимæ зилынхъом куы 
нæ уал уа, уæдмæ куыд фæцæра. Æнæ уый та, Хуыцауæй бузныгг 
адæмæн лæггад дæр фæкодта йæ дзæбуджы ’ххуысæй. Уæдæ 
знаггады ми дæр никуы никæмæн ракодта. Йæ кæстæртæ дæр 
адæймагæн аргъ кæнын зонынц, цардмæ уæлæнгай цæстæй нæ 
кæсынц, схъæлсæр не сты, ратонагæнаг — иннахæм. Æрмæст 
цы у, уый у: йæхийау, æгæр æргомдзырд сты. Чи зоны, уый фыдæй 
хистæр фырты цард нæ фæрæстмæ. Тæтæри фыццаг райдианæй 
дæр æнкъардта: йæ фырт æмæ йæ чындз фæйнæ диныл хæст сты. 
Туг, туг... Дзантемыр æмæ йæ бинойнаг цы хуызæн сты, ахæм у сæ 
чызг дæр. Тæтæрийæн йæ цот Симоны чызг Кларæйæ æппæлыны 
йеддæмæ не сты. Æмæ хæрзуынд адæймаг у. Федта йæ, хæсты 
506 

\ 
чи байсæфт, уыдонæн сæ хъæуы иумæйаг цырт куы гом кодтой, 
уæдХтæй та — Ауызбийы зианы. Æрмæст, чи зоны, цард кæцыр- 
дæм аздæхдзæн, уый... Хуыздæр цы у, уый Хуыцау скæрдæд. Ас- 
лæнбег дæр хъаст фæкæны йæ хъысмæтæй. Сæрдары куыстæй. 
Фæлтау, дам, хъомгæсæй дæр бацæуин, изæрыгон, дам-иу, афоныл 
нæ хæдзармæ уæддæр æрбаздæхин æмæ-иу æхсæв æнæмæтæй фæ- 
фынæй кæнин. Тузарæй дæр, дам, фервæзин. Уæд уыдон цы митæ 
сты? Иу хъуамæ иннæйы бæхтард кæна? Æмæ, зæххардыстæн, 
уæрдоны ифтыгъд кæнæ саргъы бæхы дæр ма иу хъæуæй ин- 
нæмæ, йæ бынат кæм ис, уырдæм куы рауадзай, уæд æй æнцонтæй 
ссардзæн. Ау, уæд адæмимæ æнæбози, æнæ йехсæй кусæн нæй? 
Уæвгæ æвзæр бæхтæрæг афтæмæйты фæархайы. Æмæ, æвæццæ- 
гæн, бирæтæ фæйнæрдæм дæр уымæн лидзынц. Уæддæр ма Ас- 
лæнбеджы архайд æмæ митæ,Хуыцауæй бузныг,адæм сæ зæрдæмæ 
исынц. 
Изæрдалынгтæ æрæнцадысты хъæуы. Тæтæри ма уæддæр уын- 
джы бадт. Уалынмæ йæм йæ чындз, Аслæнбеджы бинойнаг, рацы- 
ди. 
— Бæппу, нана дæ хæдзармæ хоны. Æхсæвæр скæн. 
— Э-э, хæрын сымах хъæуы... Мæнæн та ма зæрондæй... 
Æгæр дæр ма фæхордтон. 
— Нæ, бæппу, нæ, нырма дæ бирæ рæстæджыты бахъæудзæн 
хæрын. 
— Цæй, кæд ды афтæ зæгъыс, уæд ма мын цы гæнæн ис?— 
зæрондæн æхсызгон вæййынц йæ уарзон чындзæн йæ уынд дæр 
æмæ йе сныхас дæр. Тæтæри æмæ Фатъимæтæн уый раивта сæ 
дыууæ чызджы, ноджы ма се ’ннæ чындзы дæр. Уымæй фехъуыстой 
зæрдæбын, хæлар ныхас. 
Тæтæри сыстади æмæ хæдзармæ бараст. 
Иннæ райсом хуыцаубоны та сæм сæ хистæр чызг Фузæ йæ 
мой Георгиймæ куы фæзынд, уæд Тæтæри, аходæны фынджы 
уæлхъус бадгæйæ, сдзырдта: 
— Нырмæ уал мæм хорз зилут, фæстæдæр цы уыдзæн, уый та 
кæсгон молло дæр нæ зæгъдзæни. 
— Бæппу, æмæ цы хъуамæ уа?— афарста Фузæ. 
— Мæхи лæвархорты номхыгъды ныффыссынмæ хъавын. 
— Ура-а-а!— загъта Фузæ, æрæмдзæгъд кодта, афтæмæй. 
— Дæхæдæг дæр баулæфдзынæ, æмæ махæн дæр æнцондæр уы- 
дзæни,— сдзырдта Аслæнбег. 
— Сæрдар, уæ сæрдар,— Тæтæри баздæхти йæ кæстæр фырт- 
мæ.— Мæн уæ хосгæрдджыты бригадмæ нæ райсис? Иу-дыууæ 
мæкъуылы кæд бакусин, зымæджы нæ бахъæудзысты. Дыууæ хъу- 
джы æмæ ’хсæз фысы хæрын хъæудзæни. Сымах дæр мын æххуыс 
кæниккат. 
— Фæлладуадзæн бонты, бæгуыдæр ма,— йæ дзырд баппæрста 
Георги дæр. 
Аслæнбег сын дзуапп нæ радта. Уый хъуыды кодта йæ хистæр 
507 

æфсымæрыл. Обкомимæ нæ фидауы, уæлдайдæр та Бексолтанимæ. 
Залихан та, дам, мой кæнынмæ хъавы. Ноджы, дам, Пугачмæ... 
— Бæппу, Муратыл ахъуыды кæнын хъæуы. Иунæгæй кæдмæ 
цæрдзæн? Йæхæдæг дæм æфсæрмы кæны. Иу хатт æм нæ бартхъи- 
рæн кодтай... 
Зæронд лæг арф ныуулæфыд. 
— Æртхъирæн кæнон, ма кæнон, уæддæр кæрдзын асасти. 
Куыд уæ фæнды, афтæ кæнут. Кæд ныхас Симоны чызгыл цæуы, 
уæд æз разы дæн. Афтæ бамбарын кæн дæ хистæрæн. 
34 
Йæ бынатмæ гæсгæ Мурат хуынд цыди 
обкомы бюройы æмбырдтæм. Æрæрвы- 
стой-иу æм боны фæтк дæр, газет хъуамæ æххуыс кодтаид бю- 
ройы уынаффæтæ æххæст кæнынæн. Фæлæ иуахæмы Мурат боны 
фæтк нал райста: «Æвæццæгæн сæ ферох и»,— загъта хинымæры. 
Рацыди ма ноджыдæр дæс боны, фæлæ та йæм уæддæр ницы æрæр- 
выстой Æмæ уæд Бексолтанмæ телефонæй бадзырдта, бюромæ йæ 
цæуылнæуал хонынц, уый базоныны тыххæй. 
— Обкомы секретариат афтæ бауынаффæ кодта. Кæд-иу, ком- 
коммæ газеты куыстмæ чи хауы, ахæм фарстатыл ныхас цæуа, 
уæд-иу дæм фæсиддзыстæм. 
— Иттæг хорз, æнæуый дæр нæ уарзын æмбырдты бадын. Хъæс- 
дарæг æназым, — æмæ телефоны хæтæл æрæвæ^дта. 
Иу мæйы фæстæ та цавæрдæр хъуыддаджы тыххæй Алыксан- 
дрмæ куы бафтыдис, уæд æй уый бафарста: 
— Цалдæр бюройы дæ нал федтон. Каем вæййыс? 
— Никуы. Мæн бюромæ цæуыны сагъæс нал и. 
— Чи дын загъта? 
— Бексолтан. Секретариат, дам, ахæм уынаффæ рахаста. 
—Секретариат?—бадис кодта Алыксандр.—Нæ хъуыды кæнын. 
Уæвгæ миййаг, кæд æз ам нæ уыдтæн. Базондзынæн æй. 
ÆртæбоныфæстæАлыксандрМуратмæтелефонæйæрдзырдта: 
— Иннæбон уыдзæни бюро. Боны фæтк райсдзынæ. Æрмæст 
дæхиуыл хæцын фæраз... 
Обкомы бюройы сæйрагдæр фарста уыди республикæйы æхсæ- 
надон фосдарыны уавæр. Доклад кодта хъæууон хæдзарады ми- 
нистр. Зæрдæ цæмæй барухс уыдаид, ахæмæй йæ бон зæгъын ницы 
уыд, уымæ гæсгæ йæ бакаст дæр уыд мæтъæлхуыз. 
—Фаронимæ абаргæйæ,—дзырдта министр,—хъомвосы нымæц 
фæкъаддæр æртæ проценты, фыстæ æмæ сæгъты — фараст процен- 
ты, хуытæ сырæзыдысты иу процент, алы хъугæй дæр æхсыр 
дыгъд æрцыд дыууæ мин литры. Цыбырдзырдæй, æхсæнадон фос- 
дарыны пълантæ æххæстгонд не ’рцыдысты. 
Обкомы фыццаг секретарь доклад гæнæгмæ баздæхт: 
— Ды махæн, пълантæ æххæстгонд цæмæн нæ ’рцыдысты, уый 
аххосæгтæ радзур. Цифрæтæ нæхæдæг дæр бакæсдзыстæм. 
508 

Министр æмбæрста: æхсæнадон фосдарыны æгуыдзæг уавæры 
аххосæгтæ зындгонд уыдысты фыццаг секретарæн дæр æмæ бюройы 
иннæ уæнгтæн дæр. Иу æмæ дыууæ хатты нæ дзырдтой, фæлæ 
ма сæ уæддæр ранымадта: 
— Нæ фаг кæны хæрзхъæд холлæгтæ, фермæты бæстыхæйттæ... 
— Скъæттæ та ныр дæр нæ фаг кæны? — бафарста фыццаг 
— Иуæй-иу рæтты. Зæгъæм, Быдыры районы æртæ мин сæры 
хъомвосæн нæ фаг кæны скъæттæ. 
— Уæд Тæгæрдоны районы та? — райхъуысти Мураты хъæлæс. 
— Уым та колхоз «Ирыстон-ы» арæзт æрцыд ног комплекс 
дыууæ мин хъугæн, æртæ милуаны аргъ. Фæлæ уал нырма дыккаг 
аз афтид у. 
— Æмæ чи загъта, ахæм скъæттæ саразут, зæгъгæ? — æзыстæй 
бафарста фыццаг. 
— Обкомыбюройыуынаффæ.Исдзыдæкъухæвæрд, — сабыргай 
дзуапп радта министр. 
— Къухæвæрдæй дæ нæ фæрсын! Чи бахаста ахæм фæндон? 
— Бексолтан æмæ Майрæм гæххæт сæрвыстой дæ номыл. 
Фыццаг йæхинымæры хъуыды кодта, уыцы æнæсæрфаг уавæрæй 
йæхæдæг сыгъдæгæй куыд аирвæза, стæй, гæнæн æмæ амалæй ах- 
хос искæйты æккойы цы мадзалæй бавæра, ууыл. Фæлæ йæ зонд 
ницы ахста æмæ-иу куы иумæ бауырдыг, куы иннæмæ. Ныр та 
обкомы дыккаг секретармæ баздæхти: 
— Семен Васильевич, ды та кæм уыдтæ? 
— Иннæтæ кæм уыдысты, уым. 
Ныхас цыдис дарддæр. Чи дзырдта, уыдонæй алчидæр архайд- 
та йæхи æназымæй равдисыныл, иу дæр афтæ нæ загъта: æз дæр 
аххосджын дæн. 
Мурат-иу искуы иу хатт ракуырдта ныхасы бар бюройы æмбыр- 
ды, уый дæр хорз цы фарста зыдта, ахæмы фæдыл. Ацы сæрд æмæ 
фæззæг та иукъорд колхозы уыдис, федта фермæты уавæр, ног 
техникæ къæвда æмæ хурмæ кæй сæфы, уый, уæдæ ахæм хабæрттæ 
йæ кусæг æмбæлттæй дæр чысыл нæ фехъуыста. Газеты дæр сыл 
иу æмæ дыууæ хатты нæ фыстой. 
Æмæ йæ къух сдардта. Фыццаг секретарь æй бафиппайта æмæ 
ахъуыды кодта, дзырды бар ын дæтта æви нæ, ууыл. Редактор 
æм фыстæг куы ’рбарвыста, уæдæй нырмæ йæм тæссаг адæймаджы 
хуызæн касти. 
— Дæ хорзæхæй, — æрæджиау сдзырдта секретарь. 
— Уæдæй нырмæ ам цы факттæ æрхастой, уыдон дзурæг сты, 
ууыл, æмæ чидæртæ кæнынц æнæсæрфат митæ. Мах ахæм хъуыд- 
дæгтыл газеты бирæ хæттыты фыстам. Фæлæ нæм æрыхъуысæг нæ 
фæци. Мæнмæ гæсгæ, комкоммæ аххосджын чи у, уыимæ, мæнæ ам 
чи бады, уыдонæй дæр адæмы фæллæйттæ донмæ чи калы, уыдон 
сты карз бафхæринаг партион æгъдауæй, чи зоны, уголовон æгъ- 
дауæй дæр. Тæгæрдоны район паддзахадæй хæс дары æстдæс 
милуан сомы. Райкомы секретары та обкомы хайады хицауæй сæ- 
вæрдтой. Мæнæ Крыловы æмбисонды тугдзых кæсагæн куыд стæр- 
509 

хон кодтой, афтæ. Ахæм æнæрхъуыды, æнæсæрфат митзе партийы 
обкомы, фыццаджыдæр та йæ бюройы æгад кæнынц адæмы цæсты.. 
— Адæймаг цы дзуры, ууыл хъуамæ хъуыды кæна, — тызмæг 
хъæлæсы уагæй сдзырдта фыццаг. 
— Мгъи! Герой! — радзырдæуыд иу куымæй. 
— Дзурын æмæ фыссын æнцон у, — райхъуыст æндæр ранæй. 
Мурат æрбадти йæ бынаты. «Æдылы къоппа! Сæрхъæн!—дзырд- 
та йæхицæн. — Нæма бамбæрстай: къуыпсинæн йæ хос æрмæст- 
дæр — ингæн». Ацы фæстаг ныхæстæ йын хъæрæй сирвæзтысты. 
Бексолтан уыди йæ хæдразмæ, йæ сæр разылдта, æрмæст дзургæ 
ницы кодта. 
Дзурынмæ сыстади Алыксандр. 
— Иу æвзæр æгъдау нæм ис, æмæ йæ нæ сафæм. Аххосджын 
йæ аххосыл нæ сæтты. Агурын байдайы, кæй рагъыл æй бавæра, 
ахæмты. Иннæтæн нæ зонын, фæлæ абон цы пъланты кой кæнæм, 
уыдон куы фидар кодтам, уæд æз æруагътон рæдыд æмæ йæ зæгъи- 
наг дæн. Тæгæрдоны районы колхоз «Ирыстон-ы» фер»мæйы 
арæзтад раст нысангонд кæй не ’рцыдис, уый æз дæр зыдтон, 
фæлæ фидарæй нæ загътон: «Нæ хъæуы!» Гуырысхойагыл æй 
банымадтон, æмæ мыл чидæртæ сбустæ кодтой, районы разамон- 
джытæ, дам, сæхæдæг хуыздæр зонынц, зæгъгæ. Уый та уын сæ 
хуыздæр зынд! Ныр аххосджынтæ ныхъхъус сты. 
— Ды дзурыс, æмæ æгъгъæд нæу?— Алыксандры ныхас ас- 
къуыдта Фыццаг. 
— Нæу! Нæу! Хъуамæ алкæмæдæр уа йæ рæдыдыл басæттыны 
фаг хъæбатырдзинад! ^ 
— Иу хъæбатыр æгъгъæд у иу бюройæн. 
— Цы дзуры, ууыл хъуыды кæнын хъæуы æрмæст дæле бад- 
джыты нæ, фæлæ обкомы секретары дæр. 
Æмбырды иуцасдæр хъыпп-сыпп нал райхъуысти. 
Фыццаг йе ’рфгыты æлхынцъ нал райхæлдта, Алыксандр æм 
фæстæмæ куы сдзырдта, уæдæй нырмæ. Афтæ йæм фæкасти, цыма 
цыдæр стыр бæллæх æрцыди, цыма хæбрæгъ дзаумайау аскъуыди, 
бюройы уæнгты чи баста, уыцы иудзинад. 
Фыццаг секретары риуы ссыгъди цырен арт, æртхутæгхъус 
зынгтыл хус нæзыйы хафæнтæ куы бакалай, уыйау. 
Уыцы æлхынцъæрфыгæй сдзырдта: 
— Алы хъуыддаг дæр бæлвырд адæймæгтæн баргонд вæййы. 
Уæлдайдæр та фермæты арæзтад. Æмæ уыдон хъуамæ дзуапп 
раттой, цы бакодтой, уый тыххæй. Ахæм ахсджиаг партион æмæ 
паддзахадон фарстайы фæдыл та талф-тулф, æнæууылд ныхæстæ 
кæнын нæдæр зонды нысан у, нæдæр кады хос. Уацхъуыдтæ фыс- 
сын кæнæ лекцитæ кæсын æнцондæр у иу роды бамадзал кæны- 
нæй... 
Уыцы ныхæстæ уыдысты комкоммæ Алыксандр æмæ Мураты 
ныхмæ. 
Газеты редактор мæсты хъуыр-хъуыр бакодта. Бексолтан йæ 
хæдразмæ бадт æмæ та йæм иу дзагъул фæласта. Мураты зæрдыл 
510 

æр’балæууыди, иу-æртæ мæйы размæ йæ фæстаг хатт кæдæм æр- 
бахуыдтой, уыцы бюройы æмбырд. Ныхас цыди автотранспортон 
къантортæй иуы куыстыл. Дзæвгар фæдзырдтой, æрхастой алы- 
хуызон факттæ: шофыртæй бирæтæ æд машинæтæ мæйгæйттæ 
ацæуынц дард рæттæм æхца кусынмæ. Ам, республикæйы та тран- 
спорт нæ фаг кæны. 
«Цæмæн æрвитут машинæтæ æндæр рæттæм?»— бафарста 
Алыксандр. 
«Нæ пълантæ æххæст кæныны тыххæй»,— дзуапп радта къан- 
торы хицау. 
«Æмæ сын ам куыст нæй?» 
«Ис, фæлæ...» 
«Фæлæ цы?» 
«Уым фылдæр бакусынц». 
«Кæмæн?»— йæ ныхас баппæрста Мурат дæр. Уый хъустыл 
иу æмæ дыууæ хатты не ’рцыди, зæгъгæ, дам, дард рæттæм чи 
ацæуы, уыдон сæ хицауы дзыппы дзæвгар æхца аскъæрынц. Хонгæ 
дæр æй афтæ кодтой — æхцайы голлаг. 
Фыццаг секретарь ницы дзырдта, æмæ уыцы уавæр сагъæсы 
æфтыдта бюройы иннæ уæнгты дæр. Уыдон ын не ’мбæрстой йæ 
зæрдæйы уаг. Уымæ та къуыри раздæр транспорты къанторы 
хицауы тыххæй йæ хæдзармæ бацыд Дзантемыр, ома, æфхæрын 
æй ма бауадз, зæгъгæ. Партийы ЦК-ы секретартæй, дам, иуимæ 
лымæн у. «Хорз»,— дзуапп ын радта Амырхан æмæ ныр йæхи 
афтæ дардта, цыма, кæуыл дзырдтой, уыцы фарста йæ ныхасы аргъ 
дæр нæ уыд. 
Æртæ сахаты бæрц фæхты дон хойæгау фæкодтой, фæлæ ницы 
уынаффæ рахастой. Давæг йæ бынаты баззад, æ.мæ уæд Мурат 
фырмæстæй, хинымæры дзурæгау загъта: «Бюро схынджЫЛаВГГЗГ 
кодтой...» Йæ ныхас ын фехъуыстой. Бексолтан йæ мидбынаты 
базмæлыди,фæстæмæ дæр æм ракасти... Мурат нырма абон бам- 
бæрста, бюромæ йæ цæмæн нал хуыдтой, уый. Æмæ хинымæры 
загъта: «Дзырдхæссæг!» Ацы хатт æй Бексолтан, æвæццæгæн, нæ 
фехъуыста. 
... Цалынмæ Мурат уыдæттæ мысыд, уæдмæ æхсæнадон фосда- 
рыныл фарста ахицæн и. Редакторы хъустæ ма ацахстой фыццаг 
секретары кæронбæттæн ныхас: 
— Хъæууон хæдзарады министрад хъуамæ цæхгæр мадзæлттæ 
сараза уавæр фæхуыздæр кæныны тыххæй. Афæдзы ’рдæджы фæ- 
стæ та фарстамæ ногæй æркæсдзыстæм... 
«Афæдзы ’рдæджы фæстæ дæр та раст афтæ уыдзæни»,—загъ- 
та ма Мурат йæхинымæр. 
Бюройы фыццаг секретарь æмæ газеты редакторы æхсæн цы 
быцæу рауад, уымæй Бексолтан скодта хъæугæ хатдзæгтæ: фадат 
ын фæци ноджыдæр ма иу хатт Мураты ныхмæ стох кæнынæн 
æмæ фæсидти Сафармæ. 
511 

— Куыд цæуынц уæ хъуыддæгтæ, мæ рагон æрдхорд?— баф’ар- 
ста йæ фæлмæн хъæлæсæи. 
— Нахыли кæнæм. 
— Редакцийы куысты хъæндзинæдтæ бирæ ис, æнхъæлдæн,— 
фæрсæгау дзырдта Бексолтан. 
— Хæрх æмæ бырон. Цы хицау нын ис, уый дæхæдæг хуыздæр 
зоныс,— дзуапп лæвæрдта Сафар. 
— Æз ыл куы нæ хæцин, уæд æй афонмæ Фыццаг куыйты хæ- 
ринаг бакодтаид. Мæстæй йæм хæлы. Цалдæр хатты мын загъта, 
йæ куыстæй, дам, æй сисын хъæуы. 
— Афон дæр у. Редакцийы кусджытæ дзы се сæфт уынынц. 
— Акса-ма. Мæнæ дæу партбюройы секретарæй куы ’взарын 
кодтам, уæд цы цæсгом равдыста. Нæ фæлæ ма дæ хъуыдытæ 
бæстон ныффысс. Куыстмæ дæуæй дæсныдæр чи у? Иннæмæй, 
принципиалон дæ, æргомдзырд. Стыр æххуыс бакæнис обкомæн. 
Дыууæ-æртæйæ дзы уæ къухтæ куы бавæриккат, уæд та ноджы 
хуыздæр.— Бексолтан ахъуыды кодта æмæ ма йæ ныхасыл баф- 
тыдта:— Уый дын комкоммæ фыццаджы хæслæвæрд у. Ноджы 
йæ удылхæцæг Алыксандры уавæр дæр иууыл рæвдзытæй нал 
у. Æрмæст уый тыххæй хъыпп дæр нæ. Разы? 
— Разы, — æнæуæлдай ракæ-бакæйæ дзуапп радта редакции ку_ 
сæг. 
Сафар йæхинымæры бацид кодта: ныр ын фæуыдзæни йæ зæр- 
дæйы тыппыртæ суадзыны фадат. «Йæ ныхтæ мæ ныссагъта. 
Фезмæлын мæ нæ уадзы, æндæр афонмæ æппынницы, фæлæ редак- 
торы хæдивæг уæддæр суыдаин. Фаг ахуырад, дам, дæм нæй. Пар- 
тион бюройы секретары бынатæй дæр мæ уый тыххæй фæхауæггаг 
кодта. Зыдта, æдзæстуарзон, куыдзы тугæй æхсад, æз ын йæ рох- 
тыл кæй æрхæцыдаин, уый... Æрбауырдыг мæкг вæййы, арахъхъ 
нуазын, дам, ныууадз, æмæ дам, шахмæттæй къаддæр хъаз. Уæд 
уый æдылы нæу? Шахмæттæй та нæ редакторы хуызæн къуымых 
адæймаджы йеддæмæ чи нæ хъазы? Æвзаг дæр, дам, хорз нæ зо- 
ныс. Уæдæ ма, зæгъын, мемæ дзурыныл сбыцæу у, науæд ма ирон 
фынджы уæлхъус æрбадæм æмæ гаджидæуттæ уадзын райдайæм. 
Хъуахъдзыхæй баззаис, фаджысы рагъ! Æмæ цæй лæг у, æниу? 
Æз æй хуызæнæн ирон куывды бадгæ дæр никуы уыдтон. Авторти- 
мæ, дам, ницы архайыс. Кæд ма сын дыги-дыги кæнон. Уæдæ ма 
нæм уымæй размæ дæр куы уыдис редактор. Багуыбыр-иу кодта 
æмæ-иу æй куыддæриддæр фæндыдис, афтæ бацарæзта æрмæг. 
Ай та, чингуытæ, дам, кæс, ноджы газеттæ, журналтæ, киномæ цу, 
театрмæ цу... Æмæ ма уæд цæргæ та кæд? Хæргæ, нуазгæ, сыл- 
гоймæгтæ... 
Къуырийы фæстæ Сафар обкоммæ æрбахаста, Мураты куысты 
тыххæй кæй ныффыста, уыцы хъуыдытæ цыппæрдæс сыфыл мы- 
хуыргондæй. Гæххæтты бын уыдис дыууæ къухфысты. Бексолтан 
сæ бакасти æмæ дзы ницанæбæрæг ног факттæ ссардта, фæлæ 
уæддæр хинымæры загъта; «Æнхъизæнæн бабæздзысты». 
Хайады сæргълæууæг сфæнд кодта редакцийы куысты тыххæй 
512 

фарста обкомы бюромæ бацæттæ кæнын. Сæ хайадæн кварталы 
куысты пълан куы арæзта, уæд дзы амынд æрцыди уый дæр. 
Мурат ницы æмбæрста Бексолтаны сусæгвæндæн, отпуск рай- 
ста æмæ йæ фæллад уадзынмæ ацыди. Бексолтан къамис сарæзта, 
сæрдар ын скодта Меретханы (уый ныр уыдис хайады мыхыры 
секторы сæргълæууæг). 
Къамис кусын райдыдта. 
Мурат отпусчы фæстæ йæ куыстмæ куы ’рбацыд, уæд, тыргъты 
фыццагдæр кæуыл амбæлд, уый уыди Сафар. Мурат ын салам рад- 
та: 
— Дæ райсом хорз! 
— Здоров!— сдзырдта Сафар схъæлхуызæй. 
Мурат чысыл нæ бадис кодта Сафары дзуаппыл, йæ зæрдæ 
цæмæдæр фехсайдта. Йæ кусæнуатмæ бацыдис, фæсидти йæ хæ- 
дивджытæ æмæ бæрнон секретармæ. 
— Нæ фарста нын цæттæ кæнынц бюромæ,— загъта хæдив- 
джытæй иу.— Сафар, дам, цавæрдæр хъаст ныффыста. Чи йæ 
ныммыхуыр кодта, уыцы машинисткæ мын сусæгæй дзырдта. Са- 
рæзтой, газеты куыст чи æвзары, ахæм къамис, йæ сæргъы Ме- 
ретхан. Не’мбарын, адон цавæр митæ сты, уый. Берияйы рæстæг 
ма-иу архайдтой ахæм методтæй. 
— Берияйы рæстæг... Хъыгаг у, фæлæ уæд йæ быцъынæг чи 
тыдта, уыдонæй ма абон дæр чидæртæ бæрнон бынæттæ ахсынц. 
— Тынг æнувыдæй архайынц. 
— Архайæнт, змæнтæнт. Мах та уадзын хъæуы ныронгæй хуыз- 
дæр газет. Иугай адæймæгты нæ, фæлæ æнæхъæн обкомы, сæйраг- 
дæр та æппæт адæмы зæрдæмæ чи цæуа, ахæм газет. Бюромæ 
куы ’рцæуæм, уæддæр цы хъæуа, уый зæгъдзыстæм. 
35 
Бюройы Мураты доклад ахаста ссæдз 
минуты бæрц. Сæйрагдæр дзырдта куысты 
хъæндзинæдты фæдыл. Йæ ныхас та афтæ балхынцъ кодта; 
— Æппæт уыцы хъæндзинæдтæ нæ куысты нæ уыдаиккой, фыц- 
цаджыдæр æз, стæй мæ хæдивджытæ хуыздæр куы куыстаиккам 
нæ пълантыл, нæ автортæн бæстондæр куы æххуыс кодтаиккам, 
уæд. Ноджы ма иу. Нæ бирæ раст критикон æрмæджытæм сæ 
цæст фаг нæ дарынц партийы обкомы, горкомы æмæ райкомты 
дæр. 
— Уæ бæсты исчи куы кусид, уый уæ фæнды?— редакторы ны- 
хас аскъуыдта фыццаг секретарь. 
— Мах фæнды, цæмæй алчидæр куса йæхи бæсты,— дзуапп ын 
радта Мурат.— Æвзæр коллективтæ нæ вæййы. Мах коллектив 
дæр æвзæр нæу. Ис нæм æнæбон кусджытæ, фæлæ уыдон бирæ не 
сты. Дыууæ-æртæ. Нæ хъарутæ нæ бавгъау кæндзыстæм, нæ 
архайд рæстæджы æмæ партийы домæнты аккаг цæмæй уа, уы- 
мæн. 
33 Куырды фырт 
513 

Фыццаг секретарь хъуыста Муратмæ æмæ йæ хъусты аззелы- 
дысты, кæддæр æм цы фыстæг æрбарвыста, уый ныхæстæ. «Æфхæ- 
рæн ныхæстæ. Æгадгæнæн ныхæстæ, Афтæ мæм никуы ничи бауæн- 
дыди. Ничи йæм кæсы. Æрбафыста мæм, цыма йе’мгар, йе’мсæр. 
дæн. Иннæахæм йæ дзæнгæда бюроты. Æвæццæгæн, æнæчетар 
бинонты ’хсæн схъомыл. Æнæуæздан адæмы ’хсæн. Бексолтанимæ 
дæр хуымæтæджы не сфыдæх сты. Фæлæ йæ ныхас æргом у, хи- 
критикæйæ иппæрд нæу. Чи зоны, æнæхин у. Зондæй та цыма 
бынтон æххæст нæу, ноджы ма фыдзыкъуыр». 
Æмдокладгæнæг Меретханы уавæр сæ иууыл бæллиццæгтæй 
нæ уыдис. Йæ раныхасы критикон фиппаинæгтæй цыдæриддæр 
нысангонд уыдис, уыдонæн сæ ахсджиагдæрты тыххæй Мурат йæ- 
хæдæг загъта. Сылгоймаджы уавæр бамбæрстой фыццаг дæр 
æмæ Бексолтан дæр. Обкомы секретарь сдзырдта: 
— Докладгæнæг кæй загъта, уыцы факттæ ныууадз. Кæд дæм 
ногæй исты ис, уæд дзур. 
Ногæй йæм уыдис Кларæ ’мæ Залиханы кой. Уыцы фак- 
ттæ фыст æрцыдысты редакцийы куысты тыххæй справ- 
кæйы. Иу экземпляр дзы уыд фыццагмæ, иннæ — докладгæнæгмæ, 
æртыккаг— Бексолтанмæ... Муратмæ йæ æвдисгæ дæр нæ ракод- 
той. Æгъдаумæ гæсгæ та йæ Мурат хъуамæ бакастаид. Æвæц- 
цæгæн, йæ бæрæггæнджытæ æдас нæ уыдысты. Мурат сын нæ ныб- 
барстаид, цъыфкалæн;æрæмысæггаг ныхæстæ дзы кæй ис, уый 
куы базыдтаид, уæд. 
Гъе афтæмæй Меретханмæ дæр разынди, Цæуыл дзура, уый. 
— Редакцийы микроклимæт сæ иууыл хæрзтæй нæу. Сфæлды- 
стадон атмосферæ дзы нæй. Махмæ, обкоммæ, æрбацыди хъаст 
газеты редакторы тыххæй. У цыппæрдæс сыфыл мыхуыргонд. 
Сæ къух та дзы коллективы номæй бафыстой дыууæйæ. Редак- 
цийы ахæм уæззау уавæр кæй сæвзæрд, уый аххосæй газет æруа- 
дзы гуымиры рæдыдтытæ. Зæгъæм, дыууæ мæйы размæ газеты 
аирвæзт ахъаззаг политикон рæдыд. Газет фыста,«Цæгат Ирысто- 
ны партийы обком», зæгъгæ. Редактормæ гæсгæ, Цæгат Ирысто- 
нæн ис йæхи парти. Гуымиры политикон рæдыд аирвæзти редак- 
торы æнарæхстдзинады аххосæй. Ахæм рæдыдæн ныббарæн нæй, 
— балхъынцъ кодта йæ хъуыды Меретхан. 
Фыццаг секретарь æдзынæг касти Меретханмæ. Бæрзонд, гуыр- 
видауц сылгоймаг цыди йæ зæрдæмæ, иухатт санаторийы æхсæв 
бонмæ куы баззадысты, уæдæй нырмæ. «Ныртæккæ куыд кусы, аф- 
тæмæй сарæхсдзæни хайады хицауæй дæр.— Йæхи æууæндын 
кодта йæ хъуыдыйыл.— Сарæхдзæн».— Æмæ та сылгоймагыл 
йæ сæрæй йæ къæхтæм йæ цæст æрхаста. 
Меретхан та дзырдта: 
— Мурат фæцалх ис прокуратурæйы кусджытæй иуцавæрдæр 
Кларæйы фатермæ. Берзентæн сæ фатеры уавæртæ ’взæр кæй 
уыдысты, уый тыххæй сын обкомы фыццаг )секретарь радта æртæ- 
уатон фатер. Мурат баздæхт, æмæ йæ йæ бинойнаджы фыдæнæн 
редакцийы кусджытæй кæйдæр фыццаг скодта. 
514 

Ацы фæстаг ныхæстæ базмæлын кодтой бюройы уæнгты. 
— Гъы, ничи йæм кæсы, къупецаджы лæвæрттæ куыд кæны!— 
сдзырдта фыццаг секретарь «Æдде бакæсгæйæ — фыс, афтæмæй 
та цыдæр æгоммæгæс, æнæчетар. Йæ бынатæй исинаг у». 
— Газеты рæдыдтытыл ныронг куыд никуы æртæрхон код- 
там?— бафарста бюройы уæнгтæй иу. 
— Ахæм миты тыххæй партийæ аппарын дæр æмбæлы,— 
загъта иннæ. 
— Йе’мкусджытимæ дæр лымæннæу,— сдзырдта æртыккаг.— 
Мæстыгæр у. Загъдгæнаг. 
Бексолтан хъуыста æмæ йæм гуырысхойаг нал касти, абон Му- 
раты карьерæйæн йæ кæрон кæй æрхæццæ æмæ дзы йæ маст хуы- 
зæнæн кæй сисдзæн уый. «Йæхицæй мын лæг арæзта, æнæхин, 
æнæсайд лæг! Рæстдзинадыл тохгæнæг... Æз дын ныртæккæ фенын 
кæндзынæн, лæг цы у, уый!» 
Бексолтан ныхасы бар ракуырдта. 
— Зын у газеты кусын, тынг зын. Æз æй мæхиуыл бавзæрстон. 
Уæвгæ та у æнахуыр диссаг æмæ ахсджиаг куыст. Ленины загъ- 
дау, газет у коллективон агитатор, пропагандист æмæ организа- 
тор. Гъе фæлæ абон кæуыл ныхас кæнæм, уыцы газет нæ уыны рес- 
публикæйы егъау сгуыхтдзинæдтæ экономикон æмæ культурон 
арæзтады. Уыны æмæ дзуры æрмæстдæр хъæндзинæдтыл. Æмæ 
кæй нæ критикæ кæны æмæ цы нæ критикæ кæны! 
Бексолтан хъуыды кодта, Мурат ма ноджыдæр дзурдзæни æви 
нæ, стæй уый ныхмæ цы зæгъдзæни, ууыл. «Тактикон æгъдауæй 
мæ уавæр бæллиццагдæр у. Ныртæккæ мæ ныхмæ цыфæнды куы 
зæгъа, уæддæр ын рауайдзæни критикæйы фæдыл мастисæгау. 
Æмæ уæдæ кæд дзургæ, уæд дзургæ!»— Æмæ ног факттæм рахызти, 
— Йæ бинойнаджы æнæвгъау æфхæрдта,æмæ уый дæр йæ фы- 
ды хæдзармæ ацыди. Æмбисонды сылгоймаг. Кадджын ныййар- 
джыты чызг... 
— Коммунисты ном æгадгæнæн митæ,— сдзырдта Фыццаг. 
— Æдылы митæ,— загъта æндæр чидæр. 
— Газеты рæдыдтытæ æруагътой,— дзырдта Бексолтан,— ре- 
дактор сфæлдыстадон куыст кæныныл кæй архайы, уый аххосæй. 
Ныр та, дам, цавæрдæр сатирикон пъесæйыл кусы. Æмæ мах дæр 
фыссиккам, мах. Бæгуыдæр ма, æрмæст нæ рæстæг нæ амоны. 
Хорз нæу искæйы дзыппы джигул кæнын... Редактор æгæр бирæ 
æхца исы. Нæ фыццаг секретары мыздæй фæфылдæр вæййы йæ 
мызд! Æмæ исæд, æрмæст ын æз йе ’нæниздзинадыл сагъæс кæнын. 
Алыксандр йæхи нал баурæдта: 
— Дæ ныхæстæй нæ редакторы æнæниздзинад куыд нæ фæ- 
хуыздæр уыдзæни! 
Бюройы бадджытæй бирæтæ бахудтысты. 
Мураты зæрдæ уæдæй нырмæ дæр æнтъыснæг рыст кодта, 
ныр æй бынтондæр сулæфæн нал уыди. Куыд ничи йæ бамбæрстаид, 
афтæ йæ дзыппæй фелвæста нитроглицерины дыууæ таблет- 
кайы, йæ дæлæвзаг сæ авæрдта, æмæ йæ зæрдæйы рыст фенцад- 
515 

дæр. Йæ сæры магъзы та, телеграфы ленты фыстау, хъуыдытæ 
згъордтой: «Куыдзы тугæй æхсад! Æхсæв-бон куы нæ хынцын, 
хуыцаубон уа, бæрæгбон уа — куы нæ баулæфын. Науæд цавæр 
æхцатæ кусын? Стæй уæд, æппынфæстаг, æхца райсыны тыххæй 
кæй нæфыссын, фæлæ мæнæ дæу æмæ Пугачы хуызæттæ цæмæй 
мауал уой, ууыл кæй у мæ тох, уый та куыд не’мбарыс, æнаккаг?» 
Ныхас кæнынмæ сыстади Алыксандр. 
— Газет обкомы газет у, æмæ йын, мæнмæ гæсгæ, æвзæр не 
’ххуыс кæны. Республикæйы хорздзинадæй, хорз раидианæй цыдæ- 
риддæр вæййы, газетæй ницы ирвæзы. Адæммæ сæ хæццæ кæны. 
Иннæмæй та нæ колхозты, куыстуæтты, арæзтæдты цы бирæ хъæн- 
дзинæдтæ ис, уыдон хæссы хурмæ, сæ ныхмæ тох кæны. Уый не 
’ппæтæн дæр у ахъаззаг æххуыс. Раст у уый дæр, æмæ редакцийы 
куысты хъæндзинæдтæ чысыл не сты. Æмæ сæ фесафыныл кусгæ 
дæр кæнынц. Мæнæ уæдæй нырмæ ам цы рæдыды кой кодтой, уый 
æз зыдтон дыккаг бон райсомæй. Мурат мын æй радзырдта. Бау- 
наффæ кодтам срастгæнинаг раттын. Рæдыд аирвæзти, æхсæвы 
чи куыста, уыцы корректоры аххосæй. Æмæ уыцы рæдыды тыххæй 
фæдис саразын цæмæн хъуыдис, уый не’мбæрстон, стæй йæ ныр 
дæр не ’мбарын. Искæйы рæдыдтытæй спекуляци кæнын лæгдзи- 
нады нысан никуы уыдис. Уæдæ республикæйы прокуратурæйы 
кусæг Æзойты Кларæйы тыххæй чидæртæ дæлгоммæ ныхæстæ 
кæй кæнынц, уый дæр лæгдзинад нæу. Сылгоймаджы чысыл 
сывæллонæй нырмæ зонын. Сидзæрæй схъомыл, йæ фыды йын 
æртын æстæм азы рæстæй бафхæрдтой. Æмбисонды хæрзæгъдау 
сылгоймаг. 
— Æнхъæлдæн æмæ ды алцыдæр зоныс. Æмæ сæ уæд махæй 
цæмæн сусæг кодтай?— рæхуыст ныхасы уагæй сдзырдта фыццаг. 
— Уымæн æмæ дам-думтæ, иуæй-иутæй хъауджыдæр, рæгъмæ 
хæссын растыл нæ нымайын. Уæдæ мæнæ Сафар цыппæрдæс сы- 
фыл кæй ныффыста, уыцы хъастæн дæр йæ бынат — бырæтты 
асыччы. 
Редакторы зылын кæнынц, ома, дам, критикæ æгæр кæны; 
кæуылдæрты, дам, цъыфкалæн фæкодта. Мæнмæ гæсгæ, алы 
адæймагæн дæр æмæ алы организацийæн дæр йæ тæккæ растдæр 
барæн у, уыдон сæхи рæдыдтытæм æмæ хъæндзинæдтæм цы цæс- 
тæнгасæй кæсынц, уый. æмæ газеты куыстмæ уыцырдыгæй куы 
бацæуæм, уæд йæ редактрр у раст, принципиалон. Уыцы миниуæг 
та у сæйрагдæр. Нæ уынаффæйы проекты фыссынц, зæгъгæ, дам, 
Бердзены-фырты йæ куыстæй сисын хъæуы. Проектыл æз ныффы- 
стон, йемæ разы кæй нæ дæн, уый. Æмæ ма йæ ноджыдæр иу 
хатт фидарæй зæгъын. 
Алыксандры фæстæ бюройы уæнгтæй ныхас кæнынмæ ничиуал 
сыстад. 
Фыццаг секретарь афтæ фæнд кодта, зæгъгæ, кæд ныхас 
Мураты ныхмæ кæрæй-кæронмæ дæр карз ахæсса, уæд ын йæ 
куыстæй суæгъдгæнæн уыдзæнис. Уый æнхъæл нæ уыд, æмæ Алык- 
сандр афтæ æргомæй рахæцдзæн йæ фарс. Разыйæ нæ баззади 
516 

Меретхан æмæ Бексолтанæй дæр: фаг карзæй нæ дзырдтой. Уæ- 
дæ бюройы уæнгтæй Алыксандры йеддæмæ ныхас кæй ничи ра- 
кодта, уый дæр æй сагъæсы бафтыдта. Ныр дæр та йæм афтæ 
фæкасти, цыма йыл бюройы уæнгтæ фыццагау æнувыд нал сты. 
Ноджы ма йын йæ къухтæ баста. Мурат ын комкоммæ йæхи но- 
мыл кæй æрбарвыста, уыцы æнæхайыры фыстæг дæр. Æмæ рай- 
дыдта: 
— Газеты куысты хъæндзинæдтæ бирæ ис. Ныхасгæнджытæ 
раст дзырдтой. Ахæмты тыххæй редакторы хъæуид йæ куыстæй 
сисын. Фæлæ уал ын бабыхсæм, кæд нæ бамбарид. Мæ фæндон аф- 
тæ у, æмæ йын карз ’æфхæрд рахæссæм. Æмбал Бердзены-фырт, 
исты зæгъинаг ма дæ? — бафарста фыццаг. 
Мурат йæ мидбынаты стъæлфæгау фæкодта, фыццаг «нæ», 
зæгъгæ, йæ сæр батылдта, стæй сыстади, исдуг хъусæй алæууыд 
æмæ загъта: 
— Бексолтан куы нæ раныхас кодтаид, уæд ма, чи зоны, исты 
загътаин. Ныр та мæм уый фæстæ дзурын нæ цæуы. Партион 
оргæнтæй мастисæн хотых чи аразы, партион оргæнты автори- 
тетæй йæхи хъуыддæгты тыххæй чи пайда кæны, уыдон партийæн 
дæр æмæ йæ оргæнтæн дæр се ’мгæрæтты уадзинаг не сты. Æз æн- 
дæр ницыуал зæгъын,— æмæ сындæггай бандоныл йæхи æруагъта. 
■— Уый дын гъе!— сдзырдта чидæр. 
— Хорз нæ бамбæрста,— загъта иннæ. 
— Абон нæ, райсом нæ бамбардзæни,— ныхас балхынцъ кодта 
фыццаг секретарь.— Бердзены-фыртæн карз æфхæрд цæмæй рат- 
тæм, ууыл рйзы стут? 
Бюройы уæнгтæ Алыксандрæй фæстæмæ сæ къухтæ сдардтой. 
> 
36 
Æмбисæхсæв дæр ма Мурат бадти йæ ку- 
сæнуаты. Райсомы газетыл куыста. Фæлæ 
кæд йæ разы газеты кæсинаг фæрстæ уыдысты, уæддæр йæ хъуы- 
дытæ зилдух кодтой абоны цауты алыварс æмæ бирæ цыдæртæ йæ 
бон нæ уыдис бамбарын. «Цытæ цæуы, цы митæ, кæнынц? Ау, 
партиондзинад бынтондæр Бексолтаны хуызæтты къæхты бын фæ- 
ци? Нал.ис? Амарди? Æвæццæгæн. Æндæр уæдæ уый та куыд? 
Бюройы фараст уæнгæй Алыксандрь*. йеддæмæ газеты фарс куыд 
ничи рахæцыди? Мурат йæ бынатæй сыстади, рацу-бацу систа.— 
Нæ, уæддаер мæ æнцой нæ ныууадздзысты. Æмæ мæ кæнæ Мæскуы- 
мæ хъаст фыссын хъæуы,— кæнæ — мæ куыстæй ацæуын. Фыс- 
гæ нæ ныккæндзынæн, мæ зонд, ме’гъдау афтæ нæ амонынц. 
Мае удæн æппæтæй хуыздæр — куыстæй ацæуын. Ме’нæниздзинад 
ныссатар кодтон, хицауадæй бирæтæй мæхицæн знæгтæ сарæзтон.. 
Уæд куыд цардæуа, цы чындæуа? Кæм агуырдæуа рæстдзинад? 
Тæрсын, куынæуал разына, уымæй». Йæ зæрдæ йæ сысхуыста, 
нитроглицерины таблеткæ та авæрдта йе’взаджы бын. Фæстæмæ 
517 

йæ бынатмæ бацыд, æрбадти. Хъуыдыты хал та не скъуыди. «Уæдæ 
уæддæр цы чындæуа? Уæд та Тæгæрдонмæ афардæг уаин? Аслæн- 
бег æмæ Георгимæ? Æппынницы, фæлæ нæ колхозы парторгæн ба- 
бæззин.— Мураты цæстытыл ауади, сæ колхозы быдыры бидар- 
кæйы куыд зилы, уый.— Бидаркæ «Волгæ»-йæ хуыздæр, адæм- 
мæ хæстæгдæр...— Мæнæй уый, идеализаци нæ кæныс дæ райгуы- 
рæн хъæу? Дæ хионты, дæ зонгæты? Нæ, нæ... Бæппу, нана, Го- 
сæма, Знауыр, йæ цот, Аслæнбег, Георги, Фузæ... Бирæ сты, мæ 
рыст зæрдæ мын чи тавы, уыдон. Ехх, Ауызби дæр ма æгас куы уа- 
ид! Æмæ уæдæ мæ куыст ныууадзон? Курдиат ныффыссон? Абон 
мын бюройы фæстæ Кларæ дæр афтæ куы уынаффæ кодта. Æз 
дæр, дам, Тæгæрдонмæ ацæуин кусынмæ» Мурат исдугмæ йæхи 
афтæ банкъардта, цыма цы бæллæхы ран бахауд, уымæн ссардта 
æвдадзы хос. Сыгъдæг гæххæтты сыф райста æмæ фыссын райдыд- 
та: 
«Партийы Цæгат Ирыстоны обкомы фыццаг секретарь æм- 
бал...» Йæ фыссын фæуагъта, гæххæтты сыф аскъуыдта, ног 
сыф райста æмæ та райдыдта: 
«Партийы Цæгат Ирыстоны обкоммæ 
Курди ат 
Газеты редакторы хæстæ æххæст кæнын мæ бон кæй нæу, ме 
’нæниздзинад бынтондæр кæй сæгуыдзæг, уый тыххæй курын æмæ 
мæ мæ куыстæй суæгъд кæнут. 
М. Бердзенты». 
Йæ зæрдæйы рыст дæр цыма фейцаддæр. Дзæвгар ма фæбадти 
йе стъолы уæлхъус. Йæ хъуыдытæ та рагæпп-багæпп кодтой, 
йæ тухийæ дзаг царды цаутæй иуæй иннæмæ. Бынтон æрæджиау 
фæкомкоммæ йæ курдиатмæ, систа йæ, иудзæвгар æм æдзынæг 
фæкасти. «Тæппуд уды цъæхахст,— загъта хинымæры.— Ахæм 
никуы уыдтæн; стæй нæ уыдзынæн. Уый бæсты та ма мæ хъуыды- 
тæ ноджыдæр иу хатт лæгæй-лæгмæ зæгъдзынæн нæ фыццагæн». 
Йæ курдиат аскъуыдта æмæ йæ чыргъæдмæ ныппæрста. Зæрдæ та 
фæстæмæ риссын райдыдта, цыма йæ исчи аркъауæй æлхъывта. 
Йæ улæфæнтæ йæ бар нал уыдысты. Иуахæмы йæм фæзынд кор- 
ректор. Редакторы уындæй хорзау нал фæци. Афарста йæ: 
— Цы кæныс? 
Мурат йæ къухæй йæ зæрдæмæ ацамыдта... 
Ссæдз минуты фæстæ тагъд æххуысады дохтыртæ редакторы 
йæ кусæнуатæй рахастой. 
* * * 
Дыууæ изæры астау Пугач йæ сау «Волгæ»-йы бабадт æмæ 
Бексолтантæм балæууыд. Иннæ хæттытæй хъауджыдæр ацы изæр 
йæ лæвæрттæ путуат сау пъартфелы нæ сæвæрдта: нæ 
518 

дзы бацыдысты. Урс гæххæтты сæ батыхта æмæ сæ зæлдаг лен- 
тæй бабаста. 
Дзæнгæрæджы хъæрмæ Мисурæт дуарæй куы ракаст, уæд 
лæг ныццин кодта: 
— Кæдæй-уæдæй ма! Æнæхъæн мæй! Мæ цæстытæ ныуурс сты. 
— Æниу махæй цы зæгъыс? Бек алы сахат дæр дæу мысы- 
ди,— дзуапп лæвæрдта Мисурæт. Сылгоймаг фæстаг рæстæг 
йæ цармы дзаг бацис æмæ фæзæрдæмæдзæугæдæр. Кæйдæр, 
дам, былæй æппæрстæуыд æмæ йе ’лвæст син йæ бынаты абадт. 
Ахæм æмбисонд æрцыди Мисурæтыл дæр. Сæ кæддæры хылæй 
нырмæ йыл Бексолтан æрхъæцмæ нал хъæцы. Ацы хатт ма йæ 
санаторимæ дæр йемæ аласта. Раздæрау ын Меретханимæ 
цæуæн нал ис... 
Фыццаг бакастæй дæр Пугач раиртæста, Мисурæт та сывæр- 
джын кæй у, уый æмæ хинымæры ахъуыды кодта: «Ноджыдæр 
ма иу-дыууæ чызджы куы ныййара, уæд Дзæрæхмæты хæдзар- 
вæд срæвдз уыдзæни». 
, Мисурæт та бафиппайдта, Пугач аизæр цыдæр æбæрæг 
æфсырдхуыз кæй уыд, уый. 
— Фæлладхуыз дæ...— сдзырдта сылгоймаг. 
— Куыдзы уд кæуыл ис, уый дæр мæ бынаты нæ бафæ- 
раздзæн... 
— Уæдæ уал мидæмæ,— бахудти та йæм Мисурæт æмæ 
æнгуз фæйнæгæй фæлгонцгонд уæрæх тыргъты кæсæнджын 
бæрзонд скъаппы бинаг хатæнæй райста хæдзарыдаргæ дза- 
быртæ æмæ сæ уазæджы раз æрæвæрдта. 
«Афтæ, Бексолтан Дзарахметович, афтæ,— хинымæры 
дзырдта Пугач, тыргъты тæмæнкалгæ къултæ ’мæ бацæуæн 
дуæрттæм кæсгæйæ,— Паддзахы аргъуаны хуызæн. Ничего не 
скажешь. Æмбарын, Дзæрæхмæты фырт, алцыдæр æмбарын...» 
Пугач æфсины разæй егъаугомау уатмæ бахызти. Чи зоны, 
мæйæ дзы фылдæр кæй нал уыди, науæд та йæ зæрдæйы ахаст 
иууыл рæвдзытæй кæй нæ уыдис, уымæ гæсгæ уаты фæлгонцыл 
йæ цæст куы ахаста, уæд æрæмысыд, Бексолтан æмæ Дзæрæх- 
мæты хæдзармæ цас ф.ентой кодта, уый. 
— Мæй дæ нал федтон, Мисурæт, æмæ æрыгон чызгæй 
агæпп ластай. Дæ айфыццаджы низæй куы фæдзæбæх дæ, 
уæдмæ дын исты цæстахадгæ дзаумæ бæргæ хъуыди. Цыдæр 
разил-базилтыл фæдæн. Æфсæрмиагæй дæ баззадтæн. Æмæ, 
зæгъын, иучысыл мæхи сраст кæнон... — Пугач фæстæмæ 
фæзылд æмæ, æрбацæуæны цы тыхтон фæуагъта, уый мидæмæ 
’рбайста. Райхæлдта йæ æмæ дзы дзæкъулгондимæ дыууæ 
къоппы систа. Дзæкъулгонд бадаргъ кодта Мисурæтмæ.— Мæ- 
нæ уый чызджытæн фæйнæ къабагонды æмæ, «Маргъы æхсыр» 
кæй хонынц, ахæм къафеттæ. Хъæуы та уыдзысты? 
— О. Æнæ сæ дедушкæ æмæ бабушкæ нæ фæразынц. 
— Мæнæ уыдон та дæуæн,— къоппытæ гомгæнгæйæ, дзырд- 
та Пугач. 
519 

— Мæ къонзйыл! Мæ фыны дæр иикуы федтон ахæмтæ!— 
æрвхуызгомау францусаг пеньюармæ ракæс-бакæсгæнгæйæ 
Мисурæты цæсгом ныррухс. 
— Мæнæ адон та италиаг...— æмбисонды туфлитæ систа 
къоппæй Пугач.— Мæнæ уыцы норкæйы цæрмттæ та уæрæ- 
сейæгтæ... 
Сылгоймаг фырцин æмæ фырбузныгæй йæ ком схæлиу кæ- 
нынхъом дæр нал уыдис. Æрæджиау сдзырдта: 
— Цымæ дын мах та дæ дзæбæхдзинæдтæ кæд цæмæй 
бафиддзыстæм?.. Марадз, де ’рдхордмæ уал бакæс, æз уын фынг 
арæвдз кæнон... 
Дыууæ æрдхорды кæрæдзийæн ахъæбыс кодтой. Пугач, 
хæдзаронау, Бексолтаны фарсмæ фæлмæн бандоныл йæхи 
æруагъта. 
— Цы ис ног хабарæй?— фарста Бексолтан.— Дæ хъуыд- 
дæгтæм иудадзыгдæр мæ зæрдæ ’хсайы. 
— Уыцы æнæхайыры дуканигæс мæ фыдбылызы куы баф- 
тауа, уымæй тæссаг у. Ноджы Беслæны базары цавæрдæр 
сылгоймаджы æрцахстой æддагбæстон пъалтотимæ. Къуымы 
йæ бакодтой æмæ уый дæр банымыгъта мæ мадзура шофыры. 
Уымæн йæ хæдзары баджигул кодтой æмæ йæм ссардтой иу 
ахæм пъалто. А нæ хъæуккаг рæсугъд дæр мын, æнхъæлдæн, 
мæ быны бомбæ бавæрынмæ хъавы. Цы мæ агуры — хæйрæг 
йæ зонæг. 
— Уæ, бæргæ дын-иу дзырдтон, дæ лæджы миниуджытæй 
йæ фæхайджын кæн, зæгъгæ. Нæ сарæхстæ. Ныр уыныс, де ’рд- 
хорд Мураты баци. 
— Мæнæн ницы ком радта... 
— Лæгъз ныхас, лæвæрттæ, æхца... 
— Алыхуызы дæр æй фæлвæрдтон. Иуахæмы ма йын фыр- 
мæстæй ме ’хцайы гуцъула йæ къæхты бынмæ дæр фехстон. 
Æрæджы йын æй бакой кодтон... Аивæй... Дæ номыл, дам, сæ 
æфснайæн кассæйы нывæрдтон. 
— Цас сты? 
— Ницы. Æртæ мины æмæ ’рдæг. 
— Уæдæ цы чындæуа? Ничиуал дзы ис? Йе хицæуттæй, йе 
сæ устытæй, сæ цотæй? 
— Де ’нæзонгæ не сты. Сæйрагдæр ды. 
— Æз æз дæн. Гæнæн куынæуал уа, уæд... Топп райсын кæм 
фæхъæуы, уым сармадзанæй ничи фехсы. 
— Базарады министр. Тынгдæр та нæхи Цæдисы сæрдар, 
йæ хæдивджытæ... Фæлæ сын куыд зæгъон? 
— Тынг дзæбæх.— Бексолтаны нæ фæндыдис æргомæй 
Пугачы фарс рахæцын. Ноджы хъуыддагыл Кларæ дæр архайы, 
Уымæн та йæ уынаффæгæнæг Мурат у. Чи зоны, Алыксандри- 
мæ дæр сæм рауайы ныхæстæ. Нæ, гæнæн æмæ амалæй Бек- 
солтан йæхи дызæрдыггаг бынаты никæй тыххæй сæвæрдзæн. 
Æмæ Пугачæн уынаффæтæ кодта:— Иуæй уымæн, æмæ уæ 
520 

Цæдисы сæрдары нæ фæнддзæни, дæуæн куы смаст кæниккой 
уый. Бирæ дзæбæхтæ йын фæдæ. Æдзух ын йæ уазджыты кæй 
бабуц кæныс, уый дæр æгъгъæд. Йæхæдæг дæр, куыд зонын, 
афтæмæй хъуагæй нæ зайы. Дæу тыххæй дæр æи дзуапп дæт- 
тын хъæуы. Æмбарыс мæ? 
— Æз дæ бæргæ ’мбарын... 
— Уæдæ уал уымæй райдай. 
Пугач хъуыста Бексолтанмæ æмæ гуырысхо нæ кодта, сыгъ- 
дæг зæрдæ йæм кæй дары, зыны сахат йæ фарсмæ кæй æр- 
балæудзæн æмæ йæ бафхæрын кæй нæ бауадздзæн, ууыл. 
Сæ ныхас сын фескъуыдта Мисурæты хъæлæс — бадзырдта 
сæм, фынг цæттæ у, зæгъгæ. 
— Мах дæр цæттæ стæм, иу минут ма!— дзуапп ын рад- 
та Пугач, стæй йæ дзыппæй стыр тыхтон систа æмæ йæ Бек- 
солтаны раз æрæвæрдта:— Мæнæ дын ам иу-фынддæс капеччы. 
Цы нæ вæййы, мæн тыххæй дæр дæ, мыййаг, куы бахъæуа... 
— Уый цытæ дзурыс? Хуыцау бахизæд, фæлæ уæд мæ фыды 
бынтæ дæр ныууæй кæндзынæн. 
— Уæддæр уадз æмæ дæумæ уой. Дæуæй хæстæгдæр мын 
ничи ис а дунейы. Ноджыдæр ма дын зæгъон...— Пугачмæ уы- 
дис Бексолтанæн йæ сусæгдзинæдтæ иууыйдæр радзурыны 
зæрдæ, арф ран ма йын дæс æмæ дыууиссæдз мины æфснайд 
кæй ис, ноджы сызгъæринæй конд алы зынаргъ дзаумæттæ 
иу уый бæрцы аргъ, стæй йæ сау-сауид «Волгæ» дæр йæ мады- 
рвадыл арæзт кæй у, уый. Фæлæ йæхиуыл фæхæцыд. Æгæр 
раджы у нырма рухсаг зæгъынæн. Æрмæст ма йæ ныхасыл 
бафтыдта: 
— Мæ хæдзар мæхи номыл арæзт нæу. Цæмæй йæ зонай... О, 
хæдæгай, куырды фырт та йæ бынаты баззади?— фарста Пу- 
гач.— Уæззау рынчын, дам, фæци. 
— Æз дæр фехъуыстон. Уыцы куыдзы тугæй æхсадæн, 
дам, бирæ цæрæн бонтæ нал баззад. 
— Уæд йед та?.. Куыд дын æй зæгъон? Йæ бинойнаг чи уыд, 
ома, Дзантемыры чызг, уый та, дæумæ гæсгæ, цавæр у? 
Бексолтан уайминут дæр бамбæрста, Пугач æй дзæгъæл хуы- 
мæтæджы кæй нæбафарста, уый. Фæлæ йын уæддæр дзуапп 
радта æбæрæг хуызы. 
— Куыд адæймаг, афтæ... Иучысылтæ йæ зонын. Цавæр 
сылгоймаг у, уый тыххæй та, хъыгагæн, мæ бон зæгъын ницы у. 
— Уыцырдыгæй йæ мæхæдæг сбæрджытæ кодтон. Парижаг 
сылгоймæгты ’хсæн фæстаг бынаты нæ баззайдзæн. Уæд та йæ 
а дыууæ боны æрчындз кæниккам? 
— Ай да молодец! Сæрджын саг амарай! Æмæ уæдæ Дзан- 
темыры чызг нæхи у? Зæгъæн ис æмæ иу æхстæн сæгуыты 
æрфæлдæхтай.— Бексолтан уайтагъддæр фæхъуыддагхуыз, 
цæуылдæр асагъæс кодта æмæ та сдзырдта.— Ныр нын тас 
нал у. Фервæзтыстæм. Дзантемыр цы зæгъа æмæ фыццаг 
521 

цы нæ бакæна, ахæмæй ницы ис. Арфæ дын кæнын,— æрыгон 
лæппуйау, йæ бынатæй фестад æмæ Пугачы къух йæ дыууæ 
къухæй нылхъывта. 
Уæдмæ та йæ мидбылты худгæйæ сæ уæлхъус алæууыди 
Мисурæт... 
* * * 
Дзурынц, зæгъгæ, дам, адæймаг у иунæг æмбаргæ ’мæ 
хъуыдыгæнæг цæрæгой, уыимæ æрмæст зæххь1 къорийы нæ, 
фæлæ, æвæццæгæн, æппæт дун-дунейы дæр. Афтæ кæй у, уы- 
мæ гæсгæ та адæймаг цы митæ бакæны, уыдон кæддæриддæр 
кæнæ та фылдæр хатт нымад æрцæуынц, чи ’мбæлы æмæ æнæ- 
мæнг чи хъæуы, ахæмтыл; уæлдайдæр та сæ чи фæкæны, уый 
кæнæ уыдон хицауиуæггæнджыты мыггагæй куы вæййынц, 
уæд. 
Хицауы бынаты кæй февæрынц кæнæ уырдæм кæй февза- 
рынц, уый рагацау кæддæриддæр сомытæ фæкæны,ардтæ фæ- 
хæры, цыфæндыйæ дæр палдзахады æмæ адæмы пайдайæн йæ 
удæй арт кæй цæгъддзæн, уый тыххæй. Фæлæ бонтæ азгъорынц 
æмæ, хицауы бынаты чи ’рбады, уый фыццагдæр паддзахады 
пайдайæн (ноджы йæхи дæр. Уæдæ?) архайгæйæ ферох кæны 
адæмы æмæ афтæмæй æппын фæстаг сныхмæ вæййы æрмæст 
иугай адæймæгтимæ нæ, фæлæ æппæт æхсæнадимæ дæр. Йæхи 
сраст кæнынмæ тырнгæйæ, къуырцдзæвæнмæ æрцæуы æмæ 
’ппынфæстаг бахауы, Къостайы æмдзæвгæ «Ахуыры» йæхæ- 
дæг йæхицæй чи давта, уый уавæры. 
Фæлæ уæддæр адæмæн парахатæй цы бирæ зæрдæвæрæнтæ 
скæны, уыдон æххæстгонд кæй æрцыдысты æмæ сомбоны рухс 
цардмæ ноджыдæр ма иу ахсджиаг къахдзæф конд кæй æрцыд, 
уый цæмæй иннæты дæр бауырна, уьш тыххæй сын æвдисæйнагæн 
æрхæссынц бур голладжы дзаг. цифрæтæ ’мæ дæнцæгтæ. Æмæ 
уыцы цифрæтыл кæд исчи нæ феууæнды, уæд та йын алыхуы- 
зон чысыл æмæ стыр æмбырдты дзурын байдайынц, зæгъгæ, 
иугæр парти загъта, уæд дзы дызæрдыггагæй мисхалы бæрц 
дæр нал ис. Парти зæгъгæ, ныхас, кæддæриддæр æмбарын 
фæхъæуы афтæ: райкомы, обкомы, Центрон Комитеты аппа- 
ратты кусджытæ, тынгдæр сы фыццаг секретартæ, уæлдайдæр 
та Цекайы Генералон секретарь. Уыдон иууылдæр, уæлдайдæр 
та а фæстаг, зондæй вæййынц æппæт иннæ адæмæй тыхджын- 
дæр, ома, фыдкъæбут. 
Æмæ адæмæн уыцы лæггадгæнджытæ рæстæгæй-рæстæгмæ 
фейерверчы хуызæн цыдæр æмбырдтæ æмæ бæрæгбæттæ са- 
разынц, сæ къухы цы æнтыстдзинæдтæ бафтыд, уыдоны номæн, 
цæмæй та адæмы цæсты сæ кад иу къæпхæн уæлдæр фæуа æмæ 
ма сæ ноджыдæр иу хатт бауырна, разамынд сын топпы фатæй 
растдæр кæй дæттынц, уый. Уьщы принциптæ æмæ æгъдæуттæ 
афтæ сфидар сты, адæм сыл афтæ сахуыр сты, æмæ æнæ уы- 
522 

донæй цыма цард фидаугæ дæр нал скæнид, мæнæ, зæгъæм, 
къахфындзтыл кафт æнæ фæндыр æмæ ’мдзæгъдæй куыд не 
сфидауид, афтæ. 
... Драмон театры галуан æдде дæр æмæ мидæгæй дæр уыди 
бæрæгбонхуыз. Цы адæм дзы æрæмбырд, уыдонæн дæр ахæм 
уыд сæ бакаст. Бирæтæн сæ риутæй æрттывтой ордентæ æмæ 
майдантæ, уæлдай амондджындæртæн та ма — Сызгъæрин 
стъалытæ дæр. 
Иуæй-иутæ сæ сахæттæй сæ цæст нал истой, æнхъæлмæ 
кастысты æмбырды райдайынмæ, президиумы кæмæн æмбæлд, 
уыдоны фæзындмæ.Æппынæрæджиау театры сценæйы фæстаг 
портъерæтæ базмæлыдысты, æмæ сценæмæ ракъахдзæф кодтой 
обкомы фыццаг секретарь, стæй мæскуйаг уазæг, иухатт Тæ- 
гæрдоны был Бексолтан, Тузар, Майрæм, Пугач æмæ Дзæрæх- 
мæтимæ чи фембæлд æмæ уым куывд кæмæн сарæзтой, но- 
джы стыр лæвæрттæ кæмæн ракодтой, уыцы зынаргъ уазæг. 
Уый ныр уыди ЦК-йы Политбюройы уæнг. 
Театры цы бирæ адæм бадт, уыдонæй фыццагдæр æрæм- 
дзæгъд кодта< Бексолтан, стæй уæд иннæтæ дæр уый бафæз- 
мыдтой. 
Республикæйы фыццаг адæймаг æмæ мæскуыйаг стыр уазæг 
сæ къухтæ хæрдмæ систой, мæнæ сценæйы дæснытæ куыд 
фæкæнынц театрмæ кæсджытæн салам дæтгæйæ, афтæ. 
Адæм куы ’рсабыр сты, уæд ныхасы бар лæвæрд æрцыди 
мæскуыйаг уазæгæн, æмæ та райхъуысти тыхджын къухæм- 
дзæгъд. Кадджын уазæг трибунæмæ рацыд æмæ бæрæгбонхуыз 
ныхасы уагæй дзурын райдыдта: 
— Зынаргъ æмбæлттæ! Ме ’рдхæрдтæ! Æз иттæг æхсызго- 
нæй æххæст кæнын, мæнæн партийы Центрон Комитеты Генера- 
лон секретарь цы стыр хъуыддаг бабар кодта, уый, æмæ йæ но- 
мæй арфæ кæнын, ацы æмбырды чи бады, уыдонæн, стæй уæ ди- 
динæгкалгæ рæсугъд республикæйы æппæт фæллойгæнджы- 
тæн дæр! Æхсидгæ салæмттæ уын нæ уарзон Генералон сек- 
ретарæй! Йæ зæрдæ уын зæгъы, уæ къухы ног егъау æнтыстдзи- 
нæдтæ цæмæй бафта, уый! Ноджы ма æнæниз æмæ амондджын 
цард! 
Уыцы ныхæстæн дæр та театры бадджытæ дзуапп радтой 
дæргъвæтин æмæ тыхджын къухæмдзæгъдæй. 
Мæскуыйаг уазæджы иннæ ныхæстæ уыдысты афтæ, зæгъ- 
гæ дам, æз тынг æхсызгонæй æххæст кæнын, уæ республикæ 
промышленность, хъæууон хæдзарад æмæ культурæ рæзын 
кæныны егъау æнтыстдзинæдтæ кæй равдыста, уый тыххæй 
сымахæн Партийы Центрон Комитеты, ССР Цæдисы Министр- 
ты Советы... Цæугæ Сырх Тырыса раттыны кадджын хæс.— 
Уый хæдфæстæ мæскуыйаг уазæг республикæйы фыццаг лæ- 
джы къухтæм радта Сырх тырыса. 
Театры бадджытæ тыхджын къухæмдзæгъд сарæзтой. 
Кадджын уазæг театры бадджыты æмдзæгъдимæ йæ къух 
523 

кæмæн райста ордентæ дæтгæйæ, уыдонимæ уыдысты обкомы 
фыццаг секретарь, Тузар æмæ Бексолтан дæр. 
Мæскуыйаг уазæгæн дзуапп дæттыны хуызы радзырдта об- 
комы фыццаг секретарь. 
Уый йæхи афтæ ’нкъардта, цыма егъау æфсады сæргъы 
лæууыди, знаджы ныддæрæн кодта æмæ ныр йе’фсады салдæт- 
тæ ’мæ офицертæн арфæ кæны... 
Генералон секретарь ын цы ныхæстæ сæрвыста, уымæй уы- 
дис стыр амондджын. Уыцы хабар ма ноджыдæр амыдта уый, 
æмæ мæнæ ам, ацы театры чи бады, уыцы адæм, стæй уæд ам 
цы цаутæ цæуы, уыдонмæ телевизорæй чи кæсы, радиойæ сæм 
чи хъусы, хабæрттæ газеты чи бакæсдзæн, уыдонæн се’ппæты 
цæсты дæр йæ кад ноджы фæбæрзонддæр уыдзæн. Фыццаг 
секретары уырныдта: республикæйы цæрджытæм цины æнкъа- 
рæнтæ фæзындзæн абоны цауты фæдыл. Æмæ сæ кæд искæмæн 
исты нæ фаг кæны, кæд исчи истæмæй тыхсы, уæддæр алцæ- 
мæн дæр ныббыхсдзысты рухсдæр фидæны сæраппонд. 
Партийы, Советон хицауады кадæн арфæйы ныхæстæ ра- 
кодтой ноджыдæр ма бирæ ’ндæртæ, æмæ уыдонæй алчидæр, 
трибунæйы йæ разы цы гæххæттытæ уыд, уыдонмæ гæсгæ 
дзырдта, цæмæй мæскуыйаг кадджын уазæг арфæ ракæна 
Генералон секретарæн, Центрон Комитетæн æмæ сын зæгъа, 
Ирыстоны фæллойгæнджытæ дарддæр дæр афтæ æвæлмæц- 
гæйæ кæй кусдзысты коммунизмы фæуæлахизыл... 
* * 
Æртæ мæйы рацыди, партийы обкомы бюройы Мураты дзуапп- 
мæ куы . байхъуыстой, уыцы бонæй. Уыцы æхсæв та, куыд 
зонæм, афтæмæй бахъуыди редакторы кабинетæй «тагъд æх- 
хуысмæ» фæфæдис кæнын. Диагноз ;уыдис æгъатыр: аскъуы- 
дысты зæрдæйы тугдадзинтæ, ома инфаркт. Æмæ уæдæй ныр- 
мæ хуыссы рынчындоны, йæ уавæр кæны бонæй-бон рæвдз- 
дæр, фæлæ ма уæддæр йæ къахайст, йæ фезмæлд сты афтæ, 
цыма зæронд лæг у. Рынчындоны агъуыстæй кæртмæ ракæсы 
сыгъдæг уæлдæфмæ, атезгъо кæнынмæ. Мæнæ та ныр дæр ра- 
цыд, йæ къухы, чысыл раздæр ын Кларæ кæй æрбахаста, 
уыцы газеттæ. 
Рынчындонмæ куы ’рбахауд, уæдæй нырмæ Кларæ уыд йæ 
цуры. Бонцухæй йæм цыди Мæдинæт, къуыри иу хатт — Алык- 
сандр. Рох æй нæ уагътой йе ’мкусджытæ, йæ зонгæтæ. Арæх 
æм цыдысты Тæгæрдонæй дæр. 
Фæлæ цыппæрæймаг мæй нал уыдта йæ иунæг лæппу 
Аланы. Йæ мад, дам, æй бынтондæр йæ ныййарджыты бар 
бакодта, æмæ йын уый йæ низыл низ æфтыдта. Ноджы, 
дам, ма Залихан Пугачмæ мой скодта. 
Мурат йе ’ргом сарæзта, кæрты рæбын бæлæсты бын цы 
цъæхахуырст даргъ зæронд бандон. уыдис, уымæ. Уарзта ацы 
524 

фæсвæд ран абадын. Ам йæ цæст фæдары, дыдынбындзытæ 
йæ алывæрсты куыд.силлæг вæййынц, уымæ, цыма сын Мура- 
тæй исты адджын тæф фæцæуы, уыйау. 
Æнæбарыгомау газет райтыгъта, йæ цæст ыл æрхаста. Газе- 
ты фыццаг æмæ дыккаг фæрстыл уыди стыр дамгъæтæй фыст: 
«Цæгат Ирыстонæн — егъау хæрзиуæг...» Сабыргай бакасти, 
республикæйæн Цæугæ Сырх Тырыса лæвæрд куы цыди, уыцы 
хабæрттæ... Козбау ныхæстæй фыст рапорттæ, химæрайст ног 
хæстæ, цифрæтæ, цифрæтæ, цифрæтæ... Мурат æркасти газеты 
иннæ фæрстæм дæр æмæ дзы иу ран йæ цæст æрхæцыд йæ зонгæ 
адæймаджы ном æмæ мыккагыл: «Цæгирфæлхасцæдисы пленумы. 
Цæгирфæлхасцæдисы правленийы сæрдары хæдивæгæй æвзæрст 
æрцыди Гæбæзаты Степаны фырт Харитон...» «Гъы, Пугач хæрд- 
мæ фæцæуы. Тагъд министры бынат дæр бацахсдзæн,» — ахъуыды 
кодта Мурат, йæ сæр уæззау нынкъуыста æмæ газет йæ фарсмæ 
бандоныл æрæвæрдта. 
Фæстæмæ йæхи ауагъта, афтæмæй фæкомкоммæ бур дидин- 
джытæм. Скъалдзоты æхсæн бур дидинсыфтæ æрттывтой, цыма 
сызгъæрин цæппузыртæ уыдысты, æмæ Мураты цæстæнгас сæхи- 
мæ æлвæстой. Дыдынтæй иу цырдгомау фæцæйхылди скъæлдзойы 
къалиуыл, стæй æваст ратылд æмæ, хъæдæбæйы стъæлфау, бур ди- 
динæджы сыфыл æрфæлдæхти. Мурат æм цымыдисхуызæй ныккас- 
ти, цы йыл æрбамбæлд, зæгъгæ. Дыдынбындз æрæджиау тыха- 
мæлттæй йæ къæхтыл слæууыд æмæ алæсыди дарддæр. Цыдæр 
æнæфæтк фæкасти дыдынбындзы змæлд Муратмæ. Ау, бур диди- 
нæджы маргæйдзаг тæфæй афтæ фæхуыдуг?.. 
Уалынмæ райхъуысти зæланггæнаг хус къæр-къæр. Мурат йæ 
цæстæнгасæй ацагуырдта цъыр-цъырæгты. Уыдон кæмдæр, кæр- 
дæджыты ’хсæн кодтой сæ иугæндзон зарæг. Æрдумæ дæр нæ 
дардтой нæдæр изæры зæххы уазал, нæдæр сæм исчи хъусы æви 
нæ, уый. Нæ сахуыр сты ’ппæлæн митæ ’мæ къухæмдзæгъдыл. 
Стæй уæд, чи зоны, æмæ сæ иугæндзон мелоди хъæугæ дæр 
никæй кодта. Уæвгæ та цæуылнæ? Цъæх кæрдæг хъуамæ æдзæм 
ма уа. Æмæ уæдæ уæд ацы мæнкъи музыканттæн ам æнæ цæргæ 
дæр нæй. Кæд æй адæм сæ къæхты бын ссæндынц цъæх кæрдæ- 
джы, кæд æй ныккæрдынц, кæд ыл бырæттæ бакалынц, уæддæр 
зæлланггæнæг мæнкъи куырдтæ сæ куыст кæнынц. Æмæ ацы къан 
нæг фæллойгæнджытæ куынæ уаиккой, уæд, æвæццæгæн, кæрдæг 
дæр нывыл нæ уаид, мæнæ ацы ран хур дæр хуры хуызæн нæ уаид... 
Мураты зæрдыл æрбалæууыди дыдынбындз æмæ та йе ’ргом 
уымæ раздæхта — уæддæр ыл цымæ цы ’рцыд? Уый та ма ныр дæр 
рафæлдæх-бафæлдæх кодта бур дидинæджы сызгъæринхуыз сы- 
фыл. Уыцы дидины марджы тæф æй фæхуыдыг кодтаид æви 
маргæйдзаг сойæ фæхъæстæ?.. 
Цымæ куыд æруагъта æмбаргæ фæллойгæнæг дыдынбындз ахæм 
рæдыд? Æвæццæгæн, йыл йæ зонд гадзрахатæй рацыди, кæнæта йæ 
æндæр исты фæсайдта. Дыдынбындзы къæхтæ ма сæхи чысыл- 
525 

гай истой, фæлæ йæ æрттиваг базыртæ, тæхгæ æмæ цæргæ кæй 
руаджы кодта, уыдон нал змæлыдысты... 
Мурат æдзынæг касти дыдынбындзмæ, æмæ йæ риуы сног и, 
фæстаг рæстæджы чи фæсабыр, уыцы рис. Уый тынгæй-тынгдæр 
хъизæмарæй мардта зæрдæйы фыдты, æмæ æрмæст уыдоны нæ, 
фæлæ суанг йе ’ппæт буары дæр, цыма йæ тугдадзинты туг 
йемæ хаста авджы лыстæг муртæ... 
1980 аз. 

чиныджы ис: 
РАЗНЫХАС. АВТОРÆЙ 5 
ФЫЦЦАГ ЧИНЫГ .9 
ДЫККАГ ЧИНЫГ 263 

Литературно-художественное издание 
Агузаров Ахсарбек Татарканович 
СЫН КУЗНЕЦА 
РОМАН 
Редактор 3. У. Дзуцева 
Художник В. С. Григорян 
Художественный редактор Г. 3. Ч е д ж е м т ы 
Технический редактор 3. С. Мисикова 
Корректор Т. А. Казбекова 
ИБ № 2495 
Сдано в набор 01.11.93. Подпнсано к лечати 03.07.95. Формат бумаги 
60x90 ’/ 16. Бум. книжно-журнальная. Гарн. шрифта Литературная. Пе- 
чать офсетная. Усл. п. л. 33. Усл. кр-отт. 33,24. Учетно-нзд. листов 36,21. 
Тираж 1000 экэ. Заказ № 239. С 16. 
Иэдательство сИр» Государственного комитета РСО—Алания по делам из- 
дательств; полиграфии и книжной торговли, 362040, г. Владикавказ, 
проспект Мира, 25. 
Республиканская книжная тилография им. В. А. Гассиева Государственного 
комитета РСО—Алания по делам издательств. полиграфии и книжной 
торговли, 362011, г. Владикавказ, ул. Тельмана, 16. 

