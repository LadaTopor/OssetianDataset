Дзабайты Таисæ 

Дзабайты Таисæ 
^’ЛЭЬ’Ш 
| -^ |1 гТ « чГ/*1 * | 
Роман 
4$ш 
Дзæуджыхъæу 
2009 

84(2Рос=Осет) 
Дз-П 
В оформлении использована работа 
заслуженного художника РФ 
Магреза Келехсаева 
Дзабайты Т. 
Дз—11 Сидзæртæ æмæ сидзæргæстæ: роман — Дзæуджыхъæу: Ир, 
2009 - 207 ф. 
Дзабаева Т.Т. 
Сироты и вдовы 
ISBN 5-7534-1194-0 (978-5-7534-1194-5) 
Инженер МТС Тамби, уходя на фронт, отправляет жену и детей в 
родное село, в дом отца. Злая, коварная мачеха превращает жизнь его 
семьи в сплошные муки. Больше всех достается Ивете — старшей дочери, 
геронне романа. Доорая и беспокойная Ивета не покоряется судьбе. Она 
оканчивает школу, институт, строит дом, воспитывает с матерью младшнх 
сестер и брата. 
»дга* з-м «<гр~-о.„, 
© ГУП РСО-Алания «Издательство «Ир», 2009 
© Дзабаева Т.Т., 2009 
15ВМ 5-7534-1194-0(978-5-7534-1194-5) © Чеджемты Г.З., оформление, 2009 
4 

Мæ чиныгæй арын мæ сывæллæттæ 
Ритæ, Элъбрус, Иветæ æмæ Свет- 
ланæйы нæмттæ 
Тамби 
Хуры тынтæ фæлмæн бырынц æвзист хæхты цъуппытыл. Сæ 
хъæбысты бæзджын цъæх мигъ сын хур сагойы фындзыл фелва- 
сынмæ фæхъавы, фæлæ уый ноджы æнгомдæр æрбамбырд вæййы 
хæхты саггæмтты. Тарбын хъæд хæхтæм æмбуар лæууы, æрæг- 
вæззæгмæ æнæкарст чи баззайы, уыцы гæны быдырау. Кæд дæл- 
базырты хъæд тар зыны, уæддæр хъæдгæрæттыл, тæрфытыл, 
донхæрис бæлæстыл рагуалдзæг ахаста йæ кæрдæгхуыз зæлдаг 
кæлмæрзæн. Хъæддаг æхсынцъы бæлæстæ та зæлдаг кæлмæр- 
зæны уддзæфмæ дидинæг фестадысты. Æмæ афтæ зыны дардмæ, 
цыма хъæды дымæгмæ уыцы гуппартæй æрфистæг сты урс-ур- 
сид парашюттæ. 
Хъæугæрон — Налыхъы хæдзар. Цæгатырдæм, Урсдоны дон- 
гуырæнырдæм, хæдзарæн уыди аст рудзынджы. Астæуæй — стыр 
къæлидор, йæ кæрæтты — уæтты дуæрттæ, уæттæн сæ дыгай 
рудзгуытæ кæртмæ, — хуссармæ арæзт. Хæдзары хурныгуылæн 
фарс къабузджын æхсынцъы бæлас йæ буц дидинсыфтæ зивæг- 
гæнгæ згъалы сæууон æртæхæй уымæл зæхмæ æмæ афтæ зыны, 
цыма бæласыл дæр æмæ йæ быны дæр хæххон рог дымгæмæ 
миты гæлæбутæ змæлынц. Бæласы сæрæй фæдисы зард кæнынц 
цъиутæ. Рудзынджы тарвазыл зæрватыкк абадт æмæ ныцъцъы- 
бар-цъыбур ласта. Сæрдыгон цæлгæнæны тохынайы фæздæг куы 
æмраст цæджындзæй слæууы хæрдмæ, куы та акъул вæййы ху- 
рыскæсæнырдæм. 
Налыхъ бады æхсынцъы бæласы бын бандоныл æмæ хæрын- 
къайæ кæрддзæм амайы. Йæ хъуыдытæ йæ ахастой йæ фырттæм, 
Уæрæсейы йын службæ кæнынц. Хистæры кæстæр Чертыбийæн 
фарон уыди йе ссæуæн, фæлæ нырма дæр никуыцæй зыны. Фырт- 
тæй æртыккаг — хъуамæ а дыууæ боны зына. Кæстæрмæ нæма 
æнхъæлмæ кæсы — уымæн иннæ уалдзæг у йе ссæуæн. Налыхъ 
ныууынæргъыдта: алыхатт дæр ын йæ хъуыдытæ цыдæр тасдзи- 
над бауадзынц йæ зæронд уæнгты. Чертыби Финляндийы хæсты 
Дæр куы уыди, уæд цымæ цæуылнæ бацагуырдта йæ къона? 
Зæронд лæг йæ амайын фæуагъта, дард кæдæмдæр тарæрфыгæй 
акаст — Чертыбийы æрыгон бинойнаг дыууæ сабиимæ удхарæй 
5 

мæлы ныр æртыккаг аз. Хъæмпæй æмбæрзт къæсы сæ ныууагъ- 
та лæппу. Йæ цæстæнгас ахаста кæртыл, йæ размæ сусхъæды 
амайæнтæ урс кæлмытау здыхтытæй лæууыдысты зæххыл æмæ 
уыдонмæ ныджджих. Хуыцауæй разы, уæддæр ма йæ хистæр 
фырт йæ цуры кæй ис. Йе ’фсымæры сабитæн дæр аххуыс кæны, 
йæ бон цы вæййы, уымæй. Сæ хæдзары хъæмпын сæр сын аивта 
агуыридурæй. Раст зæгъын хъæуы, чындз йæхæдæг дæр тынг 
сæрæн у... Зæронд лæг бæласы цъупмæ скаст, кæд, мыййаг, 
мæргътæм гæды сбырыд, зæгъгæ, сæ фæдисы цъыбар-цъыбур 
ын йæ хъуыдытæ фескъуыдта. 
Налыхъæн йæ оæзджын рихитыл халас фæхæцыд. Хъæубæс- 
ты нымад у ацы хиуылхæцгæ бæзæрхыг зæронд лæг. Иу сæрма- 
гонд миниуæг æм ахæм уыдис — дзидза æмæ айк нæ хордта. Йæ 
хистæр фыртты мад куы фæзиан, уæд дыккаг усимæ дзæвгар 
фæзындæр йæ цард. Иæ хъустыл ауад автомобилы уынæр. Ба- 
зыдта, йæ фырт Тамби æрцæуы: ацы хъæуы уый хæдзары дуармæ 
æрфистæг вæййы машинæ. Ныхъхъуыста. Цыма уыдон дæр хъусгæ 
кодтой, уыйау йæ къухтæ æд мигæнинаг æрæнцадысты йæ уæра- 
джы сæртыл. Иу уысмы фæстæ та базмæлыдысты, йæ сæр фæ- 
хъил кодта, цæй æрæгмæ хæццæ кæны? Æниу, кæд æрцæуы 
æнæкъуылымпыйæ. Кæнæ йæ исчи бахоны, кæнæ та машинæ æнæ- 
мæнг искæй бахъæуы. Йæ мады зæрдæйы конд мæрдтæм нæ ауагъ- 
та, уый дæр ахæм лæггадгæнаг уыди. Машинæйы хъæр хæстæ- 
гæй-хæстæгдæр хъуысын райдыдта æмæ æппынфæстаг хæрз хæс- 
тæг бамыр. Æхсæр уисæй быд кулдуары сæрты акаст Налыхъ 
æмæ ауыдта кæрдæгхуыз хæдтулгæ. Фæраст йæ размæ. 
Кæртмæ бацыдысты Тамби æмæ йæ бинойнаг Залихан. 
— Баба! — мыдхуызхил хæрзконд бæзæрхыг лæппулæг йæ 
хъæбысы акодта йæ фыды. — Куыд стут? 
Йæ егъау игæрхуыз цæстытæ æдзухдæр уыдысты фæллад 
æмæ сагъæсхуыз. Залихан — авд æмæ ссæдзаздзыд, тымбыл- 
дзæсгом сылгоймаг æфсæрмхуызæй лæууыди. 
— Æгас цæут, æгас, — бацин кодта Налыхъ. — Нæ хæдзаргæс 
цæхæрадоны ис. Сывæллæтты цæуылнæ æрбаластат? Куыд сты 
бабайы хуртæ? 
— Нæ фысымтæм сæ ныууагътам. Уыдонæн ницы у, фæлæ 
уæхæдæг куыд стут? 
— Иучысыл-ма мæ цуры абад. Сымах мын дзæбæх, æнæниз 
куы уат, уæд мах, зæрæдтæ дæр дзæбæх уыдзыстæм. 
Цæхæрадонæй, йæ къухтæ йæ куатæйыл сæрфгæ, рацыд Там- 
бийы фыдыус Фаризæт. Тамби фестад. 
— Мæнæ нæм цы зынаргъ уазджытæ æрбалæууыд сæумæрай- 
сом! — Фаризæт хъæбыстæ кæны Тамби æмæ Залиханæн. — Знон 
бонсауизæрмæ, абон райсомсарæй мæ мæ фындзы рагъ хордта. 
— Сбадт фыд æмæ фырты æхсæн, раздæхт йæ лæгмæ. — Æццæй, 
нæ лæг?! Нæ дын загътон, уазæг нæм цæудзæн, зæгъгæ? 
— Мах цæй уазджытæ стæм... — загъта фырт. 
Залихан кæрты уæлдай рог дзаумæттæ æфснайынмæ фæци. 
— Мæ къонайыл, — фæгæпп кодта æфсин, чындзы цонгыл 
6 

фæхæцыд. — Мацæмæ æвнал, фæрисдзынæ. Ацу мидæмæ. Исты 
хæринаг арæвдз кæн, мæ хур. 
Хæдзары йæ фæмидæг кодта æмæ та йæ бынаты абадт. 
— Бадынмæ дæ æвдæлы? — бафарста фыд. 
— Стæ-ма, куыстытæн кæрон нæй. Мæнæ диссæгтæ? Мæнæ 
мын цæй æхсызгон у уæ фенд! 
— Гæркъæраг та куы басгуыхтæ. Дзырды бар ма искæмæн 
дæттыс гъер? 
— Цæй æрæгмæ цыдтæ? — йæ сæрыхицауы уайдзæфмæ Фа- 
ризæт йæ хъус не ’рдардта. 
— Ныртæккæ уалдзыгон куыстытæ сæ тæккæ цыреныл сты. 
Нæ къухтæм æмхасæнтæ агурæм. 
Æз æй уайтагъддæр зыдтон, кæй фæзындаис, уый. Цæвитто- 
ны хъуыддагæй, мæн мæ фындзы къоппа схордта, зæгъгæ, уæд 
мæ чырыны куы нывæрай, чырыны, уæддæр фæмæнг уæвæн нæй. 
О, о! — йæ ныхас ныффидар кодта ус. 
Тамби бахудт. Фестад æмæ, кæрты каурæбын цы тæскъ бии- 
наг уыди, уымæ æргуыбыр кодта, æрдæбонсарæй дæр æм йæ 
зæрдæ æхсайдта æмæ ныр, йæ къухты сæрæн архайды фæткмæ 
гæсгæ, æхсæры уистæ кæрæдзийы æхсойгæ æмзилахар систой. 
Къухтæ куыд тагъддæр змæлыдысты, тæсчъы быды тæлм зæх- 
хæй цас бæрзонддæр йæхи иста, уыййас уистæ цыбырдæр кæй 
кодтой, ууыл мæстæлгъæдæй ноджы рæвдздæр тæлфыдысты сæ 
кæрæттæ. 
— Цавæр чырыны кой кæныс? — йæ кæрддзæмимæ архай- 
гæйæ бафарста лæг усы, — дæхи пысылмон куы хоныс, уæд? 
— Мæгуыры сау бонтæ, — тыхстæй бауад Фаризæт Тамбимæ, — 
цытæ дзуры дæ фыд? — фездæхт фæстæмæ, мæстыйæ абадт йæ 
бынаты. — Адон мæ хъармæй сау сыджыты атъысдзысты мута- 
катыхтæй! 
— Ма тæрс, Фаризæт, — бахудт Тамби. — Фондзыссæдз азы 
нын фæцæр дзæбæхæй. Гъе стæй дын æз сыгъдæг сызгъæрин 
чырын скæндзынæн! 
— Æрсызгъæрин ын кæндзыстæм, — стырзæрдæйæ загъта 
зæронд лæг. — Ацу, аходæн исты фен. 
Фаризæт хæдзармæ бахъæр кодта: 
— Чындз, уæ чындз! 
Залихан ракаст: 
— Мæ уды гага, мæ бæсты фынг авæр. Дæ разы скъаппы — 
цыхт, кæрдзын... Охх! — йæ синтыл фæхæцыд йæ дыууæ къухæй. 
— Цыдæр нæфæразгæ дæ? Исты дæ риссы? — афарста Тамби 
йæ фыдыусы. 
— Мæ дыууæ фарсæй мæлгæ кæнын. Охх!.. 
— Фæрстæ дæр дын цы кæной? Æфсæйнаг сты, мыййаг, — 
хъазгæйæ загъта зæронд лæг. — Изæрæй карк æфтуанхъæдмæ 
нæма бахизы, уæд схуыссы æмæ... 
— Де ’гæрыл! Цытæ дзурыс, цы? Кæркуасæнтæй раздæр мæ 
сæр нывæрзæныл куы нæ æрæвæрын. Гъе стæй фехъал вæййын 
гсмæ æхсæв-бонмæ... — йæ сæр бахоста, — мæ сæры цынæ хъуыды 
7 

аленк кæндзæн!.. Цæстытыл хуыссæджы цъыртт нал æрхæцы. 
Цынæ мæ фæриссы, цынæ... 
— О, о. Дæ «фыртыхстæй» æхсæв-бонмæ дæ цæстæй дæр нæ 
ракæсыс. Диссаг мæм уый кæсы, æмæ афтæ куы фæзæгъыс, 
хуыссæг мæ нæ ахсы, зæгъгæ, афтæмæй та дæ фын дзурын куы 
райдайыс... Æстæмæй йæ астмæ дзырд нæ фæвæййыс! — бакаст 
Налыхъ йæ фыртмæ. 
Иууылдæр ныххудтысты. 
— О, цæй, нæ лæг, ныууадз-ма! Æз æнæуый дæр афтæ уарзын: 
изæрæй раджы бахуысс, райсомæй та сæударæй фæгæпп кæн. 
Тамби йæ мидбылты бахудт. 
— Уыдон иууылдæр хорз, фæлæ истæмæй тыхсут? 
— Дæ цæрæнбон бирæ, лæппу. Дæ руаджы мах ницы хъуаг стæм. 
Фырт фефсæрмы: 
— Цытæ дзурыс, баба... 
— Æнæ исты хъуаг та кæм и ирон хæдзар! Фæлæ, Хуыцауæй 
разы, къæбæргур никæмæ ацæудзыстæм, — йæ ныхасмæ йын аф- 
тыдта йæ ус. 
Зæронд лæг рамæсты: 
— Цæмæн зæгъыс афтæ? Мæ фырт дæм куы нæ хæссид, уæд 
дæ фениккой кæстæртæ. 
Ус йæ къухтæ сцагъта: 
— О, о! Дæ цотæй — разы! О! Ныууадз мæ! Фæлæ зон, Хуыцау 
куы нæ уаид, уæд дæ фырт дæр нæ уаид, æмæ йæ фæллой дæр... 
— Уæдæ ацу æмæ дæ гуыбын хæрдмæ дар, кæддæра дын 
Хуыцау цы æрæппарид дæ дзыхмæ?! 
Фырт бамбæрста йæ фыды хъынцъым: 
— Баба, уый æцæг куы смæсты дæ? 
— Ахæм зындарæн сси зæрондырдæм, æмæ диссаг. Къæрта 
бадарæн æм нал ис. 
Налыхъ нæ саст: 
— Нæ-гъа, нæ! Дæхæдæг куы уыныс, хæдзар йæ уæхсчытыл 
æнцайы. Ныр æртæ азы лæппутæ æфсады сты. Йæ уæлæ хæ- 
дон-хæлаф не скæндзæн, йæ бæрæгбоны нæ баулæфдзæн. Уынджы 
рæнхъыл хæдзар лæппуйы фæллойæ дарæм æмæ, дам, «Хуы- 
цауæй разы»! 
— Баба, уыдон ницы сты, — æфсæрмхуызæй бакодта фырт. 
— О, цыма чысыл саби дæ, уый æппæлдтытæ дæ райдайы, 
кæм æрлæууа, уым. 
— Цы у, уый зæгъын. 
— Дæ хорзæхæй, нæ лæг, мæнæ йæ хæдзармæ ласы йæ фæл- 
лой, уый цы диссаг у! Уæдæ сæ искæй хæдзармæ ласа? 
Тамби кæртыл йæ цæстæнгас ахаста: 
— Хæдæгай, цæхæрадоны хуымгонд та куыд рауад? Уыцы 
бон æхсæв-бонмæ похци ластам картофы быдыртæ. 
— Бæхтæй хуымгонд кæм æййафы, фæлæ уый дæр хорз у. 
Æппын нæйæ — чызг хуыздæр... 
Фаризæт йæ мидбынаты мæсты змæлд бакодта: 
— Куыд «хуыздæр»?! Афæлдæхта йæ, хæхтæ-къæдзæхтæ йæ 
8 

акодта. Ныр æй æртæ боны къæпийæ хойын æмæ хойын! — кæ- 
уæгау скодта. — Мæ фæрстæй мæ уæдæ сулæфæн цæуылнæуал 
ис? Уастæн, мæ тæригъæдæй йæ къонайыл ма сæмбæлæд! Уый 
йын мæ арфæ! 
Тамбийæн цыма йæ фарс фæрæхуыстæуыд: 
— Тобæ, тобæ!.. 
— Уыцы æрыгон трактористæн кæй «кувы», уыдон уирагду- 
рь1Л нæ, фæлæ æнусон къæдзæхыл куы æрцæуиккой, уæд чъыр 
фестид, чъыр! — йæ худыл бæрзонддæр схæцыд Налыхъ. — Хæрз- 
гæнæг хорз никуы ссары, никуы... 
Тамби аджих. Зæрæдты ныхас нал хъуыста. Ныр йæхæдæг 
хæдзарыдзаг бинонтæ у; цыппæрæм сывæллонмæ æнхъæлмæ кæсы 
йæ бинойнаг, афтæмæй йын нырма хи къæс нæй. Фарон Чырыс- 
тонхъæуы балхæдта хæдзар. Уый фæдыл сæ къона туджы ра- 
зылд. Фаризæт ныллæбурдта уæйгæнджытæм, æхцайы капеччытæ 
байста. Æппæт сыхыл уым йæ хъæр хъуысти: «Мæ хæдзар мын 
цæмæн халут? Уымæн галуантæ куы ис». Уымæй раст загъта. 
Ацы хæдзар аразгæйæ бирæ тухи фæкодтой. Иу хатт ма йæ дон 
дæр, хъайвантæ хъæдæй æфтауцгæнгæйæ, фæцæйласта. Тамби йæ 
къæхтыбынæй ныууынæргъыдта, йæ хъуыды дарддæр нал фæци... 
— Лæппу, скæс-ма бæласмæ, цъиутæ цæуыл фæдис кæнынц? 
— Æз дæр сæм мæ хъус раджы æрдардтон. 
— Æвæццæгæн, сæ цæст калмыл æрхæцыд. 
Тамби бафиппайдта, Фаризæт семæ кæй нал ис, уый. Тæскъ 
бийыныл та оалæууыд. Бæргæ æмбары йæ фыдыусы зондахаст, 
фæлæ йыл йæ уæздандзинад фæуæлахиз вæййы. Йæ цæстытыл 
ауад, йе ’фсымæр Чертыбийы æд бинонтæ куыд ратæр-батæр 
кодта иу уатæй иннæмæ. 
Иухатт дыууæ къуырийы æмгъуыдæй æрвыст уыдис Мæз- 
дæгмæ, Воронцовкæйы хъæуы МТС-мæ. Хъуыддаджы фæдыл 
рараст Салыгæрдæны МТС-мæ æмæ сæхимæ куыд нæ фездæхта- 
ид?! Афтæмæй сын сæ бызгъуыртæ тыргъты астæу æрбаййæф- 
та. Уæллаг уатæй дзыгъалмыгъулгæнгæ кæрæдзийы сæрты тах- 
тысты къустæ, уидгуытæ... Йæ къæхты бынмæ, Балсæджы цал- 
хау, ратылди егъау цугун... Уатæй фыдыусы хъæр хъуысти: «Æ- 
гъе, æ-гъа, гъе!». Ныр дæр ма йæ хъусты зæлы. 
Цы хабар у, уымæй куы бафарста, уæд æфсымæр æмæ чындз 
ницы сдзырдтой æмæ уæд уатмæ фæраст. Дуаргæрон хæрхæм- 
бæлд фесты фыдыусимæ. Уый, цыма ныртæккæ нæ, фæлæ йæ 
Цæрæнбонты дæр никуы смæсты, афтæ ныццин кодта: 
— Нæ бæлццон куы схæццæ! — Мæнæ диссæгтæ, мæнæ! 
Чындзмæ, Олгæмæ, рухсцæсгомæй фæзылд: 
— Чындз, мæ дыууæ цæсты, афснай!.. 
Тамбимæ фездæхт. — Мидæмæ рацу! Адон... — ацамыдта пы- 
сУлтæм. — Мæнæ чындз чъырæй цæгъдынмæ хъавы. 
Æфсымæртæ Фаризæтыл ахуыр уыдысты, фæлæ йын йæ цу- 
рон митæм чындз сагъдауæй баззад... 
Тамби хуыссæнтæ йæ хъæбысы фелвæста æмæ дæллаг уаты 
Ф^мидæг. Чындз дæр æфсæрмытæ кæнгæ, йæ цæссыг йæ куа- 
9 

тæйæ сæрфгæ, бацыд йæ фæдыл. Уайсадгæ йæм куы нæ кæнид, 
уæд ын йæ мæстытæ бæргæ радзырдтаид! Уæвгæ, бæрзонд тиу 
(уæд-иу чындзытæ хистæр тиуы афтæ хуыдтой) æмбары уавæр. 
Бирæ хатт фæзæгъы ныфсджынæй: «Барут ын, нæ фыды номыл 
цæры нæ мыггаджы æхсæн. Додой мын уæ сæр кæны, æрцæуæг- 
гæгтæ, искуы нæ хæдзарæй хъаугъайы стыф куы райхъуыса, уæд. 
Барут, мах ын куыд барæм, афтæ. Уый, мæ хуртæ, йæ иу ко- 
мыкъулы зынг дары, иннæйы та — дон. Бамбæрстат?!» 
Чертыби уатмæ куы бахызт, уæд уый дæр æрсабыр кодта 
Тамби. Бауынаффæ кодтой æмæ Чертыбийæн балхæдтой хъæм- 
пæй æмбæрзт чысыл хæдзар. Йæ хъæмп ын бæргæ раивта Там- 
би, фæлæ куыдтæ цæрдзæн йе ’фсымæр дарддæр?.. Тамби цырд 
фестад. Дард кæдæмдæр тарæрфыгæй акаст: 
«Цы хабар у? Æфсымæртæй иу зынæг куы нæ ис? Æртæйæ — 
иу...» Йæ сæрмæ фæлæбурдта. 
— Цы кæныс, цы?! — сдзырдта фыд. 
— Ницы, — æргуыбыр та кодта йæ биинаг тæскъмæ. 
Фаризæт рахаста æртыкъахыг фынг: цыхт, царв, кæрдзын, 
дысоны уæливых, бæгæныйы графин, агуывзæтæ, цæхх. 
— Исты ахæрут, — йæхæдæг цæхæрадонмæ ацыд. 
Тамби ма йæ хъуыдыты ахæсты уыди æмæ уыцы уæззау къах- 
дзæфтæй бацыд сæрдыгон цæлгæнæнмæ йæ къухтæ æхсынмæ. 
Фынджы цур бадт, афтæ Фаризæт æрбаздæхт хъæдындзы сыф- 
тимæ. Æрбадт Тамбийы раз. 
Фæйнæ бæгæныйы куы анызтой æмæ лæппу иучысыл куы 
акомдзаг кодта, уæд та Фаризæт, йæ синтæм февналгæйæ, ныхъ- 
хъæрзыдта: 
— Охх, мæ тæригъæдæй... 
Трактор кæй æрбарвыста, уыцы маст нæма систа Тамбийæ, 
фæлæ йын йæ ныхас ацахста Налыхъ: 
— Ма дзур, не ’фсин. Уый дæр хорз у! Ныр ма бирæтæн сæ 
хуым конд дæр нæма у. 
— Цæй хорз у?! Дæ хорзæхæй, цæмæй хорз у?! — фæкъæртт 
йæ лæгмæ. — Дæуæн цы у? Бонсауизæрмæ хураууон, сатæджы 
бадыс. Æз та игæрхæлд фæдæн хæхтæ æмæ къæдзæхтæ хойы- 
нæй. — Фездæхт, Тамбимæ. — Иннæ азты нын æй равзаргæ бæх- 
тæй куы бахуым кæныс. Ацы аз нын æй цæмæн бабын кодтай дæ 
æнæбайрайгæйы тракторæй?! Ноджы ма æрбарвыстай цавæрдæр 
къулбадæджы, дæхæдæг не ’рбацыдтæ, фæлæ. Фесæфта цæхæ- 
радон, — амоны йæ къухтæй. — Йæ бур æлыг ын фæуæле кодта, 
йæ саумæр та — фæдæле... 
— Ныхъхъус у! — фæмæсты зæронд, фестад æмæ цæлгæнæнмæ 
бацыд. 
Фæлæ Фаризæты загъд Тамбимæ нал хъуысти. Аныгъуылди 
йæ хъуыдыты. Не ’мбары фыдыус, куыд зынæй сын самал кæны 
бæх дæр æмæ трактор дæр. Налыхъ фæстæмæ, йæ къухы æртти- 
ваг рæхыс, афтæмæй фездæхт. Æрбадт йæ бадæны. Йæ ног кæрд- 
дзæмыл лыстæг æвзист рæхыс æфтауын райдыдта. Фырт йæ 
фыдæй фæныфсджын: 
10 

— Фаризæт, бахатыр кæн. Уыцы трактор дæр мæ къухы хæрз 
зынтæй бафтыд. Ды куыд æнхъæл дæ, афтæ нæу! Æз уыцы 
трактор æхсæвты дыууæ къуырийы фæцалцæг кодтон. Æппын- 
фæстаг, мæ фыды бæхтæ æмæ трактортæ не сты! 
Афтæ карз æм кæй фæлæууыди, уый фыдыусæн фæхъыг, йæ 
лыстæг сау цæстытæ сдзагъултæ сты. Йе стæгдар къухты æн- 
гуылдзтæ кæрæдзийы саггæмтты ауадысты. 
— Диссæгтæ! Диссæгтæ, мæ мард фыдыстæн! — фестад, ба- 
уад Тамбимæ. — Уæдæ ма дзы æндзылер та гуыбыннизæн дæ, и? — 
фæстæмæ абадт йæ бадæны, къухтæй куы иу фæхъил кæны, куы — 
иннæ. — Мæ фырт æнæхъæн районы хицæутты хицау у! Афтæ- 
мæй та йæ зæронд мад æмæ фыды цæхæрадон бахуым кæнынмæ 
бæхтæ самал кæнын йæ бон нæ баци! Уæд ды цæй хицæутты 
хицау дæ, и? 
— Æз цæй хицау дæн? Ноджы... Хицæутты хицау, — мæстæл- 
гъæд худт ныккодта Тамби. 
— Цæмæй зонын? Мæнæ дæ дæ фыд афтæ хоны, — былысчъи- 
лæй загъта ус. — Кæд трактор дæр зынтæй дæ къухы бафтыд, 
уæд дæ зæрды цы уыди? Нæ зæронд къæхтæй нын белæй къа- 
хын кодтай? Нæ фæлæ цæй мæгуыр у фыдыус, — ныххоста йæ 
риу. — Æз тынг фыдæбæттæй бахъомыл кодтон мæ лæппуты. 
Зымæгон даргъ æхсæв-иу мыл æмпъузгæ æмæ дзабыр хуыйгæйæ 
æрбарухс. Сæрдыгон даргъ боны куыстытæй мæ астæу никуы 
сраст кодтон: хъазтмæ-иу куы бацыдысты мæ лæппутæ, уæд-иу 
кафæгмæ ничиуал касти, фæлæ-иу стырæй-чысылæй сæ цæстытæ 
уыдоныл æрæвæрдтой. Сæ иуæй се ’ннæ хæрзконддæр. — Нык- 
куыдта. — Фæлæ уæддæр фыдыус — мæ ном. 
Налыхъ сæрыстырæй загъта: 
— Мæ фырттæн сæ гуырдз хæдæфсарм æмæ хæрзконд у. 
Дæхицæй бузныг сæ ма у. 
Тамби бауад Фаризæтмæ. Æрбадт йæ фарсмæ. Рæвдаугæ ны- 
хасæй загъта: 
— Цæмæн афтæ зæгъыс? Мах дæу никуы ферох кæндзыстæм. 
Фаризæт бацыд хæдзармæ. 
Тамбийы та йæ хъуыдытæ ахастой. Йæ фыдыусыл лæмбы- 
нæг æрсагъæстæ кæны. Йæ цæстытыл ауад, сæ мады амарды 
фæстæ сæм иу изæр цалдæр лæджы æмæ усы куыд æрбоахуыд- 
той чындз. Саулагъз бæрзонд фыдхуыз сылгоймаджы. Йæ тæ- 
нæг цæсгомыл йæ цæстытæ дыууæ сау лыстæг нæмыгау разгъор- 
базгъор кодтой. Йæ тæнæг былтæй хъуызгæ худт кодта. Йæ 
лыстæг æнгуылдзтæ-иу куы сæ иуы пехцел сæрыхъуынтыл æрхас- 
та, куы сæ иннæйы. 
Тамбимæ куы бацыд, уæд загъта: «Мæнæ цы богал лæппу 
ис», — æмæ йæ уазал æнгуылдзтæ йæ дæллагхъуыр абырыдыс- 
ты. Ныр дæр ма ныккæрзы, раст цыма калм амбæлд йæ буарыл, 
афтæ йæм фæкаст. Чи зоны, æмæ сидзæрты хистæр кæй уыд, 
уымæ гæсгæ йæ зæрдыл хуыздæр лæууыдысты йæ ныййарæджы 
хъарм къухтæ. Фыдыусæй кæстæрты хъахъхъæнгæйæ йæ буар 
уьщы саутæй бирæ фæхаста. Уыдоны нады хай дæр æмæ йæхи 
11 

нады хай дæр фæрæзтой йæ фæрстæ. Фаризæт-иу се ’ппæты дæр 
ратардта хæдзарæй æмæ сыл-иу сæрдыгон каурæбын дæр æрбон, 
фæлæ зымæгон... Скъæты-иу хъуджы æгъдтæм сæхи нылхъывтой 
æртæ лæппуйы. Радыгай хъуджы фæздоныл сæ къухтæ хъарм 
кодтой, дзæргъы алыварс хъыбылтæ куыд æртымбыл уой, афтæ. 
Тамби йæ фыды ныхасмæ фестъæлфыд. 
— Лæппу, фæуадз уал дæ куыст, фынг рох ныууагътам æмæ 
фæтæргай уыдзæн. Уыцы ус, дæ фынг фæрæвдздæр кæн. 
— Мæ хыссæ цæттæйыл у, — хъæлдзæгæй загъта Фаризæт. 
Куыддæр фынгмæ æрæвнæлдта Налыхъ, афтæ чидæр дуар 
бахоста æмæ оахызт сыхаг Арыпханты лæппу Хъамбол. Тамби 
йыл бацин кодта. 
— Адзæдзеты чындз, дам, рынчын у æмæ, дам, æй рынчын- 
донмæ куы ныддавис, зæгъгæ, загътой. — Лæппу лæфлæфгæнгæ 
бамбарын кодта йæ цыды сæр, уæдмæ кæртмæ æрбахызт сыхаг 
лæг Габе дæр. 
— Минæвар дæн, Налыхъ, ахсæв сиахсы цыд кæны мæ каис 
æмæ дæ фырты агурынц æд машинæ. 
— Фæлæуу, мæнæ уал иу æнæвдæлон хъуыддаг бакæнæм. — 
Йæ хъусы йын цыдæр бадзырдта Тамби. 
— О, о, Хуыцау æй фæрæстмæ кæнæд! 
Тамби фæтагъд кодта. Габе абадт Налыхъы раз, систа дзаг 
нуазæн æмæ Адзæдзеты мыггагыл сахъгуырд куыд бафта, афтæ 
скуывта Хуыцаумæ. Дыккаг сидт йæ хъаруйы нæма бацыд, афтæ 
та кулдуар æрбахостæуыд. Фаризæт акаст дзурæгмæ. 
— Бæцойтæ сæ ноггуырдæн номæвæрды куывд кæнынц æмæ 
нæ хонынц. Тамби, дам, æнæрацæугæ ма фæуæд. 
— Гъе, афтæ, æппын хæдзары нæ сабыр кæны, — загъта Налыхъ. 
— Хуыцауардыстæн, Налыхъ, хатырæй мын уæд, зоныс æй, 
афтæ мæнæ ныр нæхæдæг стæм, æндæр æз демæ æмвынг нæма 
æрбадтæн... 
— Æниу нæ лæппу... 
— Дæ лæппу дæр афтæ. 
— Гъе уымæй раст зæгъыс, — йæ рихи асхъаудта Налыхъ, — 
фынджы бæрзондæй рафæлгæсын мæ уарзон сыхагæн хъус ра- 
дæттыны охыл, æмæ дыл кæстæртимæ нæма æрхæцыд мæ цæст. 
— Нæ кад, не ’гъдау, нæ намыс уæлахиз уæнт, — загъта Габе. — 
Хатырæй уæд, бæркады кой скæнын афон у, Налыхъ. 
— Иу чысыл ма абад. 
Бæркад куыддæр зæгътой, афтæ автомобилы хъæр ссыди æмæ 
сæ размæ бамыр. 
— Лæппу! — хъæлдзæгæй базгъордта Тамби. — Лæппу... 
Дыууæ лæджы фестадысты. Лæугæйæ Адзæдзеты гуырды 
фæдыл сидт рауагътой. 
Габе йæ тæккæ бынтæй анызта йæ нуазæн. 
— Тамби, хæрзæггурæггаг базгъорин, фынджы æгъдау мæ куы 
нæ æрцахстаид, уæд. 
— Махæй сæрæндæр гуырдтæ ис ацы хъæуы. Машинæйы гуыф- 
фæ «Бæтæйы фырттæй» йедзаг уыди, — мидбылты худти Тамби. 
12 

Къæсæр ма загътой æмæ Габе, къуылыхнозтджынæй Тамбийы 
сæхимæ хонгæ, ахызт уынгмæ. 
— Хуыцауардыстæн, ды абон мæ хæдзары куы нæ сæмбæлай, — 
дзургæ дæр дæм нал скæндзынæн. 
Тынг æнæвдæлон кæй у, уый йын бамбарын кодта. 
— Уæддæр дын сиахсимæ æнæ цæугæ нæй ахсæв... 
Тамби кæртмæ куы баздæхт, уæд йæ фыды уым нал баййæф- 
та, фæлæ Залихан йæ размæ рауад. 
— Цæуын афон нæма у? Чумæдан дæр æмæ машинæ дæр 
равдæлон кæнын хъæуы. 
— Афон у, — сразы лæг, — йæхæдæг ног тæскъ зæххæй систа 
æмæ йæ зæрдæрухсæй цалдæр хатты хæрдмæ фехста. Уæлдæфы 
йæ рацахста æмæ йæ, чи фæнæмыг, уыцы чылауи бæласы бын 
кауы михыл æрсагъта. 
Залихан-йæ мидбылты бахудт æмæ фæраст уатмæ. 
Лæвæрттæ 
Тамби чумæданимæ куы схызт тыргътæм æмæ йæ фыды дæл- 
фæдтæм куы æрбадт, уæд Фаризæт цымыдисæй ныккаст чумæ- 
данмæ. Бандоныл абадгæйæ: 
— Уым та цы ис? 
— Фæрсæджы цæст, — дзуапмæ фæрæвдз Налыхъ. 
— Æри-ма йæ мæнмæ, — йæ хъæоысмæ ацамыдта Фаризæт. 
— Гъе та цом мидæмæ, уатмæ... — йæ фыдыусы кæрæф æнгасмæ 
та ацы хатт дæр Тамби джихæй аззади. 
— Цæмæн уатмæ? — йæхи баккуырста къулрæбынмæ зæронд 
лæг. — Мæнæ йæ ам æрæвæр... 
Фаризæт хæстæг бабадт чумæданмæ, дзаумæттæ исын рай- 
дыдта. 
— И, нæ лæг, мæнæ дын цы бухайраг худ!.. — лыстæг æм 
æркаст. — Дæуæн бирæ худтæ ис. — Йæ хъæбысы йæ авæрдта. — 
Æфцæггот дзы скæндзынæн мæ ног пъалтойæн... 
Тамби царди æмæ куыста Цыколайы МТС-ы сæйраг инжене- 
рæй. Йæ мызд, йæ фæллой, йæ хор цыдысты йæ фыды къо- 
намæ. Залихан иу æмæ дыууæ хатты нæ бакой кæны йæ мойæн: 
«Царды цы нæ вæййы, уæд иу хуызæнæн дзаума нæ хæдзары 
нæй. Иу сау капекк — фæсвæд». Бирæ æмбаргæ фæндтæ ма йын 
зæгъынмæ фæхъавы, фæлæ йæм йæ фæлмæн, зæрдæхæлар лæг 
йæ хъус никуы æрдары. Куы нæ æмæ йæ куы нæуал фæуадзы 
галбындзау, уæд ын йæ зæрдыл æрлæууын кæны, хи мадау æй 
кæй рæвдауы Фаризæт, уый. Уæд ын ус дæр æрымысы, иннæ 
чындзæн та куыд у, уый. «Æнхъæлыс, æмæ Олгæ мæнæй æвзæр- 
дæр у? — йæ сæр батилы ныфсвидарæй.— Нæу! Фæлæ мæнæн 
хорз дæумæ гæсгæ у. Дæ гуццамæ дын кæсы. Олгæйы лæгæй та 
цы райса, уый нæй. Куыд мæнгард сылгоймаг у, уый æз раджы 
бамбæрстон. Мæ зæрды фæндон дын фæзæгъын. Дарддæр та дæ 
цы фæнды, уый кæн». 
13 

— Ай та цы у?! Замманай тæбын. Æз игæрхуыз тæбын къаба 
уарзын, — йæ цæстытæ та ферттывтой фыдыусæн. 
— Уый бабайæн куырæттаг, — уæзбын дзуапп радта Тамби, 
йæ фыдыусмæ æдзынæг кæсгæ. Цыма исты бæгъиæг у, йæ би- 
нойнагæй йыл дæс хатты фылдæр куы ис... Дæс хатты... Æмæ 
йыл уæвгæ та цы ис, куыдз дзы цы ратона, уый... Цæй, иннæ 
мыздæй йын исты хорз дарæс балхæндзынæн... 
— Ай та кæмæн? Дыууæ къабайаджы куы сты? 
— Сæ иу Олгæйæн, иннæ та Ирæйæн. 
— Ирæйы нæ хъæуы, уый нырма гыццыл чызг у. Олгæйæн та 
æппындæр нæ хъæуы. Мæхицæн сæ хорз къаба æмæ хорз кофтæ 
скæндзынæн. 
Цастæ йæ хъæуы уагæры? Ирæ Фаризæты дыууадæсаздзыд 
чызг у, нырма къаннæг у, фæлæ рæсугъд дарæс чи нæ уарзы? 
Йæ лæппу Батырæн та йын балхæдта хæлаф æмæ хæдон. А сæр- 
ды йæ ногдзауты лагермæ арвитын йæ зæрды ис. 
— Ай та кæмæн у? — йæ дзæбæх хъуыдыйы таг ын фескъуыд- 
та йæ фыдыус. 
— Бабайæн хæлайфаг... 
— Иунæг хæлаф дæр нæ æмæ дыууæ дæр. Мæнæн — костю- 
маг, мæхицæн дæллаггуыйраг, уый дæр — мæнæн... 
— Уый дын диссæгтæ! — æрдæбонсарæй йæм йæ дæндæгты 
къæс-къæс цыди, ныр æм фæкъæртт Налыхъ. «Мæнæн, мæ- 
нæн»-æй æппæт бинонты лæвæрттæ йæ хърихъуппы дæргъæн 
хъуыры йæ роцъойы онг нæ самадта? — Йæ урс рихийы кæ- 
рæттæ базмæлыдысты зæрватыччы базыртау. 
— Мæнæн, уæдæ кæмæн?! 
— Мæтæй мæлыс. Чындзы куы цыдтæ, уæд дæр дын ахæм 
дарæстæ нæ уыди. 
— Уæд мын кæй нæ уыд, уый æгъгъæд нæу? 
— Мæ лæвæрттæ ма мын æнцад уадз. 
— Дæуæн æвгъау сты! Чи дын ис, уыдон дæр нал батондзынæ. 
Раст зæгъы уымæй Фаризæт. Фæстаг рæстæг Налыхъыл но- 
джы тынгдæр фæзындысты йæ азтæ. Тамби аджих... 
— Æгас цу, Тамби. 
Тамби фестъæлфæгау кодта — сæ тыргъы сыхаг устытæ Дуне 
æмæ Любæ куыд балæууыдысты, уый нæ бафиппайдта. 
Дуне — къæсхуыртæ рæстæмбис сылгоймаг. Йæ аив фыдхуыз 
цæсгомыл хорз фидыдта йæ цыргъ фындз. Фондз сывæллоны 
мад. Любæйæн — дыууæ чызджы. Рæсугъд сылгоймаг. Хъæубæс- 
тæн, куыд фæзæгъынц, йæ иу къух фынгæн дары, иннæ та — 
цырагъау. Уæвгæ, кæрдзын дæттынмæ Хъарман-Сындзыхъæуы 
сылгоймæгты ничи амбулдзæн. 
— Мæнæ цы дзæбæх уазджытæ ис! - Тамби сын, цингæнгæ 
бандæттæ авæрдта. 
— Цы æмбæхсыс, цы? — хъазæгау афарста Дуне Фаризæты. 
— Нард уарай! - мæстæй йæ мардта Любæ дæр. - Цыдæртæ 
та дын æрбаластой, и? 
— Иу чысыл цыдæр муртæ... — æнæбары бахъуыр-хъуыр код- 
14 

та Фаризæт. Йæхинымæр та сæ ралгъыста: «Ме ’нæуынон фæут. 
Кæд уæм æнæсаргъ бæхыл хонæг нæ арвыстон». Тъахтины бынмæ 
басхоинаг уыди чумæдан. — Мæнæ чындзæгтæ рæвдзытæ кæ- 
нæм. 
Рацыд Залихан. Ноджы зæрдиагдæрæй та ууыл бацин кодтой 
сыхаг устытæ. Фæлæ уæддæр сæ зæрдæ чумæданимæ уыди, æмæ 
Дуне загъта: 
— О, о, нæ бæлццæтты тагъд сæ къонатæм хъæуы, Хуыцауы 
фæрцы, æмæ лæг йæ хъуыддагмæ рагацау цæттæ куы уа, уæд 
уый æвзæр нæу, нæ! 
Налыхъ чумæдан равдисын кодта сыхæгтæн. Къафетты тых- 
тон сын систа Залихан. Фаризæт йæхи ныттар кодта. 
— Ахæм фырт бирæтæн нæй, Налыхъ. Адджын цард фæкæнут. 
Сылгоймæгтæ къафеттимæ бацыдысты уатмæ. Уырдыгæй сæ 
худын райхъуыст. Фаризæт чумæдан иннæ уатмæ бадавта. 
Фыд, цыма йæ усы зыд миты тыххæй хатыр куырдта, уыйау 
йæ фыртмæ скаст æмæ бафарста æнкъардхуызæй: 
— Уыцы лæппуты ссæуынмæ ма бирæ бонтæ ис? Иугай ма 
мын сæ банымай. Фæзæронд кæнын. Хатгай мæм иу бон дыууæ 
фæкæсы... 
Диссаг сты зæронд адæм! Цыма йæ фырттæ фæлладуадзæн 
хæдзæртты сты нымад бонтæ... 
— Æфсады хъуыддаг дæхæдæг хуыздæр зоныс, баба. Цыбыр 
рæстæгмæ кæрæдзийы фендзыстæм, фыссынц. 
— Адам мæнæугæрдæнтæм зындзæн, — фыды цæсгомыл 
æхсызгондзинад ахъазыд. 
— Раздæр, баба, раздæр, — загъта фырт. — Иу чысыл нартхор 
æмæ картоф æрбаластон. Уыцы чындзæн дæр дзы авæрдзыстут. 
— Цæмæн æрбаластай? — тарстхуызæй бакаст уатмæ. — Гор- 
мон, ауæй йæ кæн æмæ дзы дæ уæлæ исты скæн. Ныр дæхæдæг 
тагъд æхсæз бинойнаджы уыдзынæ... Уыцы чындзæн сусæгæй 
ракалдтаис. Иу нæмыг дæр та йын нæ ратдзæн. Иу нæмыг... 
Фырт аджих. Йæ ус дæр æй Чертыбитыл цæуын кодта. Хиваст 
дæр куыд нæу. Йæхимæ хæцыд. Айфыццаг йæ чындзæн ног дыууæ 
бедрайы балхæдта. Чысыл рæстæджы фæстæ сæ федта йæ фыды- 
усы цæлгæнæны. Иу изæр сæ дуармæ сыхы лæппутимæ лæууыди 
æмæ йæ чындзы донгуыронæй æрбацæйцæутæ федта. Фырдисæй 
йе ’рфгуытæ йæ ныхыл бæрзонд абадтысты. Йе ’мгæрттæ цы дзырд- 
той, уый нал хъуыста. Йæхи куы æрæмбæрста, уæд сыл аивæй йæ 
цæстæнгас ахаста, фæлæ уыдон ницы сæ хъус æрдардтой. Бæ- 
рæг уыд, ахæм ныв фыццаг хатт кæй нæ уынынц. 
Мæнæ куыд фæхудинаг сты! Сонтæй йæхи фæзылдта сæ кæр- 
ты дуармæ. Хъуамæ алывыдтæ акала йæ фыдыусæн. Бедратæ 
ацъæл кæндзæн. Дуары хæцæнмæ нæма февнæлдта, афтæ Хуы- 
цау уынгмæ Фаризæты рахизын кодта. Дæрзæг ныхас ын зæгъи- 
наг уыди, фæлæ йæ дзуринæгтæ йæ хъуыры фæбадтысты — фы- 
дыус ауыдта Олгæйы æмæ хъæрæй ныххудти: 
«Дæлæ ма нæ æдылымæ ныккæсут! Искуы ма уый фендæ- 
уыд, æмæ цугуны дон хæсс, цугуны!» — фырхудæгæй, æви — 
15 

мæнгардæй, йæ цæссыгтæ згъордтой йæ тæнæг рустыл. Тамби 
бамбæрста, йæ уайсадæг чындз куыд фефсæрмы, фæлæ ма цы 
кодтаид. Донгуыронмæ фæстæмæ нæ аздæхтаид æмæ дзы йæхи 
нæ баппæрстаид. Чындз Арыпханты каурæбынты куы фæцæй- 
цыд, уæд фыдыус йæ фæдыл куыд адзырдта, уый ма аоон дæр 
Тамбийы хъусты зæлы: 
— Уæлæ тъæпкъах! Уыцы цугунæн йæ донгæмттæ фæйнæр- 
дæм тоныс! Дæ зæды хай дæ хуыздæр фæкæна, гъе! 
Тамбийæн фырмæстæй йæ ныхыл æнгуылдзы стæвдæн туг- 
дадзин адымст... 
— Лæппу, нæ мæм хъусыс, æви? — йæ къухмæ йын февнæлд- 
та фыд. — Мах ницы хъуаг стæм. Хор, зæгъын, ауæй кодтаис 
æмæ дзы уæ уæлæ исты скодтаиккат. 
— Хъусын... Хор уæй кæнын нæ уарзын, искæй фæсдуармæ та 
бирæ фæллой нæ баласдзынæ. 
Сыхаг устытæ, чындз æмæ æфсин уатæй рацыдысты. 
Тамби кæртмæ йæхи айста. 
— Машинæйы дзаг та дын æрбаласта, — загъта Налыхъ. 
— Цы? — дисæй афарста Фаризæт. 
— Нартхор æмæ картоф! — карзæй загъта фыд. 
— Абоныстæн, Фаризæт, лæгæн йæхи ныййаргæ фырт дæр 
афтæ нæ уыдзæн, — загъта Любæ. 
Фаризæт фырмæстæй тъæппытæ хауди, йæ лæвæрттæ йын 
кæй федтой, уый æгъгъæд нæ уыд, фæлæ ма, машинæйы цы ис, 
уый дæр фендзысты. Уый та ма йын калмы сæрыл цæхх акæнæ- 
гау фæци. 
Дуне æмæ Любæ сæхимæ цæуынмæ хъавыдысты, фæлæ сæ 
Налыхъ фæурæдта: 
— Фæкæсут, мæ хуртæ, лæппуйы цæуын хъæуы. 
— Нæхæдæг цы бафснайæм, уый Хуыцау куы раттид, — загъ- 
та фыдыус. 
— Фæкæсын мах бар уадзут. 
Сыхæгтæ ацыдысты. Куы фæаууон сты, уæд Фаризæт йæ 
лæгмæ фæлæбурдта: 
— Дæ абоны митыл та кæд нæ фæфæсмон кæнай, уæд дын 
ацы сау чызг амард, — йæ тæнæг риумæ ацамыдта. — Адæм кар- 
тофы мыггагыл тыхст сты. Ноджы æндæрхъæуггаг мыггаг æмби- 
сонды зад кæны махмæ. Цырауы зæххыты. Ныр «æри-æри» кæн- 
дзысты. 
— Ма тæрс, дæу хъуаг ничи у, сæ фæллой цы фæкæной, уый 
куы нæ фæзонынц. Ферох дæ, а фæззæг бирæтæ сæ фæллой- 
бонмæ тыллæг куы нæ куымдтой?! 
— Гукк, æз дын æндæр мыггаджы кой кæнын. 
— Гъемæ сын ратдзынæ... 
— Мæлæты тæнвæдæг, куыдз дæ стæг куы нæ фендзæн, — 
йæ лыстæг даргъ сæр батылдта Фаризæт, — кæдæй нырмæ срæ- 
дау дæ? Æнхъæлдæн, уæлмæрдтæм фæхæстæг кæныс... 
— Ратт дын зæгъын æз! — фæтъæлланг кодта Налыхъ. 
— Уæдмæ дæр сæ игæртыл фæхæцæнт! Дæ фырт ам куы вæййы, 
16 

уæд уæрыкк фестыс, фæлæ та дæ мæ къухмæ нæ хъæуы? Æз та 
дын схос кæндзынæн, багъæц... — Йæ рахиз амонæн æнгуылдзæй 
йæ галиу къухы армытъæпæн хойы, хъæдхойы бырынкъау. 
Фаризæт нæ бауагъта цармæ нартхор сисын, фæлæ йæ ака- 
лын кодта сарайы. Картоф та бафснайдзысты скъæты. Сыхæгты 
сæхимæ арвыста, ныртæккæ алкæй хæдзар дæр куыстæй йæ тæккæ 
цъупдзаг у, зæгъгæ. Йæ амондæн, уæдмæ йæ сывæллæттæ — Ирæ 
æмæ Батыр — скъолайæ æрбацыдысты. 
— Рæвдз уæ дарæс фæивут æмæ, куыд сæрæн стут, афтæ 
февналут, — ацамыдта сын Тамби. 
Чысыл фæстæдæр сабитæ хæдзарæй, къафеттæ æмпулгæ, 
рагæппытæ кодтой. Лæппу уайтагъд гуыффæйы февзæрд: тæскъ 
айдзаг кæны, Ирæйы æккоймæ йæ æрæргъæвы. 
Налыхъ æнкъардæй рацыд æмæ æрбадт æхсынцъыйы бын. 
Тамби сывæллæттæн афæдзæхста, куыд архайын хъæуы, уый 
æмæ йæ фыды раз йæхи æруагъта. 
— Уæдæ, зæгъыс, Чертыби æмæ Адам фæндагыл сты, и? — 
йæ лулæйы тамако æфсæргæ бафарста фыд. 
— Хуыцауы фæндæй, баба. 
Фаризæт йæ къæхты æлгътыл рацыд хæдзарæй, Тамбийы 
фарсмæ æрбадт, хор æрбаласты тыххæй йын арфæтæ кæныныл 
схæцыд. Уый йæм ницы уыйбæрц йæ хъус æрдардта. 
— Не ’фсин, куыд кæсын, афтæмæй нæ лæппуты хæдзармæ 
хъæуы.Дæхи цæттæ кæн куывд æмæ чындзæхсæвмæ. 
— Хуыцауæн табу, гъе стæй фæззæг дæр дард нал у, — стыр- 
зæрдæйæ загъта ус. 
Зæронд лæг рамæсты: 
— Цæмæн фæззæг? Куыддæр схæццæ уой, афтæ сæ иуæн — 
куывд, иннæмæн — чындзæхсæв. 
— Куывд кæмæн кæныс, уымæн йæ хæдзар — хицæн. Чындз 
та — фæззæджы. 
— Цæмæн фæззæджы? 
— Фæззæгæй раздæр нæ. Цæмæй чындзæхсæв кæныс? Арахъы 
хуыпп хæдзары бæркад куы у, уæд... 
— Скæн, — карзæй алыг кота Налыхъ. 
— Худæгæй марыс, нæ лæг! Арахъ уадзыны рæстæг нæу ныртæккæ. 
— Уæд цæуылнæ?.. Тæвдæй стыхсдзынæ? Нæ пъадвæлтты 
дын æвзæр фадæттæ ис? Сæрд дын тæвд ма уæд, зымæг — уазал... 
— Æз загътон фæззæджы, уæд — фæззæджы. Дыууæ хоры 
æхсæн арахъ ничи уадзы, гукк! — Фаризæт йæ тæнæг былтæ 
фæцъупп кодта æмæ йæ ныхас даргъ ауагъта: — Гу-укк!.. 
— Ма дзурут кæрæдзимæ, — бауайдзæф кодта Тамби. Фестад, 
йæ рон æрбалвæста. — Æз Чертыбитæм суайон. Нартхорæй иу дæс- 
фынддæс тæсчъы Олгæйæн ратдзыстут, æви йын сæ ныр аласон? 
— На-гъа, уæрдоны йæ аласдзæн йæхæдæг, — фæрæвдз Фаризæт. 
— Фæлæуу-ма, лæппу, — фæурæдта йæ фыд. — Æдзæттæйæ 
нæ æййафдзысты нæ бæлццæттæ. Афтæмæй нæ цартæ хорæй 
дæлæмæ сæттынц, нæ къутутæн сызгъæрин мæнæуæй сæ фæрстæ 
сæ хуыдтытыл фæйнæрдæм рæдувынц... 
2 Дзабпйты Таисæ 
17 

Æнæбон сабийау фыд йæ фыртæй æххуыс куырдта... 
— Ма тыхс, баба... — бахудти Тамби. 
Йе ’фсымæры хæдзармæ цыди уæззау къахдзæфтæй. Хорз та 
нæ бакодта, чындзы хæйттæ фыды кæрты кæй скуыси ласта, 
уымæй. Мур дæр та йын нæ ратдзæн уыцы налат сылгоймаг. 
Бафæлварæд ма ацы хатт! Кæддæра нæ фæфæсмон кæнид! Там- 
би йæхинымæр бæргæ фидарæй фæзæгъы, хъæддыхдæр æм фæ- 
лæудзынæн, зæгъгæ, фæлæ йын дзы ницы уайы. Йæ туджы нæй 
искæмæн дæрзæг ныхас зæгъын, йе ’фхæрд æфхæрдæй райсын. 
Маст скæныны фæлтау та йын ноджы хуыздæр, зæрдиагдæр 
хъуыддаг бакæны, мæнæ сау калмы дзыхмæ хæфс куыд быра, 
раст афтæ у йæ хъуыддаг дæр йæ фыдыусимæ. 
Фаризæт цæлгæнæнмæ бацыд. Чысыл рæстæджы фæстæ то- 
хынайæ фæздæг скалди. Тамбийы фездæхынмæ уæливыхтæ 
цæттæ уыдзысты. Залихан, къæртайы хыссæ хъæдын тæбæгъ 
йæ уæлныхты куыд систа, уый куы федта, уæд бадис кодта. 
— Æз, мæ хур, сем нæ дæн, фæлæ восым дæн, — гæлæбуйау 
срог Фаризæт пецæй стъолы астæу. — Мæнæ ма цыхт ассæнд, 
мæ уды гага, — чындзы раз æртыкъахыг фынг æмæ цыхтыты 
къус авæрдта. 
Изæрæй йæ бæрзонд тиу æмæ йæ фæлмæн файнусты фенынмæ 
æрбауад Олгæ, ныллæггомау, фæлæ хæрзконд æрыгон цъæхдзаст 
сылгоймаг. 
— Быдырæй æрбацыдтæн æмæ — нæ кæрт æфснайд, иу къуы- 
ри фаг суг саст... Уайтæккæ дæр базыдтон Залиханы лæджы 
æрмдзæф, — сусæгæй дзырдта йæ файнусты хъусы уайсадæг 
чындз. 
— Чындз, — бахатыд тиу Олгæмæ. — А дыууæ боны дæм 
зындзынæн, кæд мын бантыса, уæд. 
Фаризæт скуыдта: 
— Уе ’рбацыд бæргæ æхсызгон у, фæлæ куы фæраст вæййут, 
уæд зæрдæйы уидæгтæ фæцæйскъуыйынц! 
— Цæмæн афтæ зæгъыс? — загъта Тамби. 
— Хъусыс, — йæ къухтыкæлмæрзæнæй йæ цæстытæ асæрфта 
Фаризæт. — Лæппу, хъусыс! Уыцы хицауадæн зæгъ, мæ куыс- 
тæй мæ, зæгъ, суæгъд кæнут. Нæхимæ дæр, зæгъ, ис мæ фаг 
куыст. Цырагъы рухсæй мæ, зæгъ, агурынц... 
— Кæм ма ис мæн хуызæн! — ныххудт Тамби. 
— Махæн никæм, — йæ ныхас фæкарздæр кодта Фаризæт. — 
Мæ зæронд мад æмæ, зæгъ, мæ зæронд фыд æнахъом сабитимæ 
æнæфæкæсæг сты. Кæннод сæм, Мадымайрæмыстæн, цæуын æмæ 
сын сæ мæрдтæ хурмæ ракалдзынæн! 
— «Зæгъ, зæгъ», цæй бирæ дзурыс! — бауайдзæф ын кодта 
Налыхъ. — Сæ мæрдтæн урскъах бæхæй фæхæт! Кæстæр чын- 
дзы бызгъуыртæ сæ хоныс? Куыд сæ ракалдзынæ? 
— Цæй... — йæ къух ариуыгъта ус. 
Хæрзбон загътой. Афæндараст сты. Олгæйы Налыхъ мидæмæ 
хуыдта, исты акомдзс>г кæн, зæгъгæ, фæлæ чындз æфсины цæс- 
тæнгасæй атындзыдта йæ хæдзармæ. 
18 

Зæронд лæг йæхи бандоныл æруагъта. 
— Фæцæуы мæ фырт. Кæд та æрбацæудзæн? 
Йæ ус йæ фарсмæ абадт мæстыйæ: 
— Абон дæр ма дын куы загътон!.. Дæ фырты цурмын цы 
схъал вæййыс? Дæс дзыхы дыл цы базайы, и?! — Иæ рахиз 
къухæй (цонгæй) уæлдæфы егъау æхсырф æрфысгæйæ бадодой 
кодта зæрондмæ. 
— Омæ дæхæдæг афтæ куы фæзæгъыс, бирæ йæ уарзын, мæ- 
хионтæй фылдæр, — къæмдзæстыгæй йæхи раст кодта лæг. 
— Уарзын! Æз æй мæхицæй никæдæм ауадздзынæн, мемæ 
цæрдзæн, — йæ ныхас фæкарздæр кодта Фаризæт. — Фæлæ дын 
æз уæддæр афтæ зæгъын æмæ йæ цуры бирæ ма дзур, — цы- 
дæртæ зæгъинаг ма уыди, фæлæ сæм чидæр æрбахоста. Фестад, 
йæхи йæм фæгуыбыр кодта æмæ ма бафтыдта йæ ныхасмæ. — 
Дæ абоны митыл та кæд не ’рфæсмон кæнай, уæд дын æз амард- 
тæн! — æмæ фæраст кулдуармæ. 
Йæ фæстæ акаст Налыхъ æмæ арф ныууынæргъыдта. 
Бæхджын 
Уыцы сæрдыгон хуыцаубон колхозонтæ, МТС-ы æмæ къæн- 
цылары кусджытæ, æд цъил, æд мил, зæгъгæ, куыд фæзæгъынц, 
иууылдæр уыдысты зиуы — быдыры нартхор рувынмæ. 
Тамби æмæ МТС-ы директор Хасан бацыдысты чысыл цæу- 
гæдоны былмæ, сæ къухтæ фæкъусгонд кодтой æмæ афтæмæй 
сæ дойны куы басастой, уæд та дзы, æхцонæй футтытæ кæнгæ, 
сæ хидæйдзаг цæсгæмттыл скалдтой. Гъе стæй сæ къæпиты сæртæ 
доны нывæрдтой. Рæстæг уыди аходæнæй сихоры ’хсæн. Æрбад- 
тысты дыууæ æрдхорды. 
— Ног хабар дын куы нæма фехъусын кодтон. — Хъæлдзæ- 
гæй дзуры Хасан. — Ростовмæ балцмæ дæхи бацæттæ кæн. 
— Цæмæн? 
— Дзыхъынног мæнæунайгæнæн нын дæттынц. 
— Иттæг хорз. 
Директоры лæмбынæг цæстæнгасæй нæ аирвæзт, йе ’мбал 
цыдæр æнкъард кæй у, уый. Æхсызгон хабар дæр æй нæ бахъæл- 
дзæг кодта. Бакаст та йæм æмæ æндæр адагыл аздæхта ныхас. 
— А, æрхъуыды йæ кодтон. Дæ фыртæн номæвæрæг лæудзы- 
нæн æмæ мæм фæллад галы дзагъултæ уымæн кæныс? 
— Кæцырдæм ныххостай? Æниу, лæппу уыдзæн, уый бæл- 
вырд зоныс? 
— Уæдæ цы кæныс? — фæлмæн хъæлæсæй бафарста Хасан. 
— Æмæ гъа, куыд дын зæгъон, уый мæ сæр нæ ахсы. Куыд- 
дæр æрбавæййын! Цыма цыдæр æвзæр хъуыддаг бакодтон, афтæ 
мæ зæрдæ сриссы. Ахъуыды кæнын, куыд фæзæгъынц, мæ фæстæ 
ацагурын, кæд, мыййаг, искæй бафхæрдтон... 
— А фæстаг рæстæджы дæ фыдæй куы æрбаздæхыс, уæд 
вæййыс æнкъард. 
19 

Тамби йемæ нæ разы кæнинаг уыди, фæлæ йыл уый йæ къухтæ 
сцагъта: 
— Ма дзур, ма дзур. Канд æз нæ, фæлæ ма дæ нæ кусджытæ 
дæр бафиппайдтой. 
— Нæ-гъа, фæлæ... 
— Фæлæ цы? — фæцырд æм Хасан. 
— Зоныс, худгæ дæр мыл фæкæн... 
— Дæхиуыл-ма чысыл фæхæц, цы кæныс? — фæлмæн хъæ- 
лæсыуагæй та йæм сдзырдта Хасан, кæд ын фæоцанийæ стъæл- 
фыди, уæддæр. Дзурынмæ тылавæст никуы уыди Тамби. Сæ- 
рæн, куыстæнтыст æмæ йæ æнæзивæгæй зоны, ныр нымпылд, 
саухалыг нартхоры æвзары уидæгтæ ставд мæлдзыджытæ куы 
бахæрынц, æмæ уый куыд бампылы, афтæ. 
— Уый дын диссаг! Цæмæн дыл хъуамæ фæхудон, æз дæу цы 
хуызы нæ бамбардзынæн, ахæм хъуыддаг не ’хсæн нæй... 
Тамбийы зæрдæйы дуæртты æвдузæнтыл цыма згæ фæхæ- 
цыд æмæ сæ ныр Хасан йæ æмбаргæ ныхасæй царвæй айсæрста, 
афтæ фæныфсджын. Мидбылты бахудт, йæ дзуарæй хост хæн- 
къуытæ уадултæ дæр ма цыма алæгъз сты, афтæ фæкаст Ха- 
санмæ æмæ йе ’мбалæй йæ цæстæнгас хизгæйæ, йæхи бацæттæ 
кодта ныхасмæ хъусынмæ. 
— Ныр ыл иу къуыри цæудзæн, уæд федтон фын. Цыма дун- 
дунейы адæм — фæсивæд — лæууыдыстæм кæмдæр хъæдрæбын. 
Нæ сæрты тахтысты стыр сау цæргæстæ. Сæ дзæмбытæй туг тагъди 
зæхмæ. Нæ сæрты-иу куы æрбатахтысты, уæд-иу сæ базырты 
сыф-сыфæй нæ хъустæ акъуырма сты. Сæ дымгæйæ фæсивæдæн 
сæ худтæ тахтысты. Алчи-иу йæ худ ахсынмæ хъавыд æмæ-иу 
сдзолгъо сты. Нæ къухтæй хæцыдыстæм нæ худтыл. Кæсæм, æмæ 
та нæ сæрты ратахтысты сау цæргæстæ. Мæ риуыл туджы цæ- 
хъал æрлæдæрст. Мæ къухæй йæ асæрфтон. Раст уыцы цъусдуг 
мæ худ мæ сæрæй атахт. Йæ фæдыл азгъордтон мæ къухтæ размæ 
хæсгæ... Кæсын, æмæ æрбайсæфт иннæ худты ’хсæн... 
Исдуг ныхъхъус сты дыууæ æмбалы... Сабырдзинад фехæлд- 
та Хасан. 
— Æмæ-гъа! — бахудт, йæ ныхас, куыд гæнæн ис, уымæй 
хъæлдзæгмæ раздахынмæ хъавыд. — Мæ фыдымад рухсаг уæд, 
афтæ-иу загъта: «Кæрдæгзмæлæн æмæ кæрдæгсысæн афоны 
фынтæ ницы зонынц». Ома — уалдзæг æмæ фæззæджы... — Кæд 
ныфсæвæрæн ныхас кодта, уæддæр асагъæс и йе ’мбалы фыныл 
æмæ фестад. Фестад Тамби дæр. 
— Цы хабар?! — удаистæй афарста Тамби, хъæуы ’рдыгæй 
цыппæрвадæй згъоргæ бæхджынмæ амонгæйæ. 
Уыцы иу уысмы фæгуыбыр кодтой сæ рувæнтæм æмæ фæ- 
раст сты адæммæ. 
— Хæ-с-т! — стыр тæссæй ныббогъ кодта барæг æмæ, сау уац 
таугæ, атъæбæртт ласта дарддæр уæрæх быдырты. 
Исдуг иутæ фегуъшпæг сты... иннæтæ тарст цæстæй кæсгæ 
аззадысты барæджы фæдыл, аннæтæ нырдиаг кодтой... 
Хъарæг йæ дæрзæг дзæмбытæй аххæссыд æппæт быдырыл... 
20 

«Виллис» фæлæууыд къанторы раз. Рахызти дзы райкомы 
бæрнон секретарь Хъайтыхъты Майрæм. Цæугæ-цæуын зæрдæ- 
вæрæн ныхæстæ кодта адæмæн, афтæмæй агъуыстмæ баив- 
гъуыдта. Чысыл рæстæджы фæстæ адæмы размæ рацыд. 
— Хорз адæм! — райдыдта йæ ныхас. — Хорз адæм... зындзи- 
надæн хъару æмæ ныфс йе знаг сты! Хъару æмæ ныфс цас тых- 
джындæр уой, уыййас зындзинад тагъддæр ссæст æрцæудзæн... 
Æз дызæрдыг нæ кæнын, нырмæ нæ сабыр царды куыд æмзæр- 
дæйæ, æмхъаруйæ куыстам, афтæ ноджы æнгомдæрæй, уæхски- 
уæхск, Коммунистон партийы алыварс æрбатымбыл уæвгæйæ, 
знагæн кæй ратдзыстæм бæрзæйсæттæн цæф! 
Майрæм йæ ныхас фидар кодта йæ къухты амындæй; куы-иу 
йæ арм дардыл ахаста, йæ фæтæн риу адæммæ фæкъул кæн- 
гæйæ, куы та-иу йæ къух æрбатымбыл кодта егъау бæлдойау. 
Дзуры дарддæр. Нæ фыдæлтæ туг æмæ стæгæй цы сæрибар 
советон цард балхæдтой, уый немыцаг салдæтты чъизи цырыхъ- 
хъыты бын ныссæндын кæй нæ бауадздзыстæм, уый тыххæй. 
Йæ рахиз къухы амонæн æнгуылдзæй фидар кодта, адæмы зæр- 
дæтæм арф чи хызти, уыцы ныхæстæ. 
— Мах, — ацамыдта йæ риумæ, — хæцæнгæрзтæ райсдзыстæм 
нæ къухмæ. Тох кæндзыстæм знаджы ныхмæ! Уым, — æнгуылдз 
ацамыдта дард кæдæмдæр, хæхтæ æмæ быдырты сæрты, — уым! 
Ис иу хæст, — йæ хъуыры цыдæр цыма фæбадт, уыйау фæсабыр 
йæ хъæлæс, стæй та ноджы хъæрдæрæй райхъуыст. — Ам! — аца- 
мыдта йæ къæхты бынмæ, — ам та уыдзæн дыккаг хæст! Дыккаг!.. 
Адæм-иу базмæлынмæ хъавыдысты, фæлæ хорз зыдтой, Май- 
рæм кæй нæ уарзы уагæвæрд халын. Нырмæ дæр-иу сæ хъæуы 
исты бæрæгбон рæстæг куы дзырдта, уæд адæм афтæ сабыр бад- 
тысты, æмæ бындзы базырты дыв-дыв дæр хъуыстаид. Ныр дæр 
се ’гъдау нæ халынц. Æрмæст хатгай фехъуысы мынæг хæкъуырц- 
цы уынæр. 
— Нæ буц сылгоймæгтæ, сымахмæ дзурын, — йæ зæрдæ æрба- 
уынгæг, йæ галиу дзыппæй фелвæста къухтыкæлмæрзæн, асæрфта 
йæ цæсгом. — Сымахæн махæй зындæр уыдзæн. Нæлгоймаг цар- 
ды цы æфсæнздахæн цалхыл хæцыд, ууыл ныр хæцдзæн сыл- 
гоймаг!.. 
Адæм сæхи нал баурæдтой. Иуцъусдуг сæ нæ бахъыгдардта 
Майрæм. Систа та йæ рахиз къух хæрдмæ. Адæм фæсыпп сты. 
Йæ дыууæ къухы иумæ æрбатымбыл кодта: 
— Æнгомдæрæй — знаджы ныхмæ! 
Цæмæй ныммæла хæст 
Цыколайæ Чырыстонхъæумæ фæдисонæй згъоры уæзласæн 
машинæ. Йæ гуыффæйы — мæгуырфæлыст хæдзары дзаумæттæ: 
скъапп, зæронд стъол,дыууæ æфсæйнаг сынтæгæй иуы сеткæйы 
бæсты уыди фæйнæджытæ конд. Дыууæ бандоны æмæ авдæн. 
Хурмæ ферттивы егъау тымбыл æрхуы тас. Æрмæст уый у хуы- 
21 

зæнæн дзаума хæдзары. Уыдон сты арвæй зæххы ’хсæн Тамби- 
ты Тамбийы мулк. Йæ бинонты ласы Хъарман-Сындзыхъæумæ. 
Кабинæйы йæ фарсмæ бады Залихан, йæ хъæбысы — йæ дыууæ- 
аздзыд чызг. Хистæр чызг, лæппу æмæ тракторист Æхсар та 
бадынц гуыффæйы. 
Фæндагæн йæ рахиз фарс — æнæкæрон мæнæуы денджыз. 
Хъуыдыды мæнæуы дзаг æфсиртæ дымгæмæ уылæнтæ-уылæн- 
тæй уæззау базмæлынц. Арф ныуулæфыд Тамби, йæ цæстытыл 
ауадысты, нæ бæстæйы ныгуылæны знаг хоры быдыртæ куыд 
ссæнды, уый. Галиу фарс та картоф калдта дидинæг, æмæ зынди 
урс денджызау. 
Йæ цæссыгæй йæхи æхсы Залихан. Цымæ уыйбæрц цæссыг 
кæм æвæрд вæййы адæймагмæ? 
— Цæуыл дæхи марыс, иунæг ды дæ? — фæлмæн хъæлæсыуа- 
гæй йын бауайдзæф кодта Тамби. 
— Мæн, Уæрте (афтæ хуыдта фæсномыгæй Залихан йæ лæ- 
джы), иннæтимæ ма бар. Уыдон сæ хæдзæртты æрæййæфта фыд- 
бон. Æз та цæрæнбонты хæтæг-хауæггагæй фæхаудтæн. Уæд 
Чырыстонхъæуы МТС йæ къахыл лæууын хъуыд, уæд Салы- 
гæрдæны, уæд Мæздæджы. Æмæ мын мæ сæр кæй фæсдуарæй 
нæ ракæсын кодтай?.. 
Куыдта Тамби дæр. Дисæй мард, дыууæ дзырды æддæгуæлæ зæ- 
гъын æнхъæл кæмæн нæ уыд, уый афтæ дæсны куыд хъарæг кæны? 
... — Цынæ адæмы хатт мын бавзарын кодтай? Иронæй, уырыс- 
сагæй, пысылмонæй... Уæуу-уæуу!.. Цы кæнон... ма нæ лас дæ 
фыдыусмæ... Раздæх, Уæрте, курын дæ, раздæх, фæлтау, дзæ- 
бидыр къæдзæхы сæр лæууæгау, æрлæуу Хæзныдоны былгæрон 
æмæ нæ акал Æрæфы донмæ!.. 
Раст уыцы рæстæг Налыхъ дæр сау марой кодта, кæрты 
къуымты адæргæй рауай-бауайгæнгæ йæ къухтæ хæрдмæ сдары, 
йæ сæр ныххойы: 
— О Хуыцау! Нæ фæсивæд — де уазæг! Мæнæ нæ фæсивæды 
сæфт куыд æрцыд. Кæс-ма уыцы цъаммар Гитлермæ?! Дыууæ 
паддзахады рæзгæ фæсивæды кæрæдзиуыл куыд сардыдта. Но- 
джы куыд бахъавыд афæдзæн йæ рæсугъддæр рæстæгмæ. Бы- 
дырты фæллой — æрдæгцæттæ. У-у, æвзæрмæ бирæ æвзæр ми- 
ниуджытæ ис!.. 
Йæ размæ рауад Фаризæт, сбустæ йыл кодта. 
— Ныууадз-ма де ’рдиаг, — уынгмæ фæраст. — Мæ родтæ 
доныбыл сты. 
— О, Хуыцау, ма мæ ныууадз ацы сау хæйрæгимæ, — касти 
йæ фæстæ лæг. — Мæ хъæбултæ — де уазæг, бæрзондылбадæг 
Уастырджи! — кæрты астæу æрлæууыд зæронд тулдз бæласау. 
Йæ рахиз къухы цыппар æнгуылдзы хæрдмæ схъил кодта кауы 
михтау. Кæсы сæм. — Цыппар! Мæ цыппар фырты, мæ цæр- 
гæстæ, — æдзынæг ныккаст æнгуылдзтæм, нымайы сæ кæстæр- 
гай, — Дрис, Адам, Чертыби, Тамби. Цыппар уæйыджы. Уыдон 
мæн сты, — æнгуылдзтæ уыцы пакайæ йæ риумæ нылхъывта. — 
Цыппар! — ныййазæлыд йæ хъæр, зырзыргæнгæ æрхауд кæрты. 
22 

Уынджы фæцæйцыдысты Габе æмæ Дуне. Æрбазгъордтой 
Налыхъмæ. Схæцыдысты йыл. 
— Мæгуыры бонтæ, — йæ уæрджытæ æрхоста Фаризæт йæ 
родтæ æрбаздахгæйæ. 
Габе æмæ Дуне зæронды бандоныл æрбадын кодтой. Уынгæй 
адæмы хъæлæба, куыйты ниуын, фосы уасын иу кодтой æмæ 
уыцы иугæндзон æрхæндæг уынæрæй хъуысыдысты. 
Хур ма дыууæбæндæнбæрцæй фылдæр уыдаид, фæтæн амад 
мæкъуыл йæ гуымы уæхскæй куыд фæкъул вæййы, афтæ, арв 
дæр ныгуылæнмæ кæм фæуырдыг, уырдыгæй стæммæ мæрдты 
дыдзы хур кæцæй рагудзи кæны, уым цыма сæ куырдадз ис, 
афтæ Налыхъы хæдзарæн йæ цæгатырдыгæй суанг йæ хуссар 
фарсмæ уыцы æмвæтæнæй дæргъæй-дæргъмæ æрфæз сты тар 
оæзджын мигътæ, сæ кæрæттæй цыма туг калди, уыйау сырхбын 
дардтой дыдзы хуры тынтæм. 
Налыхъы хъустыл æрцыд машинæйы уынæр. Йæхиуыл схæ- 
цæгау кодта, фæлæ йæ Габе æмæ Дуне фестын нæ бауагътой. 
— Нæ лæппу... 
Уалынмæ кæртмæ æрбахызт Тамби. Габе йыл йæхи баппæрста. 
— Залиаг калм нæ хæрынвæнд куы скодта, Тамби!.. 
Дыууæ нæлгоймаджы цыма фондзыссæдз азы кæрæдзи нæ 
федтой, афтæ ныхъхъæбыс кодтой. 
— Ма тæрсут! Фыдбон æмæ фыдлæгæн бирæ цæрæнбон нæй!.. 
— Лæппу! — сдзырдта Налыхъ кæуынхъæлæсæй. — Рабæлц- 
цон дæ, и?! 
— Баба... — йæ хъæбысы йæ акодта фырт. 
Сыхæгтæ фæраст сты, фæлæ Залиханы ауыдтой йæ сывæл- 
лæттимæ æмæ уыдонмæ сæхи байстой. 
Рауад Фаризæт. Сывæллæттæ йæм базгъордтой, фæлæ сæ 
уый хъуыды дæр не ’ркодта, — асхуыста сæ. Дзагъултæгæнгæ 
бауырдыг Тамбимæ. 
— Æнхъæлдæн æмæ дæ кæфхъуындарты ме ’ккой æрбаггуыр- 
сынмæ хъавыс? 
Тамби йæ сонтæй нæ фембæрста, фыдмæ фæрсæджы каст 
бакодта. Гъе стæй фездæхт дуармæ, фæлæ уæдмæ Фаризæт цъиу- 
джын каркау йæхи ныццавта кауын кулдуарыл. Фырт дуар гом 
кодта, фыдыус æй нæ уагъта. Се ’хсæн кау сахаты дзедзройау 
дыууæрдæм кодта. Алы фыдми, алы налат ми бакæныны хъару 
кæй ис йæ фыдыусмæ, уый раджы бамбæрста Тамби, фæлæ бæс- 
тысæфт æмæ бæллæхы рæстæг йæхи афтæ равдцсдзæн, уый 
æнхъæл ын уæддæр никуы уыд. Къæмдзæстыгæй бакаст йæ усмæ. 
Уый лæууыд сау чылауи бæласы бын йæ сабитæ æмæ Дунеимæ. 
Лæууыд ахæм хуызы, цыма йæ æркувæн кæрты цытæ цæуы, 
уыдон уый хъысмæтмæ ницы бар дарынц. Тамбийæн йæ зæрдæ 
æрбауынгæг, акæс-ма, æгас фæндаг кæугæ фæцыд, ныр куыд 
фидар лæууы. Фæлæ... сæ цæстæнгас фæдзуарæвæрд ис. Тæн- 
зæрдæ Тамби нæ, фæлæ къæдзæх дæр рыг фестадаид йæ усы 
цæстæнгасы æндæвдæй. Цæф арсау ныууынæргъыдта æмæ йæ 
сæр æрæппæрста кауыл. Йæ хъустыл ауад Æхсары мæсты хъæр: 
23 

— Тамби, дæхи айс, æз ныртæккæ баскъæрдзынæн... 
Машинæйы фындзы тæвд банкъардта йæ фæсонтæй... 
Æхсарæй машинæйæ кæцы мæстджындæрæй абухта, уый бæ- 
рæг нæ уыд. Тамби банкъардта — Дуне йæ иуварс куыд ахуыдта. 
Исдуг бауадзыггомау. Йæхи куы æрæмбæрста, уæд федта: кул- 
дуарыл æрбассæндгæйæ кæрты æрлæууыди машинæ. 
— Мæнæ цы æмбисæндтæ ис!.. — йæ къухтæ цагъта Дуне. — 
Афтæ-иу куы загътай: «Æз Тамбийы мæхицæй никуыдæм ауадз- 
дзынæн. Мæрдты дæр æмæ уæлæуыл дæр ын мæ тæнæг риуыл 
фæндаг». 
— Уæд уæд уыди, ныр та ныр у!.. — фæтъæлланг кодта Фари- 
зæт Дунейыл. 
— Мæнæ адæмыл хъаймæт куыд сыстад, — æрдиаг кодта Габе. — 
Адæймаджы йæ тугвæллой хæдзармæ ма уадзæнт. 
— Хуымæтæджы нæ фæзæгъынц, хæдзаргæнæджы мард — 
фæсдуар, — загъта Дуне. Залихан æмæ сывæллæтты сæхимæ хо- 
нынмæ хъавыд, фæлæ Залихан ком нæ радта. 
Габе æмæ Æхсар стъолыл схæцыдысты, Тамби сын цы уатмæ 
ацамыдта, уырдæм æй хъуамæ ахастаиккой, фæлæ йыл Фаризæт 
ныззæгæл, æмæ йæ нæ уадзы хæссын. Базыдта Æхсары. 
— Дæумæ æнæуый дæр мæсты дæн! — баздæхти Æхсармæ, — 
цыдæртæ зæгъынмæ ма хъавыд, фæлæ йыл тракторист фæхъæр 
кодта: 
— Ацу, аиуварс у! Æз дæ дæ бынаты бæргæ сбадын кæнин!.. 
— Тамби, алас дæ бинонты мæ кæртæй! Нырмæ сын хорз кæм 
уыди, ныр дæр сæ уым уадз!.. 
Тамбийæн йæ цæстытыл ауад: 
...Чысыл лæппу ма куы уыд, уæд сæ гæдыйæн фæзынди лæп- 
пынтæ. Фыдыус сæ аппæрста сарамæ. Гæды, мæгуыр, куы йæ 
иу лæппыны, куы иннæйы хаста фæстæмæ хæдзармæ. Фаризæт 
та-иу сæ аппæрста митмæ. Дуар сæхгæдта. Уæд кæсынц, æмæ 
сæм рудзынджы дæлвæйнæгæй æрбакаст, йæ лæппын йæ дзыхы, 
афтæмæй. Ныр уыцы гæдыйау фæкаст йæхимæ. Цæф сырдау 
ныббогъ ласта: 
— Оу-у! Цы ма кæнон ныр, Габе? Цы аххосджын фæдæн 
абон мæ мад æмæ мæ фыды раз? — Ставд цæссыгтæ йæ хæн- 
къуытæ уадултыл фæстиатгæнгæ, згъæлдысты æфсæры къæдзæй, 
фæскъæвда ма бæласы сыфты кæрæттæй ставд æртæхтæ куыд 
хауа, афтæ. 
— Уæууа, цæй лæмæгъ дæ? 
— Дæхиуыл фæхæц... 
Уайдзæфтæ йын кодтой сыхæгтæ рæвдаугæ хъæлæсыуагæй. 
Фæсмонгонд нæлгоймаг йæ сæр хойынмæ фæци. Габе æмæ йын 
Дуне йæ цæнгтыл ныххæцыдысты. 
— Цæмæн ахæм уавæры дæн, Габе æмæ Дуне? Цы кодтон? 
Ныр æз цы кæнон? Раны мæ ссардта мæ фыдыус!.. 
Æхсар нæмынарæзтæй йæхи баскъæрдта Фаризæтмæ, фæлæ 
йæ иу къухæй иннæйы рацахста æмæ мæстæлгъæдæй загъта: 
— Ды бирæгъ дæ, бирæгъ! На-а, бирæгъ дын æгæр уæздан 
24 

ном у, фæлæ... — Кæрты къуымты цæхæртæкалгæ рауай-бауай 
систа. Сахлæуд фæкодта æмæ Фаризæтыл ныхъхъæр кодта: 
— Усбирæгъ дæ ды!!! 
Фаризæт цы ахъуыды кодта, чи зоны, æмæ ацамыдта дæллаг — 
хурскæсæнырдыгæй — уатмæ. Фæкаст Тамбимæ æмæ мæстæйма- 
рæгау йæ сины сæртыл æрхæцыд: 
— Хорз, дæ хъыбылты къуым фæци, фæлæ дын æууилгæ та 
цы кæндзысты, æууилгæ? 
Тамбийы бæсты дзуапп радтой сыхæгтæ: 
— Куыд цы?! Тамби машинæйæ цы нартхор, мæнæу æмæ ис- 
бон фæласта, уыдон, æндæр цы! Æви афтæ æнхъæл дæ æмæ 
адæм ницы зонынц æмæ уынынц? 
— Уый сымах хæдзары фæнд нæу! — фæтъæлланг кодта Фаризæт. 
— Ды куыд зæгъыс, бынтон афтæ дæр дын нæ рауайдзæн, — 
бадодой кодта Габе. 
— Иу нæмыг дæр нæ ратдзынæн... — загъта афтæ, фæлæ йæ 
гуыры ахастыл бæрæг уыди, «усбирæгъ» æй кæй схуыдтой, уый 
йын йæ марг цыма фæлæмæгъдæр кодта æмæ донластхуызæй 
йæхи каурæбынмæ байста. Фæлæ, уый та цы у — кулдуары раз 
æрлæууыд дыккаг автомобил, йæ гуыффæйы фæныкхуыз хъуг. 
Фаризæт ныхъхъæр кодта, йæ лыстæг цæнгтæ тилгæ: 
— Нæ уæ уадзын! Ацæут мæ хæдзарæй!.. 
Тамби хъуг бабаста сæ сыхæгтæ — Уырымты каумæ... 
Уыцы æхсæв Тамби дæллаг уаты йæ мæгуыр дзаумæттæ æрæ- 
вæрдта. Сывæллæттæн фæйнæ дынджыр дзулы карсты æмæ хал- 
вайы кæрдихы радта. Цыколайы балхæдта дыууæ дзулы бухан- 
кæйы æмæ халвайы килæ. Уыдон уадзы царды фæрæзæн йæ 
бинонтæн. Æниу сæ хæдзар йæ фæллойæ йемыдзаг, фæлæ... «Уый 
уæд уыд, ныр та ныр у», — иудадзыг йæ хъусты зæлы фыдыусы 
ныхас. Залихан мидæмæ бацыд. Ауыдта сабиты къухты дынджыр 
къæбæртæ. 
— Цæййас дзултæ сын радтай? 
— Уадз æмæ хæрой, — дуары раз бандоныл абадт Тамби. 
— Ныр сæм ахæм хæйттæ нал хауы, — загъта Залихан. 
Бинонты кæстæр бамбæрста — фыд йæ къæхтæ æхсынмæ кæй 
хъавы, уый æмæ-иу алыхатт куыд кодта, афтæ ныр дæр йæ хæ- 
рын фæуагъта. Йæ фазыл быргæ, «æз, æз» кæнгæ сынтæджы 
бын смидæг. Агуры дзабыртæ. Мад сæ систа асыккæй, æрæвæрдта 
сæ сынтæджы раз. Саби сæ ахæр-хæр кодта фыдмæ. 
Ныййарджытæ чысыл чызгмæ фесты. Ничи сæ бафиппайдта, 
хистæр — æхсæзаздзыд чызгæн — мады ныхасы фæстæ йæ ком- 
дзаг йæ хъуыры куыд нал цыди, уый. Æрызгъордтой ставд цæс- 
сыгтæ тымбыл рустыл. Æмбары, цыдæр æвзæр хъуыддаг кæй 
æрцыди, уый. Фæлæ йæ чысыл зонды бон нæ уыди, йæ цæсты- 
тæй цы митæ уыдта, уыдон бамбарын. 
Мад ацыд тыргътæм, æфснайдта пысултæ. Æмбаргæ фыдæй 
нæ аирвæзт чызджы мидудхар. Фæдзырдта йæм: 
— Иветæ, мæ хур, рауай-ма мæнмæ. 
25 

Чызг йæ къæбæр æрæвæрдта скъаппы сæр. Донæйдзаг цæс- 
гытимæ æрлæууыд фыды раз, йæ комдзаг йæ дзыхы иу къулæй 
иннæмæ раппар-баппаргæнгæ. 
— Аныхъуыр дæ комдзаг, мæ хур, гъе та йæ аппар. 
Чызг ауад æддæмæ, стæй фæстæмæ фездæхт. 
— Кæугæ та цæуыл кæныс? Асæрф-ма дæ цæссыгтæ. 
Æмæ йæм куыд фæлмæндæр æмæ рæвдаугæдæрæй дзырдта 
фыд, афтæ бæркадджындæрæй згъордтой цæссыгтæ. 
— Ма ку, — йæ хъæбысмæ йæ систа фыд. 
Чызг скаст фыдмæ, дидинæджы буц сыфтæртæ рог дымгæмæ 
куыд змæлой, йæ былтæ афтæ змæлыдысты: 
— Папæ... — йæ хъуыры та доныфых хъæбынау цыдæр фæбадт. 
— Басабыр у, мæ чызг, дæу... — фыд зæгъынмæ хъавыд: «Дæу 
кæуынмæ не ’вдæлы, фæлæ не сфæрæзта, æрмæст ын йæ сæр 
сæрфта йæ армытъæпæнæй. 
— Па-пæ... Зæгъ-ма, цæмæн кæуы мамæ?.. Цæмæн куыдтай 
ды? Цæуылнæуал нæ уарзы нана? 
— М-мм... Мæсты уыди æмæ уымæн... 
Нæ фæцыд уыцы дзуапп сывæллоны зæрдæмæ. 
— Папæ, цы у хæст?.. Цæмæн цæуынц папæтæ хæстмæ? Хæст 
лæгты хæргæ кæны? — йæ бæрзæйыл ын ныттыхст, дзыхыдза- 
гæй ныккуыдта. — Нæ, æз дæу нæ ауадздзынæн, дæу дæр ба- 
хæрдзæн уыцы хæст!.. 
Тамби фестад, йæ чызджы фелвæста агъуысты цары онг: 
— Мæн?! — ныххудти. — Æз уыцы хæсты мæхæдæг амардзы- 
нæн! Куы мæ зоныс, мæ чызг, куыд тыхджын дæн, уый! — Ра- 
дав-бадав кæны йæ чызджы агъуысты къуымты. 
Иветæ йæ фыды домбай уæхсчы сæрты донæйдзаг цæстытæй 
уыдта, æлыгæй сæрст агъуысты зæхбын зæххыл йæ фыды хуы- 
лыдз бæгъæввад къæхты диссаджы аив фæдтæ... 
Сабийы уырныдта, йæ тыхджын фыд къогъомарæгау кæй амар- 
дзæн, адæм кæй тыххæй кæуынц, уыцы хæсты. Фæлæ йæ цард 
йæ сындзджын къухæй хойын куы райдыдта, уæд бамбæрста, 
цæмæй ныммæла хæст, уый тыххæй тохы быдырты дæсгай ми- 
луан нæлгоймæгтæ раттынц сæ цард, сæ ныййарджыты, сæ 6и- 
нонты æмæ сывæллæтты æгъатыр хъысмæты бар бакæнгæйæ, 
уымæн æмæ, æлгъыст хæст æндæр ницæмæй мæлы... 
Боныцъæхтæ. Хурыскæсæн сырх-сырхид дары. Уынгæй хъуы- 
сы адæмы тыхст хъæлæба. Налыхъ уыцы бонивайæнты бады 
æхсынцъы бæласы бын: 
— Мæ лæппу! Мæхицæн дæ стыр ныфсытæ куы æвæрдтон... 
Ды та мæм дæ сабиты куы ’рбаластай. Мæ бон сын ницы бауы- 
дзæн. Нæ, уыцы артæй мæ хъæбултæ нæ аирвæздзысты. Си- 
дзæрмæ ахæм амонд нæ кæсы. Сидзæр амондджын куы уаид, 
уæд-иу йæ мад нæ амæлид. 
Уаты рудзынгæй ракаст Фаризæт. 
— Дæ хорзæхæй, нæ лæг, æхсæвбадæн цæмæн кæныс? Цал 
хæлынбыттыры атахт дысон-бонмæ? Куы ницы дзурыс... Æниу, 
26 

цæй. Лæмбынæгдæр сæ нымай. Нырма бонмæ бирæ атæхдзæн... 
Рацыд Тамби. 
— Баба, кæцæй æркалон мæнæу?.. Нартхор?.. 
Уый дын айхъуыста Фаризæт. Рагæпп сæм кодта: 
— Цы загътай, цы? 
— Цы загътон, уый загътон, — хъæддых фæлæууыд Тамби. 
— Ничи йæм кæсы! Хуыйы кæримæ куы уадзай, уæд йæ сæрмæ 
хизы. Хæдзармæ дын дæ циганты æрбауагътон, ныр та ма дæ хæри- 
наг хъæуы? Æз æргом дзурын: акæн дæ хæссинæгты ардыгæй! 
— Баба, цытæ дзуры? Мæ фæллойæ мын ницы дæттынмæ 
хъавы, æви?! 
— Иу галаган дæр нæ, иу судзгæ нæмыг дæр! — загъта карзæй ус. 
Тамби фæраст сарамæ, фæстаг хатт цы нартхор æрласта, уый 
æркалынмæ. Асиныл рог сгæпп кодта. Кæрты фехъуыст Фари- 
зæты хъæрæй худын. 
Тамби, цары уырзæй сгаргæ, гуыбырæй бауад зонгæ бынатмæ. 
Йæ къухтæ æрхаста хъæбæр фæйнæгыл... Æрбадт йæ мидбынат 
æмæ ныккуыдта. 
— Æдылы къоппа, а сау чызг дæуæн уым нартхор цæттæйæ 
дары! — мæстæймарæгау та йæм райхъуыст сылгоймаджы худын. 
Тамби æрхызт сарайы царæй, йæ хъултæ фембылд хуызæй. 
Æрлæууыд йæ фыды раз æмæ йын лæгъстæ кæны: 
— Баба, курын дæ, сывæллæтты æххормагæй сæфын ма бауадз... 
Фыд ницы дзуры. 
Фырт йæ фыр катай æмæ йæ фыр æвæрæз уавæры, йæ рахиз 
къух æд пака æртæ æнгуылдзимæ бæрзонд систа, æрхуыгуырды 
сæрмагонд æрттигъон нысанау, æмæ йæ къух ахъаззаг тилгæ та 
йæ фыдмæ дзуры: 
— Баба, æртæ, æртæ мæйæ фылдæр знагæн нæ зæххыл бынат 
нæй! Конд къæбæр, æрмæстдæр, конд къæбæр — дзулы буханкæ 
æмæ æрдæг уадзын...— Бамбæрста, йæ хъуырдухæнмæ йæ фыд 
æдзæмæй кæй бады, уый, æмæ калд тæрсау, йæ зонгуытыл æрхауд 
йæ фыды раз: — Баба, дæумæ куы дзурын, радт мын иу чысыл 
нартхор, картоф... 
Æмæ гъе уæд кæуынхъæлæсæй фыд дзуры: 
— Лæппу, дæ бæсты цæуын мæлæтмæ, фæлæ... 
— Фæлæ цы?! — фырадæргæй цъилау ныззылд йæ мидбы- 
нат. — Ды дæр мын ницы ныфс æвæрыс?! 
— Мæ бон нæу... — загъта фыд. 
— Цæмæн афтæ зæгъыс?— Фырт æм фæрæвдз.— Ау, мæ фыд 
нæ дæ?! 
— Лæппу, уæ мад куы амард, уæ фыд дæр уæд амард... 
Тамби йæ фыдæй цы æвирхъау зæрдæриссæн ныхас фехъуыс- 
та, уый йæ фæсмонгонд сæрымагъз æххæст нæма афыхта, афтæ 
йæм бауырдыг йæ фыдыус: 
— Тамби... — мæстæймаргæ ивазы йæ дзырдтæ, — уæдæ, зæ- 
гъыс, знагæн æртæ мæйæ фылдæр ам бынат нæй?.. 
— Иу уысмы бæрц дæр сын махмæ бынат нæй! — йæ ныхас 
ын аскъæфта Тамби. 
27 

— Æртæ, — раст цыллæ уадзгæйæ фыцгæ аджы къуыбæрттæ 
цы лæгъз лыстæг æртæсыгон стуанæй фезмæнтынц, ахæм хуыз 
æнгуылдзтимæ йæ рахиз къух хæрдмæ систа, бонивайæнты 
рухсмæ кæд дзæбæх нæ зыны, зæгъгæ. 
— О, æртæ, — фæрæвдз Тамби. 
— Æдылы гуырдтæ уыдысты Абионы фырттæ, æндæр бар- 
вæндонæй кæдæм ныттарасинтæ дæ? Трактортæаразæн зазодмæ 
дæ æрвитынц æмæ ацу. Дæ бинонты дæр алас, — ныххудти. — 
Сыбыры къæй нæма басгæрстай. 
— Мæ кæстæр æфсымæртæ — уым! — ацамыдта йæ галиу 
цонгæй донгуыронмæ, — арты фыцынц, æз та — ам?! — ацамыдта 
йæ къæхты бынмæ, — пецы сæр куы сбадин... Æртæ, Фаризæт! 
Æртæ мæйы фæстæ мах аныхас кæндзыстæм. Нырмæйы хуызæн 
дын нал рауайдзæн. Дæ мыды къус ныккалди, Джыбылон!.. 
Фаризæты уыцы хъаймæты райсом истæуыл асагъæс кæнын 
æмбæлди, фæлæ йæ фындзы бынæй дарддæр нæ уыдта, уымæн 
æмæ йæ цыоыр зонд, йæ марг зæрдæйы идонтыл æрхæцын æмбаргæ 
дæр нæ кодта æмæ нытътъæлланг ласта, йæ мард фесæфа! 
— Тамби-и, æмæ, дам, хæсты маргæ дæр кæнынц. Гъемæ, зна- 
джы фат æхситт кæнгæ куы рацæуа æмæ дæ фæтæн ныхы куы 
ныссæдза, уæд та дын чи хæсдзæн дæ сывæллæтты, чи?! 
Тамби исдуг фæджих. Гъестæй ныххудти æмæ загъта: 
— Сталин! Сталин сæ хæсдзæн! 
Чи зоны, æмæ федде уыдаид афтæ худгæйæ уынгмæ, фæлæ 
ауыдта Залиханы. Йæ хистæр чызг ын ныззæгæл йæ фæдджийыл 
æмæ йæ дыууæ къухы армытъæпæнтæй æмвæтæнæй сæрфта йæ 
цæссыг. Йæ усы рæсугъд цæсгом исдуг нал базыдта: уыцы фæ- 
лурс, уыцы фыдхуыз, армытъæпæныйас дæр нал уыд. Йæ зæрдæ 
туджы æвдылд, йæ къухтæй йæ сæры фæрстыл фæхæцыд. Нык- 
куыдта, афтæмæй азгъордта уынгмæ, уым æй, хæстмæ рараст уæвæг 
фæсивæды тар æхсæрдзæны уылæн йæ уæлныхты фелвæста... 
Тамбийы бон уыди иу-дæс суткæйы афæстиат уын: сæ егъау 
цæхæрадоны йæ хурскæсæнырдыгæй йæ закъонæй зæххы хайыл 
— гектарæн йæ цыппæрæм хайыл (0,25) ног кау абийын, скъæт 
ацаразын, кæрт фæхицæн кодтаид ног кау быдæй, хæдзарæн йæ 
хурскæсæнырдыгæй, донгуырæны ’рдæм (цæгатмæ) кæрты дуар 
акодтаид — уисæй быд бацæуæн дуар æмæ кулдуаримæ... Ноджы 
стыр сывæрджын бинойнаг кæмæн уыди, уыдон дæр уæгъд 
уыдысты сывæллон райгуырынмæ. 
Фæлæ, Тамбимæ дæр, куыд йæ фæлтæры милиуангай лæп- 
путæм, афтæ уымæ дæр Райгуырæн оæстæмæ удуæлдай уарзон- 
дзинад уыди æппæтæй зынаргъдæр. 
Хæсгард æмæ æндахы къæбæл 
Дыууæизæрыастæу Залихан арыныл ныллæууыд. Абон рай- 
сом уыцы уæззауæй куы сыстад, уæд быдырмæ ацæуын нал ба- 
фæрæзта. Ныртæккæ та фæдис у, йæ къахыл цæуынхъом чи у, 
28 

уыдон — чысылæй-стырæй мæнæу кæрдынмæ сты: зæронд лæгтæ, 
зæронд устытæ, æрыгон сылгоймæгтæ сæ сывæллæттимæ. Хъæуы 
иу адæймаг не ссардзынæ. Бынтон зæрæдтæ та кæсынц чысыл 
сабитæм. 
Гъе афтæ у дыккаг хæст, фæсчъылдымы хæст. 
Сывæллæттæн тыргъты хуыссæнуат бакодта, йæхæдæг агъуыс- 
ты катай кæны. Иунæг кæй у, уый ноджы стырдæр тас уадзы йæ 
рыст æмæ тарст зæрдæйы. Иветæйы арвыста Олгæмæ, быдырæй 
нæма æрбацыд, уый кæд зыдта, уæддæр. 
— Иветæ, мæ хур, ма бафынæй у. Мидæмæ ма ’рбацу, цалынмæ 
дæм адзурон, уæдмæ, — йæ былыл фæхæцыд, къулы æнцæйтты 
бацыд агъуыстмæ. «Амæлдзынæн иунæгæй... Иунæгæй мæлдзы- 
нæн»... — хъуыст агъуыстæй арæг сылгоймаджы хъæрзгæ ныхæстæ... 
Чызг æрбадт къæсæрыл. Йæ сæр йæ уæрджытыл æруагъта, 
йæ цæстытæ-иу фæхæцыдысты кæрæдзиуыл, фæлæ та-иу мады 
сонт хъæрмæ хæрдмæ фæхауд. Ахъавыд-иу мидæмæ цæуынмæ, 
фæлæ мады фæдзæхст йæ зæрдыл æрбалæууыд. Иветæ йæхими- 
дæг бирæ ардауинæгтæ æмæ фарстатæ æрцæттæ кодта йæ фыды 
ссæуынмæ. Сардаудзæн, бæгуыдæр, нана æмæ бабайы, сæхимæ 
сæ цæуын куыннæ уагътой, стæй ма ноджы бирæ цыдæртæ сар- 
даудзæн папæйыл... 
Агъуыстæй райхъуыст зæрдæхалæн хъæр. Чызг та фесхъиуд- 
та, дуары раз февзæрд, фæлæ йæ байгом кæнын йæ ныфс нæ 
бахаста. Уæдмæ йæ хъустыл ауад сывæллоны цъæхснаг кæуын... 
— Иве-е... — арф уæрмæй дзурæгау фехъуыст йæ мады мæл- 
лæг хъæлæс. 
Залихан уыцы хъæрзгæйæ йæхицæн сарæзта арæн бынат: 
сынтæг æмæ стъолы æхсæн сæвæрдта дыууæ бандоны æмæ ав- 
дæн. Хуыссæнæмбæрзæнтæ сыл байтыдта. Йæхи бааууон кодта 
сабийы цæстытæй. Цырагъ æрæвæрдта йæ разы. 
Чызг мидæмæ куы бацыд, уæд цырагъы рухс фæмынæг. 
— Иве... æрбадæтт-ма мæм хæсгард æмæ урс æндах... стъолыл... 
Хæсгард æмæ урс æндахы къæбæл авæрдта мады къухмæ, 
халагъуды сæрты. — Ацу... а-цу, мæ хур. 'Куы дæм фæдзурон, 
уæд та-иу æрбазгъор. 
Чызг æрбадт йе ’фсымæры раз. Куыд æрфæлдæхт æмæ афы- 
нæй, уый æмбаргæ дæр нал бакодта ацы хатт. 
Фехъал хуры рухсмæ. Агуыридурты зыхъыртæй цы рухс кал- 
ди, уыдон аив хъазыдысты къулыл. 
— Иве, дойныйæ мæлын, — айхъуыста мады æнæбон, тæри- 
гъæддаг хъæлæс. 
Чызг базгъордта мады размæ. Уый хуыссыд, йæ фарсмæ чы- 
сыл сывæллон тыхт. 
— Хо та дын, чысыл хо, — йæ мидбыл бахудт мад, æмæ йæ 
армытъæпæнæй чызджы сæр æрсæрфта. Уайтагъд æрбайсæфт 
мидбылхудт. Сау пæлæз баппæрста æнкъарддзинад фæлурс цæс- 
гомыл. — Дæуæн фыдæбонæн райгуырд, — акаст æбæрæг кæ- 
дæмдæр. — Мæн уый цур бадынмæ нæ æвдæлдзæн... — астæрдта 
йæ хус былтæ. — Дон... 
29 

Иветæ бедра æмæ иннæ мигæнæнты дон ацагуырта, фæлæ 
дзы цъыртт дæр нæ разынд никуы. Раскъæфта кърускæ. Цып- 
пæрвадæй донгуырæнæй сдавта дон. Лæфлæфгæнгæ бамидæг.— 
Гъа, мама! Дон дын мæнæ!.. 
Мад йæхи раргъæвта. Кърускæйы бын уыди иу хуыпп. Æвæц- 
цæгæн ын згъоргæйæ фæкалд. Мад æй зыдæй анызта. 
— Сдав та, мæ хур... 
Цалдæр хатты схаста чызг, фæлæ мады дойны нæ басаста. 
Цæллахъхъ-мыллухъгæнгæ-иу дон кърускæйæ фæкалд. Мæнæ та 
ныр дæр фезгъоры. 
Чи зоны, кæдмæ дугъ скъæрдтаид чысыл дондзау, сæ сыхаг 
Габетæм уазæгуаты цы чызг уыди, уый донмæ куы нæ рацæйцы- 
даид, уæд. 
— Уый кърускæйы куы хæссыс дон? 
— Мамæйæн... Мамæйæн хæссын. 
Дзаг дыууæ бедрайы дон бахаста Залихантæм чызг. 
— Хорз амонд дæ хай, мæ хур Дзирæт, — раарфæ йын кодта 
рынчын. 
Æмбаргæ æвддæсаздзыд чызг азгъордта, фæстæмæ фездæхт 
цыдæр хæринæгтимæ... 
Уыцы бон изæрæй фæлладæй цыдысты сыхы устытæ рын- 
чынфæрсæг Залиханмæ. Куы бамбæрстой хъуыддаг, уæд Фари- 
зæтæн алывыд калдтой: 
— О, гормон, майдыма амарди, — загъта Дуне. — Иу каст æм 
цæуылнæ бакодтай? 
— Искуы ма уый æрцыд, æмæ сылгоймаг зыбыты иунæгæй 
ныййарæд. Мæнæ адæмы сæфт куыд æрцыд! — йæ къухтæ кæ- 
рæдзиуыл ныццагъта Любæ. 
Фаризæт цъыллинджытæгæнгæ йæхи раст кодта: 
— Худæгæй марут. Æппын æфсарм нал ис, æви? Куыд хъуа- 
мæ бацыдаин æз йæ размæ. Йе ’фсин куы хуыйнын. 
— Мауал дзур «æфсин!» — оылысчъилæй загъта сыхаг ус 
Маша. 
— Уе ’нæзонгæ у? — загъта сын Олгæ. — Ныууадзут æй. 
Сывæллоны бикъ йæхæдæг куыд алыг кодта æмæ бабаста, 
ууыл дисгæнгæ рацыдысты æмхуызонæй. 
Сабийы райгуырды къуырийы бонмæ, райсомæй с;е хъуг 
Уырымты каурæбын нал уыди... 
Залихан æнæхъаруйæ, фæсæвгъæд, кæугæйæ хъуг агуырдта 
йæ къæхтыл тыххæй лæугæйæ. Цыппæрæм бон ын йæ бирæгъты 
хæрддзæгтæ ссардта Бадзийы комы хъæдрæбын... 
Налыхъы хæдзар йæ хуыз аивта. Къæлидор дыууæ дихы 
фæци: Залиханæй се ’хсæн акодтой ставд уисæй хъилбыд сахъа- 
ри. Кæртæй ^куы бацæуай, уæд хæдзарæн йæ галиуырдыгæй — 
Фаризæты хай, рахизырдыгæй та — Залиханы. Къæлидормæ дуар — 
ног конд, схизæны асинты бæсты стыр дур æвæрд. Сывæллæт- 
тæн иу нæмыг дæр нæ радта Фаризæт. Иу кæрдзынхор нæ фед- 
той Тамбийы сывæллæттæ уыцы бирæ нартхор æмæ мæнæуæй. 
30 

Кæрт фосæй, маргъæй — йедзаг. Хæдзары цар бынмæ сæтты 
нартхоры уæзæй. Къутутæ фæйнæрдæм рæмудзынц сырх мæнæ- 
уæй. Цæхæрадоны цæттæ кæнынц дыргътæ, халсартæ. Афтæ- 
мæй Тамбийы сабитæ та сыдæй мæлынц. Тæригъæддаг цæсты- 
тæй фæкæсынц кæртмæ, цы чылауитæ æрызгъæлы, уыдонмæ. 
Иу хатт цыппараздзыд Аслан азгъордта, каурæбынмæ цы егъау 
сау чылауи æрхауд, уымæ. Йæ дзыхмæ йæ куыд сцæйхаста, афтæ 
Фаризæт йæ цуры фегуырд, йæ къух ын æртъæпп кодта. Лæппу 
кæугæ базгъордта Иветæмæ. Сæ мады уынгæ дæр нæ кодтой, 
бонсауизæрмæ-иу быдыры уыд. 
Уыцы цау се ’ппæтæн дæр амардта сæ мондаг. Мæнæ ныр 
дæр каурæбын йедзаг у чылауитæй, кæрчытæ æмæ сæ гогызтæ 
куыд хæрынц, уымæ стонгцæстæй кæсынц сабитæ. 
Папсе хæцыд, мамсе та карста мæнæу... 
Цæгатварс рудзынгæй æрбакаст хур. Йæ тынтæ хъазыдысты 
фæздæгдзыд пецы къулыл. Афон у сывæллонæн хæринаг фыцы- 
нæн. Арт цæмæй скодтаид, уый сæм нæ разынд. Асланæн бафæ- 
дзæхста Иветæ: 
— Авдæн уздзынæ, æрмæст Надайы ма фæнæм, нæ? Æз та 
сугтæ рауидзон. 
Чысыл чызг бамбæрста, сæ «мад» кæдæмдæр кæй цæуы, уый. 
Скуыдта, æмæ йæ фазыл быргæ, фæраст йæ размæ. 
— Ма ку, Нада, — рæвдаугæ йæм дзуры Иветæ. — Æз ныр- 
тæккæ æрбацæудзынæн, æмми быффо скæндзынæн. — Федде 
къæлидоры ныллæг дуарæй, иу хъæр ма сæм фæкодта фæстæмæ: — 
Аслан, хъазæн чындз ма йæм ратт! 
Лæппу йæм авæрдта нымæтын чындз, фæлæ йæ кæугæ сы- 
вæллон фехста. Йæ къухтæй дуар хоста æмæ куыдта. 
— Аслан, ма йæ фæнæм. Авдæн ауз, — афæдзæхста та йæ 
æмæ уынгмæ ахызт. 
Сыхæгты каурæбынты æмæ быронкалæнты ныр цал æмæ цал 
хатты азилы лыстæндзуан. Иу хаттæй иннæ хатмæ йæ хъæбыс 
æрæгмæдæр фæдзаг кæны, фæлæ афтидæй никуыма æрбаздæхт. 
Дысон Залихан быдырæй йæ роны æрбахаста мæнæуы 
æфсиртæ. Баууæрста сæ. Æфтулкæйæ сæ цалдæр хатты балæ- 
хурдта. Йæ лыстæг ын ахицæн кодта дзидзидай сывæллонæн, йе 
ставддæр лæхурæгæй та æхсæвæрæн скодта цымгæ. Уыцы цым- 
гæйæ ма райсомæй дæр бахордтой. 
Чызг сыхæгты каурæбын лыстытæ уидзгæйæ ссардта цалдæр 
чылауийы, сисынмæ сæ хъавыд, фæлæ нæ бауæндыд. Уымæн 
дæр Асланау йæ къухтæ куы фæхойой. Уымæй афтæ, æппæт 
нанатæ дæр афтæ нæмынц, зæххы цы дыргъ æмбийы, уый куы 
сисай, уæд. Кауы рæбынмæ къæцæлтæм куыд фæгуыбыр кодта, 
афтæ йæм цæхæрадонæй чидæр радзырдта: 
— Иветæ, мæ хур, гъа, мæнæ дын кæрдотæ, — кауы сæрты 
йæм Нену ралæвæрдта цыппар стыр кæрдойы. 
31 

Чызг йе ’ргъом зæхмæ не ’риста, афтæмæй сыхаг усмæ ра- 
зылд. Уый йын сæ йæ лыстыты сæр æрæвæрдта. Чызг сæм 
æркаст, иу дзы уæлдай уыд. 
— Нана, иу дзы айс фæстæмæ... 
— Уæд цæмæн, мæ цæст, цæ? 
— Уый нын хылы хос уыдзæн, — сыгъдæг цæстытæй бакаст 
Ненумæ. Уый бахудт: 
— Уыцы уæлдай дæхæдæг ахæр, мæ хур. Ды бирæ кусыс, 
æмæ, фылдæр чи куса, уый хъуамæ хæргæ дæр фылдæр кæна. 
Дæ сугтæ уæхимæ адав æмæ фæстæмæ разгъор, æз ма дын но- 
джыдæр авæрдзынæн. 
Фæлæ Иветæйы нал равдæлд. Сугтæ пецы цур æрæвæрдта. 
Фæйнæ кæрдойы бахордтой, цыппæрæм кæрдо та бамбæхста йæ 
мадæн. «Чи фылдæр кусы, уый хæргæ дæр хъуамæ фылдæр 
кæна», — йæ зæрдыл æрбалæууыд сыхаг усы ныхас. Æмæ уæд 
мамæ кусы бирæ», — бамбæхста йын кæрдо. 
Иветæ цугун пецы сæр сæвæрдта. Дон дзы æркодта. Чысыл 
аджы та сабийæн цымгæ сфыцдзæн. Уым æркодта дон кърус- 
кæйы æрдæг. Фылдæр куы ныккæна, уæд райсоммæ нал баззай- 
дзæн ссадæй. Тæбæгъы ссад уыди, гæды иу сдæрдæн йæ æвза- 
гыл кæй фелвæстаид, уыйбæрц. 
Фыццаг бандзæрсты пец хæрдмæ нæ фелвасы, адæмæн сæр- 
дыгон цæрæнтæ ис, фæлæ Залиханæн ахæм фадæттæ кæм и йæхи 
хæдзары?.. 
Иветæ цъылынæй пецы дуармæ дымгæ кæнын байдайы, ца- 
лынмæ тохына сæлвасы, уæдмæ. Уæдмæ агъуыст дæр фæздæ- 
гæй байдзаг вæййы. Хæринаг цæттæ у. Куы æруазалдæр, уæд æй 
авджы ныккодта. Авджы хъуырыл сывæдæг бакодта. Ныр нал 
тухитæ кæны саби зæронд сывæдæгимæ. 
Чызг цугунæй хъарм дон æркодта тасы. Сывæллоны систа 
авдæнæй. Цæхсадта йæ. Сынтæджы йæ базы сæр авæрдта, йæ- 
хæдæг дыууæаздзыд Надайы æнæхсад хæлаф æмæ авдæны хæ- 
цъилтæ æхсынмæ фæци. Чи зоны, баз æгæр цъупп æвæрд уыди 
æмæ чысыл сабийы уæз нæ банкъардта. Гъе та, æвæццæгæн, 
базыл бæстон æвæрд не ’рцыд ноггуырд. Сывæллон ратылди, 
сынтæджы хызфидаргæнæн æфсæйнагыл æрзæбул, йæ сæр 
æддæмæ, йæ чысыл къæхтæ та — хызы ’рдæм. Йæ цъæхахстмæ 
сонт каст фæкодта Иветæ. Баз у афтид. 
Батъæбæртт кодта. Агуры йæ сынтæджы пысулты æхсæнты. 
Нæй! Бакаст сынтæджы бынмæ. Ауыдта йæ ауындзæгæй æфсæй- 
нагыл. Ныккуыдта Иветæ. Фелвæста йæ, хъарм æй атыхта, йæ 
сæр ын йæ дæллагхъуырмæ нылхъывта. Кæугæ, рæвдауæн ны- 
хæстæгæнгæ йæ агъуысты рахæсс-бахæсс кæны. 
Сæ «мады» кæугæ куы федтой, уæд иннæ дыууæ дæр рай- 
дыдтой кæуын. Чызг ма дзы кæмæн цы кодтаид, уый нал зыдта. 
Æрбадт зæххыл. Йæ галиу къухæй сабийыл хæцыд, йæ рахизæй 
та æрбахъæбыс кодта йæ гыццыл хо æмæ æфсымæры. 
Чи зоны, кæдмæ фæкуыдтаиккой, Иветæ стъолы сæр авгмæ 
куы нæ фæкомкоммæ уыдаид, уæд. Хæкъуырцгæнгæ сдзырдта: 
32 

— Аслан, æри-ма гагийæн гуыппа. 
Лæппу радта авг. Чызг сывæдæг бадардта сывæллоны дзыхмæ. 
Уый фæсабыр цъусдуг. Фæлæ иннæ дыууæ хæдзар систой сæ 
сæрыл сæ кæуынæй. Уæд та Иветæйы зæрдыл æрбалæууыд, ма- 
дæн цы кæрдо бамбæхста, уый. 
— Аслан, гобаны бын ма æри кæрдо, стæй кард. 
Лæппу кард æмæ кæрдо авæрдта чызгмæ. Иветæ дыууæ хайы 
акодта дыргъ Аслан æмæ Надайæн. Розæйы чысыл дзыхмæ та 
дары сывæдæг. Уый нæ комы цымгæ, йæ былтæй æркæлы, æрыз- 
гъоры догъытау йæ роцъойыл. 
— Æмми-æмми, — лæгъстæ йын кæны, фæлæ саби нæ дæйы, 
кæуы æмæ кæуы. Уæд йæ цæстæнгас æрхæцыд, чысыл сабийы 
былтæ куыд атæппæлттæ сты, ууыл. 
— Æллæх, басыгътон æй, æнхъæлдæн! — фæтарст. Йæ къухы 
аратул-батул кодта авг, фæлæ нæ банкъардта тæвд. «Фæлтау 
уазал уæд, тæвд хæринаг ын макуы ратт» — йæ зæрдыл æрбалæу- 
уыд мады фæдзæхст. 
Авг йæ дзыхмæ схаста. Цыппар чысыл къухы йæм сивæзтой 
сæхи. 
— Фæлæуут, хæргæ йæ нæ кæнын, — сдзырдта Иветæ, ацъырд- 
та сывæдæгæй. — Æллæх! — рату йæ кодта. Ныр æрхъуыды 
кодта, æнæрхъуыдыйæ йыл цæхх кæй ныккодта. Ныккуыдта та 
Иветæ. Сагъуыдысты та иннæтæ дæр. Къæлидормæ рахаста ав- 
дæн. Уым сатæгдæр уыди. Бабаста сывæллоны, сабийы цымгæ 
ныккодта тæбæгъы, чызг æмæ йæ лæппу басдæрдтой. Авджы 
ныккодта дон, дары йæ ноггуырдæн. Узы авдæн. 
Аслан бацыд каубыдмæ. Нада дæр йæ фæдыл бабырыд, йæ 
мæллæг æнгуылдзтæй ныххæцыд уистыл, слæууыд. Кæсынц 
хуынчъытæй нанатæм. 
— Аслан, рацу ардæм! — дзуры йæм Иветæ. Фæлæ йæ уыдон 
хъусгæ дæр нæ кæнынц. — Рацæут, калм уыл хæцы. 
Залихан сын афтæ фæзæгъы, се ’хсæн цы сахъари ис, уымæ 
амонгæйæ: «Хæстæг æм ма цæут, кауы рæбынæй уæм калм ра- 
бырдзæн». Афтæ дзургæйæ алы хатт дæр бацамоны нысан: пъо- 
лы фæйнæджытæй иуæн йæхимидæг цы дæргъæццон картофы 
хуызæн нывæфтыд ис, уымæ — цалдæр æддæг-мидæг зиллаччы. 
Цæмæй æмбарынц сывæллæттæ, барæй сын кæй фæзæгъы. Цæ- 
мæй кауы зыхъхъырæй ма уыной, ма хæлæг кæной хæринæгтæм. 
Иветæ лыстытæ уидзгæйæ фены, каурæбынæй кæрдæгхуыз 
калм куыд рабыры, уый. Гæккуыри йæ хонынц, фæлæ дзы тынг 
тæрсы. Калм та, дам, ноджы тæссагдæр у. Тымбыл тыхтытæй 
йæ сæр сдары. 
Чызг бафтыд дывыдон арты. Иуæрдыгæй — авдæны саби 
кæуы, нæй йын фæуадзæн, иннæрдыгæй, йæ хо æмæ ’фсы- 
мæрмæ... ныртæккæ кауы хуынчъытæй йæ сæр радардзæн уыцы 
æвирхъау калм. 
— Аслан, калм уыл хæцы, рацæут! — йæ уд суæлæнгай чызгæн. 
— Нана, бабоф гæуы, баба, баппа гæуы! 
Иветæ бауад сывæллæттæм, раскъæфынмæ сæ хъавыд залиаг 
3 ДзабаГггы Тансæ 
33 

калмæй, фæлæ сахъарийы хуынчъытæй цы федта, уый йын йæхи 
цавддурау лæугæ аззайын кодта. 
Стонг сабиты æхсæз цæсты кастысты дзаг фынгмæ, Фари- 
зæт æмæ сæ баба бадтысты æртыкъахыг тымбыл фынджы раз. 
Фынгæй хæрдмæ калди хъарм нартхоры кæрдзыны æмæ ногфых 
картофы тæф нурыдзæхдонимæ æмхæццæйæ æмæ стонг Иветæйы 
былтыл æхсызгонæн æмбæлд. Æрлæууыд иннæтимæ уый дæр, 
йе ’нгуылдзтæй ставд уистыл ныззæгæл уæвгæйæ. 
— Нана, бабоф гæуы, баба, баппа гæуы... — уыцы иугæндзо- 
нæй дзуры цыппараздзыд Аслан. 
Фаризæт рамæсты: 
— Фу, ме ’нæуынон фæут! Бæллæх нæу, дæ хæдзары дын 
слабоднæ къæбæр бахæрыны фадат ма уæд! — фæлæбурдта 
фынгмæ, бадавта йæ агъуыстмæ. Фæстæмæ ма фездæхт бандæт- 
тæм. — У-у, кæфхъуындары лæппынтæ! Сыдæймæрдтæ!.. 
— Дæхи аххос у, — загъта Налыхъ фестгæйæ. Кард, дам, 
кусарт акодта æмæ йæ къæдзилыл асаст. Сахъари сбийын баци 
дæ бон, фæлæ йæ байсæрдын нал. 
— Ныртæккæ, нæ лæг! — дыууæ бандоны фелвæста. — Куыд- 
дæр ахæрæм, афтæ хæссын сыджыт... — Бацыдысты мидæмæ. 
Цæрæнбонтæм Иветæйы цæстыты раз баззад тымбыл фынг — 
æмбал кæмæн нæй, ахæм диссажы натюрморт. Йæ фыдаивдзи- 
над ын æххæст кодта, тæвд картæфтæй хæрдмæ, фынджы сæрмæ, 
цы имонау тæф цыди, уый... 
Иветæйы æрчъицын кодта цыдæр гуыпп. Фесхъиудта. Йæ 
гыццыл хо уæлгоммæ ахауд. Чысыл чызг æнæбон куыдæй ба- 
сур, арæх ахауы дыууæаздзыд чызг. 
Иветæ, алыхаттау, ныр дæр ныттылдта сывæллоны. Йæ хъу- 
сы йын ныхъхъæр кодта йæ номæй. Дон ыл куы бакалдта, уæд 
ракаст æмæ ныккуыдта... 
Куыдтой æртæйæ дæр. Бæргæ сæ сабыр кодта. Авдæны Ро- 
зæйæн фыр кæуынæй йæ хъуыр ныххус. Иветæ, йæ зонгуытыл 
авдæны раз æрбадгæйæ, уызта авдæн, афтæмæй сæм дзуры: 
— Ма кæут, нырма авд хатты куы схуыссæм, уæд мамæ æхца 
райсдзæн æмæ нын халва балхæндзæн. 
Фæлæ сывæллæттæ нæ сабыр кодтой. Авдæн узгæйæ йæ уадул 
сабийы уадулыл авæры, куы та йын доны авг сдары йæ былтыл... 
— Папæ хæстæй тагъд ссæудзæн æмæ нын къафеттæ æмæ 
печенитæ балхæндзæн... 
Сывæллæттæн сæ былтыл, сæ дондзаст цæстытыл ахъазыд 
æууæнкджын бахудт. Сæ уадултыл та, сæ чъизи къухты фæд- 
тыл, цъусдуг афæстиат сты цæссыгты æртæхтæ... 
Стъалыты сагъæс 
Августы мæй фæуынтыл уыди, фæлæ Хъарманы хъæуккæгтæ 
мæнæу найгонд нæма фесты. Зæрондæй сабийы онг, йæ къухы 
æхсырф райсынхъом чи уыд, сывæллæттæй та галы фæстæ егъау 
34 

хъæмпы лæвæрæн абæттын йæ бон кæмæн уыди, уыдон дæр уыдыс- 
ты быдыры. Сабитæй сæ хъазæн бынæттæ — доныбылтæ æмæ 
хъæды æрдузтæ — раджы байрох сты. Ныр сыл кæрдæг фæйлауы 
æмæ дзы хизынц родтæ, уæрыччытæ, хъæуы лыстæг фос. 
Хурыскæсæнырдыгæй зынди зæронд мæйы ирд нарæг тæлм, 
цыма цæгатæй цы рог дымгæ дымдта, уый мæйы рагъмæ «фу» 
кодта, афтæ мæйы кæрæттæй æвзистхуыз зæлдагау цыдысты 
мæйрухсы буц тынтæ æмæ баххæст кодтой, мæй йæ цалхыйас 
куы вæййы, уыййас тыбар-тыбургæнгæ æвзист зиллакк. Мæйы 
развæндаг мигъы цъупп куы алæууы, уæд дзы йæхи фæтылиф 
кæны, цыма афтæ фæзæгъы: «Сау мигъ, ма мæ аууон кæн, æз 
фæллад сылгоймæгтæн, фæлмаст сабитæн цырагъдар дæн». Сæу- 
уон дымгæмæ Мæйы æвзист зиллакк зыр-зыр кæны. Дыдзы 
зыр-зыр кæнынц бонивайæны арвыл æппæт стъалытæ дæр. Сæ 
иуæй-иутæ та цыма катайы уавæры сты: цы бæллæх æрцыд 
цæгат хай Зæххыл? 
Уалдзæджы-иу хурныгуылæны къæсæрмæ, боныцъæхимæ 
хæрхæмбæлд куы фесты, уæд-иу быдырты азæлдысты трактор- 
ты уынæр, бæхты мыр-мыр, галты уæзбын къахист, хуымонты 
зæрдæрайгæ «ауæдз-ауæдз»... Уыцы æхцон уынæр æмæ змæл- 
димæ-иу сæ сæртæ хæрдмæ сивазгæйæ «уæ райсом хорз» — са- 
лам лæвæрдтой зæхкусджытæн. 
Æнгуз æмæ тута бæлæсты сыфтæр калын афон, сæ хотимæ 
«Авд хойы» дæргъвæтин æмæ дард «зæххы бынмæ» балцы куы 
фæндараст кодтой, уæд адæмы дзæбæхæй куы ныууагътой? 
Цæмæн цæуынц хуыссæгхъуагæй ацафон сабитæ быдырмæ? 
Цæмæн хъуысы мæнæунайгæнæн мусæй хъарæг. Цы фесты нæл- 
гоймæгтæ? Цæй, зæхх куыд зилы, афтæ бонырухсыл æмбæлдзыс- 
ты хурыскæсæнмæ хæстæгæй-хæстæгдæр. Куыдфæстæмæ фæззæг 
йæ хъаруйы куы бацæуа, уæд сæм бынтондæр æхсæвиуат кæндзысты 
æмæ уæд базондзысты, кæм сты лæгтæ. Катайхуыз сты «Фыййауы 
лæдзæджы» авд æфсымæры, уæддæр рæвдаугæ сæ цæстытæ фæ- 
ныкъуылдтой «Авд хомæ». Иу æхсгæ каст ма фæкодтой хурыскæ- 
сæнмæ æмæ батагъд кодтой арвы денджызы аныгъуылынмæ. Ху- 
рыскæсæн разынд бæгæныйы цуайнаджы бын нуæрст артдзæстау 
иугай мынæг зынгтимæ. Фæндаджы фæйнæфарс, кæрдæгхуыз гауы- 
зыл, алыхуызон дидинджытæ. Сæ дзаг хъоппæг цупæлттæ раздæх- 
той хуры фыццаг рæвдаугæ тынтæм æмæ сыл сæууон æртæх фæрд- 
гуытæ-фæрдгуытæй стыбар-тыбур кодта. 
Хохæй радымдта рог дымгæ. Йæ дари къухмæрзæнæй рæвдау- 
гæ сæрфта адæмы цæсгæмттæ, сæ фæллад-иу сын фелвæста. Се 
’хсызгон сулæфтмæ та-иу йæхицæй ныббузныг, азгъордта размæ, 
бауыгъта æнæкарст мæнæуы хуым. Уый дæр базмæлыд денджызы 
уылæнтау. Фæлæ дымгæмæ уый фаг нæ фæкаст — раскъæфта 
мусæй найгæнæн молотилкæйы хъæр, ахаста йæ быдырты, 
хъæдтæ æмæ хæхты сæрты. Цымæ йæ кæдæм хæссы? Чи зоны, 
хæсты быдырмæ! Уадз æмæ хæстонтæн сæ хъустыл ауайа нæ- 
мыг згъæлыны уынæр, ногкарст хъæмпы тæф та ахъыдзы кæна 
сæ фындзыхуынчъытæ!.. Ныхæстæгæнгæ цыдысты сылгоймæгтæ. 
35 

Дисæй мардысты: æхсæвæй-бонæй быдыры куы сты, уæд сын 
куыд ницы æнтысы! Кæм æййафынц нæлгоймаджы тыхджын 
къухты змæлд сылгоймаджы æмæ сабийы æнæхъару къухтæ! 
— Æвæдза, цæй æнæмæт цард кодтам, — загъта Маша, хæрз- 
конд, бæрзондгомау цыппар æмæ ссæдзаздзыд сылгоймаг. За- 
рынмæ булæмæргъ уыди, ныр та — хъарæггæнæг. Дыууæ лæп- 
пуйы æмæ чызг хъомыл кæны. 
— Дæ лæджы æрцыдмæ цы дзæбæхдæр хæринаг саразай, уый 
дæ сæйрагдæр сагъæс, — арф ныуулæфыд Дуне. 
— Цæмæн афтæ зæгъыс? — йæ ныхас ын айста Олгæ. — Уæд 
дæр куыстам æд сывæллæттæ Сылтаныхъы... 
Дуне йын йæ хъуыды кæронмæ зæгъын нал бауагъта: 
— Куыстам, фæлæ æнæмæт уыдыстæм. 
— Æнæмæт та куыннæ!.. Нæ зард æмæ кафынмæ хъæдтæ куы 
рызтысты, — бахæлæг кодта Маша. 
— Омæ æз дæр афтæ нæ зæгъын?.. — бакодта ма Олгæ. 
— Ницы, ницы, мæ хуртæ. Уæды куыстытæ куыстытæ нæ 
уыдысты! — ныхъхъарæг кодта Маша. 
... Машайы цæстытыл ауад... быдыр. Уыцы æнамонд бон 
уыдысты нартхор рувынмæ. Æндон къæпиты зыхъ-зыхъ хъуы- 
сы. Нартхоры æвзары алыварс æрзилы къæпи, æрыгон сахъгуырд 
лæппу ирон хъазты астæу кафæг сау чызджы алыварс куыд зила, 
афтæ. Дардæй кæсæгмæ афтæ фæзыны, цыма ныртæккæ рувæн 
атæхын кæндзæн аив саухал нартхоры æвзар. Фæлæ æвзар ног- 
рывд сау зæххыл аззайы сæрыстырæй, зымæгон бæгънæг хъæды 
рæсугъд цъæх наз бæласау. 
Хæсы кæронмæ бирæ нал уыд, афтæ Маша фæкаст хъæуы 
’рдæм. Йæ сæрыхъуынтæ уырдыг алæууыдысты: «Цыдæр æрцыд...» 
— Бæхджын! — сдзырдта тыхстæй. 
Адæм сæ сæртæ фæхъил кодтой. Цавæрдæр тас сын сæ зæр- 
дæтæ æрбалвæста. 
— Цы фæдисонæй згъоры уыцы барæг! — сдзырдта Габе. 
Бæхджын æрбахæццæ сæ размæ. 
— Хæст райдыдта... Сæйраг станмæ, сходмæ! — фæкодта æмæ 
атъæбæртт кодта иннæ бригадмæ. Машайы цæстытыл ауад: адæм 
иу уысмы бæрц кæрæдзимæ кастысты æдзæмæй. Стæй ныдз- 
дзынæзтой... 
Ничи йыл бадис кодта ныр йе ’мбæлттæй. 
Сасирыйас хур сырх арвгæронæй йæ был куы сдардта, уæдмæ 
кæмæндæрты йæ фæстæ фæхъил фæйнæ уыгæсы. Бирæтæ нæ зыд- 
той мæнæу кæрдын. Фыццаг бонты Залиханæн æппындæр ницы 
æнтыст. Тынг тагъд карстой Дуне æмæ Олгæ, амыдтой иннæтæн дæр. 
— Кæсут-ма ардæм! — устытæ та æрбамбырд сты Олгæйы 
алыварс. Æмæ уый йæ галиу къух пакаæнгуылдзæй систа хæрдмæ. 
Æхсырф авæрдта галиу уæхскыл. — Дзаг кæнæм æнгуылдзты 
æхсæнты, афтæмæй иу къухы цæуы цыппар лæвæрæны. 
— Æз та алы æхсырфы комдзаг дæр куырисыл æвæрын, — 
загъта Залихан. 
36 

— Æз дæр. 
— Уый æрæгмæ у, — загъта Дуне. 
— Кæсут-ма, — кæрдынмæ февнæлдта Олгæ. Иуцъусдуг рæс- 
тæджы фæстæ февдыста галиу къух. Къух нæ, фæлæ æнæхъæн 
куырис. Æхсырфы æххуысæй æрæвæрдта дæстæг зæххыл. 
Гъе, афтæ кæрæдзи æххуысæй райдыдтой иууылдæр тагъд 
кæрдын. Сывæллæттæ дæр фæцалх сты æмæ дзы бирæтæ сæ 
ныййарджыты æййæфтой. Фæсте дæр сæ-иу бæргæ фæуадзик- 
кой, фæлæ уайтагъд афæллайынц. 
Хуры тæвдмæ нæмыг згъæлын куы райдыдта, уæд бригад ацы- 
ди Гаспойы цæхæрадонмæ дыргъ æфснайынмæ. Цæхæрадон уыди 
хæстæг. Алагиры ’рдыгæй сæ хъус ацахста машинæйы уынæр. 
Кæсынц, æмæ сæ сæрдар Хъасбол æрбатæры найгæнæн. 
— Райсом иууылдæр цъынайы сæрмæ! — хъæлдзæгæй загъта 
Дуне. 
... Сихоры улæфт афон бригады уæнгтæ цъынайы рæбын сæхи 
æруагътой. Иу чысыл арæдзæ-мæдзæ кодтой. 
Дысон изæр Маша йæ мой Адзæдзейæ райста сæфты гæххæтт. 
— Мæ бон куыд бакалди, — йæхинымæр хъуырдухæн кодта 
сылгоймаг, — кæуыны рæстæг дæр нын нал ис... — Аивæй йæ 
цæст ахаста йе ’мбæлттыл. Бамбæрста, иу дæр сæ фынæй кæй 
нæу, сусæг куыд кæнынц Олгæ, Дуне, Залихан... Иууылдæр. 
Диссаг, кæдæм фæлыгъд хуыссæг, æнцойдзинад? Сæ бынат 
сын бацахстой сагъæс æмæ æрхуымы сау нымæт, бамбæрзта æры- 
гон чындзыты рæсугъд цæсгæмттæ, зæрæдты цæсгæмттыл та 
фæфылдæр кодта арф гутонвæдтæ. 
Маша рабадт. Йæ цæстæнгас ахаста фæлмас адæмыл, схæ- 
къуырцц кодта: 
— Зæгъут-ма, мæ хуртæ! Æхсæвæй-бонæй нæ сау туг кæм 
калæм, гугукгæнæгау нæ сабиты цы быдырты ныууагътам, уым 
нæ чи нæ уадзы нæ зæрдæйы тыппыртæ суадзын!.. 
Цыма уыцы ныхæстæм æнхъæлмæ кастысты — ныккуыдтой 
стырæй, чысылæй. 
Сывæллæтты хæкъуырцмæ, устыты дзыназынмæ къæдзæх 
фехæлдаид. Найгæнæн машинæйыл кусæг къуылых Хæмæт сæм 
загъд фæкæны, фæлæ абон ницы сдзырдта: «Уадз æмæ акæуой, 
цæстысыг хъыгдзинад тайын кæны». 
— Нæ бæрзонд æфсымæртæ æмæ тиутæ, нæ сæрыхицæуттæ, 
æллæх, зæгъгæ, знаджы нæмыгæй дæлгоммæ куы бахауынц! — 
йæхимæ фæлæбурдта Маша. — Дон-донгæнгæ сæ туджы куы 
мæцынц!.. 
Сæ размæ Хъасбол куыд бацыд, уый сæ ничи бафиппайдта. 
Уæззау æрхызт йæ бæхæй. Иучысыл алæууыд, йæ цæст ахаста 
сылгоймæгтыл æмæ асагъæс кодта, бонæй-бонмæ сидзæргæсты 
нымæц куыд фылдæр кæны, ууыл. 
«Сидзæртæ æмæ сидзæргæстæ», — йæхицæн загъта сæрдар, 
æмæ йæ цола рустыл æрызгъордтой цæссыгтæ. 
— Цы хабар у?! — афтæ куыд бафарста, уый йæхæдæг дæр 
нæ бамбæрста. 
37 

— Куыд цы хабар у?! — ныхъхъарæг æм кодта Маша. — Мах 
афтæ бакæндзыстæм æмæ нæ сабигимæ нæхи доны баппардзыстæм... 
Хъасболæн йæ зæрдæйы цы суадон сæмбырд, уый ракалд. 
Йæ риуы галиу дзыппы ныр дыууæ къуырийы хæссы йæ фырты 
сау гæххæтт. Йæ мадæй йын æй æмбæхсы. Маша фæцæйцыд 
сæрдары размæ, фæкасти бæхмæ,— æмæ диссаг! — бæхы егъау 
цæстытæй дæр згъордта ставд цæссыджы фæрдгуытæ. 
— Нæ мæгуыры бонмæ ма хайуантæ дæр кæуынц, — йæ сæр 
ын æрбахъæбыс кодта Маша, йæ хуылыдз æфсæрмæ йын рæвдау- 
гæ бавнæлдта йæ армытъæпæнæй. 
Хъасбол йæхи фæтызмæг кодта: 
— Мæнæ нæ сабиты чысыл зæрдæтæ мауал риссын кæнут, — 
бацыд сæ алкæмæ дæр, æмæ сæ барæвдыдта йæ узæлдæй. Йæ 
дæрзæг фæлмæн къухæй сын фыдау сæ чъизи пехцел сæртæ 
æрсæрфта. Адæм нæ сабыр кодтой. Сæрдары хъуыди, æфхæрд 
адæмы цæссыгты суадон чи баурома, ахæм фæлмæн, зæрдæмæ- 
хъаргæ донмарæн ссарын. 
— Хорз адæм! Нæ хъæбатыр сылгоймæгтæ! Нæ кадджын хис- 
тæртæ! Уæхиуыл фæхæцут! — Тыхст Хъасбол æмæ дзургæ-дзу- 
рын рацу-бацу кодта, атартæ-иу сты йæ цæстытæ. — Зонæм æй, 
зын у ныртæккæ алкæмæн дæр. Нæ Райгуырæн бæстæ ис тынг 
зын уавæры. Бафæразут... Махæн зын у, фæлæ бомбæтæ ихуа- 
рæгау кæуыл кæлынц, уыдонæн æнцондæр у?! Бынсыгъд кæй 
хъæутæ кæнынц, уыдон та уæдæ куыд фæразынц?! Райсомæй 
ацæуынц, изæрæй сæ бирæтæ нал æрбаздæхы, фыдызнаджы 
амæттаг фæвæййынц!.. 
Адæм фæсабыр сты, æрмæст ма хъуысти сабиты фæллад хæ- 
къуырцц. Хъасбол йæ къух хæрдмæ систа. 
— Зонут, ам, фæсчъылдымы, ис дыккаг хæст! Уæ зæрдæбын 
фæллойæн Советон хицауад скæндзæн стыр кад æмæ аргъ! Мæ 
хуртæ, уæ ныфс ма сæттæд! Сымахмæ кæсы нæ сабиты хъомыл 
кæнын, нæ быдырты кусын, нæ зæронд ныййарджыты дарын! — 
йæ къухтæ фæйнæрдæм акодта. — Уынут, цас хъуыддæгтæ уæм 
кæсы. Кæуынмæ уæ не ’вдæлы, мæ хуртæ. — Йæ дзыппæй систа 
газет. — Байхъусут-ма, нæ хъæбатыр Æфсад знагæн цы бæрзæй- 
сæттæн цæфтæ кæны, уымæ. 
Бакаст сын хæстонты сгуыхтдзинæдты тыххæй. 
— Уæ зæрдæтæ уын барухс кæндзынæн, — мидбылты бахудт. 
— Нæ колхоз нæ районы иннæ колхозтæй раздæр ахицæн кодта 
йæ паддзахады хæс. Уæлдай хъазуатондæрæй сæхи равдыстой 
æхсæзæм бригады фæллойгæнджытæ... — æмæ ранымадта сыл- 
гоймæгтæ æмæ сабитæй цалдæры нæмттæ. 
— Сæ æрхъуыды бирæ, — загъта Хæмæт. 
— Уый дæр хорз, фæлæ нæ хъару асаст, алы бон... — загъта 
Маша. 
— Зонын, — Машайы ныхас кæронмæ зæгъын нæ бауагъта 
Хъасбол. — Уæ зæрдыл бадарут: ныртæккæ сæфты гæххæтт кæ- 
мæй ис, уыдонæй бирæтæ сæ уæлмæрды цыртытæ сæхи къухтæй 
сласдзысты æмæ сæ ныззыввытт кæндзысты дардмæ. 
38 

— О, уæдæ нын цыртдзæвæнтæ садзын дæр уымæн нал уа- 
дзут? — райхъуыст Олгæйы ныхас. 
— Уый тыххæй дæр... — ахъуыды кодта. — Æз мæнг ныхас кæ- 
нын нæ уарзын. Нæ нæ æвдæлы, — йæ риумæ гæххæтт нылхъывта. 
— Нæ нæ æвдæлы кæуынмæ! Уæдæ, февналут! Уæ иутæ цъынайы 
сæрмæ схизæнт, иннæтæ мæнæу голлæгты æвгæнæнт, аннæтæ та 
голджытæ сарамæ хæссæнт. Хъусут, уæхи ма фæриссын кæнут. 
Голлæгты кæмттæ бæттут сарайы. Æрыдонæй нæ уæрдæттæ куы 
схæццæ уой, уæд та сæ афæндараст кæндзыстæм. Нæхæдæг та 
ахсæв-бонмæ мæнæунайгæнæнæн хъырнгæ зардзыстæм! 
Адæм базмæлыдысты. Рог уддзæф азгъодта сæ цæсгæмттыл. 
Дуне æфсæрмхуызæй сæрдармæ хæстæгдæр бацыд. 
— Зæгъ-ма, Арыпханты уæздан чындз, дæ зæгъинаг, — мид- 
былты йæм бахудт сæрдар. 
— Зымæг... Зымæг фæсхохы нал ис æмæ сугæн цы кæндзыс- 
тæм? Уæрдæттæ... 
— Куыд кæсæм, афтæмæй нæ зымæг дæр ам арвитдзыстæм, — 
загъта Олгæ. 
Исты ныфсы дзуапп раттын хъуыд сылгоймæгтæн æмæ сæр- 
дар йæ къух фæхъил кодта: 
— Раджы радтон бардзырд куырд Хестанты Дзебайæн — бон 
кусдзæн колхозæн, æхсæв та араздзæн лæгуæрдæттæн цæлхытæ 
æмæ сæмæнтæ! 
Сæрдар йæхимидæг йæхимæ хæцыд, адæм сугæн цы кæндзы- 
сты, ууыл ныронг кæй нæма ахъуыды кодта, ууыл; нæ йæ рав- 
дæлд тыллæгæфснайæнты мæтæй. Сгæпп кодта йæ бæхмæ: 
— Æз хосгæрдджыты абæрæг кæнон. Ныртæккæ мæ ардæм 
хъæуы, — йæхæдæг та атындзыдта колхозы куырдадзмæ. 
Быдыртыл айзæлыд найгæнæны хъæр. Цъынайы сæр мыды- 
бындзы чыргъæдау адæмæй æмызмæлд кодта. Мæнæуы куыристæ 
та кæрæдзийы фæдыл сæррæтт кодтой молотилкæйы хъæлæсмæ. 
Сылгоймæгтæ сындæггай систой сæ зæрдæты судзгæ маст. 
Фыццаг уал, хъарæггæнæгау, базарыд Маша, стæй дыккаг, æртык- 
каг... Ныдздзынæзта цъына, йæ уылæн анхъæвзта найгæнæны 
иннæ фарс дыккаг цъынамæ. 
Рог дымгæ йæ базыртыл фелвасы зарæджы, ахæлиу æй кæны 
уæрæх быдыры, ахæссы йæ къуылдымтæм, хъæдтæм: 
«...Мæ уарзон стъалы, Германы хæстæй мын 
Кæд ыссæудзынæ, гъей?! 
Æмæ мын хибарæй дæ сусæг ныхæстæ 
Ксед фæкæндзынæ, гъей?!» 
Цыбыр къухтсв 
Хур ма бæндæнбæрц уыди ныгуылæны сæрмæ, афтæ быдыр- 
дзауты рауагътой хъæумæ. 
Залихан дæр æрбацыд йæ зæронд, бызгъуыртæ дарæсы. Йæ 
сагой къулрæбын æрæвæрдта. Æрбадт къæлидормæ схизæн къæ- 
39 

сæрыл. Йæ ронæй райста дзулы чысыл къæбæр. Акомдзаг кæнынмæ 
дзы хъавыд, фæлæ йæ фæстæмæ æриста. Ахæйттæ йæ кодта. 
— Иветæ, — бадзырдта мидæмæ. Чызг цингæнгæ разгъордта, 
мады хъæбысмæ йæхи баппæрста. 
— Æрбацыдтæ, мамæ?! 
— Куыд сты сывæллæттæ? Ахæсс сын сæ хæйттæ. 
— Бафынæй сты. Сæ нывæрзæнты сын сæ нывæрдзынæн рай- 
соммæ, — загъта чызг æмæ къæбæртимæ азгъордта. 
Залихан дзулы муртæ уидзы, йæ%дзыхмæ сæ æппары. 
Фаризæт дыууæ роды кæртмæ æрбакодта, скъæтмæ сæ куы 
фæцæйскъæрдта, уæд ауыдта чындзы. Худæгæй бакъæцæл: 
— Карчы цъиу дæ? Ууыл дæр нæ уыдзынæ, фæлæуу!.. 
Чындз æнкъард цæстытæй бакаст æфсинмæ. 
— Уæртæ цы ис, уæртæ! — фесчъил кодта æфсин йæ былтæ. — 
Мæ фыдгул дæумæ бакæсæд. Цæрæнбонты дæ фу-фуйæ фæдард- 
та, ныр уаллонау дзæбæх куы сдæ! 
Гъе, афтæ алы изæр дæр хылкъахæн кодта Фаризæт. Зали- 
хан æм кæй ницы фæдзуры, уый йæ ноджы мæстджындæр кæны... 
Иветæ мады цурмæ рацыд. 
— Æххормагæй бафынæй сты? — бафарста мад æмæ ныууы- 
нæргъыдта. 
— Нæ-гъа. Абон нын Нену цæхæрайы фых æмæ кæрдзын æрхаста. 
Æххормаг, фæлмаст цæстæнгасæй бакаст ныййарæг йæ хъæ- 
булмæ: 
— Нал дзы ис?.. 
Иу уысм сæ ничиуал ницы сдзырдта. Мад фæфæсмон кодта 
йæ ныхасыл. Чызг загъта аххосджынхуызæй: 
— Кæрдзын æрдæг уыди... Тæбæгъ та Аслан йе ’взагæй бас- 
дæрдта, — чызг йе стыр цæстытæ доны разылдта. Æмбары, мæ- 
гуыр, мады фæллад æмæ стонг. 
Мад фестад, йæ хъæбысы йæ æрбакодта: 
— Мæ зæрдæлæууæн! — йæ цæссыгтæ чызджы сæрыхъуынтæм 
цыхцырæгау ныллæууыдысты. — Бирæ нал фæтухи кæндзыстæм. 
Нæ кæрт уыдзæн хицæн. Не ’хсæн бæрзонд кау сбидзыстæм. 
— Цы хорз уыдзæни! — сцин кодта чызг. — Кæрты хъаздзыс- 
тæм. Чылауи бæлæстæ дæр ныссадздзыстæм... Нæ, мамæ?! Зæхмæ 
цы чылауитæ æрхауой, уыдонæй-иу хæрдзыстæм, нæ? 
— О, мæ хур... 
— Дуары хъæр-иу куы фæцæуа, уæд зондзыстæм, махмæ чи- 
дæр æрбацæуы... 
— Уæдæ, зæгъыс, — сæ ныхас сын фескъуыдта Фаризæты дзу- 
рын, — уæдæ, зæгъыс, хъæусоветмæ мыл хъæстмæ бацыдтæ, и?! 
— Балæвæрдтон, цæуынмæ мæ не ’вдæлы, — загъта Залихан. 
— Кæс-ма, куыд рогæн æй зæгъы?! Мæ фыдæбонджын кæрт 
мын дыууæ дихы кæнын кæныс?! — йæ дæндæгты къæс-къæс 
ссыд! усæн. 
— Цæмæн кæрт? 
— Уæдæ?! — цымыдисæй афарста Фаризæт. 
— Цæхæрадонимæ... 
40 

Уый сдзырдта, цы?! — Бынтон рафыхт. Залихан æм фæкаст, 
къулрæбынмæ йæхи нылхъывта. 
— Цæхæрадонимæ, зæгъыс? — Фаризæт йæ фырмæстæй 
цæттæ уыд искæй акъабæзтæ кæнынмæ. — Ацу! Ацу дын зæгъын 
мæ кæртæй! Ацу, дзæбæхæй дын зæгъын! — ахъуыды кодта, куы 
нæ йæ фæтæрсын кæна, уæд æцæгæй дæр йæ бон у, цæхæрадо- 
нæй Тамбийы хай бадомын. Йæхи йæм фæфæлмæнхуыз кодта. — 
Чындз, дæ цардыл ахъуыды кæн. Ацу дæ цæгатмæ, Тамбийæ 
писмо нæй... 
— Тобæ, тобæ, цытæ дзурыс? — фырадæргæй йе ’нгуылдзтæ 
саста Залихан. — Иветæ, ацу мидæмæ, ацу! 
— Цы диссаг дæм кæсы? Сывæллæтты уæлæ горæты сидзæр- 
ты хæдзармæ ратт. Дæ бон сывæллæттæ схæссын нæу... — Йæ 
ныхас ын дарддæр зæгъын нал бауагъта чындз: 
— Æз мæ хъæбулты хæтæнхуаг нæ кæнын. Гъестæй мын иунæг 
сывæллон дæр куы нæ уаид, уæддæр æз махоны ингæнæн цыр- 
тæн... — йæ зæрдæ æрбауынгæг, — удæгас цыртæн фæлæудзы- 
нæн. Курын дæ, мауал мын бафæраз ахæм ныхас зæгъын! Писмо 
дзы нæй «дыууæ боны» æмæ йæ мардыл нæ нымайын æз. 
— Афтæ у?! 
— Афтæ... — йæ сæры тылдæй бафидар кодта йæ хъуыды 
Залихан. 
— Æз дæ уæлхъæдæй бахус кæндзынæн, уый зон! — фыдыус 
адæргæй кæрты рауай-бауайыл фæци, агуырдта, цæмæй ма йæ 
афхæра, ахæм фæрæзтæ. Бауад Залиханмæ. Схызт къæлидормæ. — 
Хъус-ма! Абон та, гъе стæй алы бон дæр, быдыры мæ кой цæмæн 
фæкæныс? 
— Ницы фæкæнын, — сыгъдæгзæрдæйæ загъта чындз. 
— Уæд та дæ дзæгъæлдзых æмбæлттæ вæййынц, — йæ къухтæ 
дыууæрдæм тилы. Хъæуæй — быдырмæ, быдырæй — хъæумæ 
ныхæстæ радав-бадав чи кæны, æндæр куыст кæмæн нæй, дæ 
уыцы æмбæлттæ! 
— Мах ныхæстæм не ’вдæлы. 
— «Нæ сæ æвдæлы»!.. Уæдæ абон... — йæ мæнтæджы сыфыйас 
галиу хъус раивæзта, — гакк-гукк уасæн бон, бонсауизæрмæ мæ хъус 
сырх пилллон цæмæн фæкалдта!.. И? — хæстæг æм балæууыд. — 
Дæу нæ фæрсын, цæмæн мын сыгъди? Дæумæ дзурын, зæгъ-ма? 
— Уымæй дæ хъусы бафæрс, — йæхи аиуварс кодта Залихан. 
— У, налат, налат! Уæддæр ма фæстæмæ дзуры. Куыд мæм 
уæндыс дзурын?! 
— Баст хæрæг дæр дæм нæ фæлæудзæн æнæ сдзургæ... 
— Æз дæ куыдзы мард акæндзынæн, уый зонгæ кæн. 
— Мæнмæ дæ къух сисынмæ ма дæ ногæй райгуырын хъæуы, 
— фидарæй загъта чындз, уæвгæ дзы тæрсгæ та фæкодта. Фæлæ 
йын цæмæй йæ тасдзинад ма бамбара, уый тыххæй ма йæ ны- 
хасмæ бафтыдта. — Дæ къухтæ æгæр цыбыр сты мæн фæнæмынмæ. 
— У, налат, — йæ къух цæвынмæ куыд фæхъил кодта, афтæ 
Иветæ рауад æмæ Фаризæт федтæ... 
— Мæнæ мæ куыд смæсты кодта, мæнæ, — катай кæны Залихан. 
41 

— Чи?! — афарста Иветæ. 
— Ничи. Йæ ныхæстыл мæсты кæнгæ дæр нæу, — мад райста 
бедратæ. — Æз дон æрбахæссон, ды та ма иу чысыл суджы къæ- 
цæлтæ æрбамбырдтæ кæн. Исты пысултæ ахсæм, — афтæ ны- 
хæстæ кæнгæ ацыдысты уынгмæ. 
Æрталынг. Стъолыл æнæавг цырагъ мынæг рухс кæны. Йæ 
къахæй узы авдæн Залихан, йæ къухтæй та æхсы дзаумæттæ. 
Зары йæхицæн мынæг хъæлæсæй Къостайы «Сидзæргæс» æмæ 
йæ цæстысыг згъæлы тасмæ. 
Дуне, Любæ æмæ Олгæ куыд æрбацыдысты, уый нæ бафип- 
пайдта. 
— Рагæй нæ нал федтай? — загъта Дуне. 
— Æгас цæут, — оацин сыл кодта Залихан. 
Уазджытæ стъолыл æрæвæрдтой цыхт, кæрдзын, ссады 
дзæкъул. 
— Ай та цы у? — афарста Залихан. 
— Дзидза, — загъта Любæ. — Нæ фырæнæвдæлонæй дæм нæ 
къух ницæмæй æххæссы... — Дзидза кæм амбæхса, уый агуырдта. 
— Хъыбыл аргæвстам. Сыхбæстæн фæйнæ-фæйнæ хайы кодтон. 
— Дæ-дæ-дæй! — батыхст Залихан. 
— Цы кодтай? — афарста Дуне. 
— Нæ кæнгæ моллойæ тæрсы, — загъта Олгæ. 
— Уый мæгуыры бон нæу? — батыхсти Любæ. — Ницы кæны... 
Мах æмхуызонæй хъæстмæ бацæудзыстæм хицауадмæ. Куы фæ- 
хицæн уат, уæд дæхиуыл фæхæцдзынæ. Чи дын хъыбыл рат- 
дзæн, чи карк, чи цы æмæ афтæмæй бахæдзар уыдзынæ. 
— Æз дын мæ заинаг дыгæрдыг ратдзынæн, — загъта Олгæ. 
— Бузныг уе ’ппæтæн дæр, — загъта Залихан æмæ тарстхуы- 
зæй бакаст дзидзамæ. — Ахсæв æй иу афон сфыцон, и?.. Фæкаст 
кæртмæ тарстхуызæй. 
— Æллæх, æрбацæуы, — дзидза авдæны амбæхста. Авдæн ба- 
хаста мидæмæ. 
Æрбацыди Фаризæт. 
— Мæнæ ма кæй уынæм!— бацин ыл кодтой сыхаг устытæ. — 
Мидæмæ. 
— Æгас нæм цæут! «Мидæмæ» чи кæмæн хъуамæ зæгъа, и? — 
бауайдзæфгæнæгау сын кодта Фаризæт. — Хъæдæй хъæумæ нæ 
цæут æмæ... Сбадут. 
Залихан дисæй мæлы. Цыма цæрæнбонты дæр æфхæрæн ны- 
хас йæ дзыхæй никуы схауд, афтæ йæхи дардта Фаризæт. Зали- 
ханæн йæ лæджы ныхас йæ зæрдыл æрбалæууыд: «Йæ иу ко- 
мыкъулы зынг дары, иннæйы — дон»... 
— Цæмæн хъæдæй? Быдырæй, — фæбæлвырд кодта Любæ 
Фаризæты ныхас. 
— Иу бон нæм фæкæс! Не ’ппæты дæр уæд фендзынæ, — 
загъта Дуне, йæ цæст Любæмæ фæныкъулгæйæ. 
— Æцæг, æцæг, Фаризæт, фæкæс-ма нæм, хал халæи æххуыс у... 
— Æз æрду дæн? — фæхъыг ис йæ ныхас Фаризæтæн. 
— Ды æрду нæ дæ, æнæхъæн тын дæ, уый афтæ æнæуи зæ- 
42 

гъын ныхасæн. Фæкæс-ма нæм хъæмпы рæгътæ амайынмæ. Кæннод 
уарынтæ куы райдайой, уæд фесæфдзысты, — лæгъстæ кодта Дуне. 
— Зиуууон ма лæг знагæн дæр ацæуы, — загъта Любæ. 
Фаризæт аивæй йæ рахиз къухы æнгуылдзтæй йæ рахиз цæст 
æмæ уадул бамбæхста. 
— Худæгæй марут, нартыкæндыстæн! — йæ дзырдтæ ивазгæ 
ауагъта. — Арвæй зæххы ’хсæн иунæг, зыбыты иунæг цæсты 
хицау дæн! Гъы! Уыцы иунæг цæст та ма мын исчи йæ сагойы 
сиукæй куы феппарид. 
— Цæстæн авд хъахъхъæнæджы ис, — бахудти Дуне. — Афтæ 
æнцон феппаргæ нæу. 
— Нæ, мæнæй уын зиууон нæй. Æндæр ран æй агурут, нарты- 
кæндыстæн. Мæ цæст риссы. 
— Ау, куыд дын иу цæст ис? — Дуне дисхуызæй амоны хæх- 
тæм. — Уæлæ Хъазыбеджы хохы фахсыл æхсæнкъ куы фæцæй- 
быры, уæд æй куы ауыныс!.. 
— Уый æхсæнкъ зоны, — загъта Любæ. — Кæд арсыйас вæййы... 
— Æз бирæ цыдæртæ уынын, — æлхыскъ ныхасæй загъта 
Фаризæт, — фæлæ кæйдæртау дзæгъæлдзых нæ дæн. 
— Уагæры цытæ уыныс, дæ хорзæхæй? — бахатыд æм Дуне. 
— Уынын, уынын, бирæтæ колхозы фæллой сæ хæдзæрттæм 
куыд хæссынц, уый. Сæ роны къуымты дæрзæг мæнæуы æфсиртæ 
чи давы, уыдон æз мæ фондз æнгуылдзы хуызæн зонын. Фæлæ 
æз дзургæ нæ кæнын, нæ!.. 
Устытæ кæрæдзимæ бакастысты: Залихан иу хатт йæ роны 
цы æфсиртæ æрбахаста, уыдонæй кæй зæгъы, уый фембæрстой. 
Нал æм фæлæууыд Дуне æмæ æнцадæй загъта: 
— Кæс-ма, дæ хорзæхæй, куыдтæ кæнынц? 
Фаризæтæй айрох, йæ цæст кæй æмбæхста, уый æмæ йæ амо- 
нæн æнгуылдз абырыд рахиз тæнуадулмæ, æртæ æнгуылдзы та 
бамбæрзтой фындз. Цæст сæгъы цæстау касти. Цыма ницы ба- 
фиппайдтой, уыйау устытæ дарддæр сæ ныхас кодтой. 
— Фаризæт, ничи давы мæнæу. Тæригъæд зæгъыс, — загъта 
Любæ. 
— Куыд нæ давынц? Æз сæ уынын, куыройы ног мæнæу чи 
фессы, уыдоны, — мæсты змæлд бакодта ус. — Нæ сыхы усты- 
тæм та иу миниуæг ахæм ис, æмæ куыройы рад мæнмæ куы вæййы, 
уæд сæ къухыдзæгтимæ згъорын байдайынц, — амоны йæ къухæй. 
— Фаризæт, мах быдырæй хъæумæ куы нæ цæуæм, дæхи загъ- 
дау, уæд дæ кæм хъыгдарæм? — бафарста Дуне. 
— Æз ныр нæ зæгъын, — фæтыхст ус, — фæлæ айразмæты. — 
Æмæ йæ сæр хъал бæхы сæрау батылдта. 
— Цæй, цомут, — фестад Дуне. 
Уатæй рацыд Олгæ. Фаризæт æм зулмæ бакаст. Ахъуыды 
кодта: «Олгæмæ хи хæстæгдæр ласын хъæуы. Афтæ хуыздæр 
уыдзæн». 
Иууылдæр ацыдысты. Залихан зыдæй ахордта цыхт æмæ 
кæрдзынæй. Иучысыл аулæфа, стæй бонырдæм фестдзæн, гæрстæ 
цæхсдзæн, дзидза сфыцдзæн, йæ тæф сæ «моллойыл» куыд нæ 
43 

ссæуа, афтæ, скаст Фаризæттæм. Æмæ зæрдæрухсæй бахуыс- 
сыд. Скæсæнырдыгæй мæйы нарæг тæлм бæласы сæрæй куы 
скасти, уæд Залихан фестад, хæринаг фæуæларт кодта, авдæн 
рахаста. Сывæллон куы скæуы, уæд æй аузы къахæй, къухтæй 
та гæрзтæ æхсы. Стъолыл фæтæгены цырагъ судзы. Йæ зæр- 
дæйы къуымы та февзæрд йæ дысоны зарæг: 
«...Даргъ сехссев фыдбонæй 
Цард удæн хуыздæр. 
Рухс цæуы кæронæй, 
Бадынц ма кæмдæр...» 
Залихан хæрдмæ фæхауд. Йæ цуры алæууыд Фаризæт: 
— Офф, офф, офф!.. 
— Мæгуыры бонтæ, нæ ус, фæтарстæн дæ! — фесхъиудта 
Залихан. 
— Уыцы сæпп-сæпгæнаджы дзидза та кæмæй ракуырдтай?— 
йæ фындзыл ныххæцыд фыдыус. — Сыдæймæрдтæ, мæгуыргуртæ! 
Æз дын афтæ куы загътон, æмæ мын мæ кæрты уыцы джауыры 
тæф ма уадз! 
— О, нæ ус, о, нал! 
— Ацу мæ кæртæй!.. 
— Кæдæм!.. Кæдæм ацæуон? — карзæй афарста чындз. 
— Дæ цæгатмæ. Сывæллæтты уадз! 
— Цытæ дзурыс?! — фæныллæг кодта йæ хъæлæс. — Сидзæр- 
гæстæ Уæрæсейы бонæй-бонмæ фылдæр кæнынц. Мах, сидзæр- 
гæстæ, стæй æз сидзæргæс нæ дæн... дыууæ боны нæй...æз æй фæ- 
мардыл нæ нымайын, æппæт нæ цæгæттæм куы фæцæуæм, уæд 
зæххы къори дзæгъæлдзу сывæллæттæй куы байдзаг уыдзæн. Куыд 
не ’мбарыс, мах хъомыл кæнын хъæуы, ныртæккæ хæсты быдыры 
чи хæцы, йæ цард чи радта, уыдоны чи раива... ахæм ног фæлтæр... 
— Ды цы схъомыл кæндзынæ? Дæ фæстæ халæтгæ куы тæхынц. 
— Халæттæ мæнæй ницы фендзысты. Мæн мæлынмæ не ’вдæ- 
лы, — æргуыбыр кодта йæ тасмæ Залихан. 
— Сабырæй дæ бар ис: хъæусоветæй дæ хъаст фæстæмæ райс. 
Æз дын мæ цæхæрадонæй уырзыйас дæр нæ ратдзынæн, — хæс- 
тæгдæр æм бацыд. — Зоныс, уырзыйас!.. 
— Сабырдæр дзур, исчи нæ фехъусдзæн, — мынæг хъæлæсæй 
куры чындз. 
— Ничи нæ фехъусдзæн, ма тæрс, нырма карк йе ’фтуанхъæ- 
дæй нæма рахызт. Ацу мæ кæртæй! Тæхуды, тæхуды, æмæ ма 
мæнæ ацы кæрты дæ риуыдзаг сулæф. Мæ кæрт цигантæй бай- 
дзаг, сыдæймард цигантæй! 
— Ницы дæ хъыгдарын. — Хуыцауæй курæгау дæ курын æмæ 
мæ ма хъыгдар! — авдæн узынмæ фæци фырадæргæй, кæд сы- 
вæллон æнцад фынæй кота, уæддæр. 
— Куыд мæ иицы хъыгдарыс? Мæ бæстыхæйттæ мын пырх 
кæныс... Æмæ, дам, дæ ницы хъыгдарын, — хæстæгдæр та йæм 
балæууыд Фаризæт. — Дæ хъаст хъæусоветæй исыс æви нæ?! 
Залихан тарст зыр-зыр кæны. Узы авдæн. Уæд та сывæллæт- 
44 

тæй исчи куы фехъал уаид. Йæхи къулмæ нылхъывта. Бамбæр- 
ста: нæмгæ йæ кæндзæн æфсин. Къулыл, мынæг цырагъы рухсмæ, 
зыны Фаризæты аууон. Æнахуыр тас уадзы Залиханы уæнгты. 
Ныхъхъæр кæнид æмæ йæ йæ сæрмæ нæ хæссы. «Макуы райхъуы- 
сæд нæ хæдзарæй хъæр», — йæ сæры февзæрд йæ лæджы фæ- 
дзæхст. Судзаг рис банкъардта йæ буар, бамбæрста: цыдæр цæвæн- 
гарзæй йыл ралæууыд. Йæ цæстытæ атартæ сты, скуыдта: 
— Мауал ныццæв! — йæхи хъахъхъæдта æфсины цæфтæй. 
— Исыс дæ хъаст æви нæ?! — хафт-хафтæй ралæууыд Фари- 
зæт чындзыл ноджы тынгдæр. Сырды цæстытау ссыгъдысты йæ 
цæстытæ. — Ныр дæр ма зæгъдзынæ, цъаммар, мæн фæнæмынмæ 
дæ къухтæ æгæр цыбыр сты, зæгъгæ? 
— Æгъгъæд у, мауал ныццæв! — æрхауд авдæны раз чындз. 
Фестад, тарстхуызæй скаст æфсинмæ. — Æрбарухс кæны бон, 
ацу! Ацу, исчи нæ базондзæн... Фæхудинаг уыдзыстæм. Мауал 
ныццæв! — Ахауд, йæ былы туг фемæхст... 
— Фест уæлæмæ! — йæ дæндæгты къæс-къæс ссыд æфсинæн, 
схæцыд чындзыл. Уый стынмæ хъавы, фæлæ та æрхауд. Кæлы 
йæ былты туг. — Дæ хъаст хъæусоветæй исыс æви нæ, зæгъын 
æз?! Æви ма ныр дæр мæ къухтæ цыбыр сты дæу нæмынмæ?! 
— Нал, нал! — ахауд Залихан пъолыл дæлгоммæ. Цæф цæфы 
уæлæ уайы буарыл, фæлæ нал стъæлфы, йæхи нал хъахъхъæны... 
Чи зоны, цы ’рцыдаид дарддæр, фæлæ уæдмæ Любæйы хъæр 
æрбайхъуыст уынгæй. 
— Залихан, цом! 
Фаризæт уыцы иу гæпп ракодта. Сыхаг ус фембæрста, Фари- 
зæт усбирæгъау куыд рауад, уый. 
Хуымæтæджы нæу... Любæ сонт уад бакодта мидæмæ. Зали- 
ханы зæххыл йæ туджы мæцгæ ауыдта. — Фæдис! Фæдис! — 
уынгмæ разгъордта. — Фæдис! — бауад фæстæмæ. — Мæнæ йæ 
куыд амардта, кæуы, афтæмæй схæц-схæц кæны усыл. 
— Ма хъæр кæн... Фæхудинаг уыдзыстæм... — райхъуыст æппы- 
нæрæджиау, гарзы комæй дзурæгау, Залиханы æнæбон хъæлæс. 
Уæдмæ адæм æрбамбырд сты. Кæугæ, æфхæрæн ныхæстæ 
кæнгæ бакой кодтой Залиханы. 
Уыцы бон æппæт адæмы фæстæ атардта Фаризæт йæ хъом 
хизæнуатмæ. 
Мугæ 
Ныгуылæны дымгæ уазал фæззыгон мигътæ хаста Хъарман- 
Сындзыхъæуы сæрмæ. Маша Залихантæм удаистæй бауад. 
— Дæ хорзæхæй, хос мын, мæ лæппу дысон-бонмæ арвмæ 
асинтæ æвæры... 
— Жллæху æмæ цы кодта? — батыхст Залихан æмæ, Маша йæ 
ныхас æххæст нæма фæци, афтæ сынтæджы бынæй раласта чу- 
мæдан. Хæцъилы басты йе ’нгуылдзтæ куы стæлфыдысты, уæд 
райхъуыст хъæддых гæххæтты сыр-сыр... 
45 

Маша йæ был кæуынарæзт авæрдта, йæ роцъо анцъылдтæ... 
— Фехъуыстай, хæст нын нæ рæсугъд æмæ бæркадджын къæ- 
биц, Сылтаныхъы къуылдымтæ æмæ рæгътæ, хойын кæй рай- 
дыдта, уый? — Залиханы къух бандзыг хосты кæрийыл. Дыууæ 
сылгоймаджы исдуг кæрæдзимæ кæсгæ аззадысты, æмæ, цыма 
сæ цæстæнгæстæ сæ цæссыджы донмарæнтæ скъуырдтой, афтæ, 
сæ рæстæгæй дзæвгар раздæр чи ныттар, уыцы уадултыл, æрыз- 
гъордтой цæссыгтæ. 
— Тыххæй ма сæ удтæ раирвæзтысты нартхортонджытæн... 
Уыцы сызгъæрин нартхоры хуыммæ, дам, бакæсын... Знаджы 
хæдтæхджытæ йыл бомбæтæ калынц... Зæхх, дам, фæрчытæй 
схъиудта... Нартхоры хуым сау хъулæттæ-хъулæттæ фестад... 
Дыууæ усы кæрæдзийы уæхсчытыл сæ сæртæ æрæвæрдтой 
æмæ куыдтой... Маша схæкъуырцц кодта, йæ зæрдæйыл сау кал- 
мау цы æрхæндæг æртыхст, уый къуыбылой халæгау, цæссыг 
райхæлдта æмæ стыфæй сулæфыд. 
— Бузныг, — хос райста æмæ цæуынмæ фæрæвдз. 
— Æвдадзы хос ын фæуæд, — загъта Залихан. 
Маша дуар байгом кодта къæсæрыл ахизыны зæрдæйæ, фæлæ 
фæстæмæ фездæхт, йæ фæсонтæ æхгæд дуармæ сбыцæу кодта 
æмæ йæ хъарæг райхъуыст: 
— Залихан, мæ дыууæ цæсты, акæс-ма уынгмæ... нæ хъæубæсты 
сæрмæ, сау мигъты æхсæнты... йæхицæн фæндаг гæрды къæлу- 
айы хус тæф... 
Дыууæ сылгоймаджы та кæуын райдыдтой. Залиханы сабитæ 
фынгæй пецы æхсæн бадзыгуыр сты æмæ уыдон дæр куыдтой... 
— Нæ бæркадджын хоры къæбиц, нæ Сылтаныхъ хæрзаг 
зæгъы, акæ-æ-сут-ма уыдонмæ, мæнæн, дам, мæ цыкурайы фæрд- 
гуыты æфсиртæ мæ туджы мæцынц, мæ фæлмæн зæрдæ фæх- 
сынтæй хауы, уыдон та... сау бæгæны фыцынц... Нæ! Нæ, нæ буц 
Сылтаныхъ, дæ хъæрзынмæ махæн дæр нæ сæртæ нæ кой сты, 
æмæ... нæ сабиты мамæлайы комдзæгтæй къæлуагонд кæнæм... 
Фæлтæрдджын хоскæрдæг йæ фæллад цæвæг сау дурыл куыд 
ассы æмæ, иу уысм аулæфыны фæстæ, сатæг дымгæмæ йæ цæ- 
вæджы æхситт хъæдрæбынты куыд айзæлы, афтæ та æрыгон сыл- 
гоймæгтæ, дзыхъхъынногæй кæуынмæ бавдæлдысты. Афтæ 
æнхъæл уыдысты, байсысдзæн сæ цæссыджы гуырæн. Афтæ 
æнхъæл уыдысты, мæнæ ныр, ацы фæззæг, кæуынц æрмæстдæр. 
Афтæ æнхъæл уыдысты, хæст фæуыдзæн æмæ уæд кæугæ нæ, 
фæлæ хъæлдзæг денджызы найдзысты сæхи... Æнхъæл афтæ уыды- 
сты, фæлæ... цæмæй зыдтой! Сæ кæуæнбонтæ да-а-аргъ кæй сты... 
Æппынфæстаг сæ кæуындзæджы къуту æрафтид æмæ, ривад 
куыройы фыдтæ зæрдæриссæн гуыррытт-гуыррытт куыд кæной, 
афтæ сæ иу хæкъуырцц иннæйы æййæфта... 
Маша Залиханмæ арфæйы цæстæнгасимæ иу каст куы фæ- 
кодта, уæд бафиппайдта æфснайд агъуыст. 
— Ды хъæдмæ нæ лидзыс? Куы ницы змæлд дæм и? — феф- 
сæрмы, зыдта цæмæй базмæла, уымæй кадавар кæй у. — Иве- 
тæйы мемæ рарвит, æз дын ссады тæпп авæрон. 
46 

— Нæ-гъа, нæ, — батыхст Залихан. — Ис мæм алцы дæр. 
— Абон мæнмæ ис, райсом та — дæумæ. Цард афтæ у, — 
бакаст Фаризæттæм. — Æнхъæлыс, цæрæнбонты дæр де ’фсин 
ахæм дзагарм уыдзæн? Нæ, мæ хур! Цард уæрдоны цалхау дæн- 
даггай зилы. Гъе стæй, мулкджын дæр Тамбийы ’руаджы у. Æдзæс- 
гом. Кæм сты, кæ? 
— Дысон алыгъдысты. 
— Тыхсгæ ма кæн, мæ лæппу куыддæр фæдзæбæхдæр уа, 
афтæ иумæ алидздзыстæм. Стæй нырма хъæу ам ис, бирæтæ 
лидзынмæ дæр нæ хъавынц. 
— Ницы тыхсын, фæлæ... Арыпханты лæппу нæм æрцæуинаг 
уыд æмæ никæцæй зыны. 
— Куыд дын фæзына, нартхор тонынц Цырауы зæххыты. 
Æгæр афæститат дæн. — Иветæйы къухыл фæхæцыд æмæ атын- 
дзыдта сæхимæ. 
Кæд нырма иугай бинонтæй æндæр ничима алыгъд,уæддæр 
сыхбæстыл фæбæрæг æнкъарддзинад. Хæдзæрттæ, цыма кæрæ- 
дзимæ сæркъулæй банцой сты, афтæ зынди. Фехъуыст уасæджы 
уасын, куыйты рæйын. Хæрз хæстæг ныййлæ-лай кодта хæрæг. 
Чысыл рæстæджы фæстæ Иветæ æрцæйцыд, йæ рахиз къухы 
бедрайы хуызæн чыргъæд, афтæмæй. Мидæгæй куыд бæстон сæрст 
уыди, уый лыстæг уисты быдæй бæлвырд зынд. Куыддæр Арып- 
ханты цæхæрадоны кæронмæ æрбахæццæ, афтæ доныбылы ’рды- 
гæй æмвæтæнæгæй æрбатахтысты цалдæр хæдтæхæджы. Ахæм 
тæссаг хъæр фæкодтой æмæ чызг æмбаргæ дæр нæ бакодта, кау- 
рæбынмæ йæхи куыд нылхъывта, уый. Йе ’муд нæма æрцыд, афтæ 
фехъуыст, цыма хæхтæ ракалдысты, ахæм гуыппытæ. Сæ хæдза- 
ры дæле быдырæй скалд фæздæг. Зулаивæй скаст хæрдмæ. Æрдæ- 
боны сау халæттæ æрбатахтысты фæстæмæ. Бæлвырд федта хæд- 
тæхджыты гуыбынтыл, цъиусур йæ дзæмбыты карчы цъиу куы 
фæцæйхæссы, раст ахæм цыдæр къуыбыртæ-къуыбыртæ, сæ фæрс- 
тыл та хæлуарæджы æнгæс ныв. Атахтысты доны фаллаг фарсмæ. 
Иветæйы йæ æдзæмæй æрчъицын кодта гогызты фæдисон хъæр. 
Æвæццæгæн, уыдоны зæрдæмæ дæр нæ фæцыдысты «хæддзу уаз- 
джытæ». Йæ чыргъæд систа. Фæкаст мæргъты æнæнцой уынæрмæ. 
Цалдæр гогызы расур-басур кæнынц æндæр бур гогызы. Чызг 
сын хыл кæнын æнхъæл уыд, баиргъæвынмæ сæ хъавыд, фæлæ 
бур гогызы дзыхы мугæ, адджын хъæддаг дыргъ ауыдта. Чыр- 
гъæд зæххыл авæрдта. Бур маргъы йæ разæй скодта. Гогызæн йæ 
дзых хæлиуæй куы афæллайы, уæд — æнтысгæ та йын куыд акæ- 
ны, мугæ зæххыл авæры, стæй та йæ рæвдз фелвасы. 
Цас æй фæрасур-басур кодта, чи зоны. Иу ран, сæ хæдзармæ 
хæстæг та мугæ февзæрд зæххыл. Йæхи йыл ныппæрста чызг, 
раст цыма сусæны мæйы доны малы йæхи ныгъуылдтытæ кодта, 
афтæ. Мæнæ и! Мæнæ и зынаргъ мугæ! Йæ рахиз къухы армытъæ- 
пæны йæ ратул-батул кæны. Ахæрынмæ йæ хъавыд, фæлæ йæ 
зæрдыл æрбалæууыд, Асланитæ дæр мугæтæ бирæ кæй уарзынц. 
Лæмбынæг æм æркаст, цыппар хайы акæиынмæ сарæхсдзæн, æви 
нæ? Сарæхсдзæн, уымæй къаддæр чылауи дæр адихтæ кæны. 
47 

Сæ кулдуармæ йæ бирæ нал хъуыд, афтæ йæ зæрдыл æрба- 
лæууыд йæ хæссинаг. 
— /Еллæх\ — фæхъæр кодта æмæ цыппæрвадæй азгъордта. 
Хæрæг йæ сæр нытътъыста чыргъæды. Чызг каурæбынæй 
сЬелвæста цыдæр хъил, ныппырх æй кодта хæрæджы рагъыл, 
фæлæ уæддæр хайуан къæрттæй цъула не ’ппары. Дурæй йæ 
ныххафт кодта, дуры цæф æм бахъардта. Йæ сæрыл систа чыр- 
гъæ#. Чызг архайы мигæнæн суæгъд кæныныл. 
Йæ амондæн Олгæ рацæйцыд. Сывæллоны тухитæ кæнгæ куы 
ауыдта, уæд фæтагъд кодта. 
— Оки-оки, — сдзырдта хæрæгмæ æмæ феуæгъд кодта хæ- 
рæджы сæр. Сау хæрæджы хæмхудтæ урс хъулæттæ уыдысты 
ссадæй. Нычъчъыллипп кодта, йæ сæр зæхмæ фæныллæг кæнгæ 
æмæ асирдта быдыры ’рдæм. 
Иветæ ныккаст чыргъæдмæ, йæ быныл, йæ фæрстыл уылæнтæ- 
уылæнтæй бæлвырд зындысты хъилхъусы дæрзæг æвзаджы стæрд- 
тытæ. 
Сындзыхъæуы зæхх 
Залихан хъæдмæ лидзыны рæвдзытæ бакодта. Зынаргъ дзау- 
майæ йæм цалдæр авджын тæбæгъы æмæ къусы уыд. Бæстон сæ 
нывæрдта сау чумæданы, йæхæдæг сæ хæдзармæ хæстæг баны- 
гæдта. Сывæллæтты бахъæрмттæ кодта. Лæппуйыл скодта йæ 
фыды бæмбæджджын, Иветæйыл — телогрейкæ, Розæйы мута- 
катыхт бакодта зæронд сгæллад хъæццулы, Иветæйы хъæбысы 
йæ фæсагъта. Асланы къухы фæныкхуыз хæцъилы баст — хæри- 
нæгтæ. Нада йæ къахæй æдæрсгæ нæма цыд, йæ гуыбынмæ йæ 
бабаста сау зæххыл урс чырынтæ кæлмæрзæнæй, хуыссæнты 
тыхтон та йе ’ккой баггуырста. Æвæджиау хорз урæдта уаргъы 
йæ синтыл кæлмæрзæны егъау æлхынцъ. 
Хур ма бæндæнбæрц уыдаид, афтæ хъæуæй рахызтысты. 
Цæуынц Тамбийы бинонтæ хъæдмæ. Сæ галиу фæрсты, гурæй- 
гурмæ бырынц сæ аууæттæ, хъæдмæ куыд хæстæгдæр кæнынц, 
афтæ даргъæй-даргъдæр зынынц. Залиханы аууон, — хохаг хæ- 
рæг быдырæй разуæз-фæстæуæзæй куыд æрбацæуы, раст уыйау, 
Иветæйы аууон та амыдта: нана æд сывæллон. Чызгæн йæ хæс- 
синаг уæззауæй-уæззаудæр кæны. Йæ къухты æнгуылдзтæ кæ- 
рæдзийæ куы фæцæйхицæн кæнынц, уæд мутака бынмæ æрбы- 
ры. Чызг йæ тых йæ бонæй йæ иу къухæй иннæйыл фæхæцы. 
Залихан йæ уæззау уаргъы бын цыд уæззау хъуыдытимæ... 
Уалдзæгмæ йын хъæусовет зæрдæ бавæрдта сæрмагонд зæххы 
хай раттынæй, фæлæ... Цы уыдзæн ныр?.. Цыкола æмæ Сырх 
Дыгур знаджы зынгæй пиллон куы уадзынц. Æмбары, немыцæн 
ам» бирæ цæрæнбон нæй, фæлæ... Кæд уыдзæн уый? Кæд фæ- 
уыдзæн хæст? 
— Мамæ, — йæ хъустыл ауад Иветæйы уынгæг хъæлæс, — нал 
æй фæразын... 
48 

— Уадз æй, кæд æй нал фæразыс, уæд, — фæстæмæ нæ ра- 
кæсгæйæ сдзырдта мад. 
Авдаздзыд чызджы сæры февзæрд: йæ чысыл хойы хæссын 
йæ бон куы нæ бауа, уæд æй ахсæв сырдтæ... Йæ риумæ йæ 
æрбалхъывта. Æвæццæгæн ын æгæр æлхъывд фæци æмæ саби 
базмæлыд. Сывæллон кæй æрыхъал, уый тыххæй уыди, æви 
фыртæссæй, фæлæ йæ ныфс фæфидар æмæ йæ уаргъыл рогдæ- 
рæн схæцыди. Æфсæнвæндагмæ нæма схæццæ сты, афтæ хæд- 
тæхджыты тасæфтауæг гуыв-гуыв сæ хъустыл ауад. Уæртæ уыцы 
иу рæнхъæй æрбатæхынц ныгуылæнырдыгæй. Залихан цъиуджын 
каркау йæхи баппæрста йæ хъæбултæм, дæлвæндаг пысыраты 
сæ фæмидæг кодта. Сау халæттæй сæ иуæн цыма йæ гуыбын 
фæкъæртт, уыйау дзы æркалд ставд михæй амад бекъæты хуы- 
зæттæ. «Бекъæтæй» зæххыл чи куыд æмбæлд, афтæ гуыпп код- 
той. Зæхх ныррызт, фæркгай фæйнæрдæм тахт. Родтæ æмæ 
фыстæ цы кæрдæгхуыз гауызыл фæхизынц, уый саухъулон 
мигъы бын фæци. Сау халæттæ фæстæмæ куы аздæхтысты, уæд 
Залихан йæ сабитимæ рацыди сæ æмбæхсæнæй. Сылгоймаджы 
ноджы æнгомдæр æлвасын райдыдтой йæ хъуыдыйы тæлытæ. 
Куыддæр æфсæнвæндагæй схызтысты, афтæ æхсæры къу- 
дзийы фæстæйæ фæзынд уæрдон, Арыпханты сырх уæныг дзы 
ивтыгъд, афтæмæй. 
— Æз та ма сымахмæ куы цыдтæн, — загъта цыппæрдæсаз- 
дзыд Хъамбол. 
— Дæ ныййарæджы фæндиаг бахъомыл у, — бацин кодта За- 
лихан. 
Уæрдон хъæды йæ сæр нæма фæцавта, афтæ та æрбатахтыс- 
ты «урс хæлуарæгджынтæ». Сæ удхæссæг хъæр хъæды ноджы 
тынгдæр азæлыд. 
— Ардæм дæр хæццæ кæнынц? — сывæллæтты йæхимæ æрбал- 
васгæйæ бафарста Залихан. 
— О, æрмæст бон нæ, фæлæ суанг æхсæвыгон дæр, — йæ 
ныхас фæныллæгдæр кодта лæппу. — Партизантæ хъæды арфы 
сты. Зæронд лæгтæ зæгъынц, хъæды стыр хæст уыдзæн æмæ, 
дам, хъæуы æдасдæр уыдаид. 
— Æцæгдæр, — загъта сагъæсхуызæй сылгоймаг. — Кæд нæ- 
хионтæ ам сты, уæд сæ æхсдзысты хъæдмæ. 
— Нæхионтæ та немыцы æхсдзысты, — стыр лæгау загъта 
лæппу. 
Хъæуы хуыздæр у, — асагъæс кодта Залихан, нæ пъадвал 
æдасдæр у хъæдæй. 
Хъæд æмызмæлд кодта адæмæй. Чысыл лæппутæ æнæмæ- 
тæй, æз фæраздæронæй, згъордтой сæ уисын бæхтыл. Чысыл 
чызджытæ тæрс бæлæсты бын уыгътой тæрсытæ. 
Хъамбол уæрдон сæхи мусонджы ’рдæм куыд фæцæйздæхта, 
афтæ Фаризæт сæ размæ рауад. Бадис кодта: 
— Уый та куыд? — Нæхимæ. Нæхи мусонгмæ! 
Мусонджы къуымы бахуыссын кодта йæ сывæллæтты Зали- 
хан. Сæ къухтæм сын фæйнæ хус къæбæры авæрдта æмæ уай- 
4 Дзабапты Таисæ 
49 

тагъд мыстытау сæ къыбар-къыбур ссыд. Розæйы хай та доны 
баудæста. Мусонджы дуары разæй калди хæрзад дзидза æмæ 
уæливыхты тæф. Иветæ федта, нана æхсæвæр куыд цæттæ код- 
та, уый. Дуармæ суанцъæйы бын — арт, йæ уæлæ — цугун, цугу- 
ны нывæрдта дынджыр дзидзайы къуылдых. Фæнычы та фыхта 
уæлибæхтæ. 
Мынæг мæйрухсмæ бæрæг дардтой фысымты æндæргтæ. Иу 
афон æндæргтæ атадысты. Нал хъуысыд хæрыны уынæр. Чы- 
сыл рæстæджы фæстæ Залихантæм бабырыд Ирæ. 
— Сабыр, — мынæг хъæлæсæй сдзырдта чызг, — мæнæ уын 
мæ хай... 
— Нæ хъæуы, — катайгæнгæ загъта Залихан, нæ хъæуы, мах 
бахордтам... 
— Райс, сымахмæ дзидза нæй. 
— Махмæ дæр уыдзæн, — йæ зæрдыл æрбалæууыд Машайы 
ныхас. 
— Ахæрут, — батыхст чызг, — цалынмæ нана æмæ баба нæма 
æрбацыдысты, уæдмæ. 
Залихан Ирæйы æрбахъæбыс кодта. Сывæллæттæ сæ сæртæ 
сдардтой хъæццулы бынæй. Уырзацауæй сын ахæйттæ кодта мад 
дзидза æмæ уæлибæхы къæбæр. 
Фаризæт райсомæй Залиханты ’рдыгæй федта фæрсчы стæг 
æмæ нытътъæлланг ласта: 
— Дзырды уысмы бæрц хæдзар фæуагътон æмæ адавтай дзидза! 
— Мæ бынатæй змæлгæ дæр нæ фæкодтон, — æфхæрдхуы- 
зæй загъта Залихан, зæронд лæг ын йæ ныхас куыд нæ фехъуса, 
афтæ. Ирæимæ фемдзаст вæййы, уый йæм амоны, ма мæ схъæр 
кæн, зæгъгæ. 
— Дæуæн дæ цæстытæ скъахын хъæуы ацы стæгæй! — хъæр 
кодта æфсин. 
Йæ хъæрмæ æрбацыдысты Дуне æмæ цалдæр усы, хъæуы- 
сæйрæгтæ, æвæццæгæн, Залихан сæ нæ зыдта. Æнæзонгæ усты- 
тæй æфсæрмæй марди Залихан. Бæргæ зæгъид æцæгдзинад, фæлæ 
уæд Ирæйы амардзæн йæ мад. «Фæлтау мæ куыйтæ бахæрæнт», — 
скарста йæхинымæр Залихан. 
— Цы хабар у, бæстæ дæ сæрыл куы систай?! — бафарста Дуне. 
— Уынут? — стылдта стæг Фаризæт. — Уыныс, Дуне? Æз æй 
мæ роны æрбакодтон, уый та — давгæ! — фырналатæй ма цы 
акодтаид, уый нал зыдта. 
Залихан йæ къухтæй йæ цæсгом амбæрзта æмæ ныккуыдта. 
— Амæлæт дын фæуæд, — уайдзæф кодтой æнæзонгæ устытæ 
Фаризæтæн, — кæд йæ сабитæн... 
— Нæ, — фæурæдта сæ Дуне, — уый ахæм нæу. 
— Æдзæсгом! — уайдзæфтæ мисхалмæ дæр нæ даргæйæ хъæр 
кодта Фаризæт. — Уайсадæг чындз ма дзы хæйрæг вæййы?! 
— Ныхъхъус у! — фæхъæр кодта зæронд лæг. 
Иветæ ^бæргæ загътаид æцæгдзинад, фæлæ йæ мадæй нæ ба- 
уæндыд. Йæ ныййаргоджы тæригъæдмæ йæ цæссыг æнæвгъау 
згъордта йæ рустыл. 
50 

Мусонгæй рабырыдысты Нада æмæ Розæ. Нада бабырыд йæ 
мадмæ, Розæ та — Иветæмæ. 
— Иветæ, — хæкъуырццæй дзуры Залихан, — мæ бон...На- 
дайы сисын нæу... Ардыгæй фæстæмæ Нада дæу, Розæ — мæн... 
Чысыл рæстæджы фæстæ Залихан йæ пысултæ рамбырд код- 
та, тæрс бæласы бынмæ сæ рахаста. 
— Бирæгътæ нæ куы хæрой, уæддæр нал æрæхсæвиуат кæндзы- 
нæн уым, — загъта Залихан æмæ бæласы бын лыстæн æркодта. 
Хур фахсы аууон нæма фæци, афтæ йæм Любæйы чызг Рая 
суади. 
— Мамæ афтæ зæгъы, цом, дам, нæхимæ. 
— Ам дæр нын ницы у, — нæ йæ бамбæрста Залихан. 
— Нæхимæ! — цинæй загъта чызг. — Хъæумæ. Дæ хуыссæнтæ, 
дам, уæрдоны сæвæр. 
— Хъæумæ! — сабийау сцин кодта Залихан. — Ныртæккæ. — 
Хуыссæнтæ атыхта, йе ’ккой сæ баппæрста. Асланы къухыл 
фæхæцыд, згъоргæ-згъорын Иветæмæ сзырдта: 
— Сывæллоны раскъæф. 
Иветæ Надайы йæ хъæбысы хæссын нæ фæрæзта. Зæххы йæ 
авæрдта, йæ фæсонтæ йæм фездæхта, дзуццæджы æрбадт. Чыз- 
джы йе ’ккой акодта. Нада Иветæйы къубалыл йæ къухтæй ныз- 
зæгæл. Æнахъом чызг иу къухæй сабийы уромы, иннæ къухæй 
та йæ хъуырмæ фæлæбуры, афтæмæй згъорынц. Аслан сæ разæй 
фæци. Залихан фырцинæй зæххыл дæр нал хæцыд. Йæ тых- 
джын æфхæрд дæр дзы айрох. Сæхимæ цæуы, ахсæв йæ хъæ- 
бултимæ бахуысдзæн йæ мæгуыр, фæлæ адджын къонайы. 
Чи зоны, æмæ йæ фырцинæй, чи зоны, æмæ, суанг йæ райгуыр- 
дæй абоны онг, Розæ Иветæйæ иуцъусдуг дæр кæй никуы фæ- 
цух, уымæ гæсгæ мад стырзæрдæ уыд Розæйыл, æмæ саби йæ 
хъуыдыйы не ’рцыд. Ферох дзы, абон Иветæимæ куыд баныхас 
кодта, уый дæр. Уæрдоны фæйнæфарс цыдысты Дуне æмæ За- 
лихан. Куы иу тыхтонмæ февналынц, куы иннæмæ. Залихан акаст 
йæ цоты фæдыл. Ауыдта сæ адæмы фæстæ цæугæ, Иветæйы 
æккой — сывæллон. Иветæ сывæллонимæ кæй ис, уый сæйраг- 
дæр хъуыддаг у. Кæцы саби у, ууыл нал ахъуыды кодта. Уый- 
хыгъд Иветæйы зæрдæ та Розæмæ æхсайдта. Цыма йын йæ ный- 
йарæджы хъæбысы æвзæрдæр уыдаид. Чызг йæхимидæг тых- 
сти, цыма дзы цыдæр ферох, цæмæндæр æм афтæ касти. Розæ 
сабыр куы фæхуыссы, уæд дæр йæ кæуын æдзух йæ хъусты 
фæзæлы. Ныр дæр æм афтæ фæкаст, цыма та сабийы кæуын 
хъуысы. Фæкаст йæ мадмæ. Йæ хъæбысы ницы, æвæццæгæн æй 
уæрдоны сæвæрдта, зæгъгæ, ахъуыды кодта. Иучысыл ма ауад 
æмæ æрлæууыд. Æрæвæрдта Надайы зæххыл. Арыпханты уæр- 
дон сæ размæ куы æрхæццæ, уæд йæ мады Розæйæ афарста. 
— Мæгуыры бонтæ... — йæ сывæллæттыл йæ цæст ахæсгæйæ 
йæхи уæрдонмæ æрхоста Залихан. Йæ зæрдыл æрлæууыд, Иве- 
тæимæ сæ «сывæллæтты» кæй баивтой, уый. Фæстæмæ фездæхт. 
Иветæ — йæ фæдыл. 
— Ма тæрсут, хъæд адæмæй æмызмæлд кæны, — иннæ сы- 
51 

вæллæтты йæ размæ æрбатымбыл кодта, афтæмæй сын ныф- 
сытæ авæрдта Дуне. 
Залиханæн йæ зæнгтæ йæ быны нал цæуынц, уæддæр размæ 
тырны. Иветæ йæ разæй фæци. Бæласмæ æххæст нæма бахæццæ, 
афтæ йæ хъустыл ауад Розæйы æмыр куыд. Хъыбылау лыстæ- 
ны сæвдылд. Иветæ йæм фæлæбурдта æмæ æрбадт... 
— Ма-ма, — уазалæй гæрттгæртгæнгæ дзырдта Розæ, æппæт 
дзырдтæй уал кæй базыдта, уый — ма-ма... 
Иветæйы цыма цавæрдæр уæззау дур æривæзта зæхмæ, афтæ 
йыл йæ тас æртæфст, фæлæ цæуын хъæуы фæстæмæ. Мамæ уда- 
истæй æнхъæлмæ кæсы, зæгъгæ, чызг цалдæр къахдзæфы куы 
акодта, уæд Залихан дæр æрбахæццæ. Йæ мидбынаты æрхауд 
фырадæргæй. Хъæдæй лидзæг адæмы уындæй зæрдæ йæхи къул- 
тыл хоста. Чысыл уæрдæттæ хæрдмæ дзаумæттæй цъуппамад... 
Сабитæ, зæрæдтæ... Фосы уасын, фысты оæгъ-бæгъ, уæрдæтты 
хъинц-хъинц зæрдæйы уагътой тасдзинад. Хъæды цæрæнуатæй 
æфсæнвæндагмæ адæм иумæ цыдысты, фæлæ ам фæкъордтæ вæй- 
йынц, чи — хъæуы сæрмæ, чи — хъæуы астæумæ. Залиханты къорд 
та араст хъæуы бынмæ. Фæндаджы былыл уагъылыйы къудзийы 
рæбын Иветæ цыдæр ауыдта — рæсугъд кърускæйы хуызæн. Фел- 
васынмæ йæ куыд хъавыд, афтæ йыл Залихан фæхъæр кодта. 
— Ма йæ сис! Хуыцау йæ зонæг, цы у? 
— Уый хорзæн нæ уыдзæн, — загъта Дуне. 
— Исты бæрæггæнæн конд ыл куы уаид, цæмæй йæм мачи 
бавнала, — батыхст Залихан. 
Дыккаг бон хъæубæстыл айхъуыст æвирхъау хабар: хъæдæй 
лидзæг адæмæй — уæлæсыхаг ус ссардта рæсугъд кърускæйы хуы- 
зæн къопп, æмæ йыл фехæлд. Уыцы бон æрлыгъдысты Налыхътæ 
дæр. Зæронд лæг йæ хæдзары алыварс æрзылди, раст цыма дыууæ 
æхсæвы нæ, фæлæ дыууæ азы ам нæ уыд, афтæ. Залиханиты 
’рдыгæй иу ран зæхх ногкъахт кæй у, уый бафиппайдта: 
— Ай та цы у?! — Бел! Тагъд бел!.. 
— Цы кодтам, нæ лæг? — белимæ йæ разы балæууыд Фаризæт. 
— Нæ уыныс? Мæнæ ам чидæр цыдæр баныгæдта. 
— Нартыкæндыстæн, нæ лæг, чидæр дзы цыдæр хинтæ фæ- 
дæлсыджыт кодта. 
Фæуæлæ уайтагъд Залиханы чумæдан. 
— Æз æй уайтагъддæр зыдтон, уый нæ мæгуыргуры куыст кæй 
у, — загъта Фаризæт. — Уагæры ма фылдæр куы фæуыдаиккам æддæ, 
уæд цæхæрадон нæ, фæлæ хæдзар нæ рафæлдæхтаид бындзарæй! 
Раст уыцы рæстæг хъæбысыдзаг хосимæ тыргътæм фæцæй- 
хызт Залихан. Рахизырдæм куыд фæкаст цæхæрадонмæ, афтæ 
Фаризæты^ чумæданы сæр белæй хойгæ ауыдта. Мынæг хъæрзт 
фæкодта, йæ хосы мур ныппырх къæсæртыл. Цыма йын исчи йæ 
къæхтæ æрбакъуырдта, афтæ æнæбонæй æрхауд... 
Кæрты æрбацæйцыд Маша. 
—’ Нæхи амæттаг у, — хъазгæмхасæн ныхас баппæрста Зали- 
ханмæ, афтæ фенхъæлдта, æмæ уый æнæбары йæ къах скъуырдта. 
Залихан æм куы ницы дзырдта, уæд фæтагъд кодта. — Цы кæныс? 
52 

— Ницы, — Залихан фестад. — Мидæмæ рауай, — пъадвалмæ 
йын ацамыдта. Нæ йæ фæндыд, Маша загъд фехъуса, уый. Фæлæ 
æппæт сыхбæстыл айхъуыст Фаризæты хъæр. 
— Ничи йæм кæсы, цæхæрадон иннæрдæм куыд афæлдæхта!.. 
Маша фæкаст хъæрмæ. Чумæданы сæр пырхытæй уыд уæл- 
гоммæ æппæрст. Тæбæгъты сæстытæ фæззыгон æнæхъару хурмæ, 
доны былыл ихы къæрттытæ куыд æрттивой, афтæ зындысты. 
Ус æмбаргæ дæр нæ бакодта, зæрæдты цур куыд сревзæрди, уый. 
— Æ-уæууæй-гъе, Налыхъ æмæ Фаризæт! — йæ сæр уай- 
дзæфгæнгæ тылдта Маша. — Ныртæккæ адæм нæ, фæлæ ма 
сырдтæ дæр кæрæдзийы роны бырынц, уæд сымах цавæр стут? 
Фаризæт цыдæр сдзурынмæ хъавыд, фæлæ Машайы уайдзæфмæ 
хæлиудзыхæй аззад. — А Фаризæт æрцæуæггаг у, фæлæ ды та, ды, 
Налыхъ, фыды ном куы хæссыс, фыднизæй макуы фæсæйай!.. 
Æвиппайды доны былмæ фæкаст æмæ фæсыпп, йæхимæ фæ- 
лæбурдта: 
— Залихан! 
Фæдисоны хъæр кæнгæ Маша азгъордта уынгмæ. 
— Цы кодтай?! — разгъордта Залихан йæ фæдыл. 
Маша йæхи хойгæ ацамыдта донгуырæнмæ. Залихан фæ- 
каст æмæ ауыдта æбуалгъ ныв: Урсдоны былтæ сау адардтой 
егъау сау «пылтæй», сæ хæтæлтæ дæлæмæ-уæлæмæ кодтой, аф- 
тæмæй, сыгъдæг уæлдæф сæ марг тæфæй сафгæ, æрбацæйлæсы- 
дысты знаджы танктæ. 
Чертыбиты хæдзары аууон æрбамбырд сты зæрæдтæ, сывæл- 
лæттæ, сылгоймæгтæ. Машайы хъарæгмæ къæдзæхтæ дæр арæ- 
мыгътаиккой. 
— Нæ бæрзонд тиутæ æмæ æфсымæрты, нæ дарджыты уд- 
хæсджытæ нæм куы æрбацæуынц! Сæ туг райсынæн сын исты 
бафæнд кæнæм!.. Мæ бон бакæла... 
Дымгæ доны хæл-хæлимæ æрбахаста æлгъаг тæф æмæ æнад 
дзырды ныхас. 
— Æниу ма сæм кæсгæ кæнут, — ныккуыдта Залихан, — куыд 
ныфсджынæй æрбабырсынц? 
— Кæм сты нæ адæм?! — йæхимæ фæлæбурдта Дуне. — Иу 
исчи сæ ныхмæ!...— Уыдон, мæ хур, адæмы сæ быны куы ассæнд- 
дзысты... — йæ рустæм фæлæбурдта Дуне... 
Залихан устытæн бауайдзæф кодта: 
— Цы митæ кæнут? Худинаг! Уыдон нæ уынгæ кæнынц, — йæ 
къухтæ йæ цæстыты размæ кæсæнцæстытау авæрдта... — Иунæг 
цæссыг дæр куыннæ феной, афтæ бакæнæм. 
Сылгоймæгтæ сæ сабиты къухтыл фæхæцыдысты æмæ фæ- 
раст сты сæрбæрзондæй, афтæмæй сæ цæссыг та æнæкъуылым- 
пыйæ згъордта. 
Танктæ Урсдоны рæсуг доны фæстæ сæ фындз хъæуы цъы- 
фы куы афсæрстой æмæ сæ кæлмдзалхыты саггæмттæ цъыфæй 
куы айдзаг сты, уæд сын цыма уый фæхъыг, афтæ ныууынæр- 
гъыдтой. Тæссаг сырдтау, сæ фæстæ фæлмæн цъыфы дыууæ арф 
æмхуызон къæлидоры хуызæн фæды уадзгæ, уынджы афсæр- 
53 

стой. Танкты хæд фæстæ хъæуы дæлейæ фæзындысты кæттаг- 
сæр егъау автомобилтæ... 
Дзæгъæлы йæ къухы фыдтæм лæбурдта Дуне, иу исчи сæ 
ныхмæ, зæгъгæ, — æрлæууыд цæлхдурау знаджы размæ Сын- 
дзыхъæуы фæлмæн зæхх. Йæ фырттæ Уæрæсейы быдырты хæ- 
цыдысты, уый та ам бацыд тохы фыдгулимæ. Йæ цæрæнбонты 
ахæм æвирхъау къахдзæф никуы бавзæрста йæ риу. Мæнæ ныр 
дæр æрбалæсынц, бæдæйнæгтæ. Нæ, не ’рбацæудзысты! 
Æцæгæлон уæйгуыты размæ зæхх, Сындзыхъæуы зæхх æрлæу- 
уыд цæлхдурæн æмæ сæ бæрзонд цæлхытæ куыройы фыдтау 
уымæн зылдысты сæ мидбынат. Сæ хус тæф калд. Бæзджын 
фæздæг æрбадт машинæты сæрмæ. Хъуысти æнад хъæлæсыуаг. 
Цас тынгдæр зылдысты цæлхытæ сæ мидбынат, афтæ зæххы 
риуæй цъыфы егъау лауасигæндтæ кæрæдзийы фæдыл схъиуд- 
той фæйнæрдæм. 
Хъæрзы зæхх...ниуынц цæлхытæ... Цæуы тох, хъазуатон тох! 
Нæ сæтты зæхх. Æмæ, тох куыд карздæр æхсиды, афтæ зæххы 
риуыл дыууæ æмрæнхъ тыргъы арфæй-арфдæр кæнынц. Уæд- 
дæр хæцы... Уалынмæ... Кæсы хъазуатон зæхх æмæ... Мæнæ бæл- 
лæх!.. Æцæгæлон адæм цæлхыты бынмæ хъæбысыдзагæй калын 
райдыдтой каухалæнтæ, хъæдурхъилты сæстытæ æмæ нартхоры 
хъæллæгъы куыристæ... 
* * * 
Цалдæр немыцаджы фæмидæг сты Залихантæм. Сæ хæмхудтæ 
сзылынтæ кодтой, афтæмæй фæстæмæ фездæхтысты. Æрцарды- 
сты Фаризæттæм. Иу бонæй иннæмæ хæсты уынæр карзæй-карз- 
дæр кодта. Хъæдæй æхстой партизантæ, немыц та — хъæдмæ. 
Арæхæй-арæхдæр тахтысты знаджы «сау халæттæ» хъæуы сæр- 
ты хъæдмæ. Адæм ныггæндты цардысты. 
Иу бон Дуне йæ фосæн холлаг æвæрдта сарайы кæвдæсы. 
Цæхæрадоны цыдæр фехæлд, уымæ куыд фæкаст, афтæ йын 
цыма исчи йæ сагой фæрæтæй ныдздзæхст кодта, уыйау сагойы 
хъæд фæпырх, йæхæдæг бахауд сарайы къуыммæ. Дыууæ хъуджы, 
уæныг, фыстæ сдзолгъо сты, тарст уаст скодтой. 
Дуне йе ’муд æрцыд æнæнцой фосы змæлдмæ æмæ ауыдга: Джи- 
уæргуыбатæм цы фыркъа снывонд кодтой, уый уæлгоммæ хуысгæ 
йæ гæндзæхтæ цæгъды. Цавæрдæр æфсæйнаг йæ тæны нынныхст. 
— Лæгтыдзуар уæ бæрзæйсæстытæ фæкæнæд, уый уын мæ 
хуыздæр арфæ! — ралгъыста Дуне немыцы. 
Иубон цыппар немыцаджы Арыпханты сарайæ рахæцыдысты 
сау хъугыл. Хъуг-иу баст уыди, сæ къонайыл сын ауыгъдæй цы 
рæхыс æрæййæфта Дуне, уымæй. Нену бæргæ лæгъстæ кодта 
немыцæгтæн, хъуг аласут, фæлæ рæхыс уадзут, зæгъгæ. Уæдмæ 
Дуне дæр, йе ’ккой голладжы ’рдæг ссад, афтæмæй фæзынд. 
Немыцы куы ауыдта, уæд сæм бæгуылæгау йæ ных батардта. 
— Ныууадз, — урæдта Дунейы æфсин, фæлæ чындз хъуджы 
босыл фæхæст æмæ йæ нæ уæгъд кæны: 
54 

— Мæ амæлæт ме ’мгъуыд! Нæ ратдзынæн мæ бындуры рæхыс... 
— Ныууадз, - раивæзта та-иу Нену Дунейы. Знæгтæ дæр 
архайдтой сæ размæ цæлхдур аиуварс кæнæныл, фæлæ сидзæр- 
гæсы бæлдоæнгæс къухтæ фидар хæцыдысты хъугыл. 
— Нæ ратдзынæн мæ бындуры рæхыс!.. 
Немыцæгтæй иу æнад мидбылхудт бакодта, фелвæста дамба- 
ца, Дунейы риумæ йæ фæдардта. 
— Ныууадз сæ! — тарст хъæр фæкодта Нену æмæ та Дунейы 
къухыл рахæцыд. 
— Нæ бындуры рæхыс! — ныдздзынæзта та Дуне æмæ зæр- 
дæрыстæй акаст æцæгæлон адæмы фæстæ. Йæ зæрдыл æрбалæу- 
уыд, йæ ног чындзæй-иу йæ мой сæрдыгон къонайы фарсмæ куыд 
абадт, къонайы астæу-иу сыгъди арт, суанг царæй уагъд рæхы- 
сыл уыд аг æфтыд... 
— Рæхыс!.. — йæхи та аппæрста сарайы дуармæ. 
Нену афтæ лæмæгъæй никуыма федта йæ чындзы, фæлæ йын кæд 
рæхысыл Дунейæ тынгдæр йæ зæрдæ рыст, уæддæр бауайдзæф кодта: 
— Бындур нæлгоймагæй фидар у, æфсæйнаджы муртæй нæ, фæлæ. 
Хистæр хо 
Иветæйæн фæтæгены цырагъ йе ссудзын, Залиханæн дæр 
быдырæй йе ’рбацæуын, Тамбийы кирз цырыхъытæ йæ къæх- 
тыл, йæ телогрейкæ та йæ уæлæ, афтæмæй бандоныл уæзбын 
йæхи æруагъта. Сывæллæттæ йыл амбырд сты. Кæстæр чызг та 
йæм йæ фазыл бабырыд. Мад æй йæ хъæбысмæ систа. Куыд алы 
хатт, афтæ ныр дæр, лæппу йын йæ цъыф цъырыхъхъытæ ла- 
сынмæ фæци, фæлæ йæ йæ мад йæ сæры тылдæй фæурæдта. Йæ 
ронæй райста æхсæз картофы дихы, сæ дих фæрстæ асау уæв- 
гæйæ. Иветæ сæ стъолы сæр цырагъмæ хæстæгдæр авæрдта æмæ, 
уыцы фæдыл, чи сæ кæй æрдæг у, уый агурынмæ фæци, цыма 
сæ фæстæмæ баныхасынмæ хъавыд, ахæм хуызы... Цыппар кар- 
сты ссардтой сæ астæ, иннæ дыууæмæ дæр куыд февнæлдта, 
афтæ йæм мад дзуры, фæуæларт сæ кæн, зæгъгæ, йæхæдæг са- 
бийы зæххыл авæрдта. Фестад, сынтæджы бынæй раласта асыкк, 
систа дзы Уæртейы рæтыд бæмбæджджын мидæггаг хæлаф. Йæ 
егъæуттæ телогрейкæйы мидæг æй афсæрста, йæ рахиз къухы 
амонæн æнгуылдз телогрейкæйы сæхтæджы къæндзыггонды фæ- 
сагъта æмæ дуармæ фæраст. А-ныр дуары хæцæнмæ февнала, 
афтæ Иветæ удаистæй дуарыл йæхи ныццавта æмæ афтæ зæгъы: 
— Мамæ, æз райсом ацæудзынæн быдырмæ... Æз цæудзынæн 
быдырмæ, æз мæ роны хæсдзынæн алы бон дæр фондз карто- 
фы. Фæкæсæнт ма-иу бригадир дæр æмæ дружинник дæр... 
Мад æм дисæй кæсы, куыд æм уæнды, фæлæ загъта: 
— Уыдон ницы аххосджын сты. Нæ бæстæйы зæххытæ кæ- 
рæй-кæронмæ судзгæ кæнынц... Хæцæг æфсады хæринаг хъæуы... 
Гъе стæй, мæ хур, зоныс айфыццаг хæлафмæ цы ус æрбацыд, 
уымæн æй куы нæ радтон... 
55 

— Зонын, мамæ, ныр дæр æй ма дæтт, æз... 
— Куыд цæудзынæ? — амоны йæ къæхтæм, — картофы быдыр 
цъыфæй уæраджы сæрмæ у, — æнæбары йæ мвдбыл бахудгæйæ ма 
йæ ныхасмæ бафтыдта. — Ма тыхс, кæрц ма нæм ис, кæрц, хорз 
кæрц, уый никæмæн ратдзынæн, сыдæй куы мæлæм, уæддæр, — 
æмæ чызджы дуарæй фесхойæгау кæнгæйæ, дуары æддейы фæци... 
— Папæйы хæлаф!.. — ныккуыдта Иветæ æмæ фæсдуар 
æрбадт. Кæугæйæ йыл атымбыл сты йæ æртæ кæстæры. 
Чысыл рæстæджы фæстæ зæрдæрайгæйæ дуарæй æрбахызт 
сæ мад, дыууæ лыстæг картофы бедраимæ. Фæлæ фæтыхст, сы- 
вæллæтты кæуынвæллад хæкъуырцц кæнгæ куы ауыдта, стæй 
скъаппы сæрыл та картæфты дихтæ, уæд. 
Фыды зынаргъ хæлаф аивгъуыдта дыууæ картофы бедрайыл. 
Рацыд рæстæг... Сæ картæфтæй ма иу бедрайы быны аззад 
дыууæ армыдзаджы бæрц. Иветæ сæ ныхсадта, хъæрмуст пецы 
къæйыл сæ ахуртуан кодта. Пецы хæмпæлтæ æмæ къæцæлты уæлæ 
бавæрдта сæ фæстауæрц фæрв сугтæй цалдæр æмæ сыл зынг баф- 
тыдта. Къæй куыд тæвд кодта, афтæ уазал æмæ гæвзыкдзагъд 
агъуысты къуымты апырх ногæхсад картæфты уымæл пыс-пыс. 
Агъуысты ивылд картæфты цьæртты хус хæрзад тæф æмæ стонг 
сабитæ пецмæ сæхи байстой. Кæстæр чызг та къахæй нæма уади 
æмæ уæлгоммæ табуреткæйы мидæг йæхи куы иу къахæвæрæнмæ 
сбыцæу кæны, куы иннæмæ, стæй æрбадт æмæ афтæ зынд, цыма 
цыппæрдигъон агъуды ис, йæхæдæг та хуыз у... Уый дæр уырды- 
гæй йæ цæст нæ исы пецæй. Иветæ сывæллæтты, басудзынæй сын 
тæрсгæйæ, иуварс акодта пецæй, фæлæ та-иу æм уæддæр хæстæг 
бацыдысты. Уæд кæстæры систа табуреткæйæ йæ хъæбысмæ, йæ 
галиу къухæй бандон авæрдта пецы чъилы ’рдыгæй къæйы размæ. 
Æрбадт. Сабийыл йæ рахиз къухæй хæцы йæ хъæбысы. Галиу къух 
та къæйыл зилахар кодта, кæд, майдыма, картæфтæй исчи афыхт... 
Сывæллæттæ кæуын райдыдтой, хом ма сты, уый сæ нæ уырныд- 
та, къæймæ кæд хæстæг лæууыдысты, уæддæр æм хистæр хойæ 
æвналын нæ уæндыдысты — басудзынæй сын тарсти. Нада — йæ 
рахиз цонджы раз, Аслан та уый раз лæууыд, пецы дуармæ хæс- 
тæг. Иветæ та къæймæ йæхи разылдта афтæ, æмæ йæ галиу къухæй 
картæфтæ рæстæгæй-рæстæгмæ азмæнты. Аслан æй бафарста, пецы 
хæмпæлтæ бавæра æви нæ, уымæй. 
— Дыууæ фæрвы къæцæлы бавæр, уадз æмæ уæзбын фыцой. 
Йæ къух та ахæссы картæфтыл, йе стыр æнгуылдзæй дæс- 
гæйттæ къæймæ æлхъивгæ... Æмæ, сæ иу фæцъæл. Куыддæр къух 
æд пырх картофимæ йæхи систа, афтæ йæм æртæ сабийы къухтæ 
баивæзтой сæхи, фæлæ оххай-гъе, картофы мур хистæр галиу 
къухы æнгуылдзты хъæлæсы аленк кодта фæстæмæ пецы чъилмæ, 
кæцы уыди агъуысты рудзынджы тарвазимæ æмбуар æмæ, уым, 
хъæдын тæбæгъы, æрынцад. Фыдæнхъæл сывæллæттæ сцæй- 
куыдтой, фæлæ сын хо бамбарын кодта, куыд уазал кæной, афтæ 
сын сæ дæтдзæн, кæннод тæвд картофæй басудздзысты, зæгъгæ. 
Нада æмæ Аслан фæсабыр сты, фæлæ йæ хъæбысы саби тæвд 
пецы сæрты тæбæгъмæ йæхи æппæрста æмæ йæ тыххæй урæдта. 
56 

Иветæйы къух зилы æмæ зилы къæйыл,оцæргæс хæхты сæрмæ 
холы агурæг куыд зилдух кæна, афтæ. Йæ галиу къухы стыр 
æнгуылдзæй куы иу картоф алхъивы, куы иннæ къæймæ, раст 
фыс-фосы дзуджы кусæрттаг агурæг нæлгоймаг фыстæ нардæй 
æвзарæгау, чи йын фæцъæл вæййы, хом дæр уæд, æрмæст, ако- 
мæд цъæл кæнын, уый — тæбæгъмæ, тæбæгъæй та хъæрмуст кар- 
тоф хъæбысы сабийы дзыхмæ, дыккаг — Надайы, æртыккаг та 
Асланы... Иу картофы æлхъывды уысмы «уæуу», зæгъгæ, фæ- 
хъæр кодта Иветæ, йæ цъæлгæнæг стыр æнгуылдзы сонт срыс- 
тæй... Уаг фæкъуылымпы æмæ сывæллæттæ тæвд пецмæ сæ 
къухтæ ивазын райдыдтой, æмæ уæд, хæсты быдыры фæцæф 
хæстон йæ фатдзæф хъæдгом ницæмæ даргæйæ йæ тох куыд нæ 
ныууадзы, афтæ уый дæр, астдзагъд рисгæ æнгуылдз ын кæд 
картоф æлхъивгæйæ ноджы тынгдæр сриссы, уæддæр йæ кæс- 
тæрты чысыл «куырæйтты» фæривад кæнын нæ бауагъта, кæд 
йæ дудгæ æнгуылдз, куы йæ русыл авæры, куы йæ роцъойы 
бын, уæддæр... Йæ рахиз къухы æнгуылдзтæ рисгæ æнгуылдзыл 
ахаста æмæ фыр тæссæй базыдта — галиу стыр æнгуылдз йæ 
фæтасæн хъулыл уæгъдæй æрхауы... 
Иветæ йæхæдæг дæр сывæллон уыд, авд азы æмæ йыл фа- 
раст мæйы цыди йæ райгуырдæй æмæ-иу, Асланы фæстæ йæ 
фæллад къух æд картоф йæхи дзыхмæ дæр куы фæрæдыд, уæд- 
иу йæ хъæбысы сывæллон скуыдта, йæ гыццыл цонг фырфыд- 
хуыз æнгуылдзтимæ йæхи фехста хойы къухмæ: «Уый та куыд, 
Асланы фæстæ мæ рад куы у?..» 
Басы хуыпп 
... Залихан Иветæйы фервыста бырондонмæ, сыхæгтæ сæ фосы 
кæвдæстæй цы нартхоры хъæллæгъы фæлхæрттæ ракалынц, 
уыдонмæ, артæндзарæнтæн. Кæрты куы фæцæйцыд чызг, уæд 
Фаризæты «фатеры» бадæг нæмыцæгтæй иу афицер ын радта 
æрттивагцъарджын къафеттæ æмæ хи сойы фых дзидзайы къопп. 
Залихан сæ ауыдта. Рауад, мæстыйæ скъуырдта сабийы къухтæ. 
Къафеттæ æркалдысты, йæ къæхты бын сæ ассæста, дзидзайы 
къопп та тæргайхуызæй уæзбын батылд каурæбынмæ. Знаг ын 
йæ сæры тылдæй бауайдзæф кодта. Йæхирдыгонау дзургæ... Кæд 
ын йæ ныхæстæ не ’мбæрстой, уæддæр сæ хъуыды æмбæрст 
уыд, ома, бынтон дзæгъæлы, уадз æмæ сывæллæттæ хæрой. 
Фæлæ сыл Залихан цъиусурау йæхи ныццæвы, фыдгултæ йын 
йæ сабитæн рæвдауæнтæ куы фæдæттынц, уæд. Ныр дæр знаг 
не ’мбары йæ ныхæстæ, фæлæ иттæг хорз æнкъары, сылгоймаг 
уымæн æмæ æппæт немыцæн, арфæтæ кæй нæ кæны, уый. Бæл- 
вырд «дзурынц», йæ мæллæг къухты амындтытæ немыцаджы 
æфсады «балц» йæ Райгуырæн бæстæмæ. Афицер, бирæ нæ ахъуы- 
ды кæнгæйæ, йæ кителы галиу мидæггаг дзыппæй арæхстгай си- 
ста чыссæгонд, рафæлдæхта йæ. Ныфсхаст къахдзæфтæй бацыд 
Залиханы размæ. Æвдисы йæм къам. Залиханы цæсты тигъ ра- 
57 

цахста дзæбæх бинонты хуызист æрттиваг гæххæттыл. Куыд 
уæнды?! Фæхъыг ын. Йæ къух фезмæлыд къам ныццæвыны 
уагыл, фæлæ федта, немыцаджы къух хуызистимæ цавддурау 
бандзыг æмæ, уыцы уысмы уый къух дæр уæлдæфы аззад хъи- 
лæй. Æмæ гъе уæд Залихан фенгас знаджы цæстæнгасимæ, фæ- 
уыргъуыйау — фыдгулы донæйдзаст цæстытæ ауыдта. Асырх. 
Ау! Уымæн дæр бинонтæ ис? Сывæллæттæ? Йæ зæрдæ ныссæх- 
хæт ласта. Иу хатт ма йæм бакаст æмæ... бамбæрста — немцаг йæ 
зæххыл йæхи фæндонæй кæй нæй. Банкъардта ноджы, йæ ад- 
джын бинонтæй дæр бархийæ кæй нæ фæхицæн. Иæ æвирхъау 
маст атад. Ныккаст хуызистмæ, рахизырдыгæй бады йæхæдæг 
немыцаг æфсæддон дарæсы, йæ хъæбысы иу-æртæаздзыд лæп- 
пу. Йæ галиу фарс бады йæ ус, рæсугъд æмæ зæрдæисгæ, уый 
хъæбысы та чысыл чызг, лæппуйæ кæстæр. 
Ныссагъæсы и Залихан. Ау?!. 
Немыцаг банкъардта, æдзух сæм марджы цæстæй чи кæсы, 
бирæгъау сæм чи ралæбуры, уыцы сылгоймагæн дæр зæрдæ кæй 
ис, уый æмæ чызджы раз дзуццæджы æрбадт. Иветæ федта æртти- 
ваг къам. Базыдта немыцаджы, йæ мидбыл бахудт, цыма нæм 
уыцы немыцаг хæцæнгæрзтимæ марынмæ не ’рбацыд, фæлæ къа- 
феттимæ æмæ йæ бинонты къам æвдисынмæ. 
Фыдгул бафиппайдта, сывæллон куыд ныджджих хуызистмæ. 
Бамбæрста, чызг кæй никуы федта ахæм рæсугъд дарæс, йæ би- 
нонтæ цы къабаты фæлыст уыдысты, ахæм аив уæлæдарæс, æмæ, 
бæрæг нæу — фендзæн... Ныуулæфыд, афтæмæй сыстад. 
Дондзастæй ма æркаст къаммæ æмæ йæ авджын дзаумайау 
нывæрдта йæ бынаты. Йæхирдыгонау — немыцагау дзургæйæ, 
йæ рахиз къухы цыппар æнгуылдзы фæхъил кодта. Æнгуылдз- 
тæй ацамыдта Иветæ æмæ Залиханмæ. Фæхъил кодта йæ галиу 
къухы дыууæ æнгуылдзы æмæ сæ бакъуырдта йæ риу. Дыууæ 
къухæй, сæ хъил æхсæз æнгуылдзимæ батъæпп кодта йæ сæр, 
стæй цыппар æнгуылдзы баиу кодта, йæ хурхыл сæ хырхæй фа- 
дæгау хаста дыууæрдæм, æмæ дзырдта: 
— Зеспз ктаег; Зеспз ктйег!!! 
Фыдгул иронау куы дзырдтаид, уæддæр æй хуыздæр нæ бам- 
бæрстаиккой мад æмæ чызг, афтæ бæлвырд æмбарын кодта йæ 
зæрдæйы хъыг, ома, йæхи дыууæ хъæбулы æмæ Залиханы цып- 
пар сабийы баззайдзысты æнæфыдæй, кæд нырма Залиханы сы- 
вæллæтты фыд хъæбатырæй хæцы немыцы ныхмæ, кæд æмæ 
йæхæдæг дæр нырма кæсы Кавказы хæхты æвзист цъуппытæм 
Хъарман-Сындзыхъæуæй, уæддæр. Йæ комдзог цæссыг уромы- 
ны фæдыл йæ бурдзалыг цæстыхаутæ скатай сты. Æрбатыхст. 
Æвиппайды йæ къухты амонæн æнгуылдзтæ фæдзуарæвæрд код- 
та, хырхæй фадæгау сæ кæрæдзийыл ахъаззаг хафы. Мæстæл- 
гъæдæй йæхирдыгонау дзуры, дзуры, загъд кæны... Залихан æмæ 
Иветæйы хъустæ рацахстой æнæмбаргæ ныхасы дыууæ дзырды: 
«Гитлер»... «Сталин»... Залихан фæсонт... Фембæрста, æнгуылдз- 
ты кæрæдзийыл хафынæй цы зæгъы, уый. Йæ маст рафыхт. 
Алывыдтæ калгæ йæм йæхи батомар кодта, фæлæ знаг фæстæмæ 
58 

акъахдзæф кодта, бамбæрста цы «арфæтæ» та йын кæны, канд 
йæхицæн нæ, фæлæ æппæт Герман æмæ Гитлерæн, уый. Фæлæ, 
нæ сæтты, къухты тылдæй æмбарын кæны. «... ацы хæсты сæ 
дыууæ дæр сты аххосджын»... 
Залихан фидар лæууы, комкоммæ йæм цæуы, цыма æд дам- 
баца фашистимæ не сбыцæу, фæлæ сæхи колхозы фыййауимæ, 
йæ фарсыл доны къубуска. 
— Сталин цы аххосджын у?! Чи кæмæ бабырста?! Цы цæсго- 
мæй уæндыс Сталины рухс ном уæ бирæгъимæ сдзурын?!. 
Немыцаг афицер джихæй алæууыд иуцъусдуг, гъе стæй уæз- 
зау къахдзæфæй йæхи айста уынгмæ. Залихан дæр немыцы фы- 
дæлгъыстгæнгæ бацыд йæ агъуыстмæ. Иветæйы та хъæуы цæ- 
уын, тагъд изæрмилтæ æрбахъуыздзысты. Дон хæссын дæр ма 
йæ хъæуы. Æдзæстхизæй нал уæндыд немыцаджы рæзты ацæ- 
уын ахæм хъаугъайы фæстæ, ноджы бырондон змæнтын. 
Фыццаджыдæр, зæххыл æрæвæрдта æнæхъæндæр хъæллæгъ, 
ууыл цæхгæрмæ æвæрын райдыдта хъæллæгътæн сæ хустæ-хустæ, 
уæддæр йæ къухтæ змæстысты фаджысæй... Йæ къухтæ айтыгъ- 
та уаргъыл, фæхæст цæхгæрмæ хъæллæгъты кæрæттыл. Кæрæт- 
тыл куы схæцыд, уæд егъау уаргъ йæхи систа зæххæй, йæ цæнгтæ 
та йын, цыма, гæркъайæ ралвæстой, афтæ уæхсчытæй иртæсæ- 
гау кодтой. Тынгдæр æрбалвæста хæссинаг. Систа йæ. Цæхгæрмæ 
хъæллæгъ уаргъ кæд ронбастау æрбалвæста, уæддæр йæ развæн- 
даг нæ уыдта. Сивæзта йæ сæр, хъаз уарынмæ йæ хъуыр ивазæ- 
гау. Йæ развæндаг куы уына, уæд хъæллæгъты хъæдтæ ныхсты- 
сты йæ къæхты уæлфæдты, уымæ гæсгæ-иу уаргъ æруагъта дæ- 
лæмæ, акаст-иу размæ иу æртæ-цыппар сардзинбæрц æмæ та-иу 
уаргъ суанг йæ ныхы онг сæггуырста, фаджысы тæфмæ йæ зæрдæ 
хæсгæ. Дардæй кæсæгмæ афтæ зынди, цыма уаргъ йæхæдæг быры. 
Уыцы уавæры дæр йæ цæст дардта немыцагмæ. Æдзух дæр йæ 
мад семæ хыл кæны, фæлæ ацы хатт æндæр куыддæр хыл кæй 
рауад, уый æмбæрста Иветæ, фæлæ куыд æндæр хуызы фæхыл 
сты, уый йæ авдаздзыд сæр нæ ахста. Хуыцау бахизæд æмæ йыл 
ныххуда, Фаризæт сын сæ мæгуырыбоны хъизæмæрттыл хъæ- 
рæй куыд фæхуды, афтæ. 
Фæлæ фыдгул лæууы, йæ хъултæ цыма фембылд сты, ахæм 
хуызы. Кæрты дуармæ куы бахæццæ чызг, уæд ын дуар бакод- 
та, йæхæдæг йæ фæстæ бахызт. 
Залиханы маст нæма ссыди æмæ та афицерæн алыфыд ка- 
лынмæ ратомар кодта, фæлæ йын йæ цæсгомы уындæй цавдду- 
рау фæци. 
Фыдгул ацамыдта Иветæмæ, карз, ныфсхаст дзырдыуагæй 
загъта къуызгæ уырыссагау: 
— Фот, Сталин!.. 
Уый æгæр у! Залихан рафыхт. Цытæ уæнды?! Фæтъæлланг 
ласта: 
— Сталин цы аххосджын у?!! 
Бæрæг нæу, ацы хатт фыдгул æмæ фыдыбæстæуарзæг сыл- 
гоймаджы хъаугъа цæуыл ахицæн уыдаид, уый. Сæ быцæу сын 
59 

бомбæтæ æппарæг хæдтæхæджы уæззау уыргъгъ-уыргъгъ æмæ 
сармадзанты уынæргъын сæ быны куы нæ акодтаиккой, уæд. 
Уалынмæ фæдисонæй кæртмæ æрбазгъордтой немыцаг сал- 
дæттæ. Удаистæй дыгъал-мыгъул кæнгæ: 
— Киззеп! Киззеп!.. 
Немыцаг афицер салдæттæн цыдæр бардзырд радта. Стæй 
фæзылд Залиханмæ пъадвалмæ ацамонгæйæ, ома, рæвдз сывæл- 
лæтты пъадвалмæ... 
Иу райсом раджы Залихан схызт ныккæндæй. Бæстæ йæм 
цыдæр дызæрдыггаг сабыр фæкаст. Хъуызæгау рацыд кæртмæ. 
Уæрдон кæрты нал, знаджы машинæтæ уынджы нæ зынынц. 
Уынгмæ рацыд. Дунеимæ хæрхæмбæлд фæци. 
— Дæ хæрзæггурæггаг мæн, Залихан, нæ «уазджытæ» алыгъ- 
дысты. 
— Куыд?! — æнæбонæй кауыл баицой кодта Залихан. — Нæ 
мæ уырны. 
— Сæ кой, сæ хъæр дæр нал ис, — æрбахъæбыс æй кодта Дуне. 
— Сæ кой, сæ хъæр ма хъуысдзæн, фæлæ æцæг алыгъдысты? 
— О... 
— Уæдæ нæхионтæ хæрзхæстæг сты, — дард кæдæмдæр аджих 
уæвгæйæ загъта Залихан. 
Сæууон дымгæ уайтагъд ахаста æхсызгон хабар: 
— Знаг алыгъд!.. 
Адæм талынг, тæссаг, уымæл пъадвалтæй райсомы хурмæ 
хызтысты. Хæдзæртты тохынатæй скалди бæзджын, æнæицой 
фæздæг, раст æй цыма фæтдзæгъдæнæй цагъдæуыд. 
Иветæ сæ агъуысты дуармæ алæууыд, сурфых дзидза кæм 
уыд, ахæм немыцаг тасмачъи банкæимæ. 
— Æрбахастай та мæм æй уæддæр? — афарста Залихан. 
— Мамæ, кæс-ма, куыд рæсугъд у. 
— Сæ рæсугъд дæр емынæ æмæ сæхæдæг дæр. 
Чызг ацы хатт йæ мады ныхасы уаджы банкъардта фæлмæн- 
дæр тæгтæ æмæ фæныфсджын: 
— Иу бон мын кæй аппарын кодтай, уым Любæ дондидинæг 
ныссагъта. 
— Хорз, уадз æй. 
Иветæ банкæ фырцинæй стьолыл авæрдта æмæ уынгмæ азгъордта. 
— Куыдзы комæй стæг, — загъта Залихан æмæ банкæйы цай- 
ныккæй ныккодта тæвд дон, йæ сой анхъæвзынæн. — Цы æрттывд 
кæны, цы, йæ мидæг, сæ мард... 
Йæ æлгъыст фескъуыд, йæ фындзыл суад басы тæф. Бас! 
Йæ сæр разылд, цайныкк пецы къæйыл авæрын ма йын оантыст 
æмæ, рудзынджы раз стъол æмæ пецы астæу табуреткæйыл йæхи 
æруагъта... 
Хъуызæгау бакаст, стъолæн йæ иннæ фарс къулрæбын цы сын- 
тæг лæууыд, уымæ. Уым фынæй кодтой йæ кæстæр æртæ сабийы. 
Басы хæрзад тæф аивылд агъуысты. Иу хуыпп дзы куы акæнид, 
иу... Йæ ныхыл, дыууæ æрфыджы æхсæн, тугдадзин адымст. Фæс- 
60 

таг хатт ма кæд бацымдта бас? Дзидза, стуры дзидза кæм сфыхт, 
ахæм бас? А, хæст цы бон райдыдта, уыцы бон Цыколайы. Йæ 
сæрыхицау сын бæргæ ныууагъта цардæн фæрæзтæ, фæлæ... 
Йæ фындзыл ноджы хæрзаддæрæй та сæмбæлд басы тæф... 
Ныртæккæ ахуыппытæ кæндзæн бас. Ахуыпп кæндзæн ацы 
фыдгулты банкæйæ. Тынг хæрзад у басы тылд дзул, уæлдайдæр 
дзулы къæрис. Йæ зæрдыл æрбалæууыд: Иветæйыл æртæ азы 
цыдаид, афтæмæй йæ басы дзул бассæста. Йæ зæрдæмæ нæ фæ- 
цыд æмæ йæ фыдæн загъта, дзул мæ нæ хъæуы. Уый йæм æргуы- 
быр кодта æмæ уырдыгæй ссæст дзултæ уидыгæй ахордта. Сы- 
вæллон йæ къусмæ куы ныккаст, уæд ныккуыдта: мæ бас та цы 
фæци? Фыд ныххудт æмæ загъта: «Чызг, æз æрмæстдæр дзул 
оахордтон». 
Басы тæфмæ йæ комыдæттæ уайынц. Бакаст та фынæй саби- 
тæм. Ныртæккæ, ацы минут схуыппытæ кæндзæн бас, ныртæккæ, 
фæкæсут-ма... Йæхимæ хæстæг æрбайста банкæ æмæ, гъа гъеныр 
оас ахуыпп кæна, зæгъгæ, афтæ агъуыстмæ æрбахызт Иветæ, йæ 
къухы дидинæджы фæрсаг къабуз... 
Ох-хай-гъе! Куыд ын нæ бантыст иу, зыбыты иунæг хуыпп 
скæнын! Иу, иунæг хуыпп. Рæвдздæр куы ацæуид, кæннод уазал 
дæр ауыдзæн. Куыддæр йæ чызг федтæ уа, афтæ ануаздзæн бас 
иууылдæр! Æртах дæр дзы нал фæуадздзæн... æртах... 
Иветæ дидинæджы къабуз стъолыл агуывзæйы доны авæрта. 
Банкæ райста æмæ йын йæ мидæг тæнгъæд æхсæндæттæ калæн 
бедрайы ныккалдта æмæ, дуарæй ахызт... 
Залихан фæуыргъуыйау. Йæ фындзыл ноджы æхцондæрæй 
сæмбæлд басы тæф бедрайæ. Фестад, ныллæг æртыкъахыг бан- 
доныл æрбадт бедрайы раз. Смуды басы тæфмæ. Фæлæ, уый та 
цы уа!? Йæ цæстытыл ауад, æви? Нæ, нæ, æцæгæй уыны бед- 
райы доны уæлцъарыл, Фаризæттæм чи цард, йæ сывæллæттæн 
хæринæгтæ чи лæвæрдта æмæ уæ хойрæгтæ мах нæ хъæуынц, 
зæгъгæ, кæимæ загъд кодта, уыцы немыцаг афицеры цæсгом. 
Цæсгомы алыварс æвдисæнтау зилахар кæнынц сойы тымбы- 
лæгтæ... 
Сылгоймаг фестъæлфыд. Хорзау нал фæци... Бедра бакъуырд- 
та... Йæ бакъуырдæй бедрайы доны цы уад сыстад, уый уылæнтæ 
немыцаджы цæсгом агуылмызтæ кодтой. Æрбайсæфт цæсгом, 
цыма йæ уад фæдæлдон кодта, афтæ. 
Залихан æдзæстхизæй улæфы бедрайæ басы тæф. Фæлæ, 
бедрайы дон куы æрсабыр, уæд та йæм немыцаг афицеры цæс- 
гом разынд, цыма йæ давгæ-давын æрцахста, ахæм цæстæнга- 
симæ. Сойы тæппытæ дæр та йæ алыварс зылдысты... 
Чи зоны, бедра къуыргæйæ цал æмæ цал хатты сырдтаид 
знаджы цæсгом бедрайы доны уæлцъарæй, куы нæ банкъардтаид 
йæ рахиз уæхскыл кæйдæр къухныдзæвд, уæд? 
Фырадæргæй йæ сæр нæ сисгæйæ, бакаст рахизырдæм æмæ, 
федта йæ разы Иветæйы къæхтæ къалосты бынхуыйгæ дзабыр- 
ты. Йæ цæстæнгас афæстиат йæ галиу къахы бынхуыйгæ дзабы- 
ры зылын хъуыристыл, стæй йæм йæ сæр сындæггай систа... 
61 

Йæ саби чызджы донæйдзаг, æмбаргæ цæстæнгасæй Залиха- 
ны цæссыгтæ, кæрæдзийы къуыргæ, æрызгъордтой йæ фæлурс 
къæсхуыр рустыл... 
Сæ размæ æлыгæй аив сæрст зæхбыныл лæууыд немыцаг 
банкæ кавказаг саумæрæй цъупдзаг. 
Танк 
Изæрæй Залиханмæ æрфысым кодтой дыууын аст сырхæф- 
сæддоны. 
— Æгас нæм цæут, — сæ размæ рухсцæсгомæй рауад Залихан. 
Ам дæр хæст ныууагъта йæ сау тæлм: бæгънæг-бæгъæввад 
сывæллæттæ батымбыл сты, арт цы пецы нæма уыд, уый алы- 
варс. Кæд дыууæ азы дæргъы хæсты быдырты хæстонтæн сæ 
зæрдæтæ ныхъхъæбæр сты, уæддæр сæ риуы нæ бамынæг сы- 
вæллæттæм уарзондзинад. Сæ хæцæнгæрзтæ тыргъты æрæвæрд- 
той æмæ цин кодтой сабитыл. Сæ алкæмæ дæр дзы разынд исты 
рæвдауæн: чи сын лæвæрдта сæкæры къæрттытæ, чи — хус дзу- 
лы муртæ. Иу бурхил салдат та басгæрста йе ’ппæт дзыппытæ, 
фæлæ йæм нæ разынд — хæринæг. Йæ цæсгом ныттар. Иу хатт 
ма йæ къухтæ атъыста йæ хæдоны дзыппы, фæхъæлдзæг. Ссард- 
та сырх стъалы! Радта йæ фондзаздзыд лæппуйæн. Лæппу йæхи- 
цæй ныббуц æмæ сæрыстырæй архайын райдыдта: хъуамæ стъа- 
лы йæ зæронд худыл бафидар кæна! 
Фæтæгены цырагъы рухсмæ рудзынджы тарвазыл буррихи- 
джыны цæст æрхæцыд дидинæджы къоппыл. 
— Трофей!.. — дисæй хъæлдзæг ныххудти æмæ йæм бацыд. — 
Сбæззыд, сбæззыд трофей! 
Иветæ фестъæлфыд. Ныртæккæ салдат зæххыл ныффæздæг 
кæндзæн сæ æнæуынон къопп. Йæ мадæй дæр æнæмастæй нæ баз- 
зайдзæн. Сырхæфсæддон дидинæгмæ рæвдаугæ куы бавнæлдта, уæд 
дæр æдас нæма уыди. Йæ дæрзæг уырзты æхсæн æй ацъæл кæн- 
дзæн. Чызг бахудт... Рихиджын йæ дынджыр къухтæй, арæхстгай, 
раст цыма ноггуырд саби уыди, афтæ райста къопп. Сау мæрæй 
йедзаг æрттиваг къопп, къаннæг кæрдæгхуыз къабуз йæ астæу сагъд. 
Иннæ æфсæддонтæй чидæр фынг астæумæ раггуырста æмæ йыл 
зынаргъ сæртæг авгау æрæвæрдтой æрдзы рæсугъд лæвар Хæс- 
тонтæ йыл æртыгуыр сты, дидинæгмæ сæ даргъ цæнгтæ ивæзтой. 
— Дзæбæх тæф кæны... 
— Къухæвдылд æй ма кæнут... 
— Ныридæгæн нырма лæмæгъ у... 
— Цæмæй бæрæг у?.. 
— Немыц нырма дысон адымычъи кодтой... 
— Гæнæн уыд æмæ сæ рæстæджы сагъд æрцыд... 
— Нæгъа, ногсагъд у, — загъта буррихиджын æмæ йæ уырз- 
тæй æрхæцыд къабузы зæнгыл. — Фидар лæууы. Схæцдзæн! — 
йæ ныхбынтæ сыджытæй айдзаг сты æмæ сæм æркаст. — Сыз- 
гъæрин, сызгъæрин у Кавказы сау мæр! 
62 

Бæрзонд, саухил, тæнæгцæсгомджын æфсæддон йе ’ргом За- 
лиханмæ аздæхта: 
— Рæвдз фæлæууыдтæ трофеймæ. Хорз дзы апайда кодтай. 
— Мæнæ чызг уыди, æз сын сæ хабæрттæ мæ хæдзармæ хæс- 
тæг нæ уагътон. 
— Дзæгъæлы, хъыгæй йæ дзырд баппæрста буррихиджын, йæ 
сæр батилгæйæ. — Бынтон дзæгъæлы: ацы къоппытæн сæ сæры 
былтыл цы уаддзаг ис, къала уадздзаг, уый аркъауæй фелвас 
æмæ хæдзары мигæнæнтæн иттæг хорз цæудзысты. Чызг та, — 
разыйæ бахудт. — Чызг та хæдзардзин æфсин уыдзæн. Бирæ 
дзы ныссадзут. Уадз æмæ нæ бæстæ дидинæг кала. 
Йе ’ргом аздæхта фынджы уæлхъус хъæлæбамæ. 
— Махмæ, хъуымыхъмæ, кæугæ дидинæг хуыйны, — загъта 
фæтæн цæсгомджын салдат. 
Уæд буррихиджын загъта: 
— Махмæ Мордовийы та йæ хонынц зынг дидинæг. 
— Зынг дидинæг æй хонынц махмæ дæр, — загъта, уырысса- 
гау сыгъдæг чи дзырдта, уый. 
— Æцæг, æцæг, махмæ, белорусийы, нæ хæдзары хъæбысы- 
дзаг сырæзыд. Цæхæрау дидинæг ракалы... 
Сывæллæттæ дуары фæстæ сынтæгыл батымбыл сты. 
Агъуыстмæ бахызт бæрзонд, хæрзæлвæст сырхæфсæддон. Иветæ 
йын фестад, ныридæгæн йе уæнгты æрбынатон æгъдау, фæлæ 
йæ уый не ’рхъуыды кодта. 
— Афицер... — сусæгæй сдзырдта Аслан. 
Иветæ йæ цæмæйдæр афæрсынмæ хъавыд, фæлæ агъуысты 
хæстонты змæлдмæ йæ былтæ кæрæдзийæ куыд фæхицæн сты, 
афтæмæй аззадысты. 
— Уæ хорзæхæй, сырддонцъиу æрцахстат, æви? — фехъуыст 
нæлгоймаджы зæрдæмæдзæугæ хъæлæс. 
Йæ ныхасмæ æфсæддонтæ фæиуварс сты, раст нартхоры хуы- 
мы фыццаг комбайн уынг куыд айгæрда, афтæ разынд фынг æд 
дидинæг. 
Афицеры цæсгом дæр бахудынызмæл. Йæ сæр чысыл фæ- 
къул кодта æмæ дидинæгмæ кæсгæйæ баззад. Йæ былтыл оан- 
дзыг мидбылхудт, йæ цæстыты та — къонайыл æнкъарддзинад... 
— Уырыссаг у, — загъта Иветæ... 
— Мæнмæ гæсгæ нæу, — аслæгау загъта лæппу. 
Иветæ хæлæггæнгæ бафарста: 
— Аслан, æппæт уыдæттæ цæмæй зоныс? Немыцæй дæр ру- 
мынаг чи у, эсэс чи у, уый-иу куыд базыдтай? Гъер цæмæй зо- 
ныс афицер у, уый? 
— Куыд цæмæй? Йæ уындæй! 
— Цавæр уындæй? Йæ риуыл цæхгæрмæ гæрз уагъд кæй ис, 
гъе уымæй? 
Лæппуйæн фæхъыг и йæ хойы ныхас, схъæл алæууыд æмæ 
бустæхуызæй загъта: 
— Уый портупей у! Зоныс, портупей!.. Гæрз нæ фæлæ... 
— Цæмæй йæ зоныс? — цымыдисæй та бафарста чызг. Йæ 
63 

кæстæр дзы фылдæр хъуыддæгтæ хуыздæр кæй æмбары, уый 
йæм иу чысыл хардзау касти. 
Лæппу ноджы æмрастдæр алæууыд, цыма йæ садзгæ ачынди. 
Йæ риуыл йæ къух авæрдта. 
— Махонтæн портупей цæуы рахиз уæхсчы пъагоны бынты. 
Мæнæ афтæ,— ацамыта йæ галиу сины сæр ронбастмæ. — Наган 
та вæййы рахизфарсырдыгæй ронмæ фидаргонд. Немыцæгтæ та 
сæ нагантæ галиуырдыгæй хæссынц. 
Иветæ нынкъард. Ахæм хъуыддæгтæм гугын кæй у, уый йæм 
бынтон хардзау æркаст. 
— Аслан, уыдон цæмæй зоныс? 
Лæппу сбустæ кодта. 
— Ноджы ма фылдæр дæр зонин, фæлæ мын дæу аххос у. 
— Цы кодтон? 
— Абон лæппутимæ фæскъул куы ныхæстæ кодтам, уæд мæ 
ды нæхимæ æрбакодтай. 
— Кæд? 
— Дон куы сцæйхастай, уæд. 
— Омæ, ныссау дæ уазалæй. 
— Портупей уым фехъуыстон, фæлæ сырхæфсæддонтæ наган 
рахиз фарс кæй дарынц, немыц та — галиу фарс, уый мæхæдæг 
федтон. 
Цас ма фæныхас кодтаиккой, чи зоны, фæлæ сæ хъусыл æрцыд 
сæ мад æмæ афицеры æнкъард ныхас. 
— Дæ хорзæхæй, æхсæвæрæн нын исты амал скæн, — баха- 
тыд Залиханмæ афицер. 
— Тынг хæцыдыстут, — æнкъардæй загъта Залихан, ацамыдта 
Цыколайы ’рдæм. 
Афицер йæ сæр æруагъта, ныууынæргъыдта: 
— Хуртуанау баззадысты нæ лæппутæ Сырх Дыгуры быдырты... 
Чысыл раздæр сабыр цы къона уыди, уый ныр æмызмæлд 
сси. Салдæттæй чи дон хаста, чи арт æндзæрста каухалæнтæй, 
чи картæфтæ æхсадта. Уайтагъд стыр картæфты цугун æмæ насы 
аг уæларт фесты. Залихан цыппар нартхоры кæрдзыны ракодта. 
Хъарм нартхоры кæрдзын, картæфтæ, нас æмæ æнæмисын цыв- 
зыдзæхдонæй сæхи хорз федтой салдæттæ, стæй фысымæй бар 
ракуырдтой, хъæмп æрбахастой æмæ пъолыл бахуыссыдысты. 
Залихан йе ’фсинмæ акодта сывæллæтты. Фездæхт ма хъæц- 
цулмæ æмæ сырхæфсæддонтæй иуы бадгæ баййæфта: 
— Æмæ ды, мæ къона, дæ фæллад цæуылнæ суадзыс? 
— Бæргæ, фæлæ мæ хæс бадгæ у, — загъта хæстон æмæ йæ 
уæззау сæрыл схæцыд. 
— Кæд мæ бон исты баххуыс кæнын у — нæ зивæг кæнын. 
— Æгæр зын дын уыдзæн... 
— Ницы кæны, иу æхсæв ма лæг калм йæ роны дæр куы бадары. 
— Хорз уæдæ, дæ хъус дар, æмæ куыддæр Дур-дуры ’рдыгæй 
танкты хъæр фехъуыса, афтæ нæ фехъал кæндзынæ. Нæ сæйраг 
патрул чысыл уæлдæр хъахъхъæны, уый не ’ппæтæн дæр фехъу- 
сын кæндзæн. Æз та дæ фæрцы иу чысыл арæдзæ-мæдзæ кæнон, 
64 

— загъта фæллад хæстон æмæ йæ фынæй æмбæлтты фарсмæ йæхи 
æруагъта. Дзырды уысммæ аст æмæ ссæдз сырхæфсæддоны ад- 
джын фын йæ хъæбысы акодта. Залихан кæстæр сывæллæтты Фа- 
ризæттæм бахуыссын кодта, йæхæдæг Иветæимæ уынгмæ рацыд. 
Уыди зымæгон уазал æхсæв. Арвыл денджызы уылæнтау ху- 
рыскæсæнæй ныгуылæнмæ бырыдысты бæзджын бæгæныхуыз 
мигътæ. Сæ фæстæ дзаг мæй зынди. Мигътæ ныгуылæнырдæм 
"згъордтой æмæ афтæ зынди, цыма мæй лидзы фæстæмæ скæсæнмæ. 
Дымгæйы ныхмæ мигъы мæкъуыл куы фæвæййы, уæд æй фæт- 
дзæгъдæнæй къуымбил цæгъдæгау апырхытæ кæны, пырхæнтæй 
ма дзы аззайы иугай урсбын æнæхъару цъуппытæ. Куыдфæстæмæ 
мигъы пирæнгæмттæ бынтондæр атайынц æгæрон арвы тыгъдады. 
Мигътæй сæрибар арвыл фæзынынц стьалытæ сæ цæстыты ныкъуыл- 
дæй кæрæдзийæн салам дæтгæйæ. Бæлвырд зыны «Фыййауы лæд- 
зæг» мæйы бынмæ. Уымæй уæлдæр арвыл симгæ ссæуынц «Авд 
хойы». Цæгат-скæсæны ’рдыгæй «Фисынмæцæуджытæн» йæ иу 
кæрон куы разыны, куы та йæ фæстæмæ амбæрзы сау мигъ. 
Мад æмæ чызг сæхи айстой донбылмæ. Залихан æргуыбыр 
кодта донмæ. Ныхъхъуыста. Ницы уынæр æрцахста йæ хъус. 
Чызг йæ дæндæгтæ кæрæдзийыл хоста, фæлæ уæддæр, йæ мад 
æй хæдзармæ куы арвита æмæ уый раздæр куы нæ фехъуса, йæ 
фыды тракторы хъæрау танкæйы хъæр, уымæй тæрсгæйæ фæ- 
рæзта. Сæхимæ фæраст сты. Æнцад лæугæйæ лæг басидзæн, 
зæгъгæ, дыууæрдæм, донгуырæнæй сæ хæдзары кулдуармæ, 
æнæуынгæ тын нывæстой. 
Иветæ йæ дæндæгтæ нылхъывта, цæмæй сæ фыруазалæй кæ- 
рæдзиуыл куыд хойы, уый ма фехъуса йæ мад. Æрмæст йæ былтæ 
тæлфыдысты, куыройы гæркъæраг зилгæ фыдыл йæхи хойгæйæ 
куыд тæлфа, афтæ. Залихан дæр басыди, фæлæ ма йын уымæй 
уæлдай тасдзинад дæр æлвæста йæ зæрдæ. Сæ рæзты азгъордта 
урсбын гæды. Дынджыр куыдз рагæпп кодта сæ сыхæгты кауы 
сæрты. Сылгоймаг дзы тынг фæтарст, фæлæ йæ цыппаркъахыг 
хъуыды дæр не ’ркодта, æнæвдæлонæй згъордта йæхи хъуыдда- 
джы фæдыл. Залихан уынджы хæрдмæ скаст. Федта: сырхæф- 
сæддон дыууæрдæм рацу-бацу кæны. Фæныфсджындæр. Чызджы 
къухыл фæхæцыд æмæ атындзыдтой донгуырæнмæ. Хъусынц. 
Ницы уынæр цæуы. Мад тыхсы уазалæй. Йе ’нгуылдзтæ æууæр- 
ды, куы сæ йæ роны акæны, куы — йæ дысты. Чызг та чысыл 
æддæдæр ауайы, мæймæ скæсы æмæ йæ дæндæгты гæртт-гæртт 
ссæуы, стæй та сæ æрæлвасы, гæркъайæ суджы уæрдон æлвасæ- 
гау. Бастад Залихан æмæ йæ æрфæндыд, рæвдздæр куы фехъу- 
сид йæ Уæртейы тракторы хъæрау танкæйы хъæр. Фефсæрмы 
хæствæллад адæмæй. Худинаг ын фæуæд, уый иу æхсæв куы нæ 
фæразы, уæд уыдоныл цы уды фидар ис?.. Фæлтау ахсæв афæ- 
дзы дæргъæн фестæд. Уадз æмæ сæ фæллад иу чысыл ссæуа. 
Йæхи фæхъæддыхгæнгæ та фæгуыбыр кодта донгуырæнмæ. Йæ 
фыдыфыды ныхас йæ зæрдыл æрбалæууыд: «Æхсæвы сабыры 
донгуырæнмæ æргуыбыр кæн æмæ фехъусдзынæ, хъæугæрон дзын- 
гатæ сынæр куыд цæгъдынц?..» Фæлæ та ныр дæр сабыр уыди 
5 Дзабайты Тансæ 
65 

бæстæ. Скаст арвмæ. Бæзджын мигъты уылæнтæ уæзбын лæ- 
сынц ныгуылæнмæ. Арв ранæй-рæтты бынтондæр ссыгъдæг. Кæд 
афтæ зыны, мæй фæстæмæ лидзы, уæддæр фæкъул ныгуылæнмæ. 
Залихан та æргуыбыр кодта донмæ. Йæ хъус рацахста цыдæр 
уынæр. Йæ астæу сраст кодта: сабыр. Æргуыбыр та кодта. Чызг 
æй бафиппайдта, æмæ уый дæр ныхъхъуыста донмæ. 
— Мамæ, цыма цыдæр хъуысы, — цин æмæ къуызгæ загъта Иветæ. 
— Æцæг? — афарста мад æмæ æргуыбыр кодта донмæ. Æцæг- 
дæр йæ хъус ацахста иугæндзон гуыв-гуыв... Хъæды хъæлæсæй 
хъуысти доны абухын. Чызг дæр уыцы уысм йæхи систа. 
— Мамæ, æнæуый нæ хъуысы, донмæ ныхъхъусгæйæ та цæ- 
мæн хъуысы? 
Мад фæсах дзуапмæ, фæлæ цъусдуг рæстæджы фæстæ загъта: 
— Донбеттыр, мæ хур. О, о, Донбеттыр дæр ацы æхсæв уыр- 
дыг лæууы æмæ йæ зæхмæхъусæн хъусæй рацахста танчы уынæр. 
— Мах æй уымæн хъусæм? 
— О, мæ цæст, махæн æй хъусын кæны. 
Стыр æмæ къаннæг дыууæ гуыры та æрныллæг сты донмæ, 
раст цыма Донбеттырæн арфæ кодтой, афтæ. Стырдæр гуыр æгæр 
ныггуыбыр кодта. Залиханы фæдджи ахуылыдз. Фестад. Иветæ 
та йæ зонгуытыл æрбадт, йæ рус донгуырæны рæбын тæнæг 
ихцъарыл андзæвыд. 
— Папæ, — йæ сæр рæвдз фæхъил кодта, — папæйы тракторы 
хъæр!.. 
Иветæйы ма фæндыд хъæрмæ хъусын, фæлæ йын йæ мад йæ 
къухыл фæхæцыд æмæ æвæндонæй фестад. Азгъордтой. Иу цал- 
дæр къахдзæфы куы акодтой, уæд Залиханы фæдджи асалд æмæ 
хыбыртт-хыбыртгæнгæ бахæццæ сты сæ кулдуармæ. Ам фæлæу- 
уыдысты. Ныр бæлвырд хъуысти, Иветæмæ йæ фыды тракторы 
хъæрау чи касти, танчы æрмæст уыцы хъæр нæ, фæлæ ма суанг 
йæ калмдзæлхыты «зыхъхъ-зыхъхъ» дæр... 
Лæууынц мад æмæ чызг сæ агъуысты дуармæ. Залиханы зæрдæ 
нæ куымдта фæллад адæмы райхъал кæнын. Фæлæ... Уастæн, зна- 
гæн йæ хъæбул æрбамæлæд!.. Дыууæ паддзахады рæзгæ фæсивæды 
кæрæдзийыл чи сардыдта!.. Æмæ сындæг бахоста дуар. Хæстонтæ 
уайтагъд фæгæппытæ кодтой. Дуар фегом. Салдæттæ, дысоны æхсæ- 
вæрæй ма цы аззад, уыцы уазал картæфтæ æмæ насы къæрттытæ сæ 
дзыппыты афсæрстой. Командир йæ кителы мидæггаг дзыппæй сис- 
та къаннæг тетрадгонд æмæ дзы ныффыста Залихан æмæ йæ чыз- 
джы нæмттæ. Раарфæ сын кодтой æмæ рацыдысты кæртмæ. 
Æхсæв æмæ бон кæрæдзийæ хицæн кодтой, афтæ сырхæф- 
сæддонтæ ныфсджын санчъехтæй араст сты Салыгæрдæны ’рдæм. 
(Алагирмæ). 
Бсендсен æмæ сабийы уæхсчытæ 
Немыц Сындзыхъæуæй куы алыгъдысты, уæд, нартхор тыд- 
той адæм. Изæрæй та-иу сылгоймæгтæ куы иу, куы иннæ хæд- 
зары æрæмбырд сты æмæ кодтой къуымбилы куыст. Иветæ дæр 
66 

йæ уæраджы сæрæй мит лæгæрдгæ бавзæрста нартхор тонын. 
Иу изæр сæм Залиханы æфсымæр Геор Чырыстонхъæуæй 
ссыд. Ацыдысты хъæдмæ... Уыдысты Скъæтты комы. 
— Ды ам лæуу, æз ныртæккæ дыууæ талайы ракæндзынæн 
æмæ — нæхимæ, — загъта Геор. Йæ ронбасты тъыст фæрæтыл йæ 
къух æрхаста æмæ фæаууон æхсæр бæласы фæстæ. Сæ сыхæгты 
дзоныгъ кæнæ та уæрдон фæкурынц, фæлæ уыцы бон сæхи хъуыд 
æмæ рацыдысты сыфцæй. Иветæйы мæллæг уæхсчытæ зонынц, 
суг сыфцæй куыд зын ласæн у, уый. Фæлæ цы гæнæн ис? Йæ мад 
рынчын у. Иветæ æгуыстæй æнкъард кодта. Фæндаджы кæрæт- 
ты, къудзитыл цы хус къæцæлтæ уыди, уыдон æмбырд кодта, 
кæд, сæхимæ сæ кæй нæ аласдзысты, уый зыдта, уæддæр: афтæ 
æмбырдгондæй сæ чи ссара, уымæн уадз æмæ æхсызгон уа. 
Хъæды арфмæ згъордтой хъæддзаутæ; кæмæн йæ дзоныгъы 
уæныг ифтыгъд, кæмæн — къамбец, чи лæгдзоныгъæй. Иу дзо- 
ныгъы бадтысты Ким æмæ Маша. Дзоныгъы ифтыгъд уыди сау 
дынджыр хъуг. Хъугæн йæ афтид фæздон, йæ цыппар фæдæ- 
гимæ, къæхты истмæ гæсгæ, дыууæрдæм дзортт-дзортт кодта. 
Чызгмæ уый худæг фæкаст. Æрбаййæфта сæ, хæрæг ифтыгъд 
кæм уыди, ахæм дзоныгъ. Фæндагыл чысыл уæлдæр фæзилæны 
уыди егъау тæрс бæлас. Уыцы тæрсы размæ хъæддзаутæ куы 
схæццæ вæййынц, уæд сæ нал ауыны. Цавæр бæлас у? Цас уæр- 
дæттæ æмбæхсы йæ фæстæ? Чызг æхсæры къудзийæ хус къæ- 
цæл расæттынмæ куы фæгуыбыр кæны, уæд йæ фæсонтыл чырс 
æвзист фæрдгуытау æрызгъæлы. Уазалмæ йæ уадултæ туг æмæ 
æхсырау афæлдæхтысты. Хус къæцæлтæ дзæвгар æрæмбырд 
кодта. Иæ зæрдæ æхсайдта Геормæ. Куыд æрæгмæ цæуы? Дыууæ 
суджы ракæнынæн бирæ рæстæг куы нæ хъæуы?.. Батыхст. 
Акаст, лæппу кæцырдæм ацыд, уырдæм, цыма йæ бæзджын хъæ- 
ды федтаид. Къудзиты ’хсæнты нарæг фæндагыл фæхæрд кодта 
хъæдмæ. Йæ къæхтæ быргæ кодтой æмæ-иу куы иу къалиуыл 
фæхæцыд, куы иннæуыл. Æдзæм хъæды-иу айзæлыд йæ хъæр: 
— Геор! Г-е-о-о-о-р!!! 
Иветæ æдас нæ уыд: хур ныртæккæ комы фæстæ ныххау- 
дзæн. Тæрсбæлас йæ уазджыты дзагæй уадзын райдыдта. Дæлæ 
фæцæуы хæрæгдзоныгъ, йæ фæстæ къамбец бæрзондамад су- 
джы дзоныгъ ласы. Разынд сау хъуджы дзоиыгъ дæр. Хъуджы 
сæрбосыл хæцыд лæппу, урс уæрыкдзарм стыр худ йæ ныхыл 
ныллæг æркодта. Дзоныгъы фæстæ куы акаст Иветæ, уæд ба- 
худт. Бæрзондамад дзоныгъæн йæ сæрыл, йæ фæрстыл, уыцы 
гуппар æнгом тъыстытæй лæууыдысты хус къæцæлтæ. Афтæ 
зынд, цыма егъау уызын фæбыры фæндагыл. Хъуг йæ сæр тылдта 
иудадзыгдæр, цыма йын уый исты æххуыс уыд уæззау æргъом 
ласынæн. Ус цыди дзоныгъы фæстæ, къæцæлтæй рахауынмæ чи 
фæхъавы, уыдонмæ базгъоры, сугты æхсæн сæ авæры. Хъуджы 
фæздон ныттыппыр, йæ фæдджытæ джебогътау ныттынг сты. 
Дзоныгъ æхсæры къудзийы фæстæмæ куы фæцæйхæццæ кодта, 
уæд чызг разгъордта æмæ ныхъхъæр кодта: 
— Маша-а!.. 
67 

Сылгоймаг сывæллоны хъæрмæ фæкаст: 
— Цы ми кæныс? Кæимæ дæ? 
Чызгæн йæ кæуын йæ хъуырмæ схæццæ: 
— Геор куыд æрæгмæ цæуы?.. 
Ус хъавыд иннæ хъæддзауты бауромынмæ, фæлæ ауыдта 
лæппуйы. 
— Уæлæ ис! — цингæнгæ сдзырдта Маша. 
Геор йæ фæстæ тала æрцæйласта. 
— Ацæут,— загъта чызг. — Мах дæр ныртæккæ ацæудзыстæм. 
— Сыфцæй стут? — йæ цæст уæзласæн дзаумайыл куы нæ æрхæ- 
цыд, уæд бафарста ус. — Ма раласут, райсом уын нæ хъуджы рат- 
дзынæн. Цæй, мах фæцæуæм, — атындзыдта йæ дзоныгъы фæстæ. 
— Кæм уыдтæ, æххормаг дын нæу? — райхæлдта чызг хæри- 
нæгты баст. 
— Нæма бахордтай? 
— Æнæ дæу куыд бахордтаин? 
Æрбадтысты Иветæйы æмбырдгонд къæцæлтыл. 
Хæргæ-хæрыны радзырдта лæппу, акъоппы куыд ныххауд æмæ 
ма йæ фæрæты æххуысæй лæгдыхæй куыд сбырыд, уый. 
— Дæхи аххос у. Мамæ дын нæ загъта, нæ сыхы хъæддзаутимæ 
ацæут, зæгъгæ? Ныр уым куы баззадаис, уæд та? — скуыдта чызг. 
— Цæуыл кæуыс, æдылы? — лæппу фестад, йæ къухтæ стыр 
лæгау фæйнæрдæм акодта. — Мæнæ нæ дæн?! 
Бæндæнтæй иу афтыдта къаддæр суджы талайыл æмæ йæ 
бакодта чызджы бар. Егъаудæр сугыл та йæхæдæг рахæцдзæн. 
Иветæ, хæринаг цы хæцъилы баст уыд, уый йæ роны афсæр- 
ста æмæ бауад Геормæ, йæ фæсонтæ йæм бадардта. Лæппу чыз- 
джы ифтындзы. Бæндæн æфсондзау æрбадт бæрзæйыл, æрцахста 
уæхсчытæ, абырыд дæлæрмтты. Йæ кæрæттæ, талайы сæрæй 
дыууæ уыдисныйы дæлдæр цы уырынггонд ис, уым баиу сты. 
— Ахæц, — сдзырдта Геор! — Нæ йæ фæразыс?! 
— Фæразын, — загъта чызг. Ахæцыд. Йæ бæрзæй æмæ йын йæ 
уæхсчытæ дыууæ æнгуылдзы стæвдæн бæндæн кардæй кæрдæгау 
акарста. Алвæста йын йæ рæуджытæ æмæ зæрдæйы ауындзæнтæ. 
Нæ фезмæлыд суг. 
— Ныртæккæ, — сæрæн архайдта Геор, — йæ бынатæй фен- 
къуысæд, æндæр та згъордзæн ам дæлæмæ, — аифтыгъта йæхи, 
йæ фæстаг тыхтæй фезмæлын кодта суг. Тала фенкъуысыд. Йæ 
къæдзил уагъылыйы къудзийы бын фæмидæг. Чызг та ахæцыд 
йæ сугыл. Нæ та йæ фæразы. 
Лæппу къæцæлты амадмæ фæкомкоммæ: 
— Уыцы лыстытыл дæхи бафæллайын кодтай. Нæ йæ зыдтай, 
кæй сæ нæ аласдзыстæм, уый? — бустæтæ кæны мадыфсымæр. 
— Уæдæ цы ми кодтаин? — зæрдæхудтæй загъта чызг. Æмæ 
уæлахиз хуызæй бакаст лæппумæ. — Зæронд калд сугтæ куы 
ссарыс, уæд дын æхсызгон вæййы, нæ? 
— А-а, уæдæ та кæйдæр мæт кодтай? Дæхи суг та ам баззайдзæн! 
— Ницы баззайдзæн, — сдзырдта Иветæ. Ахæцыд. Йæ туг æга- 
сæй дæр йæ цæсгоммæ раивылд. Лæппу йын аххуыс кæнынмæ 
68 

хъавыд, фæлæ уæдмæ фæбырыд тала йæ бынатæй. Азгъордта чызг. 
—Тагъддæр! Дæ къæхтæ дын ма скъуырæд! - ахъæр ма кодта 
мадыфсымæр йæ фæстæ. 
Хъæдрæбынты цы æфсæнвæндаг уыди, ууыл æхситгæнгæ аз- 
гъордта «кукушкæ». Хъæды лыггæгтæй дзаг вагæтты хал йæ 
фæстæ ласта Салыгæрдæнмæ. 
Релсытæй куы ахизы хъæддзау, уæд цыма сæхимæ вæййы, 
афтæ æхсызгон улæфт скæны. Бирæ фыдæбон æмæ тухитæ уынын 
кæны уыцы æфсæнвæндаджы бахизæн а хъæддзаутæн. 
Геор æмæ Иветæ дæр, уыцы зынвадат схизæн фæсте куы 
фæуагътой, уæд æрулæфыдысты. Сæ риуты рыст сæ сулæфын 
дæр нæ уагъта. Геор æргуыбыр кодта фæсвæндаг миты лæгъз 
буармæ. Йе ’нгуылдзтæй ныффыста: 
12.1942. 
— Уый цы ныффыстай? — афарста йæ чызг. 
— Нæма зоныс нымæцтæ? — Лæппу бакаст чызгмæ. — Фыц- 
цаг нымæц у «иу», дыккаг — «дыууæ», дыууæ иумæ — «дыууа- 
дæс». Мæныл, — ацамыдта йæ риумæ, — цæуы дыууадæс азы, 
ныр у декабры мæй, уый дæр у дыууадæсæм мæй... 
Фыццаг хатт Иветæ базыдта, афæдзы дыууадæс мæйы кæй 
ис, ноджы кæй у 1942 аз. Базонгæ нымæцтæ иу, дыууæ, цыппар 
æмæ фарастимæ. Йæ зæрдыл æрбалæууыд: айразмæ йæ мад га- 
зеты каст æмæ загъта: «1942 аз... Сталинграды хæст»... 
Сабитæ ласынц сыфцæй, цæуынц фæрсæй-фæрстæм. Лæппу 
зын схæцæнты аххуыс кæны чызгæн. 
Зымæгон изæрмилтæ сæхи æруагътой тæгтыл, къанæуттыл, 
быдыртыл. Хъæу дард нал у. Хорз зыны, хæдзæртты тохына- 
тæй урс фæздæг хæрдмæ æмраст цæджындзæй куыд слæууы, 
стæй та йæ дымгæ ныгуылæнмæ куыд асуры, уый. 
Сæрдыгон хур кæцæй скæсы, раст уырдыгæй скаст дзаг тым- 
был сыгъзæринхуыз мæй. Сывæллæттæ сæ фæллад суадзынмæ 
æрлæууыдысты. Иветæ йæ сæр арвæй нæ исы. Бирæ стъалыты 
къордтæ йын бацамыдта йæ мад. 
— Кæс-ма, уæлæ уыцы стъалы арвы астæумæ куыд тындзы! 
— дзуры Геормæ Иветæ, — уарзы, цæст ныкъулгæ «Фыййауы лæ- 
дзæджы» бынты чи згъоры, уыцы æрттиваг стъалы. «Авд хойы» 
уымæй бæрзонддæрæй симынц, сыгъдæг хурскæсæн арвыл. 
Чызджы сæр азылд ныгуылæнырдæм, уым мигъы аууонæй бирæ 
стъалытæ нæ зыны. Мæйы рухсмæ бæстæ ныйирд, цыма йæ 
æвзист донæй бапырх чындæуыд. 
Тындзы мæй арвы астæумæ. Йæ размæ цы мигъы цъуппытæ 
фæвæййынц, уыдон лидзынц ныгуылæнмæ. Мингай стъалытæ 
разыны сæ фæстæйæ æмæ хъæлдзæгæй ныкъулынц кæрæдзимæ 
сæ цæстытæ. Мит хъыс-хъыс кæны чысыл хъæддзауты къæхты 
бын. Сæхимæ куы ’рхæццæ сты, уæд чызг хæдзармæ базгъо- 
рынмæ хъавыд, фæлæ мады фæдзæхст йæ зæрдыл æрбалæууыд: 
«Æхсæв уæрдон ифтыгъдæй куы ныууадзай, уæд ын йе ’фсна- 
йыныл æхсæв-бонмæ, ныййарджытæй мард чи уа, уый фыдæбон 
кæны». Æмæ дзуры Геормæ: 
69 

— Геор, дæуæн дæ фыд раджы амард æмæ афснай дæ бæндæн. 
— Дæуæн та? 
— Мæнæн бæрæг нæу, — ныфсхастæй загъта чызг, — фæлæ 
йæ уæддæр æфснайын. 
Мидæмæ бацыдысты. Хæдзар æмызмæлд кодта сыхы усты- 
тæй. Рæвдз кодтой къуымбил цъындатæ фронтæн. Суанг боны 
цъæхтæм куы иутæм фæбадынц, куы иннæтæм. Чи пиргæ фæ- 
кæны, чи ’лвисгæ, чи къуымбил фæцæгъды, чи та цъындатæ 
кæны. Дынджыр фæсмын цъындатæ бæстон æвæрынц Олгæ 
æмæ Любæ, Дуне æмæ Маша хуыйынц лыстæг зæгæлтæй асыч- 
чыты сæртæ. Залихан химикон кърандасæй хуылыдз асыччы 
сæрыл ныффыссы: 
— ...Фронтæн, Хъарман-Сындзыхъæуы сылгоймæгтæй... — 6а- 
каст Геор æмæ асыччытæ æддæгуæлæ авæрдта. 
Нæуузæхх 
Нæ бауагъта Фаризæт Тамбийы бинонты сæ закъонæй лæ- 
вæрд зæхмæ. Æмæ сын уæд фæсхъæу рахай кодтой зæххы гæ- 
баз, гектарæн йæ 0,20 хайы. Йæ цæрæнбонты гутон кæм нæ 
ацыд,ахæм цъæх нæуу. Уый уыд майы мæй 1943 аз. 
Залихан бел куы иу ран атъыссы, куы иннæ ран, фæлæ æну- 
сон фидар кæрдæджы уидæгтæ нæ уадзынц белæн сæхи сафын. 
Нæ комы кæрдын цъæх нæуу, нæ лæсы бел хъæбæр зæххы. 
Ныккуыдта, ныдздзынæзта йæ гæныстоны цæхæрадоныл. Йæ 
кæуынмæ ныккуыдта Иветæ дæр. Куыд нæ дзынæзтаиккой?! 
Цæхæрадонæн йæ æртæ фарсыл хъуыди быру бийын. Уыйас мих 
æмæ уис æркæнынмæ йæ ныфс нæ хаста. 
Бел æвæндонæй ныббырыд зæххы. Белгом сисынмæ хъавы, 
фæлæ уый ком нæ дæтты. Схæц-схæц кæны белыл. Чызг мады 
алыварс зилдух кодта, нæ зыдта, куыд ын аххуыс кæна, уый. 
Фæлæбурдта, фыр доны дард æмæ хæдзары æфсинад сæ фæд 
кæуыл ныууагътой, йæ уыцы къухтæй астаздзыд сывæллон ар- 
хайдта белы ком кæрдæджы фидар уидæгтæй феуæгъд кæныныл. 
— Дæ къæхтæ дын кæрдын, — тыхстæй дзуры мад. 
— Ницы мын уыдзæн, — сдзырдта чызг, афтæ зæрдиагæй 
архайдта æмæ нæ бамбæрста, йæ ныхбынтæй туг куыд ракалд. 
Сæппæрстой белгом. Цъæх нæууыл фæзынд сау стъæлф. 
Зæрватыччытæ цъыбар-цъыбургæнгæ атæхынц йæ сæрты, цыма 
сау белгомыл цин кæнынц. 
Сæ размæ бацыд Маша. Зæрдæтæ авæрдта Залиханæн. 
— Лæг амалæн конд у, тыхсгæ ма кæн. Æгайтма дæ зæххы 
гæппæл фæци. Уыцы налат куыд нæ радта цæхæрадон!.. 
— Хицауад у аххосджын. Нæ хъæусовет, — ныуулæфыд За- 
лихан. Нæ зонын, цытæ кæндзынæн? Быру йыл цы амалæй сби- 
дзынæн?! 
Дыууæ усы ныхæстæ цалынмæ кодтой, уæдмæ Иветæ архайд- 
та йæ бæгъæввад къахæй бел зæххы нытътъыссыныл. 
70 

— Иветæ, цом æз дын Кимы дзабыртæ æмæ чысыл бел рад- 
тон, — загъта Маша. 
Чызг федта йæхийас лæппуйы кауы михтæн ломæй дзыхъ- 
хъытæ кæнгæ. Цыма йыл уый размæ дæр кæмдæр фембæлд?! 
Кимы дзабыртæ йын сбæззыдысты. 
Æфсæддон чысыл бел балæууыд дынджыр белы фарсмæ. 
Дыууæ белы æмраст къуымæг аразгæйæ кæрдынц нæузæхх... 
Иветæ кусы, йæ сæр нæ сисгæйæ. Бамбæрста, белæн йæ хæд 
хъусрæбын куы хæца, уæд кæд астæу риссы æмæ туг цæсгомы 
бады, уæддæр дзæвгар æнцондæрæй лыггонд кæй цæуынц нæу- 
зæххы мидæг æнусон гæрзæхсæны уидæгтæ. Хид къоппæй кæлы. 
Цыма йын стыр белæй хуыздæр æнтысид... 
— Мамæ, мæн дæр дынджыр бел хъæуы. 
— Æгæр зын дын нæ уыдзæн? — фæрсгæ афтæ бакодта мад, 
фæлæ йын æрдæбонсарæй дис кæны йæ къухты ахаст æмæ йæ 
сæрæн змæлдыл. «Йæ фыды архайдтытæ, йæ фыдау арт у куыст- 
мæ». Хæдзары зилæнтæ æмæ сывæллæттæм кæсынмæ куыд арæх- 
сы, уæззау куыстмæ та — ноджы рæвдздæр. Йæ чызгæй йæ зæрдæ 
барухс. Æфсæддон бел йæ къухты чындзытæй хъазæн белау 
кæй у, уый сæ зæхх къахыны фыццаг уысмы дæр раиртæста, 
фæлæ ницы сдзырдта. Йæ бел æм бадаргъ кодта: 
— Æз Машатæй бел ракурон, кау бийынц æмæ сын æвдæлон 
уыдзæн. 
Иветæ йæ къаннæг бел иу-дыууæ сардзинбæрц фалдæр æрсагъ- 
та. Кæддæра йæм кæд бахæццæ уаиккой? Райста йæ мады бел 
æмæ та багуыбыр. Афтæ зынди, цыма бел йæ кусæнгарз нæу, 
фæлæ йæ архайд æвдисæг, раст уæрдоны ивтыгъд бæхы къахист 
уæрдоны цæлхытæ куыд æвдисынц, афтæ... Йæ хид лæсæнтæй 
кæлы. Йæ бон баци белгомæн йæ æртæ фарсы бел айгæрдын, 
цыппæрæмæрдыгæй бел ауагъта тæссармæ афтæ, цæмæй мæры 
мидæг ахепп ласа, уидæгтæй ма чи ныййичъи мæрмæ, саби йæ 
мады фæдджийыл ныззæгæлау, уыцы уидæгтæ... Æппынфæстаг 
систа белгом æмæ, цъæх нæууыл, йæ мады белгомы фарсмæ, 
фыййауы сау нымæт худау, æрфысым кодта сау тъæпп. Мæры 
мидæг, дыууæ белгомы хъæбысхæстæй зæххæй кæм байстой, 
уыцы дзыхъхъы та, уызыны судзинтау тыхтона лыггæндтæй 
зындысты хиваст гæрзæхсæны туасы хуызæн уидæгтæ. Зæр^æ- 
райгæйæ та чызджы бел лæгæрды æнусон зæрæстон зæххы. Йæ 
хъустыл ауад сылгоймæгты стыф ныхас. Бацыдысты йæм йæ 
мад — йæ къухы бел, Маша æмæ сæ хъæуы Хъарманы райдайæн 
скъолайы ахуыргæнджытæ Толасты Соня æмæ Верæ Хæмыца- 
ты. Иветæйы афтæ сах архайд куыстгæнгæ куы федтой, уæд 
Верæ зæрдæуынгæгæй афтæ дзуры: 
— Ам фæрæт хъæуы. Белæй ницы бакæндзыстут, — ныккаст 
дзыхъмæ, — фæрæтæй кæрдын хъæуы гæрзæхсæны уидæгтæ. 
Соня та Залиханæн уæздан ныхасы уагæй æмбарын кодта, йæ 
чызджы æмгæрттæ дæр ныр 2-æм къласмæ кæй бацæудзысты, уый. 
Иветæ уыргъуыйау лæууыд йæ белы раз, кæцы йæ хъусты 
онг уыди зæххы ныгъуылд. Верæ йæм дзуры: 
71 

— Иветæ, мæ хур, дæуæн ацы аз зымæджы дæ аст азы дæхи 
фесты. Фæззæг дын æнæмæнг скъоламæ цæугæ у... 
Сывæллон æм нал хъуыста, йæ хъуыдыйы цæуы сæхи фарс 
чысыл скъоламæ. Стыр скъола та ис цæугæдон Урсдонæн йæ 
галиу фарс стыр хъæуы... Йæ амондджын хъуыды йын амхæццæ 
кодта йæ мады дзурын: 
— Иветæ скъоламæ куы цæуа, мах уæд æппæт бинонтæй былæй, 
куыдзæппарæнæй аппарут, æз мæ сывæллæтты Иветæйы ’руаджы 
бон æддæдæрæй хæссын... Быдыры куыстытæм дæр мæ бæсты цæуы... 
Æз, æз рынчын дæн... — загъта Залихан æмæ йæ былтæ æмæ роцъо 
базмæлыдысты, ивылд доны разæй хъæды пыхс тулæгау. 
Сывæллоны кæуындзæджы къуыбар дæр йæ хъуыры абадт. 
Фæлæ Соня уæддæр чызджы хъысмæтыл сагъæс кæнгæйæ 
та афтæ зæгъы: 
— Мах æмбарæм хæдзары уаг. Ацы чысыл чызг бинонтæн 
касдонваг кæй амал кæны, йæ æккой хъæдæй суджы къæцæлтæ 
кæй хæссы, æмæ зæгъæм нæ хæссы, зæгъгæ, уæд уазал æххор- 
магæй фыддæр у, чехоткæйæ цас сæйы, уый алчидæр зоны æмæ 
уыны хъæубæсты дæр æмæ сыхбæсты дæр æмæ, куыд кæсын, 
афтæмæй ацы чызг скъоламæ нæ цæудзæн. 
— Цæуылнæ? — стырзæрдæйæ фæрæвдз дзуапмæ Залихан. — 
Мæнæ йæ фыд куы ссæуа, уæд цæудзæн скъоламæ, — йæ фыд- 
хуыз, фыдцарды фæд цы морæ цæстыты уыди, уыдоны ферт- 
тывта циндзинады зынг. 
Æртæ сылгоймаджы фææдзæм сты: 
Æппынфæстаг Верæ бафæрæзта сдзурын: 
— Хæст нырма Кавказы куы цæуы, Ростов немыцы къухы 
куы ис... 
Æмæ сын цæмæй æнæбон сылгоймаг сæ уымæл цæстытæ ма 
фена, уый тыххæй рæвдз сæхи айстой. Иветæ та дондзæстæй 
разылд йæ белгоммæ. 
Залихан йæ белимæ йæхи айста дæрддзæф, уадз æмæ йæ чызг 
йæхæдæг кусæд. Уалынмæ йæ хъустыл ауад хъæлдзæг хъæлæба 
уынгæй. 
Фæкасти æмæ... О, Хуыцау! Хъамбол, Дунейы лæппу, æрбаз- 
гъоры, йæ къухы бæрзонд систа æртæкъуымон писмо, йæ фæстæ 
сыхæгты зæрæдтæ æмæ сывæллæттæ, хъæргæнгæ: «Хæрзæггу- 
рæггаг, хæрзæггурæггаг!..» 
Залихан æмæ Хъамболы алыварс адæм амбырд сты... 
— Ногæй ма бакæс, — куры Маша йæ цæссыгкалгæ, йæ куа- 
тæйæ сæ сæрфгæйæ, — Кавказы хæстытæ æмæ кæрцы тыххæй 
кæм фыссы, уый. «...4 майы суæгъд кодтам станицæ Крымская... 
Ардæм ма ныффысс... тагъд кæнын... Бузныг, мæ кæрц мын кæй 
рарвыстай. Æхсæрдæсгай сырхæфæсæддонты къæхтæ басийы- 
нæй аирвæзын кодтам Кавказы хæстыты. Сывæллæттæ — де’ 
уазæг... май. 1943 аз. Тамби» 
Иууылдæр ныджджих сты. 
Сыхæгты сæ уыргъуыйау лæудæй фезмæлын кодта Залиха- 
ны дзурын йæ чызгмæ: 
— Цом, иу фæйнæ белгомы ма сæппарæм... 
72 

Алы белæн - дыуусе сывæллоны 
Нæузæххæй, тауинаг нæмыг чи бамбæрза, уый бæрц мæры 
армыдзаг байсыныл хъæбысхæсты Залихан фæрыст. Иветæ дæр, 
куыд алы уæззау куысты фæстæ, афтæ ныр дæр æхсæв-бонмæ 
тыхст, рыстысты йæ къæхтæ æмæ-иу сæ атъæпп-змæлд кодта. 
Йæ дæлфæдтæм хуыссыдысты йæ кæстæртæ Розæ æмæ Нада. 
Уыдон-иу йæ рыст къæхты цæфæй фесхъиудтой, фехъал сты. 
Боныцъæхты бригадиры хойынмæ Залихан тыххæй йæхи рар- 
гъæвта... Уæлбæхмæ йæм лæгъстæйæ дзуры: — Зæрæстон зæхх 
бел æмæ фæрæтæй къахынæй тынг бастад æмæ йæ абон уадз... 
— Уымæн гæнæн нæй, — карзæй загъта бригадир. 
— Дысон-бонмæ фыр фæлладæй йæ гæндзæхтæ тилы... 
— Кой дæр æй ма кæн, — йæ ныхас ын рацахста Зауырбег. — 
Дыууæ боны нæ хъæуы лæппутæ сæхи уæнгуытæй похци кодтой 
мыггаджы картофы быдыр. Знон нæ фестæм æмæ станы æхсæвæттæ 
баззадыстæм. — Абон сæумæцьæхæй фестадысты. Афонмæ æйттæй 
похци кæнынц. Раст дын куы зæгъон, уæд Галлæ æмæ Гидтайы 
лæппутæ дæр знон похци кодтой сæ уæнгуытæй, сæ мадæлтимæ. 
Уыдон дæр дæ чызгæй хистæр не сты, кæд кæстæр нæ уой, уæд. 
Залихан æм хæстæгдæр балæууыд æмæ та йæм дзуры: 
— Омæ, æгайтма, уыдон знон бонсауизæрмæ, мæ чызгау, шах- 
тæйы быраузилæг згъæрдур къахæгау, зæхх нæ къахтой, стæй 
сымахæн дæр уæ хæс у, кæм æмбæлы, уым дыууæ ныхасы зæ- 
гъын мæ фыд зынцарды уавæрты тыххæй... 
— Ма тыхс, — загъта бригадир, йæ быны бæх, цыма, мæгуыр, 
сылгоймаджы тыхст æмбæрста, афтæ тæлфыд. Уый идон æрбал- 
вæста, æмæ бæх бамыр-мыр кодта йæ сæр фæхъил кæнгæ. — 
Зæгъдзыстæм, — фæлæ йæ ныхасы уаг аивта. — Белæй картоф 
садзын ахсджиагдæр хъуыддаг у, картофы дзыхъхъыты рæнхъытæ 
топпы фатау æмраст хæссын хъæуы. 
Зæрдæлхæнæн ныхас кодта... — Мæнæ куыддæр мыггаджы 
картоф фæдæлсыджыт кæнæм, нартхор байтауæм... 
— Уæд мæм фæкæсдзыстут зæхх къахынмæ... — йæ ныхас ын 
рацахста Залихан, — суг дæр нæм нал ис... 
— Æрæджы кæны картофæн. Ахъуыды-ма кæн, цал сывæлло- 
ны картофы мыггаг хæсса, цал дзыхъхъыты картоф æппара, уал 
белы та дзыхъхъытæ кæндзæн! Алы белæн — ома дзыхъхъытæ 
кæнæгæн нæм, дыгай ас кусæджы кæм ис, и?! — Уадз æй абон, — 
лæгъстæ кæны Залихан. 
Бригадир рамæсты, фæлæ уæзданæй зæгъы: 
— Залихан, бахатыр кæн... Нæфæразгæ дæ, зонæм æй, фæлæ 
дæм дохтырæй гæххæтт нæй æмæ дæ фæстæ бригадæйы ном- 
хыгъды «нæй»-тæ куы уа, уæд... дæ чызг дæ бæсты цæуæд, æнæ- 
уый дæр дын дæ куысты хæйттæ бригадæ бакусы, кæмæн йæ 
бон куыд вæййы, афтæ... Стæй, тынг хорз зоныс, нæ хæцæг хъæ- 
батыр æфсады хъæуы хæринаг, уæлæдарæс, хотыхтæ... «Алцы 
дæр — фронтæн». Уый цæуыл дзурæг у, и?! Цæмæй нæ сывæл- 
лæттимæ нæ хæдзæртты баццотæ кæнæм?! — йæ ных йæ рахиз 
73 

цонгæй асæрфта. — Бауырнæд дæ, паддзахы чызгмæ минæвар 
цыма дæн, мæхимæ афтæ кæсын... 
Сæууон дымгæйы уддзæф сын сæ хъустыл ауайын кодта сыл- 
гоймæгтæ æмæ сывæллæтты уынæр. Бригадир та, бæхы рохтæ 
æрбалвасгæйæ, бахатыд: 
— Марадз, чызджы фæгæпп кæнын кæн. Уыныс, æнæхъæн 
отряд æрцæуынц. Абон стыр зиу ис мыггаджы картоф садзынмæ. 
Æгæр афæстиат дæн демæ. 
Хæрзкойгонд хуымы адæм, сæ фылдæр сывæллæттæ, æмыз- 
мæлд кодтой, бедраты æвгæдтой уæрдæттæй картофы мыггаг. 
Хуымы кæрон ног конд æхсæр уисы къæцæлтæ рæнхъæй сагъд 
уыдысты æртæ уыдиснæй æртæ уыдиснмæ. Амыдтой картофы 
рæнхъытæн сæ фыццаг дзыхъхъытæ. Хъæды ’рдæм та хуымы 
кæрон къæцæлтæ сагъд уыдысты иу уыдиснæй иу уыдиснмæ. 
Адон та амыдтой картофы дзыхъхъæй дзыхъхъы æхсæн — бæрц. 
Хуымы тигъæй цæстæнгас куы ахæссай къæцæлты сагъд рæгъыл, 
уæд куыд дарддæр, афтæ зынынц цыма дæргъæй-дæргъмæ æхсæр 
уис ауагъдæуыд. Къæцæлтæ уисхуыз кæм баисты, уым зынди, 
похцигæнджыты кæрæдзийы фæдыл цæуыны рæгъ. Хъæды ’рдæм 
та къæцæлты «уис» райдыдта хæстæгдæрæй... 
Бригадир æмæ звеноводтæ амыдтой куысты уагæвæрд, куыст 
фæрæвдздæр кæныныл архайдтой. Зауырбег амыдта: 
— Рæнхъытæн фæкъæдзгæнæн нæй, чи зоны йæ губакк кæнæм 
культивацийæ, уæд уæлауæдзы æппæрст, ома картæфтæ, фæуæл- 
гоммæ уыдзысты... Сывæллæттæ, — æнахуыр фæлмæн уагæй сæм 
дзуры. — Сымах куыст та у ноджы ахсджиагдæр. Дзыхъхъы уæ 
мыггаг чи нæ ныппара, уый æруромдзæн йæ фæстæ дзыхъхъытæ- 
гæнæг белты... Æмбарут, æппæт картофсадзыны фæтк æрлæудзæн. 
Æппарут æртыгай картæфтæ. Алы картоф дæр нымад у. 
Чысыл фæстæдæр рæнхъытыл æрлæууыдысты белджынтæ. 
Сæ алкæй раз дæр картофы мыггагæй дзаг бедратимæ — лæп- 
путæ æмæ чызджытæ. 
Сабыр æнцойæ йæ улæфт чи уагъта похцийы судзинты фæстæ, 
уыцы тауинаг хуым мæлдзыджыты губаккау æмзилахар сси. 
Сау къоппа 
Сæрдæй, зымæгæй колхозы быдырты куыстытæй иу иннæйы 
ивы. Колхозонтæн та иу куыст иннæйæ ивын — сæ улæфт. 
Мыггаджы картоф белæй фырбæстон сагъд цы рæстæг цыди, 
уыцы бонты та колхозы куырдадзы дæр куыст æхсысти: арæз- 
той, арынгкъахæнæй нарæгдæр, чысыл белгæндтæ. Æхсæр уисæй 
сын сабиты асмæ гæсгæ кодтой хъæдтæ æмæ сæ хъуыдыды мæ- 
нæуы хуымы раз сывæллæттæн байуæрстой. Бригадир æмæ зве- 
новодтæ сын бæстон бацамыдтой мæнæуы губаччы мидæг сау 
къоппа кæрдæг белгæндтæй куынæг кæнын, æвзарты уидæгтæ, 
маймаиддæр, нæ бахъыгдаргæйæ. Сывæллæттæ æрлæууыдысты 
мæнæуы рæнхъыты ныхмæ. Æмæ сæ алчидæр зæрдæрухсæй 
74 

хъуыды кодта: «Хæрз чысыл белгондæй нæхъæугæ кæрдæджы 
уидаг ахепп лас, уый мур дæр ницы зын у»... Картоф садзын, йæ 
уидзын, дзаг бедратæ скъæф... Нæ-гъа, ацы куыст æнцондæр у, 
фæлæ сын къухæй рувинаг æхсæзгай рæнхъытæ цæмæн уарынц, 
цымæ?.. 
Быдырæн Цырауы ’рдыгæй уыдис Саууисджыны таг. Йæ был- 
гæрæтты ног чындзытау лæууыдысты бæзкъалиуджын донхæ- 
рис бæлæстæ, сæ сыфтæрджын лыстæг даргъ къалиутæ ныллæг 
æруагътой сæхи таджы донмæ, йæ сæр-сæрæн цыма хъырнгæ 
кæнынц, афтæ. Таджы размæ обаугонд къуыбырыл цы бæрзонд 
хъæддаг кæрдо бæлас фæйлыдта, хæхтæй дымгæйы уддзæфмæ, 
уый цъуппæй ракæсгæйæ мæнæуы хуым зынди — кæрдæгхуыз 
æнгæс денджызау, цыма йыл чырс йæ лыстæг фæрдгуытæ ай- 
зæрста, афтæ, æмæ йыл хъазыд урсбын тæлм уылæнтæ-уылæн- 
тæй. Сабитæн та уыцы уылæнтæ сæ дæрзæг рог стъæлфæнтæй 
æвдæрзтой сæ уæхсчытæ. 
Фыдхъизæмар æвзаргæйæ æххæст кодтой, карз хæстыты йæ 
тугкалæг паддзахад сын сæ æнæхъару, мæнгæфсон уæхсчытыл 
цы уæззау уаргъ сæвæрдта, уый... 
Æхсырф 
1943-æм азы сентябры мæйы фыццаг бонтæй иуы, мæнæуы 
æфсиртæ кæрддзыхы уидзæг сывæллæттæ, хурныгуылды сæ 
афтид хызынтæ сæ уæхсчытæ æмæ фæрстыл тилгæ, хъæуы 
дæргъмæ уынгты апырх сты. Иветæ та ацыд æмраст цæхгæрмæ 
уынджы донгуырæны ’рдæм сæхимæ. Йæхимидæг цыдæр æна- 
хуыр тыхст, æвæццæгæн, быдыргæсы бæлдойыйас къух йæ хы- 
зыны кæй æрзылд æмæ дзы иу цъæмæл мæнæуы æфсир дæр кæй 
нæ ныууагъта æмæ та, æфсæйнаг æфтулкæйы уырынгтæ тым- 
был хъæлæсæй иу лæхурды тæпп дæр кæй нæ ракæлдзæн, ууыл... 
Йæ сæры, иу цымгæйы фаг лæхурдыл мæты мигътæ æмзилахар 
кодтой кæрæдзийы къуыргæ æмæ, цыма æрвнæрæгау сæ хъæр 
фехъуыст, афтæ йæ хъустыл ауад кæуын... Сæ кæртæй ахæм 
кæуын райхъуыст æртæ хатты хæсты райдайæнæй, ныр та — 
цыппæрæм... «Папæ»... Исдуг цавддурау фæци, стæй сонт згъорд 
бакодта æмæ, сæ кæрты кауыл ныззæгæл йе ’нгуылдзтæй. 
Кæрты цалдæр усы куыдтой. Фаризæт ныхъхъарæг кодта: 
«...Курсчы хæсты быдырты нын Дрис æмæ Тамби бадæлгом сты»... 
Куыдтой йæ мад æмæ йæ кæстæртæ. 
Йæ кæрддзых æмæ дæрзæг мæнæуы æфсиртæй скъуыдтæ 
къухтæ кауы уистæ тынгдæр æлвæстой. Йæ цæстытæ атартæ 
сты, сындæггай æрлæмæгъ... Йæ хъусты айзæлдысты, сæрды 
дæргъы сын сихоры улæфтафон хæсты хабæрттæ газетты кæс- 
гæйæ цы дзырдтæ хъуыста, уыдон: «Харьков»; «Ленинград»; 
Орел-Курсчы къæлæт»; «Прохоровкæ...» Йæ сæр сах уазал аци, 
йæ цæсгомы цъар, цыма, йæ ныхæй дæлæмæ æрбырыд æмæ, 
æрхауд... Æрчъицыдта йæ сынтæджы. 
75 

Дыккаг бон боныцъæхтыл Иветæйы райхъал кодта йæ мад. Фæ- 
гæпп кæн, мæ хур, уынджы дæумæ кæсынц, зæгъгæ, йæ батылдта. 
— Кæс-ма, — йæ авгыл ног мæйхуыз сау ала сыкъайæ кæмæн 
бадт, уыцы цырагъы рухсмæ йæм æвдисы йæ дзабыртæ Залихан. 
— Знон та сæ быдырæй фаринтæй æрбахастай, кæфы дзыхау, 
уæфстæ уæлфæдтæй иртæстæй. Дысон сæ бахуыдтон. 
Иветæ раоадт, цыма йæ нартхор хойæн фæхты фæхостой, 
ахæм уавæры. Дзабыртæ йæ къæхтыл акодта, хъуывгъаны до- 
нæй тасмæ йæхи æхсгæйæ бафарста йæ мады, сæ æрцындзæн йæ 
тигътæ куы ныггуылы сты, уæд сæ цæмæй бахуыдта. 
— Туас æмæ хæсгарды сыгты фæзилæнты æххуысæй, — дзуап- 
мæ фæрæвдз мæгуыр мад. 
Иветæ фæсдуар зæгæлыл ауыгъд голлагæй хуыд хызынмæ 
куы февнæлдта æмæ Залихан æхцон улæфт куы скодта, раст 
уыцы цъусдуг чызджы къух зæгæлыл афæстиат, хъызт зымæд- 
жы хуылыдз къух дуары æфсæйнаг хæцæныл куыд андæдза, 
афтæ æмæ разылд... Иæ мад цырагъы рухсмæ ауыдта сывæллоны 
цæстыты хиваст æрттывд. Нæ фæрæдыд — Иветæ дын афтæ куы 
зæгъид: 
— Мамæ, æз быдырмæ нал цæуын... 
— Мæ арт бауазал, уый та куыд?! — фыртас æмæ лæгъстæйæ 
дзуры мад йæ чызгмæ. — Ды, мæ къона, быдырмæ куы нæ цæ- 
уай, — йæ къухтæ æууæрды фыр катайæ, — уæд нын нæ ма-а-мæ- 
лайы касдонваг чи амал кæндзæн?.. 
Иветæ йе скъуыдтæ хус къух зæгæлæй нæ исгæйæ загъта: 
— Бригадир нын афтæ фæзæгъы, быдыры кусут, кæннод уæ 
фыдæлтæ хæсты сыдæй амæлдзысты... Папæ фæмард... кæмæн 
ма уидзон æфсиртæ? Мамæ, быдыры кусын тынг зын у... мæ сæр 
зилгæ фæкæны... 
— Зонын, мæ хур, фæлæ ды быдырмæ куы нæ цæуай, уæд 
сыдæй амæлдзыстæм, — йæ кæуындзæджы къуыбар, цыллæйы 
къуыбарау, йæ хъуыры абадт... 
Æмæ гъе уæд Иветæйы рахиз къух зæгæлæй систа хызыны бос. 
Уынджы лæууыдысты бригадир, сылгоймæгтæ, сывæллæттæ — 
лæппутæй 12—13—14 аздзыдтæн сæ уæхсчытыл — æхсырфытæ, 
иннæтæ та — хызынтимæ. 
Бригадир Залиханæн уайдзæф кæны, йæ чызг сæ кæй ныф- 
фæстиат кодта, уый тыххæй. Мад батыхст. Хуыцау бахизæд, 
агъуысты сæм цæуыл ныхас рауад, уый искæй хъустыл æрцæуа. 
Зауырбег сæм уæлбæхæй дзуры, ф^лййау йæ фысты дзугмæ дзу- 
рæгау, цом, зæгъгæ. Æмæ, быдырдзаутæ афтæ æнхъæл куы уыды- 
сты, Иветæ сæ кæй ныуурæдта, уый тыххæй къæмдзæстыгæй сæ 
разæй фæуыдзæн, зæгъгæ, уæд дын сæ дисæн æмæ йæ мады 
хъыгæн афтæ куы зæгъид: 
— Æз быдырмæ нал цæуын. Папæ фæмард йе ’фсымæртимæ. 
Кæмæн ма æмбырд кæнон мæнæуы æфсиртæ, Гаспойы цæхæра- 
доны та æмбыд фæткъуытæ?.. 
Адæм фæсах сты сывæллоны ныфсхаст ныхасæй, исдуг хъуыст 
цъиуты зарын. Залихан та фыр æфсæрмæй кауыл йæхи бауагъ- 
76 

та. «Куыд бауæндыд?.. Уый æнхъæл та чи уыди æмæ хъæубæс- 
ты раз афтæ зæгъдзæн?..» — сагъæсы аныгъуылд фыртыхстæй. 
Æмæ, афтæ æнхъæл куы уыди, мæгуыр, ныртæккæ сыхы сыл- 
гоймæгтæ æмæ Зауырбег алывыдтæ акалдзысты йæ чызгæн, уæд 
фæлмæн хъæлæсыуагæй бригадир дын афтæ куы зæгъид: 
— Иветæ, бабайы хур, мах карст мæнæуы быдыр а дыууæ боны 
фæззыгæндæн, ома, иннæ азы мæнæуæн бацæттæ кæнын хъæуы. 
Цъæл æфсир нæ, фæлæ иу нæмыг дæр хуымы, карст хуымы уадзæн 
нæй, — æмæ кæд йæ амонæн æнгуылдз сæууон сæуæхсиды цæс- 
гоммæ фæзынд æртхъирæнгæнæгау, уæддæр та Иветæ сдзырдта: 
— Нæ цæуын. Стæй та уыцы мæнæуæн дæр йæ сау къоппайы 
уидаг арынгкъахæнæй рувдзыстæм?! 
— Нæ, иннæ азмæ нæ ахуыргæндтæ исты хос æрхъуыды кæн- 
дзысты йæ ныхмæ. 
Хъуыддаджы фæдыл кæд цыди ныхас, уæддæр Залиханмæ 
та фæкаст, цыма йæ чызджы ныхæстæ сæууон дымгæ аскъæфта 
хъæубæсты алы хæдзармæ æмæ йæ фыдгой кæндзысты... «Афтæ 
у?..» — бадодой кодта йæ чызгмæ йæхинымæр æмæ бауад 
кæртмæ, сæ агъуыстмæ бахизæны къæлидоры решеткæйы цæ- 
джындз æмæ фæйнæджы æхсæн зыхъырæй фелвæста æхсырфы 
фындз. Адæм æнхъæл уыдысты сæхимæ бацыд. Фæлæ дын уын- 
джы февзæрд æхсырфимæ, бацыд Иветæмæ, йæ къухæй йын йæ 
хызын райста æмæ йын афтæ: 
— Иветæ, ды ныр стыр дæ. Аст азы æмæ дыл карст-барстæй 
авд мæйы сæххæст. Райс æхсырф... Кæрд мæнæу... 
Сылгоймæгтæ схор-хор кодтой... «æхсырф!..» Æнæуый дæр 
аивæй сæ цæссыгтæ сæрфтой. Фæлæ дын сæ дисæн Иветæ 
æхсырф куы райсид йæ мады къухæй. Дуне чызджы размæ ба- 
уад æмæ ныфсджынæй загъта: 
— Иветæйы æхсырфæй мачи тæрсын кæнæд. Уый фаронæй 
нырмæ каурæбынты, оæрæзеты æхсæнты, мæнтæг кæрды су- 
гæн. Аргъæутты дзурæг цуанон æд къала бæлас фездæхт, зæгъгæ, 
афтæ, мæнтæг йæ пылы хъустимæ, хæдзармæ ласы. 
— Кауы михы стæвдæн мæнтæджы зæнг чи дзæнгæл кæны, — 
йæ ныхас баппæрста Варигга дæр, — уый мæнæуы тихалæг зæнг 
нæ кæрддзæн? 
Бригадир, саби-чызджы къухы æхсырфыл сæуæхсиды тæмæн 
куыд ахъазыд, уый куы ауыдта, уæд быдырдзауты стыф ны- 
хасмæ исдуг хъусгæ аззад, стæй дын куы фæтъæлланг ласид: 
— Мæнæу кæрдын искуы-иу мæнтæджы зæнг ахепп кæнын 
нæу! Гъе стæй æппынфæстаг, æз ам чи дæн? Кæй къухмæ цы 
кусæнгарз дæттын æмбæлы, уый æз нæ зонын?! — Ныхасы уаг 
æххæст кодта йæ тыхт ехсы змæлдæй. Фездæхт Иветæмæ. — Рæвдз, 
æхсырф каубыды фæсадз. Райс дæ хызын æмæ фæцæуæм!.. 
Иветæ æхсырфы фындз каубыды уылынгбæрц куы фæсагъ- 
та, йæ мады къухæй йæ хызын куы райста, уæд ма бригадир 
мæстæлгъæдæй афтæ сдзырдта: 
— Гъе уый дын «аст азы æмæ карст-барстæй, авд мæйы!..» 
Хъæуы фæстæ уæрæх æмæ арф тагæй куы ахызтысты, уæд 
77 

дзæбæх æрбарухс. Хур йе скæсæны къæсæрмæ куыд фистæг код- 
та, зæххы къорийы зилынмæ гæсгæ, афтæ хурыскæсæны уæрæх 
горизонт æхсырхуыз адардта. Хуры тынтæ, арвыл цы панора- 
мæйыл айтыгътой сæхи, уым цы мигътыл æмбæлдысты, уыдон 
та, мигътæн сæхи æрттивагимæ, сæ тæмæнæй фæлыстой; кæй 
уардихуыз, кæй та — æрвдидинхуыз. 
Хуры тынтæ арвыл, домбай мæлхъы пака къæдзилау, апырх^сты... 
Иветæйы æхсырф каубыды зыхъыры бирæ нæ афæстиат. Йемæ 
йæ хаста колхозы быдырты куыстытæм: картофкъахæнты 6ы- 
дырæй йе ’ккой хаста хæмпæлты уаргъ изæрæй йæ хæдзармæ. 
Уый фæстæ ралæууыд æхсынæн æфснайыны афон. Быдырдзау- 
тæ æхсырфæй карстой æхсынæны хурхуыз тымбыл чъиритæ æмæ 
сæ хастой æхсæруисæй быд тæсчъыты кæримæ. 
Иветæ афтид тæскъимæ кæрийæ куы фездæхт æмæ æнæкарст 
хуымæй куы рахызт, уæд стыр дисæй федта карст æхсынæны 
ставд хъæдтæ, ногсагъд хъæдуры хъилтау. Уайтагъд фембæрста — 
æхсынæны зæнг агургæ ’мæ æнæаргæ артаг кæй у, уый. Уыцы 
бон изæрæй æхсынæны зæнгты егъау æргъом, гæдидымæджы 
фæсалæй здыхт къæрмæгæй куы алвæста æмæ йæ йе ’ккой куы 
акодта, уæд, куыд æнхъæл уыди, ахæм хус æмæ рог нæ разынд 
йæ артаг. Сæхимæ йæ куы æрыргъæвта, уæд уыцы фæдыл йæхи 
фæзылдта, айфыццаг Гаспойы цæхæрадоны дыргъбæлæстæ æхсæ- 
дынæй цы къалиутæ æрбахаста, фæстауæрц кæй кодтой, уыдонмæ. 
Цыппар кауы михты стæвдæнтæ дзы систа, сугсæттæн къодахæй 
фæрæт фæцъортт ласта æмæ сæ цыргъ кæнынмæ фæци. Фæрæты 
хъæрмæ рауад Залихан, йæ фæстæ разгъордтой сывæллæттæ. Цы 
сæ кæны, уымæй йæ мад куы бафарста, уæд загъта: 
— Бригадир мын бар радта æхсынæны хъæд хæссын, — аца- 
мыдта æргъоммæ. 
Мад цингæнгæ загъта: 
— Райсом бæндæн ахæсдзынæ, кæмдæр нæм ис бæндæны 
скъуыддзаг. Æмæ уæддæр, цы сæ кæныс, æнхъæл уыдтæн сугæн 
сæ сæттыс, ды та сæ цыргъ куы кæныс? 
Иветæ къæлидоры размæ ацамыдта: — Ам сæ амайдзынæн 
дыууæ дæргъæй æмæ быцæутæ цæттæ кæнын, — лæппумæ дзу- 
ры. — Табуреткæ мын радав. 
Аслан рæвдз радавта табуреткæ. Цыппар михæн сæ сæртæ 
хæрз цыргъæй решеткæйы æнцой куы алæууыдысты, уæд Иветæ 
бандоныл алæууыд. Аслан æм мих авæрдта, Залихан табурет- 
кæйыл йæ дыууæ къухæй æнцади æмæ, фæрæты къæбутæй мих 
зæххы хойын райдыдтой... 
Цыппар михы къæлидорæй 1,5 метры æддæдæр куы алæууы- 
дысты, уæд ма сыл Иветæ йæ къух ахаста батилгæйæ — хъæд- 
дых лæууынц æви нæ, уый Аслан дæр афæлвæрдта æмæ иууыл- 
дæр зæрдæрухсæй михтæм кæсгæ куы аззадысты, уæд цæхæра- 
донæй дыууæ кæрдойы бедраимæ рацыд Фаризæт æмæ дын айуан 
кæныныл схæцыд Иветæмæ дзургæйæ: 
— Уый та дын цы у, æнæнтыст? Нарты Сырдонæй фæдиссаг- 
дæр дæ, уый кулдуарæн дыууæ михы ныссагъта, ды та — цыппар. 
78 

Цавæр дæ, нæдæр фæллайгæ кæныс, нæдæр — зивæг. Авдудон дæ 
æви цы? — ныххудти æмæ, зæххыл дæр кæй нæ æрывæрдта, уыцы 
зымæгон кæрдоты бедратимæ азылд хæдзары уæлæты пъадвалмæ. 
Пъадвалы даргъ тæрхæджытыл, æйчытæ къуыртты æвæрæ- 
гау, кæрдотæ куы æрæвæрдта Фаризæт, уæд хъуыды кодта цып- 
пар михыл. Куыд кæсы, афтæмæй йæ аныгуылинаг чызг æхсы- 
нæны хъæдæй байдзаг кæндзæн, афтæмæй зымæг сæ агъуысты 
доны бедра нал сæлдзæн... 
Залихан цинкæнгæ каст михтæм, раст ын цыма ног хæдзары 
цæджындзтæ ныссагъта йæ чызг, афтæ. Иветæ фæрæт къодахы 
фæсагъта, æргъомы баст фехæлдта æмæ лæппу хъæдтæ зæххыл 
оæстон авæры... Æвиппайды сæ цуры Фаризæт февзæрд, йæ æвир- 
хъау ныхæстæ йæ дæндæгты къæс-къæсы зыр-зыр цыма кодтой, 
афтæмæй сæ згъæлдта æнæсæрфатæй: 
— Цы мын æрсагътат мигътæ?! Мæ тæккæ ракæсæны. — Йæхи 
баскъæрдта Залиханмæ, — ацу ардыгæй, ныр дæр зæгъыс, Тамби 
мард нæу?.. 
— Нæу, — фæрæвдз Залихан, — хæсты фыццаг сæрд дæр 
афтæ дзырдтай. 
— Мæн аххос нæ уыд, нæ хъæуы лæппутæ цы поезды цы^ы- 
сты хæстмæ, уый ныппырх... стæй дзы писмо нал цыди... — Йæ 
мысты лыстæг сау цæстытæ ферттывтой æууæнкджынæй. — Цы 
бæрæг ис, кæд гъе уæд фæмард, ныр та йæ зонгæ бакодтой... 
— Æфсæрмы нæ кæныс? — дзуры йæм Залихан, — тынг хорз 
зонæм, — амоны йæ разы зæхмæ, — ам нæхимæ кæй хæцыд, уый. 
— Зонæм, — йæ ныхас баппæрста Иветæ, ахæм бар ын йæ мад 
нæ дæтты, стырты ныхасмæ дзургæ нæ, фæлæ йæ хъус дæр ма 
дарæд, — уæдæ папæйы кæрц кæм ис? Хæстмæ йын æй ам мамæ 
нæ арвыста? — йæ мад æм ацамыдта, «мацы дзур» — зæгъгæ. 
Сывæллæтты та мидæмæ барвыста. 
Фаризæт Иветæмæ йæхи фæзылдта, йæ дыууæ лыстæг æн- 
гуылдзы йын йæ цæстытæм бахаста, чызг æддæдæр алæууыд, 
фæлæ ус йæ фæстæ нал акъахдзæф кодта, афтæмæй йæм дзуры: 
— Æз дын дæ дыууæ цъæх цæсты феппардзынæн, — æнæуы- 
нон, былысчъилæй йæ дзыхæй хауынц йæ зæрдæйы уаг æвдисæг 
ныхæстæ. — Ничи йæм кæсы, æрдæбон дæр ма йæ загътон, нæ- 
дæр фæллайгæ кæны, нæдæр зивæг кæны. Уылынджы асæй æндæр 
нæу æмæ бинонты нæдæр сыдæй мæлын уадзы, нæдæр уазалæй, — 
йæ рахиз къухæй ацамыдта хъæубæстæм æмæ дардмæ, горæты ’рдæм. 
— Акæсут-ма, гъæйттгæнгæ цæхæрадонæй, фосæй дзаг хæдзæртты 
сывæллæттæ дæр чехоткæйæ уолæ горæты сæйынц, куыд фехъуыс- 
тон, афтæмæй чехоткæты рынчындон йæ тæккæ цъупдзаг у адæ- 
мæй, уæлдайдæр сывæллæттæй. Адон та æхснырсгæ дæр нæ кæ- 
нынц. Фæлæуу, — йæ æнгуылдз æм тилы, — æз дыл, хъæусоветмæ... 
кæддæра нæ бахъаст кæндзынæн, — ныр та Залиханмæ фæци. — 
Æз дын афтæ зæгъын, ацу ардыгæй, сывæллæттæ хæссын дæ бон 
нæу. Сывæллæтты уолæ сидзæрты хæдзармæ ратт, дæхæдæг ацу 
дæ цæгатмæ, дæ амонд ссар, нырма хæрзæрыгон дæ... 
— Æз дын куыд фæзæгъын, ныр æртыккаг аз, афтæ дын зæ- 
79 

гъын ныр дæр: Æз Уæртейы ингæнæн удæгас цыртдзæвæнæн 
фæлæудзынæн... — йæ зæрдæ æрбауынгæг... 
Фаризæт ахъаззаг мæсты æрбаци, æцæгæйдæр йæ хъыбыл- 
тимæ йæ кæртæй куы нæ ацæуа. Йæхи йæм фездæхта цæвыны 
уагæй, фæлæ Иветæ йæ размæ алæууыд æмæ йæм хæрдмæ кæсы. 
Фыдсыл фездæхт æмæ цæхæрадоны скуыси йæ афтид дыууæ 
бедрайы кæрты фæуадзгæйæ. 
Колхозы æхсынæны кæрдинаг быдыр колхозонты æрттиваг 
æхсырфыты зæллангæй йæ кæронмæ куыд лыгъди, афтæ Зали- 
ханты тыргъы фæйнæгхуыд цыппар хъилы æхсæн та æхсынæны 
хъæдты цæнд, бæрзондæй-бæрзонддæр йæхи иста æмæ, фæй- 
нæгхуды сæрты базынд, мæгуыр агъуыстæн тыргъмæ цы рудзынг 
уыди, уырдыгæй мидæмæ. 
Амондджын зæрватыкк 
Уалдзыгон райсом. Сыгъзæрин хур йæ тынтæ зæрста бæс- 
тыл. Хур стылд сыгъдæг цъæх арвы тыгъдадмæ. Йæ рухс тын- 
тæм цъитиджын хæхтæ æвзистау тæмæнтæ калдтой. Хур хъуамæ 
барæвдауа йæ тынтæй алы хæдзар, алы къона дæр, фæлæ йын 
уый нæ бантыст. Йæ хъарм тынтæм райхъал æрдз, хъæды, хъæуы 
урс фестадысты æхсынцъы æмæ чъерами бæлæстæ. Таджы был- 
ты, донхæрис бæлæстæ кæрдæгхуыз дарийæ сæхи сфæлыстой. 
Иннæ бæлæстæ нырма нæма æвдисынц сæ буц дидинсыфтæр, 
фæлæ сæ тыппыр къуыбыртæ æввонгæй лæууынц. Æртахтысты 
хъарм бæстæй цъиутæ. Сæ хъæлдзæг цъыбар-цъыбурмæ зæрдæ 
райы. Гаккгукгæнæджы уаст куы иу ранæй, куы иннæ ранæй 
райхъуысы. Нæма æртахт зæрватыкк. 
Колхоз «Сырх Тырыса»-йы разамонджытæ бауынаффæ код- 
той: 14—15 аздзыд лæппутæ хъуамæ Сылтаныхъмæ хуым кæ- 
нынмæ ацæуой, гутоны ифтындзынмæ чи бæззы, ахæм уæнгуы- 
тæ æмæ хæрджытимæ. Сидзæргæстæй та рацæуæнт æд белтæ. 
Дыууæ мæйæ фылдæр хъæубæсты ничиуал федта хъомыл лæп- 
путы. 
Сылтаныхъы уыдысты куыстхъомдæртæ. Иннæтæ та — æввахс 
быдыры. Картофы бедра хæссынхъом чи у, уыцы сывæллæттæ 
дæр семæ, картоф садзын йæ бон кæмæн нæу, уыцы сабиты та 
Гаспойы цæхæрадонмæ дыргъ бæлæстæ чъырæй цæгъдынмæ акод- 
той. Гъе, афтæ бæстон уæрст уыдысты куыстытæ кусæгкъухмæ 
гæсгæ. Гаспойы цæхæрадонмæ хæстæг колхозонтæ садзынц кар- 
тоф. Алкæмæн дæр ис хайгонд. Чи куыд кусы, уымæ гæсгæ сын 
лæвæрдтой кæрдзыны къæбæр. Уыцы бон картоф садзынмæ Зали- 
хан дæр уыди быдыры. Æппæрста картофы мыггаг дзыхъытæм. 
Иууылдæр сылгоймæгтæ. Ныййарджытæ кусынц белæй, сæ 
хъæбултæ æппарынц мыггаг. Рæстæгæй-рæстæгмæ сæ сæртæ 
схъил кæнынц æмæ тарст цæргæсау акæсынц дыргъдонмæ. Маша 
бакатай кодта: 
— Кæд мæ чысыл чызджы цæсты чъыр бакалд, мыййаг?.. 
80 

— Ма тæрс, — зæрдæ йын авæрдта Олгæ. 
— Зæрватыкк! — ныццин кодта Иветæ. 
Иууылдæр сæ сæртæ фæхъил кодтой арвмæ: зæрватыкк сыгъ- 
дæг арвы тыгъдады цъыбар-цъыбургæнгæ тахти. 
— Сыгъзæрин æрбауай!.. 
— Цæй æрæгмæ нæм зындтæ?.. 
Зæрдæрухс ныхæстæ кодтой фæллад адæм, цъиуы фæстæ 
кæсгæйæ. 
— Мæгуыры бонтæ! — тарстхуызæй сдзырдта Олгæ. — Акæ- 
сут-ма! Бæхджын нæм куы æрбатындзы! 
Иууылдæр, стырæй-чысылæй, сæ сæртæ аздæхтой хъæуы 
’рдæм. Цъæх мæнæуы хуымты æхсæнты фæндагыл згъоры барæг. 
— Цы хабар та ис? — йæ къухæй хураууон акæнгæйæ загъта 
Залихан, — нæ сæрдары фырт Петр куы у. 
Сæ белтæ аппæрстой, амбырд сты иу ранмæ, сидзæр цъиутæ 
къæвдабон сарайы къуымы куыд батымбыл вæййынц, афтæ. 
Иветæ йæ бедра авæрдта, бел систа зæххæй, дзыхъхъытæ кæ- 
нын райдыдта. Карчы æфтуаны хуызæн дзыхъхъытæгæнгæ, рæгъ 
бахæццæ кодта Машайы хайы онг. Ким дæр Иветæмæ гæсгæ рай- 
ста бел. Тынг æнæзивæг февнæлдта лæппу, фæлæ не ’ййæфта чыз- 
джы. Уый архайдта тынг тагъд æмæ цырд. Бедра йæхицæй æддæ- 
дæр авæры, дыууæ къухæй æппары мыккæгтæ дзыхъхъытæм. 
— Иветæ, — загъта Ким. — Цæй, иумæ кусæм, æз дзыхъ- 
хъытæ кæндзынæн, ды — æппар. 
— Цæй, — сразы чызг. Уыцы рæстæг йæ хъустыл ауад бæхы 
къæхты хъæр. 
— Хæст банцад! Хæст фæци! — йæ дзыхыдзаг хъæр кодта 
дæрддзæфæй Петр. 
Сылгоймæгтæ ныккуыдтой. Иветæ æмæ Ким æрызгъордтой 
сæ ныййарджыты цурмæ. 
— Мамæ, цы кодтай? Мамæ, цæуыл кæуыс? 
— Хæст банцад. Хæст басабыр, — Залихан йæ чызджы 
æрбахъæбыс кодта. Акаст барæджы фæдыл. Уый тæхы, цины 
уац хæссы иннæ бригæдтæм. 
Хъæумæ здæхын райдыдтой хæстонтæ, чи æнæ къахæй, чи 
æнæ къухæй, чи та рæуджыты низимæ. Æнæуæнгхъуаг чи уыди, 
уыдонæй та кæмæн йæ риуы, кæмæн йæ къахы — знаджы нæ- 
мыджы схъис. 
Амондджын зæрватыкк бирæты хæдзары сæр нæч абадт. На- 
лыхъы хæдзары рæзты тæхгæ дæр нæ акодта. 
Налыхъ уыцы аз амард. 
Олгæйæн йæ лæг Чертыби службæмæ куы ацыди, уæд аргæвста 
дыууæ хъазы. Иу дзы сывæллæттæн бахæрын кодта, иннæйы та 
сауыгъта цары тохынайы фæздæгмæ, «махон куы фæзына». Цары 
нард хъаз фæздæгдзыд бурбын сси. Йæ адджын тæф фындзы хуын- 
чъытæ цæвы: фæлæ йæм кæсгæ дæр никуы фæкодта, махоны бы- 
лыл исты рауайдзæн, зæгъгæ. Æхсæвæй — райсоммæ, райсомæй — 
изæрмæ, уалдзæгæй — фæззæгмæ, фæззæгæй — уалдзæгмæ, 
æмгъуыдтæ кæнгæ æнхъæлмæ каст æрыгон сылгоймаг йæ цардæм- 
б Дзабанты Таислв 
81 

балы ссыдмæ. Цары ауыгъд хъазæй ма баззад стæгдар, ныххус, 
нымпылд. Чертыбийы æрæййæсЬта Германы хæст. Фыццаг къуыри 
йын райста йæ сæфты гæххæтт, срæлæ нæ фæллайы Олгæ æнхъæлмæ 
кæсынæй. Хъазы стæгдар тохынайы сæрмæ лæууы. Цал азы ма 
фæлæууыдаид, чи зоны? Фæлæ йæ хæдзары сæры тигъты сæрс- 
тытæ æрызгъæлдысты. Габе хæстæй куы æрцыд, уæд схызт фи- 
сынтæ сæрдынмæ. Ауыдта хъазы стæгдар, дисæй бафарста: 
— Дæ хорзæхæй, Олгæ, ай та дын цы у?! 
— Цы?! — сонтæй афарста, фембæрста йæ. — А-а, ницы, — 
æнкъардæй загъта ус. 
— Уый папæйы æрцыдмæ ныууагътам... 
— Уый папæйы хай у! — Æхсарбег æмæ Цета — Олгæйы сы- 
вæллæттæ, кæрæдзийæн бар нæ лæвæрдтой дзурынмæ. — Ма 
йæм бавнал, папæйы у!.. 
Габе тохынайы раз æрбадт, каст цары къуыммæ джихæй. 
Уыцы хабар радзырдта йæ усæн, уый та йæ фæкой кодта. 
— Уæдæй фæстæмæ Олгæйы «рæмпæг» схуыдтой. 
«Рæмпæг» йæ цардæй бирæ хатт ратыхсы, фæлæ йæ алы- 
варсмæ куы акæсы, уæд та æнхъæлмæ кæсын райдайы. Стæй 
цæуылнæ хъуамæ æнхъæлмæ кæса? Арыпханты Дуне æмæ 
Адзæдзеты Маша куы фæразынц. Йæ файнуст уыцы зын фа- 
дæтты быхсы, æнхъæлмæ кæсы. Æнхъæлмæ кæсынц, мингай æмæ 
мингай сылгоймæгтæ. Æмæ уæд кæмæй æгуыдзæгдæр у Олгæ, 
цæуылнæ хъуамæ æнхъæлмæ кæса?.. Æрæджы Досги дæр — сæ 
сыхаг «дæсны» — афтæ куы загъта: 
— Чертыбийæн хæдзармæ фæндаг ис. 
Дæсны Досгимæ-иу сæргуыбыр, æнкъард, фæлмаст сидзæр- 
гæс куы балæууыд, уæд-иу дзы зæрдæрухсæй рацыд: «Дæ бæлц- 
цон фæндагыл лæуд у». «Дæ хæдзармæ йын фæндаг ис». «Дæ 
мой дæ къæсæрæй куы кæсы уæд, гормон, дæхи цæуыл хæрыс?» 
Гъе ахæм зæрдæвæрæн ныфсытæ æвæрдта мæгуыр сидзæр- 
гæстæн Досги. 
Хорз фынæй дæр-иу барухс сидзæргæсы зæрдæ. 
Иу бон Залихан донгонд хыссæйæ скодта картофджынтæ. Йæ 
зæрдыл æрбалæууыд, Маша йын цы бацамыдта, уый. Хыссæйы 
мур йæ армытъæпæны аууæрста, тула дзы акодта, тæвд къæйыл 
æй авæрдта. Тула йын цыма йæ царды хъысмæт равдыстаид, афтæ 
цымыдисæй йæм касти. Сидзæргæсы цинæн кæрон нал уыди. Тула 
афаст иу кæронæй иннæмæ. Уый æвдыста: «Уæртейæн хæдзармæ 
фæндаг...» Йе уæнгтæй æрбайсæфт йæ фæллад. Сывæллæтты ба- 
хуыссын кодта, йæхæдæг æфснайынмæ фæци. Афтæ æнæфснай- 
дæй йæ куы сæййафа йæ лæг?.. Худинаг... 
Тула дæр афæды кæрæй-кæронмæ, Досги дæр дзуры «хæ- 
дзармæ йын фæндаг ис», фæлæ уæддæр никæцæй зынынц бæлц- 
цæттæ! Кæмдæр ныффæстиат сты!.. 
Сидзæргæс! Уыцы æвирхъау ном йæхимæ æмгæрон дæр ничи 
уагъта, йæ уарзои цардæмбал хæсты фыццаг бон кæмæн бадæлгом, 
уыцы сылгоймаг дæр: чи зоны, æмæ исчи у сидзæргæс, æрмæст 
уый нæу. Сæфты гæххæтт дæр дзы афтæ æнæуый ссыди. Акæс-ма, 
82 

хæсты æмтьерыйы фæрæдийын цас диссаг у? Гъер Любæ дæр уыдон 
хуызæн уыди, æмæ йын Габе не ссыди? Ссыди. Уымæн дæр зын- 
дзæн. Уæвæн нæй æмæ æрыгонæй сидзæргæсы гуыргъахъ æмæ фыд- 
боны фæндаджы сæр æрлæууа. Фæлæ... мæнæ кæмæн сыздæхт, 
уыдоны быдыры кусæнгæрзтыл ныридæгæн згæ куыд фæхæцыд, 
уый афтæ нæ бакæндзæн. Цæугæ скæнæд æмæ ма йæ хæдзары йæ 
къахвæд фæзынæд, æндæр алыбон дæр цыппæрвадæй згъордзæн 
быдырмæ. Нæ, хъалхуыз нæ уыдзæн, уæд æм æнæлæг устытæ 
хæлæг кæндзысты, уый куыд хæлæг кæны, афтæ, фæлæ йæхи дар- 
дзæн æнæуæлдайхуыз, мæнæ гъер куыд у, афтæ. 
Бирæтæ-иу зæгъгæ афтæ кодтой, фæлæ Салыгæрдæнæй Урс- 
доны хъæдмæ згъорæг «кукушкæйæ» кæй лæг æргæпп ласы, уый 
дыккаг бон быдыры сылгоймæгты рæнхъæй фæхъæуы. Искуы ма 
иу хатт куадзæнау ма фæзынæд, æндæр. Кусæг къухæн быдыры 
уыди егъау хæйттæ. Кусинаг быдыртæ дзæвгар тъæпæнтæ уыдыс- 
ты, сæ къæбицтæ та — гаффутт. Сылгоймæгты «кусгæ-къухтæ» 
лæмæгъ кæй уыдысты, уый тыххæй. 
Цæвиттон, зæххы къорийы, æмбал кæмæн нæй, нæ уыцы на- 
мысджын Уæлахизмæ цыдыстæм æмдых-æмзондæй гуыргъахъ 
фæндæгтыл. 
Хæсты сидзæргæстæ ныфсджынæй хастой хæсты æмæ хæс- 
ты фæстæйы царды уæззау къæлæт. Уырныдта сæ, уæлдæр куыд 
загътон, афтæ хæсты къæнцылар фæрæдыди, æндæр, æнæмæнг, 
уымæн ссæудзæн. Уый сидзæргæс нæу... Æмæ сæ уыцы ныфс- 
джын хъуыды сайдта царды æфсондзы бын цæуынмæ, хæфс кал- 
мы дзыхмæ цæуæгау. 
Фæлæ, оххай-гъе! — паддзахад дæр зыдта, колхозы сæрдар дæр 
зыдта, уæдæ Досги дæр зыдта, хæсты къæнцылар хурау кæй кусы... 
Иветæйы ацы аз дæр не ’вдæлы скъоламæ.. Хъæхъхъаг куыдз 
йæ хицауы бæстыхæйттыл æхсæв-бонмæ дугъ куыд кæна, афтæ 
уый зилдух кодта сæ цæхæрадоны алыварс бон-изæрмæ. Сыхæгты 
хуытæ, куы иу ран, куы иннæ ран сæ бырынчъытæ атъыссынмæ 
фæхъавынц кауы бын. Хуы йæ бырынкъ кæм атъысса, уым йæ 
гуыр абыры. Иу хатт баирвæзт, уæд æй ничиуал бауромдзæн. Æмæ 
йæ цæстыгагуыйау хъахъхъæны. Бон æй хуытæй хъахъхъæны, изæр 
та хъомтæй. Хъомтимæ зындæр у ноджы. Уыдон уыцы гуппарæй 
æрбаивылынц. Цæхæрадонæн йæ дыууæ фарсыл æртыхсынц. Чызг 
куы иуырдæм азгъоры, куы иннæрдæм фос здахгæ. Йæ уд æрдуйæ 
нарæгдæр свæййы. Хъуг кауы сæрты йæхи баивазы, кауы къæр- 
къæр ссæуы. Хе, — зæгъгæ, азгъоры стурты фæдыл... 
Гъе, афтæ Иветæ хур хæдонæн дардта, сау зæхх та — дзабырæн. 
Йе ’фсымæр Аслан дæр фыдæбон кодта, фæлæ-иу æй куы 
бафæндыд, уæд бекъæ æмæ лæдзæгæй хъазыд. Цæхæрадонæй 
та хуыты къорд куы расырдта, уæд йæ размæ фæци сæ брига- 
дæйы звеновод Къуындих. 
— Цалдæр боны быдыры нæ уыдтæ, æнхъæл уыдтæн скъо- 
ламæ цæуын райдыдтай. Ды та мæнæ зындоны куы фыцыс. Уæ 
зæххы хай зæрæстон зæхх у, ам нæлгоймаджы къухтæ хъæуынц. 
Уыцы гæппæлтæ дæр фос банай кодтой. Фехъуыст кауы къæр- 
83 

къæр. Иветæ азгъордта, фæкаст æмæ — иннæ кæрон иу хъуг 
кауыл бахæцыд, йæ фæстæ ныййарц сты цалдæр стуры. Иветæ 
дæхи хъахъхъæн фосæй, зæгъгæ, хъæргæнгæ звеновод дæр аз- 
гъордта. Уæдмæ кау бафæлдæхт æмæ стуртæ бабырстой, мидæ- 
гæй ма цы ссæст нартхоры цъæл хъæллæгъ зынди, уым скуыси 
сты. Расырдтой сæ. Кауыл куы схæцыдысты, уæд æрпырх. 
Æмæ, гъе уæд, Къуындих афтæ зæгъын бауæндыд Иветæйæн: 
— Æз фарон дæр Залиханæн загътон, йæ зæххы хайæ мын йе 
’мбис раттæд, кæнæ йæ æртыккæгæм хай дæргъмæ æмæ уæд 
каубийынæй æнæмæт уыдзыстут. Куыд фехъуыстон, афтæмæй 
йæ иннæ дæргъы ’рдыгæй та кæмæндæр радтой. Дыууæ нарæг 
цæхгæрмæ ныхæн та исты амал кæндзыстут. Мæ хай æз цыппа- 
рæрдыгæй дæр къаропкæйы хуызæн æрыхгæндзынæн, — фæ- 
цæйцыд, фæлæ дзыхълæуд фæкодта. — Райсом быдырмæ рацу, 
уæ цæхæрадоны æнæуый дæр ницыуал ис хъахъхъæнинаг, кар- 
тоф уидзынмæ. Трактор нын радтой æмæ уый къахдзæн, — йæ 
ныхас фæсабыр кодта, раст цыма сæ разы исчитæ ис, афтæ. — 
Æз дын дæ бедрайы иу чысыл картæфтæ рахæссын бауадздзы- 
нæн. — Сæрæн къахдзæфæй фæраст уынджы... 
Бæрæзейæ цы чернилæ скодта а фæззæджы Залихан, уыцы 
чернилæйæ дзаг авг, кæттагæй хуыд хызын, цъылыны хъæдмæ 
пъеро æндахæй фидаргонд, уый та у ручкæ. Уыдон цæттæйæ лæу- 
уыдысты рагæй, фæлæ сæ Иветæ райста фыццаг хатт ноябры мæй 
1945-æм азы æмæ йæ мадимæ рараст сты Хъарманы райдайæн 
скъоламæ. Скъола уыди Хестанты хæдзар. 1933-æм азы хæдзары 
хицауы æд бинонтæ ахастой Хъазахстанмæ. Бацæуæны даргъ къæ- 
лидормæ — кълæсты дуæрттæ. Ам цыди Иветæйы тыххæй быцæу 
ныхас ахуыргæнджытæ æмæ директоримæ. Залихан та лæууыд 
къулы æнцой æмæ аивæй йæ цæссыгтæ сæрфта. Директор æххæст 
кодта ахуырады закъонтæ æмæ йæ иста 1-æм къласмæ. Иветæ нæ 
куымдта, ноджы уым бадти йе ’фсымæр, кæцы къæрццæй зыдта 
Къостайы «Ирон фæндыр», уый та иу дамгъæ дæр нæ. 
Ахуыргæнджытæ æмбарын кæнынц сæ хæдзары уавæр, стæй 
чызгыл ныр цæуы дæс азы æмæ дæс мæйы. Фæлæ директор ком 
нæ дæтты: 
— Фыццаг къласмæ, — карзæй загъта, — æмæ фестæм ныхасгонд. 
Иветæ дæр дзыхъхъы лæуд нæ уыди æмæ ныфсхастæй афтæ 
куы зæгъид: 
— Кæнæ 2-æм къласмæ, кæннод æз æппындæр скъоламæ нæ 
цæудзынæн никуы, — æмæ фæзылд дуармæ. 
Æмæ гъе уæд æрцыд æмоисонды цау. Ахуыргæнæг Хæмыца- 
ты Верæ Иветæйы галиу къухыл фæхæцыд æмæ фидарæй загъта: 
— Æз æй сахуыр кæндзынæн кæсын дæр æмæ фыссын дæр, — 
æмæ йæ бахуыдта йæхи 2-æм къласмæ... 
Бирæ нæ ахастой скъолайы амсшдджын бонтæ. 
Иу хуыцаубон йæ мадимæ ацыдысты хъæдмæ. Сæ уæрдон 
æфсæнвæндаджы схизæны нынныхст, схæц-схæц кæнынц... 
— Афтæмæй нæ «ьукушкæ» куы ’рбаййафа, уæд кæйдæр уæр- 
дон ныппырх кæндзæн, - ныккуыдта Залихан. 
84 

Тухитæ кæнынц, уæддæр сын нæ комы. Уæрдоны цалх нын- 
иыхст релсы тæккæ схизæны. 
— Иветæ, мæ къона, дæ хъус ма авæр релсыл, кæд поезд 
æрбацæуы, мыййаг? 
Иветæ раджы базонгæ релсы миниуæгимæ. Йæ хъус ыл авæрдта. 
— Нæма хъуысы зыр-зыр релсытыл. 
Уазал æфсæйнаг æм цыма хъару бауагъта, афтæ фæгæпп код- 
та Иветæ. Уæрдоны бын дзуццæджы абадт, йæ рахиз уæхскæй 
схæцыд сæмæныл. Уæрдон сгæпп кодта. Ахызти релсытæй, фæлæ 
чызг баззад уæлгоммæ хуысгæ цъыфæмхæццæ митыл. 
— Мæ бон бакалди! — нырдиаг кодта мад. 
Иветæйæн басаст йæ бæхбæттæн... Дыууæ мæйы фæхуыссыд. 
Пырындзы хуызæн кас 
Залиханы æнæниздзинад фæцудыдта бьштон сæрды 1946-æм азы. 
— Иветæ, мæ хур! — дзуры иу райсом мад, йæ хъаруйыл йæ 
зæрдæ куы нал дардта, уæд. — Ды ацу быдырмæ, æз цæхæрадо- 
ны истытæ архайдзынæн. Стæй абон пенсиисæн у, æмæ уын исты 
хæринаг дæр кæд балхæнин. 
— Мамæ, иунæгæй? 
— Цæмæн иунæгæй? Æгас дзыллæтæ уым куы сты. 
— Мамæ, — лæгъстæйаг цæстæнгасæй йæм бакаст. — Аслан 
дæр мемæ куы ацæуид... 
— Аслан нырма чысыл у, — тызмæгæй загъта мад. — Стæй мæ 
иунæг у. Исты йыл куы ’рцæуа. 
Иветæ лæууыд, цыма йæ йæ бынатæй ницавæр хъару фезмæ- 
лын кодтаид, ахæм хиуылæууæндонхуызæй. 
— Райс къæпи æмæ ацу! Хорз куы бакусай, уæд дын дын- 
джырдæр кæрдзыны хай ратдзысты. Рох дæ ма уæд, — мад та- 
рæрфыгæй бакаст чызгмæ, — иууылдæр æй ма бахæрай! Сывæл- 
лæттæн дæр дзы фæуадздзынæ. 
Чызг лæууы, цыма йæ зæхмæ садзгæ ныччынди. 
— Мамæ, иунæгæй нæ цæуын. Асланы рауадз. Мæ разы уæд- 
дæр баддзæн. 
— Фæстæмæ ма мæм дзурыс? — чызджы уадул ныццавта мад. — 
Мæ лæппуйы мын хур куы ныццæва, уæд та?! 
Иветæ сындæггай райста рувæн æмæ хæкъуырцгæнгæйæ араст 
уынгмæ. Мад ма йæ фæстæ адзырдта: 
— Ныр тæвдæй уай! 
Иветæйы кæуындзæгæй дон лæдæрст æмæ лæдæрст. Хъæ- 
уæй куы ахызт, уæд федта: быдырдзаутæй иу къорд таджы фале 
фæцæуынц, иннæтæ та уæллаг сыхæй разындысты. Никæй уынын 
æй фæндыд. Бахæццæ сæ нартхоры рувинаджы хаймæ. Æрлæу- 
уыд, дысонизæр йæ мадимæ хæс кæм ныууагътой, уым. Ныггуы- 
быр кодта æмæ рувы. Хъыг æй дардтой йæ кæуынвæллад цæс- 
тытæ. Цыма йын æддæмæ рабырыдысты, афтæ йæм каст. 
— Иве, мамæ кæм ис? — фарстой йæ сылгоймæгтæ. 
85 

— Рынчын у, — зæхмæ кæсгæйæ дзуапп лæвæрдта чызг. 
Нартхоры хуымтæ зындысты цьæх-цъæхид мæнæуы хуымтау. 
Арф кæрдæг æмæ бæрзонд гæдыйыдымæджы бын нартхоры æвзар 
зынгæ дæр нæ кодта, фæлæ æндон къæпи арæхсгæ къухты рог 
хъазыд, карста цъæх кæрдæг, цæвæг хосгæрст куыд кæрда, афтæ. 
Иветæ йæ цæстæнгас ахаста быдырыл. Йæ дæллаг фарс рувы 
Маша, йæ чызг æмæ йæ лæппу Кимимæ. Йæ уæллаг фарс — 
Олгæ Æхсарбегимæ, уый фале Любæ йæ чызджытимæ, Машайы 
дæлейы — Асиат, йæ рæсугъд лæппу Аланимæ. Разæй цæуы Дуне 
йæ фондз сывæллонимæ. Йæ хъыджы цæссыгтæ, тæрккъæвдайы 
дон рудзынджы авгыл куыд згъора, афтæ æрызгъæлдысты. Фæ- 
гуыбыр кодта æмæ рувы. Райсом йæ гыццыл Розæйы рахон- 
дзæн, ныхæстæ кæндзæн йемæ, йæ чысыл къухтæй бæрзонд кæр- 
дæг тондзæн. Ахæм хъуыдытимæ йæ сæр хæрдмæ нæ исгæйæ 
рывта дыууадæсаздзыд чызг. Фæндыди йæ йемæ исчи куы аны- 
хæстæ кæнид. Йæ астæу сраст кодта, акаст Асиаты ’рдæм, фæлæ 
уайтагъд фæстæмæ фæгуыбыр — уæлæсыхаг ус у уый. Æппæт 
устытæй йæм хуыздæр касти, фæлæ йæм хæстæг цæуын нæ фæ- 
уæнды, йæхæдæг æм куы фæдзуры, уæд дæр. Йæ лæппуйæ йын 
тæрсы, æви æндæр истæмæй, уый йæхæдæг дæр не ’мбары. Уыцы 
цъусдуг йæ зæрдыл æрбалæууыд... 
... Къласы урочы бадтысты, æмæ сæм дуарæй лæфлæфгæнгæ 
æрбадзырдта иу дынджыр лæппу: 
— Аланы фыд ссыди! 
Дыууиссæдз сæры разылд фæстаг партæмæ, Аланмæ. Уый феф- 
сæрмы, туг скалд йæ ирд цæсгоммæ æмæ, цыма йе ’мгæрттæй кæй- 
дæрты фыдæлтæ уый аххосæй не сыздæхтысты, уыйау загъта: 
— Ницы ссыди... Куы цæуа, уæддæр ацафон не ссæудзæн... — 
йæхæдæг йæ сæр партæмæ æруагъта. 
Тынг хæлæг кодта Иветæ, йæ фыд кæмæн ссыди, уыдонмæ. 
Фæлæ бирæ нæ уыдысты. Алан бирæ нæ ацард йæ фыдимæ. Уай- 
тагъд æй æрцахстой. Æнæбары уацары кæй бахауд, уый тыххæй. 
Хур дзæвгар стылди æнæмигъ арвыл. Иветæ тыхсын райдыдта 
æнтæфæй. Рог, сатæг дымгæ радымы, æркафы кусджыты алы- 
варс, сæ хид сын асæрфы йæ фæлмæн къухмæрзæнæй, уæззау 
бауигъы æнæрывд хуым, йæ даргъ саухалыг сыфтæй йын салам 
ратты, кæрдæджы уацарæй чи фервæзт, уыцы нартхоры æвзар... 
Афтæ зыны, цыма кæрдæгхуыз денджызы ленк кæнынц ма- 
дæл хъазтæ сæ-хъулон-мулон лæппынтимæ. Мадæл хъазтæ сæ 
лæппынтимæ кæм баленк кæнынц, уым цъæх денджыз базмæлы, 
сæ фæстæ аззайынц тарбын уылæнтæ-уылæнтæ кæрдæгхуыз 
тæппытимæ. Нартхоры хуымы къордтæ-къордтæ апырх сты сыл- 
гоймæгтæ æмæ сывæллæттæ. Иветæйы нæ фæндыд, сæ хай æппæ- 
ты фæстæ рывд фæуа, уый. Рывта тагъд-тагъд, йæ цæсгомы хид 
сæрфынмæ дæр æй не ’вдæлд. Сихоры хæрдмæ дæр байрæджы 
кодта. Тынг стонджы йын у, йæ фыр ерыс куыстæй йæ иу дзын- 
дзалæг ахæрынмæ дæр нæ равдæлд. Станы доны стыр боцкъайы 
сæр уыди гæнгæлыты куырис, адæмæй йæ къухтæ чи цæхсы, уый 
та гæнгæлытæ райсы æмæ хæргæ аиуварс кæны йæхи. Станæй 
86 

хъуысы рæсы хыртт-хыртт. Уый хистæр лæппутæ цыргъ кæнынц 
сæ къæпитæ. Иветæ æрлæууыд иуварс, цыма фыццаг хатт уыны 
ацы адæмы, уыйау. Ауыдта Олгæйы, йæ размæ бацыд. 
— Мах дæр дын аххуыс кæндзыстæм, — зæрдæ йын авæрдта 
йæ фыды æфсымæры ус. — Цу, цæхс дæ къухтæ. 
Чызг йæхи ныхсадта. Боцкъайы раз æрлæууыдысты Ким æмæ 
Алан. Дæттынц æм сыгъдæг гæнгæлытæ. 
— Ахæр, Иветæ! 
— Иве, айс! 
Чызг бакаст сæ дыууæмæ дæр. Рахиз къухы ’рдыгæй лæу- 
уыд Алан, галиуырдыгæй — Ким. 
— Бузныг, — йæ къухтæ бадардта лæппутæм. Сæ дыууæйæ 
дæр райста гæнгæлытæ. 
— Иветæ, — дзуры йæм Хъамбол. — Радав ма дæ къæпи, ацыргъ 
æй кæнон. 
Сихоры хæрдæн сын уыди кæрдæджыты лыстæг кæрстытæ 
æмæ, иугай нартхоры лæхурæджы муртæ кæм ленк кодтой, ахæм 
хъæрмхуыпп. Спичкæйы къоппæй зына-нæзына стырдæр та нарт- 
хоры кæрдзыны къæбæртæ. 
Иветæ бацымдта хъæрмхуыпп. Кæрдзын та йæ роны атъыста. 
Йæ рувæн райста, багуыбырта кодта дарддæр йæ куыстыл. Аны- 
гъуылд та ног хъуыдыты. Йæ зæрдыл та æрбалæууыд: сæхицæн 
хицæн кæрт куы уаид, уæд иннæ адæмау уыдонмæ дæр уаид кæр- 
чытæ, бабызтæ, хъуг. Фæткъуы æмæ чылауи бæлæстæ ныссадзик- 
кой. Чылауитæ... Æмæ та йæ зæрдыл æрлæууыд: ... Фарон къæли- 
доры бадти сывæллæттимæ. Фаризæтæй рацыд хæстыл зилæг Са- 
ман, стыргуыбынджын лæг. Кæртæй мидæмæ дзуры Фаризæт: 
«Иветæ, марадз-ма, мæ дыууæ цæсты, уæлæ чылауи бæласмæ сгæпп 
кæн, Саманæн чылауитæ бауигъ». Иветæ зыдта Фаризæты «лæгъз- 
æвзаг». Уымæ гæсгæ змæлгæ дæр нæ фæкодта йæ бынатæй. 
— Кæмæ дзурын, марадз, мæ хур, — дзуры та йæм. 
Зивæггæнгæ рацыд, сбырыд кæрты ставд сау чылауи бæласмæ. 
Цанæбæрæг йæ бон уыд бауигъын уый хуызæн ставд бæлас, 
фæлæ зæхмæ æргæр-гæр кодтой дыргътæ. Иветæ иу нæмыг ахæ- 
рынмæ хъавыд, фæлæ йæ зæрдыл æрбалæууыд, кæддæр Асланы 
иу чылауийы тыххæй куыд фæнадта, уый. Йæ дзыхæй æриста 
чылауи, ныххауд зæхмæ. Фаризæт сæ рæвдз рауыгъта, лæджы 
дзыппытæ, къухтæ айдзаг кодта. Иветæ та бацыд сæхимæ. 
Хæстæисæг аивгъуыдта. Фаризæт фездæхт чызгмæ: 
— Гъе, уæртæ цъаммар! Уагæр ма сыдæймард куы нæ уаис, 
уæд бæлас æд бындзæфхæдтæ нæ рафæлдæхтаис! Цæмæ схызтæ 
бæласмæ?! 
— Дæхæдæг мын нæ загътай? — фæтарст чызг. 
— Загътон дын, æмæ ма бакуымдтаис, иыгуылды фæуай! Æз 
бæласмæ нæ уæндын, зæгъгæ, дыл дзых нæ уыди? — фæцæйцыд 
чызгмæ нæмынмæ. Фæлæ уый ралыгъд уынгмæ. Ауыдта Саманы 
Машаты ’рдæм цæугæ. Ныхъхъæр кæнынмæ йæм хъавыд, фæлæ 
«Са-а-а-а»-йæ уæлдай уæлдæфы ницы айзæлыд. Йæ дзых ын 
армытъæпæнæй ахгæдта Фаризæт. 
87 

— У, налат, налат, мæнæ мæ куыд худинаг кæны, мæнæ!.. 
Тынг сæххормаг Иветæ. Йæ роны къæбæр асгары, фæлæ дзы 
нæ уæнды акомдзаг кæнын. Стæй йæхи зæрдæ дæр нæ комы 
къæбæр йæ хотæ æмæ æфсымæры хъуагæй бахæрын. 
Нал æм фæлæууыд. Райста кæрдзын. Æркаст æм. Йæ комы- 
дæттæ æруадысты. Æнгуырстуаныйас мур дзы ракодта, йæ дзы- 
хы йæ бакодта къафеттау, иннæ авæрдта йæ роны. Зæххыл ын 
нæй æвæрæн, мæлдзыджытæ дзы бабырдзысты. 
Кæрдзыны мур адджынæн цъырдта комыкъултыл хафгæ. 
Изæрæй-иу ын устытæ фæйнæ-фæйнæ къæпидзæфы акодтой. 
Иу бон та йын йæ хæсæй дзæвгар арывтой Асиат æмæ Алан. 
Залихан бынтон æррынчын. Сæ цæхæрадон ма тыхтæ-амæлт- 
тæй бакуыста. Иу райсом нал сыстад. Барæсыд. Йæ цæгат æй 
аластой горæты рынчындонмæ. 
Иветæ бынтон зындоны бахауд. Колхозы быдырмæ йын æнæ 
цæугæ нæ уыди: уыцы «спичкæйы» къоппыйас къæбæр уыди сæ 
удхос. Удхосыл та хъуыд кусын. Бирæ нæ бафæрæзта чызг. Йæ 
бон нал уыди рувын нæ, фæлæ цæуын дæр. Бригадир Бело йæм 
куыстмæ нал фæдзырдта. Йæ хай йын иннæтыл байуæрста. Сы- 
вæллæттæ бынтон æгуыдзæгмæ æрцыдысты. Иветæ-иу сын сфых- 
та афтид кæрдæджытæ. Поезд горæтæй Салыгæрдæнмæ цыди 
Ходы зæххы рæзты. Ходы хъæу хорз зыны Хъарман-Сындзы- 
хъæумæ. Сывæллæттæ алы изæр дæр цыдысты хъæуы фæстæмæ 
поездмæ кæсынмæ. Æнхъæл уыдысты, æмæ сæ мад æрцæудзæн 
ацы поезды. Æнхъæлмæ кæсгæйæ-иу тыдтой хæрынæн бæзгæ 
кæрдæджытæ, æфсины къух, футæг, лебæда, фиугæрдæг. Уыдон 
ныр фæхъæбæр сты, фæлæ сæ уæддæр хордтой стонг сабитæ. 
Бирæ хатт сæ фæриссынц, барæсийынц. Мæнæ ныр дæр ныф- 
фæлурс Аслан, йæ чысыл къухы кæрдæджыты цупал, афтæмæй 
æрбадт. Нада дæр æрхауд йæ фарсмæ. Аслан æмæ Нада тынг 
слæмæгъ сты. Сæ мад дæр сыл хуымæтæджы нæ аудыдта. 
Иветæ сæм базгъордта: 
— Цы кæныс, Аслан? Цы кодтат? — фыртæссæй ма сын цы 
кодтаид, уый нал зыдта. 
Аслан æмæ Нада скалдтой, цæуыны размæ цы кæрдæджытæ 
бахордтой, уыдон. Уалынмæ Розæ дæр. Иветæ ма цы кодтаид, 
уый нал зыдта, кæугæ куы сæ иуы арæвдауы, куы сæ иннæйы. 
— Кæсут-ма, дæлæ поезд ссæуы. Мамæ уым ис, — сдзуры 
Иветæ. Сывæллæттæ æнæбары ракæсынц сæ мады коймæ, фæлæ 
та сæ цæстытæ æрцъынд вæййынц. 
Сæ амондæн Бело йæ «зæххытæй» æрбацæйцыд бæхыл. Ауыдта 
сабиты. Бæлвырддæр сæм куы æркаст, уæд бамбæрста хъуыддаг. 
— Цы кодтат? Сдæтт-ма сæ мæнмæ! — сдзырдта Иветæмæ Бело. 
Æртæ сывæллоны йæ разæй авæрдта, йæхимæ сæ абаста йæ 
ехс æмæ ронæй, йæ галиу къухæй сыл хæцыд, афтæмæй азгъорд- 
та хъæумæ. 
Иветæ бæхы фæстæ хæкъуырцгæнгæ дугъы уади. Уайгæ-уайы- 
ны-иу йæ къæхтæ адон сты, размæ-иу бахауд, фестад та-иу. 
Фаризæт сæ дуармæ бæхджын куы ауыдта, куыристау дзе- 
88 

дзыккатæй сывæллæтты, уæд йæхи æрхоста. Белойы размæ рауад: 
— Цы кодтой мæ хъæбултæ?! 
Бело хъавыд сабиты сæ хæдзармæ бахæссын, фæлæ йæ Фа- 
ризæт нæ бауагъта: 
— Махмæ сæ рахæсс! — Розæйы æриста Фаризæт, йæ хъæбы- 
сы йæ бадавта. Дзуры йæ чызгмæ: 
— Ирæ, мæ хур, пъадвалæй ма æхсыр сдав, фæуæларт æй кæн! 
Чысыл рæстæджы фæстæ æртæ сывæллоны хуыссыдысты 
Фаризæты уаты сыгъдæг хуыссæнты. Мад æмæ сын чызг æхсыр 
уагътой сæ хъæлæсты. 
Бригадир уаты астæу лæууыд джихæй, йæ даргъ цæнгтæ æруагъ- 
та тæфæрфæсгæнæгау. Йæ хурмæсыгъд сау цæсгомыл зынди 
дызæрдыгдзинад. Йæ цæстæнгас дзырдта: «Фаризæт сын æвзæр 
у, зæгъгæ, ма кæмæй фехъусон, уыдонæн мын сар сæ сæр кæны». 
Фаризæтæн та загъта: 
— Цæй, æз цæуын. Дæ бар сæ уадзын. 
— Де ’гæрыл! Уый та дын цы ныхас у?.. Æз æнæ уыдон 
комдзаг куы нæ кæнын. 
Бело сгæпп кодта бæхмæ æмæ атындзыдта сæхимæ. 
«Ныртæккæ не ’фсинæн зæгъдзынæн æмæ сын алы бон дæр 
æхсыр куыд æрвита, — бæхы рохтыл ахæцыд тыхджындæр. — 
Æнæ иу ныхасæй». Цыма йæ бинойнаг йæ цуры уыд, афтæ кар- 
зæй загъта лæг. 
Иветæ хъæумæ куы ’рбахæццæ ис, уæд йæ фындзыл ауад 
фых кæрдæджы тæф æмæ къупп-къупп. Уый арынгкъахæнæй 
цæхæра хойынц. Йæ къухтæй йæ сæры фæхстыл ныххæцыд, 
афтæ йæм каст, цыма йын æфсæйнаг чысыл бел хойы йæ сæры 
магъз. Фæндыди йæ ныхъхъæр кæнын: «Ма фыцут цæхæра — 
марг у!» Хъæуы уынджы фембæлд Раяйыл — Любæйы чызгыл. 
Чысыл тасмачъийы хаста Машатæй зынг. Иветæйы удаистæй 
згъоргæ куы ауыдта, уæд цæсты фæныкъуылдмæ йæ зынгхæс- 
сæн зæххы рыгыл фæдæлгоммæ кодта, йæ къухтæй йæ рыджы 
бын ануæрста. Азгъордта Иветæйы фæдыл. 
— Цы кодтай? — афарста чызджы. Иветæйы бон иу дзырд 
зæгъын дæр нæ баци. Сонтæй фæмидæг сæ хæдзары. 
— Кæм стут?! — сонт хъæр фæкодта Иветæ æмæ æнæбонæй 
æрхауд зæххыл. 
— Ма тæрс! — разгъордта йæм Ирæ. — Махмæ стьь Цом ды 
дæр махмæ. Нана уæ уадзы, — æмæ зæрдæхъæлдзæгæй схæцыд 
Иветæйы къухыл. 
Иветæ нæ бакуымдта. 
— Уæдæ дын ардæм хæринаг æрдавдзынæн. 
— Нæ хъæуы, — карзæй загъта Иветæ. Фестад, цудтытæ- 
гæнгæ бацыд хуыссæнмæ. Гобан æй йæхимæ æлвæста. 
Иветæ æрчъицыдта. Сæ хæдзар — сыхы устытæй йедзаг. Стъо- 
лыл — хæринæгтæ, цырагъы авг сыгъди хъæлдзæг. Сывæллæттæ 
хуыссыдысты иннæ сынтæгыл. Чызг фестынмæ хъавыд, фæлæ 
йæ сæр разылд. Айхъуыста Олгæйы ныхас. 
— Иветæ, мæ хур, мах мæнæ баныхас кодтам, — ацамыдта усты- 
89 

тæм. — Нæ цыппар хæдзарыл уæ айуарæм, ды æмбаргæ чызг дæ... 
— Куыд «айуарæм»? — нæ бамбæрста Иветæ. Йе ’рфгуытæ 
фелхынцъ сты, фестад. Бамбæрста: сæ алчидæр сæ хуысдзæн 
фæйнæ хæдзары. Бауад сынтæгмæ, йæ къухтæ йыл айтыгъта, 
афтæмæй сабиты йæ фæсонтæй хъахъхъæны, йæ риу та сарæзта 
сыхы устытæм: цæргæс ма йæ лæппынты калмæй хъахъхъæн- 
гæйæ йæхи карз тохмæ афтæ æрцæттæ кæны. Ныззыр-зыр код- 
та. — Нæ, мах хицæнтæй нæ хуыссæм!.. Нæ, нæ! — ныккуыдта 
дзыхыдзагæй... Бирæ цыдæртæ зæгъынмæ ма хъавыд, фæлæ йæ 
йæ кæуындзæг нæ уагъта. Ахæм æвирхъау ныв фенын æнхъæл 
нæ уыдысты сидзæргæстæ. Сæ цæстысыг згъалгæ рацыдысты. 
Уыцы æхсæв саби-сидзæргæс æрæгмæ бафынæй. Аслан æмæ Нада 
йæ дæлфæдтæм фæхуыссынц. Розæ та — йæ галиуварс. Ныр æхсæз 
азы йæ гуыбыныл хъарм кæны ихы къæрттытау æхсæз къахы. 
Йæхи къæхтæ та-иу арæхстгай хуыссæны кæронмæ балхъывта. 
Ныр дæр сæ рæвдауы йæ дæрзæг къухтæй — куы иуы къах алхъи- 
вы, куы — иннæйы. Фыццаг хорз фæкуыдта, йæ хъуыдытæ йæ 
раппар-баппар кодтой иу уазал уылæнæй иннæмæ. Йæ зæрдыл 
æрбалæууыд, сæ мад сын фарон кас куыд фыхта, уый: 
...Залихан нартхоры хустæй ратыдта, карды æххуысæй баз- 
гъæлста æфсиртæ. Хурмæ сæ бахус кодта. Куыройы фыдтæ лæгъз 
кодтой æрдæг хус нартхоры нæмгуытыл æмæ ставд ралæхурдта 
касаг. 
— Ныртæккæ цæттæ уыдзæн кас, — рæвдаугæ дзырдта мад. — 
Пырындзы хуызæн кас. — Сывæллæттæ никуы федтой пырындз, 
æмæ бынтон сцыбæл сты. 
— Цæй-ма, кæд уыдзæн?.. Мамæ, пырындзы хуызæн кас мæ 
хъæуы, — нал æмæ нал лæууыдысты стонг сабитæ. 
— Ныртæккæ, мæ хуртæ. Иветæ, цу-ма, исты лыстытæ раца- 
гур Чертыбиты каурæбын. Сымах та уал ахъазут, уæдмæ цæттæ 
уыдзæн. — Мад йе ’нгуылдзæй фелхъывта хъæдын стуанмæ лæ- 
хурды мур. Нæ фæцъæл. Мæсты змæст кæнын райдыдта кас. 
«Мæ фыды æрцыдмæ дæр не сфыцдзæн», загъта йæхинымæр. 
Кас фыхти, путт-путгæнгæ. 
Сабитæ бирæ рæстæг нæ афæстиат сты сæ хъазæнтыл. Рай- 
стой уидгуытæ, табуреткæйы алыфарс æрлæууыдысты. 
Иветæ æрбаздæхт лыстдзуанæй, лыстытæ пецы раз сындæг 
æрæвæрдта æмæ æрбадт къæсæрыл. 
— Мамæ, нæма сфыхт? — фæрсынц сабитæ, сæ уидгуытæй-иу 
табуреткæйы сæр æрхостой. Иветæйы уидыг табуреткæйæ 
хæрдмæ фесхъиудта. 
— Басабыр ут! Мæ фыдыстæн, дæлæ йæ кæрты фæдæлгоммæ 
кæндзынæн!.. 
Иветæ бакаст табуреткæмæ. 
Алчидæр лæууыд йæхи нысангонд фарсыл. Уæгъдæй лæууыд 
Иветæйы фарс — сыгъд фарс. Залихан-иу æй пецы дуарыл ам- 
бæрзта кæрдзын фыцгæйæ. Пецы тъæрыл цы фарс æнцад, уый 
басыгъд. Бирæ хъаугъа цыди уый тыххæй сабиты æхсæн, ничи 
куымдта сыгъдырдыгæй лæууын. 
90 

Уыцы загъдæн мад ссардта фæрæз: 
— Ды, Иветæ, дынджыр дæ, лæудзынæ сыгъдырдыгæй! 
Сывæллæттæй алчидæр ссардта, змисæй хафт табуреткæйыл 
йæхицæн сæрмагонд бæрæггæнæн: чи — зæгæл, чи — фæйнæджы 
фаз, кæнæ та хъæдæн йæхимидæг исты нывæфтыд. 
Иу уысм сабитæ нал уæндыдысты дзурын. /Ембæрстой: мад 
«мæ фыдыстæн» куы зæгъа, уæд тынг мæсты у. 
Фæлæ та сывæллæттæ сæхимидæг фæхъæлæба сты. Сæ уид- 
гуытæй та хойынц табуреткæ, Иветæйы уидыг ацы хатт асхъиуд- 
та пъолмæ. Афтæ зынди, цыма арв куы æркалдаид, уæд дæр нæ 
басабыр уыдаиккой. 
Мад рамæсты: 
— Æррагæнæн хос бахордтат æви? Басабыр ут уын куы загъ- 
тон! — Нæ сабыр кæнынц. Нада ныккуыдта: 
— Аслан мæ фæнадта... 
— Уæдæ афтæ у?.. — Залихан хæцъилтæй фæхæцыд тæвд 
касы цугуныл, путт-путгæнгæ йæ кæртмæ адавта æмæ йæ афæл- 
дæхта: 
Иуцъусдуг фæсабыр сты. 
— Гъеныр мæ сау хæрæджы игæртæ бахæрут! — афтид цугу- 
нимæ фæмидæг Залихан. 
Сывæллæттæ йæ куы ауыдтой, уæд кæмæн йæ дзых хæли- 
уæй аззад, кæмæн йæ къух æд уидыг хæрдмæ хъилæй. 
Урс касы чысыл зæй тæфкалгæ аивылд кæрты. Фаризæты 
кæрчытæ йыл амбырд сты. Уасæг дзы йæ бырынкъ фæцавта, 
ныттылдта йæ сæр, йæ бырынкъ зæххыл цалдæр сæрфты акодта 
æмæ хъохъогæнгæ фæраст каурæбынмæ. Йæ фæстæ азгъордтой 
кæрчытæ дæр. 
Иветæ йæ цæстытæ доны разылдта. Фестад. Систа йæ уидыг, 
араст кæртмæ. Йæ фæдыл хъуызæгау ацыдысты иннæтæ дæр. 
Дзуццæджы æрбадтысты касы алыварс. 
Мæнæ и! Пырындзы хуызæн кас! Кæсынц æм сабитæ. Иветæ 
атъыста йæ уидыг касы тæнæг цъары, цъар фескъуыд æмæ йæ 
тæф скалди. 
— Йæ уазалтæ-уазалтæ йын хæрут, — загъта Иветæ. Нада 
æмæ Розæйы æддæдæр абадынгæнгæйæ. 
Цыппар уидыджы нæ уагътой касы сæрыл цъар æвæрын. 
— Фу! Ме ’нæуынон фæут! Дæлæ уыдонæй хуыйы хъыбыл- 
тæй цы хъауджыдæр ис?! Мæ кæрт цæмæйты байдзаг! — йæ сæр 
тилгæ бацыд цæхæрадонмæ Фаризæт. 
Сывæллæттæ йæ уынгæ дæр нæ фæкодтой. Хорз фæминас 
кодтой пырындзы хуызæн касæй, сыджытæмхæццæйæ. Розæ 
æгæр хæстæг бабырыд касы зæймæ. Иветæ йæ æддæдæр куы 
аггуырста, уæд федта — йæ мад къæлидоры цæджындзы æнцой 
лæууыд æмæ ставд цæссыг згъæлдта. Цæуылнæ бахаста йæ ма- 
дæн кас, æрдæг фых кас, йæ лæхурд змисау кæмæн уыд, уыцы 
касæй. Уый йæхицæн никуы ныххатыр кæндзæн. Ныр дæр йæ 
цæстытæ донæй айдзаг сты. Иветæйы зæрдыл æрбалæууыд сæ 
картоф. Чи зоны, бæззы хæрынæн. Бæздзæн, фарон Габеты ру- 
91 

дзгуыты бын уарди дидинæг куы калдта, уæд сын сæ мад ног 
картæфтæ куы сфыхта, донджахитæ уыдысты, фæлæ уæддæр 
хордтой. Ныр та уыцы дидинæджы къудзитыл федта уагъылыйау 
мыггаджы къуыбæрттæ. 
«Райсом дзы æнæмæнг æркъахдзынæн. Сфыцдзынæн ног кар- 
тæфтæ». Ахæм зæрдæрухс хъуыдытимæ афынæй. 
Хъæдуры гагатæ 
Урсдоны дон куы раивылы, уæд аргъауы уæйыгæй уæлдай 
нæу: раласы къала бæлæстæ, хъæдтæ, пыхсытæ æмæ лыстытæ. 
Тыхджын къæвдатæй раивылд ныр дæр. Адæм чысылæй, сты- 
рæй лæууыдысты йæ былгæрæтты æмæ зæрдæрухсæй кæсынц 
уыцы æрдзон рæсугъддзинадмæ. 
— Кæсут-ма, цы бæлас раласта! 
— Уæртæ дыууæ хъæды кæрæдзийы куыд скъуырдтой! 
— Дон йæхицæн рахизфæрсты фæндаг куыд айгæрста! 
Хъуысыд алыхуызон æппæлæн ныхæстæ сæ доны домбай- 
дзинады фæдыл. 
Дыккаг бонмæ донæн йæ тых басаст. Адæм знон дæр æмбырд 
кодтой доны былты донласт сугтæ. 
— Цомут, — дзуры Иветæ йæ хотæ æмæ æфсымæрмæ, — мах 
дæр исты къæцæлтæ æрæмбырд кæнæм. — Дысоны уазал картæфтæ 
хæцьилы тухгæ, — мамæйы æрцыдмæ æрцæттæ кæнæм суг. 
Рараст сты. Доны был адæм æмызмæлд кæнынц. Чи æмбырд 
кæны, чи йæ уæныгыл сыфцæй ласы дынджыр хъæд, дон йæхи- 
цæн цы сакъадах сарæзта, уырдыгæй, чи цæуы доны ныхмæ 
хæрдмæ, сагойы сыгтыл тæскъ бакæнгæйæ. Ахсы кæсаг. Кæмæн 
та йæ ног ахст кæсæгты хал суанг зæхмæ æрхæццæ. Æрбацæуы 
дынджыр кæсæгты халимæ Хъамбол. Иветæмæ дзы авæрдта цып- 
пар хуыдзыхы. 
— Бузныг! — раарфæ кодта чызг æмæ сæ хæцъилы атыхта. 
Доны былыл даргъ сугты æмбырдтæ зындысты, гæны куырис- 
тæй амад уыгæстæ-уыгæстау, чысыл сугты кæритæ та — хосгæрс- 
ты хосы лæвæрæнтау. Фæскъæвда хур касти йæ ирд цæстæй. Иветæ 
æмбырд кодта, иннæтæ та сæ иу ранмæ хастой. Уайтагъд сæ фæстæ 
фæзынд цалдæр кæрийы. Иветæ цинæй марди донласт сугтыл, 
æппыифæстаг, фæрæтæй сæ уæддæр нæ хъæуы цæгъдын. 
— Иве, — даргъ хъил йæ фæдыл ласгæйæ дзуры Розæ. — 
Мæнæ цы лæгъз у, — йæ къух хъилыл æруагъта. — Уый дæр Габе 
слæгъз кодта? 
Розæ бафиппайдта, Габетæй цы кусæнгарз ракурынц, уымæн 
йæ хъæд куыд лæгъз вæййы, уый. 
— Уыцы хъилтæн, хъæдтæ æмæ дуртыл йæхи хойгæйæ, сæ 
цьар астъыхст, — чызг ахъуыды кодта, чысыл хо цы хъил рæвдыд- 
та, уый хъæдуры хъилæн куыд хорз уыдаид, ууыл. — Аслан, дæумæ 
дзурын. Мах иннæ азмæ æрцæттæ кæнын хъæуы хъæдуры хъил. 
— Кæм? — æнæрхъуыдыйæ афарста лæппу. 
92 

— Уæлæ Скъæтты комы, — ацамыдта чызг хъæдмæ. — Йæ 
хуссар фахсыл тынг арæх у. 
— Уырдæм куыд сбырдзыстæм? — бафарста лæппу. 
— Бекъæйы хуызæн лæдзджытæ зæххы садзгæйæ, — дзуапп 
радта Иветæ. 
— Зын у... 
Дыууæ чызджы сæ размæ æркалдтой сугтæ. Хуылыдз суг- 
тæй сæ гуыбынтæ ныххуылыдз сты. 
— Æнæ зынæй кæм цы ис? Нæ хъæдур æнæ хъилæй куыд 
фесæфт, уый нæ федтат? 
— Федтам, — загъта Нада. 
— Æз дæр федтон, нанатæн сæ кауы сæрты касти, махæн та 
зæххыл ныффæлдæхт, — загъта Розæ. 
— Цæмæй махæн дæр кауы сæрæй ракæса, уый тыххæй нæ 
хъæуы хъил садзын. Ласын та йæ хъæуы хъæдæй. 
Чызг бамбæрста йæ чысыл хотæ æмæ æфсымæры цæсгæмт- 
тыл ’нæвæндондзинад. Ахъуыды кодта, цæмæй сæ асайа. 
— Нанатæм цас хъæдур ис, уый дæр федтат? 
— Æз федтон, — йæ дыууæ æнгуылдзæй хъæдын сагой акæн- 
гæйæ загъта Розæ, — дыууæ голладжы дзаг. 
— Махмæ дæр уыдзæн бирæ хъæдур, тæккæ райсом, иннæ азмæ 
хъил ласын куы райдайæм, уæд. Цомут ныр, уæртæ сакъадахæй 
дзæбæх сугтæ æрбахæссæм. — Асланимæ бацыдысты сау лакъон 
доны. Дон сæ уæраджы сæртæм хæццæ кодта. Донбылтыл ма уыд 
иугай змæлджытæ. Хур ныгуылæнырдæм фæкъул. Иветæ æрцæттæ 
кодта цыппар уаргъы. Радыгай сын сæ уæргътæ аккой кодта. Йæхи 
уаргъ зынæй систа йе ’ккоймæ. Дон ацы ивылды йæхицæн скодта 
дыууæ фæрсагдонвæды. Иуы сæрты æрбахызтысты, иннæ дон- 
вæдмæ куы æрбахæццæ сты, уæд Аслан æрæвæрдта йæ уаргъ. 
— Æз æй нал фæразын... — йæ сугты раз æрлæууыд æнæхъаруйæ. 
Иветæ йын тынг фæтæригъæд кодта. Æрæвæрдтой сæ 
уæргътæ. Аслан йæ уаргъæй къæцæлтæ исы. 
— Ма кæн! — фæзыст кодта хо. — Æркæс-ма, — амоны кæс- 
тæртæм, — уыдонæй къаддæр дæ? 
— Хъæды дæр афтæ фæкæныс, — загъта Нада. 
Аслан куы бамбæрста, йæ хæссинаг нæ фæрогдæр уыдзæн, 
уый, уæд донбылты фæдæлæмæ. 
— Аслан! Раздæх! — ныдздзынæзта Иветæ. — Ахæсс дæ сугтæ... 
Иветæ æрбадт дыууæ уаргъы астæу æмæ ныккуыдта. 
— Куыд сæ ахæссон? Нæ сæ афæраздзынæнК.^ 
Дыууæ хойы йæ разы æрбадтысты, скуыдтой йæ кæуынмæ. 
— Аслан æвзæр у, — загъта Розæ. 
— Розæ, — сæ сæртæ сын йæ риумæ æрбалхъывта, — макуы- 
уал зæгъ афтæ. 
— Уæдæ цæуылнæ кусы? 
— Йæ бон нæу? 
— Дæу бон та у? — афарста Нада. 
— Мæ бон у! — фестад Иветæ. Дыууæ уаргъы иумæ абаста, 
схæцыд. Æрбадт æмæ ныккуыдта. — Нал у мæ бон!.. 
93 

— Мæнæн ратт сугтæй, — загъта Розæ. 
— Уæхи уæргътæ куы ахæссиккат! 
Кæд сугты уымæл хурмæ айсысти, уæддæр уæззау уыдысты. 
Хуымæтæджы онæ фæзæгъынц: донласт суг. Радыгай сын аккой 
кодта Иветæ. Йæхи уаргъ уыди æгуыдзæг хъæддзауы хæрæгуар- 
гъыйас. Къæдзилырдыгæй йыл схæцыд. Хъил æй авæрдта, фæ- 
гуыбыр кодта, йæ галиу уæхск æм бадардта, йæ къухтæй йæ 
фергъæвта йæ уæхскмæ. Хæссинаджы уæзæй фæцудыдта, размæ 
йæ ахаста, фæлæ фæлтæрд чызг фидар фæлæууыд... 
Фæраст сты сæхимæ. Балæгæрстой дыккаг донвæды, уый 
разынд тæнæгдæр æмæ æнцонæй бацыдысты. Дыууæ чызджы 
цыдысты разæй, Иветæ сæ фæстæ, йæ уæззау уаргъы бын, йæ 
уæззау хъуыдытимæ. Йæ сæйраг мæт уыди, æфсымæр хъæдмæ 
куы нал кома, уæд куыд уыдзæн. Æнæ Аслан нæ уæндынц 
хъæдмæ. Æмæ уæд суг дæр нæ æмæ хъæдуры хъил дæр нæ. 
Кусын дæр ын ницы кæнын кæндзæн, æмбалæн нын цæуæд 
æрмæст. Хъæдуры хъилтæ цæттæ кæнын хъæуы. 
Йæ зæрдыл æрлæууыд: 
...Фаризæт кæрты дынджыр кæддагыл хурмæ æркалдта хъæ- 
дуры æфсиртæ. Цалдæр боны фезгъæлста. Иу бедра иннæйы 
фæдыл згъæлст хъæдур æвгæдта голладжы. Иу голладжы ком 
бабаста, райдыдта иннæйы æвгæнын. Йæ сыфтæ арт æндзары- 
нæн хорз уаиккой, зæгъгæ, ракуырдта Фаризæтæй згъалæнтæ. 
Къæлидоры къуымы сæ ныфсæрста. Æмбисонды артаг уыдыс- 
ты. Уайтагъд-иу сыл хæринаг рафыхт. Сæ сугтыл та ауæрста 
зымæгмæ. Сыфты кæрийы кæрон куы фæкъахыр, уæд дзы ра- 
зынд хъулон-мулон хъæдуры гагатæ. Сыфты азмæста, ноджы 
фылдæр... Æруыгъта сæ. 
Фаризæты фæдсмудæг фындзыл ауад хъæдуры фыхы тæф. 
Йæ хъæдур згъалын фæуагъта. Залихантæм фæмидæг. Иветæ йæ 
куы ауыдта, уæд фæджих. 
— Иветæ, дæ цугуны та цы фыцы? — дзуапмæ нæ банхъæлмæ 
кæсгæйæ, цолпы атъыста хъæрмхуыппы, цолпы сбырыд, йæ 
фæрстыл æрзæбултæ сты цæхæрайы сыфты даргъ кæрстытæ, 
йæ хуылфы та картæфты кæрстытæ æмæ хъæдуры гагатæ. — 
Давгæ сæ ракодтай? 
Чызг дзы фæтарст, фæлæ куы бамбæрста хъуыддаг, уæд 
æхсызгонæй загъта: 
— Мæнæ сæ сыфты бын æруыгътон, — йæ къухтæй азмæста 
хъæдуры цъæрттæ. 
— Хорз... — даргъ ауагъта йæ дзырд. Уæлартмæ ацамыдта. — 
Уыцы кæрдæджытæ мауал фыц, зæгъгæ, нæма фехъуыстай?! Æз 
уын куы нæ уыдаин, уæд уæ афонмæ сау мæр хæрид. Фæлæ 
сымах цъаммартæ стут. Ницы уын бузны цæуы. 
Нал радта хъæдуры цъæрттæ фыдсыл. Иветæ стыр хæзнамæ 
æнхъæлцаухуызæй тæригъæддаг каст кодта, хæдзары фæстæ 
бæрæзеты æхсæнты зынаргъ артаг куыд ныппырх, уымæ. Фа- 
ризæты сусæгæй голладжы хаста хъæдуры цъæрттæ, бæрæ- 
зейы æхсæнты та æмбырд кодта сыгъзæрин нæмгуытæ — хъæ- 
94 

дуры гагатæ сыджытимæ æмхæццæйæ уыгъта, цъиуджын каркау... 
— Иветæ! — айхъуыста чызг, цыма йæ хъæдуртæ уидзгæ бай- 
йæфта Фаризæт, афтæ фесхъиудта. — Иветæ! — йæ хъустыл та 
ауад цъæхснаг хъæлæс. Уаргъы бынты акаст, фæлæ йæ развæн- 
дагæй æндæр кæй ницы уыдта, уымæ гæсгæ йæ бахъуыд йæ хæс- 
синаг æрæвæрын. 
— Фæлæуут, — адзырдта йæ хотæм. 
Йæ цæстытæ цæхæртæ акалдтой: сæ алыварс амбырд сты йе 
’мбæлттæ, йе ’мкъласонтæ æд бедратæ. 
— Иветæ, быдырмæ нал цæудзынæ? 
— Кæс-ма, цы фæткъуытæ тонæм, — дзурынц æм быдырдзау 
сабитæ. 
— Гъа, ахæр! — цалдæр къухы йæм байвæзтой сæхи, дын- 
джыр сырхварс фæткъуытимæ. Нада æмæ Розæйæн дæр авæрд- 
той. Уыдон сæ уайтагъд рустæ кæныныл фесты. 
— Бузныг. 
Æнувыд ыл уыдысты йе ’мбæлттæ, æмæ ныр быдырмæ кæ- 
дæй нал ацыди, уæдæй йыл æнкъард кæнын райдыдтой. Сфæнд 
кодтой сæ фæндаг Иветæйыл акæнын. Сæ сыхæгтæ — Любæйы 
чызг Рая æмæ Ким дæр семæ уыдысты. Æниу ын се ’ппæты 
фенд дæр тынг æхсызгон уыд, фæлæ иу партæйыл цы Зитæимæ 
бадт, уый фенд ын уæлдай адджындæр уыд. 
— Райсом рацæудзынæ? — лæгъстæхуызæй йæ бафарста Зитæ. 
— Нæгъа, — йæ сæр батылдта Иветæ. 
— Иветæ, — æри-ма, æз дын дæ сугтæ адавон, — загъта Ким. 
— Мæхæдæг, — йæхи ныццавта сугтыл. — Ды сæ нæ афæраз- 
дзынæ. 
— Æри-ма, — йæхи фæразæй кодта Алан. — Æз афæраздзынæн. 
Чызг сæ нæ уагъта, фæлæ лæппутæ тыхджындæр разындысты. 
— Уæззау у... — сразы Ким, йæ æккоймæ йæ рогæн сисынмæ 
хъавгæйæ куы фæцудыдта, уæд. 
— Мæхæдæг... — загъта та Иветæ. 
— Нæгъа! — Алан, аххуыс ма мын кæн, — сдзырдта Ким. 
— Æри-ма йæ! 
— Нæ! — стох сты. Æппынфæстаг Кимы уæхск бамбæрста уæз. 
— Æз та мæнæ адон ахæсдзынæн, — дыууæ чызджы уæргътæ 
фæиу кодта Алан. — Зитæ, мæ бедра мын рахæсс. 
Аслан, Аркади, Зитæ æмæ Лизæ иу сыхы цæрынц. Аланитæ 
æмæ Зитæиты æхсæн та ис æрмæст иу бæлас, тута бæлас. Сы- 
вæллæтты хъæлдзæг хъæлæба, бедраты дзыгъал-мыгъул сиу сты. 
Иветæ акаст Ким æмæ Аланы фæдыл. Зын ын уыди, исчи уый 
тыххæй тухийы бахауа, уый. Лæппуты къæхты исты фæткмæ 
гæсгæ, дыууæ уаргъы узгæ-узгæ фæцæйхæццæ кодтой сæ хæ- 
дзармæ. Иветæ мæт кодта. Тагъд скъоламæ цæуын афон у, аф- 
тæмæй ницæмæй рæвдз сты. Нæдæр чингуытæй, нæдæр уæлæда- 
рæсæй. Постхæссæг сын сæ пенси æрбалæвæрдта. Балхæдта дзы 
фондз фæлысты къалостæ. Къалосы дзабыртæ та сын чи бахуый- 
дзæн? Сæ мад? Æмæ рынчындонæй куы никуыцæй зыны... 
Иу къæвда бон Иветæ царæй дзабыртæн æриста цыдæр быз- 
95 

гъуыртæ æмæ дзы цыппар фæлысты дзабыртæ æрцæттæ кодта 
машинæйæ рæтауынæввонг. Изæрæй Олгæтæм ацыд. 
— Мæ къонайыл, — ныккатай кодта мады файнуст, — сывæл- 
лæттæн дзабыртæ хуыйынмæ ма дæ равдæлд. Ацы быдыры куыс- 
тæй лæджы йæ сæр схъилы бон дæр нæй, — рахаста къухæйзи- 
лæн машинæ. Чызджы хъæбысы йæ авæрдта. — Афтæ уал сæ 
барæтау, стæй кæд сæ разилын мæ къухы бафтид. 
Дыккаг бон хъæдæй дыууæ хатты суг куы æрхастой сæ цып- 
пар дæр, уæд Иветæ æрбадт машинæйы уæлхъус. Йæ мад-иу 
куы хуыдта, уæд-иу æй уагъта рæтауын, кæд-иу йæ рæтыд зы- 
лын-мылын рауад, уæддæр. Дзабыры ныв æрæвæрдта, мелæй 
ахахх кодта æмæ айста ныв. Дзабыры хуыз уыцы аивæй аззад 
сау хъуымацыл. Хæсгард ауагъта, мел кæуылты амыдта, ууыл- 
ты. Нæхъæугæ уадздзæгтæ æрхаудысты зæхмæ. Цæттæ дзабы- 
ры карст нывмæ акаст рухсмæ, æмæ йæ цæст ацахста: дзабыры 
хъуыры зылд рауад зылын, куыддæртæ ма йæ арæхсæдтытæ 
кодта, фæлæ ницы уыйас сраст. 
— Цæй, ницы йын у, — загъта чызг æмæ, йе ’фсымæры бæ- 
гъæввад къæхтæй сындзытæ куыд фæкъахы, уый йæ зæрдыл 
æрбалæууыд. — Сындзытæ йæ къæхты нал ныхсдзысты. 
— Иве, кæмæн хуыйыс раздæр? — афарста йæ Нада. 
— Асланæн, — стæй та сымахæн. 
— Дæхицæн та кæд хуыйдзынæ? — бафарста Розæ. 
— Уый фæстæ та мæхицæн. 
— Хæргæ дæр «уый фæстæ», хуысгæ дæр — «уый фæстæ». 
Ныр та хуыйгæ дæр «уый фæстæ», — йæ чысыл къухтæ фæй- 
нæрдæм аппæрста, афтæмæй ас адæймагау загъта Розæ. 
Æхсызгон цæстæнгасæй бакаст йæ хотæм. 
Иветæйы зæрдыл æрлæууыд, дзабырты фындзтыл цыдæр сау 
хуыд кæй вæййы. Æрæджы Фаризæт чылауийы тæнæг фых фæй- 
нæгыл ауагъта. Цалдæр боны хурмæ фæлæууыд, стæй йæ стыхта, 
бахаста йæ мидæмæ. Ирæ сын дзы тетрады сыфыйас радта. Иветæ 
йæ бамбæхста зымæгмæ. Ныр æй рахаста. Фындзтæ æмæ дзы 
зæвæттæ скарста. Нæ зыдта, уыдон сæракæй кæй вæййынц, уый. 
Хæсгард æй бæргæ хорз карста, фæлæ судзинæй рæхсын нæ куымд- 
та. Бæгуы лæгау æй авæрдта машинæйы судзины бын. Галиу къу- 
хæй аразы хуыйинаг, рахиз къухæй зилы машинæйы хæцæн. 
— Диссаг! Судзин нæ быры дзабыры фындзы, кæрдгæ тг цыди. 
Бирæ фæтухитæ кодта. Йæ бон куы базыдта, уæд систа дза- 
быр машинæйы судзины бынæй. Фæракæс-бакæс æм кодта. 
— Цæуылнæ хуыйы? Ма басæттæд машинæ! 
Дзабыр йæ къухы, афтæмæй рацыд кæртмæ. Йæ зæрдæйы 
маст Ирæйæн фæдзуры. Ныр дæр та йæ агуры йæ цæстæнгасæй, 
кæсаг дон куыд агура, афтæ. Йæ дзабыр йæ фæстæ амбæхста. 
Уæртæ æрбацæуы доны оедратимæ. Иветæ йæм ацамыдта, уый 
йын дзуапп радта сæры тылдæй. 
— Хæйрæджытæ ныры фæсивæд, — йæ къухтæ цæгъдгæ са- 
райæ рауад Фаризæт. - Хъыпп-сыпп сæ иуæй дæр не схауд, 
афтæмæй сæ ныхæстæ акодтой, — æмæ фæстæмæ фездæхт Иве- 
96 

тæмæ. — Дæ къухы та цы ис? — Æри-ма, фенон æй! — Райста 
дзабыр. — Гъе, уæууæй, гъе, искуыдæр ма уый æрцыд æмæ хъла- 
пийы хусæй дзабыры фындзтæ счынд? 
— Бацамон ын, — сдзырдта Ирæ. 
Сæ размæ куыд алæууыд, уый Иветæ æмбаргæ дæр нæ бакодта. 
— Хæдæгай, кæм дын уыди ацы чылауийы хусы цъар та? — 
Иветæмæ тарæрфыгæй бакаст Фаризæт. 
Чызг ницы дзуры, Ирæ сын æй сусæгæй радта, уый. 
— Цы йæ баййардтай? — фæзыст кодта чызг йæ мадыл. — 
Æви дæуæй æндæр чылауи никæмæ ис? 
— Ды та дæ дзыхыл хæц! Адæмæн сæ дыргътæ сау къозо 
æмбыд кæнынц. Мæ хæдзары та иу æхсынцъыйы гага дæр нæ 
фесæфдзæн. 
— Адæм æхсæвæй-бонæй быдыры кусынц, — фæкъæйных æм 
йæ чызг. 
— Фаризæт дзабырæй йæ чызджы цæсгом ныдздзæхст ласта, 
дзабырæн йæ фындзы æрдæг фæхауд. 
— Гъеуый дын «кусынц!..» 
Залихан æрцыд сæхимæ. Сывæллæтты цинæн кæрон нал уыди. 
Се ’ппæтæй тынгдæр та цин кодта Иветæ. Уæззау уаргъ ын цыма 
исчи йе ’ккойæ айста, афтæ рогæй, хъæлдзæгæй згъордта скъо- 
ламæ. «Мамæ æрцыд! Мамæ æрцыд!» — зарыд йæ зæрдæ йæ 
фæллад риуы, кæд йæ куыстытæ нæ фæкъаддæр сты, уæддæр. 
Æдзух-иу дисæй марди йе ’мбæлттыл, скъолайы дæр æмæ быды- 
ры дæр сæм худын куыд цæуы? Ныр абон скъолайы кæртмæ 
куы бахызт, уæд ыл йе ’мбæлттæ æрбамбырд сты æмæ йæ цы- 
мыдисæй фарстой: 
— Иве, цæуыл худыс? 
— Иветæ, цы дзæбæх дæ? 
— Мамæ нын æрцыди. 
Чызджытæ йæ хъæбыстæ кодтой. Иветæйы æмбал Зитæ сæ 
ауыдта æмæ сæм æрбазгъордта: 
— Иве, дæ мад æрцыд? — бацин кодта. Йæхинымæр та фæ- 
суцъа: «Ныр мæнæй хуыздæр ахуыр кæнын райдайдзæн». 
— О, æрцыд, — Зитæйы йæ хъæбысы акодта Иветæ, хъæл- 
дзæг ныхасгæнгæ бацыдысты скъоламæ. 
Физкультурæйы ахуыргæнæгæн йæ къухы уасæн, афтæмæй 
тыргъты фегуырд, фехъусын кодта: 
— Иууылдæр кæртмæ! Линейкæмæ! 
Скъоладзаутæ слæууыдысты кълæстæм гæсгæ. Иу рæнхъ ин- 
нæйæ къаддæр, афтæмæй, æмраст рæнхъытæй. 
Директор — урссæр, бæрзонд нæлгоймаг Олысаты Дзамбег 
фидар ныхасыуагæй райдыдта: 
— Колхозæн æххуыс кæнынмæ уæгъдгонд цæут! Æрвылбон 
куыд иу адæймаг, афтæ быдырмæ, — рацу-бацу кодта, сабыр, 
фæлæ фидар æнæфæцудгæ ныхасыуагæй дзырдта. — Мæн уыр- 
ны, куыд алы хатт, афтæ та ныр дæр не скъолайы цæсгом кæй 
нæ фæчъизи кæндзыстут! 
Дарддæр дзырдта: се скъола уалдзæджы куыстыты, стæй сæрды 
7 Дзабайты Тлнсæ 
97 

рувæнты, мæнæугæрдæнты, дыргъæфснайæнты, æппæт уыцы 
куыстыты районы иннæ скъолатæй раздæр кæй у. Районы газе- 
ты.сæ, сæ хорз куысты тыххæй кæй рауагътой, уый зæгъын дæр 
дзы нæ ферох. 
— Не скъола уыцы намыс райста, — йæ къухæй ацамыдта 
скъоладзаутæм, — сымах руаджы. 
Директоры ныхасмæ хъусгæйæ, сывæллæттæ афтæ сразæн- 
гард сты, цыма ныртæккæ колхозы быдыртæ иннæрдæм афæл- 
дахдзысты. 
Æвдæм, æстæм, фарæстæм æмæ дæсæм кълæстæ цæуынц кар- 
тоф къахынмæ. Кæстæртæ та — æхсынæн æфснайынмæ! Цас 
æнувыддæрæй бакусæм, уыйас нæ æввахс быдырты куыстытæ 
тагъддæр фæуыдзысты æмæ уæд? — йæ рæсугъд сæр сывæллæт- 
тæм фæкъул кæнгæйæ афарста: — Кæдæм хъуамæ ацæуæм? 
— Сылтаныхъмæ! — ... Цалдæр сæдæ сабийы хъæлæс иумæ 
радта дзуапп: «Сы-хъ-мæ-æ!» — ныййазæлыдысты уæгъд скъо- 
лайы рудзгуыты æвгтæ. Директор æмæ ахуыргæнджытæ сæ мид- 
был бахудтысты. 
— Ацы аз бацархайæм, цæмæй миты размæ Сылтаныхъы нарт- 
хор æфснайд æрцæуа! — загъта директор. 
Иветæ скъолайæ цыди уæззау хъуыдытимæ: алы бон быдырмæ 
куы цæуа, уæд сæ цæхæрадон куыд бафснайдзысты? Мады мæл- 
лæг, фæлурс цæсгом йæ цæстыты раз февзæрд, цыма йын афтæ 
дзырдта «мæ бон дын ницы у». 
Дыууæ боны нæ ацæудзæн быдырмæ, уæдæ сæ фæллой фесæ- 
фа. Фæлæ йæ цæстыты раз февзæрд Дзамбег. Йæ ныхæстæ йæ 
хъустыл айзæлдысты. Скъолайы залы дæр æмæ кæрты дæр йæ ра- 
цыд сывæллæтгæн фæзминаг кæмæн у. Æниу æппæт ахуыргæнджы- 
тæн сæ рацыд, се сдзырд дæр кодтой фæсивæды хъомыл. Нæ, алы 
бон дæр цæудзæн быдырмæ. Зыбыты иунæг сахат дæр нæ фæцух 
кæндзæн æмæ гъеныр йæ цæсгомæй туг аздæхт йæ цæлхфæндагыл. 
Иветæ-иу райсомæй, цалынмæ быдырмæ цæуын афон вæййы, 
уæдмæ-иу сæ картоф къахта, кæстæртæ та-иу æй уидзгæ кодтой. 
Залихан сын иу чысыл аххуыс кæны, стæй йæхи каурæбын те- 
логрейкæйыл æруадзы. Изæрæй быдырæй куы ’рбацæуы, уæд- 
дæр та — цæхæрадонмæ. 
Сыхы иу ахæм хæдзар нæ уыд, Залиханæн æхсыр, цыхт, айк 
чи нæ æрхаста. Йе та — хъарм хæринаг. Уæддæр рынчын сыл- 
гоймаг йæ къæхтыл нæ фæразы слæууын. 
Сидзæрсен сывæллоны къухтæ нсей 
Уыцы фæззæг быдырон куыстытæ кæй фæрæвдздæр сты, 
уымæ гæсгæ кусæгкъухы раздæр равдæлд нартхор тонынмæ, 
сывæллæттæ, уæлдайдæр та, лæппутæ кæй байрæзыдысты, уый 
руаджы. Колхозы хъуыддæгтæ ноджы хуыздæр уаиккой, фæлæ 
хæстæй чи ссыди, уыдон, лæппутæй йæ асы чи бацыд, уыдон 
ацыдысты хохы Садоны шахтæтæм згъæр къахынмæ, аннæ лæп- 
путæм та фæсидтысты Æфсадмæ — службæмæ. 
98 

Зымæг 1947 аз. Цæст кæуылты æххæссыди, хъæдтæ, хæхтæ, 
быдыртæ иууылдæр уыдысты митæй æмбæрзт. Æнæкæрон, æнæ- 
тынд нартхоры быдыр дæрддзæфмæ зыны. Тымбылхъæды дзуары 
хъæд, хъæутæ Суадаг æмæ Хæтæлдоны æхсæн лæгъз быдыры 
тымбылæй, фыррæсугъд цæстахадгæ уындимæ куыд æрбынду- 
рон и, раст афтæ, урс быдыры нартхоры хуым зынди хъалмы- 
хъаг цай æхсыримæ хуызæй. Ранæй-рæтты йыл цы миты хъæ- 
пæнтæ афæстиат, уыдон та зындысты урс бæлæттау. 
Быдырдзауты митнад къахвæндаг бахаста нартхоры быдырмæ. 
Нартхоры сыфты рæбынтæ, æфсирты агъудтæй зæнджы æхсæн- 
ты цы миттæ атæгæр сты уазалы æндæвдæй, уыдон та ныр хæс- 
тæгмæ зындысты къуыртты бадæг урс кæрчытау. 
Кæд раздæр райдыдтой нартхор тонын, кæд кусæгкъух фæхъо- 
мысджындæр, кæд æртхъирæны мæй йæ рады æрлæууыд, уæд- 
дæр, нартхоры хуымы, суанг Ходы хъæуы зæххытæм чи хæццæ 
кæны, уый кæрон нæма зыны. Фыццаг райдайгæйæ адæймаг бауи- 
гъы нартхоры зæнг, йæхæдæг дæр æрцæгъды, цы миттæ йыл 
æркæлы, уыдон. Фæлæ, куысты цырены куы бацæуы, уæд ыл 
мит згъæлы, дон тæдзы, уый хъуыды дæр нал фæкæны. Зымæ- 
гон бон та скаст æмæ ныккастæй æндæр нæу. 
Быдырдзаутæн сæ иуты къæхтыл уыди керз цырыхъхъытæ, 
иннæты къæхтыл та, ног чи фæзынд, уыцы æвирхъау цырыхъ- 
хъытæ, уазал — ихау, хъæбæр — фæйнæгау, «чобæтæ» сæ хо- 
нынц. Фæсал сæ нывæрынц, æмæ хъарм сты афтæмæй. Сылгой- 
мæгты сæртыл баст, егъау, фысы хъуынæй хибыд, гарузтæ. Къуым- 
билæй сыл хибыд ибкæтæ дæр. Фысы хъуынæй гарузтæ æмæ 
ибкæты мит нæ фæстиат кæны. Се ’ппæтыл дæр телогрейкæтæ... 
Фæлæ Иветæйæн йæ уæлæ — йæ фыды телогрейкæ, йæ сæ- 
рыл сау-урс чырынтæ тæнæг хъуымацæй сæрбæттæн цыбыр хау- 
тимæ, къубалбаст йæ фæскъæбуты. Хъуымацæй тæнæг ибкæ... 
Йæ къæхтыл — хъуымацбæмбæгæй йæ мады рæтыд бынхуыйгæ 
къогъодзитæ къалостимæ. Къалостæ къахы уæлфадмæ рæхсæ- 
нæй цалдæр басты. Иу хаттæй иннæ хатмæ, нартхор тонгæйæ, 
нæ фенкъары, йæ фæдджитыл нартхоры сыфты æмæ æфсирты 
агъудты мит куыд афæстиат вæййы, уый. Уымæ гæсгæ хъуы- 
мац-къогъодзиты йæ къæхтæ ихау уазал вæййынц. 
Гъе, фæлæ абон, æртхъирæны мæйы дыккаг бон, йæ къæхтæ 
сты хъарм æмæ хус. Сæ сыхаг Любæ йын радта йæ чобæтæ, 
фæлмæн фæсал сæ нывæрдта, афтæмæй. 
Колхозонтæ уæлмит, уæлих цы нартхор тонынц, уымæй сын 
сæ хæдзæрттæм раттынц фæйнæ армыдзаджьг. 
Иветæ бавдæлд æмæ бригадиры сусæгæй йæ чобæты хъусты 
ауагъта нартхоры нæмыг, фæйнæ армыдзаджы. Æнæуый дæр æй 
йæ уымæл уæлæдарæс ауазал кодта боны фæуырдыджы уаза- 
лæй æмæ ма, ихы къæрттау нартхоры нæмгуытæ къæхты хæ- 
цъæфтыл куы сæмбæлдысты, уæд фырзынæй йæ уд сцæйхауд. 
Уыцы зынæн бабыхсыди æмæ æнхъæл уыд — йæ хъизæмар ахи- 
цæн, нæмгуытæ чысыл куы ахъарм сты, уæд ныййарц сты къæх- 
ты бынмæ, фæсалы чи æрбынатон, уыдон æй афтæ нæ хъыгдард- 
99 

той, фæлæ фæсалы бынат кæмæн нал уыди, уыцы нæмгуытæ 
къæхты бынтæ аууæрстой, аннæтæ та къæхты уæлфæдтæй цы- 
рыхъыты хъусты æхсæн ныццæхгæрмæ сты. 
Дыууæ нартхоры æфсиры нæмгуытæ — уый тынг бирæ нарт- 
хор у. Тæккæ изæры пецы къæйыл стыр чугуны бавæрдзæн дзæр- 
на, айфыццаг хъæдæй голладжы цы æрдæг пъыра къодæхтæ æрха- 
ста, уыдонæй ма сæм ис æмæ, куы хуысса, уæд уыцы къодæх- 
тæй иу пецы баппардзæн, æмæ æхсæв-бонмæ дзæрна йæхицæн 
сабыргай фыцдзæн. Рагæй сæм нал уыди дзæрна, донгуырæны 
куырæйттæ, аргъауы бирæгъы къæдзил доны куы ныссалд, æмæ 
тæгæл ихыл куыд бадт, раст афтæ куырæйттæ сæ къубæлттæм 
ихы «бадтысты». Дзæрнайæн бирæ нартхор хъæуы, хæргæ та 
дзы адæймаг бирæ кæны. Ныр сæм уыдзæн дзæрна. Йæ хъуы- 
дыйæ йæ зæрдæ барухс, раст цыма бедрайы дзаг нартхор уы- 
дзæн... Фæлæ иу ампъæз акæнын дæр йæ бон куы нæ у. Исдуг 
сæ хъавыд акалынмæ, фæлæ йе стонг мад æмæ йæ æртæ кæстæ- 
ры дзæрнамæ куыд мондаг сты^ уый йæ зæрдыл æрбалæууыд 
æмæ стыр фыд зынтæй рараст. Йæ афтид тæскъ фæндаджы был 
бæрæг ран нывæрдта. Нартхоры быдыр иугай урс фæндагмæ 
æппæрста фыдфæллад æмæ стад нартхортонджыты. 
Иветæ дæр тынг зынтæй, йæ цыды уаг аразгæйæ, мачи йыл 
фæгуырысхо уа, зæгъгæ, рараст фæндагмæ. Быдырдзаутæ кæрæ- 
дзимæ æнхъæлмæгæсгæйæ хъазæн ныхас кодтой æмæ, æппынфæс- 
таг, иууылдæр куы рацыдысты хуымæй, уæд араст сты. Иветæ 
дæр сæ фæстæ тыххæй схæц-схæцгæнгæ бырыди. Ныхсынц къæх- 
ты нартхоры нæмгуытæ. Хуыцау бахизæд, æмæ йын йæ цыды уагыл 
фæгуырысхо уой, уæд дæ гуырæй райгæ у... Фæстейы аззайы æмæ 
йæм разæй нартхортонджытæй фæстæмæ уæд иу радзуры «рæвдз- 
дæр!», уæд иннæ. Фæстагмæ йæм хъуысын райдыдтой сæ тæри- 
гъæддаг ныхæстæ: «Цырыхъхъытæ йын йæ къæхтæ схауын кодтой, 
«Йæ къæхтæ хъарм бæргæ сты, фæлæ йæ тухæнæй амардтой...» 
Иветæ мусонгмæ куы фæцæйхæццæ кодта, уæд йæ æппæт 
буары нуæрттæ, æрдынбосау ныттынг сты. Æрлæууыд... Исдуг 
ахъавыд уæртæ уым, мусонджы, хицауады æмæ бригады дæсгай 
цæстыты раз, канд йæ дзыппы нæ, фæлæ йын йæ зæрдæ какон 
сындзау чи рæхойы, уыцы згъæлст нартхор йæ цырыхъхъытæй 
ракалын. Йæ былыл дæндагæй хæцгæ цæуы мусонгмæ. Гæдыбæ- 
лас рог дымгæмæ йæ æгас уындæй æмзыр-зыр куыд кæна, ахæм 
хуызы æрлæууыд хъæдын къусы^раз. Йæ телогрейкæйы рахиз 
дзыппæй нартхор калы къусмæ. Йæ уавæр нæ аирвæзт дружин- 
никæй æмæ йæ куы афæрсид: 
— Тæфсæгæй ризæгау цы ризыс? 
Чызджы уд йæ къæхты бынæй атæррæст ласта. 
Галлæ йæм фæцырд: 
— Нæ уыныс, басыди, йæ тыртыргæнгæ ибкæ æмæ хуырх 
фæрсудзæн сæрбæттæны. 
Иветæйы былтæ кæуыны тæлфт систой. 
Авери Иветæмæ хæстæг балæуыд æмæ уый та «хицæуттæм» 
афтæ дзуры: 
100 

— Ацы гыццыл чызг тынг фыдæбонджын у колхозы, æдзух- 
дæр мемæ кусы æмæ йын абон, ацы уазалы йæ дзыпп куынæ 
сафтид кодтаиккат, ноджы йыл абон сæххæст дыууадæс азы... 
— Абон! — Аверийы ныхас аскъæфта дружинник. — Абон дык- 
кæгæм февраль, æз 1943-æм азы 2-æм февралы Сталинграды 
бынмæ фæцæф дæн, — йæ рахиз къухæй йæ хъусджын худ фел- 
вæста æмæ йæ сæры тенкайы нос Аверимæ бадардта, — мæ сæр 
фæцæф, уым уазалы быдырон госпитæлы мын скодтой операци, 
уыцы бон — 2-æм фералы изæрæй... 
Йæ зæрдæ æрбауынгæг, афтæмæй йæхи иннæрдæм азылдта. 
Иууылдæр æдзæмæй исдуг аззадысты. Стæй та Авери дзырд- 
хъом фæци: 
— Иветæйы æмгæрттæ 1942 азы бацыдысты скъоламæ, ныр 
5-æм къласы ахуыр кæнынц, уый та 3-æмы, æмæ дæхи зæрдæ де 
’вдисæн — скъолайы бирæ вæййы? 
Фæхъус, бамбæрста, дружинник мусонджы разæй дард кæй ис 
йæ хъуыдыйы. Æмæ, чи зоны, афтæ цас лæууыдаид, Иветæ йæ 
къухы æппæт æнгуылдзты цъуппæй куы нæ бакъуырдтаид, уæд. 
Дружинник фесхъиудта, йæ худ йæ сæрыл æркодта æмæ къу- 
сæй фелвæста йæ армыдзаг нартхоры нæмыг æмæ сæ Иветæйы 
къухты æркалгæйæ дисæй сдзырдта: 
— Кæс-ма, ноджы йын цы стыр къухтæ ис. 
Ацы хатт та йæм Дуне фæрæвдз: 
— Сидзæрæн сывæллоны къухтæ нæй. 
Дружинник, сылгоймаджы æлхыскъ ныхас цыма нæ бамбæрста, 
афтæ къусæй йæ армыдзаг нартхор фелвæста æмæ дзуры, сæ 
сæрбæттæнтыл æмæ нæлгоймæгты рихитыл чырс кæмæн æрбадт, 
уыцы адæммæ: 
— Иветæимæ иу бон, (æз дыккаг хатт) кæй райгуырдыстæм, 
уый тыххæй ма йын йе стыр къухты дзаг дæттын нартхор. — 
Дуне чызгæн йæ галиу дзыппы сæр раивæзта æмæ, къада куы- 
ройы кæхцæй æркæлæгау, Сталинград хъахъхъæнæджы къухтæй, 
нызгъордтой нартхоры нæмгуытæ Иветæйы дзыпмæ. 
Быдырдзаутæ йын раарфæ кодтой æмæ таджы фæуырдыг сты. 
Бригадир, зæхгæс æмæ дружинник мусонгмæ сæхи айстой. Дру- 
жинник йæхицæн дзурæгау сдзырдта: 
— Абон нартхоры тынд хъæллæгъы куырис цымæ цæуылнæ 
рахаста йе ’ккой? 
Кæй кой кодта, уый æмбæрст уыди йе ’мбал лæгæн æмæ загъта: 
— Йæ чобæты тыххæй цæуы... 
Иветæ ныр бынтон фæстейы аззад. Кæд йæ алы акъахдзæ- 
фыл дæр æдзæстхиз хъæрæй хъæрзыдта, уæддæр йæ сæры ар- 
вæрттывдау февзæры хъуыды, абон цы бирæ нартхор хæссы, 
ууыл. Куыддæр сæхимæ йæ цырыхъхъытæ феппара, афтæ Лю- 
бæтæй нартхорхойæн фæхт æрбаскъæфдзæн æмæ дзы нартхор 
хойдзæн. Рæстæгæй-рæстæгмæ нартхоры фæхты хуылфмæ дон 
пырх кæндзæн йæ цъар фæхицæн кæныны тыххæй æмæ та йæ 
хойдзæн тымбыл ставд дзæккорæй. Фæхты хост дзæрна тынг 
хæрзад у, æнæуый дзæрна — æд цъар у, уый та — нартхорæн йæ 
101 

хæрзад хъапп... Афтæ райгонд хъуыдытæ кæнгæ, йæ цыд фæрæвдз- 
дæр кодта æмæ, фæцæйхауд. Хуыцау бахизæд ахауынæй, уæд 
йæ дзыппыты нартхор миты бар бауыдзæн... 
Машаты кауыл хæцгæ-хæцын бахæццæ сæхимæ. Хæдзæртты 
рудзгуытæй рухс калди. Сæ агъуысты дуарæй куыддæр бахыз- 
ти, афтæ сдзырдта: — Мæ цырыхъхъытæ, — æмæ æрхауд... 
Дыууæ армыдзаджы 
...Дыууæ цъынайы сæрæй, æмбæрцуагæй, сагæйттæй æппæрс- 
той мæнæунайгæнæн молотилкæйы дзыхмæ куыристæ сылгой- 
мæгтæ æмæ сывæллæттæ. Цъынаты сæрæй куы зарын райхъуы- 
сы, куы кæуын, куы — кæуын, куы — зарын... Уыцы адæймаджы 
зæрдæйы æнкъарæнтæ кæрæдзийы куыд ивтой, уый фæткмæ 
бæстондæр тахтысты куыристæ. Молотилкæ та куыристæ йæ 
уæйыг гуыбыны фыхта æмæ, иуырдæм уаггонд сыгæй уагъта 
сыгъзæрин мæнæу, иннæрдæм та калдта цыллæхуыз хъæмп. 
Хъæмпы лæвæрæн æрбатухынц бæндæнæй, афтауынц æй бæхмæ, 
Тран, зæгъгæ. Транæн хæсты быдыры, бæхджын æфсады рæн- 
хъыты знагимæ хæцгæйæ фæцæф йæ рахиз фæстаг къах. Уый 
тыххæй къах донмарæн къодахау ныцци йæ уæраджы сæрæй фад- 
хъулмæ. Ныууоцани и, ныууæзбын. Æндæр куыд дзурынц, аф- 
тæмæй сираг бæх уыд. Гъемæ æмгуыст кодтой хъаруджындæр 
лæппутæ æмæ чызджытæ. 
Иу бон лæгтæ æмæ хъомылдæр лæппутæ ацыдысты хохмæ 
хосгæрдынмæ. Тран та сын æхсæруисæй быд чъибиткæ ласта 
бричкæйы. Уыцы изæр бригадир Бело мæнæу найгæнæн мусы 
афтæ зæгъы: 
— Бæх хохы уыгæрдæнты ис. Йæ бæсты хъæмп чи ласа, уыдо- 
нæн ратдзынæн дыууæ армыдзаджы мæнæу зыгуымимæ. 
Сывæллæттæ кæрæдзимæ бакастысты, се ’хсæн хъаруджын- 
дæртæй кæй ничи ис, уымæй сæ уæнг асаст. Фæлæ, дыууæ ар- 
мыдзаджы, дыууæ армыдзаджы, уый царды хос у, уæлдайдæр 
дыууадæсаздзыд Иветæйæн. Æрлæууыд уый фыццаджыдæр си- 
раг бæхы бæсты. Бæндæн æфсондзæй æрынцад йæ къæсхуыр 
бæрзæйыл, ацыд дæлæрмтты, йæ фæсонтыл баиу сты бæндæны 
кæрæттæ ставд æлхынцъæй. Уыцы æлхынцъмæ фидаргонд æрцыд 
дыккаг бæндæны иу кæрон, иннæ кæрон та æрбатухы æмæ абæт- 
ты молотилкæйы комæй кæлгæ хъæмпы лæвæрæн... 
Афтæ ифтыгъд æрцыд бæхы бынаты фыццæгтæй Иветæ. Стыр- 
зæрдæйæ ахæцыд... æнхъæл уыди, зымæгон хъæдæй сыфцæй суг 
ласæгау у... Фæлæ уый уыди æнцондæр, фыццаджыдæр уымæн, 
æмæ бæласы цонг калдта уыййас, цæййас афæраздзæн, найгæ- 
нæн машинæ та сабийы хъарумæ нæ кæсы, дыккагæй та митнад 
фæндагыл æнцонæй быры хъæды лыггаг. Хъæмп та сау зæххыл 
ласгæ у, молотилкæйы дзыхы раз цас сæмбырд уа, уыййас уаргъ. 
Ахæцыд та... йæ зæрдæйы уидæгтæ фæндыры тæнтау куыд аивæз- 
тысты, уый банкъардта. Тыххæстæй цæсгом тугæй айдзаг, хур- 
102 

хы уадындзтæ, риугуыдыр, дæлæрмттæ, уæхсчытæ, суанг зæнг- 
ты хæцъæфты онг — адæнгæл сты, афтæмæй фæласы хъæмпы 
уыгæс... Ныридæгæн æй царды уадтымыгъ æппæрста иу зын куыс- 
тæй иннæмæ, æмæ-иу æм афтæ каст, фидæны амæй хъизæмар- 
дæр кусинаг нал бавзардзæн... Зæнгтæ донзоныг кодтой æххор- 
маг æмæ фæлладæй, фæлæ йын дыууæ армыдзаджы ратдзысты. 
Уыцы ныфс ын лæвæрдта хъару, æмæ та-иу фестад. Йæ къух- 
тæй йæ фæстæ ныттынг бæндæныл куыд тыхджындæр фæхæцы, 
уыййас оæндæны æлвæст бæрзæйыл кæны рогдæр. Фæлæ-иу 
къухтæ афæлладысты æмæ та-иу бæндæн гæркъайау æлвæста бæр- 
зæй, уæхсчытæ, дæлæрмттæ... Йæ цæстытæй цæхæртæ калгæ лас- 
та йæ уаргъ, хохыйас хъæмпы рæгътæ кæм амайынц, уырдæм. 
Хъæмпы рæгътæ фæамайынц, зæхх мæгуырдæр, кæннод хуыр- 
джындæр кæм вæййы, уымыты. Дыууæ армыдзаджы! Дымгæмæ 
йæ сдардзæн, цанæбæрæг зыгуым дзы уыдзæн, уæддæр æй дым- 
гæмæ дарын хъæудзæн. Чи ма дзы баззайа, уый къухæйзилгæ 
куыройгонды басдзæн. Мæнæууы ссадæй цымгæ хæрзад у. Адæм 
ахæм цымгæ æхсыры фыцынц, нæлхæйы къæртт дæр ма дзы нып- 
парынц аджы. Фæлæ уыдон фыдсыл Фаризæты ахсты сты. Ахст 
сты, фæлæ сæ ничи æмбары æмæ сæфынц. Фæлæуу, куы сыстыр 
уа, уæд далæ Чырыстонхъæуы хицæуттæн цы хъæуа, уый бакæн- 
дзæн. Афтæ хъуыдытæ кæнгæ та ласы хъæмп. Ласæн фæндаг куыд 
дзыхъхъытæ-мыхъхъытæ у, афтæ «уыгæстæ» дæр денджызы уылæн- 
тау бырынц, куы уæзбындæр, куы та рæвдздæр... 
Цымгæйæ уæлдай ма дзы бæгуы аззайдзæн æмæ ма дзы, чи 
зоны, лауаси дæр рауайа. Ай-ай дзы рауайдзæн. Белойæн стыр 
къухтæ ис, стæй зоны куыд фыртыхст уавæры цæрынц æнæ карк, 
æнæ хъуг, сæ цæхæрадон дæр сын байста Фаризæт, æмæ сын 
хъæуы фæсте радтой, иуæй йын йæ иу æртыккаг хай йæ дæргъ- 
каубийæггаг хæры сæ сыхаг, иннæмæй та йæм хуытæ баирвæ- 
зынц. Уый зоны Бело æмæ йын фылдæр ратдзæн... Йæ цыд нæ 
фæкъуылымпы кæнгæйæ йæхимæ æркаст — йæ роны цал армы- 
дзаджы бацæудзæн, уый базоныны охыл. 
Æнæуый дæр фылдæр ратдзæн, молотилкæ æнæкъуылымпыйæ 
куы кусы, бæх хъæмп кæй нæ ласы, уый йæ куыстыл куы нæ 
зыны, хæргæ та цас кæны бæх?.. Афтæ хъуыды кодта, иу дзыхъ- 
схæцæны куы схæцыд йæ ласинагыл æмæ та дæлгоммæ куы ба- 
хауд, уæд дæр, фæлæ дыууæ армыдзагæй фылдæр кæй ратдзысты, 
бæзджын цымгæ кæй сфыцдзæн йæ рынчын мад æмæ йæ чысыл 
хотæ æмæ æфсымæрæн, чи зоны æмæ ма дзы лауаси дæр рауайа, 
суанг ма ногфых дзулы тæф, Фаризæттæй ахæм тæф фæкæлы, йæ 
фындзыл ауад. Цал æмæ цал хатты сывæллæттæ батымбыл вæй- 
йынц сæ къæлидоры къулрæбын Фаризæтты ’рдыгæй, æмæ кæд 
йæхицæн дæр йæ комыдæттæ æруайынц æмæ иттæг хорз фæзоны 
хабар, уæддæр сæ афæрсы, «цæмæн лæуут?» «Нанатæй дзулы 
тæф цæуы... дзыккайы тæф цæуы... чъирийы тæф цæуы...» 
Лауаси кæй хæрдзысты, уыцы ныфс^æй фестын кодта. Бæн- 
дæн та йын удисыны æлвæст акодта йæ бæрзæй, уæхсчытæ... 
æмæ ацы хатт йæ цæссыгтæ æркалдысты. Æрлæууыд. Къæм- 
103 

дзæстыгæй кæсы йæ ныхмæ æрцæйцæуæг, йе ’мбал хъæмпласæг 
Цæрукъаты Индрисмæ, фефсæрмы. 
— Иветæ, аулæф, нырма мах дæу æййафынмæ фæйнæ дыууæ 
хатты хъæуы. — Æхцон улæфт скодта Индрисы ныхасы фæстæ. 
Акаст размæ. Иу-ссæдз, фондз æмæ ссæдз сардзинæй æндæр æй 
нал хъæуы хъæмпкалæнмæ. Æрбадт. Хъæмпкалæнæй рагъ амай- 
джыты зарын хъуыст хъæлдзæгæй. Хъуысыд зæронд лæгты бæз- 
джын хъæлæстæ, чызджыты æмæ лæппуты зæлланг хъæлæстæ. 
Уæд уæллæгтæ цъынайы сæрæй бахъырнынц дæллæгтæн — хъæмп- 
æппарджытæн. Уыцы аив зарын Иветæйы зæрдыл лæууын кодта 
хъæды алымыггаг мæргъты зарды симфони. Хъæмпы цъынаамай- 
джыты змæлд арвы тыгъдады зынди æнæнцой денджызау. Сагæйт- 
ты хъæдтæ бæлвырд кæй нæ зындысты, уымæ гæсгæ афтæ зын- 
ди, цыма хъæмпы лæвæрæнтæ, денджызы уылæнтау, сæхæдæг 
схъиуынц рагъы сæрмæ. Денджызы бон куыд нæу уылæны ныв 
йæ айдæн уæлцъарыл аныхасын, раст афтæ арвы бон дæр нæу, 
бæргæ йæ фæндыд хъæмпы лæвæрæн рацахсын, йæ тар хъæдабæ 
риуыл æй ныттæлмæн кæнын сыгъзæрин риуæгънæгау, фæлæ, 
уый дæр денджызау нæ сарæхсы æмæ уæд, йæ рухсы сыгæй арæв- 
дауы лæвæрæн. Уый дæр зоны салам дæттын — йæ зæххон рухсы 
тæмæн фехсы арвмæ. Хъæмпы лæвæрæны цыллæхуыз рухсы тын- 
тæм сæ мидбыл бахудынц арв, мæй æмæ стъалытæ æмæ мæйрухс- 
æхсæв ноджы тынгдæр ныййирд вæййы. Иветæ фæкаст хъæмпа- 
майджытæм æмæ йæ мидбылты бахудт, цъына куыд йæ асы цыд, 
афтæ зæрдыл лæууын кодта, цыма поезд тъунелæй рабыры. Фес- 
тад. Ахæцыд. Бацудыдта. Хауæн нæй, уæдæ сындæггæнæн дæр. 
— Улæфыдаис уал, — уæгъд бæндæн йæ фæстæ ласгæ йæм 
дзуры сæхи Æхсарбег. 
Цъынаты сæр зарын æмæ архайд, молотилкæйы гуыр-гуыр, хъæм- 
пы хæлтты хылы-мылы змæлд найгæнæны дзыхæй, мæнæу згъæлы- 
ны уынæр, хъæмпы рагъ амайджыты зарыны айзæлд... уыцы нывтæ 
Иветæйы цæстæнгасæй нæ ирвæзтысты, кæд фырфæлладæй йæ цæс- 
тытæ тартæ кодтой, уæддæр. Уыны æмбисонды ныв: сагæйтгæ ар- 
выл æппæрстой къæлæттæ, скæсæнæй йæ цалхыдзаг сцæйбыргæ 
мæйыл иу къæлæттæ æд куыристæ, иннæ къæлæттæ та уæгъд са- 
гæйттæ сæ сыгтимæ. Уыцы къæлæттæ афтæ рæвдз ивтой кæрæ- 
дзийы æмæ Иветæйы æрфæндыд къæлæттæ мæйы куы феппарик- 
кой, бæстæ куы аталынг уаид æмæ... куы афынæй уаид... 
Фæлæ мæй куыд ныфсхастдæрæй бырыд стъалыты æхсæнты, 
йæхицæн фæндаг лæгæрдгæ арвы тыгъдады бæрзонддæр, афтæ 
бæстæ рухсæй-рухсдæр кодта, найгæнинаг дыууæ цъынайы та, 
цыма йæ рухсæй сæхи æмбæхстой æмæ сæ зæхх йæхимæ æлвæс- 
та, афтæ ныллæгæй-ныллæгдæр кодтой, уыйхыгъд хъæмпыка- 
лæны та, тъунелы цæуæг поезд тъунелы кæроны боны рухс фен- 
гæйæ йæ цыд куыд фæтагъддæр кæны, раст афтæ хъæмпы рагъ 
æвзæрд арвы четæныл егъауæй-егъаудæрæй... 
Иу гуыргъахъ схæцæны йæ тых-йæ бонæй куыд схæцыд, уыцы 
уысмы йæм йæ хæмхудтæ бадардта бирæгъыйас куыдз. Ныхъхъæр 
кодта. Йæ хицау — Белойы фырт — куыдзы рацахста йæ иу къухæй, 
104 

иннæйæ та Иветæйæн феххуыс кодта. Ахæцыд йæ уаргъыл, амон- 
дджын лæппу та атындзыдта: «Дзыццайæн лæппу райгуырд!» — 
ныййазæлыд йæ хъæр куыстдзагъд æхсæвон быдыры. Лæппу рай- 
гуырды æхсызгон тауыс хъуыст: хъæмпæппарæны, хъæмпы ра- 
гъæй, найгæнæн мусæй... Фæлæ чызг, ницы уæлдай хъæлдзæг- 
дзинад банкъардта, нæдæр хъæмпкалæны, нæдæр фæндагыл, нæ- 
дæр мусы... 
Хæрзæггурæггаг арфæтæ лæппу райгуырды фæдыл згъæлды- 
сты бригадирыл, æмæ ныкъкъæмдзæстыг. Цъынаты сæрæй йæм 
хъазгæ æмхасæн дзырдæппарæн кодтой сылгоймæгтæ æмæ бын- 
тон ныфсæрмы. Адзæдзеты Ким йæ хъæмпы уаргъ абæттынмæ 
куыд хъавыд, афтæ йæм цъынайы сæрæй Олгæ дзуры худгæйæ: 
— Мæ бæсты ма Белойæн йæ хъустæ сиваз. 
Лæппу цыма хъусгæ дæр нæ фæкодта, афтæ ахæцыд йæ ласи- 
нагыл. Чи уæнды? 
— Дæ амонд бахæр, - дзуры Маша, - бынмæ хизынмæ зивæг 
кæнын, æндæр дын дæ хъустæ къуыбырхъустау акæнин. — Ных- 
худтысты. 
— Цы хъал стæм, Уæлладжырæй кæхц кæмæ æрфистæг уыдзæн... 
— Кæхцгæнæнтæ аивгъуыдтой, — загъта Галла. 
— Иннæ аз та нын кæдæм ирвæзы, — бахудт Бесур. 
Æмæ та худынц... 
Фæлæ дын ох-ох! — бæстæ фегуыппæг. Уыцы иу уысмы фæ- 
сыпп сты: худын, Беломæ хъазæндзырд æппарæн, цин, мусы 
хъæлдзæг уынæр, дыууæ цъынайы сæр змæлд... 
Иветæ лæууыд Индрисы фæстæ хъæмпласынмæ æмæ йæ тæс- 
саг сабырдзинад скæсын кодта хæрдмæ. Федта цъынайы сæр цавд- 
дуртау кæрæдзимæ кæсгæ сылгоймæгты бызгъуыртæ дарæсы, цыма 
фыццаг хатт федтой кæрæдзийы. Сæ фыдхуыз уæнгтыл сæ пы- 
султæ дзедзыкка кодтой, æмæ сæ сæ къухты сагæйттæ куынæ 
урæдтаиккой рог дымгæйæ, уæд, æвæццæгæн, ахаудаиккой. Афтæ 
йæм фæкаст, цыма сылгоймæгты сахлæудмæ ма суанг мæй дæр 
бандзыг арвæн йæ тæккæ цьуппыл дис каст кæнгæ — цæуыннæуал 
ивынц кæрæдзийы арвы æрдынтау къæлæттæ? Цы ’рцыди?! 
Куысты цырены нæ хатыс молотилкæйы хъæр. Фæлæ ацы 
уысмы молотилкæйы ривад уынæргъд уагъта зæрдæйы тасдзи- 
над, раст фыдæртæх къæвдайы размæ уадфидиуæгау, зæлыдис 
æхсæвы къуылдымтæ æмæ быдыры. 
Сыфцæй хъæмпласæг сывæллæттæ иу чысыл аулæфыдысты. 
Сæ къоппæй калгæ хид асæрфынмæ рæстæг дæр сын нæ вæййы. 
Уысмæй-уысммæ-иу æгъатырæй æмфæтæнæй цæсгом асæрфтой, 
хидæй чи ныхъхъæбæр, сæ уыцы дыстæй. Сылгоймæгтæ тылдтой 
сæ лыстæгхъæдджын бæлдохуыз къухтæ, домдтой найгæнæн ма- 
шинæ бауромын... Бригадир фæсах, ахæм хъуыддаг никуы федта, 
никуы фехъуыста, йæхи кæдæй зоны, уæдæй, уæвгæ скъолайы 
ахуыргæнгæйæ зоны «БУНТ». Фæлæ, мæнæ ныры рæстæджы? 
Ахæм хабар æрцæуын æнхъæл та æппындæр нæ уыд. Не ’мбары, 
цы кодтой сылгоймæгтæ, æррайы хос бануæзтой, æви? 
Йæ тымбыл къухтæ хæрдмæ тилгæ, бауайы куы иу цъынайы 
105 

размæ, куы — иннæйы размæ. Æмæ сæ хæрдмæ фæрсы, цы сыл 
æрцыд, уымæй. 
Æрдиаг кæнынц... хъуыды дæр æй ничи кæны. Æмæ уæд 
æрцыд йæхимæ Бело, æмæ загъта хъæрæй. 
— Кусгæ! Сансала бахордтат?! 
Молотилкæ ривæд хъæр кæны. Æмæ сын кустмæ бавналын 
æнхъæл куы уыди, уæд сылгоймæгтæ бавдæлдысты æмæ... æрбад- 
тысты... 
— Нал кусæм!.. 
— Дæ молотилкæ фыдæзгъæлæнтæ ныууæд мах тæригъæдæй!.. 
Цъынаты сæрæй хъуысынц сылгоймæгты мæстæлгъæд ныхæстæ. 
Боныцъæхтæ никæмæн хатыр кæнынц. Бело баурæдта моло- 
тилкæ. Кæй кæм æрцахста найгæнæн машинæйы урæд, уым æрха- 
уд: чи хъæмпкалæны, чи цъынайы сæрыл, чи молотилкæйы раз 
хъæмпыл... Цагъды мæрдтау хуыссыдысты зæрæдтæ, сывæллæттæ 
æмæ сылгоймæгтæ. 
Æрмæст Иветæйы улæфынмæ не ’вдæлы. Дзойдзойгæнгæ лæууы 
йæ къæхтыл. Сæхимæ цæуын æй хъæуы. Йæ рынчын мад æмæ 
йæм йæ кæстæр мадызæнæгтæ æнхъæлмæ кæсынц. Дыууæ ар- 
мыдзаджы, æмæ æрмæстдæр дыууæ армыдзаджы, иунæг нæмыг 
уæлдай дæр нæ, ныккодта Бело æд зыгуым мæнæу сывæллоны 
роны. 
Цæугæ-цæуын-иу афынæй, йæ къæхтæ йæ фæстæ ласгæ. Фæн- 
даг æй раст тракторты калонæйы размæ куы бахаста, уæд хуры 
тынтæ сæмбæлдысты урссæр хæхты цъуппытыл. Бæргæ афæлдæ- 
хид дæлвæндаг, ногхуымгонд быдыры кæрон, иу къахдзæф акæ- 
нын дæр йæ бон нал у. Фæлæ, йæхи æруадзынмæ кæм хъавыд, 
уырдыгæй алидзæгау кодта... стонг сты сæхимæ. Бæзджын цымгæ 
кæй сфыцдзæн, йæ фæрстæ, йæ гуыбыны цьар ын цы мæнæу хæры, 
уымæй, уыцы æхцон хъуыды йын лæвæрдта ныфс æмæ хъару. 
Сæууон хур ын йæ цæстытæ риссын кодта. Уымæ гæсгæ йæ хъуыд 
цæсты тъыфалтæ цæстытыл æруадзын æмæ-иу уæд цæсты тъы- 
фалтæ кæрæдзийыл андæгъдысты. Уыцы цъусдуг-иу аныгъуылд, 
зæгъæн кæмæн нæй, ахæм æнцон, æхсызгон малы, æмæ-иу куы 
фæхицæн сты, уæд та-иу æй цыма исчи къахæй сæрмæ æндон села- 
ты алхъывта, афтæ-иу йæ удисыныл ныллæууыд... Сæууон дымгæ 
йæ уæд дзæнæты цадæй зындоны цадмæ раппар-баппар кодта. Æнæ- 
хуыссæг æмæ фæлладæй тæфсæгау зыр-зыр кодта, афтæмæй цы- 
дис колхозы быдырæй хъæумæ. Йæ æппæт буар донласт къодахау 
ныууæззау æмæ йæ фæстаг тыхтæй, æппын офæстаг, бахæццæ сæ 
хъæумæ. Тæрфы уæлбыл зæхгæсы мусонг. Йæ размæ рацыд гæс 
йæ фынæйæфсæст цæстытæ тыппыр къухтæй æууæрдгæ. Бадис 
кодта чызджы æдзæстхиз уавæрыл, ау, тæфсæгау ризгæ куы фæ- 
цæуынц колхозонтæ, уæлдайдæр сидзæргæстæ æмæ сæ сывæллæттæ, 
уæд Тæтæтты чызг (афтæ хуыдтой Тамбийы), йæ фырсæрæн æмæ 
куыстæнтыстæй куыд æдзæстхизæй цæуы? Уалынмæ йæ дондып- 
пыр цæстытæ æрхæцыдысты сабийы дымст роныл. Æмæ йæм ныу 
уырдыг: 
— Ракал, дæ ропы цы ис, уый! 
106 

Иветæ йæ æртыскæнхуыз цæнгтæй йæхи æрбатыхта, баст куы- 
рисау зыиди сабийы гуыр. Гæс æй райдыдта тилын йæ уæхсчытæй... 
Бурлактæ наутæ доны бæндæнæй куыд ластой, раст афтæ 
дысон-бонмæ сыфцæй хъæмпы уæргътæ цы саби ласта, уыцы 
сывæллонмæ ма куыд разынд, йе стонг бинонты цымгæйы къусы 
сæрвæлтау, стыр лæгимæ карз тохы бацæуын! 
— Цæмæн давыс? Ахæстонмæ дæ фæнды? — гæсы хъæр азæ- 
лыд сæууон быдыр æмæ таджы къуылдымты. 
Иветæ, фыр тас æмæ ихæнризæй, йе ’взаг йæ комы нæ хат- 
гæйæ, дзырдта, æхсæв-бонмæ бæхы бæсты хъæмпласæгæй кæй 
куыстой æмæ сын фæйнæ дыууæ армыдзаджы бригадир йæхæ- 
дæг радта. 
Ныббогъ кодта гæс, сывæллоны басæттын йæ бон кæй нæу, 
уый мæстæй ноджы: 
— Æз ахæм приказ нæ фехъуыстон!!! 
Æмæ... гæс фæхæцыд, тæрхъусы къæдзилыл фæхæцæгау, чызджы 
фæсонтыл йæ къабайы роны басты кæроныл... саби йæхи атоныны 
риуыгъд куы фæкодта, уæд роны къæдзбастгонд феуæгъд æмæ... 
Иветæйы къæхтæм æрызгъæлд мæнæу... Хæхтæй сæууон 
дымгæ йын йæ зыгуым мигъы цъуппау аскъæфта... 
Хъуг агъуысты 
Йæ файнуст Олгæ йæхимидæг ныссагъæс кодта, йæ бæрзонд 
тиуы бинонтæн куыд феххуыс кæна, ууыл. Æрцыд ахæм уынаф- 
фæмæ: йæ хъуццытæй сын иу ратдзæн, æндæр амал нæй. 
Олгæ йæ дыккаг хъугæй йæхицæн фидар мæсгуытæ амадта. 
Ауæй кæнынмæ йæ хъавыд, йæ хæдзары бирæ хъуæгтæй дзы 
истытæ бампъузыны фæнд кодта. Фæлæ уыдон аззадысты фæс~ 
тейы. Иу изæр йæ фæныкхуыз хъуджы сæрыл бæндæн бафтыд- 
та, æркодта йæ йæ тиуы сабиты хæдзармæ. Фæлæ... 
Фаризæт кæртмæ нæ уадзы сидзæрты стыр лæвар. 
— Мæ кæрты нæй ацы хъугæн бынат, — фездæхт кæстæр 
чындзмæ. — Амæ ничи кæсы, йæ фыргæвзыккæй ныккука æмæ 
мын хъуг лæвар кæны. 
— Дæхæдæг тыхст куы дæ, акæн æй фæстæмæ... — дзырдта 
Залихан. 
— Мæнæн ницы у. Ды кæд дæхиуыл фæхæцис, — загъта Олгæ. 
— Уыныс? — амоны Залихан кæрты æхгæд дуармæ, — афтæ- 
мæй йæ кæм дардзынæн? Стæй мæ бон хъугмæ зилын нæу. 
— Сывæллæттæ йæм кæсдзысты, — Олгæ хъуджы Арыпхан- 
ты каурæбын бабаста. 
— Куыд дын раарфæ кæнон, — йæ сæр батылдта, йæ къухтæ йæ 
риуыл авæрдта. — Мæ бæсты дын Хуыцау раарфæ кæнæд. Æнæни- 
зæй бирæ азты фæцæр, дæ сабитæ дæхи фæндиаг схъомыл уæнт! 
— Дæу фæндиагæй дæр сын ницы уыдзæн, - загъта Олгæ. 
Дыууæ файнусты сæ цæстытæ доны разылдтой. Сæ иу уынд 
жы баивгъуыдта, иннæ джихæй касти йæ фæдыл. 
107 

Залихан тыхтæ-амæлттæй афснайдта сæ цæхæрадон, сывæл- 
лæттимæ нартхор фæтоны бон-изæрмæ, изæрæй Иветæ быды- 
рæй куы æрбацæуы, уæд тынд нартхор тæскъæй хæссын рай- 
дайы сæ хæдзармæ. Мæйрухсмæ урс нартхоры кæрийы алыварс 
бадтысты мад æмæ æртæ сывæллоны. Фæйнæ цалдæр æфсиры- 
иу баппæрстой тæскъмæ, айдзаг-иу æмæ та-иу тæскъ æнхъæлмæ 
каст. Иветæ та-иу нырма æмбисфæндагыл уыди. 
Иветæйы аууон зулаивæй цыди йæ галиу фæрсты. «Ацы хатт 
зæгъдзынæн», фидарæй снысан кодта йæхицæн. 
Дзаг тæскъ йæ галиу къахы æххуысæй куы æриста йе уæхс- 
кæй, уæд къæлидоры нартхоры кæрийыл бахауд æд тæскъ. Йæ 
сæр разылд, йæ цæстытæй сыгъзæрин стъæлфæнтæ кæрæдзийы 
фæдыл азгъордта. Кæрийыл цъусдуг афæстиат, стæй йæ цæст 
ацахста, мæйрухсмæ йæ фарс цы цинкæ бедрайæн æрттывта, уый. 
Фестад, райста дыууæ бедрайы æмæ тæскъ. 
Цæхæрадонмæ куыддæр бахæццæ, афтæ сабитæ базмæлыдыс- 
ты, сæ иутæ сæхи ацæттæ кодтой уаргъ сæргъæвынмæ, иннæ та 
афтид тæскъ дзаг кæнынмæ фæци. 
— Мамæ, Аслан дæр, Нада дæр куы хæссиккой, — бедратæм 
ацамыдта Иветæ. — Мæнæ бедраты. 
— Ахæсс сæ, цæй! — карзæй загъта мад. — Уыдонæн сæ бон 
нартхор хæссын у? 
— Тагъддæр уыдзыстæм, — аххосджын хуызæй дзуры чызг. — 
Бон-изæрмæ дæр-иу куы хæссиккой бедраты, уæд нын нæ нарт- 
хор адæмы куыйтæ æхсæв-бонмæ нæ хæриккой, — ацамыдта, 
кæрийы кæрон куыйтæ кæй ныффæскъау кодтой, уыцы æфсир- 
тæм. — Гъе та бирæ ма тонут æмæ æхсæв æдде ма зайой. 
— Фылдæр дзæнгæда куы цæгъдай, уæд та нæ баззайдзæн, — 
алхыскъ æй кодта мад. 
— Мамæ, — саби гуыл куы агура ныййарæгæй, уый хатыд 
бакодта Иветæ йæ мадмæ. 
Залихан бакаст æнæхъару Нада æмæ Асланмæ. Йæ зæрдæйы 
тугтæ ныккалдысты, бедрайы дзаг нартхор куыд зынтæй хæс- 
дзысты, уый йæ цæстытыл ауад. Скаст Иветæмæ, уый æнхъæл- 
мæгæсæджы лæуд кодта. Мад, йæ разы цы нартхоры хъæллæгътæ 
уыдис, кæри æмбæрзынæн, уыдонæй иумæ фæлæбурдта, чыз- 
джы бæгънæг зæнгтæ ныдздзæхст кодта. Чызг ныууынæргъыд- 
та, æрбадт, йæ къæхтæм фæлæбурдта. 
— Æнæ уый та нæ лæууыдтæ! Сис тæскъ! 
Кæугæ фæцæйцыд Иветæ сæ хæдзармæ. Йæ уæззау уаргъи- 
мæ мæйрухсы узгæ-узгæ згъордта Машаты каурæбынты. 
— Иве, — Розæйы фæлмæн хъæлæс ауад йæ хъустыл, — Иве, 
фæлæуу-ма! 
Хистæр хо йæ хæссинаг каумæ банцой кодта, ракаст. Розæйы 
уæхскыл дзаг бедра, афтæмæй æрбацæйцыд. 
— Мæ гыццыл хо, — зæрдæуынгæгæй сдзырдта Иветæ. 
Уыцы изæрæй фæстæмæ Иветæ æмæ Розæ иумæ хастой нарт- 
хор дæр æмæ хъæллæгъ дæр. 
Залихан йæ зæрдæйæ бавзæр, йæ чызджы куы ныццавта, уæд. 
108 

Алы хатт дæр фæзæгъы, нал æй ныццæвдзынæн, фæлæ та йæхи 
нæ бауромы. Æмбары, хæдзары уæз ууыл кæй æнцайы, уый, 
фæлæ йæ кæстæртæй æгæр бирæ куыст домы. Уыдонæн та сæ 
хъару уыйас нæма у. Гогызы цъиутау дзой-дзой кæнынц. 
Нартхорыхъæд кæм сæвæрдтаиккой, уый нæ уыди. Цары сын 
тохынайæ тæссаг уыд, — куы ссудзой, уымæй. Къæлидоры сын 
се ’мбис бафснайдтой, иннæты Дунетæм сæвæрдтой. 
— Гормон фæуинаг, Фаризæт, — бауайдзæф кодта Нену. — 
Залиханы хъæллæгъ дæ цæхæрадоны бафснайын цæуылнæ уа- 
дзыс? Нартхорыхъæдыл сыгъд бафтын дæр зоны æмæ уæд хæ- 
дзар нæ судзы? 
— Хъæллæгъы бын зæхмæ мит нæ хъары, — рамæсты Фари- 
зæт æмæ карз æфхæрæн ныхæстæ загъта Ненуйæн. — Йæ хæдза- 
ры «оммен» зæгъыны бар кæмæн нæй, уый дæр мæнæн зондамо- 
нæг свæййы! 
— Цы загъта, цы? Уый мæнæн нæй «оммен» зæгъыны бар? — 
Нену ма цыдæртæ зæгъынмæ хъавыд, фæлæ йын йæ дæлæртты 
абырыдысты йæ фырты цот æмæ йæ бадавтой мидæмæ. 
Дунейы фондз сывæллоны æрæджы базыдтой, Нену сæ фы- 
дæн фыды ус кæй уыди, уый. Уый дæр афтæмæй æмæ сæ æцæг 
фыды мады æрвадæлтæй сæм хонæг уыд, чындзхæссæг. Хистæр 
фырт Хъамбол загъта дисæй: 
— Мæ-гъа! Мах Ненуйы цæгат хонæм не стыр фыды мадыр- 
вадæлтæ. 
Залиханы хæдзары фесты фæззыгон куыстытæ. Иветæйы 
быдыры куыстæй хъæдмæ нал æвдæлы. Йæ суджы æвæрæнтæ 
кадавар сты. Иветæйы æмбæлттæ сæ худынæй стан сæ сæрыл 
сисынц, уый та йæ зымæджы сагъæсты ануыгъуылы. Æхсынæ- 
ны егъау сасирыйас чъири куы ахауын кæны, уæд тынг бахæлæг 
кæны, ставд кауы михы хуызæн сагъдæй цы хъæд аззайы, уымæ. 
Уыцы хъуыды сæрæй нæ цух кæны. Алы изæр дæр дзы йемæ 
бæргæ хæссид, фæлæ йе ’мбæлттæй нæ фæуæнды. Бирæ хатт ыл 
худгæ дæр фæкæнынц иуæй-иутæ, цæхæрадонæй йæ рахизгæ куы 
фенынц, уæд ын уайдзæфтæ фæкæнынц: 
— Бадæг усы хуызæн мæм фæкæсыс, — йæ зæрдæмæ хæстæг- 
дæр цы чызджы иста, уыцы Зитæ йын афтæ загъта иуахæмы. 
Цдвæр ус æй схуыдта, уый не ’мбæрста æмæ дзы Ирæйы бафарста: 
— Бадæг ус, ома, мæгуыр, сидзæргæс ус, æмбарыс? — йæхир- 
дыгонау ын бамбарын кодта Ирæ. Йæхæдæг дæр бæстон не 
’мбæрста дзырд «бадæг» цы амоны, уый, фæлæ мæгуыр чызджы 
зæрдæ цæмæй барухс уа, ууыл архайдта. 
— Уый хорз ус у, бады, йæ сывæллæтты хъомыл кæны... — 
Фæлæ дын уыцы ныхас чи загъта, уый хорз чызг нæу, — загъта 
Ирæ ахъуыды кæнгæйæ. — Йæ мад дæр... 
— Йæ мад та цы аххосджын у? 
— Йæ мадæй цы фехъуыста, уый загъта. 
Иветæ бирæ уарзы йе ’мбал Зитæйы. Уый дæр æй уарзы. 
Фæлæ дзы цымæ Ирæ афтæ цæмæн загъта? Æвзæр «ус» æй 
куынæ рахуыдта, уæд? 
109 

Афтæтæ хъуыды кæнгæйæ зыхъ-зыхъгæнгæ карста æхсынæ- 
ны чъиритæ æмæ сæ æппæрста чыргъæдмæ. Æхсынæны хуым 
дæр хъæумæ дард нæу, фæлæ йæм ноджы хæстæгдæр ис гæн 
конд. Тар хъæдау сау дары. Æхсынæн ацы къуыри æфснайд 
фæуыдзæн. Иннæ къуыри хъуамæ гæн кæрдынмæ бавналой скъо- 
ладзаутæ. Гæны куыст куыд зын у, уый хорз зонынц сабитæ. 
Залихан та æруатон. Чырыстонхъæуы рынчындонмæ йæ алас- 
той Габе æмæ Олгæ. Иветæйæн та йæ ныфсы уидаг аскъуыд. Рæс- 
тæг бонæй-бон уазалдæр кæнын райдыдта. Быдырæй та сæлдыл 
æндзарæнты æргъом æрбадавон, зæгъгæ, иурайсом раджы фестад, 
акаст рудзынгæй — бæстæ урс. /Еллæх^ зæгъгæ, фæкодта Иветæ, 
разгъордта сæ хъугмæ. Уый Арыпханты каурæбынмæ йæхи ныл- 
хъывта, зыр-зыр кодта йе ’ппæт буарæй. Йæ гуырыл ын мутакатыхт 
цы фæсмын хъæццул скодтой, уый дæр ын ницы æххуыс кодта. 
— Цы ма дыл стухон, куыд дæ бахъарм кæнон? — стурæн 
ныхасгæнгæ куыдта чызг. 
Ничи фехъуыста чызг æмæ æгомыг фосы кæуын. 
Алы бон дæр, скъоламæ цæуыны агъоммæ, Иветæ быдырæй 
æрбадавы æхсынæны хъæдты стыр уаргъ. Æрæджы куы фæкæ- 
ны, йе та тар гæны хуымы ацæуын куы нæ бауæнды, уæд гæнмæ 
дæр фæрæдийы. Кæд æмбары, гæн ахъаззаг хæзна кæй у, уый, 
уæддæр. 
Афтæмæйты æрбахаста гæнæй æртæ æргъомы æмæ сæ бам- 
бæхста сæ ныггæнды: сусæгæй-иу дзы арт скæндзысты, фæлæ- 
иу изæрæй ныггæндмæ нал ныууæндыд, бонæй та сæ æвдисын 
нæ уæндыд. Афтæмæй фæстиат кодта гæн. 
— Абон дæ афтæ нал ныууадздзынæн, — рæвдаугæ ныхæстæ 
кодта Иветæ хъугæн. Хъарм хæринаг ын радавта, хъæллæгъты 
куырис ын йæ разы авæрдта æмæ скъоламæ азгъордта. 
Урокты рæстæг-иу йæ хъуг йæ зæрдыл куы æрбалæууыд, 
уæд-иу аджих: «Цы йæ фæкæндзæн? Кæм æй бакæндзæн?» 
— Иветæйæн йæ къуыдыр ам ис, йæхæдæг та — иунæг Хуы- 
цау йæ зонæг, — бауайдзæф кодта ахуыргæнæг Нинæ. 
Сæ хæдзармæ йæ бакæндзæн. Сæ тæккæ хæдзармæ. Сфæнд 
кодта æмæ йæ цæсгомыл цыдæр æнцойдзинад фæзынд. Ахуыр- 
гæнæгмæ та афтæ фæкаст, цыма хур бахудт. Фæлæ уайтагъд 
худгæ цæсгомыл æнкъарддзинад баппæрста йæ сау пæлæз: 
— Иветæ! — хæрдмæ фæхауд чызг. Нинæ бацыд йæ тæккæ 
размæ, партæйыл йæ уæз æруадзгæйæ фæхъæр кодта, — куыры- 
сы цæуын рæстæг нæма у. Дæ уисой раздах фæстæмæ!.. Кæмы- 
ты зилахар кæныс?.. 
Скъоладзаутыл худæг бахæцыд. 
Иветæ Нинæмæ скаст. Бамбæрста, къласы кæй бады, уый. 
— Федде у ныртæккæ! — ныййазæлыд ахуыргæнæджы хъæ- 
лæс! — Æз къултæн дзурын?! 
Иветæ йæ хызын райсынмæ хъавыд, фæлæ йын æй ахуыргæ- 
нæг нæ радта. Чызг къæлидормæ рахызт, йæ фæстæ дуар арæхст- 
гай рахгæдта, ма ныггуыпп кæна, зæгъгæ. Къæлидорыл йæ размæ 
фæци Дзамбег. Чызджы уæхскыл рæвдаугæ йæ къух æрæвæрдта. 
110 

— Урочы цæуылнæ дæ? — дисхуызæй йæ афарста директор. — 
Цæмæн дæ рарвыста? 
Иветæ скаст Дзамбегмæ. Йæ дынджыр сыгъдæг æрвхуыз цæс- 
тытæ дзурæг уыдысты бирæ мæгуыры бонтыл, раст цыма сыгъ- 
дæг доны дынджыр æрвхуыз къозо ленк кодта, афтæ йæ цæс- 
тытæ донæй айдзаг сты, йæ уæлтъыфæлттæ æртъæпп кодта, куы- 
ройы домарæн фегомгæнгæйæ дон нучы цалхмæ куыд азгъоры, 
афтæ цæссыгтæ æрызгъордтой йæ рустыл. Куыд ын зæгъа, сæ 
хъугыл кæй хъуыдытæ кодта, уый?.. Æмæ ма бирæ цыдæр зæгъи- 
нæгтæ ис йæ чысыл зæрдæйы. 
— Ма ку, цом къласмæ, — директор уыди фæлмæнзæрдæ адæй- 
маг царды, йæ куысты та — карз, куыстдомаг. — Ма ку, æз дын... — 
Фæхъус иуцасдæр. — Скъола дын батинкæтæ ратдзæн. 
Къласы дуар байгом кодта, разæй бахизын кодта Иветæйы. Чызг 
нæма бакъахдзæф кодта, афтæ фæхъæр кæнынмæ хъавыд Нинæ. 
Фæлæ йæ дзырд æмбисыл аныхъуырдта, директоры ауынгæйæ: 
— Бахатыр кæнут, — йæ сæры фезмæлдæй æмæ къухæй ацамыд- 
та Дзамбег скъоладзаутæн. — Бадгæ скæнут. — Иветæйы бакодта йæ 
бынатмæ. — Сбад. Нинæ, урокты фæстæ æнæ мæн фенгæ ма ацу. 
Дуармæ куы фæраст, уæд та скъоладзаутæ æнæсыпп, æнæ- 
стыфæй фестадысты. 
Дзамбег сын йæ сæрæй салам радта æмæ ацыд. 
* * * 
Иветæ хъуджы бакодта сæ къæсæртæм. Хъуг не ’мбæрста, 
цы ми кæнынмæ йын хъавынц, уый. Кæрты дзæбæх бацыд, фæлæ 
къæлидормæ схизæны дзыхълæуд фæкодта. Сывæллæттæ 
æнхъæл уыдысты, стыр разæнгардæй згъордзæн хъарм бынатмæ. 
Сæ хид акалд, гъæ-æст, зæгъгæ, кæнынц. 
Не змæлы хъуг. Хæрæг былыл йæ къæхтæ куыд ныссадза, 
афтæ хæлиу ныллæууыд. 
— Аслан, ды ма йæ йæ сæрбосæй размæ иваз, Розæ, ды йын 
нартхоры æфсир дар йæ тæккæ дзыхмæ. Нада, ды^ йæм лæдзæгæй 
æвзид. Æз та йыл фæсте размæ хæцдзынæн!.. Гъæйдæ, — сдзырдта 
Иветæ, — йæхæдæг дыууæ къухæй хъуджы синтыл размæ ахæцыд. 
Стур йæхи нартхормæ байвазы, фæлæ йæ къах размæ нæ авæ- 
ры. Бирæ фæтухиты фæстæ фезмæлыдысты йæ къæхтæ, цыма 
истæмæй фæтарст, афтæ згъорæгау бакодта агъуыстмæ, йæ сæр 
ныллæг æруагъта, чындз хæдзармæ йæ сæрæй кувгæ куы ба- 
цæуы, уый хуызæн. Йæ дынджыр цæстытæ ахаста агъуысты дзау- 
мæттыл. Сывæллæттæ цинæй мардысты. Иветæ йæ бабаста, дуар- 
мæ хæстæгдæр цы сынтæг æвæрд уыди, уый къухыл. 
Хъуджы тыххæй сæ цырагъ æхсæв-бонмæ судзгæ фæкæны. 
Пенси исынмæ сæ фæтæген куы аххæссид. Чызг абырыд хуыс- 
сæны. Йæ уазал къæхтæ сывæллæттæй кæуыл андзæвынц, уый, 
йæ фынæйæ нæ райхъал уæвгæйæ, йæхи аиуварс кæны. 
«Æз сын сæ уазал къæхтæ мæ гуыбыныл фæхъарм кæнын, ныр 
сæм ничи кæсы», — хъыгзæрдæйæ ахъуыды кодта чызг. Йæ къæхтæ 
111 

хуыссæны кæронмæ нылхъывта. Хуыссæг цæстытæм хæстæг нæ 
цæуы. Хъуг сынæр цæгъды, къæлидоры цы хъæллæгъ æвæрд и, 
уый мыстæй байдзаг. Сæ цъыс-цъыс æмæ сæ хыртт-хыртмæ хуыс- 
сæг кæй ахсы. Иветæ куыд фæцæйфынæй кодта, афтæ та хъуджы 
сæх-сæх ссыд. Стонг сырд холыйыл йæхи куыд ныццæва, афтæ 
бедрамæ фæлæбурдта æмæ йæм æй бадардта. Бедра йæ былтæй 
акалд. 
— Худинаг дын нæу — уайдзæф кæны стурæн. — Цас дон 
акалыс нæ хæдзары къуымы. Акæс-ма, амоны фæсдуармæ, сын- 
тæджы бынтæм, къуымтæм. — Уыныс, донбылы ихау нæ хæдза- 
ры дæ дон куыд ныйих. 
Хъуг, йæ дынджыр цæстыхаутæ тъæпп-тъæпгæнгæ, комкоммæ 
каст чызгмæ, цыма йын афтæ зæгъынмæ хъавыд! Хорз бæргæ 
нæу, фæлæ уе ’вадаты æз цы аххосджын дæн. Арф ныуулæфыд 
стур æмæ сынæр цæгъдын райдыдта. 
Хъуджы футтытæм фехъал Нада. 
— Иве, сыстадтæ? 
— Æз хуысгæ дæр нæма скодтон. 
Фаризæты уасæг ныууасыд. Иветæ ма иу хатт йæ къухтæ 
æрхаста пецы сæр хус кæнынмæ тыд хуылыдз пысултыл, бацыд 
йæ хуыссæнмæ. Йæ уазал къæхтæй сывæллæтты хъахъхъæнгæ 
та ныттымбыл хуыссæны къуымы. Уайтагъд æй куырм лæг йæ 
хъæбысы атыхта æмæ йæ ахаста хъæдмæ тæрс бæласы сæрмæ. 
* * * 
Иветæ ацы бон скъолайы бафæстиат. Сæ кълас Ног азмæ 
цæттæ кодта газет. Тынг рæсугъд фæлгонцгонд рауад. Се ’мкъла- 
сон Аркади аив сфæлыста зымæгон нывтæй Ног азы газет. 
Зæрдæрухсæй рацыдысты скъолайæ, фæссихор чи ахуыр 
кæны, уыдонæн фæндзæм хатт дзæнгæрæг куы ныццагъта, уæд. 
Уыди уазал зымæгон изæр. Фыруазалæй Урсдоны доны былтæ 
урс мигъæй нæ зындысты. Фындзы фæрстæ-иу кæрæдзиуыл ан- 
дæгъдысты, мит къæхты бын къæс-къæс кодта. Иветæ сæ сыхы 
уынгты куы фæцæйцыд, уæд федта, хæдзæртты тохынатæй фæз- 
дæг кæй цæуы. Фæздæг æмраст слæууыд хæрдмæ цæджындзау. 
Бахæлæг кодта, арт кæй хæдзары ис, уыдонмæ. «Арт! Сугæй 
арт, хъæллæгъæй нæ фæлæ. Хуыцаубон хъæдмæ ацæуын хъæуы, 
мамæмæ та Аслан æмæ Надайы арвитдзæн» — хъуыдытæ кæны 
хинымæр, афтæмæй бахызт сæ кæртмæ. Куыддæр схызт къæли- 
дормæ, афтæ раст уыцы цъусдуг сæ пъадвалæй йæ сæр сдардта 
сæ хъæуы милицæйы хайады кусæг Валодя. 
— А-а, — зæгъгæ, ма фæкодта Иветæ æмæ ахауд. 
Валодя чызджы йæ хъæбысмæ фелвæста, хæдзары дуар йæ 
къахæй бакодта. 
— Кæм стут? — бадзырдта мидæмæ. Агъуысты дуар куы бай- 
гом, уæд «фу», зæгъгæ, йæ сæр сусæны бæхау ныттылдта. Ауыдта 
хъуджы сынтæгмæ бастæй. Сывæллæттæ цъыгъгъуытт кæнынц 
агъуысты мидæг, цыма раст донбыл ихыл бырынц, уыйау, хæд- 
112 

зары зæххыл егъау ихы салд къуыбыртæ-къуыбыртæй уыди. 
Сабитæ сæ хойы милиционеры хъæбысы дыдагъæй куы ауыд- 
той, уæд æмхуызонæй нырдиаг кодтой. 
— Ма кæут, — сдзырдта Валодя. — Ныртæккæ!.. Ныртæккæ 
адзæбæх уыдзæн. 
Æрæвæрдта чызджы сынтæгыл. 
— Дон! — йæ дзыхы йын ныффу кодта, йæ къухтæ йын фæй- 
нæрдæм аивæзта, дон ыл бакалдта. Иветæ ракаст. 
— Гæн... никуыуал... 
— Ма тæрс, ма тæрс, — фыркатайæ ма цы акодтаид, уый нал 
зыдта Валодя. 
— Ахæстоны мæ нæ бакæндзынæ?.. — Ахæстоны... — рай- 
хъуысти та Иветæйы æнæбон хъæлæс. 
— Цæй ахæстоны кой кæныс?! Амæй ма уæ ахæстондæр фæн- 
ды!.. Цæттæ ахæстоны куы стут, — рæвдауæн ныхасыл архайы 
лæппу. Йæ зæрдæ суынгæг. Рауад кæртмæ. Уым йæ размæ фæци 
Фаризæт. 
— Гъы, федтай? Цас гæн фæдавта... — цыдæртæ ма зæгъынмæ 
хъавыд ус, фæлæ йæм лæппу кæсгæ дæр нæ фæкодта. Ралыгъд 
уынгмæ, ныхъхъæр кодта: 
— Фæдис!.. Фæдис, хорз адæм!.. 
Уайтагъд адæмæй уынг айдзаг. 
— Цы ’рцыд? Цы хабар у?! 
— Цы уыди?! 
Фарстой милиционеры. Уый сын ацамыдта Залихантæм. 
— Цыдæр сыл æрцыд, æнхъæлдæн!.. 
Адæм баивылдысты, йæ зæххыл хъуджы мизынцъаг кæмæн 
их кодта, уыцы хæдзармæ... 
— Мæ бон куыд бакалд! — йæхимæ фæлæбурдта Дуне. 
— Мæнæ цы диссаг ис?.. — йæ зæнгтæ æрцавта Маша. 
— Искуы ма уый æрцыд — хъуг æмæ сабитæ иу агъуысты?.. — 
хъарæггæнæгау загъта Любæ. 
— Уымæй æз сымах бафæрсинаг дæн, сымах, хорз сыхбæстæ! — 
мæстыйæ загъта Валодя. 
— Уыдон хорз сты, алцыдæр нын фæдæттынц, — загъта Иветæ. 
— Тагъд хъуджы — нæ бæхдонмæ, — сдзырдта Дуне йæ фырт 
Гамболмæ. — Арт дæр, хъусыс? 
— Хъусын. 
— Ницы сын базыдтон, — загъта хи растгæнгæйæ Маша... 
Æндæр уыцы хъуджы къах ам нæ уыдаид. 
— Ныр цымæ йæ домбай фæрстæ цæуылнæ атоны сæ бæр- 
зонд фыд... — доны разылдта йæ цæстытæ Дуне. 
Иу чысыл рæстæджы фæстæ Любæ фездæхт Валодямæ. 
— Раст зæгъыс. Мах нæхи нæ раст кæнæм, фæлæ ма нæм 
æркæс, — амоны йæ къæхты хуылыдзмæ. — Бон-изæрмæ уæлих, 
уæлмит нартхор тонæм. Хорз, мах сæ нæ бафиппайдтам, аххос- 
джын стæм. Фæлæ сымах цы ми кæнут, сымах? Ацы хæдзары 
ацы сывæллæтты фыды фыдæбон, хъиамæт бирæ ис. Радих кæ- 
нут кæрт. Хицæн дуар сын скæнут! Скъæт кæм скæной, ахæм 
8 Дзабайты Тлисæ 
113 

зæххы гæбаз сын раттут. Мах æппæт сыхæй дæр æхсæв дæр не 
схуысдзыстæм, дыууæ бонмæ скъæт ацæттæ кæндзыстæм. 
— Уыдзæн! — фидарæй загъта Валодя. 
— Цал æмæ цал хатты æрбацыдысты хъæусоветы хицауад 
æмæ мур дæр ницы сарæзтой, — загъта тызмæгæй Маша. 
Дунейæн йæ хъуыр ныхгæдта кæуындзæг æмæ хæкъуырц- 
цæй, йæ бон ницы дзурын уыд. Йæ фырт сугты хъæбысыдза- 
гимæ куы æрбацыд, уæд æм сдзырдта: 
— Хæринаг... 
Лæппу та азгъордта фæстæмæ. 
Валодя сбадт æмæ ныффыста йæ боныджы: «Кæрт. Тæккæ 
райсом — галуæрдон суг. Исты æххуыс...» 
— Дæ хорзæхæй, цы Хуыцау дæ æрбахаста ардæм, куыд æрба- 
рæдыдтæ ацы мæгуыр хæдзармæ? — дисæй йæ фæрсынц устытæ. 
Лæг ницы дзуры. Фыссы. 
— Иветæ, кæм уыди, цæмæ æрбацыд? — аивæй фæрсы чызджы 
Любæ. 
— Пъадвалы... гæн.:. 
— У, цъаммар!.. 
— Усбирæгъ... — йæ дæндæгты къæс-къæс ссыд Машайæн. — 
Бахъаст кодта, нæ?.. 
— Гъæ, налат, налат, Тамбийы фæллойæ кæй бахордта, уый 
йын рондз фестæд, рондз! 
— Урскъах бæхæй йын фæхæтæд мæрдты. 
Хæдзар барæвдзытæ кодтой Дуне æмæ Любæйы чызджытæ. 
Гамболы артмæ их тайын райдыдта, къæпийы фындзæй йæ къах- 
той, бедраты йæ хастой уынгмæ... 
Валодя йæ боныджы цы ныффыста, уыдон, кæрты хъуыддагæй 
фæстæмæ, баххæст кодта... Хъæдгæсæн билеты аргъ систа йæ дзып- 
пæй. Хорз суджы уæрдон сын æрласта колхозы хуыздæр хъæддзау. 
Арыпханты бæхдоны (афтæ хоны Нену се скъæт, æмæ йæ 
æппæт бинонтæ дæр афтæ хонынц) Залиханы хъуг йе ’муд æрцыд. 
Холлаг дæр ын æвæрынц, сыгъдæг дæр æй кæнынц сæхæдæг. 
Сыгъд сирвæзынæй тæссаг у, зæгъгæ, сыхы сывæллæттæ, 
Иветæты тыргътæй хъæллæгъ ахастой Ненутæм. Къæлидор суæгъд 
ис. Иветæ йæ рахсадта. Кæд тæвд донæй æхсадта, уæддæр-иу 
дон асалд фæйнæджытыл. 
Комахсæнты иу хъызт бон рынчындонæй Залихан ссыд сæ- 
химæ. Сывæллæттæм та хур бакаст. Ныр Иветæйы Хуыцаубоны 
февдæлы хъæдмæ. 
Тæрс бселас 
Рагуалдзæг. Царды фæрæзтæ бæлвырд фæхуыздæр сты. Кол- 
хозы быдырты нæргæ бырыдысты уæззау чъерамихуыз трак- 
тортæ сæ фæдыл цалдæргай гутæттæ ласгæ. Фæфылдæр сты 
бæхтæ, галтæ. Дукакиты фæзынд хъуымæцтæ, туфлитæ, цъын- 
датæ, сапон, спичкæтæ æмæ æндæртæ. 
114 

Уалдзыгон каникулты рæстæг скъоладзаутæ цыдысты бы- 
дырмæ. Ног хуымгонд зæххы ауæдзгонд рæнхъыты æппæрстой 
картофы мыггаг. Цард кæй фæхуыздæр, уый быдыры кусæг адæ- 
мы уæлæдарæсыл дæр фæзынд: дардмæ зынынц сæ алыхуызон 
тæбын сæрбæттæнтæ, хъулон-мулон халæттæ, æрттиваг сатин- 
цъар бæмбæджджынтæ. Сидзæргæстæн бахъомыл сты сæ цот, 
сæ къух сын бæлвырд фæрогдæр кодтой. Фæлæ уæддæр æнкъард, 
фæлмæст цæстæнгас нæ цух кæны сæ цæсгæмттæй. Фæссихор 
Салыгæрдæнæй Урсдонмæ хъæдласæн поезд куы æрбацæйцæуы, 
уæд æм сæ сæртæ аздахынц, сæ улæфт бауромгæйæ æнхъæлмæ фæ- 
кæсынц, уæдæ кæд поезд йæ цыд фæсабырдæр кæнид. Фæлæ æгъа- 
тыр поезд æхситгæнгæ аивгъуыйы. Йæ хъæр ын хъæдрæбыны бæ- 
лæстæ сæ хъæбысы акæнынц, фæсте фæуадзы сидзæргæсты, «æфсæн 
хъæддзауы» нæй уыдон мæт, уый тагъд кæны хъæды арфмæ. 
«Æвæццæгæн, дысоны поездмæ байрæджы кодта, райсом зын- 
дзæн» — алчи йæхимидæг æфсæнттæ ардта йæ мойы фæстиатæн. 
Æмæ та багуыбыр кæнынц сæ куыстыл. Хæст басабыры фæстæ 
Габе поездæй куы æргæпп кодта, уæдæй нырмæ сидзæргæстæй 
алчидæр йæ зæрдæйы дуар байгом кæны поезды æрбацæуын 
афонмæ. Фæлæ та гомæй баззайы. Бахъомыл сты сывæллæттæ. 
Бахъомыл сты Залиханы цот дæр, фæлæ мæгуырыл хæрдмæ дур 
тулы, фæзæгъынц. Сæ ныййарæджы бæрæгбонау фенынц æр- 
мæст. Ныр фондз азы Залихан тухитæ кæны рынчындæтты 
къуымты, йæ хъæбултæ та фыдæбонæй æрвитынц сæ сабибонтæ, 
се ’мгæрттæм «тæхуды» кæнгæ. 
Хъуыдытæгæнгæ цыди Чырыстонхъæуæй Сындзыхъæумæ. Йæ 
зæрдæйæ нæ цух кæны сæ кау бийинаг. Æвддæсаздзыд чызг у Иветæ. 
Кæсæнмæ бакæсыны рæстæг ын никуы фæци, æндæр искуы федта- 
ид йæхи. Бæрзонд, аив гуырыконд. Дыууæ тар мыдхуыз дзыккуйы 
йæ зæронд пъалтойы æддеты йæ фæсонтыл йæ къахы истмæ гæсгæ 
рахау-бахау кæнынц. Йæ къæхтыл къалостæ æмæ хихуыд къалосы 
дзабыртæ. Аив, чысыл хъил фындз... Стыр æрвхуыз сыгъдæг цæс- 
тытæ æдзух кастысты æмбаргæ, æнкъардæй. Дзурæгмæ йæ сæр 
хæрдмæ нæ сисы, зулаивæй йæм ракæсы. Йæ къухтæ сты, бирæ 
сьгоæллæттæ цы сидзæргæс усæн вæййы, ахæм ныййарæджы уæзæг- 
джын къухты хуызæн. Сæрд бел æмæ къæпийы хъæдыл, зымæг 
фæрæтыл хæцьгаæй стырæй-стырдæр кæнынц. Дыууæ хъæуы æхсæн 
æй æрбаййæфта машинæ, фæлæ чызг, цыма æппындæр ницы фе- 
хъуыста, афтæ йæ цыды кой кæны. Фæурæдта машинæ æмæ 
дзы рахызт Хъасболы фырт Петр, мединституты студент. 
— Иветæ, рауай абад, — йæ размæ æруад лæппу. 
— Сбаддзынæн, — йæ мидбылты бахудт чызг. 
— Залихан куыд у? Абон нæхи рынчындоны уыдыстæм фæл- 
варæнты, — дзырдта студент. — Зæрдæйы ног хостæ фæзынд. 
Æнæмæнг сæ ссардзынæн Залиханæн. 
— Бæргæ... Куы фæзынид... Куы ссарис... — батæхуды кодта 
чызг. Йæ фæсонæрхæджы дæр нæ уыд, цæмæн афтæ батыхст 
лæппу йæ ныййарæгыл. 
Лæппуйы зæрдæмæ судзины бынæй кæлæгау бакалд рухсы цьыртт. 
115 

— Райсом горæтмæ цæуын, куы нæ уа, уæд ме ’мбал Мæскуы- 
мæ цæуы æмæ уымæн бафæдзæхсдзынæн. 
Машинæ æрлæууыд колхозы къанторы раз. Лæппу фегом 
кодта дуар. Чызг рагæпп ласта, йæ фæстæ — лæппу. 
— Сабыр, сæгъ куы нæ дæ, мыййаг, — мидбылты худгæйæ 
загъта Петр. 
Къанторæй сæхимæ цæугæйæ ныхæстæ кодта лæппу чызгæн, 
аив ныхасы уагæй æмбарын кæнынмæ хъавыд йæ сагъæстæ, фæлæ 
чызджы хъуыдытæ уыдысты дард кæмдæр. 
— Цытæ дзурыс, цы? 
— Æз мæ удæй цæуын... Мæ фарсмæ цæугæ кæныс, дæхæдæг 
та кæм дæ — æмæ гъа... — фæлмæн бахудт лæппу. 
— Раст зæгъыс, — басаст чызг. 
— Зонын, ныр дæумæ бирæтæ сæ цæст дары, фæлæ дæ æз... 
Мах дæ никуыдæм ауадздзыстæм... 
Чызг дард кæмдæр уыд йæ хъуыдыты, фæлæ айхъуыста лæп- 
пуйы фæстаг ныхæстæ. 
— Дæ хорзæхæй, Петр, цытæ дзурыс? Кæдæм мæ нæ ауадздзыс- 
тут? 
Лæппу ныуулæфыд. Чызг сæфы фыдтухиты. Æвæццæгæн, 
æмбаргæ дæр нæ кæны, хъæдмæ цæуын чызгæн тынг тæссаг кæй 
у, уый. 
— Иветæ, — бакаст чызгмæ, — йæ цæсгом туджы азылд. — 
Иветæ, дæхиуыл иучысыл фæауæрд. 
— Ома?.. 
— Лæппу кусæд, ныр дынджыр у. 
Чызджы зæрдæ куыддæр фæфæлмæн. 
— Зоныс, Петя, йæ бон нæу, æнæхъару у. 
— Уынæм æй. Райсомæй хъæдмæ куы фæцæйцæуыс, изæрæй 
та уыцы уæззау æргъомимæ фæстæмæ куы ’рцæйцæуыс... Уæд 
мæ зæрдæ фæриссы. — Йæ галиу къух авæрдта йæ риуыл. — Дæ 
сæры куыстæй æндæр ницы ис. 
Æрхæццæ сты фæзилæнмæ. Ам Петры ацæуын хъæуы быды- 
ры ’рдæм. 
Иветæ бадис кодта лæппуйы ныхæстыл. Никуы йын ничи загъта 
«дæхиуыл ауæрд». Нæ, Петр, Асланыл ауæрдын хъæуы. Йæ зæр- 
дæйы бацыд тасдзинад, æцæгдæр лæппуйыл исты куы ’рцæуа. 
Сæ хæдзары фæстæ сыхы чызджытимæ хъазыдысты Нада æмæ 
Розæ. Габеты каурæбын та лæппутимæ хъазыд Аслан. Сæ хойы 
куы ауыдтой, уæд йæ размæ базгъордтой, сæ мадæй йæ афарстой, 
зæрдæрухс дзуапп сын радта. Дызæрдыггаг лæуд кæнынц — кæ- 
цырдæм сын ацамондзæн цымæ сæ карз хо? Къухы тылдæй сын 
бар радта^хъазынмæ. Цингæнгæ азгъордтой. Йæхæдæг бацыд хæ- 
дзармæ. Йæ пъалто феппæрста. Афтид цугуны бын хъæрмхуыппы 
уæлдай уымæл дардта дыууæ къабускайы карстимæ. Кæрдзыны 
къæрис дзы атылдта. Æууилгæйæ æрлæууыд хæдзары астæу. 
Бæрæг дзы кæцы куыстмæ æвнæлдтаид? Фыццаджыдæр пъадва- 
лæй зымæгмæ цæттæ сæрдæн бур сыджыт схаста бедрайы, сыгъ- 
дæг æхсад цæгъдæп цъылынимæ. Сыджытыл дон æркодта. Райс- 
116 

та, змисæй хафт дыууæ цинкæ бедрайы, æмæ донхæссæн æрдын- 
къæдз хъил, уый дæр æнгузхуыз дардта фыр сыгъдæгæй. 
Цыппæрæм хатт куы сцæйхаста дон, уæд æм Хъамбол дзуры, 
сæ кауы талачъийы хъæмп рæвдзытæ кæнгæ. 
— Хуыцауы хатырæй, донджынтæ кæныс, æви? 
— Донæй дæр ма нæ фаг ма исæм, — загъта чызг йæ донхæс- 
сæн иу уæхскæй иннæмæ раивгæйæ. Лæппу уыцы иу æхст йæхи 
фæкодта æмæ раст кулдуармæ йæ цуры февзæрд. Бирæ цыдæртæ 
зæгъинаг уыди, фæлæ загъта зыбыты иунæг дзырд: 
— Иветæ... 
Кæд сыхаг лæппуйыл уазал цæстæнгасимæ сæмбæлд, уæд- 
дæр йæ хъуыдыйæ нæ цух кодта. Йæ уæлæ акодта йæ кусæн 
къабайы зæронд. Сыджыты бедра йæ къухæй азмæста. Скъапп 
æмæ фынг къулæй раггуырста. Пец расыгъдæг кодта, къæйы 
зылдтытæ стыр хъæдын къусы доны цæхсадта. Сыджытдоны 
змæсты бедрайы арæхсгæ сыджыт цæгъдæн цъылын атылдта... 
Фæсдуар сынтæгимæ куы архайдта, уæд сæм бацыди Лю- 
бæйы чызг, Рая. 
— Уффы, — дæ фæтæгены тæф та уæларвмæ куы кæлы. Тæт- 
тæтт-Тæттæтт, «йæ фыдау Тæттæтт у», хуымæтæджы дæ афтæ 
нæ хонынц. 
— Æгас цу, — йæ ныхы хид йæ галиу цонгæй асæрфгæйæ 
салам радта Иветæ. 
— Кæуылты рафснайдтай? Æрдæбон дæр ма дæттæ куы хас- 
тай?.. 
— Цæй, о, — загъта Иветæ, — схæц æмæ йæ бынат ссара. 
Рая йæ цæст ахаста агъуыстыл. 
— Йарæппын, æз дæр æфснайын, уæддæр мын дæу хуызæн 
нæ уайы. Гъер акæс-ма, дзаумæттæ къулрæбынтæй кæй раласыс, 
уый тыххæй кæд? Зæгъ-ма, иннæ сынтæг иунæгæй куыд сæвæрд- 
тай йæ бынаты, зæххыл хафт куы нæ ис. 
— Тынг дæ фæнды базонын? — йæ цыппæртыл æрлæууыд, аф- 
тæмæй йæ. фæсонтæй сынтæг систа — гъе, афтæ йæ баггуырсын. 
— Дæ мæгуыр фæсонтæ! — батыхст сыхаг чызг, — омæ демæ 
уынджы къозойы фæдыл чи згъоры, уыдонæй искæй... 
— Ау, хæрæгæн дæр ма куадзæн куы вæййы, æнæуый дæр сæ 
æгæртæ домын, сæ хъару цас нæу, уыййас. — Рабырыди. Йæ 
къухтæ цæхсадта æмæ сынтæгмæ иннæ сынтæгæй хуыссæнтæ 
баскъæфта. 
Сынтæджытæ фæтæгенæй кæй сæрфыс, кълопитæ уæм уымæн 
нæй, æвæццæгæн. 
— Æмæ гъа, никуы нæм уыди. 
— Уæдæ, æхсæвæр дæр пæртт-пæртт кæны. — Рая йе ’ргом 
аздæхта пецмæ. 
Змисæй хæрз хафт хъæдын стуанæй цугун куы змæста, уæд 
бадодой кодта, сæ хæдзар кæддæра, гъе афтæ нæ бафснайа, уæдæ 
сæ хъæдын цæлгæнæны мигæнæнтæ дæр нæ ныххафа. Фарон се 
стуан хълапийæ куыд ныссау ныр дæр ма афтæ тар у... Йæхимæ 
смæсты, фæлæ уæддæр йæ ныхасмæ бафтыдта. — Кас у, æви 
117 

касдон? Иу ныхасæй, дæ хæринаг касæй касдоны æхсæн фæ- 
дзæгъæл, куыдз дыууæ дуары æхсæн куыд фæуа, афтæ. 
Йæхимæ та хæцыд, йæ фæстаг ныхасыл æрфæсмон кодта. 
«Цæмæн дзы хъуыд куыдз цал дуары æхсæн скуыси, гъе уый?» 
— Сбæзджын уыдзæн, — хуыссæн бæстон æфснайгæйæ загъ- 
та Иветæ. — Кæронмæ ма йæ райс. 
— Ног сæрст пецы арт дæр куыд хъæлдзæг фæсудзы, нæ? — 
загъта Рая æмæ цугуны сæр æрымбæрзгæйæ Иветæмæ акъах- 
дзæф кодта. Йæ къахыл сыджыт систа. Батыхст. — Пецмæ æгæр 
хæстæг лæуд фæдæн. 
— Ницы йын у, — загъта Иветæ. 
— Æххæст дæ зæхх айсæрд, æмæ мын дæ сæрдæн мигæнæнтæ 
уыцы хуызæнæй авæр, — алæгъстæ кодта сыхаг, — æз дæр мæ 
хæдзар рафснайон. 
— Авæрин дын сæ, фæлæ йæ нæма сæрдын. Сывæллæты мæ 
цынайын хъæуы, сæ пысултæ æхсын, зæхмæ мæ равдæлдзæн иу 
æмбисæхсæв. Раздæр нæ. 
Рая æфснайдыл фæци æмæ дзы ферох йæ цыды сæр. Йæ 
хъустыл Хъамболы дзурын куы æрцыд, уæд фестъæлфыд. 
— Иветæ, уæдæ ма ныууадз адæттæ æмæ цом киномæ. Дис- 
саджы кино дзы ис. Нæ сыхы чызджытæ æмæ лæппутæ иууыл- 
дæр киномæ цæуæм. 
— Дæ хорзæхæй, дæ быны дын санс ауагъдæуыди, — дзургæ 
бацыд Хъамбол, — цы фæдæ? 
— Мидæмæ, — загъта Иветæ. 
— Санс мæ афтæ нæ баурæдтаид, фæлæ мæ сыджыт, бур 
сыджыт баурæдта. 
Хъамбол дæр агъуыстыл йæ цæст ахаста. 
— Хуыцауыардыстæн, Сечъынатæн сæ хæйрæг куыд æххуыс 
кодта, афтæ Иветæйæн дæр æххуысгæнæг ис. 
Бахудт Иветæ. 
— Ис, — ныфсджынæй загъта Рая, — йæ рæвдз «æрмхæст», 
дзыцца дзы афтæ загъта. Папæ та йæ йæ фыдау «арт» хоны. 
Алæгъстæ йын кодтой сæ дыууæ дæр киномæ, фæлæ не сразы. 
— Цытæ дзурут?! 
— Кæд ды дæ цæрæнбонты куыстæй æндæр исты хорздзинад 
фенай, уæд æз амардтæн, — федде лæппу мæстыйæ. 
— Гъер, Иветæ, ды куыд кусыс, мæн бон афтæ нæу. 
Иветæ бахудт йæ мидбылты. — «Аргъауы куыд загъдæуыд, 
дæ хæдзары знаджы дæр макуы бафхæр». Уынгмæ куы рацыды- 
сты, уæд йæхи ныййиста, сывæллæттæ йæ куыд федтаиккой, 
афтæ. Сæрæй сын ацамыдта. Фæстæмæ дæр нал фæкастысты, 
афтæмæй йæ хотæ баивгъуыдтой хæдзармæ. Сæ срæстæ лæф- 
лæфгæнгæ Аслан дæр, йæ къухты йæ бекъæ æмæ лæдзæг. 
Раямæ хардзау æркаст, æрдæбон ын йæ ныхасыл кæй бахудт, 
уый. 
— Уæддæр цæуыл бахудтæ, мæ бон дæуау нæу куы загътон, уæд? 
Иветæйы нæ фæндыд, фæлæ йæм æгæр ныллæууыд: 
— Рая, æгайтма дæ фыд хæстæй ссыди, дæ мад дзæбæх у. 
118 

Цæрæнт дæхи фæндиаг, — аджих донгуырæнмæ. — Æндæр, мæ 
хур, мæ разæй сæпп кæнис, мæ разæй, хъæдмæ дæр æмæ бы- 
дырмæ дæр... 
— Нæ, цæмæн, — йæ сæр батылдта Рая. — Хуыцау бахизæд, 
фæлæ ацæуин нæ хæстæджытæй искæмæ, гъе мæ фыды æрва- 
дæлтæм, кæнæ мæ мады æрвадæлтæм. Ахæмтæ чысыл и? Дæу 
хуызæн йæ мады зæнæджы, цъиуджын каркау, бамбырд кæнын 
бирæйы бон нæу. Хъамболы загъдау — фæсмон кæндзынæ. 
— Æнхъæлыс, нæ мæ фæнды? Фæнды, фæлæ мæ ноджы тынг- 
дæр та фынæй кæнын фæнды. Зоныс, æз алы изæр дæр вæййын 
хуымон галау — фæллад... 
Иветæ æрыхъал, фестад. Хуры тынтæ рудзынджы ныв фы- 
нæй сывæллæтты цæсгæмттыл ахъазын кодтой æмæ фехъал сты. 
Сæ сыгъдæг æмæ хæрзæмпъызт дарæсыл цингæнгæ, мæгуыр сы- 
вæллæттæ сæхи арæвдз кодтой хъæдмæ... 
Хъæды цард райхъал. Хъуысы фæрæты къупп-къупп. Фæрæ- 
ты уынæр хорз дзуры, кæй къухы ис, ууыл. Нæлгоймаджы къу- 
хы йæ хъæр хъуысы дардмæ, уæззауæй, сылгоймаджы къухы та 
— тагъд-тагъд æмæ рог. Сывæллæтты къухдзæф дæр бæрæг у. 
Иветæ афтæ хорз сахуыр, æмæ уынæрмæ гæсгæ бацамондзæн, 
чи кæм калы хъæд, уый. Мæргътæ хъæлдзæгæй зарынц. Гугук- 
гæнаг бауасы куы иу ранæй, куы иннæ ранæй. 
Уæлæ Иветæйы уарзон тæрс бæлас. 
— Дæ райсом хорз, нæ зынаргъ бæлас! — афтæ салам дæтты 
тæрсæн. Тæрс базмæлы, йæ къалиутæ ныллæг æруадзы чызджы 
рæхснæг цæсгомыл. Йæхи куы нæ фæныллæг кæны, уæд ын йæ 
цæсгом рæвдаугæ асæрфы йæ фæлмæн сыфтæй. Къæвда бон ба- 
хъахъхъæны уарынæй. Сæрдыгон æнтæф бон та йæ сатæджы сæ 
фæллад суадзынц сидзæртæ. 
Уый дæр зилы бæласмæ, йæ бон цы у, уымæй. Йæ быны йын 
ничи фендзæн иу чъизийы мур, йе гæххæтт, йе та хойраджы фæл- 
хæрттæ. Иннæ бæлæсты бынтæй уæлдай ам не ссардзынæ иу хус 
къæцæлы мур дæр, фароны хус кæрдæджы фæсал. Асыгъдæг сæ 
кæны. Бæлас хорз æнкъары чызджы куыстуарзон къухты фæд. 
Фæстаг азты та рагуалдзæг зæронд бедрайы схæссы чъырдон, 
сцæгъды йын чъырæй йе ставд зæнг. Канд сыхбæстæ нæ, фæлæ 
ма йæ æппæт хъæу дæр зонынц æмæ йæ хонынц «Иветæйы бæ- 
лас». Сæрдæй-зымæгæй чызг ацы бæласы бын бафысым кæны. 
Цалдæр азы йæ сæрмæ нæма схызт иу хъæддзау дæр. Йæ фæтæн 
къабузджын цæнгтæм ын бахæлæг кæны, фæлæ йæ чъырæй цагъ- 
дæй куы фены, йæ алфамблай æфснайд кæртау куы вæййы, уæд 
æм йæ къух нал батасы. Æмæ араст вæййы хъæды арфмæ. 
— Дæ райсом хорз! — йæ къухтæ фæйнæрдæм акодта, хæрдмæ 
скаст бæласмæ, стæй сывæллæттæм фездæхт: 
— Цæй, иумæ зæгъæм: «Дæ райсом хорз, Тæрс!..» 
Сывæллæттæ æмхъæлæсæй салам радтой бæласæн. 
Домбай тæрс уæззау базмæлыд. Йæ сыфтæрты сыр-сырмæ 
байхъуыста Иветæ. 
— Хъусут-ма, куыд зæгъы? «Æгас-с-с цæут-т», — бахудт. 
119 

Зиу 
Лæгуæрдон пыхсбынмæ батылдта Иветæ. Фæрæт райста. 
— Аслан, ды мæнæ ам бынæй кæндзынæ уис, мих. Кæс-ма, — 
амоны æхсæры къутæрмæ, — цы хорз уис дзы ис. Ды та сæ, 
Нада, ласдзынæ мæнæ ардæм, — ацамыдта тæрсы размæ. — Розæ, 
мах та нæ бынатмæ, — скаст хæрдмæ. Фæрæт йæ ронбасты атъыс- 
та, æмбæхсæнæй систа цыппар хъæлы, дыууæ дзы радта Ро- 
зæмæ, дыууæ та йæхицæн. Уыдон æххуысæй сбырынц хæрз уыр- 
дыг фахсыл, Скъæтты комы хуссар фахсыл хæрдмæ. 
Йæ фæрæт бæстондæр афидар кодта ронбасты, йæ къабайы 
цæппузыртыл, фæндыры хъæлæстыл æнгуылдзтæ згъорæгау, йе 
’нгуылдзтæ азгъордтой, кæд дзы исчи уæгъд у. Йæ дыстæ ба- 
фæлдæхта. Йæ мады зæнæгыл дæр йæ цæст ахаста: сæ дарæсæй 
сæ мацы хъыгдарæд. 
— Нада, дæ бæмбæджджын ралас, стæвд уыдзынæ. Аслан, 
гормон, фезмæл. Уæрдоны дзаг ракæн æмæ уæд аулæфдзынæ. 
Иветæ æмæ Розæ фахсыл сæныччытау бырыдысты. Чысыл 
рæстæджы фæстæ схызтысты фæзмæ. 
— Розæ, æз цæгъддзынæн, ды та, дæ бон цас у, уыйас сæ иу 
ранмæ æмбырд кæн. 
— Уистæ — иумæ, михтæ дæр — иумæ, нæ? 
— О, мæ хур, о, — загъта йæ сæрбæттæн йæ ныхыл арфдæр 
æркæнгæйæ, йæ фæрæт йæ астæуæй фелвæста. Æхсæры къудзи- 
тыл иæ цæст ахаста. Йæ зæрдæ барухс замманай хъæды уын- 
дæй. Æргуыбыр кодта æхсæры къудзимæ, арæхстгай расыгъдæг 
ласта, хъыг æй чи дардзæн, уыцы пыхсытæ. 
— Уæ тæригъæд уæхи, — загъта æмæ цæгъдын райдыдта, æхсæ- 
ры къудзийæ йæ кау бийынæн чи хъуыд, уыцы уистæ... Цы æхсæ- 
ры къутæрмæ фæгуыбыр кæны æд фæрæт, уый алыварс чысыл 
рæстæджы фæстæ фæзыны цалдæр хуызы хъæдæрмæг: иуыр- 
дæм калы уис, иннæрдæм — кауы мих, аннæрдæм — хъæдуры- 
хъил, мæнæ ацы къутæры размæ та ма фæзынд тæсчъы уисаг — 
лыстæг цыбыр талатæ. Цалдæр æхсæры къутæры æрбæгънæг 
кодта. Дунейы уис æмæ мих ракодта... 
Хур ныгуылæнмæ фæкъул. Иветæйы зæрдæ хæрын баца- 
гуырдта. 
— Розæ, мæ хур, цу-ма аууилинаг исты сдав, уыдонæн дæр 
зæгъ æмæ бахæрæнт. 
Чысыл чызг йæ уисты хъæбысыдзаг ахæр-хæр кодта былмæ. 
Иветæ та фæмидæг ног къутæры. Уымæн дæр та йæ пакъуы акалд. 
Æхсæры къутæрты гæны хуымау у уис. Гæн... Йæ зæрдыл æрлæу- 
уыд... Фарон колхозы быдыры карстой гæн. Алы скъоладзаумæ 
доер хауди фæйнæ цыппар рæнхъы. Иветæ аивгъуыдта размæ. 
Йæ фæстæ гæны куыристæй уыгæстæ ныррæгъ сты, цыма Нар- 
ты Уырызмæджы бæх балæгæрста гæны тар «хъæды», афтæ 
уынг байгом. Гæны хуым йæ афоныл æфснайд кæй нæ æрцыд, 
уый тыххæй афтæ ныттар. Йæ галиуырдыгæй карста Зитæ, ра- 
хизырдыгæй — Алан. Уый уæле — Ким, æмæ иннæтæ. 
120 

— Тырыса дæу нæ фæуыдзæн, ма тæрс, — Иветæйы хъустыл 
ауад Зитæйы æдзæстуарзон ныхас. 
— Цæуылнæ фæуыдзæн? — бауайдзæф ын кодта Алан. 
— Дæхи хуызæн сым-сымæг æмæ йæ хъым-хъымæг хоныс? — 
фелхыскъ кодта Зитæйы Ким дæр. — Тырыса дæр хуымæтæджы ты- 
рыса нæ, фæлæ тынг намысджын тырыса райсдзæн. — Ким нæ уарзы 
хиппæлой, хиуарзон, æдзæстуарзон чызг Зитæйы. Куы уæндид, уæд 
зæгъид Иветæйæн «ма цу уыимæ», æмбалæн дын нæ бæззы». 
— Цы нæ уæм кæсы, — йæхицæн зæгъинаг уыд Зитæ, фæлæ 
йæ Ким айхъуыста æмæ йæм фæрæвдз: 
— Цы загътай, цы? Цы у, уый мæм кæсы. Гъе стæй дæ кæд 
зæрдиагæй базонын фæнды, уæд, хæрæг æмæ кæсгон уæздан 
бæхы æхсæн цас быдыртæ ис, уыйас ис уе ’хсæн дæр. 
Кимы ныхæстæм Аланы зæрдæ фæкъæпп кодта, йæ бинаг 
былæй уæлладжы алхъывта, мæсты куы вæййы, уæд афтæ фæ- 
кæны. Фæлæ дзургæ ницы скодта. 
— Тынг раст загътай! — Фырмæстæй ныххудт Зитæ. — Хæрæг 
йæ куыст хорз зоны, — ацамыдта Иветæмæ. 
Лæппутæ сæ куыст кодтой, цыма чызджы æфхæрæн ныхæстæ 
нæ фехъуыстой, афтæ. «Сыхъ-сыхъ», фæлдæхт гæн. 
Иветæйы хъустыл æрцыд сæ быцæу ныхас, фæлæ сæм ницы 
сдзырдта. 
Акаст размæ. Бæлвырд æм зынынц гæны рæнхъытæ. Сау ног 
хуымгонды хуызæн чи зынди, уый уыди гæн. Йæ зæрдæ барысти. 
«Цæй бирæ ма дзы ис!» Ныхъхъæр кæнынмæ хъавыд йе ’мбæлт- 
тæм, разæй сау чи дары, уый дæр ма гæн у, зæгъгæ, фæлæ... «Æцæг- 
дзинад куы базоной, уæд сæ ныфс асæтдзæн», — загъта йæхицæн. 
Галиуварсæй — дыууæ рæнхъы, рахизырдыгæй дæр — дыууæ, аф- 
тæмæй аст рæнхъыл ахæцыд. «Кимы зæрдæ фæхуддзæн. Цæй, куы 
’рбахæццæ уой, уæд Алан та уый рæнхъытæи хæсдзæн». 
Иветæ хорз зоны, разæй куыстгонд куы разыны кусинаг, исчи 
дын дæ къух куы арог кæна, уæд уый куыд æхсызгон вæййы, уый. 
Уыцы изæр сæхимæ куы рацыдысты, уæд Ким фæрсы: 
— Иветæ, гæны кæрон дæм хорз зыны? 
— О, бирæ нæ нал хъæуы. 
Дыккаг бон, сихормæ ма дзæвгар уыди, афтæ Зитæ йæ сæрæй 
мæлынмæ æрцыд. Ацыд станмæ. Йæ рæнхъытæй йын дыууæ хас- 
той Алан æмæ Ким, иннæ дыууæ та йæ галиуварс чи куыста, уыдон. 
Сихоры улæфтафон куы ’рхæццæ, уæд Ким дзуры: 
— Алан,. акæс-ма размæ!.. 
— Цы мæ кæсын кæныс? — йæ сæр нæ сисгæйæ дзуры Алан. 
— Иветæ æдзух нæ разæй кæй цæуы, уый зонын. Ауыстæн, рай- 
сом боныцъæхтыл уыдзынæн ам. Уæддæр æй нæ аййафдзынæн? 
— Акæс-ма, мæ лымæн. Аййæфтай йæ! 
— Кæм, куыд! — размæ акасти Алан æмæ ауыдта уæрæх уынг, 
гæны уыгæсты дыууæ æмраст рæнхъы цыма «Чепена» касрынц. 
Джихæй лæугæ аззад. Æлхуыйыл æндах тухæгау йæ æхсырф йæ 
къухы зылдта. 
— Федтай?! — Ким Аланы уæхскыл йæ къух æрæвæрдта. — 
Уый мæ сыхаг у, мæ сыхаг! 
121 

— Дæ сыхаг нæ, фæлæ комбайн, Бело дæр æй хуымæтæджы 
«бырдæн» нæ хоны. 
— Мæ сыхаг — комбайн, — фæлæ дæ сыхаг та? — ацамыдта 
Ким Зитæйы хаймæ. 
Кæрæдзийы уæхсчытыл сæ цæнгтæй хæцгæ араст сты Иве- 
тæйы фæстæ. Чысыл куы бауадысты, уæд Алан ныддис: 
— Нæ рæнхъытæ нæ разæй куы фесты. 
Иветæ фехъуыста лæппуты ныхас æмæ йæ мидбылты бахудт. 
— Æмæ исты фыццаг хатт афтæ бакодта? 
Куырис куыд абаста æмæ йæ куыд фелвæста хъил æвæрынмæ, 
афтæ лæппутæ йæ уæлхъус алæууыдысты. 
— Ой!.. — ныллæг хъæлæсæй сдзырдта Иветæ. 
— Цæмæй фæтарстæ?! — афарста йæ Ким. 
— Ау, ахæм тæрсæнтæ стæм: — загъта Алан. Лæппутæ, сæ 
фыр катайæ ма йын цы акодтаиккой, уый нæ зыдтой. 
— Ницы фæтарстæн, фæлæ уын æрбацæуын æнхъæл нæ уыдтæн. 
— Цом сихор хæрынмæ, — загъта Алан. 
— Цæуын, февнæлдта куырисмæ. — Мæ уыгæс ма ацамайон. 
— Мах бар æй уадз. 
Алан фемгаст хуымы кæронмæ. 
— Ким! — тарстæй афарста Алан. — Акæс-ма, уыйæппæт гæн 
у æви?! 
Ким дæр бадис. 
— Лæппутæ! Ма схъæр кæнут, сæ ныфс асæтдзæн, — загъта 
чызг æмæ йе ’хсырф йе уæхскыл авæрдта. — Иу-дæс боны куыст 
ма дзы ис. 
— Дæу хуызæн кусджытæн чи зоны... Фæлæ мæнæ Аланы 
хуызæттæн мит уарынмæ дæр нæ фæуыдзæн! 
Алан бакаст чызгмæ. Арвы ферттывдау фемдзаст сты лæп- 
пуйы сау цæстытæ æмæ чызджы æрвхуыз цæстытæ. Фæсырх 
сты сæ дыууæ дæр. Ким цыма ницы бамбæрста, афтæ йæхи фæ- 
зылдта, гæн ног хуымгондау кæм зынди, уыцырдæм. 
Станмæ куы араст сты, уæд сæ размæ фæци сæ ахуыргæнæг 
Дзедаты Нинæ. 
— Ардæм-ма рацæут! — йæ къух сæм ахъаззаг тилы. — Къул- 
бадджытæ! Акæсут-ма адонмæ! 
— Иветæ, — дзуры Ким. — Райсом ма рацу кусынмæ, хъусыс? 
— Æцæгдæр, бирæ бакуыстай, — загъта Алан. 
— Бæргæ, нæ картоф æфснайд фæуаид. 
Алан ын фæтæригъæд кодта. 
— Тагъддæр ма размæлут!.. 
Скъоладзаутæ сæ ахуыргæнæджы размæ дзырдыбæрц куы 
бахæццæ сты, уæд сыл ихуарæгау нызгъæлдта: 
— Къулбадджытæ! Кæм стут? Нырма зæххæй уæлæмæ нæма 
зынынц... 
— Цытæ дзурыс? — йæ ныхас ын æмбисыл аскъуыдта Ким. — 
Ахæм ныхæстæ махæн ма кæн. 
— Бацамон мын, куыд ныхæстæ кæнон, уый, — сбустæ кодта 
Нинæ. Фæлæуут, æз уæ директорыл сардауон. 
122 

Лæппутæ кæрæдзимæ бакастысты: 
— Иветæ фондзы бæрц кусы, æмæ уый ничи уыны. Акæс-ма, цас 
ныккарста иунæгæй. Йæ размæ ацыдыстæм, уым æвзæрæй цы ис? 
— Чи цы мигæнæг у, уый мах хорз зонæм, — карзæй загъта Нинæ. 
Станмæ бахæццæ сты. Хъæрмхуыппы хæрзад тæф былтыл 
ауад. Æртыкъахыг суанцъæйыл дынджыр цуайнаг æвæрд. Маша 
агæй систа фыдисæй дзидзайы къуылдыхтæ. Стыр хъæдын си- 
вырыл сæ æвæрдта. 
Станы даргъ стъолыл хæрдмæ амад уыдысты сасирыйас кол- 
хозон дзултæ. Сæ адджын тæфмæ зæрдæ рухс кодта. Доны боц- 
къайы раз лæууыд бричкæ. Бричкæйы гуыффæйы — кæрдотæ 
æмæ фæткъуытæ. Йæ къухтæ чи ахсы, уый та сисы фæткъуы, 
ахуыргæнджытæй цæст хизгæйæ дзы акомдзаг кæны. Кæд уал- 
дзæгæй, сæрдæй, фæззæгæй сывæллæттæ сæ ахуыргæнджытимæ 
вæййынц быдыры куысты, уæддæр æфсæрмы кодтой, зондамо- 
нæг сæ хæргæ уына, уымæй. Хæрынафон ахуыргæнджытæ сæхи 
станы фæстæмæ айсынц, уадз æмæ скъоладзаутæ сæ къæбæр 
адæн бахæрой. Фыццаг сбадынц лæппутæ. Бирæ хатт чызджы- 
тæн фæдæттынц фыццаджы бар, фæлæ уыдон никуы фæкомынц. 
Цæмæй рæстæг ма сæфа, уый тыххæй раджы сфидар стъолыл 
бадыны æгъдау — раздæр бахæрынц лæппутæ. 
Ахуырдзау никуы федта ахуыргæнæджы хæргæ, ахуыргæнæг 
та — ахуырдзауы. Сывæллæттæй исчи дыргъ йæ дзыппы куы 
айсы куыстуатмæ, уæд цалынмæ ахуыргæнæг йæ цурæй ацæуа, 
гъе та йæ куыд нæ уына, ахæм рæстæг куы нæ бахæра, уæд æй 
рæвдаудзæн бон изæрмæ... 
Æхсæры къудзи æрбæгънæг æмæ йæ хъуыды фескъуыд... 
Иветæ лыстæг тæсчъы уисæй куыристæ-куыристæ бабаста 
йæ уистæ æмæ михтæ. Афтæмæй æнцондæр ласæн сты бынмæ. 
Куырис йæ дæларм фæкæны, иннæ къухы та райсы æнцойгæнæн 
хъæл, афтæмæй кæм дзуццæджы, кæм, сабийау, йæ фазыл быргæ, 
йæ уæз фæстæмæ уромгæйæ ласын райдайы хæрз уырдыг фах- 
сыл бынмæ уис, мих æмæ хъæдуры хъилы куыристæ. Йæ æмуæ- 
зад куы нал бауромы, уæд куырисы сæр пыхсбыны фæныхсы. 
Бирæ тухитæ фæкæны йæ раласыныл. 
Мæнæ та йæ ныр дæр йæ куырис иуфарсмæ ахаста, фæкалд. 
Куырис алыгъд, нарæг бырæны фæсвæндаг, къутæры бын йæ 
сæр атъыста. Чи зоны, хъæддзауы хъарутæ фесты, гъе та фæл- 
мæн зæххы дзæвгар аныхстысты ногконд уисты сæртæ. Архайы 
се сласыныл, фæлæ нæ комынц. 
— Аслан! — хъæр кæны Иветæ. 
Нада архайы хомæ сбырыныл, фæлæ фæкæлы æмæ та ныт- 
тулы фæстæмæ. Лæппуйæн йæ сыбыртт дæр нæ хъуысы. — Нада, 
кæм ис уыцы лæппу? 
— Чиныджы кæсы, — пыхсыл ныззæгæл, афтæмæй дзуапп 
радта Нада хæрдмæ цæуыныл архайгæйæ. 
— Ды уым лæуу, дæхи ныццæвдзынæ. Схæц-схæц кæны куы- 
рисыл, — нæй, нæ комы. 
Хиваст куырисыл фæдæлгом æмæ ныккуыдта: 
123 

— Мæ бон нал у, цы хъизæмæрттæ кæнын!.. Ме ’мгæрттæ 
хурбадæнты бадынц... æз та хъæдтæ æмæ быдырты хауын. Сæр- 
дæй-зымæгæй, хъæды иу бæласы цъуппæй иннæмæ, æхсæрæгау... 
Хъæды уымæл мæр ме ставд хиды æртæхтæй уымæлæй-уымæл- 
дæр кæны... Мæ дзыккутæ æхсæры къутæртыл пи-и-рæнгæмт- 
тæй уадзын... Дзæгъæлы... дзæгъæлы хъуыды кæнут, нæ сыхы 
лæппутæ, æз куыстæй æндæр ницы зонын, зонын... æз уарзын 
дæр зонын, хиирхæфсын дæр уарзын, фæлæ-æ... Мæ къæсхуыр 
бæрзæй царды уæззау æфсондз хæссы... Хуымон гал йæ æфсон- 
дзы бын ауæдзæй æндæр куыд ницы уыны, афтæ... æз дæр... 
Бафæлладтæн... Бафæлладтæн хъæдтæ æмæ быдыртæй!.. 
Йæ хъарæгмæ «хъырныдтой» хъæд, фахсы бын — Нада æмæ 
къутæры рæбын тымбылæй — Розæ... 
Раст уыцы рæстæг Хъасбол бадти сæ дуармæ æмæ дзуры йæ 
фырт Петрмæ: 
— Лæппу, кæд дын зын нæу, уæд ма уыцы чызгмæ фæкæс... 
Иветæйæ зæгъын. 
Фырт нæ бамбæрста. 
— Баба, кæмæ фæкæсон?.. 
— Иветæмæ, абонрайсом ацыдысты æмæ нæма зынынц. Сæ 
каутæ бынтон æрызгъæлдысты. Цæттæ кæны, æвæццæгæн. Куы 
æрцæттæ кæна, уæд ын колхоз сæ ласынмæ феххуыс кæндзæн. 
Петр фæсырх суанг йæ хъусты онг. Æхсызгон ыи уыди, фæлæ 
йæм хъæдмæ чызджы цурмæ ацæуыны ныфс нæ уыд. Уый ба- 
фиппайдта фыд: 
— Цу, уæныг сифтындз, уемæ раласдзыстут гъе уис, гъе мих. 
— Баба, мæнæн зын нæу, фæлæ... аив уыдзæн?.. 
— Чызгæн бирæ æмбæлттæ ис... 
Петр куы бахæццæ «Иветæйы тæрсмæ», уæд федта Надайы 
бæласы бын æнæбонæй бадгæ. 
Чызг ацамыдта æхсæры къутæрты æхсæн нарæг къахвæн- 
дагмæ. Лæппу йæ сæр фæгуыбыр кодта, пыхсытæй йæхи хъахъ- 
хъæнгæйæ. лæрды суади. Йветæ, зæгъгæ, ахъæр кæнынмæ куыд 
хъавыд, афтæ йæ хъус ацахста кæуын. Лæппу дзыхълæуд фæ- 
кодта. Ауыдта: йæ зынаргъ адæймаг куы йæ хойыл, куы куыри- 
сыл йæхи фæдæлгоммæ кæны. Йæ сæр куы сисы, уæд цæсгомыл 
цæссыг бæркадджынæй æрызгъоры. 
Петры зæрдæ суынгæг. Ахæм тæригъæддаг ныв уынгæйæ 
адæймаджы зæрдæ нæ, фæлæ æндон къæдзæх чъыр фестдзæн. 
Йæхи бæлæсты аууон бакодта, йæ кæуындзæг нынныхъуырдта. 
Иу чысыл рæстæджы фæстæ ракаст, — дыууæ чызджы тухитæ 
кæнынц куырис сласыныл. 
— Фæлæуу! — рагæпп кодта йæ бынатæй Петр. Афтæ йæм 
фæкаст, цыма ма иу хатт куы схæца, чызг, уæд сапоны фынчы 
портийау аскъуындзæн æмæ Петры хур аныгуылдзæн. — Фæлæуу, 
мауал схæц! — Дзæбидырау чызджыты раз фегуырд лæппу. 
— А-а! — ... тарст стъæлфт фæкодта Иветæ. — Кæцæй фæдæ? — 
йæ цæстæнгас æмбæхсгæйæ оафарста чызг. 
— Иветæ, — фæлмæн рæвдаугæ хъæлæсæй дзуры лæппу. — 
Исчи афтæ кусы? 
124 

Чызг æм разылдта, кæуынæй кæсаджы тъупгæнæны хуызæн 
чи ныттыппыр, ахæм цæстытæ. Йæ тъыфæлттæ кæрæдзиуыл 
сæмбæлдысты, разгъордтой кæрæдзийы къуыргæ цæссыгтæ. 
Лæппуйы зæрдæ фæцагайдтой. Хъавыд æй истæмæй арæвдауын, 
фæлæ цæмæдæр гæсгæ размæ нæ, фæлæ фæстæмæ акъахдзæф 
кодта. Куырисмæ фæлæбурдта, зынтæй йæ сласта. 
— Куыд арф нынныхст зæххы?.. 
— Куырис райхæлдтаин... - загъта аххосджынæй Иветæ. 
Разæй лæгуæрдоны мих ластой Аслан, Нада æмæ Розæ. Уыдон 
афæндараст кодта Петр, Асланы уæрдоны рæтæнæгъдты мидæг 
фæкодта, дыууæ чызджы та хæцыдысты кæрæтты. 
Иветæ хъавыд йæхицæн уаргъ кæнынмæ, фистæгæй куыд 
цæуон, зæгъгæ, фæлæ йын уый бауайдзæф кодта. 
— Афтæ ма кæ, — мидбылты худгæйæ загъта лæппу. — Иучы- 
сыл дæхи хъахъхъæ. Зон дæхи... 
Уæныджы галиуфарс цыди Петр, йæ сæрбосыл ын хæцыд. 
Чызг та лæппуйы фарсмæ. 
— Дæ хорзæхæй, Иветæ, уыйас мих æмæ уис абон æрцагъ- 
тай? Уæлбыл чи ис, уыдонæй зæгъын? 
— Мæ-гъа, — мидбылты бахудт чызг. 
— Кæс-ма, цæй диссаг дæ? Зонын æй, абон сæ æрцагътай... 
— Цæмæй йæ базыдтай? 
— Ау, ногцагъд æмæ зæронд конд нал иртасын? Хъæды куы 
схъомыл дæн. 
— Æмæ гъа, — йе уæхск базмæлын кодта чызг, — дохтыр дæ, 
æмæ... 
— Фыццаджыдæр, æз дохтыр нæма дæн. Дыккагæй та, дох- 
тырæй дæр æмæ стыр ахуыргондæй дæр, йæ сабийы бонтæ чи 
ферох кæна, уымæй адæймаг никуы рауайдзæн. Адæймаг æмæ 
ахуыргонд — кæрæдзимæ дард сты. 
Иветæ асагъæсы и. 
— Райсом бонсауизæрмæ ласдзыстæм. Æз — уæныгыл, Аслан — 
лæгуæрдонæй. 
Лæппу æнхъæл уыди, чызг бакатай кæндзæн, исчи нæ исты 
куы зæгъа, зæгъгæ. Уый нæ, фæлæ ма цин дæр бакодта æмæ 
сыгъдæг зæрдæйæ афтæ куы зæгъид: 
— Цы хорз уаид! Сæ кæнын уыйас зын нæу, фæлæ сæ ласын 
бæллæх у. 
«Хуыцау мæ амарæд, — загъта йæхинымæр Петр, — æмбаргæ 
дæр нæ кæны, чызгæн лæппуйæ куыд тас у, уый. — Худæн дæр 
ыл нæй, куыстæй йæ не ’вдæлы». 
Хур аныгуылд, хъæумæ куы æрхæццæ сты, уæд. 
* * * 
Залиханы цæхæрадоны зæронд кау мидæмæ бафæлдæхт. 
Уыйхыгъд ног кауы хъæдæрмæг рæдзæгъдтæй лæууыд — уис 
æмæ мих. Уистæ куыд кæронмæ зына-нæзына фæцъæхбын сты. 
Адæмы ’руаджы Иветæйы уис сыфтæр рафтауыны агъоммæ хæ- 
125 

дзар ссардта. Машаты ’рдыгæй бæстон амад сты хъæдуры хъилтæ. 
Фондзыссæдз санчъехы бæрц Иветæ ауагъта дыууæ лæдзæ- 
гыл урс синаг. Райста мæцъис. Райдыдта михтæн дзыхъхъытæ 
кæнын. Йæ армытъæпæнты чылауийы хъæппытыйас уæзæгтæ 
хъæбæр æмæ уазал мæцъис æрбалвасгæйæ сриссынц. Мæцъисы 
тъупп хъуысти. Йæ къухты рыст ницæмæ дардта. Хъæдмæ йæ 
зæрдæ нал æхсайы, зæрдæрухсæй кусы, мæцъис цыма æлхуи у, 
афтæ рог хъазы чызджы къухты. Аслан зивæггæнгæ хæссы михтæ. 
Йæ мæцъис ног дзыхъхъ кæнынмæ фелвæста, уалынмæ сæ 
къласы лæппутæ æрбамбырд сты йæ алыфарс. Быдырмæ цæуын 
æнхъæл сын уыд. 
— Дæ райсом хорз!.. 
— Кæй райсом у, уый хорзæх, — салам сын радта чызг, — 
æмæ уæ фæндаг раст. 
— Махæн нæ фæндаг ам ныссуйтæ. Дарддæр нал цæуæм, — 
загъта Алан. 
Иветæ фæджих, хорз сæ не ’мбæрста. Аланы лæмбынæг цæс- 
тытæй нæ аирвæзт чызджы дызæрдыгдзинад æмæ та загъта: 
— Иветæ, мах дын æххуыс кæнынмæ æрбацыдыстæм, кæд 
ныл барвæссай, уæд. 
— Бузныг. Ныртæккæ алкæмæн дæр бирæ куыст ис, — загъта 
Иветæ. 
— Знон нын Дзамбег загъта, нæхи зæрды дæр уыди, фæлæ... — 
загъта Аркади. 
Сæ размæ æрбацыд Петр, Асланы къухыл хæцгæ. 
— Мæнæ цы бирæ зиууæттæ ис! — Петр йæ цæст ахаста лæп- 
путыл. «Ацы лæппутæй кæцыдæр уыдзæн»... 
Йæ цæстæнгас Аланы цæстæнгасимæ дзуарæвæрд фæци: «Уый 
у. Мæлæты рæсугъд нæу? Уый ма йæ карæнмæ куы ацæуа, уæд...» 
— йæ зæрдæ срыст Петрæн. 
— Цæйут, февналæм! — сдзырдта Алан. — Бахатыр кæн, ды 
Кимы æрвад дæ, нæ? — баздæхт Петрмæ. 
— О!.. 
«Æмбаргæ у», — ахъуыды та кодта Петр. 
— Ды, куыд хистæр, афтæ нын амон, мах кусдзыстæм, — 
загъта Алан. — Ды, Иветæ, мацы кус. 
— О, халон зиу ракодта, йæхæдæг та уæлкъуыбыр сбадт, — загъ- 
та Петр. Æмбаргæ дæр нæ бакодта, цæмæн дзы ахæм ныгсас сир- 
вæзт, уый. Кæд, мыййаг, чызг сæхимæ куы ацæуа, уымæй фæтарст. 
Амонын дæр сын нæ бахъуыд, афтæмæй куысты сæргъы алæу- 
уыдысты, фæлæ сын кусæнгарз нæ фаг кодта. 
— Аслан, дæ иу къах ам, иннæ — Адзæдзетæм, афтæмæй фæ- 
рæттæ, мæцъистæ радав, — йæ къухæй Машатæм ацамыдта Петр. 
Сыхы лæппутæй сæ чи федта, уыдон сæ хæдзары куыстытæ 
ныууагътой æмæ рацыдысты зиууон. 
Уартæ Ким йæ къахын ныууагъта — дыууæ мæцьисимæ рацæуы. 
Цыма цалдæр азы нæ федтой кæрæдзийы, афтæ ныццин код- 
той лæппутæ кæрæдзиуыл, мыхъхъытæй ралæууыдысты кæрæ- 
дзиуыл, ныхасæппарæн кодтой. 
126 

— Ким, дæ сыхы уазджытæ куы ис, уæд кæм дæ? 
— Фæрæт нæй, Ким, фæрæт? 
— Ис, - Ким фæкаст сæхирдæм, — уæртæ æрбахæссы. 
Цыппар лæппуйæ æрлæууыдысты мæцъистимæ, арæныл 
æфсæддонтæ куыд лæууой, афтæ. Иннæтæй чи михтæ цыргъ 
кодта, чи уис хаста. Петр Иветæйы сагъд михтæ асгæрста, ба- 
тылдта дзы цалдæры. 
— Фидар лæууынц, - йæ къахæй абарста, нæ дзы бацыд йæ 
къах. 
— Æгæр хæстæг сагъд нæ цæуы мих, Иветæ? 
— Нæ, хорз у, — дзуапп радта Алан. 
— Хорз у, афтæмæй кау бæрзонд быд цæуы, — загъта Ким. — 
Цыппар тæлмæй слидздзæн талачъийы онг. Æццæй нæ, Иветæ, — 
адзырдта чызгмæ, кæцы фæцæйцыд михтæм, — талачъи йыл нæ 
уыдзæн? 
— Кæд бантыса, уæд, — дзуапп радта чызг. 
— Аслан, уистæ дав, — загъта Алан. Дыууæ уисы иумæ авæрдта, 
кæройнаг кауы михыл сæ атыхта. Уисты сæр æмæ кæрæттæ фæс- 
тæмæ иумæ абыдта. Систа иннæ дыууæ уисы, михы хæдразмæ 
сæ атъыста. Райдыдта бийын. Райгуырд фыццаг тæлм... 
— Рæвдздæр, рæвдздæр, — дзуры Асланмæ Алан. Аслан уистæ 
æркалдта Аланы размæ. — Мæ къæхты бынмæ сæ æгæр хæстæг 
ма ’вæр, — фæлмæн ныхасæй загъта Алан. 
— Æз къæдзилтæ бидзынæн, — фæрæвдз Аслан. 
— Уис дæр хæсдзынæ, къæдзилтæ дæр бидзынæ, — зарæгау 
акодта Алан. 
— Дыккаг тæлм та æз цæуын, — загъта Петр. Дыууæ уисы 
атъыста æртыккаг михы рæбын. Сыздыхта уисы сæртæ. Здыхт 
уистæй ронбастау æрбатыхта кæройнаг мих... 
Райгуырд дыккаг тæлм. 
Петры фæстæ æрлæууыд Ким. Фæбыры æртыккаг тæлм. 
Аркади михтæ цыргъгонд фæци, æрлæууыд цыппæрæм тæлмыл. 
Иу михæй иннæмæ бырынц кæрæдзийы фæдыл цыппар тæл- 
мы. Хурмæ æрттывта ногбыд кау. 
Иветæ хæринагыл кæй тыхстаид, уый Петр æмбæрста. Сæхи- 
цæй куы цыди, уæд æм мад радта цавæрдæр тыхтон. 
— Цы у? — афарста йæ мады Петр. 
— Цыхт. Демæ йæ айс. 
Петр куы федта зиууæтты, уæд йæ чындз Машайæн балæгъс- 
тæ кодта: 
— Дæ хорзæхæй, Маша, исты ма скæн, — ацамыдта Залихан- 
ты цæхæрадонмæ. 
— Лæгъстæ кæнын мын нæ хъæуы, — мидбылхудгæ загъта 
чындз. — Мæхи зæрды дæр сын хæринаг скæнын ис. 
— Мæнæ — цыхт, мамæ йæ нывæрдта. 
— Мæхимæ дæр ма ис, — загъта Маша, Петры къухтæй цыхт 
райсгæйæ. 
Петр бамбарын кодта уыцы хъуыддаг Иветæйæн. Чызг йæ 
цæстæнгасæй раарфæ кодта Адзæдзеты чындзытæн. 
127 

Иветæйы цырд, сæрæн фезмæлдмæ дисæй кæсгæйæ баззайы Петр. 
Хур арвы астæумæ куы стылд, уæд сæм Маша йæ чызджы 
хонæг рарвыста. 
— Ардæм сæ рахæссут, — загъта Петр. 
Ким куы бамбæрста хъуыддаг, уæд базгъордта сæхимæ, йæ 
мады йæ хъæбысы акодта: 
— Мамæ! Мамæ, цы хорз дæ! 
Мад мидбылхудгæ бакаст йæ фыртмæ. Маша райгæ у йæ 
фыртæй. 
Æрæджы Ким дуканийæ цы цинкæ хуынхæссæн тæбæгъ схас- 
та, уый бæрзонд амад уыди картофджынтæй. Ким æй аскъæфта. 
Чызг та ахаста дон, сапон æмæ миты хъæпæны хуызæн, урс- 
урсид хисæрфæн. 
Сывæллæттæ куы ацыдысты, уæд Маша загъта йæ фыртæй: 
— Йæ фыдæй къæртт зæхмæ нæ аппæрста. Йæ уд, йæ дзæцц — 
искæмæн хорздзинад бакæнын. 
Мæ уарзон стъалы 
Иветæ зæрдæхъæлдзæгæй цæуы скъоламæ. Абон скъоладзаутæ 
цæуынц Сылтаныхъмæ нартхор тонынмæ. Уымæн йæ зæрдæ рухс 
у, быдырмæ йæ йæ мад кæй барæвдз кодта, уымæй. Скъолайы 
тигъæй куы фæзылд, уæд скъола уыди мыды чыргъæды хуызæн, 
хурбон куыстуарзон мыдыбындзытæ сæ хæдзары алыварс куыд 
зилдух фæкæнынц, раст афтæ уыди скъола йæ ахуырдзаутимæ. 
Скъолайы кæртæй хъуысы «Симды» цагъд. 
Знон аластой машинæйы тæсчъытæ æмæ дзаумæттæ, абон та 
ласдзысты сывæллæтты. 
Рæсугъд у Хъарманы скъола. Скъолайы кулдуарæй суанг скъо- 
лайы къæсæрмæ донбылы тымбыл дурæй астæрд — фæтæн фæндаг. 
Фæндаджы фæйнæфарс дыгай рæнхъытæй сагъд рæсугъд бæлæстæ. 
Ахæм бæлæстæ аив фидауынц скъолайы дынджыр рудзгуыты раз 
дæр. Кæрты кауын оыруйы уынджы ’рдыгæй дæр æмæ мидæгæй 
дæр — бæлæстæ. Кулдуары галиуфарс, бæлæсты æхсæнты, цæуы 
дугъы уайæн фæндаг, портийæ хъазæн фæз, бæндæныл хæрдмæ 
бырæн, шергъмæ гæпгæнæн. Уыдон иууылдæр сты скъолайы хус- 
сарварс. Йæ цæгатварс — кæрдæгхуыз гауызау рæсугъдæй зьшы фæз. 
Иветæ скъолайы дуармæ ауыдта Алан æмæ Аркадийы. Йæ зæрдæ 
ныссæххæт кодта. Алан æмæ Аркади алы райсом дæр афтæ скъо- 
лайы кулдуармæ фенхъæлмæ кæсынц Иветæйы æрбацыдмæ. 
— Алан, — дуарæй разгъордтой Зитæ æмæ Лизæ. — Цом, аси- 
мæм! — Фæхæцыдысты лæппуйы цæнгтыл, фæмидæг æй кодтой. 
— Фæлæуут! — сдзырдта ма Алан. Рувасы дзæмбыты бынæй 
уасæг куы ныууасы, уыйау рауад йæ ныхас. 
— Цом, мах дæр акафæм. 
— Ахуыргæнджытæй худинаг нæу? 
— Мæ-гъа, — йе уæхсчытæ базмæлын кодта Аркади. Афтæ 
дзургæ бацыдысты хъазтмæ Иветæ æмæ Аркади. Лизæ аивта 
128 

фæндырдзæгъдæджы. Алан æмæ Зитæ лæууынц симджыты ра- 
зæй. Аланæн йæ галиуырдыгæй лæууы Иветæйы сыхаг Рая. Мид- 
былты бахудт Иветæ, Алан Иветæйы ауыдта, йæ галиу къух фе- 
уæгъд кодта, фæзылд, йæ фæтæн аив фæсонтæм кæсгæ баззад 
чызг. Иветæйæн хъыг уыд, Алан симды æхсырфкъæдзау аив 
рæнхъ кæй фехæлдта, уый. Симдæн ахæм æгъдау ис. Цалынмæ 
чызг æрлæууа, йе йæ æндæр лæппу аива, уæдмæ лæппу сим- 
дзæн. Æгъдауджын чызг иу зылд куы æркæна æмæ йæ дыккаг 
лæппу ивæг куы нæ фæуа, уæд хъуамæ æрлæууа, лæппу йæ цы 
ранæй рахуыдта кафынмæ, уым. Фæлæ Зитæмæ ахæм æгъдæут- 
тæ фыст никуы сты. Уый хъæуы æрмæстдæр Алан. Исчи йæ куы 
фæивы, уæд ын йæ къух ариуыгъы: 
— Бауадзут ма мæ мæ хæрæфыртимæ симын! 
— Иве, — зæрдæхæлар, æхсызгон худт кæнгæ йæм æрбауад 
Рая. Цом, асимæм. 
— Нæ, æз нæ зонын, — фæлмæн цæстæнгасæй бакаст Иветæ 
Раямæ. Фæндыди йæ бафæрсын, уæззау у Аланы цонг æви рог, 
æхцон йæ ныдзæвд... фæлæ ницы сдзырдта. Цыма йын йæ хъуы- 
ды бамбæрста, афтæ йæ æрбахъæбыс кодта, иуварсмæ йæ фæ- 
цæйхуыдта. 
— Кæдæм лидзут? — сæ размæ алæууыд Аркади, — йæ рахиз 
къух йæ риуыл авæрдта, йæ сæр фæгуыбыр кодта: 
— Иветæ, саккаг кæн... 
— Бахатыр кæн, Аркади, æз нæ симын... 
— Цу, Аланы аив, дæ уарзоны дын удхарæй амардта, — загъта 
Рая Аркадийæн. 
— Цалдæр хатты йæ ивтон, нæ бакуымдта, — фæтыхст. — 
Мæнæ Иветæимæ иу симд куы акодтаин... 
— Æз нæ зонын кафын, — хатыркурæгау та загъта Иветæ. — 
Дæ зæрдæ мыл ма фæхудæд. 
Лæппу фæзылд. Рая Иветæйы рахиз цонгыл фæхæцыд, Алан 
ыл куыд хæцыд, афтæ. 
— Цы дзæбæх лæппу у, Иве! Йæ цонгæй мæ цыма хæрдмæ 
систа, ахаста мæ уæлæрвтæм, рæсугъд хъæдтæ æмæ хæхты сæр- 
ты. Йæ ныдзæвдæй мæ къæхтæ дæр рог истон. — Иветæ йæм нал 
хъуыста. Фæндыди йæ Раяйы рахиз цонг йæ хъæбысы нытту- 
хын, йæ сæр рахизырдæм базылдта, æдзынæг ныккаст йе ’мба- 
лы рахиз цонгмæ, цыма дзы Аланы цонджы фæдтæ федтаид. Йæ 
хъуыды йын аскъуыдта машинæйы хъæр. Фондз машинæйы кæ- 
рæдзийы фæдыл æрлæууыдысты скъолайы раз. Скъоладзаутæ 
аивылдысты уынгмæ. Фæндыр фæхъус, цыма йын исчи йæ хъуыры 
къæрмæг атъыста, афтæ. 
Дзамбег дзуры: 
— Фыццаг машинæйы — æстæм кълæстæ.. Фæстаг дыууæ ма- 
шинæйы — дæсæм кълæстæ! 
Лæппутæ сгæппытæ кодтой машинæтæм, бадæн фæйнæджытæ 
æвæрдтой рæнхъ-рæнхъæй. Алан, Ким æмæ Аркади архайынц 
æрвхуызкабинæджын уæзласæн гуыффæйы. Алы машинæмæ дæр 
уыд бандон æвæрд, фæстаг бортытæ — дæлæмæ уагъд. Сывæл- 
9 Дзаблйты Таисæ 
129 

лæтты хъæлдзæг хъæлæба хъуыст машинæтæй. Директор куы 
иу шофырæн афæдзæхсы, куы — иннæйæн: 
— Зон, сывæллæттæ кæй ласыс, уый. 
Зитæ сбадтис æрвхуызкабинæджын машинæйы галиуварс бор- 
ты рæбын Лизæйы раз. Аланы йæ цæстыты тынтæй йæхимæ 
æлвæста. Лæппу кæдæм — Зитæйы цæстытæ дæр уырдæм. 
Тигъæй сзындысты дыууæ мотоциклы, милиционертæ. 
— Бахатыр кæнут, афæстиат стæм, — загъта Валодя. — Ды 
фæсте цæудзынæ, — ацамыдта йе ’мбалмæ, — æз та — разæй. — 
Йæ цæст ахаста сывæллæттыл. — Салам, Иветæ! — йæ къух фæ- 
тылдта чызгмæ. Иветæ фестад, йæ сæры тылд æмæ мидбылты 
худтæй салам радта, кæддæр сын суджы уæрдон чи æрласын 
кодта, фæлæ кæрт рахицæн кæнын абон дæр йæ бон кæмæн нæ 
баци, уыцы милиционерæн. 
— Ничи йæм кæсы, — былысчъилæй бадзырдта Зитæ Лизæйы 
хъусы, — уæлдæр хицауад дæр ма йæ зонынц! 
— Мах цæттæ стæм, — загъта Дзамбег Валодяйæн. 
— Уæдæ афæндараст стæм! — мотоцикл асхъиудта размæ. Аз- 
гъордта. Машинæйы разæй фæци. Йæ фæстæ иу машинæ ин- 
нæйы фæдыл азмæлыдысты. Зитæ кæсы — семæ нæй Алан. Зæр- 
дæрисгæйæ бакаст Иветæйы ’рдæм. Иветæ æмæ Рая бадынц 
тæккæ разæй, рахиз къуымы, борты рæбын иннæ рæнхъы ауыд- 
та Ким æмæ Аркадийы. «Жллæх, Алан дæр уым баддзæн!» — Йæ 
зæрдæ йын цыма гæды йæ дзæмбыйæ атыдта, афтæ срысти. 
Сæ машинæ ныртæккæ араст уыдзæн. 
— Кæм ис? — тарстхуызæй фестад Зитæ. 
— Кæм æй фæнды, уым, — дзуапп ын радта чидæр. Хъуысыд 
сусæг худын. 
Алан бортыл ацауындзæг, сивæзта йæхи æмæ борты сæрты йæ 
галиу къах байста. Аркади æмæ Ким базмæлын кодтой рæгъы бад- 
джыты. Аланæн бынат акодтой. Уый сбадт Иветæйы комкоммæ, 
борты рæбын. «Æгæр хæстæг бадт æм фæдæн», — ахъуыды кодта 
Алан. «Цы æвзæр ран бадын», — ахъуыды кодта Иветæ дæр. Йæхи 
ма цы фæкæна, фырæфсæрмæй уый нал зыдта. Акаст фæндагмæ, 
ауыдта милиционеры, йæ зæрдæ æрбауынгæг. Йæ хъуыры цыдæр 
къуыбар абадт, колхоз сывæллæттыл æнувыдæй кæй ауды, кæй 
сæ хъахъхъæны, уый тыххæй. Лæппу фембæрста чызджы тыхст- 
хуыз, фæлæ йæм ницы сдзурын бауæндыд. 
— Рая, де ’мбал кæйдæр æрæмысыд, — бафиппайдта Аркади. 
— Цы кæныс? — Рая бакаст Иветæмæ. 
Иветæ фембæрста, кæм ис, уый. Йæ сæр хæрдмæ нæ сис- 
гæйæ бынты рахизырдæм бакаст Раямæ. Уый та йæ хъус дардта, 
Ким сын цы диссаджы хабар дзырдта, уымæ. 
Раст цыма сындзытыл бадти, афтæ уыд Иветæ. Хуыздæр ран 
нæ уыд Алан дæр. Азылди лæппутæм, æнæрхъуыдыйæ йæ рахиз 
уæраджы сæрæй бакъуырдта чызджы рахиз уæраг. Уыцы цъус- 
дуг фæныдзæвдæй лæппуйы уæнгты азгъордта цавæрдæр æхсыз- 
гондзинад, сонтæй бакаст Иветæмæ. 
— Бахатыр кæн, — йæ бинаг былæй уæллаг былыл фæхæцыд. 
130 

Чызг йæ цæсты уæлтъыфæлттæ æртъæпп кодта, йæ сæр зына- 
нæзына батылдта. 
Сæ дыууæйæн дæр сæ цæсгæмттæ асырх сты... 
Кæд сæ фырæфсæрмæй цы фæуой, уый нал зыдтой, уæддæр 
сын уыди æхсызгон. Лæппу никуыма уыди афтæ хæстæг чызгмæ. 
Иветæ абоны онг никуыма банкъардта ахæм уавæр. Алан æм афтæ 
хæстæг кæй бады, уый йын йе уæнгты уагъта цавæрдæр æхсыз- 
гондзинад, хъару æмæ ныфс. Афтæ йæм касти, цыма аргъæутты 
цы уæйгуыты кой фæкæнынц, уыдонæй тыхджындæр у æмæ йæ 
цыфæнды фыдбылызæй дæр фервæзын кæндзæн. Ныр райдыд- 
та æмбарын, куыд æхцон у искæмæн уарзон уæвын. 
Æмæ кæмæн? Чызджытæн — се стъалы, сæ бæллиц. Скъолайы 
— фæзминаг йæ ахуырæй, йе ’гъдауæй. Лæппуйы цæсгоммæ бакæ- 
сын нæ бауæндыд, йæ цæст ын ахаста йæ бæмбæджджыны цæппу- 
зыртыл, стæй йæ цæстæнгас азылдта галиуырдæм, фæндагмæ. 
Машинæ згъордта Урсдоны быдырты. Фæндаджы фæрсты 
телыхъæдтæ лыгъдысты фæстæмæ. Уæзласæн машинæтæ фæн- 
даджы рахизфарс калдтой хуыр. Быдырты бырыдысты сызгъæ- 
ринхуыз трактортæ, тыдтой фæззыгæнд. Сау зæххыл ранæй- 
рæтты даргъ рæгътæй лæууынц хохыйас хъæмпы цъынатæ. Рай- 
хъуыст милиционеры ныхас: 
— Дзæбæх бадут, фæндаг æвзæр у! 
Иветæйы зæрдыл æрлæууыд... 
...Уæд æстæмты ахуыр кодтой. Фистæгæй цыдысты Сылта- 
ныхъмæ. Æмбисвæндагыл уыдаиккой, афтæ райдыдта митæмхæццæ 
уарын. Кæрæй-кæронмæ фæндагыл Алан Иветæмæ иу ныхас дæр 
не скодта, фæлæ иуцъусдуг дæр Аланы цæстæнгасæй нæ фæцух. 
Аркадиимæ цæуылдæр ныхас кодтой. Сывæллæттæ цыдысты 
къордтæ-къордтæй. Фыруазал æмæ фæлладæй сæ къах айсын нал 
фæрæзтой. Ныххуылыдз сты. Уæхсчытæм бахъардта уымæл. 
Алан уыдта, Иветæ рогарæзт кæй у, уый. Йæхи фæфæсвæд 
кодта, раласта йæ бæмбæджджын. 
— Аркади, цу-ма, ратт ын æй... 
Лæппу йæ цæст фæныкъуылдта, бæмбæджджын йæ роны 
атъыста. Аркадийы уазал къухтæ бамбæрстой, Аланы хъармæй 
бæмбæджджын куыд хъарм у, уый. Иветæйы размæ базгъордта. 
— Иветæ, гъа мæнæ, мæ бæмбæджджын скæн, — сдзырдта 
Аркади. 
Чызг æй райсынмæ хъавыд, фæлæ базыдта кæй уыди, уый. 
— Нæ хъæуы. Дæхæдæг суазал уыдзынæ. Стыр бузныг, — 
загъта чызг, — йæхицæн та уыди тынг æхсызгон. 
Лæппу хъавыд: тыххæй йын æй скæнон, фæлæ Зитæ бæмбæдж- 
джын лæппуйы къухтæй аскъæфта, акодта йæ, цыма Иветæйы мæс- 
тæй мардта, уыйау. Йæхи дзы æрбатыхта, стæй йæ палто æрбакодта 
æмæ Иветæмæ мæстæймарæгау бакаст æмæ йæхинымæр загъта: 
«Ды та уал уым уас. Кæй у, уый хорз зонын». 
Уæдæй фæстæмæ Аланы ныфс асаст. Нал уæндыд Иветæйæн 
исты рæвдауæн хъуыддаг бакæнын. Райсомæй раджы фестад, 
йæ хъус-иу дардта чызджыты станмæ, Иветæйы рацыдмæ-иу къуы- 
131 

бырыл слæууыд, йæ дæрдджын æфсæддон кител, йæ кирз цы- 
рыхъхъытæ-иу хром цырыхъхъытау æрттывтытæ калдтой. Иветæ- 
иу æй куы ауыдта, уæд-иу йæхи иннæрдæм фæзылдта... 
Алан цал æмæ цал хатты бакæсы Иветæмæ, фæлæ йæ чызг 
нæ уыны. Чызджы цæсгомы хуыз куыд раив-баив кæны, уый 
уыны. «Æвæццæгæн Петримæ сты йæ хъуыдытæ, — загъта йæ- 
хицæн. Мæ хъуыддаг мын халдзæн». 
— Иветæ, кæм та зилахар кæныс? Æрыхъал у! — сдзырдта 
йæм йе ’мбæлттæй чидæр. 
Зулмæ сæм бакаст, сæ уайдзæфтæ сын хъуыды дæр нæ код- 
та. Бафиппайдта — Зитæ бады Ким æмæ Аркадийы астæу. Йæ 
сæр уæззау азылдта фæндагмæ, цыма йæ хъуыдыты уæзæй нæ 
фæразы, уыйау. 
Алан Зитæмæ ахæм цæстæнгасæй бакаст æмæ Зитæ йæ был 
акъуырдта. 
Зитæйы мал — саухил, бæрзонд хæрзхуыз сылгоймаг. Иунæг 
Зитæ йын ис. Йæхи балымæн кодта Аланты хæдзарвæндагимæ. 
Йæ уæларт хъарм дон куы уа, уæддæр æй уыдонимæ дих кæны. 
Йæ лæг Майрæм, къухылтухгæ кæмæй фæзæгъынц, ахæм фæл- 
мæнзæрдæ нæлгоймаг. Кусы колхозы бухгалтерæй. Зитæйы мад 
Фени бынтон лымæн у Аланы фыды хо Ханиффæимæ. Ханиффæ 
йæ мойæ æрыздæхт. Хæдзары сæйраг фæндгæнæг уый у. Йе 
’фсымæр Афæхъо йæ иунæг фырт Аланыл æрхъæцмæ дæр нæ 
хъæцы. Афæхъо у бæрзонд, хæрзконд нæлгоймаг, карзныхас. 
Хæдзары æгъдауыл йæхи мары. Йæ хоимæ сæ фæнд, сæ зонд иу 
у. Йæ бинойнаг Асиаты фæрсгæ дæр никуы ницæмæй бакæны. 
Фенийы лæг Майрæм хæстæй куы ссыд, уæдæй фæстæмæ йæ 
къах быдырмæ нал равæрдта. Асиат та, мæгуыр, быдыры баулæфы 
йæ налат ходыгъд æмæ мойы æфхæрæн ныхæстæй. Асиат у хæрз- 
конд сылгоймаг. Йæ лæг ыл æдзух гуырысхо кодта, æмæ йæ рæст- 
дзинад, йæ сыгъдæг уд хъахъхъæныны сæраппонд йæ зæрдæ сæн- 
къуысыд. Йæ уæлæ исты дзæбæх дарæс хъæуы, йе та, уæззау 
куыстæй йæ бахъахъхъæнон, ахæм митæ Афæхъойæн йæ фæсонæр- 
хæджы дæр нæ уыд. Асиат куыста хæдзары дæр, быдыры дæр. 
Хъæды æрдузты картоф, хъæдур бакæнынц, кусгæ та — Асиат. Йæ 
зæрдæмæ рухсы цьыртт бакæлы йæ фырт Аланæй. Фæлмæн дзы- 
хыдзырд æрмæст уымæй зоны. Уый йæ фарсмæ балæууы куысты. 
Афæхъо кусы колхозы скълады. Майрæмы зæрдæ йыл бирæ 
хатт фæхуды, фæлæ та йын сыхаджы хатыр бакæны. Фени Ала- 
ны йæ сиахс бакæнынвæнд кæй кæны, уый Асиат раджы бам- 
бæрста, йæ фæндон куы уаид, уæд æй йæ хæдзармæ бæргæ нæ 
уадзид. Сæгъæй сæныкк гуыры... 
Иветæ ленк кæны йæ хъуыдыйы денджызы, иу уылæнæй ин- 
нæмæ йæ æппарынц йæ сагъæстæ. Йæ цæстæнгас æрæвæрдта 
хъæмпы рагъыл, йæ цæстытыл ауад, хæсты хæд фæстæ мæнæу 
куы най кодтой, уæд галы фæстæ хъæмпы егъау баст-иу куыд 
афтыдта, уый. Цъынайы сæрæй-иу куы райхъуыст сылгоймæгты 
зарын. Зарæг-иу йæ фæстæ расайдта хъарæг æмæ кæуын. Йæ 
132 

хъусты ныззæлланг кодтой зарæджы ныхæстæ: «Мæ уарзон стъа- 
лы, Германы хæстæй мын кæд ыссæудзынæ...» Æрбатыхст, йæ 
былыл фæхæцыд... Алан æй бафиппайдта. 
«Æвæццæгæн, йæ дохтыримæ ныхæстæ кæны». Уымæн та 
æрмæстдæр Петры ныхмæ уыди йæ хъуыды. «Цымæ цæуыл тых- 
сы?..» афарста йæхи лæппу. Иветæ та йæхинымæр загъта: «Алан, 
ды мæ уарзон стъалы дæ». Æмæ йæм æнкъард цæстæнгасæй ба- 
каст — «Ме ’рттиваг стъалы». Цæстæнгæстæ кæрæдзийы скъуырд- 
той. Аланæн æрдз йæ бирæ хорзæхтæй ницы бахæлæг кодта. Йæ 
конд, йæ уынд, йæ зæрдæйы уаг, иууылдæр æххæст. Бæрзонд, 
хæрзконд ^æнгты æвæрд. Фæтæн риу. Йæ аив сæрыл уылæнтæ- 
уылæнтæ бадынц йæ сау хъуымбыл сæрыхъуынтæ. Бæрзондæвæрд 
цыма сæ аразгæ счынди, дыууæ æрфыджы. Тар морæхуыз хъæ- 
дабæ дыууæ цæсты — сагъæсæй дзаг, рæстæгæй-рæстæгмæ та сæ 
амбæрзынц сау даргъ цæстыхауджын уæлтьыфæлттæ. Рæсугъд хъил 
фындз æмбæхст фындзыхуынчъытимæ хæстæг æрцыд, æдзух мид- 
оылты худт цы аив æвæрд былтыл бадт, уыдонмæ. Бинаг был — 
чысыл æддæдæр. Истæуыл куы фæтыхсы, уæд бинаг былæй уæл- 
лаг был амбæхс-амбæхс фæкæны. Уымæ гæсгæ афтæ зыны, цыма 
кæхцæфсæр у. Фæлæ... нæ уыд кæхцæфсæр. 
Цъата 
Сылтаныхъы æнæкæрон нартхоры быдыр зыны сыгъзæрин 
денджызау. Рæгътыл цы иугай бæлæсты къутæртæ ис, уыдон 
бæркадджын фæззæг аив сфæлыста йæхи закъонтæм гæсгæ: бур, 
сырх, хъулон-мулон дарæсы. 
Æвзист хохы цъуппæй радымы рог дымгæ. Бауигъы дзаг фæл- 
лойы къæбиц. Уылæнтæ-уылæнтæй базмæлы сыгъзæрин денджыз. 
Йæ æнæуынгæ базыртыл раскъæфы нартхоры хуымæй хорæфс- 
найджыты змæлд, иугай хъæлæстæ, худын, хус нартхоры къæр- 
ццытæ, дзаг тæскъæй кæримæ нартхоры гæр-гæр, машинæты 
гуыв-гуыв. Æппæт уыцы уынæр иу кæны æмæ хъуысы æхсызгон 
музыкалон уацмысау. 
Æвæдза, дымгæ тынг тæхудиаг у! Кæдæм æй бафæнда, уым 
смидæг вæййы. Кæм фыдбылыз акæны, кæм та — пайда. Кус- 
джыты цæсгæмтты хид нартхоры дæрзæг сыфтæй асæрфы, сæ 
былтыл ауайы нартхоры къæбилайы хус тæф. Хуырæй астæрд 
ног фæндагыл уæзласæн машинæтæ дыууæрдæм згъордтой. Нарт- 
хоры хуымæй хъæндилтау узгæ-узгæ рабырынц æвзист нартхо- 
рæй дзаг машинæтæ. Уæгъд машинæтæ та фæмидæг вæййынц 
хуымы. Доныбын ленкгæнæг нау доны куыд аныгъуылы, афтæ 
машинæты йæ хъæбысы амбæхсы сыгъзæрин денджыз. 
Нартхоры кæримæ дзаг тæсчъытæ æрбахастой Рая æмæ Иветæ. 
— Рая, чи ма дзы ис, уыдон хæсс, æз та уæлæ иу ран зæронд тынд 
æфсиртæ федтон æмæ уыдон æрдавон. Тæригъæд сты, куы баззайой, 
уæд, — тæскъ йæ кьухы аскъæфта æмæ азылд галиуырдæм. Рая ма 
дыууæ тæсчъы æрбахаста, фæлæ нæ амбæлд Иветæйыл. 
«Æвæццæгæн ацыд», — ахъуыды кодга Рая æмæ рараст фæндагмæ. 
133 

Хур аныгуылд. Хуымæй къордтæ-къордтæй цыдысты скъо- 
ладзаутæ, станмæ адаргъ сты. Сæ худын æмæ хъæлдзæг ныхас 
дардмæ хъуысыд. 
Абон Алан æмæ Аркади нартхор ластой Æрыдонмæ. Ныр 
æрхызтысты машинæйæ. Станмæ куы бахæццæ сты, уæд Алан 
йæ цæст ахаста чызджытыл, Иветæ нæ зыны. 
— Аркади, нæ адæм ам куы не сты? — батыхст Алан. 
— Зындзысты. Цом исты уал аууилæм, — стырзæрдæйæ загъ- 
та Аркади. 
— Фæлæуу-ма, Зитæ дæр нæй. 
— Ма тыхс, Рая дæр нæй, — станмæ базгъоргæйæ сдзырдта 
Аркади. 
Хуымæтæджы нæу, — батыхст Алан æмæ фæраст быдырмæ. 
— Фæлæуу! — фæстейы йæ расырдта Аркади, йæ къухы дын- 
джыр дзулы цыппæрæмхай æмæ дзидзайы къуылдых. — Цæмæй 
йын тæрсыс? Нæ йæ зоныс, цалынмæ ма иу змæлæг уа, уæдмæ 
хуымæй кæй нæ рацæудзæн, уый? 
— Нæ зонын, — бауайдзæф кодта Алан, — Иветæйы æппæтæй 
фылдæр хъæуы. Бауырнæд дæ, Аркади, йæ сæры куыстæй æндæр 
ницы ис. Зæгъ-ма, ау, афтæ æвзæр дæн, æмæ мæ... — фæтыхст. — 
Æмæ мæ иу чысыл ма... — зæгъинаг уыди «ма уарза», — нымайа. 
— Чи дæ нæ уарзы? — хинхудтгæнгæ афарста Аркади. 
— Иветæ... — æнкъардæй дзуапп радта Алан. 
— Гъа, ахæр, æмæ дын фенцондæр уа, — загъта Аркади. 
— Мæ хъуыры сыгъзæрин дæр нæ ныццæудзæн. 
— Алан, зæгъ-ма, æз Зитæйы куыд уарзын, ды дæр... 
— Цы загътай? — йæ ныхас ын кæронмæ зæгъын нал бауагъта 
Алан. — Æхсæвæй-бонæй йæ сурæт мæ цæстыты раз лæууы. Мæ 
хъустыл уайынц, цы иугай ныхæстæ дзы фехъусын, уыдон. — 
Фенкъард. — Фæлæ ницы. Нæ мæ уарзы. Ноджы ацы дохтыр... 
Тынг ын ауды йæ рынчын мадыл. Гъы, куыд кæсы дæумæ та? 
— Мæ-гъа! — йæ комдзаг нынныхъуыргæйæ йе уæнгтæ баз- 
мæлын кодта Аркади. 
— Мæныл дæр хуыздæр бон нæй. Зитæ мæ зæрдæмæ цæуы, 
йæхæдæг та дæуыл йæхи мары. 
— Мæнæй йын ницы пайда ис. 
— Æвзæрæй йæ зоныс? — тарстхуызæй афарста Аркади. 
— Нæ, цытæ дзурыс! — карзæй загъта Алан. — Æвзæр чызг 
нæу, фæлæ... 
— Алан, дæ зæрдæ ма фæхудæд, фæлæ мæнмæ та афтæ кæсы 
æмæ... 
— Æмæ цы?! 
— Нæ зонын, фæлæ йæ цыма тынг нæ уарзыс. 
— Мæхи акъæртгæнæн куы уаид, мæ зæрдæмæ искæцæй нык- 
кæсæн, уæд афтæ бæргæ нæ хъуыды кæнис. — Фæндаджы бы- 
лæй нартхоры хæтæл систа æмæ йæ амайы хæрынкъайæ. 
— Ды дæхи куыд дарыс, афтæ исчи кæны? 
— Нæ уæндын. Æндæра йæм ахæм рæсугъд писмотæ ныф- 
фыссин, — йæ мидбылты бахудт Алан. 
134 

— Ды нæ уæндыс, фæлæ йæ Адзæдзетæ, куыддæр дæсæмтæ фæуа, 
афтæ хæссынмæ хъавынц сæ дохтырæн. Уалдзæджы фæуыдзæн 
каст. Иветæ ахуыр кæндзæн фæсаууонмæ... Сæ фæнд афтæ у! 
— Мауал дзур! Цæмæй зоныс ахæм бæлвырд хабæрттæ? 
— Ким мын дзырдта. Стæй зон, мæ лымæн: чызджы мад разы у. 
— Æмæ, дам, чызг та? — Аланы сæр разылд æххормаг æмæ 
фырмæстæй. 
— Чызг, дам, загъта, «мæн Адзæдзетæм ницы хъуыддаг ис». 
— Зонды къуыбар у, — æхсызгон улæфт скодта Алан. 
Бахæццæ сты, сæ кълас нартхор кæм тыдтой, уырдæм. 
Æрлæууыдысты хуымæй рацæуæн фæндагыл. 
— Ауыстæн, хуымы иу цьиуызмæлæг дæр нал ис! — батыхст Алан. 
— Нæ! Хъæллæгъы сыф-сыф цæуы. 
* * * 
Зитæ чыргъæдимæ бацыд нартхоры кæримæ. Схызт обаумæ. 
Кæсы, кæд ма искæй фенин. Зитæ чыргъæдимæ куы æрбацæйцыд, 
уæд айхъуыста Иветæйы цьæхснаг хъæр. Бахъуызыд æм. Федта: 
Иветæ йæ къахмæ фæлæбурдта, фестынмæ хъавыд, фæлæ йæ къа- 
хыл æрлæууын нæ фæразы. Абырæгау кодта размæ æмæ куы бам- 
бæрста, йæ бон акъахдзæф кæнын не суыдзæн, уæд ныккуыдта. 
Зитæ Иветæмæ нæ бацыд. 
— Тухитæ кæн. Зон, Алан куыд зынаргъ у, уый! Уый дæр дын 
ницыма у, æз дын йæ кой ферох кæнын кæндзынæн. Бузныг зæгъ, 
мæнæ дæ ныр ам хуымы иунæгæй кæй нæ уадзын, уымæй. Иу чысыл 
ма куы атухи кæнай, уæд «фæдис» ныхъхъæр кæндзынæн. Раздæр нæ! 
Йæ мад Фени та бынтон сæрра. Йæ хъустыл айзæлд сæ ныхас. 
— Мамæ, ницы дзы рауайдзæн, — загъта Зитæ. 
— Цæуылнæ, мæ хъæбул? 
— Мæн нæ уарзы... 
Йæ мад æй ахуыр кодта, куыд тох кæнын хъæуы амондыл, 
куыд æртасын кæнæн ис лæппуйы, бауынаффæ йын кодта, лæп- 
пумæ æнæном писмо ныффыссын, Иветæ куыд æвзæр у, йæ ак- 
каг куыд нæу... 
— Мамæ, худинаг у! — фæтарст чызг. — Уый, дам, тæригъæд 
у мæрдты. 
Мад ныххудти: 
— Гъе, мæ чызг, скъолайы дæ, мæрдты куыд у, цы у, ууыл 
ахуыр кæнынц? Мæ чызг, æз дæу Аланимæ куы фенин уæлæ- 
уыл. Мæрдты куыд уа, уый мæ бар уадз. Æмбарыс, ахæм лæппу 
а зæххыл нæ цæуы. Писмо фыссын хъæуы, писмо!.. 
— Нæ, мамæ. 
— Сабыр! Ды уæлæуыл Аланимæ куы баиу уаис, — хин худт 
бакодта Фени, — уæд мæрдтыбæсты а сау чызг Барастыримæ фи- 
дауид. Цард хæст у, хæст, мæ чызг! Хæсты фæуæлахиз вæййы 
хъæбатыр хæстон! Тæрсгæ ма кæн, тох кæндзыстæм, фæуæлахизмæ! 
— Мамæ, мæн нæ уарзы, æмбарыс... 
— Бауарздзæн дæ, фыццаг сывæллон куы фæуа, уæд бар- 
135 

æнæбары цæрдзæн. Нæ фæлæ цы хорздзинад ссардта уыцы гæ- 
бæркъудимæ? — былысчъилæй загъта Фени. — Йæ бызгъуыртæ 
тилгæ куы фæцæйцæуы... Фæнычы кæфой йыл бакал, уæд дзы 
зæхмæ æртхутæг не ’рхауид. Æрмæст дæхи лымæн дар Иветæ- 
имæ, хъусыс. Нæ фæлæ уæ иумæ куы фены, уæд æм йæ зæрдæ 
не схæссы, дæ разы... Ды йæ цуры худгæ хур куы дæ, уды гага. 
Хуыцау йæ зонæг, йæ чысылæй абонмæ хъæдты æмæ быдырты 
рахау-бахау кæны æмæ... Чи зоны... æмæ... — Фени йæхиуыл дзуар 
афтыдта. — Хуыцау, тæригъæд ма зæгъын кæн. 
— Мамæ, цытæ дзурыс?.. 
— Сабыр у, Иветæйæн Алан æвгъау у. Уый райгуырд хæрæ- 
гау сау куыстæн. Уадз æмæ куса. Æз дын куыд зæгъын, афтæ 
кæн. Хæдзар мæ къухы ис. Ноджы, мæ мадыстæн, Афæхъо Иве- 
тæйы йæ къæсæрмæ дæр не ’рбауадздзæн. 
— Цæуылнæ? 
— Æдылы къоппа! Алчидæр хъæздыг хæдзар, хорз хæстæг 
агуры. Афæхъо йæ иунæг фыртæн агурдзæн хъæздыг хæдзар, 
мад, фыд... Мæнæ мах хуызæн, — Фени йæ къухтæ йæ риуыл 
авæрдта, стæй сæ фæйнæрдæм айтыгъта. 
— Мамæ! — йæ сæрыл фæхæцыд Зитæ, сынтæгыл бахауд. 
Мад æм фæлæбурдта. 
— Зитуля, тыхсгæ ма кæн. Мæнмæ хъус — никуы фæрæди- 
дзынæ! Мæнмæ цы хъуыддаджы нæ байхъусай, уым фæсмойнаг 
уыдзынæ æдзухдæр. 
Мад кæмæндæр ныффыссын кодта Иветæйыл æвзæр писмо 
Аланмæ. Цыма йын тæригъæд кодта... 
Зитæ кæсы, фæлгæсы къуыбырæй, кæд искæй ауынин, зæгъгæ. 
Ауыдта Аланиты. 
— Гъæ, гæды рувас! Æрыдонæй схæццæ æмæ ам æрбалæууыд. 
Йæ цæст ыл не ’рхæцыд æмæ, — стыр хъыгзæрдæйæ бахæлæг 
кодта Иветæмæ. Куыд æнувыд ыл у, куыд æм йæ хъус дары. Иу 
уæлдай дзырд æм не скæндзæн, йæхæдæг та йын йæ алы къах- 
дзæф, йæ алы фезмæлдмæ дæр йæ цæст дары. Кæс-ма, дæ хорзæ- 
хæй, куыд æй хъахъхъæны! Куыд зилы йæ мидбынат цъилау?.. 
Фыр хæлæгæй разы уыди Иветæйæн исты æвзæрдзинад акæ- 
нын: 
Ныдздзынæзта: 
— Цы ссардтай хорздзинадæй Иветæмæ. Мамæйы загъдау «си- 
дзæргæсы хуызæн». Удхæссæг! Алы изæр та куы йæ къабайы 
скъуыд фæхуыйы, куы йæ цъындатæ фемпъузы. Иуты ныхсы, 
иннæты скæны. Æз та, Алан, дæ цæстмæ мæ райс-бавæрæн къа- 
батæ рахастон мæнæ Сылтаныхъмæ. Хъæбысы дзаг та ног цъын- 
датæ. Алы бон дæр ног цъындатæ кæнын, уæддæр мæм нæ кæсыс, 
фæлæ Иветæйы цъындаты æмпъызтыты дæ цæстытæ фæсадзыс. 
Нæ, мамæ, нæ йæ асайдзыстæм, — ныууынæргъыдта. — Райсомæй 
куыстмæ нæ рацæуы, цалынмæ йæ разæй рацæуа. Изæрæй дæр 
афтæ. Бонасадæн кæндзысты хуымы кæрон, Иветæмæ æнхъæлмæ 
кæсгæйæ. Тæхуды-тæхуды, æмæ йæ къах куы фæкъуылых уаид! 
— Акаст та лæппутæм. Фæтыхст. Сæ размæ иу чызг бацыд. Рая у, 
136 

æнхъæлдæн. Æллæх! Æрбацæуынц! Цæуон, мæхи тыхсæг акæ- 
нон. Иве, Иветæ! — хъæргæнгæ ацыд нартхоры хуымы. 
Иветæйы уынæр ацахста Аланы къæрцхъус, азгъордта хуы- 
мы, йæ цæсгом нартхоры уымæл сыфтыл хафгæ. Бæлвырд нал 
иртæста цæст. Дзаг мæй скаст хурыскæсæнæй. Сыгъдæг арвыл 
тыбар-тыбургæнгæ зындысты стъалытæ. 
— Мæнæ, мæнæ ис! — тыхстæй балæууыд Алан Иветæйы раз. — 
Цы кодтай? Йæ къухы йæ худ æууæрды, хæстæг бацæуын æм 
нæ уæнды. Фырадæргæй йæ разы цы дзаг тæскъ уыд, уый йе 
’ккоймæ фелвæста, рауай-бауай кæны. 
Иветæ цæф сагау скаст Аланмæ, бамбæрста, кæй йын ницы 
баххуыс кæндзæн, уый. Йæ уымæл, донæйдзаг цæстытæ йын ма 
бафиппайа, зæгъгæ, йæ цæстытæ æрæвæрдта лæппуйы рыгæй- 
дзаг цырыхъхъытыл æмæ загъта: 
— Цу, искæмæн зæгъ, мæ къах... 
Аркади фæдисонæй фæзынд, чызгмæ фæгуыбыр кодта: 
— Цы кодтай, Иветæ? 
— Мæ къах... 
— Алан, уыцы чыргъæд æрæвæр æмæ схæц! Цы кодта дæ къах? 
— Мæнæ ацы нартхæрттæ баззадысты, уыдон уыгътон... 
— Ам кæмдæр, батыхст Алан, — сырд къæппæджы куы ба- 
хауа, уый хуызæн. 
— Кæмдæр хæстæг кæри ис... 
— Ма байрай дæ кæрийæ. Райсом сæ ахæсдзыстæм. Феххуыс 
кæн! Диссаг дæ, Иветæ, цыма æппæтæй фылдæр дæу хъæуы, — 
тыхсы Аркади. 
Алан уæддæр рауай-бауай кæны æд тæскъ. Рамæсты йæм Аркади. 
— Мæнæ цы лæг и! Ауыстæн, ды ничи дæ! Ничи! Фехъуыстай, 
— æргуыбыр та кодта чызгмæ. Сыстынмæ та рахъавыд Иветæ, фæлæ 
ницы. Йæ рисгæ къахыл йæхи фæдæлгом кодта фæстæмæ. Аркади 
йе ’мбалмæ ахæм цæстæй бакаст æмæ масты æрттывд фæкодтой йæ 
цæстьггæ мæйрухсмæ. — Ды тынг æнæхъару дæ, Алан. Тыхст рæс- 
тæг адæймагмæ æххуысы къух бадæттын йæ бон кæмæн нæу, уый 
лæг дæр нæу æмæ иу дæр. — Рая! — айзæлыд йæ хъæлæс. 
— Аркади, — лæгъстæйæ дзуры Алан. — Мæ бон нæу, æндæр 
æй ахæссин, хæхтæ æмæ быдырты сæрты! — йæ къухты армы- 
тъæпæнтæ фæхъил кодта, тæскъ ахауд. Æфсиртæ ныппырх сты. 
— Мæнæ сты! — æрбазгъордтой Рая æмæ Зитæ. 
— Мæгуыры бонтæ! — ныккуыдта Зитæ. — Ныр дæ бирæгътæ 
нæ хордтой?.. 
— Сымах дæр хорз стут, ныууагътат æй, — бауайдзæф кодта 
Аркади. 
— Æз æнхъæлдтон ацыди, мæнæ кæм федта æфсиртæ?! — 
Знон кæм тыдтам, уым, — загъта Рая. 
— Æз та Раяйы иунæгæй федтон цæугæ, — дзуры Зитæ, — 
æмæ мæ зæрдæ фæкъæпп кодта, ау, зæгъын, адон куы никуы 
фæхицæн вæййынц, уæд Иветæ кæм уа? Ахæм хъуыдытимæ афæ- 
стиат дæн кæрийы раз. Уалынмæ мæ хъустыл ауад хъæрзын æмæ... 
Схæцыдысты Иветæйыл. Къах ауындзæгæй тынгдæр рысти. 
137 

Аркади йæ къухтæ Иветæйы рисгæ къахыл авæрдта æмæ ныфс- 
джынæй загъта: 
— Æлвæст у, фадхъулыл. Цъата, хъарм цьата йыл авæрын хъæуы. 
Иветæ ихæнриз кодта. Алан фелвæста йæ бæмбæджджын. Чызг 
бамбæрста, лæппуйы буарæй бæмбæдясджын куыд хъарм у, уый. 
— Алан! Дæ иу къах — ам, иннæ — станы, дохтыр!.. Аркади 
йæ ныхас æххæст нæма фæци, афтæ Алан йæ сæр фæтъыста 
нартхоры хъæллæгъы. 
«Цы ’взæр дæн, цæуылнæ йæ фелвæстон мæ хъæбысы, зам- 
манай æфсон мын уыдаид! — йæ къухтæ дзуарæвæрд акодта Алан. — 
Мæнæ йæ афтæ рахастаин. Фæлæ йæм чи уæнды. Афтæ мæм 
касти, уæд мын цыма никуыуал бакуымдтаид, йæ зæрдæ мыл 
фæхудтаид. 
Алан фæндагмæ куы рахæццæ, уæд ыл амбырд сты скъола- 
дзаутæ. 
— Кæм стут?.. 
— Иветæйы къах фелвæст! — йæ дугъы уайын нæ фæсабыр- 
гæнгæйæ дзуапп радта Алан. 
— Æллæх!.. — скъоладзаутæ апырх сты хуымы. 
Иветæйы йæ хуыссæныл куыддæр æрæвæрдтой, афтæ Сырх 
Дыгурæй колхозы виллисы æрбахæццæ дохтыр, æрыгон сылгой- 
маг. Ауыдта рынчыны: йæ къах ын раивæзта, чызг ныхъхъæр кодта. 
— Æлвæст уыд. Иу-дыууæ боны арисдзæн, стæй та згъордзæн, — 
загъта дохтыр. 
Нæ бсестæ хъусы, нæ бсестæ зоны 
Февралы мæйы фыццаг Хуыцаубон райсомæй раджы фестад 
Иветæ. Стъолыл даргæ дзæнгæрæгджын сахаты дыууæ фаты баиу 
сты цыппар æмæ фондзы æхсæн. Йæ бæгъæввад къæхтæ бамбæр- 
стой сæрдыгон рог дзабырты уазал. Йæ нывæрзæнæй райста спич- 
кæтæ, ссыгъта цырагъ. Фæтæген цырагъы рухс хъæлдзæгæй апырх 
хæрзæфснайд агъуысты къуымты. Пецы размæ бацыд, уырзацауæ- 
нæй куы иу дзаума асгары, куы иннæ. Чъырæйцагъд пецы къулыл 
дыууæ михы æххуысæй ауыгъд уыдысты лæппуйы хæлаф, хæдон 
æмæ цъындатæ. Иæ сæрыл лæууыдысты аст къалосы, къæйыл суг- 
тыл æвæрд та — къогъодзитæ — сæ хъусты кæрæттыл ранæй рæтты 
чи фæгæмæх, ахæм сау уæлдзарм худ. Цæвиттон, пец алыгъд, 
зæгъгæ, уæд сидзæртæ бæгънæг æмæ бæгъæмвадæй баззадаиккой. 
Къалостæ æриста, пецы раз сæ æрæвæрдта, хъусджын дза- 
быртæм ма уымæлæй йæ зæрдæ æхсайдта æмæ сæ пецы чъилыл 
бæстон æрæвæрдта. Цъындатæн се ’мбис уыдысты æмпъузинаг, 
сæ раздæры æмпъузæнтæй ма баззад хуыд рæбынтæ, хъæлæс- 
кæнынæй куы æрбаздæха, уæд сæ бабæстон кæндзæн. Абон йæ 
мадмæ нæ цæуы. Сæ пысултæ бынтон æрызгъæлдысты. Йæхи 
цъындатæ йæ галиу уæхскыл баппæрста. Дуарæн йæ рахиз фарс 
уыди дзаумæттæ ауындзæн рагъæн, уый бын бандоныл чумæ- 
дан, систа дзы урс хæцъилы баст судзин, æнгуырстуан, æндах, 
138 

хæсгард æмæ æмпъузæнæн зæронд цъында, йæ хуыссæны æрбадт. 
Цырагъ йæхимæ хæстæгдæр æрбакодта. Хъуыды кодта, куыд 
дæтдзæн абон фыццаг хатт хъæлæс. Сæ къласæй цалдæр чыз- 
джы æмæ лæппуйы сты. Йæ хъуыдыйы доны сæрты хидмæ нæма 
бахæццæ вæййы, афтæ та фæстæмæ фездæхы, йæ цæстæнгас 
ахæссы пецыл сывæллæтты ауыгъд зилинаг дзаумæттыл, афтæ- 
мæй йын куы нæ бантыса сæ бакой кæнын, уæд райсом скъо- 
ламæ куыд? Нæ, куыддæр хъæлæс радта, афтæ лидзгæ сæхимæ. 
Йæ мигæнæнтæ бæстон афснайдта, йæ цьындатæ акодта, амайæнтæ, 
сау æндахы скъуыддзæгтæ амбырд кодта, пецы сæ бакалдта. Арт 
скодта. Дысоны хъæдуры аг къæйыл кæронæй æрæвæрдта — уадз 
æмæ хъармæй лæууа се сыстадмæ. Стыр^ арт бандзæрста — сæ 
дзаумæттæ кæд тагъддæр ахус уаиккой. Йæ дзыккутæ куыддæр 
æрыхæлдта, афтæ чидæр дуар æрбахоста. 
— Иветæ, дуар бакæн, — базыдта ахуыргæнæг Сафонкаты 
Зинæйы хъæлæс. 
— Мидæмæ, — дуарæхгæнæн хъил йæ къухы, афтæмæй алæу- 
уыд дуары раз Иветæ. 
— Уæ райсом хорз, — загъта Зинæ. — Мæнæ уæм цы хъарм у, — 
пецы размæ бауад. 
Сæударæй ахæм æфснайд агъуыст æй дисы бафтыдта, ноджы 
чызджы рæсугъддзинад йæ хæлд дзыккутимæ. 
— Бадгæ скæн, — бандон ын йæ размæ авæрдта, йæ уæлæ 
рæсугъд бадæн баз, алыхуызон æндæхтæй йыл аив нывтæ хуыд. 
— Сбад, — лæгъстæйæ бахатыд чызг, фæлæ йæм Зинæ йæ 
хъус не ’рдардта. Йæ цæст ахаста хæдзарыл: дуары галиуыр- 
дыгæй — стъол, сыгъдæг цæлгæнæн мигæнæнтимæ, къулы æмбуар 
æвæрд дыууæ сынтæджы, се ’хсæн æдстъол бæрзонд кæсæн, 
стъолы мидæг — лагъз, йæ бур æрхуы хæцæн сыгъзæринау 
æрттывта, дуары комкоммæ дыууæ рудзынджы, æмбисы онг 
сын æмбæрзæнтæ: урс бинтыл цикъæйæ иугай стъалытæ хуыд. 
Рудзгуыты раз — скъапп, йæ фæйнæджытæ фырзмисæйхафтæй 
хъæдабæйау кæмæн æрттывтой, ахæм скъапп. Рахиз къуымы — 
пец, пецыл пысултæй æнгуылдз кæм æрæвæрдтаис, уый дæр 
нæ уыд. Сылгоймаджы цæстæнгасæй нæ аирвæзт сывæллæтты 
хæрзæхсад æмæ хæрзæмпъызт дарæс. Йæ цæстæнгас ацахста 
сынтæджы бынты чъырæйцагъд къулæй зæххы æхсæн æмраст 
бур хахх. Уыцы хаххæй райдайы æлыгбын зæхх. Агъуысты 
зæххыл, пецмæ хæстæг, тæнæг æлыгдонæй ног сæрст зæххыл 
зынди егъау тымбыл, æхсынæны чъирийау, йæ алыварс — сау 
тæппытæ. Уыцы ныв бæлвырд. 
— Иветæ, — ахуыргæнæг бакаст чызгмæ, ноджы рæсугъддæр 
æм фæкаст йæ аив сæры фаст æмæ даргъ дзыккуйы быдимæ, — 
Иветæ, — ацамыдта зæхмæ, — мæ сæр нæ ахсы, уæ зæххыл уый 
цæй ныв у æмæ куыдæй рауад? 
— Кæцы?!.. — афарста чызг, кæд иттæг хорз бамбæрста фарст, 
уæддæр. Йæхæдæг дæр афтæ фæдис кодта, цалдæр азы размæ 
сæ зæххыл уыцы ныв фыццаг хатт куы бафиппайдта, уæд. Фæ- 
зæгъы, нал байсæрддзæн зæхх фæсæртад, фæлæ, Иветæмæ хорз 
139 

кæсы, — Хуыцаубон райсом ног сæрст зæхмæ ракæс дæ хуыссæ- 
нæй. Сæрст хъулон-мулон, кæм айсыст, кæм та — нæ. 
Ахуыргæнæг бамбæрста чызджы къæмдзæстыгдзинад. 
— Зæгъ-ма, дæ хорзæхæй, — зæгъинаг уыд, уыййас дын куыд 
æнтысы, зæгъгæ, фæлæ йæ ахуыргæнæджы сæрмагонд домæнтæ 
фæурæдтой. 
Фæсырх Иветæ... О-о, — фæхъуыды кодта, Зинæйы фар- 
стæн дзуапп кæй нæма ис, уый. 
— Уый тасы фæд у, — ахуыргæнæг федта дуары фæстæ рахи- 
зырдыгæй стыр тымбыл æрхуы тас, æвзистау æрттывта. 
— Дысон уæхи цынадтат? — бахудт сылгоймаг. — Уый фæстæ 
та байсæрстай?.. Хорз, — нырма ныр фæхъуыды кодта йæ размæ 
бандон. Æрбадынмæ хъавыд, фæлæ сонтæй фестад, цыма фæл- 
мæн, рæсугъд базыл не ’рбадтаид, фæлæ сындзытыл. Баз йæ 
хъуыры бын атъыста æмæ æрбадт, фæллад бадт. 
— Бандон уазал у, — лæгъстæ кодта Иветæ, фæлæ йæ ахуыр- 
гæнæг нæ хъуыста. Йе скъоладзауы цард нырмæ афтæ бæстон 
кæй нæ зыдта, уый тыххæй йæхимæ хæцыд. Раст зæгъын хъæуы, 
сæ къласы разамонæг нæу, фæлæ уæддæр... 
— Ахæр-ма, — фесхъиудта Иветæйы ныхасмæ Зинæ. Йæ размæ 
скъаппы сæр — хъæдуры тæбæгъ æмæ кæрдзын. 
— Ахæрдзынæн, — хъæлдзæгæй сразы, кæд, куыд фæзæгъ- 
ынц, йæ хъуыры цæрвтæ æмæ мыдтæ дæр нæ ныццæудзысты, 
уæддæр. 
Уайтагъд йæ ком бамбæрста цывзы, басгæрдæг, джеджджы- 
ны хæрзад. 
Фаризæты уасæг ныууасыд. 
— Мæгуыры бонтæ! — сонтæй фестад ахуыргæнæг. — Куыд 
сбадтæн?! 
Ныр федта, Иветæ рæвдзæй кæй лæууы, уый. Къахæй сæрмæ 
йыл йæ цæст ахаста. Сау хъусджын дзабыртæ æмæ къалостæ, 
фæныкхуыз тарбын чырынтæ палто, йæ рæмбыныкъæдзтæ 
æмпъызтытæ, йæ сæрыл морæ сæрбæттæн. «Мæ фыдымады 
мады кæлмæрзæн, — ахъуыды кодта Зинæ. — Æз амардтæн, исты 
йын куы нæ балхæнон, уæд...» 
Тыргъы фехъуыст къæхты хъæр. Иветæ акаст, дуарæй æрба- 
хызт Рая. 
— Бон дыл изæр нæ кæны? — ауыдта уазæджы. — Дæ райсом 
хорз, — йæ сæр фæгуыбыр кодта. 
— Æгас цу, — йæ размæ рауад Зинæ. — Амондджын бон рат- 
тут уæ хъæлæс! 
Хъæусоветы бæстыхæйтты размæ адæмæй къухбакæнæн дæр 
нæ уыд. Уынг электрон цырæгътæй бонау рухс. Тигъыл телы 
хъæдмæ хæстæг æрлæууыдысты Иветæ æмæ Рая. Хъæусоветы 
дуарыл сырх хъуымацыл фыст уыди: «Табуафси, хъæлæсмæ!» 
— Кæс-ма, —^ Рая бакъуырдта Иветæйы, — Зитæ хъæлæс нæма 
кæны, афтæмæй ам æрбалæууыд. 
— Кæм? — бацин кодта Иветæ йе ’мбалы коймæ, йæ размæ 
140 

ауайынмæ хъавыд, фæлæ Аланы ауынгæйæ дзыхълæуд фæкод- 
та, фæсивæд кæрæдзийы къухтæ истой цин кæнгæ, цыма цалдæр 
сахаты нæ, фæлæ цалдæр азы нæма федтой кæрæдзийы, афтæ. 
Æрмæст Алан æнцад лæугæ аззад, Иветæ йæм æмбисонды 
рæсугъд фæкаст сæууон ирд райсом. Уазалмæ йæ рустæ ссырх 
сты. Чызг æмбæрста йæхиуыл лæппуйы цæстæнгас æмæ йæхи 
цы фæкодтаид, уый нал зыдта. Зитæйæ нæ аирвæзт дыууæ уды 
уавæр. Хъарм хуыссæнæй уымæн фестад æмæ адон кæрæдзийы 
рæвдауой? — се ’хсæн алæууыд. Аланы цæстытæ сæмбæлдысты 
Зитæйы фæсонтыл. Алан чысыл дарддзæф æрлæууыд, Иветæйы 
хорз куыд уыдтаид, афтæ. Йæ бинаг былæй уæллаг алхъивы, 
бакæсы чызгмæ — уæртæ ныхас кæны Зитæимæ, йæ сæр гали- 
уырдæм акъулгæнгæйæ. Цыдæр æхсызгондзинад ын лæвæрдта ацы 
уазал мæйрухс райсом. Афтæ йæм кæсы, цыма абон хъæлæсгæ- 
нæн бон Советон хицауад сарæзта æрмæстдæр уымæн, Аланæн, 
цæмæй фена Иветæйы сæууон мæй æмæ Бонвæрноны рухсмæ!.. 
Сæ размæ бацыд колхозы ног сæрдар Цæллаты Хъæрæсе æмæ 
зæрдиагæй афтæ зæгъы: 
— Фæсивæд! Амондджын бон раттут уæ хъæлæс! 
— Бузныг... 
Фехъуыст нæ бæстæйы зæрдæ — Сырх фæзы уынæр. Иветæ 
скаст бæрзонд телыхъæдыл скъолайы дзæнгæрæджы хуызæн 
егъау радиомæ. Адæм радиойы алыварс æрбатымбыл сты, раг- 
уалдзæг чъерами бæласы дидинæгыл мыдыбындзытæ куыд æрæм- 
бырд уой, афтæ. Уынæры фæстæ райхъуыст нæ бæстæйы сидт: 
Нæ бæс-тæ хъу-сы, 
Нæ бæс-тæ зоны!.. 
Сæууон дымгæ йæ рог базыртыл рæвдаугæ ахаста Советон Цæ- 
дисы гимн хæхтæ æмæ быдыртæм, нæ бæстæйы алы къуымтæм. 
Адæмæн сæ размæ калм куы февзæрдаид, — урс митыл сау 
калм, — уæддæр сæ цыма иу дæр нæ фезмæлыдаид, афтæ æмраст, 
æнцад лæууыдысты. 
Гимн цагъд фæци. Фæлæ ма адæм уыдысты зарæджы зæрдæ- 
мæдзæугæ ныхæстæ æмæ зæлты æндæвдады. 
— Табуафси! — Хъæрæсе ацамыдта хъæусоветы уæрæхгом 
дуæрттæм. 
— Фыццаг хъæлæсы бар — æрыгон фæсивæдæн! 
— Табуафси! Тамбиты Иветæ, Биасланты Алан, Адзæдзеты Ким... 
— ранымадта се ’ппæты дæр... 
Чи куыд хъæлæс кодта, афтæ сæ скъолайы директор, Дзам- 
бег, сæры амындæй хуыдта клубмæ. Уырдыгæй хъуыст аив фæн- 
дыры цагъд æмæ къæрццæмдзæгъд. 
Уынджы клубы къулыл фыст уыди: «12 сахатыл хихъæппæ- 
рисадон кæфтытæ, зарджытæ, фæндыры цагъд». Изæрæй та те- 
атры — «Пæсæйы фæндон». 
Иветæ Раямæ дзуры: 
Куыд дæм кæсын, афтæмæй дæ нæма фæнды. 
— Иучысыл бакæсæм. 
141 

Фæлæ Иветæйы хъазтмæ кæсынмæ не ’вдæлы. Сæхимæ йæм 
судзин æмæ хæсгард æнхъæлмæ кæсынц. 
— Цæй уæдæ, æз цæуын. 
— Æмæ нæ тæрсыс? 
— Ау, уынгтæ адæмæй æмызмæлд куы кæнынц. 
— Концертмæ дæр не ’рбацæудзынæ? 
— Æрбацæудзынæн. 
— Ам цы лæууыс? — афарста Зитæ Аланы, кæд иттæг хорз 
æмбæрста йæ лæуды сæр, уæддæр. — Цом клубмæ, æз абон... 
Мах абон концерт дæтдзыстæм. 
Раст уыцы рæстæг рацыд Иветæ æмæ сыл хæрхæмбæлд фæци. 
— Иветæ, уæхимæ цæуыс? — афарста Зитæ. — Мах дæр дæ 
хиды онг ахæццæ кæндзыстæм. — Йæ галиу къухæй фæхæцыд 
Иветæйыл, рахизæй та — Аланыл. 
Уынджы азæлыд радиойы хъæлæс, дзырдта фæстаг хабæрттæ: 
Советон хицауад æмæ æмбал Сталины пълантæ, Казахстаны æнæ- 
хæрд æмæ зæрæстон зæххытæ æрхион кæныныл. Коммунистон 
партийы сидт фæсивæдмæ, зæрæстон зæххытæ хуым кæнынмæ. 
— Дарддæр мауал цæут, — загъта Иветæ. 
— Бауæнддзынæ? — афарста Зитæ. 
— Бон куы у, — мидбыл худгæ загъта Иветæ. — Бузныг. 
— Концертмæ-иу æрбацу, — адзырдта йæ фæдыл Зитæ, йæхи- 
нымæр та йын цы загъта, уый та доныбыл ихыл куы сæмбæлда- 
ид, уæд цæстыфæныкъуылдмæ гуылфгæнгæ дон раивылдаид. 
Фæстæмæ куы раздæхтысты, уæд æнæдзургæйæ цыд Алан. 
Зитæйы рахиз къух бæлвырд æмбæрста лæппуйы хъарм фарс, 
йæ арф улæфтытæ. Хорз æмбары, уыцы гæвзыкк чызг ын йæ уд 
куыд фæхæссы, уый. 
«Мæнæй рæсугъддæр нæу. Æниу ыл цы сæрбæттæн ис, мамæ 
ахæмæй нæ зæххытæ фехсы. Нæ зонын, цы йæм ссардта хор- 
зæй?» Чындзы æрбакæныны агъоммæ уаты къуымы ламаз- 
дзыхъхъ куыд айтауынц, афтæ арвгæрон айтыдта йæхиконд ны- 
вæфтыдтæ гауыз. Уадз æмæ сыгъзæрин хур тулæд рæсугъд га- 
уызыл! Дыууадæс сахаты æххæст нæма уыд, афтæ клубы къух 
бакæнæн нал уыди адæмæй. Разæй бадтысты хистæртæ. Фæси- 
вæд — чызджытæ æмæ лæппутæ — лæууыдысты къулрæбынты. 
Зитæ рæстæгæй-рæстæгмæ æмбæрзæны фæстæйæ аивæй ракæ- 
сы дуары ’рдæм — уым лæппутимæ лæууы Алан. Ныртæккæ, 
ныртæккæ йæ фендзæн, куыд аив кафы, куыд рæсугъд у раз- 
къæртт къабайы. Æмбæрзæны фæстæйæ райхъуыст фæндыры 
цагъд. Зитæ та ракаст. Иæ зæрдæ ныссæххæтт кодта. Алан æмæ 
Аркади уым нал сты. Бамбæрста, Иветæйы размæ кæй ацыдыс- 
ты. Фæцæйгæпп кодта залмæ, фæлæ йæ фæстейы рацахстой. 
— Æдылы фæдæ, сценæмæ дæ цæуын хъæуы, ды та кæдæм 
лидзыс? — мынæг хъæлæсæй йæм хæцыд Зинæ. 
Гæнæн нæй. Симды бацыдтæ, уæд дзы симын хъæуы. 
Æмбæрзæн байгом. 
Зитæ æнкъардæй кафгæ рацыд кафджыты разæй. Аивæй акаст 
дуармæ. Йæ цæсгом хурау бахудт. Алан æмæ Аркади лæууыдыс- 
142 

ты чызджыты къордмæ хæстæг. Йæ цæст ахаста чызджытыл. 
Ауыдта Иветæйы. Зал нымдзæгъд кодта, кафджытæ куы æрлæу- 
уыдысты, уæд. 
Сценæйы фæйнæфарсæй кæрæдзимæ фæбырынц æрвхуыз 
хъæдабæ æмбæрзæнтæ. Чысыл рæстæджы фæстæ æмбæрзæнтæ 
алыгъдысты сæ бынæттæм. 
Сценæйы бадти Лизæ, фæндыр йæ хъæбысы. 
Райхъуыст аив «Хъуыбады»-йы цагъд... Чысыл рæстæджы 
фæстæ фæндыримæ зарыд «Хъуыбады» æппæт зал. Уымæй дзæ- 
бæхдæр ма адæймаг цæмæ байхъусдзæн? Иветæйы зæрдыл 
æрлæууыд, сæ мад сын чысылæй Къостайы æмдзæвгæтæ куыд 
касти æмæ сæ зæрдыл уайтагъд куыд бадардтой, уый. 
Зал нымдзæгъд кодта. Лизæ æмбæрзæны фæстæ фæци. 
Сценæмæ рацыд ахуыргæнæг Зинæ æмæ загъта: 
— «Ханты цагъд» акæндзæн Зитæ. 
Æмбæрзæнтæ та алыгъдысты. Сценæйы фæндыримæ бадт 
Зитæ. Уый æнкъардæй йæ цæстытæ æрæвæрдта Аланыл. Алан 
та йæ цæстæнгас нæ иста Иветæйæ. 
Иветæ æнцой цæстæнгасæй куы сценæмæ акæсы, куы йæ къæх- 
ты бьшмæ. «Дзургæ ницы кæны, афтæмæй йæ лæппу йæ цæстæнга- 
сæй цух куыннæ уадзы, — хъуыды кæны хинымæр Зитæ. — Куыд 
ничи йыл гуырысхо кæна, афтæ куыд дары йæхи». Зал къæрцхъу- 
сæй бады. Байхъусдзысты уæздан ханты цагъдмæ. Зитæ аджих. Зинæ 
йæм цыдæртæ амоны, фæлæ йæ нæ уыны. Бауад æм, йæ хъусы йын 
цыдæр адзырдта. Зитæ йæм йæ хъус мисхалы бæрц не ’рдардта, 
йæ цæсгомæй иу нуар дæр нæ фезмæлыд. Æдзæмæй бадти. 
Æппынфæстаг Зитæйы æнгуылдзтæ сындæггай азгъордтой 
фæндыры хъæлæстыл. Иу бандонæй иннæмæ клубы къуымты 
аивылдысты æнкъард зæлтæ. Иветæ йæ сæр фæхъил кодта, фæ- 
каст сценæмæ... Фæндыры цагъды æнæуынгæ уылæнтæ йæ ахас- 
той хæсты рæстæг, йæ фæстæ уæззау азтæм. Колхозы быдырмæ, 
хохыйас цъынайы сæрмæ. Сагойæ мæнæунайгæнæнмæ мæнæуы 
куыристæ тæхынц. Цъынайы сæр сидзæргæстæ, æрыгон чыз- 
джытæ зарынц, фæстагмæ зарæг рахызт хъарæгмæ. Кæуынц сыл- 
гоймæгтæ, сæ кæуынмæ кæуынц сабитæ. 
Цы у уый?.. 
Иветæйы хъустæ ацахстой æцæгдæр зарæджы ныхæстæ: 
Мæ уарзон ыстъалы, 
Германы хæстæй мын^ 
Кæд ыссæудзынæ, гъей! 
Æмæ мын хибарæй 
Дæ сусæг ныхæстæ 
Кæд фæкæндзынæ, гъей!.. 
Зарыд æппæт зал. Зитæ цагъта Аланæн, фæндыр бæлвырд 
дзырдта: «Мæ уарзон ыстъалы...» Зарæджы ныхæстæм залы адæ- 
мы цæстытæ цæссыгæй айдзаг сты ... 
Зитæ сидзæргæстæ æмæ сæ уарзæттæм æнхъæлмæгæсæг чыз- 
джыты зæрдæты мынæг зынгмæ бафу кодта. Райхъал сты, 
143 

æнхъæлмæ кæсынæй чи нæ фæллайы, уыцы уарзгæ зæрдæтæ!.. 
Иветæ бакаст сæ сыхы устытæм. Уыдон бадтысты йæ баком- 
коммæ, залы астæу. Олгæ, Дуне, Маша æмæ иннæтæн сæ цæс- 
сыг æнæвгъау згъордта сæ фæлурс уадултыл. Фæлæ Машайы 
зыланг хъæлæс зарыд, йе ставд цæссыгтæ иу иннæйы къуырд- 
той, афтæмæй... 
Зитæ цагъд фæци. Къухæмдзæгъд æрвнæрæгау азæлыд, клу- 
бы цар, фæрстæ, фæйнæрдæм тыдта. Æмдзæгъдгæнгæ сыстады- 
сты адæм. Зитæ сæрбæрзондæй лæууыд. 
Æрмкъухтсв 
Зымæг хъæды. Хъæд цыма æвзист доны йæхи стылдта, афтæ 
рæсугъд уыди чырсæй. Чырс фидар лæууыд бæлæсты къалиу- 
тыл, къудзитыл, æхсæры къутæртыл. Уагъылы бæлæстæн сæ 
сырх нæмгуытæ зындысты дæргъæццон сырх фæрдгуытау. 
Иветæ æмæ Аслан лæгдзоныгъимæ схæццæ сты тæрс бæласмæ. 
Аслан базгъордта уагъылымæ. Тæрс бæлас лæууыд урс дынджыр 
лили дидинæгау, æвзистдоны тылдæй. Рог, зына-нæзына уд- 
дзæфмæ базмæлыд тæрс, йæ æрттиваг фæрдгуытæ рæвдаугæ 
æрызгъæлдысты Иветæйыл. 
Уый «æгас цуай» зæгъы хъæддзау чызгæн. 
— Дæ бон хорз, мæ бæлас! — салам радта чызг, бæласы ставд 
зæнгæн йæ сырх-сырхид къухтæй ахъæбыс кодта. Йæ телогрей- 
кæйы æддеты цы рон баст уыд, уый арфдæр абаста, йæ æрчъиты 
бæттæнтæ алвæста, йæ сæрбæттæн æнгомдæр бабаста. Кусæн- 
гарз йæ къухмæ райсыны размæ йæ рахиз армытъæпæнмæ «пту», 
зæгъгæ, фæкæны. Ныр дæр «æрпту» кодта, къух хæрдмæ фæ- 
хъил кодта. Фелвæста дзоныгъæй фæрæт, фæраст, æхсæр бæла- 
сы раз цы тæрс бæлас уыди, уымæ. 
Хæрдмæ йæм скаст. Цæстæнгасæй калын райдыдта кæрæдзийы 
фæдыл бæласы цæнгтæ. Чызг ас лæгау ныххафт кодта бæласы 
зæнг. Æргæр-гæр кодтой æвзист фæрдгуытæ. Иветæ йæхи аиуварс 
кодта, фæлæ уæддæр йæ сæр айдзаг чырсæй, йæ къухтæй сæ асæрф- 
та. Йæ фæрæт йæ ронбасты фæсагъта. Рог сгæпп кодта бæласмæ. 
— Дæ тæригъæд дæхи, — куыд алы хатт, афтæ та ныр дæр 
хатыр курæгау загъта Иветæ. Дзæхс-дзæхст. Азæлы хъæды фæ- 
рæты хъæр. Цыфæнды фæлтæрдджын хъæддзауы дæр нæ ба- 
уырндзæн, фæрæт чызджы къухы ис, уый. 
Æртæ, цыппар цæфæн, чысыл рæстæджы размæ-иу фидар 
цы цонг уыд, уый бæласы къалиуты æхсæнты. уæззау уынæ- 
римæ, аивгъуыйы зæхмæ. Чызг ныккаст бынмæ. Йæ хъус ацахста 
фæрæты хъæр хъæды арфæй. «Лæджы фæрæты хъæр у», — 
ахъуыды кодта. Иукъорд къалиуы ма ракæндзæн æмæ æгъгъæд 
фæуæд ацы тæрсæн. Дыууæ галуæрдонæй йыл фылдæр ис, фæлæ 
райсомы мæт кæнын дæр хъæуы. 
Иветæ рагæй дæр нал хæссы хъæдмæ дыууæ фæрæты. Чыз- 
гæн йæ хъару азæй-азмæ куыд тыхджындæр кодта, афтæ æфсы- 
144 

мæрыл ауæрдын райдыдта. Йæ тухитæм-иу ын куы фæкаст, уæд 
ын-иу ныттæригъæд кодта. Кæд-иу раздæр йæ хотæн амбырд 
кæнын кодта калд хъæд, уæд ныр та йæхæдæг фæлæбуры, ам- 
бырд сæ кæны, уæрдоны сæ ацамайы. Аслан йемæ æмбалæн кæй 
рацæуы, уымæй дæр дзы стыр бузныг у. Хъæдмæ куы рараст 
сты, уæд Аслан доныбылмæ ацамыдта: 
— Иве, — тæригъæддаг цæстæй скаст хомæ. — Кæс-ма, бы- 
рынц... — Доны был бæзджын ихыл лæппутæ бырыдысты. 
— Аслан, уыдонмæ ма хæлæг кæн, — дзоныгъы рахæцæн ын 
йæ къухы фæсагъта, куы йын алидза, уымæй тæрсгæйæ. — Нæ 
кълас Ногбон æхсæвмæ цæттæ кæнынц, æз та хъæдмæ цæуын!.. 
— Æмæ цæмæн цæуыс? 
— Куыд не ’мбарыс? Ныр гыццыл лæппу нал дæ. Мах алы бон 
дæр цæудзыстæм хъæдмæ. Ацы каникулты суг æрцæттæ кæнæм. 
— Зымæг дæр - хъæдмæ, сæрд дæр - хъæдмæ, - бахъуыр- 
хъуыр кодта Аслан. 
— Нæ цæхæрадоны кауы ных дæр та нын ивинаг у. Уалдзæ- 
джы каникулты та уый куыст кæнын хъæудзæн. 
Иветæ æрхызт бæласæй. Арæхстгæ цагъта ставд цонджы лыстæг- 
дæр къалиутæ, уыцы лыстæгдæрты та сьпъдæг кодта ноджы лыстæг- 
дæр къалиутæй. Сыгъдæг суг кадцта иу ран. Æнахъаз пыхс къалиутæ 
æмбырд кодта, фæсвæд сæ иу къудзийы рæбын æфснайдта. 
— Дæ фæстæ чъизийæ куы ныууадзай, уæд уыцы куыст сау 
суарийы аргъ дæр нæу, — афтæ фæзæгъы йæ мад. 
Йæ сабийы бонтæй нырмæ хъæуы, быдыры, Иветæ кæм фæ- 
кусы, уый æрфæны фæдау бæрæг вæййы йæ бæстондзинадæй. 
Аслан æрбахаста йæ дзыппыты уагъылытæ. 
— Кæс-ма, Иве, цас æртыдтон мамайæн! 
— Дзæкъулы сæ ныккæн. Æмæ ма æртон. 
Лæппу та ацыд. 
Иветæ уæрдоны бæстон амайын райдыдта суг. Бынæй ставд- 
дæртæ. Æгæр даргъ чи уыд, уыдонæн сæ къæдзилтæй акъуы- 
ры. «Дыууæ ластваг сты», — йæ цæст ахаста калд сугтыл. Иæ 
зæрдыл та æрбалæууыд Алан. Йæ цæстытыл ауад, Алан куыд 
аив ныффыста ногбоны арфæтæ скъолайы дуары сæрмæ: «Æгас 
цæуæд 1954 аз!» Дзоныгъыл куырис тыхт акодта рæхыс, йæ 
гæркъайы цæгæй йæ аАидар кодта. Дыууæ æлвасæн хъæдæй 
æрбалвæста рæхыс. Æрфидар кодта æлвасæн мих. Къухтæй ас- 
гæрста æлвасæнты фидардзинад. Цæттæ у. Калд суг афснайд- 
та: чи зоны, райсом сын дыууæ цыды бантыса. Фæрæт æмæ 
дзæкъул сугты æхсæнты бабæстон кодта. Дзоныгъы сæр, йæ 
фæйнæфæрсты хус сугтæ атъыста. Цæй хъæддзау у уый, хус 
къæцæлтæ чи нæ æрласа. Хур аныгуылд. Зымæгон бон скæс 
æмæ ныккæс йеддæмæ нæу. Фæстæмæ ма иу хатт акаст, дзо- 
ныгъыл схæцыд, батылдта йæ — разуæз у, æви фæстæуæз. Хорз 
у! Адзырдта Асланмæ æмæ ахæцыд дзоныгъыл. Сугтæй бæр- 
зондамад дзоныгъæн йæ сæрыл, йæ фæрстыл уыцы гуппар æнгом 
тъыстæй лæууыдысты хус къæцæлтæ. 
Аслан йæ уагъылытæ сыгъдæг кæнгæ рацыд йæ размæ. 
10 ДзлбаГггы Таисæ 
145 

— Аслан, рауай! 
Лæппу йæ галиу къухæй хæцы дзоныгъы хæцæныл, йæ иннæ 
къухæй та архайы уагъылыимæ. 
— Аслан, афтæ-иу ма кæ, кæд кусгæ, уæд кусгæ. Дæ хæрын 
уал фæуадз, — лæгъстæйæ загъта хо æфсымæрæн. Сæ фæндагыл 
цы уагъылыйы къудзи ис, уырдæм куы æрхæццæ сты, уæд Ас- 
лан фæраст къудзимæ. Иветæйæн бæлвырд фæуæззау йæ ласи- 
наг. Цы диссаг у! Иу уæлдай къух иумæйаг хæссинагыл ныдзæвгæ 
куы кæна, уæддæр цас æххуыс у! 
— Аслан, æрталынг. Рæвдздæр у! — акаст размæ. Релсыты 
схæцæны мит хурмæ атад æмæ афтæ зынд, цыма йыл сау нымæт 
баппæрстæуыд. Чызджы зæрдæйы бацыд тасдзинад, æмбæрста, 
куыд зынтæй сбырдзысты дзоныгъы æфсæртæ салд зæххыл. 
— Аслан, тагъддæр! — ахъæр кодта æфсымæрмæ, йæхæдæг 
схæцыд хæрдмæ. Дзоныгъ фæбырыд фæстæмæ. Чызг та схæцыд 
йæ тых-йæ бонæй, йæ зæвæтæй йæхи зæхмæ æлвасгæйæ. Йæ къа- 
хы бын бамбæрста релс, бахызт иуæй, дыккаг релсмæ йæ къæхтæ 
ныббыцæу кодта, дзоныгъы рахиз æфсæр сбырыд фыццаг релсы 
сæрты, галиу æфсæр аныгъуылд хъæдырдыгæй дыууæ шпъалыйы 
’хсæн дзыхъгонды. Дзоныгъ ныццæхгæрмæ æфсæнвæндагыл. 
— Аслан! — хъæды ’рдæм азгъордта. — Мæнæ диссаг, цы 
фæци?! Афтæмæй «кукушкæ» куы фæзына?! — куы Асланмæ, 
куы дзоныгъмæ, дыууæрдæм рауай-бауай кæны. Дзоныгъы 
æфсæртыл схæцы, йæ къæхтæ фæбырынц æмæ ахауы. 
Дзоныгъы бын фæмидæг, йе уæхск дзоныгъы бынмæ куы 
фæцарæзта, раст уыцы рæстæг дæрддзæф фæзилæнæй æрбакалд 
рухсы тæлм. Хъæд ныззыр-зыр кодта поезды фæдисон хъæрæй. 
Иветæ дзоныгъы æфсæры сæрты хæрзхæстæг ауыдта хохы- 
йас поезды ных стыр цæстимæ. Арвæрттывдау йæ сæры фев- 
зæрд хъуыды: «Цъæл мæ кæндзæн»... — Йæ цæстытæ фæсагъта 
рухсгæнæг цæсты, йæ хъустыл ауад: «Æрлæу-у-у!» æмæ... ницы- 
уал бамбæрста... 
* * * 
Машинист ауыдта: лæппу згъоры, йæ худ æм тилы... Дзо- 
ныгъы бынæй райстой Иветæйы. 
— Иве!!! — тарст хъæр фæкодта Алан æмæ æнæбонæй æрхауд. 
Аркади фæлæбурдта чызгмæ, йæ цæнгтæ йын фæйнæрдæм кæны. 
Поезд æддæдæр æрлæууыд, æмæ дзы рагæппытæ кодтой кус- 
джытæ. Амбырд сты чызгыл... 
— А-а-а... — схъæрзыдта чызг. Ауыдта йæ алыварс бирæ нæл- 
гоймæгты, поезды рухс. «Æмæ уый раджы куы уыди», — ахъуы- 
ды кодта. Афтæ йæм касти, цыма поезды рухсы цæст фæстаг 
хатт куы федта, уæдæй нырмæ рацыд æнæхъæн æнус... 
— Иветæ, ракæс, ницы дын уыди, Иве, — дзырдтой йæм лæгтæ. 
Æрæмбæрста йæхи, цыдæр æгад æм фæкаст. Йæ сæр азылд- 
та галиуырдæм æмæ ;уыдта Аркадийы, стæй та Аланы. Поездæй 
рахизджытæ Иветæйы кæй зыдтой, уый Аланмæ диссаг фæкаст. 
146 

Аркади йын цыма йæ хъуыды бамбæрста, афтæ сæ афарста, зонгæ 
сын у, зæгъгæ. 
— Æз ацы чызджы быдыры кусгæ æмæ хъæдмæ цæугæ, хæс- 
тæй куы ссыдтæн, уæдæй нырмæ уынын, — загъта машинист. 
— Æз та йæ зонын, — загъта урсзачъе лæг, — 1942 азæй фæс- 
тæмæ... 
— Ехх, æвæдза, — йæ сæр ныттылдта иннæ... 
— Суазал ис, — загъта чидæр. — Аласут æй сæхимæ. 
— Аслан, — уæрмæй дзурæгау сдзырдта чызг. — Нæ хъæуы. 
Цудтытæгæнгæ фестад Иветæ Аркади æмæ ма иу лæджы 
æххуысæй. Алан лæууыд цавддурау. Адæм сгæппытæ кодтой по- 
ездмæ. Поезд сындæг ацыд. Лæгтæ сæ къухтæ тилгæ фæаууон 
сты. Мæй арвы астæумæ дзæвгар суади. Стъалытæ сæ кæрæ- 
дзимæ ныкъуылдтой сæ цæстытæ. Алан æмæ Аркади сæ телогрей- 
кæтæ байтыдтой дзоныгъы. 
— Иветæ, сбад, мах дæ аласæм, — загъта йын Аркади. 
Иветæ йæ мидбылты бахудти. 
— Нæ, бузныг, — телогрейкæтæ сæм дæтты. — Суазал уы- 
дзыстут, скæнут сæ. 
— Иветæ, æдзух дæхи фæнд тæрыс, — загъта Алан. 
— Сугтæ самай, — загъта Иветæ. — Кæд дын зын нæу, уæд. — 
Йæ уазал къухтæ йæ дыууæ русыл авæры. 
— Иветæ, — бакаст Алан чызгмæ, — скæн мæнæ мæ телог- 
рейкæ, суазал дæ. 
— Скæнут сæ! Лæппутæ райстой сæ хъарм дзаумæттæ. 
— Алан, мах Асланимæ галтæм акæсæм, — загъта Аркади 
хъæдмæ ацамонгæйæ. 
— Æллæх! Афонмæ хъæды афардæг сты, — батыхст Алан. 
— Æфсондзы бын дардмæ нæ ацæудзысты. Цом, Аслан! — 
загъта Аркади, Асланы къухыл фæхæцыд. Азгъордтой хъæдмæ. 
— Уæ хорзæхæй, ам куыдæй февзæрдыстут? — афарста Иветæ. 
Алан радзырдта хъуыддаг. 
— Уæдæ уый дæу «Æрлæуу!» айхъуыстон?.. 
— Фехъуыстай мæ? — бадис кодта лæппу. 
— Уый фæстæ ницыуал бамбæрстон... 
Алан Иветæйыл йæ телогрейкæ æрбакодта. 
— Бузныг, — загъта чызг. 
— Иветæ, — фæтыхст лæппу. — Бæргæ дын мæ зæрдæйы 
тугтæ ныккæлынц, фæлæ... Æз дæ цæстыгагуыйау хъахъхъæн- 
дзынæн. Æз... Æз... ды алы хатт дæр мæ рахиз фарс цæудзынæ, 
мæ тыхджын рахиз къухæй дæ хъахъхъæндзынæн!.. Æз, Иве, 
мæ бæмбæджджын уæдæй нырмæ æхсын дæр нæ уадзын, стæй 
йæ нæ цæхсдзынæн. 
— Кæдæй нырмæ?.. 
— Сылтаныхъы дæ уæлæ куы уыди, уæдæй нырмæ. 
— Цæуылнæ? 
— Дæ буары тæф... дон аласдзæн. Æхсæв æй мæ нывæрзæн 
бавæрын. 
— Тæхудиаг нæу... — æнæрхъуыдыйæ сдзырдта чызг. 
147 

— Куыд загътай?! — сцин кодта лæппу. — Уый мæнæн тынг 
æхсызгон у! — зæрдæрухсæй бахудт Алан. 
— Афтæ буц, зæгъын, чи у?.. — фефсæрмы Иветæ. 
Лæппу йæ ронæй фелвæста фæсмын æрмкъухтæ: 
— Дæ къухтыл сæ бакæн. Мамæйы конд сты. 
Чызг æнцад бады. 
— Баввæрс сыл. — Фæкомкоммæ йын ис йæ къæхтæм. — 
«Æрчъитæ, и?» — йæ фыр тыхстæй йæ былтæ анцъылдта. 
Иветæ... — Алан йæ сæр фæстæмæ акодта. Фæтарст, йæ хъæ- 
бысы йæ куы ныттуха, уымæй. Йæхи ноджы фæстæдæр акодта. 
— Иветæ, æз дæ никуы ферох кæндзынæн, никуы, — чызджы 
къухтæ йæ къухты рæвдаугæ бамбæхста, фестад. Чызг дæр фес- 
тад. — Ды та?.. 
Чызг ницы дзуры. 
— Ды та?.. 
— Æз дæр... 
Аланæн цыма йе ’ккойæ стыр уаргъ ахауд, афтæ ниццин код- 
та, æмæ йæм æрмкъухтæ дæтты: 
— Иветæ, райс. Мæ номыл сæ дар. 
— Бузныг, — мидбылты бахудт чызг, райста æрмкъухтæ. 
Хъæдæй рæстæгæй-рæстæгмæ райхъуысы «хе», фæлæ дыууæ 
æрыгон уды уый нæ хъусынц... 
— Хе-хе! — азæлыд Аркадийы хъæлæс сабыр хъæды. 
— Жллæх, фæхудинаг дæн! — ныккатай кодта Иветæ. «Гъе, 
афтæмæйты лæгыл æрцæуы рæдыд», — загъта хинымæр æмæ 
сугтæ дзоныгъы амайынмæ фæци. 
— Æз æй ацамайдзынæн, — рæвдз февнæлдта Алан. 
Аркади æмæ Аслан сæ размæ куы æрхæццæ сты, уæд Алан 
дзоныгъыл рахæцыд. 
— Уæдæ абон хъæды сымах фæрæты хъæр азæлыд? — бафар- 
ста чызг. 
— Æвæццæгæн, — загъта Аркади. 
— Базыдтон, фæрæт нæлгоймаджы къухты кæй уыд... 
— Цæмæй? — дисхуызæй йæ бафарста Аркади. — Алан кæнгæ 
кодта, æз та — ласгæ. 
— Йæ уынæрæй, — загъта Иветæ. — Хæсты рæстæджы хъæ- 
дæй куыд лæмæгъ фæрæты хъæр хъуысыд! Ныр, азæй-азмæ 
фæрæты хъæр тыхджындæргæнгæ цæуы. Бахъомыл сты си- 
дзæртæ. Сидзæргæсы къухæй фæрæт райста йæ хъомыл фырт. 
— Кæс-ма, куыд æй ныхъхъуыды кодта, — загъта Алан. 
— Ницы хъуыдыйаг у. Зæгъæм, абон хъæды дæ сидзæргæс 
мад нæй, фæлæ йæ фырт Аркади. 
— Ды та, сидзæргæстимæ дæр — фæрæтджын æмæ сæ цо- 
тимæ дæр, — загъта Аркади. 
— Хъысмæтæй никæдæм лидзæн ис, — загъта Иветæ, бакаст 
галуæрдонмæ æмæ бахудт. 
— Цæуыл худыс? 
— Мæ дзоныгъ æмæ дæ уæрдон пыл æмæ дамкъайы хуызæн сты. 
Рафæндараст сты. Мæйрухсмæ мит æрвхуыз æвзистхуыз зын- 
148 

ди. Арвыл, цыма исчи егъау кæфойы дзаг зынгтæ бакалдта, афтæ 
цæхæртæ калдтой стъалытæ. 
Иветæ цынæ фæкодта — нæ йæм байхъуыстой. Дынджыр гал- 
уæрдон æркалдтой сæ къæлидоры раз. 
— Макуыуал рацу хъæдмæ, — ныффæдзæхстой лæппутæ чызгæн. 
Иветæ нал ацыд хъæдмæ æнæхъæн къуыри. Æвæццæгæн, 
уыцы тасдзинад нæ хицæн кодта йе уæнгтæй. Стæй та райдыдта. 
Цы гæнæн ис, уазалы бадын зын у, уæдæ хом кæрдзын дæр 
куыд бахæрдзынæ. Залиханы æнæниздзинад бонæй-бонмæ фыд- 
дæр кодта, нал цæуы рынчындонæй хæдзармæ 
Комдзог 
Иветæ урокты фæстæ ацыд йæ мадмæ рынчындонмæ. Уыр- 
дыгæй куы сыздæхт, уæд йæ зæрдыл æрбалæууыд, скъолайы 
сын æмбырд кæй уыд, фæссихор цыппар сахатыл. Æмбырдмæ 
ацæуынмæ йæхи рæвдз кæнынмæ фæци. 
— Аслан, мемæ скъоламæ цом. 
— Цæуын. 
Куыд рацæйцыдысты, афтæ Иветæ фæкомкоммæ фæсдуар 
æвтулкæмæ — къухæйзилгæ æфсæйнаг куыроймæ. Сцин кодта. 
— Маша нын радта æрмгуырой. Æрмæст иунæг æхсæв, — загъта 
Нада. 
Иветæ йæ гæрзтæ раласта фæстæмæ æмæ йыл Аслан сбустæ 
кодта: 
— Гъер та нал цæуæм! 
Чызг йæ хъус не ’рдардта æфсымæры ныхæстæм. Стъолы 
бынæй раласта голладжы ’рдæг нартхор, æрмгуырой лæхурын 
райдыдта. 
«Гъуырритт-гъуырритт» цъæл кæнынц нартхоры нæмгуытæ 
даргъ дыууæ æфсæйнаджы ’хсæнты. Иветæ фæуæларт кодта 
дзæрна. Дыууæ хойы æмæ ’фсымæр уазал картæфтæ хордтой, 
цæуылдæр схъуырдухæн сты. Иветæ йæ куыст нæ фæсабырдæр- 
гæнгæйæ тарæрфыгæй йæ цæст ахаста сывæллæттыл. Уыдон 
фæсабыр сты, куы нæ фæсабыр уой, уæд хо нæмгæ дæр фæкæн- 
дзæн... 
— Уæ уроктæ! Розæ, дзæрнайы агæн йæ фарсмæ дон фæуæ- 
ларт кодтай? 
— О. 
— Хъæдур дæр æрцæттæ кæн æмæ дæ уроктыл сбад. — Иветæ 
йæ армыдзæгтæй айдзаг кодта æрмгуыройы дзых. Чысыл кæ- 
фойгондæй ставд лæхурд згъоры бедрамæ. 
— Розæ, ды алæхур, æз та уын кас фæуæларт кæнон. Дзæрна 
та райсоммæ сындæггай фыцдзæн къæйы кæрон. 
Чысыл рæстæджы фæстæ Розæ уæларт сдыдта бæзджын кас. 
— Фаризæты уасæг æртыккаг хатт ныууасыд — æмбисæхсæв. 
Сывæллæттæ бафынæй сты. Иветæ куы сæ иумæ бакæсы, куы 
сæ иннæмæ. Йæхицæй ныббузныг: уыдон хуыссынц, уый та сын 
149 

касаг лæхуры. Цыдæр æхсызгондзинад февзæры йæ риуы, йæ 
кæстæрты мадау зæрдиагæй куы барæвдауы, уæд. 
Хуыссæг — куырм лæг — æрбахъуызы Иветæмæ, фæлæ та 
алидзы куыройы хъæрæй... 
Фехъуыст «хыртт-хыртт», цыма хырхæй фадынц. 
— Уыры!.. — удаистæй фестад. — Уырытæ сты. Фæзындысты 
та. Стъолæй фæтæгены цырагъ райста, сынтæджы бынмæ бакаст. 
— А-а, — ныллæг тарст хъæр фæкодта. — Гæдыйыйас уыры 
агæпп кодта сынтæджы бын чумæданы сæрты. — Æллæх! Мæ 
æрмкъухтæ... цырагъ зæххыл авæрдта. Раласта сау чумæдан. Сис- 
та æрмкъухтæ. — Мæ зынаргъ, мæ зынаргъ лæвар, — йæ цæсго- 
мыл сæ авæрдта, йæ былтыл цыма лæппуйы къухты тæф ауад, 
афтæ йæм фæкаст. Ныр дыууæ мæйы сты чызгмæ. Йæ къухтыл 
сæ нæма бакодта, нæма сæ цæхсадта. Чызг йæ зонгуытыл æрбадт. 
Къласы сæ цæстæнгас куы фæиу вæййы, уæд йæ цæстытæ цырд 
фæзилы, сусæны мæйы хурмæ кæсæгау йæ былтæ фенцъулы. 
Фенкъард. Афтæ йæм кæсы, цыма... фестад. Ницы дзы рауай- 
дзæн... Æрмкъухтæ йын ратдзæн, тæккæ райсом, — тагъд-тагъд 
сæ тухы. Фæлæуу, раст уыдзæн лæвар фæстæмæ раттын? Нæ, 
афтæ аив нæу. — Йæ мады ныхас йæ зæрдыл æрбалæууыд! «Давгæ 
ма ракæн, тыххæй ма райс, фæлæ дын лæвар куы чындæуа, уæд 
уый нæ райсын та у æнæфенддзинад». Гъе стæй уыцы зынаргъ 
лæвар йæ чумæданы куы нал уаид, уæд цыма йæ хъару басæт- 
тид, афтæ йæм кæсы. Биноныг сæ батыхта урс хæцъилы, нывæрд- 
та сæ, авджын дзаумайау, бæстон, чумæданы рахиз къуымы. 
Ауыдта нурыйы дæндæгтæ. Хорз ма сты. Чумæдан табуреткæ- 
йыл æрæвæрдта. «Хыртт-хыртт», — хъуысы та сынтæджы бы- 
нæй. Иветæ цырагъы фител хæрдмæ фæзылдта. 
Ныр ма цы кæна? — ныккатай кодта чызг. Сывæллæттæм ба- 
каст. Йæ зæрдæ нæ куымдта се ’рыхъал кæнын. Бакаст та цы- 
рагъы рухсæй, галиуырдыгæй дуармæ хæстæг сынтæджы бын 
къуымы уыди сыджыты губбар, лæгъз сæрст зæххыл обаугондæй. 
Цырагъы рухс æрмынæг. 
— Мæгуыры бонтæ, ^фæтæген фæвæййы, æвæццæгæн, — тых- 
стæй батылдта цырагъ. Йæ рухс фæхуыздæр. Доны кружкæ æрæ- 
вæрдта йæ разы. Цырагъы авг систа, разылдта йын йæ сæр. Дон 
дзы ауагъта, дон систа фæтæгены тæлм. Цырагъ ныррухс кодта. 
Хуысгæ бæргæ скæнид, фæлæ йæм иунæг ахсæв æрхауд æмгуы- 
рой. Лæхурд асгæрста йæ уырзæй. Йæ лыстæгæй-иу кæрдзын 
скæнын æмбæлдзæн. Æмгуырой куыддæр æрзылдта, афтæ къæ- 
лидоры дуары хъæр фæцыд. Чызг фæтарст, Асланы размæ ба- 
уад. Дуар æрбахостæуыд. 
— Аслан, — тарстæй хъал кæны лæппуйы. 
— Иветæ, дуар-ма бакæн, ма тæрс, — хъуысы дуары æддейæ. 
Чызгмæ зонгæ хъæлæс фæкаст. Фæтарст йæ мадæн. 
— Чи дæ? 
— Ма тæрс, бакæн дуар. Æз Варкæйы фырт дæн. Хъæды мæ 
сæмæн асаст. 
Чызгæн йæ уд йе ’муд æрцыд. Базыдта, æнафоны уазæг За- 
150 

лиханы фыдыхойы лæппу кæй у, уый. Сывæллæттæ фехъал сты. 
Уыдон дæр ма йын ныфс бауагътой йæ уæнгты. Дуармæ фæраст, 
сæрбæрзондæй дзуры уазæгмæ: 
— Хъус-ма, Варкæйы лæппу, дуар ма сæтт! 
— Мæ уд схауы ихæнæй... 
— Ныр, дæу махмæ дуар хойгæ чи хъусы ацафон, уый цы 
зæгъы, ууыл нæ хъуыды кæныс? Æз дын дуар нæ бакæндзынæн! 
— Уанцон нæу! — даргъ аивæзта йæ ныхас æнамонд хъæддзау. 
Йæ дзых куыд зыр-зыр кæны, уый бæрæг уыд йæ ныхасы уагыл. 
— Хъус-ма, ме ’мхæрæфырт, дæу æвдæлы, фæлæ нырма мæ- 
нæн бирæ куыстытæ ис, — загъта Иветæ, æрбадт æрмгуыройы 
бадæныл. Ацу, ам хъæу цæры, уазæгуарзон хъæу. Бахой кæцы- 
фæнды хæдзармæ дæр, суазæг дæ кæндзысты, — æрзылдта йæ 
чысыл куырой. 
Уазæг Фаризæттæм бацыд, уый куы базыдтой сывæллæттæ, 
уæд Нада афарста: 
— Иве, цæуылнæ йæ æрбауагътай, тæригъæд нæу? 
— Цы загътай? — тарæрфыгæй йæм бакаст хистæр хо. — Уæ 
зæрдыл бадарут: сывæллæттæ æнæ мад, æнæ фыд куы уой, уæд 
хæрæфырт нæ, фæлæ... — ахъуыды кодта. — Фæлæ ноджы хæс- 
тæгдæр куы уа, уæддæр æнафоны нæлгоймаг уазæг хæдзармæ 
уадзын не ’мбæлы. Æз дæр ын кæнын тæригъæд, фæлæ ныр цал 
хæстæг хъæддзауæн йæ уæрдон сæтта, уыдон мæхимæ куы уа- 
дзон, уæд адæм цы зæгъдзысты?.. 
— Цы хорз нæ ахуыр кæныс, — зæрдæрайгæ загъта Розæ. — 
Искæмæн дон куы фæхæссæм, уæддæр нын куыд фæзæгъыс? 
— Куыд? — нæ ахъуыды кæнгæ афарста Иветæ. 
«Бафæрс, кæм æвæргæ сты бедратæ, сæ сæртæ сын бамбæрз, 
кæд дзы ис ахæм мигæнæн, уæд. Æмбыд фæткъуымæ дæр ма 
бахæлæг кæн, кæд дын радтой, уæд райс» — радзырдта хистæр 
хойы фæдзæхстытæ Нада. 
— Хорз. Сымах хорз чызджытæ стут, — зæрдæуынгæгæй загъ- 
та Иветæ. 
— Иве, ныххуыс. 
— Хуыссын. 
Иветæ æвтулкæйы тыххæй æмбырдмæ куы нæ ацыд, уæд сæ 
къласы разамонæг Нинæ Иветæйы фарста æрæвæрдта. 
Зитæ ныхæстæ хаста къласы разамонæг Нинæмæ. Иветæ сыгъ- 
дæг зæрдæйæ радзырдта Зитæйæн, хъæды цытæ æрцыд, уыдон. 
Зитæйы фыд дæр сæхимæ дзырдта, Иветæйы поезд куыд мард- 
та. Алан чызджы къухтыл æрмкъухтæ куыд бакодта. Афæхъо 
дæр сæ раст афтæ фехъуыста. Фени Ханиффæйы ардауыныл нæ 
ауæрста. 
— Алан æмæ Иветæ хъæды æмбисæхсæвмæ фесты. Сылта- 
ныхъы дæр чызг лæппуйы уæгъд нæ уагъта. Сайдзæн уын уæ 
лæппуйы. Фени дыууæ знаджы бафидауын кæндзæн, дыууæ 
æрдхорды кæрæдзийæн амарын кæндзæн. Æгас хъæубæстæ дæр 
æй «скъуыдтæ тилифон» хонынц. 
151 

— Æз ын цы хъæуа, уый бакæндзынæн, — мæстæй цæхæртæ 
калгæ загъта Ханиффæ. — Ничи кæсы уыцы гæвзыкмæ! Лæппу 
йæм цы хорздзинад ссардта? — йæ къухтæ тилы. — О, кæс-ма, 
дæ хорзæхæй, хуымæллæг æхсæры къутæрыл куыд стыхса, афтæ 
йыл йæхи куыд сбаста? Фæлæуу, Алан, æз дын дæ цæстыты 
баст райхалын кæндзынæн. 
Асиат пецы размæ карк сыгъдæг кодта. Бамбæрста, йæ иунæ- 
джы амондыл цъæх бирæгътæ куыд сфарс сты, уый. Нæ, ца- 
лынмæ йæ цæст æрттива, уæдмæ тох кæндзæн йæ лæппуйы хъыс- 
мæтыл. Йæ хъустыл ауад Фенийы ныхас: 
— Йæ æрмкъухтæ йын байста, о, лæгæй-лæгмæ!.. 
— Уымæн ма бирæтæ бантысдзæн! — йæ дæндæгты къæс- 
къæс ссыди Ханиффæйæн. — Фæлæуу, гæвзыкк къуди, æз дын 
дæ æдзæсгом фæтæн ных бакъуырдзынæн! 
— Æниу, дам, быдыры уыдон митæм бакæсын стыр цирк уыд, — 
загъта Фени. 
— Раст цыма ды дæр семæ вæййыс? — йæхи йæм нал бау- 
рæдта Асиат. 
— Цы загътай?! — фæкъæртт Ханиффæ. — Дæ фырты ма 
бафæрс, кæм сты йæ æрмкъухтæ? 
— Ницы йæ фæрсын... 
— Æз æй фæрсын уæдæ, æз! — загъта карзæй фыдыхо. — Æз 
æй мæ комыкомдзæгтæй уымæн фæхъомыл кодтон, æмæ ныр иу 
фаджысы хай фæуа? Æдзæсгом! 
— Уыцы чызг мæ цæстыты раз схъомыл. Дзæбæхдæр... 
— Дæхи хуызæн у, нæ?! Дæу дæр фæнды, и?! — Чындзы дзурын 
нæ бауагъта ходыгъд. — Нæ, уыцы чызг нæ хæдзары нæ уыдзæн! 
— Цæуылнæ? — бафарста Асиат. 
— А-гъа, уæдæ дæ лæппуйæн дæндаг æвæрыс, и? — карзæй 
афарста Ханиффæ. 
— Сыгъзæрин дæндаг, куы мæм байхъуса, уæд, — загъта 
Асиат. 
— Мауал дзур! Гæбæр бæх гæбæр бæхыл йæхи хафы, зæгъгæ, 
мæнгæй нæ бакæнынц. Уый дæр дæхи хуызæн дзæгъæл у! 
— Дзæгъæл цæмæн у? 
— Йæ мадмæ йын барастыр раджы æрæрвыста, — фæрæвдз 
Ханиффæ. 
* * * 
Скъолайы дынджыр залы рудзгуыты раз лæууыдысты дæ- 
сæм «Б» къласы ахуырдзаутæ. Ныллæг хъæлæсыуагæй ныхас 
кодтой, кълæсты цыди ахуыр. Чи-иу æрбацыд, уый цыма рагæй 
нал федтой, афтæ-иу ыл ниццин сты. 
Зитæ лæууыд Лизæимæ чызджыты астæу. Чызджыты æхсæн 
майрæмыкаркау бæрæг дардта — йæ хъæздыг дзаума æмæ йæ 
рæсугъддзинадæй. Хъарм батинкæтæ, сау зынаргъ хъуымацæй 
палто, урс зынаргъ цармæй — æфцæггот, йæ сæрыл дæр уыцы 
цармæй — худ. Уыцы дарæсы дурын чындзы хуызæн уыди, фæлæ 
152 

йæ сау цæстытæ æмбæхстой маргдзинад æмæ-иу рæстæгæй-рæс- 
тæгмæ калмы цæстытау ферттывтой. 
Алан æмæ Аркади залы дуарæй æрбакастысты. Сæ цæст аха- 
стой чызджытыл. 
— Ам нæма ис, — загъта Аркади. 
— Цом уал кæртмæ! 
— Кæдæм?! — Зитæ адзырдта сæ фæстæ, згъорæгау акодта. 
Фездæхт чызджытæм. — Цомут, митæй ахъазæм! 
Фæсивæд аивылдысты кæртмæ. Зитæ митæй дыууæ къуыба- 
ры акодта, сæ иу фехста лæппутæй кæуылдæр, иннæ — Аланыл. 
Чысыл рæстæджы фæстæ кæрты миты къуыбæрттæ тахтысты, 
денджызы сæрмæ урс кæсагдзаутæ куыд тæхой, афтæ. 
«Бæрæг дæм уыдзæн, Алан,» — хъуыды кæны йæхинымæр 
Зитæ; æфсонмæ-’фсонты иу иннæйы фæдыл митын фæттæ тах- 
тысты Аланы ’рдæм. — Æппынфæстаг, уый дæр тох кæнæд йæ 
амондыл. Мæнæн мæ цард ницы уыдзæн æнæ дæу. Иветæ мæм 
йæхæдæг уыцы сыгъдæг цæстытæй æрбакæсы, æз дæ, Зитуля, 
бирæ уарзын, зæгъгæ, мæ йæ хъæбысы æрбакæны... — афтæ хъу- 
ыдытæгæнгæ джихæй аззад, йæ къухы мит æууæрдгæ. — Мæ- 
гуыр кæд у, уæддæр æдзух кæны сыгъдæг сапоны тæф. Цыдæр 
фæсмон æм æрцыд. Мит йе ’нгуылдзты ’хсæнæй æрлæдæрст. — 
Цæмæн æй сардыдта? Цæуон æмæ йын зæгъон: ма сын хъыгдар 
сæ сыгъдæг уарзондзинад. — Зитæ згъорæгау акодта скъолайы 
’рдæм. Хæрхæмбæлд фæци Аланимæ. Нæ, æнæ дæу нæ фæцæр- 
дзæн. Кæнæ ды, кæнæ та — мæлæт! 
— Æдылы фæдæ? — Цавæр каст у уый? — фæуыргъуыйау Алан. 
Алан иу хатт æмæ дыууæ хатты нæ банкъардта йæхиуыл Зи- 
тæйы уыцы цæстæнгасы æндæвдад, стонг куыдз дæр ма къæ- 
бæрхæрæг лæгмæ афтæ ныдздзагъыр вæййы. 
Хæхтæй рог дымгæ хаста миты гæлæбутæ. Мит куыдфæс- 
тæмæ бæркадджынæй уарын райдыдта. Зитæйыл, ихуарæгау кал- 
дысты миты къуыбæрттæ, фæлæ уый цавддурау лæууыд. Фæ- 
уагътой сæ хъазын чызджытæ æмæ денджызы бабызтау æрбам- 
бырд сты Зитæйыл. 
— Цы кодтай? Исты дæ риссы? 
— Ницы, — дуканийы æлхæд хуылыдз урс æрмкъухтæ йæ 
къухты æууæрста Зитæ. 
Скъола йæ сæрыл фелвæста дзæнгæрæджы цъæхснаг хъæр. 
Скъолайы дуарæй разгъордтой ахуырдзаутæ. 
— Нæ кълас суæгъд ис! — дзуры Рая. Дæсæм кълас базгъорд- 
той скъоламæ. Зитæ уæзбын къахдзæфтæй ацыд сæхимæ. 
— И, æмæ Зитæ кæм ис? - дисæй афарста Лизæ. 
— Æз æй федтон, сæхимæ фæцæйцыд, — дзуапп ын радта чидæр. 
Лизæ рудзынгæй акаст. Ауыдта Зитæйы фæцæйцæугæ. Йæ 
урс худ, скъолайы быруйы сæрты, цыма урс къозо тулы, иу 
михæй — иннæмæ, афтæ, узгæ-узгæ фæцæйбырыд. 
— Цыдæр дзы риссы, — загъта Лизæ æмæ сбадт Раяйы фарсмæ. 
Æрбацыд Нинæ. 
Кълас æнæстыфæй фестад. 
153 

— Сбадут, — йæ цæст ахаста се ’ппæтыл дæр, — кæм ис Иветæ? 
Зитæ дæр куынæ зыны? 
— Æвæццæгæн, йæ сæр риссы æмæ ацыд, — загъта чидæр. 
— Кæмæн риссы йæ сæр? — барджын ныхасыуагæй та бафар- 
ста ахуыргæнæг. 
— Зитæйæн. 
— Хорз. Уæд Иветæ кæм ис? Цыма, Уæрæсейы куыстытæ 
уый кæны! Айфыццаг дæр нæ уыд æмбырды. 
— Йæ мадмæ рынчындонмæ цæуинаг уыди, — дзуапп радта Рая. 
— Хорз, хорз, — йæ лыстæг æнгуылдзтæ цыдæр фæдисон 
хост кодтой стъолыл. Ахуыргæнæг радзырдта, йæ ахуыр чи фæ- 
лæмæгъдæр кодта, уыдоны тыххæй. Рахызт æгъдаумæ. Къласы 
æгъдау чи халы, фыдуаг чи кæны, тамако чи дымы, уыдонæн 
фæуайдзæфтæ кодта. 
— Диссаг сты ацы ахуыргæнджытæ, — мынæг хъæлæсæй бад- 
зырдта Алан Аркадийы хъусы. — Сæхи цæстæй никæй фенынц 
тамако дымгæ, афтæмæй йæ куыд базонынц? 
Ахуыргæнæг йæ хъус дардта Аланмæ. 
— Цæй, Биасланы-фырт, дæумæ уал байхъусæм, и? Ницы 
зæгъынмæ нын хъавыс? 
— Ницы... 
— Чызджытæ æмæ лæппутæ!. — карзæй загъта ахуыргæнæг. — 
Сымах дæсæм къласы ахуырдзаутæ стут, гом уын сты нæ бæс- 
тæйы институтты, университетты, техникумты дуæрттæ. Сыма- 
хæн уæ сæйраг хæс у ахуыр. Фæлæ сымахæй ныридæгæн чи- 
дæртæ йæ ахуыры хæстæ фæсте авæрдта... Æз мæ къласы, цы не 
’мбæлы, ахæм хъуыддæгтæ кæнын нæ бауадздзынæн! Чидæртæ 
уæ бахордта йе ’фсарм!.. 
Ахуырдзаутæ базмæлыдысты. Къласы азгъордта мыдыбын- 
дзыты дыв-дывау уынæр. Кæрæдзимæ бакæсынц. 
— Бахатыр кæн, Нинæ, — фестад Рая, — цы ’рцыди? 
— Сбад! Дæумæ дзы ницы хауы. 
— Махмæ куы ныккаст, — бакъуырдта Аркади йе ’мбалы. 
— Уадз æмæ кæса... 
— Хуымæтæджы нæу, — батыхст Аркади. 
Рудзынджы æдде мит ставд тъыфылæй уарыд. Афтæ зынди, 
цыма сау гауызыл зырзыргæнгæ згъорынц урс гæлæбутæ. 
— Æз æргом дзурдзынæн. — Рацу-бацу кæны ахуыргæнæг. — 
Мæ сæр мын фæхудинаг кодтат. Мæ къласы фæзынд цавæрдæр 
худинаггæнджытæ. 
— Уый та куыд? 
— Чи кæны æвзæр митæ? — фæрсынц алы ранæй. 
— Чызг æмæ лæппуйы фендæуыд æмбисæхсæв хъæды кæ- 
рæдзи ратон-батонгæнгæ. 
Алан æмæ Аркади кæрæдзимæ бакастысты. 
— Махмæ дзы мацы фæкъæдз кæна? — загъта Аркади Аланæн. 
— Цы нæм дзы къæдз кæны. 
— Ахæмæй мах никæй зонæм, — хъуысы тыхст ныхæстæ къласы. 
— Мах ныртæккæ Аланмæ байхъусдзыстæм. Æмбисæхсæв 
154 

Иветæимæ хъæды цы ми кодта, уымæ, — загъта сæрыстырæй 
ахуыргæнæг. Йæ чысыл ’нæахадгæ гуыр фыссæн фæйнæгæй 
чысыл æмбæрзы. Йæ саулагъз цæсгомыл æдзух бадти карздзи- 
над, æрфгуыты æлхынцъ никуы сыхæлд, оххай исчи урочы куы 
сыстыф кæна! 
— Бабын ис чызг! 
— Чидæр Иветæйыл цъыф калы. 
— Уый раст нæу! 
— Иветæ ахæм нæу! 
— Директормæ фæдзур... 
Кълас сæ сæрыл систой скъоладзаутæ. Ахуыргæнæг стъол 
йæ тымбыл къухæй хойы. Ничи йæм хъусы... 
Рая федде къласæй. 
— Алан, куыд сабыр бадыс? — дзуры йæм Аркади. 
— Мур дæр ын нæ уыдзæн, — Алан йæ ных фенцъылдта. — 
Чи уа, ахæм æвзæр ныхæстæ йæм чи бахаста? 
— Уый сыгъдæгæй дæр!.. — хъæлдзæгхуызæй загъта Аркади. — 
Мæнæ йæ поезд куы мардта, уыцы æхсæвы кой кæнынц. 
— Цæй æхсæв уыди — дыууæизæрастæу, — сдзырдта Алан. 
— Æцæгæйдæр ма. Кусджыты цæуын афон. Фест æмæ ра- 
дзур, куыд уыди, уый. 
— Радзурдзынæн. Директоры раз æрмæстдæр. 
Дуар байгом. Дзамбег æрбацыд, йæ фæстæ — Рая. Æнæуыно- 
нæй æмраст алæууыдысты ахуырдзаутæ. 
— Сбадут, — йæ сæрæй сын ацамыдта директор. — Цы хабар 
у? — афарста Нинæйы. 
— Бахатыр кæн, — ахуыргæнæг фæтыхст... — Æз, зæгъын, 
мæхæдæг равзардзынæн хъуыддаг... — ацамыдта къласмæ. — Мæнæ 
дæ сæхæдæг æрбахуыдтой. 
— Цы хабар у. 
— Мæ къласы худинаггæнджытæ фæзынд, цыдæр уарзæттæ. 
Æмæ кæм?! — йæ ныхас бæрзонд систа. — Мæ къласы! Иу ныха- 
сæй, ацы кълас дарддæр хæссын мæ бон нал у. Цалынмæ мын 
мæ сæр бынтон нæ фæхудинаг кодтой, уæдмæ!.. — йæ къухтæ 
тилгæ рауай-бауай кодта. 
Директор бæстон хъуыста. 
— Дæ хорзæхæй, радзур-ма бæлвырд, цы ’рцыди. Ацы кълас 
ахуыры дæр æмæ куысты дæр фæзминаг куы у... 
— Иу ныхасæй, Алан æмæ Иветæйы хæлд митæй мæ бон нал у! 
Дзамбег йе ’рфгуытæ фелхынцъ кодта, фæлæ ницы дзуры. 
— Хъуыды ма кæныс, Дзамбег, афæззæджы сæ Сылтаныхъы 
дæр иумæ ссардтой — уый дын иу, æнафоны йын арвы кæронæй 
цъата æрбахаста йе ’лвæст къахæн — уый дын дыууæ. Уыдон 
афтæ фæуæнт. Ныр та сæ иуæхсæв хъæды фендæуыд... 
— Уый раст нæу! — фæхъæр кодта Аркади. 
— Аланы æрмкъухтæ Иветæмæ кæй сты, уый дæр нæу раст? 
— Æмæ уый цы диссаг у? 
— Уый диссаг нæу, фæлæ сæ чызгæн кæм æмæ цафон радта, 
уый у диссаг! Уæдæ уыцы ’хсæв къæскъæсгæнгæ суджы гал- 
155 

уæрдон кæмæн æрласта?! И? Мæнæн цæуылнæ исчи ласы. Æз 
дæр иунæг куы дæн! — фырмæстæй фыцы ахуыргæнæг æмæ дзу- 
ры æмæ дзуры. Ноджы хицау кæй ницы дзырдта, уый афтæ 
æмбæрста, зæгъгæ, æз раст дæн. 
— Æз дæр семæ уыдтæн! — нал та баурæдта йæхи Аркади. — 
Иветæйы æфсымæр дæр уым уыди. 
— Æгъгъæд! — йæ къух хæрдмæ систа директор. 
— Мæ рæстдзинад мын куыд ничи æмбары, — йæхи фæхъæ- 
батыр кодта Нинæ. 
Дзамбег æм йе ’рфгуыты бынты бакаст. 
— Ды дæр сæ фарс дæ?... — афарста ахуыргæнæг директоры. 
— Æз кæддæридæр рæстдзинады фарс дæн, — дзуапп радта 
Дзамбег Дзамболаты фырт. Йе ’ргом раздæхта ахуырдзаутæм. 
— Чызджытæ æмæ лæппутæ! Худинаг фæуæд уыцы æмгарæн, 
хорздзинад галиумæ чи æмбары. Æз мæхи чызгау æууæндын 
Иветæйыл. Хæдзар йе ’ккой, — йæ къухæй ныллæг ацамыдта 
зæхмæ, — йæ чысылæй абонмæ. Æз бузныг зæгъын, чи йын 
феххуыс кæны, уыдонæн. Хъæдмæ — хъæддзау лæг у, хæдзары 
— сидзæргæсау лæмбынæг, скъолайы — фæзминаг. — Директор 
йæ цæст ахаста скъоладзаутыл. Кастысты йæм дыгай цæстытæ, 
сыгъдæг цæстæнгасæй. «Йе ’мбæлттæй исчи уа?.. Нæ, ничи 
уыдзæн», — загъта йæхинымæр. Къласы бындз куы атахтаид, 
уæд йæ базырты хъæр хæдтæхæджы хъæрау хъуыстаид, афтæ 
сабыр бадтысты. — Иветæйыл фаджыс кæфойæ куы фæкалай, 
уæддæр ыл иу мисхал дæр нæ аззайдзæн! Газеты бакастæн, 
Иветæйы уæрдоны бынмæ поезды машинист куыд бафиппайд- 
та. Æдзух йæ зæрдыл дары хъæдæй цæуæн фæндæгтæ. Маши- 
нистæн лæвæрд æрцыд Кады гæххæтт. — Афтæ дзургæйæ æрцыд 
Аланы размæ, фæзылд. — Нинæ бахатыр кæн, фæлæ газет кæ- 
сын æвзæр нæу. — Ахуыргæнæг рамæсты. Дон кæй фæцæйла- 
сы, уый хъæмпы халмæ куыд фæлæбура, афтæ та рацахста уæла- 
хизы къæндзы. Охх, кæй фæнды састы бынаты! 
— Хорз, афтæ фæуæд! Фæлæ мæн фæнды, Алан нын куы 
зæгъид, Иветæйыл афтæ цæмæн тыхсы, уый. 
Алан фестад. Йæ цæстæнгас фæйнæджы сæрмæ Сталины 
къаммæ сарæзта. Йæ фыртыхстæй йæ бинаг былæй уæллаг был 
амбæхста. Йæ рахиз уæхсчы сæрты бакаст Дзамбегмæ. Фæсырх. 
— Гъы, зын у мæ фарстæн дзуапп раттын, нæ?! — дзуры йæм 
ахуыргæнæг. 
— Цæмæн? Æппындæр нæ, — ныфсхастæй дзуапп радта Алан. 
Нинæ мæстыйæ цыдæр сдзурынмæ хъавыд. Фæлæ йын Дзам- 
беджы къухы амынд йæ дзых фемыр кодта. 
— Мæнмæ гæсгæ... — Алан йæ бинаг былæй уæллаг анцъулы. 
— Мæнмæ гæсгæ, ахуыргæнæгæн йæ бон у, ахуырдзау æвзæр 
куы ахуыр кæна, фыдуаг куы уа, уæд æй бафхæрын, фæлæ!.. — 
кæсы Сталины къаммæ, цыма дзы æххуыс агуры. — Æппынфæс- 
таг, адæймагæн йæ зæрдæйы, йæ миддунейы хъуыдытимæ никæй 
ницы хъуыддаг ис! — йæ сæр хæрдмæ систа. 
156 

Къаба 
Сæрд. Дæсæм кълæстæн — скъола фæуыны хъазтизæр. Рæ- 
сугъд фæлгонцгонд залы — фæсивæд. Чызджытæ æмæ лæппутæ 
бæрæгбонарæзт. Хъуысы кæсгон кафты цагъд. Рая, Ким æмæ 
Иветæ бацыдысты залмæ. Лизæ цагъта фæндырæй. Зитæ йын 
йæ хъусы бадзырдта: 
— Раяйы мады къаба хорз фидауы Иветæйыл. 
Фæндыр фæхъус. 
— Охх, Зитæ! — бабустæ кодта Лизæ. 
— Цæй о, сдзурæн дæр ницыуал ис! 
— Дæхи хуызæн ма хон иннæты, — уайдзæф кæны фæндыр- 
дзæгъдæг. — Æз дæр мæ фыдыхойы къаба скодтон. — Æркаст 
йæ къабамæ. — Дысон-бонмæ мын мæ мад дзабыртæ хуыдта. 
Туфлитæ уыд иунæг Зитæйыл. Урс лак туфлитæ. Æрвхуыз 
къаба урс бантикимæ, йæ сæрыхъуын ставд къæбæлдзыгæй уæгъ- 
дæй уагъд йæ бæрзæйæ. Иветæйыл, Лизæйыл æмæ ма цалдæр 
чызгыл уыди дзыхъхъынног хуыд хæцъил дзабыртæ. Лæппутæй 
дæр сæ фылдæрыл уыдис дзабыртæ. 
...Рая дысон изæр Иветæйæн æрхаста цыппар къабайы. «Уый 
нæ, æз нæ», — афтæмæй сæ дыууæ дæр нæ састысты. 
— Мæхи джиппæйфыст къабайы ацæудзынæн, — загъта Иветæ. 
— Нæ ацæудзынæ! — къаба Иветæйы сæрыл æркæнынæввонг 
дары йæ къухы Рая. 
— Мæ буарыл искæй дзаума никуыма уыди. 
Афтæ хъуырдухæнгæнгæ сæ баййæфтой Залихан æмæ Олгæ. 
Олгæйæн йæ къухы сау дыууæ дзабыры. 
— Цы хабар у?! — афарста Залихан. 
— Уæ хъаугъа уынгмæ куы хъуысы, — загъта Олгæ, — Иветæ 
мæнæ ма ацы дзабыртæ дæ къæхтыл акæн. 
— Бузныг, — йæ мидбылты бахудт Иветæ. 
— Адон та цавæр къабатæ сты? — афарста Олгæ. 
— Райсом хъазтмæ цы скæндзæн... — фæтыхст Рая. 
— Мæнæ ацы урс тымбыл хъæдуртæ-хъæдуртæ къаба дзæ- 
бæх у, — загъта Олгæ æмæ къабайы уæхсчытыл фæхæцыд. 
— Нæ мæ хъæуы, — мæхи къабайы ацæудзынæн, — лæгъ- 
стæйæ загъта Иветæ. 
— Омæ дæхион дæр хорз у, фæлæ мæнæ ай хуыздæр у, — 
фæлмæн ныхасæй загъта Олгæ. 
— Нæ комы, — хъастгæнæгау загъта Рая. 
— Æниу æй Уæрæсейы æфсæдтæ басæтдзысты, — мæстыйæ 
загъта мад, — йæхи куынæ фæнда, уæд! 
— О гормон, уый та дын куыд загъд у? — бауайдзæф кодта 
Олгæ Залиханæн. 
— Уæдæ цæуылнæ комы?! — рамæсты Залихан. — Мæ бон ын 
дзæбæх дарæс скæнын нæу. 
— Æмæ дæ куы ницы агуры, — зæгъы Олгæ. — Гъе стæй, 
Залихан, дæ зæрдæ ма фæхудæд, фæлæ дын æй зæгъгæ кæнын. 
157 

Дæ хо йын цы цыллæ цъындатæ сæрвыста, уыдон ын цæмæн 
æрбауæй кодтай? Ныр цы скæндзæн цъындайæн та? 
— Ницæмæн æй хъæуы æмæ уымæн. Мæнæ ацы баз цары 
рахау-бахау кодта йæ пакъуы кæлгæ. Æз дæр цъындатæ æрба- 
уæй кодтон æмæ дзы мæнæ ацы сатин алхæдтон. 
— Базы пырх нал кæлы, уый хорз, фæлæ чызджы дæр æмба- 
рын хъæуы, — бауайдзæф та кодта Олгæ. 
— Замманай капронтæ уыдысты, — хæлæггæнгæ загъта Рая. 
— Æфсæрмæй йæ кæнын, — загъта Иветæ æмæ скодта, Ол- 
гæйы зæрдæмæ цы къаба фæцыд, уый... 
Иветæ æмæ Рая скъоламæ нæма схæццæ сты, афтæ сæ размæ 
рауадысты чызджытæ. 
— Цы рæсугъд къаба у! 
— Цы дзæбæх дæ, Иветæ... 
Саулагъз, фæлмæнзæрдæ Лизæ та йæ бынтон нал уагъта. 
— Тæккæ рæсугъддæр уыдзынæ! Фæкæс-ма-иу. 
— О, кæм ма и! 
Рая ауыдта Аланы. Иветæйы къух фелхъывта: 
— Кæс-ма йæм! Цы диссаджы костюм ыл ис! 
Алан лæууыд аив æмæ рæсугъдæй. Йæ уæлæ ног, сынты ба- 
зырау сатæг-сау костюм. Йæ фыдыхо йын æй Мæскуыйæ слас- 
та. Иæ рæсугъд сæрыл уылæнтæ-уылæнтæ аив бадтысты хъуым- 
был сæрыхъуынтæ. Миты къæрттау урс-урсид хæдоны æфцæг- 
гот æмæ риу зындысты сау костюмæй. Йæ костюмы æгънæджытæ 
иууылдæр уыдысты æвæрд. Ханиффæ костюмимæ балхæдта сау 
лак туфлитæ. Алан сæ не скодта, фæлæ скодта йæ мады хуыд 
дзабыртæ. 
— Кæс-ма йæм, — Иветæйы хъусы дзуры Рая. — Алан дæ йæ 
цæстытæ куыд нæ исы. 
Залмæ рацыдысты: директор, Нинæ, Зинæ æмæ ма цалдæр 
ахуыргæнæджы. 
Аркади Лизæмæ бауад. 
— Фæндыр! 
Директор æмæ Нинæ кафынмæ рахызтысты. Фæсивæд, цы- 
рæгътау, слæууыдысты, фæндырдзæгъдæг дæр. 
— Дæ хорзæхæй, Лизæ, сбад, — директор йæ кафын фæуагъ- 
та, æрлæууыд Нинæ дæр. 
— Ницы мын у, — мынæг хъæлæсæй загъта фæндырдзгегъдæг. 
Рæсугъд, аив зæрдæмæдзæугæ фæндыры цагъдæн хъырнынц 
лæппутæ. Лæууы, зары, æмдзæгъд кæны фæсивæд. 
Фесты кафт. 
— Уе ’ппæты салам дæр бирæ, — зæрдæрухсæй салам радта 
Дзамбег. 
— Мах не ’фсинтæм бакæсæм, — загътой ахуыргæнджытæ. — 
Кафут, зарут! — Ацыдысты. 
Лизæ сбадт. Хъазт стынг и. Цалдæрæй куы акафыдысты, 
уæд кафыны рад æрхауд Алан æмæ Иветæмæ. 
Йæ дзабырты рог сиргæ бацыд Иветæйы размæ Алан. Чызг 
дæр уыцы аивæй йæ къахы фындзтыл кафгæ рахызт. 
158 

Зитæ мæстæй тъæппытæ хауди, Аланимæ акафыны фадат ын 
кæй нæма фæци, уый тыххæй. А фæстаг рæстæг æм Алан ницы 
йæ хъус дары, симын кæд райдайдзысты, уымæ æнхъæлмæ кæсы. 
Æнцон кафæн у ног хуыд ирон дзабырты. Алан йæ риу размæ 
акæны, йæ астæу æмраст, рог кафы. Цъилау ныззилы. 
Иветæйы цæнгтæ аив истой сæхи къæхты исты фæткмæ гæсгæ. 
Афтæ дæсны кафы, уый æнхъæл ын ничи уыди. 
Кафынц «кæсгон кафт» Алан æмæ Иветæ, дыууæ бæрз бæласау 
аив æмæ рæсугъд. Фæндыримæ хъырнынц лæппутæ: «Мæнæ чи 
кафы - дыууæ дзæбæхы, дыууæ дзæбæхы. гъей»... - Фехъуыст, 
булæмæргъы зарды æхсæн хæфсы уастау: «Йæ курæггаг къабайы!.. 
Уый фехъусгæйæ фæсыпп фæсивæды зард, фæлæ Алан йæ 
кафт куынæ фæурæдта, уæд та зард систой. 
Иветæ дзыхълæуд фæкодта. Йæ цæсгом ссыгъд. 
«Хъуыды дæр æй ма кæн, кафгæ», — дзырдтой Аланы морæ 
хъæдабæхуыз цæстытæ. Иветæ æрзылд. Æрлæууыд Раяйы раз. 
Алан йæ галиу къух йæ риуыл авæрдта, йæ сæрæй ныллæг акуыв- 
та. Уæззау къахдзæфтæй бацыд лæппутæм. 
Чызгæй — лæппуйæ, алчидæр йæхимидæг хъуыды кодта: чи 
хъуамæ сдзырдтаид ахæм æвирхъау ныхас. Зитæ уыди, уый 
æнхъæл ничи уыд. 
Рая æмæ Иветæ къласмæ бацыдысты. Сæ фæдыл Алан, Ар- 
кади, Ким æмæ ма цалдæр чызджы æмæ лæппуйы. Иууылдæр 
тыхстысты. 
— Æз æй хъуыды дæр нæ кæнын, — загъта Иветæ, — цæут, 
кафут, зарут. 
— Цом ды дæр? — загъта Аркади. 
— Мах дæр цæуæм. 
Цæмæй хъæлдзæгдзинад ма фенад уа, уый фæдыл Иветæ 
аныхъуырдта йе стыр æфхæрды къуыбар. 
— Аркади, — лæгъстæйæ дзуры Иветæ, — уæ хорзæхæй мацы 
сдзурут. 
— Омæ, чи уыдаид?.. 
— Чифæнды дæр уæд, — йæ къух ариуыгъта Иветæ, рудзынгмæ 
фæзылд. Йæ цæссыгтæ урæдта. 
Лæппутæ хъазтмæ куы бацыдысты, уæд федтой чызджыты 
’хсæн хъаугъа. 
— Чи уыди?.. 
— Гæды фиумæ не ’ххæссыд æмæ йæ мархо хуыдта, — загъта 
Алан. 
Аркади февзæрд се ’хсæн æмæ загъта: 
— Фæндыр! — йæ цæст ахаста чызджытыл. «Чи уæ у ахæм 
ницæййаг?» — никæуыл фæгуырысхо. — Фæндыр! 
Лизæ райста фæндыр. 
Скъолайы рудзгуытæй уынгмæ раивылд «Симды» аив мелоди. 
Хъарман-Сындзыхъæуы фæсивæдæй бирæтæ ацыдысты Ка- 
захстанмæ æнусон нæу зæххытæй бæрзонд хорæрзады сæрыл 
тохмæ. Уыдонимæ ацыд Ким дæр. Алан æмæ Аркадимæ та фæ- 
159 

сидтысты Советон Æфсадмæ. Йæ амонд кæмæн уыд, уыдон ба- 
цыдысты институттæм, чи та техникуммæ. 
Гъе, афтæ апырх сты царды фæндæгтыл æртæ дæсæм къласы 
ахуырдзаутæ, наулæууæнæй денджызы тыгъдады наутæ фæй- 
нæрдæм ацæуæгау. 
Иветæ йæ аттестат куы райста, уæд æй бавæрдта хæдзары 
зынаргъ гæххæттытимæ. Йæхæдæг алы бон дæр цыд быдырмæ. 
Залихан æм тыхдзырд скæнын нæ уæндыд, дæ гæххæттытæ 
уæлдæр скъоламæ бадæтт, зæгъгæ: куыдз цы ратона, уый йыл 
скæнинаг ницы уыди. 
Иу райсом йæ къухты сагой, афтæмæй хос ссивынмæ цыди. 
Йæ джиппæйфыст æрвхуыз фароны къаба сивта, сси фæныкхуыз. 
Йæ фæсонтæ — æмпъызт, йæ дыстæ — æмпъызт, йæ юбкæ галиуы- 
рдыгæй æмпъызт, белы хъæд галиу зæнгыл æнцайы къахгæ-къа- 
хын, æмæ йын уатагъд аихсыйы. Йæ дыстæ та фæвæййынц йæ 
цæсгомы хид сæрфынæй. Къаба сцыбыр æмæ йæм цыппар æнгуыл- 
дзыбæрц ронгонд бафтыдта. Изæрæй куыстæй куы æрцæуы, уæд 
æй цæхсы, райсомæй йыл иту сæвæры. Уыцы иу къабайы цæуы 
куыстмæ, уæддæр æй чъизийæ никуы ничи федта. 
Чызг ацыд быдырмæ. Залихан æнæбонæй бахызт хуыссæнмæ, 
иучысыл джихæй каст цармæ, стæй дзуры Розæмæ: 
— Розæ, абон ма афтæ фæуæд. Райсом, гъе стæй алы бон дæр 
цæудзынæ Иветæимæ куыстмæ. Нада та мæ цуры уыдзæн. 
— Æз ныртæккæ дæр цæуын, — загъта Розæ æмæ азгъордта 
хистæр хойы фæдыл. 
— Нада, мæ хур, ручкæ, чернилæ æмæ мын гæххæтт радав. 
Залихан ныффыста йе ’фсымæр Геормæ писмо Иветæйы тых- 
хæй. Æртæ къуыримæ райстой посылкæ — Иветæйæн йæ къахæй 
йæ къухмæ дарæс цы хъуыд, уый: туфлитæ фæрсмæ бæттæн- 
тимæ, кæрдæгхуыз цъæх тæбын къаба æмæ æндæр дарæстæ. 
— Æз никуыдæм цæуын, — загъта Иветæ. — Цæмæй цæрдзыс- 
тут уæд сымах та? Ды, мамæ, æнæниз куы уаис, уæд мын ахуыр 
кæнын амонын нæ хъæуы. 
— Мæнæн ницы у ныртæккæ, Хуыцауæй бузныг, — чызджы 
фæлмæн къухæй асæрфта мад. — Мæн тыххæй чысыл фыдæбон 
нæ фæкодтай. Ныр ацу, æз дæ нал уромын. 
Тыхтæ-амæлттæй сразы, фæлæ не скодта мадырвады лæ- 
вæрттæ йæ уæлæ. Ацыд йæхи къаба æмæ дзабырты. Педагогон 
институтмæ радта йæ гæххæттытæ. 
— Мæхи æвдисынмæ нæ цæуын. Мамæ, ды сæ скæн, дæуæн 
ахæм туфлитæ никуы уыд. — Балхуыз зæххыл урс лыстæг къæ- 
цæлтæ-къæцæлтæ къаба, йæ къæхтыл — ног дзабыртæ. Дыууæ тар- 
морæхуыз даргъбыд дзыккуйы змæлыдысты къæхты истмæ гæсгæ. 
Иветæ радта фæлварæнтæ æмæ фыццæгæм сентябры райдыдта 
йæ ног цард. Æмдзæрæны иу агъуысты цардысты Иветæ, Рая, Зитæ, 
сидзæрты хæдзарæй уырыссаг чызг Кашеварова Рая, Лизæ та 
ахуыр кодта медицинон училищейы. Зæрдиагæй ахуыр кодта Иветæ, 
фæлæ, картофы хуылфы гæрзæхсæн кæрдæг йе ставд судзинтæ 
куыд ауадзы, афтæ йын йæ ахуыры хурхыл хæцыд йæ тыхст цард. 
160 

Йе ’мбæлттæй цæст хизгæйæ-иу изæрæй сæ æхсæвæр кæнын афон 
йæхи айста «сырх къуыммæ», йæ уроктæ цæттæ кæнынмæ. 
Кашеварова Раяйæн лæвæрдтой лæвар хæрд. Иветæйæн-иу 
æрбахаста йæ адджын гуылы хай. 
— Хæргæ кæн, — загъта уырыссаг чызг, сымах, йæ фыд 
хæсты кæмæн фæмард, йæ мад рынчын кæмæн у, кæннод амард, 
уыцы сидзæртæ махæй, сидзæрты хæдзайрæгтæй мæгуырдæр сты. 
Æз дын алы хатт дæр хæсдзынæн. 
Иветæ бирæ фæсагъæс кодта тæнзæрдæ чызджы ныхасыл. 
Йæ иу зæрдæ-иу сразы йемæ, иннæ та — нæ. Фæлæ уæддæр 
фæстагмæ не сразы. Уый та куыд? Æнæ сæ къона куыд ис цæ- 
рæн? Нæ, уыдон амондджындæр сты. Рæдийы уырыссаг. Лек- 
циты фæстæ агуырдта куыст. Фæлæ хуымæтæджы сæрфæджы 
бынатыл дæр нæ хæст кодта. Зыдта: лæппутæй бирæтæ вагзалы 
цыдæртæ фæкусынц, æхсæвыгæтты. Уый дæр райдыдта семæ 
кусын. 
Иу сæлфынæг Хуыцаубон бацыд æмдзæрæнмæ. Йæ дзабыр- 
ты хъустæй цъыфдон хæрдмæ цъæпп-цъæпп кодта, йæ уæлæ, 
Олгæ йын цыппар азы размæ цы хибыд фæсмын жикеткæ радта, 
уый. Йæ рæмбыныкъæдзтæ хъуымацæй æмпъызтытæ. Уый дæр 
хуылыдз. Иветæ фæлварæнты райста «æртæ» фæсарæйнаг æвза- 
гæй. Уый тыххæй йын нæ цыди стипенди. 
Горæтæй Алагирмæ поезд цыди æмбисæхсæв. Алагирæй Хъар- 
ман-Сындзыхъæумæ дыууадæс километры, фистæгæй уай æфсæн- 
вæндагыл, иу шпъалыйæ иннæмæ гæпп кæн. 
Иветæ йæ хызынæй систа къафетты тыхтон. Ныццин кодтой 
хотæ æмæ æфсымæр. Мад тарæрфыгæй бакаст чызгмæ, кæм ын 
уыдысты цымæ? 
Сывæллæттæ райстой æрттиваг цъар адджинæгтæй. 
— Райсут ноджыдæр, — хъæлдзæгæй сæм дзуры Иветæ. 
— Уыцы зынаргъ къафетты бæсты дæ къæхтæн дыууæ цъын- 
дайы балхæдтаис, кæннод та сæкæр, — бахъуыр-хъуыр кодта мад. 
Сывæллæттæн сæ комдзæгтæ сæ дзыхы баззадысты. 
— Мамæ, уадз æмæ хæрой. Фыццаг хатт хæрынц ахæм адджи- 
наг сæ царды, — рæвдаугæ хъæлæсæй загъта Иветæ. — Ахæрут. 
Йæ мадмæ та æхца радта. 
— Кæм дын уыдысты?! — фæтъæлланг кодта Залихан. 
— Мамæ, — йæ хъæбысы акæнынмæ йæ хъавыд чызг, фæлæ 
йæ мад расхуыста. Чызг алæууыд æнцад. 
— Кæм дын уыдысты къафеттæ, æхца? — фыр мæстæй цæ- 
хæртæ калдта мад. 
Сывæллæттæ æрæвæрдтой стъолыл сæ къафеттæ. Иветæ уый 
куы ауыдта, уæд йæ зæрдæ æрбауынгæг. 
— Мамæ, бакуыстон сæ. Æви афтæ æнхъæлыс æмæ кусын 
нал зонын. 
— Кæм?! 
— Вагзалы æвзалыйы вагæттæ ракалдтам. Мæнæ 500 сомы... 
Иннæтæй кЪафеттæ æртæ килойы балхæдтон. Иу нæхицæн, иннæ 
та Олгæтæн, стæй сыхы сывæллæттæн дæр айуардзыстæм... 
11 Дзлблйты Тлнсæ 
161 

Мад фестад йæ хуыссæнæй, къафеттæ ныппырх кодта, 
æхцамæ йæ къух бадаргъ кодта. Иветæ сæ радтаид, фæлæ сæм 
Розæ фæлæбурдта æмæ алыгъд. 
— Æри сæ, æз сæ дæлæ пецы баппарон! Ды æхсæвыгæтты 
вагзалты лекка кæныс, и?! — дуарæхгæнæнæй ралæууыд чыз- 
гыл. Иветæ ныккуыдта, йæ цæсгом хъилæй хъахъхъæнгæйæ... 
Аслан æмæ Нада ныккуыдтой. Æрбазгъордта Розæ дæр. 
— Мамæ, ныууадз æй!.. — Розæ Иветæйыл йæхи баппæрста. 
Цæф ауад ууыл дæр. 
Фæзынд сæм Олгæ. 
— Цы хабар у? — Олгæ иргъæвы чызджы. —Ныууадз, æрра 
сдæ, Залихан?! 
Залихан лæф-лæфгæнгæ ныффæлурс, афтæмæй бахауд сын- 
тæгыл. 
Олгæ æмæ сывæллæттæ схæцыдысты Иветæйыл. 
Узæлы Иветæйыл, афтæмæй уайдзæф кæны Олгæ йæ фай- 
нустæн. 
— Тæхуды-тæхуды æмæ, мæ рахиз цонг куы ахауид æмæ дæ 
мæ бæрзонд тиу куы æрбаййафид... — скуыдта. — Худинаг дæм 
нæ кæсы, куыд æй ныддæрæн кодтай? — æрæвæрдта чызджы 
иннæ сынтæгыл. Ауыдта зæххы къуымы къафетты пырхытæ. — 
Адон та цы сты? 
— Уæдæ йæ цæмæн фæнадтон? — дзуры мад. — Мæнæй афтæ 
ма ахуыр кæны, уый та æхсæв-бонмæ вагзалты лекка кæны. 
— Цы дзурыс, уый æмбарыс? Зондджын куы дæ, гормон! — 
Афтæ дын хъæуы, — æрбахъæбыс кодта Олгæ Иветæйы. — Уый 
дæр ма дын гыццыл у, уымæй уæлдай дæхи мæт куы нæ кæнай, 
уæд! 
— Кæс-ма, дæндаг ма йын куыд æвæры уый дæр, макæ зæ- 
гъыны бæсты, — загъта Залихан Олгæйæн. — Бафæрс ма йæ, 
кæм ын уыдис уыйас æхца? 
— Бакуыста сæ, — загъта Олгæ. — Æз дын мæ ног жакеткæ 
ратдзынæн, уыцы æхцайæ та дæ къæхтæн хъарм батинкæтæ бал- 
хæн, стæй сæрбæттæн. 
Æвзалыйы калынæй куы æрбацæйцыдысты иу сæумæрайсом 
Иветæ æмæ йе ’мкъордон лæппу Сергей, уæд сæм сусæгæй йæ 
хуызисæн ныддардта Зитæ. 
Писмо 
Цæгат Ирыстоны педагогон институты залы ногбоны хъазти- 
зæр. Бакæсæны электрон алыхуызон цырæгътæй фыст 1955 аз. 
Арæзт — аив фæлыст наз бæлас, йæ быны — митын Баба æмæ 
Митæ. Залы алы къуым дæр ногбонарæзт. 
В.альс азæлы залы. Кафынц студенттæ. Иветæ æмæ Рая ба- 
цыдысты, сæ уæлæ урс тæппытæ къабатæ, сæ къæхтыл — туф- 
литæ. Иветæйæн йæ дзыккутæ дыууæ быдæй дæлæмæ уагъд. 
Зитæ лæууы се ’мкурсон лæппутимæ, Ладо æмæ Сергеимæ. 
162 

— Цæй, лæугæ уæ уадзын, — загъта Ладо æмæ атындзыдта, 
рая кæм лæууыд, уырдæм. 
— Ницы, Зитæ, дæуæй дæр мæ кард — мæ кæрддзæмы, — йæ 
къух ариуыгъта Сергей. — Мæ мады хо бæргæ дæ, фæлæ... 
— Диссаджы ныхæстæ кæныс, сбустæ кодта Зитæ, — мæ бон 
куы уаид, уæд дын æй æз ныртæккæ дæр дæ разæй фæчындз 
кæнин. 
— Кæс-ма, кæс, — Сергей Зитæйы цонгыл фæхæцыд. — Кæс- 
ма лæппутæм! Кафджытæм нæ кæсынц, фæлæ Иветæйыл сæ цæст 
куыд æрæвæрдтой! 
Ладо Иветæ æмæ Раяйыл фæхæцыд. Рахызтысты симынмæ. 
Сæ къæхтæ нæма айстой, афтæ сæ разы февзæрд хæрзконд лæп- 
пу. Иветæйы цонгыл фæхæцыд. Фæцæуынц кафгæ. 
— Фескъæфынц æй. Ды та уал уым уас, — мæетæймарæгау 
загъта Зитæ Сергейæн. — Йемæ иу кафт ма ракæн, фæлæ, гæды 
фиумæ куыд кæса, афтæ йæм гудзи кæн. Сæ размæ куы иу лæп- 
пу, куы иннæ æрбалæууы. 
— Саккаг кæн! — йæ рахиз къух йæ риуыл авæры лæппу. 
— Аныхас кæнын нæ нæ бауадздзысты, — загъта Сергей. — 
Цом иуварс. 
Сразы чызг. Тынг æй фæндыд, лæппуйы зæрдæйы цы уар- 
зондзинады арт ссыгъд Иветæмæ, ууыл бафу кæнын. 
Ныхасгæнгæ бацыдысты рудзынджы размæ. 
— Цæуыл дис кæнын, уый зоныс? — Сергей йæ цæстытæ 
фæлыстæг кодта, афтæмæй бафарста Зитæйы. 
— Куы мын æй зæгъай, уæд æй базондзынæн, — хин худт 
бакодта Зитæ. 
— Уыцы лæппу цавæр у? Уæларвæй æрхауд æви цы? 
— Ницы! Бауырнæд дæ, Сергей, ницæййаг. Æвзæр, — былыс- 
чъилæй загъта Зитæ. 
Фауынтæ райдыдта йæ хæрæфыртæн Аланы, цæмæй Сергейы 
уарзондзинад стыхджындæр уа Иветæмæ. 
— Ахуыр дæр ницы уыййас кодта, тамако дымы, ахуыпп кæ- 
нын дæр уарзы. Дæлæмæ дæр, уæлæмæ дæр — салдат, — Зитæ 
дзырд «салдат» — загъта æнæрвæссонæй. 
— Нæ зонын, — йæ уæхсчытæ фелхъывта Сергей. — Ау, Иветæ 
ахæмы?.. — Зитæ фæцырд: 
— Чызг æдылы у, ницы æмбары. Ды куы зонис, цы лæппу- 
йæн нæ бакуымдта, уый?.. 
Радзырдта йын, Петрæн куыд нæ бакуымдта, йæ мады низыл 
низ куыд бафтыдта. Сабыр зынгæйæ куыд налат у. 
— Ныр афонмæ йæ дохтыримæ долæ-æ стыр горæты цæрид. 
— Ахуыр та? 
— Фæсаууонмæ ахуыр кодтаид, — мæстыйæ загъта Зитæ. — 
Ныр та æхсæвыггæты вагзалы къуымты капеччытæ кусæд. 
— Уый, æвæццæгæн, æвзæр лæппу нæу! — ныфсджындæрæй 
загъта Сергей. — Æмæ æз мæхи айсон. 
— Бауырнæд дæ, ницæййаг лæппу у! — Афтæ йæм фæкаст, 
цыма Иветæйы Сергей куы нал уарза, уæд æнæмæнг Аланæн 
163 

баззайдзæн. Чызджы æппæлын райдыдта, Аланы та — фауын. 
Мæгуыр йæ бон. Аланы галиу хъус арт уагъта, æвæццæгæн. 
— Дæ хъуыддаг кæн! Дæхæдæг уыныс чызджы, лæппутæ йæм, — 
Зитæ амоны йе ’ппæт æнгуылдзтæй, — афтæмæй кæсынц. Кæ- 
уылты дын æй фæцъортт кæндзысты, уый æмбаргæ дæр нæ 6а- 
кæндзынæ. 
Сергей зыдта Иветæйы цард, фæлæ йын æй Зитæ бæстондæр 
радзырдта. 
— Бирæгъ! Цыфæнды куыстмæ дæр. Хæдзары лæмбынæгдæр 
æфсинæн ссарæн нæй. Гъе уый бахъуыды кæн, йæ сывæллон 
удæй æртæ сывæллоны схаста... — йæ ныхас фæсабыр кодта, — 
мæ... зæгъинаг уыди «мæ мад», — фæлæ та йæ цыргъ зонд фæуæ- 
лахиз. — Нæ хъæу æй сидзæргæс хуыдтой. 
— Зонын æй! — загъта лæппу. — Цалынмæ æвзалыйы вагон 
калд фæвæййы, уæдмæ йæ сæр не схъил кæны. Хæснагæн иу 
уæлдай дзырд йæ дзыхæй не схаудзæн. Ерысы бацæуы цыфæн- 
ды куысты дæр. — Йæ сæр батылдта лæппу. — Нæ йыл фæуæла- 
хиз вæййын — фенкъард, бакаст чызгмæ. — Æцæг алыбон дæр 
писмо исы? 
— О, — æнкъардæй загъта Зитæ. 
— Абон дæр?.. 
— Абон нæ агъуысты нæма уыдыстæм. Наз бæлас фæлыстам. 
— Зитæ, цæй æмæ хæснаг скæнон? — дисæй афарста лæппу. 
— Куыд? 
— Кæд æмæ йæм абон писмо нæ уа, уæд æз... 
— Скæн... Æх! — ныуулæфыд чызг. 
— Цы кодтай? 
— Ницы. 
Куыд радзырдтаид, йæ дыууæ цæсты раз алы бон йæ зынаргъ 
Аланы къухфыст писмо Иветæйы сынтæджы базыл куыд фæ- 
лæууы, уый, æмæ йæм, йæ зæрдæйы тугтæ калгæ куыд бакæсы... 
— Скæнут, — чи зоны, дæ амонд схæца. Ды куы зонис, Иветæ 
йæ дзæбæх амонд йæ къахы фындзæй куыд къуыры. 
— Цом, — загъта лæп^у, чызджы цонгыл аив æрхæцгæйæ. 
Залмæ бацыдысты. Иветæ, Ладо æмæ Рая сæ размæ рауадысты. 
— Кафгæ цæуылнæ кæнут? 
— Мах мæнæ Иветæйы постласæг поездмæ æнхъæлмæ касты- 
стæм, — загъта Сергей. 
— Æмæ? — мидбылты бахудт Иветæ. 
— Æмæ дæуæн ницы сласта, — ныфсджынæй загъта Сергей. 
— Ау, æмæ цас диссаг у? — загъта Иветæ. — Кæд поезд искæм 
ныффæстиат. 
— Цæй-ма, рацæут! — загъта Ладо, — фæйнæ кафты акæнæм. 
— Нæ-гъа, нæ, æз Иветæимæ хæснаг кæнын, — карзæй загъта 
Сергей. 
— ,Цæуыл хæснаг кæныс? — бафарста Ладо. 
— Кæд æмæ абон Иветæмæ йæ расыггæнаг салдатæй фыстæг 
нæ уа, уæд мæнæн мæ хъуыддаг рæвдз у. 
— Кæй нæ зонай, уымæй æвзæр зæгъын аив нæу, — загъта Иветæ. 
164 

— Дæхи æндæр ныхæстыл ма дар, хæснаг кæныс мемæ æви нæ? 
— Нæ кæнын. 
— Нæ, нæ! Зитæ, цу азгъор æмдзæрæнмæ, фен, ис æм фыс- 
тæг æви нæ. 
Зитæ дызæрдыггæнгæ бакаст Иветæмæ: Ома, æууæндыс мыл? 
— Ацу. Ацæут дыууæйæ дæр, - æууæнкджынæй загъта Иветæ. 
— Æз мæхæдæг цæуын, — загъта Зитæ æмæ азгъордта. 
— Нæ дзы тæрсыс? — бафарста Сергей. 
— Кæмæй? — дисгæнгæ бафарста Иветæ. 
— Цы нæ вæййы, мыййаг æй куы бамбæхса... 
— Мисхалы бæрц дæр нæ. Стæй цæмæн хъуамæ афтæ бакæна? 
— Зоныс, Зитæ мæ хæстæг у. Тынг æй фæнды, мах нæ амонд 
куы сиу кæниккам, уый. 
— Кæимæ? — цыма йæ не ’мбары, афтæ бафарста чызг. 
— Дæуимæ. 
— Сергей, ис ахæм чызджытæ æмæ цал дзæбæх лæппуйы 
феной, уалы уарзынц. Æз та ахæм нæ дæн. 
Лæфлæфгæнгæ æрбазгъордта Зитæ, йæ къухы писмо æфсæд- 
дон мыхуыримæ. 
Сергей йæ къухтæ фæйнæрдæм акодта æмæ загъта: 
— Æмæ цы? Мæ хъуыддагæн уæдцæр йæ тæккæ æмбис конд у. 
— Ома? — Зитæйæ къонверт райсгæйæ бафарста Иветæ. 
— Афтæ хуымæтæджы! Мæнмæ цы хай хауы, уый конд у. — 
Зитæйыл фæхæцыд. Кафджыты тымыгъы смидæг сты. 
— Алан, — сдзырдта Иветæ. Иунæгæй лæугæ кæй аззад, уый 
фембæрста. Азгъордта залы дуармæ. 
— Дæ бон æй нæ уыд бамбæхсын, ноджы кæд агъуысты ничи 
уыд, уæд? — бафарста симгæ-симын Сергей Зитæйы. 
— Æмбæхсгæ нæ, фæлæ йæ хæргæ дæр бæргæ акодтаин, 
фæлæ... фæтыхст. 
— Фæлæ цы?.. 
— Фефсæрмы дæн Иветæйæ. 
— Кæсæнцæстытæ дæм дардта? 
Сергей дзæбæх, зæрдæмæдзæугæ. Йæ мыдхуыз сæрыхъуын 
аив бадт йæ сæрыл. Службæйæ сыздæхт. Иветæйæ у иу-æртæ- 
цыппар азы хистæр. Хæдæфсарм æмæ хæдзонд лæппу. Хъуыды- 
ты аныгъуылд. Цы зæгъдзæн йæ мадæн, дзуапп æнхъæлмæ куы 
кæсы. Айфыццаг дæр сæм ныхас рауад... 
...Йæ фыд хæстæй нал ссыд. Йæ мад Замирæ йе ’взонг сæр 
ныттыхта йæ иунæгæн. Мады фæндыди йæ хъæбул дохтырыл 
куы сахуыр кодтаид, уый, — нæ рауад. Ныййарæг нæ бакъуы- 
лымпы кодта йæ хъæбулы, фæлæ бинонты хъуыддаг кæй нæ 
кæны, уый тыххæй сæм рауайы ныхас. 
— Мамæ, æз уарзын сывæллæттимæ кусын. Уыдон ахæм дзæ- 
бæх сты æмæ диссаг. Къласы цал сабийы ис, уал царды, уал 
зондахасты, — загъта Сергей институтмæ бацæуыны агъоммæ. 
— Куы сæ уарзис, уæд нæ хæдзары иу чысыл згъорид. 
— Охх, мамæ... 
165 

— Цы оххытæ кæныс? — зæрдиагæй сбустæ кодта мад. — 
Æппындæр мæ мæт нæ кæныс. — Сергей йе ’рфгуытæ ныхыл 
хæрдмæ систа. Никуыма федта йæ мады афтæ мæстыйæ. Æдзух 
ын дзуры, хъуыддаг бакæн, зæгъгæ, æмæ та-иу ныхас худгæйæ 
ахицæн. Фæлæ абон мады фæндон худгæйæ кæй нæ ахицæн 
уыдзæн, уый бамбæрста. 
— Мамæ, — хъæбул ныййарæджы цонгмæ хатыр курæгау фев- 
нæлдта. Мад йæхи фæиуварс кодта: 
— Ныууадз дæ гæды митæ! Бахъуыддаг кæн. 
— Кæимæ? — дзырдфидарæй бафарста фырт. 
— Кæйфæндыимæ дæр уæд, мæнæн чындз фенын кæн æмæ... 
Дæуæн бæззæд æмæ... 
— Мæнæн чи бæзза, уый дæуæн дæр бæздзæн. Фæлæ æз 
уымæй тæрсын, æмæ мæнæн куы нæ фæбæзза, — сагъæсхуызæй 
загъта Сергей. 
Замирæйæн фæхъыг йæ фырты ныхас: «... мæнæн куы нæ 
фæбæзза», йæ зæрдæйы бын кæмдæр срысти. 
— Омæ дæхæдæг бæсты бикъ — комы дæгъæл дæ? 
— Мæн хъæуы... — фæтыхст, — мæн æппындæр нæ хъæуы 
арвæй æрхаугæ, фæлæ... 
— Фæлæ цы? 
— Фæлæ мæ хъæуы æмбаргæ чызг. Зоныс, дæ цин, дæ рис 
дын чи æмбара, ахæм чызг. 
... Иухатт Замирæ ацыд институтмæ. Федта чызджы. 
Изæры йæ фырт институтæй куы ссыд, уæд мад рауад йæ 
размæ.— Мæ хъæбул, уды гагайы хуызæн чызг. Тæккæ Джиор- 
гуыбаты йæ хæссæм. 
Сергей йæ хызын стъолыл æрæвæрдта æмæ загъта æнкъар- 
дæй: 
— Хæссыны фыдæй нæ лæууы. 
— Уæд цæуылнæ? — тарстхуызæй афарста мад. 
— Йе ’мкъласон уарзон ын ис. 
— Уанцон нæу?! — диваныл уæззау æрбадт мад. Фæкаст дуа- 
ры ’рдæм, йæ акомкоммæ роялы сæрмæ йæ лæджы къаммæ. 
— Мамæ, ма тыхс. — Æрбадт йæ фарсмæ Сергей. 
— Лæппу, ма йæ ныууадз. 
— Æмæ гъа, æргом мын загъта, уымæ кæй æнхъæлмæ кæсы, уый. 
— Æмæ йын кæм ис? 
— Службæйы. 
— Гъе, лæппу, — фæхъæлдзæгдæр мад. — Уый цалынмæ æртæ 
азы службæ кæна, уæдмæ уыцы чызджы фондзыссæдз скъæфты 
акæндзысты. — Охх, лæппу, цæй амондджын уаин, уый нæ хæ- 
дзары куы азилæнтæ кæнид, уæд. Æз æм кæсин æмæ кæсин, — 
йæ къухтæ йæ риуыл дзуарæвæрд акодта мад. — Мæ уды гага. — 
Йæ рæсугъд æрфгуытæ фæтар сты. 
—.Лæппу, æмæ, дам, рагæй зонгæ сты? 
— Дæс азы иу кълары ахуыр кодтой. — Ахъуыды кодта, æххуыс- 
агур бахатыд ныййарæгмæ. — Мамæ, зæгъ-ма, æмбæлы афтæмæй 
уарзын? — фæхъус Сергей. 
166 

Мад банхъæлмæ каст, цы зæгъдзæн дарддæр, фæлæ ницы 
дзырдта. 
— Куыдæй? — фæлмæн хъæлæсыуагæй бафарста мад фырты. 
Фырт адард йæ сагъæсты, мады фарстмæ фæхауд хæрдмæ. 
Фембæрста. 
— Афтæ зæгъынц, æмæ, дам-иу, æм уыцы лæппу хæстæг нæ 
цыд. Æгæр-мæгуыр, дам, ма-иу ын йæ къух дæр никуы райста. 
Уæд уый цавæр уарзт у, и, мамæ?! 
— Æвæццæгæн, æвзæр лæппу нæу, стæй йæ ныр ды уарзыс 
æмæ... — мад йæ былыл фæхæцыд. Лæппу, бамбæрста мады «æмæ» 
цы домы, уый. 
— Зæгъ-ма, Иветæимæ куысты дæр иумæ, æхсæвы вагæттæ 
калдтат, — йæ аив цæсгом фенцъылдтæ Замирæтæн. — Мæгуы- 
рæг, лæджы куыстытæ кæны. Мæ къухмæ куы æрбахауид, æз 
ын авгау æрхауынæй тæрсин. — Йæ хъуыды дарддæр нал загъта, 
фæлæ йæ фырт бамбæрста. 
— Мисхалы бæрц дæр нæ. Стæй йæхи цыдæр хуызæн дары, 
æмæ йæм лæджы зæрдæ дæрзæг дзырд скæнын дæр нæ комы. 
Зоныс, мамæ, цыдæр тæригъæд ын фæкæнын. 
— Уыныс, дæхæдæг та афтæ зæгъыс, йæ къух дæр ын никуы 
райста, афтæмæй йæ уарзы. Куыд æнхъæл дæ, раджы къухтæ- 
йедтæ истам? Чызг æмæ-иу лæппу цæстæнгасæй бауарзтой хъаз- 
ты сæ кæрæдзийы. Уыцы цæстæнгасы фæдыл-иу разы уыдысты 
мæлæтыл дæр. 
Уæдæй нырмæ Замирæ нал тыхсын кæны йæ фырты. Иу хатт 
та йын срæдыд. 
— Уæд та исты хъуыддаг куы бакодтаис. Бæстыл ма иу ахæм 
чызг кæд разынид? 
— Мамæ, ау æмæ мæ фыды хуызæн нал разындаид? — мид- 
былты бахудт Сергей, — ды папæйæн йæ худæн куы фæбадтæ? 
— Æз æм бонæй-бонмæ æнхъæлмæ кастæн... æмæ кæсын... — 
загъта мад. 
— Æз дæр банхъæлмæ кæсдзынæн, — загъта фырт. 
— Кæдмæ. 
— Цалынмæ чындзы ацæуа, уæдмæ. Фæсмон куыд нæ фæкæ- 
нон, афтæ... 
Сергей Зитæйы бакодта чызджыты размæ. 
— Дæ салам бирæ, — загъта Сергей æмæ æнкъардæй фæраст 
дуармæ. Кафгæ-кафын федта, Иветæ сæхимæ куыд ацыд, уый. Хъуы- 
дытæгæнгæ араст фистæгæй æмдзæрæнмæ. Йæ зæрдæйы фегуырд 
æвирхъау æнæуынондзинад уыцы Аланмæ. Йæ цæстытыл ауад, чызг 
писмо йæ рустыл куыд авæрдта, уый. Йæ цыд фæтагъддæр кодта. 
Æмдзæрæны Иветæиты агъуысты рудзынгæй калди рухс. 
Сергей бæргæ бауаид, фыстæг апырхытæ кæнид, чызджы йæ 
хъæбысы радавид, йæ хъарм кæрцы бын æй æрбатухид, ахæссид 
æй сæхимæ. Мамæ ныццин кæнид, фæлæ... 
Ныззылди йæ мидбынат, йæ къæхты бын мит ныхъхъыррыст 
кодта. 
167 

... Иветæ цыппæрвадæй балæууыд æмдзæрæны. Дуаргæс, 
хæрзхуызтæ сылгоймаг, Иветæйы ауынгæйæ йæ чиныг иуварс 
авæрдта, радта йын дæгъæл æмæ йæ афарста: 
— Сургæ дæ ракодтой? 
— Ницы мæ расырдтой. 
— Фæстæмæ куы цæуай, уæд дæгъæл демæ ма ахæсс. 
— Нал цæудзынæн. 
— Уæд цæуылнæ? — бакаст чызгмæ, йæ цæсгомыл ын агуырдта 
æнкъард хъыгзæрдæдзинад. Фæлæ Иветæйы цæсгом хурау худ- 
ти... — Де ’мбæлттæ хъæлдзæгæй сæ бæрæгбон æрвитдзысты, ды 
та ам баддзынæ? — дуаргæс йæ ныхæстæ нæма фæци, афтæ чызг 
сызгъордта асинтыл. 
Иветæ йæхи сынтæгыл баппæрста, писмо байгом кодта, къон- 
вертæй фыстæг арæхстгай систа. Фыстæгæй æрхауд къам... Къа- 
мæй йæм кастысты Аланы дыууæ цæсты... 
Адсем хорз сты 
Поезд горæт Дзæуджыхъæуæй Алагирмæ æрхæццæ райсомæй 
раджы. Фæззæджы мигъ йæ сæрмæ калгæ æрлæууыд вагзалы. 
Вагæтты дуæрттæй кæрæдзийы фæдыл хызтысты адæм сæ дзæ- 
къултæ æмæ чумæдантимæ. Фæндзæм вагонæй рахызт Иветæ, 
йæ къухы — рог чумæдан. Йæ фæстæ цы зæронд ус æрцæйхызт, 
уымæн аххуыс кодта йæ уæззау голлаг райсынæн. 
— Хорз амонд дæ хай, — раарфæ кодта сылгоймаг. 
Иветæ йæ сæр галиуырдæм чысыл фæкъул кодта, йæ къух 
йæ сæрыл æрхаста, фæраст сæхимæ. Иу шпъалыйæ иннæмæ гæпп 
кæнгæйæ, æфсæнвæдагыл тагъд-тагъд уади Хъарман-Сындзы- 
хъæумæ. Йæ уæлæ — джиппæйфыст къаба. Йæ дыууæ дзык- 
куйы фæсонтыл дыууæрдæм кодтой. Къæхтыл сау ирон дза- 
быртæ. Згъоры. Йæ галиу фарс Цырауы колхозы уыгæрдæнтæ 
æмбуар бацыдысты хъæды рæбынмæ Дардмæ уыгæрдæн зыны 
хъулон-мулон хъæдабæ хъуымацау. Алыхуызон дидинджыты тæф 
зæрдæйæн æхсызгондзинад лæвæрдта. Рог дымгæмæ картофы ди- 
динæджы цупæлттæ уылæнтæ-уылæнтæй базмæлынц. Бур ахуырст 
цыппар тракторы бырыдысты хуымы. Кодтой культиваци. Ног 
губакгонд рæнхъытæ лæууыдысты аив, нарæгæлвæст, чындздзон 
чызгау. 
Исдуг джихæй аззад бæстон куыст картофы хуыммæ. Йæ 
зæрдыл æрлæууыд, бел æмæ къæпийæ куыд тухитæ кодтой, уый. 
Æрбахæццæ нартхоры хуыммæ. Иу кæрдæджы хал хæснагæн нæ 
разындзæн хуымы. Иу-æртæ километры дæргъæн нартхоры хуы- 
мы фæзындысты дыууæ машинæйы. Быдырдзаутæй седзаг. Нарт- 
хоры фæрсæгтæ тонынмæ рацыдысты. Фæсте аззадысты Цы- 
рауы быдыртæ. Æрбахæццæ Гаспойы дыргъцæхæрадонмæ. 
Æхсызгон улæфт скодта, раст цыма сæ хæдзармæ бахæццæ. Куыд 
у афонмæ йæ мад? Згъоры. Иу шпъалыйæ иннæмæ гæпп кæны... 
Хур дзæвгар суади арвы тыгъдады. Иветæйы фæсонтæ æмбарын 
райдыдтой хуры тæвд. Фæндагмæ хæстæг цы сау тута бæлас 
168 

уыди, уый бынмæ баздæхт, цалдæр гагайы дзы ахордта. Тутайы 
туаг æхсызгонæй ахъардта йæ комы. 
Æрбазынд Хъарман-Сындзыхъæу. Йæ галиуварс, хъæдмæ хæс- 
тæг фæхстыл ногсагъд дыргъбæлæсты талатæ рог дымгæмæ змæ- 
лыдысты... Дымгæ-иу куы аивгъуыдта, уæд-иу талатæ æмраст алæу- 
уыдысты. Иветæйы рахизфарсы дардыл сæхи айтыгътой колхоз 
«Сырх тырыса»-йы быдыртæ. Ам дæр сæрбæрзондæй бырыдыс- 
ты сыгъзæриндонытылд наутæ картофы урс денджызы. Нартхо- 
ры æвзарты ’хсæнты ранæй-рæтты фæзынынц колхозонтæ... 
Йæ цæстытыл кæрæдзийы фæдыл азгъордтой, Белойы быдыр- 
ты сидзæртæ æмæ сидзæргæстæ цы фыдæбæттæ федтой, уыдон... 
Æрбахæццæ мæнæуы быдыртæм. Мæнæуы дзаг æфсиртæ дым- 
гæмæ уæззау базмæлынц, уылæн уылæны æййафы. Чызгмæ афтæ 
фæкаст, цыма алы дзаг æфсир дæр дзырдта: цард хорз у, цард 
хорз у... 
Æрбахæццæ хъæумæ. Ауыдта сæ сыхы адæмы змæлд. Йæ зæнгтæ 
фæдон сты. Куыд лæууыд, афтæ æрбадт фæндаджы рыгыл. 
— Мамæ... 
— Рауай! — хъæлдзæгæй йæм адзырдта Арыпханты Хъамбол. 
Иветæ фестад. 
— Кимæн чындзæхсæв кæнæм, — йæ къухыл ын фæхæцыд. 
— Мамæ куыд у? 
— Дзæбæхдæр у, — фæраст сты сæ хæдзармæ. 
Сæ цæхæрадонæй рагæппытæ кодтой Розæ æмæ Аслан. 
Иветæйы зæрдæ срыст сæ фæлладхуызæй. Йæ чумæданæй 
систа армыдзаг аслам, фæлæ цъарджын къафеттæ. Хъамболмæ 
сæ бадардта. 
— Бузныг, — систа æртæ къафетты, иннæтæ радта йæ хо æмæ 
’фсымæрмæ. 
Адзæдзетæ цалдæр хонæджы æрæрвыстой Иветæмæ. 
— Никуыдæм цæуын, — загъта æмæ дзаумæттæ аудæста. Сæ 
хæдзары цармæ скаст. Силофкæ ныттар, фарон сæрдæй нырмæ 
æхсад нæма уыд. 
— Ацу. Адæмы æхсæнмæ акæс, — дзуры йæм йæ мад. 
— Ныртæккæ. 
Мад бамбæрста, ома цæуы, чызг та хъуыды кодта «ныртæккæ 
змис донгуырæнæй сдавдзынæн æмæ цар æхсгæ змис æмæ фæ- 
ныкдонæй». 
Хæдзары цы дон уыди, уымæй гæрстæ æхсынмæ фæци. 
— Уæддæр ныр тæвд у цæхæрадоны куыстæн. 
— Бирæ губакк кæнинаг нын нал ис, — загътой чызджытæ. 
— Цæут, дон сдавут. — Дыууæ чызджы бедратимæ ацыдыс- 
ты. Иветæ кæрты æртыкъахыг суанцъæйыл аг авæрдта, донæй 
йæ байдзаг кодта. Йæ быны йын арт бандзæрста, хыссæ акодта. 
— Мамæ, цалынмæ дзаумæттæ æхсæм, уæдмæ хыссæ ссæу- 
дзæн æмæ картофджынтæ скæндзыстæм. 
— Мацы кус, — ацу чындзæхсæвмæ, — дзуры та йæм ныййа- 
рæг. Зноны чъиритæй ма ис, ахъарм сæ кæн. 
— Цавæр чъиритæй? 
169 

— Адæм мын хæссынц, сæ хъæбулты хуртæй бафсæдой. 
— Иве, — кæрæдзийы дзыхæй дзырд исгæйæ бирæ ног ха- 
бæрттæ кодтой Нада æмæ Розæ хистæр хойæн. — Нанамæ куыд 
фæлмæн фæдзурыс? — Æртæйæ дæр лæууыдысты стыр æрхуы 
тасы алыварс, æмæ æхсадтой гæрстæ. 
— Уæдæ йын цы хъуамæ кæнон? — йæ къухтæ тасы фынкæй 
нæ исгæйæ бакаст Надамæ. 
— Мах æм нæ дзурæм. Ды дæр æм ма дзур, — загъта Розæ. 
— Æмæ уæд æндæр джиппы уагъд æрцæудзæн? — Мæсты 
каст бакодта хотæм. — Хъусут, сымах нырма чысыл чызджытæ 
стут, нæдзурынтæм уæ ницы кæсы. 
— Куыд ницы? — загъта Нада. — Æндæрæбон Розæ тута бæ- 
ласмæ схызти... 
Хæдзары фæстæ уыди бæрзонд тута бæлас. Фаризæт ын йæ 
цæнгтæ бынæй хæрдмæ йæ лæппуйæн фæцæгъдын кодта, ома, 
Тамбийы сывæллæттæ ма ’ххæсой, зæгъгæ. Бæлас зынди къаппа- 
къуппа дидинæгау: даргъ зæнг, уæле та — бæзджын, сыфджын. 
— Тутамæ даргъ асин æвæрд уыди, — дзырдта Нада, — Розæ 
йæм схызти. Нана йæ куы федта бæласыл, уæд асин айста... 
— Æмæ?.. 
Бон-изæрмæ бæласыл баззадтæн, — зæрдæуынгæгæй загъта Розæ. 
— Хуыцау хорз, æмæ сæ чындз Соня сæхимæ æрцыд... 
— Афтæ дын хъæуы, — цыма æппындæр йæ зæрдæ нæ рыст, 
уыйау бауайдзæф кодта хистæр хо кæстæртæн. — Цæмæн схызтæ? 
Фæстæмæ ма йæм куы сдзурат, уæд — нæ фехъуыстон ма зæгъут!.. 
Сæ ныхас сын бахъыгдардтой, кæрты чи æрбацæйцыд, уыдон: 
Петр, Хъамбол, Ким, Любæ, Дуне. 
— Амæ ничи кæсы, — уайдзæф кæнынц Иветæйæн, — сыхы 
хъазт ис, уый та йæ хæдзары куыстытæ кæны. 
— Æгас цæут, — йæ къухтæ йæ куатæйыл асæрфта Иветæ. — 
Амондджын у, Ким! — йæ къух ын райста. 
— Æмæ мах чызг кæм ис? — бафарста Любæ. 
— Рая дæр райсом зындзæн, — дзуапп радта Иветæ. 
Мидæмæ бацыдысты, устытæн сæ къухты чъиритæ. Иветæ 
сын бандæттæ авæрдта. 
— Куыд дæ, Залихан? 
— Чындзæхсæвмæ цæуæм, — загъта Дуне. — Иу хъарм чъири 
дын акодтон. 
— Æз дæр иу дзаджджын гуыл акодтон, — загъта Любæ. Стъо- 
лыл æрæвæрдтой рынчынфæрсæггæгтæ. 
— Уæ дзæбæхдзинæдтæ бафидын мæ бон нæ бауыдзæн, — 
зæрдæуынгæгæй загъта Залихан. — Фæлæ уын сæ иунæг кад- 
джын Хуыцау мæ бæсты хорздзинæдтæй бафидæд. 
Хъамбол стъолыл æрæвæрдта хъарм фыдджын, графин, æмæ 
дзидзайы къуылдых. Ким нæ бауæндыди Залиханы цурмæ. 
’— Адзæдзетæ дын чындзæхсæвы хай æрбарвыстой, бадты адæм 
дын зæрдиагæй зæгъынц, тагъд рæстæгмæ куыд адзæбæх уай, — 
загъта Хъамбол. 
— Бузныг, стыр бузныг, — Залиханы зæрдæ æрбауынгæг. 
170 

— Хъармæй ахæр, — бахатыд Дуне. 
— Нæ хуынтæ уынджы бандоныл ныууагътам, — загъта Любæ. 
— Мацы сæ раппарæд, — батыхст Залихан. 
— Нæ, Нада сæ разы лæууы. 
Хуындзаутæ ацыдысты. Кæрты Ким загъта Иветæйæн: 
— Ды нæм куы нæ æрбацæуай, уæд дæм дзургæ дæр нал 
скæндзынæн. Уыныс, мæхæдæг дæм æрбацыдтæн. 
— Чындзы фен, — загъта Любæ. 
— Уырыссаг у, фæлæ тынг рæсугъд, — загъта Хъамбол. 
— Нæузæххытæй йæ йемæ сласта, — загъта Петр, Иветæмæ 
æнкъард цæстæнгасæй бакæсгæйæ. 
Хур аныгуылд, афтæ Иветæ араст хъазтмæ йæ хотимæ. 
Кæрты куы фæцæйцыд, уæд адæм йæ фæстæ кæсгæ аззадысты. 
Симды йæ ивтой, кæрæдзийæн бар нæ дæтгæйæ. Тынг аив, хæрз- 
конд фæсивæд лæууыдысты хъазты. Фæндырæн фæрсаг кодтой. 
Æрталынг. Симд рахызт кæсгон кафтмæ. Сæ æвгтæ фыр сыгъ- 
дæгæй кæмæн æрттывтой, ахæм дыууæ фæтæген фанары рахас- 
той хъазтмæ. Хъазты астæу сæ кæрдæгыл æрæвæрдтой. Чъера- 
ми бæлас дидинæг куы фæкалы, уæд уый алыфарс мыдыбын- 
дзытæ куыд æрæмбырд уой, афтæ, ноджы аивдæр æртыгуыр 
сты хъазты адæм фанарты рухсмæ. 
Хæдзармæ хæстæг даргъ бандæттыл бадтысты хистæр адæм, 
сылгоймагæй, нæлгоймагæй. Хистæртæй-иу исчи куы кафыд, уæд 
куыд иу лæг, афтæ иууылдæр уырдыг слæууынц, суанг фæндыр 
цæгъдæг дæр. Стырæй-чысылæй æмдзæгъд кæнгæ. Афтæ фæлæу- 
уынц, цалынмæ хистæр кафт фæвæййы, уæдмæ. Кафты фæстæ йæ 
худ сисы, йæ урс сæрæй салам ратты æмæ сбады йæ бандоныл. 
Хъазт та фæстæмæ йæ охыл цæуын райдайы. 
Чъегъре ракодта кафынмæ Петр, Аркади, уазæг рæсугъд чызг, 
урс кофтæ æмæ сау сарафаны æмæ Иветæйы. 
Кафыдысты кæсгон кафт цыппæргæйттæй. Кафгæ-кафыны 
Иветæ хъуыды кодта: «Райсом сæрдар Хъæрæсемæ цæуы. Фер- 
мæйы хъугдуцæгæй ныллæудзæн...» Кафджыты къахист фæ- 
къуыхцы. Петр æм хæстæг басирдта. Бадзырдта йæм аивæй: 
— Иветæ, дæ куыстытæ уал фæуадз! 
Чызг фесхъиудта, йæ къахы ист ацарæзта... 
Зæрдæрухсæй кастысты хъазты адæм цыппар кафæгмæ: æмист 
куыд кæнынц сæ къах, денджызы хъазты базыртау аив куыд 
исынц сæ къухтæ... Кæрццæмдзæгъд, фæндыры цагъд æмæ фæ- 
сивæды зарын дардмæ хъуыстысты. Ничи зыдта — нæдæр хъæу- 
бæстæ, нæдæр сыхбæстæ, нæдæр хъазты адæм, нæдæр Иветæ, 
нæдæр Залихан йæхæдæг — уыцы аив хъазты уынæр Залихан 
фæстаг хатт кæй хъусы... 
Куыдз хосы мсекъуылыл 
Залиханы фæзианыл рацыд дыууæ азы. Аслан каст фæци дæс 
къласы, бацыд хуызджын згъæрты институтмæ. Нада æмæ Розæ 
ахуыр кæнынц скъолайы. Иветæ кусы колхозы хъугдуцæгæй, фæ- 
171 

саууонмæ ахуыр кæны педагогон институты. Йæ зæрды ис сæ цæ- 
хæрадоны раз иу къæс саразын. Æрцæттæ кодта цемент, хуыр, 
дур. «Иу бон зиумæ æрбамбырд уыдзыстæм æмæ йæ акæндзыс- 
тæм», — зæрдæ йын æвæры колхозы сæрдар Хъæрæсе. Чырыстон- 
хъæуы заводы рафыста агуыридур, æнхъæлмæ кæсы, колхозы ма- 
шинæтæ кæд феуæгъд уыдзысты, уымæ. Фундаменты бын бел æмæ 
киркайæ скъахтой Асланимæ. Тынг аив рауад, дыууæ хатæны æмæ 
дзы къæлидор кæй уыдзæн, уый зыны. Сæумæрайсом Иветæ фер- 
мæйы хъуджы бын куы абадт дуцынмæ, уæд æм бацыд Хъæрæсе: 
— Дæ райсом хорз, Иветæ! 
— Æгас нæм цу, — загъта чызг æмæ цæрдæг фестад. 
Хъæрæсе хъулон хъуджы рагъыл йæ къух æрхæсгæйæ загъта: 
— Абон дын дыууæ хæдæвдæлонгæнгæ машинæйы ратдзы- 
нæн дур ласынмæ, куыддæр Мæздæгæй схæццæ уой, афтæ. 
— Бузныг, — мидбылты бахудт чызг. 
— Дæхи фæнд тæрыс, — бакаст Иветæмæ, — æндæр дæ цæй 
хæдзар кæныны æфсæрм ис. — Цыдæртæ зæгъынмæ ма хъавыд, 
фæлæ Иветæ йæ æрдæгдыгъд хъуджы бын абадт. Æхсыры сæх- 
сæх ссыди. 
Хъæрæсе йæ цæст ахаста фосыл. Хъуццытæ бауасынц. 
— Иветæ, — сæрдар фæгуыбыр кодта чызгмæ, — изæры дыгъдмæ 
ма рацу, дæ агуыридур цæмæй схæццæ уа, ууыл бацархайдзынæ. 
Чызг галиуырдæм ракаст, йæ дуцын нæ уадзгæйæ. Йæ сæр 
разыйы тылд бакодта. Хъæрæсе та сындæг санчъехтæй араст фер- 
мæйы дуармæ, трактор силосимæ кæм лæууыд, уырдæм. Хур арвы 
тыгъдады дыууæ бæндæнбæрц куы суади, уæд Иветæ Урсдоны 
доны рахизфæрсты, быдыры фæцæйцыд Чырыстонхъæуы агуы- 
ридур фыцæн заводмæ. Цыди уæззау хъуыдытимæ сæркъулæй. 
Йæ мады фæзианы фæстæ Аланæй хабар нал уыди. Афтæ æнхъæл 
уыди, æвæццæгæн ын нæ бантыст тæфæрфæсы фыстæг сæрвитын 
æмæ æфсæрмы кæны. Кæд, мыййаг, йæ зæрдæ аивта, уæд?.. Ацы 
хъуыдыйы йæ сæрмæ æмгæрон дæр нæ уагъта. Уымæн уæвæн 
нæй. Йæ хъустыл ауад тракторы хъæр. Акаст, нартхоры «Бела- 
русь» трактор культивации кæны, чысыл дарддæр кæлы фæздæг. 
...Фарæстæм къласмæ цыд уæд. Октябры бæрæгбоны куывд 
кодта колхоз. «Белойы зæххыты» стыр гал акусарт кодтой. Ста- 
ны раз æрæвæрдтой фынгтæ. Хæринаггæнæг Маша æмæ Дуне 
бон раздæр быдыры сфыхтой бæгæны. 
Цуайнæгты фыхт дзидза. Физонджыты хæрзад тæф, æвæц- 
цæгæн, æмæ, суанг Ходы зæхмæ хæццæ кодта... 
— Иветтæ-æ! — айхъуыста чызг! Фæкаст. Тракторæй йæм йæ 
къух тилы Арыпханты Хъамбол. 
— Салам! — йæ къух æм батылдта. Ныллæг хъæлæсæй салам 
радта чызг. 
Трактор аивгъуыдта нартхоры хуымы. Иветæйы зæрдыл æрба- 
лæууыд йæ ныййарæг. Йæ фæстаг бонты катæйттæ йын никуы 
ферох кæндзæн. 
«Ой-й!» — зæгъгæ, йæ сæр ныттылдта æмæ скуыдта. 
Агуыридур фыцæн пецæй цæхæртæ калгæ дурты вагон куы 
172 

рацæйласта, раст уыцы рæстæг Фаризæт Олгæмæ фервыста йæ 
чындз Соняйы. 
— Иветæмæ минæвæрттæ! — цымыдисæй загъта чындз. 
— Минæвæрттæ диссаг нæу, — загъта Олгæ. — Кæд сын чызг 
фæндаг нæ радта, уæд... 
— Æмæ-гъа, — хъыгзæрдæйæ йе уæхсчытæ фезмæлын кодта Соня. 
— Лæппу, — дзуры Олгæ йæ фыртмæ. — Ныккæсæм нæ 
уазджытæм. 
— Цæуын, цæуын, — йæ фæныкхуыз костюм йæ уæлæ кæнгæ 
рацыд Æхсарбег. 
Æхсарбег ахуыр кæны хъæууонхæдзарадон институты фæсау- 
уонмæ, кусы колхозы тракторыл. Йæ зæрды ис фермæты фосæн 
холлаг дæттыны уавæр фенцондæр кæнын. Холлаг сагойæ хæс- 
сыны бæсты айтындздзæн цæугæ гæрз фермæйы агъуыстæн йæ 
иу кæронæй иннæмæ, адæймаг ыл холлаг æвæрдзæн, гæрз згъор- 
дзæн роликтыл, скъæфдзæн холлаг, хъугдуцджытæ та исдзысты 
гæрзæй æмæ йæ æвæрдзысты кæвдæсты. 
Кæрты лæууыдысты Сергей, йе ’мбал Ладо, Любæ æмæ Фа- 
ризæт. Кæрæдзийæн салам радтой. 
— Мидæмæ рацæут, — зæрдиагæй хоны уазджыты Фаризæт, — 
мах иу хæдзар стæм. 
Ницы рауад Фаризæты аудынæй. Олгæйы фæдыл баивылды- 
сты Залихантæм. Стъол арæвдз кодтой. Любæ æрбахаста карк 
æмæ æртæ уæливыхы, арахъхъы графин. 
— Чызг цæй æрæгмæ цæуы, — афарста Ладо. 
— Æвæццæгæн, абон изæрмæ йæ рад у, æндæр раджы æрба- 
цæуы, — дзуапп радта Любæ. 
Арвыстой Габе æмæ Хъасболмæ. Дуармæ куы фембæлдысты, 
уæд, кæрæдзийæн салам раттыны фæстæ, Габе загъта: 
— Чызг ам нæй... 
— Омæ хæдзар ам ис, — ныфсджынæй загъта Хъасбол. — 
Æгæр хивæнд митæ кæны, — йæ сæр батылдта. — Кæд лæппу 
истæййаг у, уæд æй раттын хъæуы. 
— Æмæ-гъа, — йæ ныхас фæныллæг кодта Габе. — Афæхъойы 
фыртмæ æнхъæлмæ кæсы... Æмæ... 
— Цавæр у, дæ хорзæхæй? Махæн дæр уый тыххæй нæ 6а- 
куымдта. Хуыцауыстæн, Габе, махмæ Иветæ йæ иу æнгуылдз 
мыды тылдтаид, иннæ та — царвы, — йæ ныхас карздæры фæдыл 
ма ноджы расомы кодта. — Уастырджийыстæн! 
— Æмæ йæ нæ зонæм? Тынг фæрæдыд. Ноджы, дам, æм пис- 
мо дæр нал фыссы Залиханы зианæй фæстæмæ, — загъта Габе. 
— Ныр æцæг зæгъыс? — бадис Хъамбол. 
— Нæ чызг зæгъы, æндæр ын цы зонын, йе уæхсчытæ фæхъ- 
ил кодта Габе. 
— Куыдз хосы мæкъуылыл, — хæдзармæ бакаст Хъасбол. 
— Æмæ куыд дзæбæх лæппу у, — мидбылты худгæ загъта 
Габе. — Нæ сиахсы æрдхорд у. 
— Йæ къухылхæцæг? — бафарста Хъасбол. 
— О... 
173 

Бацыдысты мидæмæ. 
— Æгас цæут, — базмæлыдысты. 
— Сымах дæр æгас цæут. — Уазджытæн сæ къухтæ райстой. 
Стъол рæвдзæй лæууыд. Любæйы хуынæй æндæр ма дзы 
фæзынд хъæбæр цыхт, Фаризæт æй æрдавта. Иветæйы цæх- 
джынгонд джитъритæ. 
Хистæрæн сбадт Хъасбол, инæтæ, кæмæн куыд æмбæлд, афтæ. 
— Чызг нæма фæзынд? — афарста Хъасбол. 
— Нæма. 
— Ау, куыд æрæгмæ цæуы, — æркаст йæ сахатмæ. 
Хистæр сидт рауагъта. 
Æгъдаумæ гæсгæ Ладомæ дзырды бар куы æрхауд, уæд фестад: 
— Бахатыр кæнут, Хъасбол, Габе, Фаризæт... Мах нуæзты 
фæдыл не ’рбацыдыстæм. — Йæ сæр батылдта. — Чызгæй нын 
хæдзармæ фæндаг лæвæрд нæй. Мах фæнды сымахимæ баныхас 
кæнын. Кæд фæрæдыдыстæм... — йæ сæр хистæртæм, стæй 
Æхсармæ фæкъул кодта, йæ галиу къух йæ риуыл авæрдта. 
— Ницы аипп дзы ис, — загъта Хъасбол. 
— Мах фæндæй раджы йæ амонд ссардтаид, фæлæ йæ фæсо- 
нæрхъæджы дæр нæй, — загъта Олгæ. 
— Тæригъæдæй йын мæлгæ кæнæм æппæт сыхæй дæр, — загъта 
Любæ. 
— Хæдзар кæнынвæнд скодта... 
— Иу хæдзар дæр нæ, — йе ’рфгуытæ фæтар кодта Хъасбол. 
Фаризæт бахатыд Ладомæ. 
— Лæугæ кæныс. Дæумæ хъусæм. 
— Мах дæр, ома, Сергей дæр йæхи Иветæйы аккаг куы нæ 
кæнид, уæд ам нæ уаиккам. Æз нæ саходдзынæн, цалынмæ чызг 
æрбацæуа, уæдмæ, — Ладо йæ нуазæн æрæвæрдта. 
Бадты адæм сдзырдтой. 
— Уый та куыд у? 
— Афтæ дæр вæййы? 
Бацайдагъ та сыл ныхас Иветæйы хъысмæтыл. 
— Цæй æрæгмæ цæуы, цæй? — батыхст Хъасбол. — Мацы 
йыл æрцæуæд. Цы уый зоныс, Æхсарбег? Мауал æй уадзут иунæ- 
гæй. 
— Иунæг нæу. Мæнæ Дунейы чызг, Бесур, Маша, фермæйы 
иумæ кусынц... 
— Гъа-а, фермæйы æнхъæл ын стут? — йæ цæстытæ фæлыс- 
тæг кодта Хъасбол. 
— Уæдæ кæм и? 
— Агуыридурфыцæн заводы. Доны былты аивгъуыдта Чырыс- 
тонхъæуы заводмæ, — ацамыдта йæ къухæй. 
Сергей фестад, йæ фæстæ Æхсарбег, Ладо. 
— Мах йæ размæ ауайæм, — загъта Сергей. 
’Кæртмæ куыддæр рацыдысты, афтæ уынджы баивгъуыдтой 
дыууæ æрвхуыз машинæйы сырх агуыридурæй цъуппамадæй. 
Агъуыстæй рауадысты сылгоймæгтæ дæр. 
— Иветæйы сымахмæ не ’вдæлы, — ныххудт Любæ. 
174 

— Рацæут мидæмæ, — дзуры лæппутæм Фаризæт, — ардæм 
хъæуы уый дæр. 
— Бузныг, — загъта Ладо, — ныртæккæ. 
Агуыридуры бур рыгæй, куыройгæс цыма къæлуа ссадта, уый 
хуызæн у Иветæ. Дуртæ бæстон амайы. Нæ бамбæрста, лæп- 
путæ йæ размæ куыд балæууыдысты, уый. 
— Амондджын дур æркал, — загъта Ладо. 
Иветæ йæ сæр систа, дисхуызæй сæм кæсы. 
— Цы хур, цы къæвда?... — йæ зæрдæйы къуымы кæмдæр 
цыдæр æхсызгондзинад базмæлыд. Чызгау йе йæхи адзæбæхтæ 
кæна, йе йæ сæры бастмæ февнала — хъуыды дæр нæ. Æгæр- 
мæгуырæй ма йæ уæлкъухæй йæ цæсгомы рыг дæр нæ асæрфта. 
Уадз æмæ йæ уына куыд фыдуынддæрæй. Кæд æй ныхъхъуыд- 
ты уадзид... 
— Диссаджы цæрæн, — бадис кодта Ладо æмæ цæхæрадæт- 
тыл йæ цæст ахаста, стæй Æхсаримæ бацыдысты хъæдæрмæг 
уынынмæ. 
Сергей йæм хæстæг бацыд. 
— Дæ бон хорз... 
Чызг банкъардта уыцы хуымæтæг ныхæсты цавæрдæр хъару. 
Сергеймæ та йæ ныхæстæ фæкастысты зымæгон хъызт рæстæг 
телы хъæдты телты зыр-зырау. 
— Æгас цу... — чызг æнæрхъуыдыйæ бакаст лæппумæ. 
Иветæ нæ баурæдта, лæппуйы цæстытæй йæм цы рæвдаугæ 
тынтæ цыди, уыдоны æндæвдад æмæ асырх... 
— Хъæдтæ æмæ дыл дуртæ хъæстмæ бацыдысты, — загъта 
Сергей йæ цæстæнгас чызгæй нæ исгæйæ. 
— Уанцон нæу?.. — æфсæрмæй загъта чызг. 
Æхсары маст фæкъæртт. 
— Кæд абон дур ластай, уæд мæнæн цæуылнæ исты загътай? 
— Æхсæвæй-бонæй хуым кæныс æмæ... 
— Уæ ныхæстæ мах фæстæ кæндзыстут, — сдзырдта Ладо. — 
Цомут, æнхъæлмæ нæм кæсынц. — Бамбарын кодта чызгæн йæ 
цыды сæр. 
— Ахæм хъуыддаджы фæдыл уæхицæн ма зын кæнут! — Дард 
кæдæмдæр кæсгæйæ загъта Иветæ. 
Æрбазгъордта Соня. 
— Кæм къуыдыры фестут, зæрæдтæ уæм æнхъæлмæ кæсынц, — 
загъта æмæ Иветæйы цонгыл рæвдаугæ фæхæцыд. 
— Æз никæдæм цæуын, — загъта Иветæ. 
— Чызг! — æрбамæсты Соня. — Цы митæ кæныс, уый æмба- 
рыс? 
— Иветæ, дæ амонд дæ къахыфындзæй ма къуыр, — лыстæг 
къæцæл сæстытæгæнгæ загъта Ладо. 
— Замманай лæппу. Бынтон дæхи фæнд ма тæр, — фæрæвдз 
æм Соня. 
— Курын уæ, ныууадзут мæ, — фæтыхст чызг. — Ды, Сергей, 
ахуыргонд, æз та... — йæ къухтæ фæйнæрдæм акодта. — Никуы 
æмæ ницы. 
175 

— Уыдон ныхæстæ сты. Абон зæгъ мæнæ Æхсарбег æмæ Со- 
няйы раз дæ фæстаг дзырд, — загъта карзæй Ладо. 
— Æз æм нал хъусын! — Æхсарбег фæраст Фаризæттæм. 
— Ау, нæма уын бамбарын кодтон мæ фæндон, — йе ’рфгуы- 
тæ фелхынцъ кодта Иветæ æмæ хъæдæрмæгыл йæ цæст ахаста... 
— Мах уыцы фæндон аивынмæ æнхъæлмæ кæсæм, — загъта 
Сергей. 
— Мæ фадат нæу, — чызг бакаст Сергеймæ. — Куыд ничи мæ 
æмбары. 
Иветæ ницыуал хъуыста, йæ цæстытыл уадысты хъæдтæ æмæ 
быдыртæ... 
— Нæ мæм хъусыс, æви? — чызджы бакъуырдта Соня. 
— Хъусын! 
— Гъемæ дын уый зæгъын: дæхицæн иучысыл куы нæ фæтæ- 
ригъæд кæнай, уæд ницы цард фендзынæ. Кæмæн кæныс хæ- 
дзар?! — ацамыдта горæтмæ. — Абон Хуыцаубон, йæ хæдзармæ 
цы ’фсымæр не ’рцыди, уымæн? Дæ уæлæ хуызæнæн дарæс цы 
хоты тыххæй нæ кæныс, уыдонæн? Цалынмæ дæ хъару уа, уæдмæ 
сæ хъæудзынæ, стæй дæ сæ сæр куы бахъæуа, уæд дын доны 
къус дæр нæ бадæтдзысты... 
— Ма дзур мæ хотæ æмæ ме ’фсымæрæй афтæ, — фæхъыг 
Иветæйæн. — Асланы æхцайæ æлхæнын æз хъæдæрмæг. 
— Ды ницы федтай, ницы фехъуыстай æмæ... — йæ къух фæ- 
хъил кодта Ладо. — Кæмæй цы фехъуыстаис... Уæхæдæг хъомыл 
кодтат æмæ... Фæлæ æз мæ фыдыфыдæй бирæ ахæм уацтæ фе- 
хъуыстон. Дæ фыдæбонджын хæдзары дæ «оммен» зæгъыны бар 
дæр нал уыдзæн. Хетæджыстæн! Уымæн нæ, æмæ дæ де ’фсы- 
мæр нæ уарздзæн. Нæ! Фæлæ... — йæ къухтæ та фæхъил кодта. — 
Фæлæ цард афтæ у! Дæ зæрдыл бадар мæ ныхæстæ... — йæ си- 
ренхуыз къухмæрзæнæй йæ ныхы хид асæрфта. 
— Уыдон ын æфсæнттæ сты, — загъта Сергей. 
— Зонæм æй, — даргъ аивæзта йæ дзырд Ладо. — Аланмæ 
æнхъæлмæ кæсы. Мах ницыуал дзырдтам, фæлæ... Залихан рух- 
саг уæд, уый куы фæзиан, уæдæй фæстæмæ дæм иу хахх дæр 
куынæуал ныккодта... Уый ничи у. Æвзæр расыггæнаг салдат. 
Цъаммар!.. 
Иветæйыл ихуарæгау калдысты Аланы тыххæй загъд æфхæ- 
рæн дзырдтæ. Нал æм хъуыста. Афтæ йæм фæкаст, цымя Ладо 
Аланмæ ифтыгъд дамбацайы дзых сарæзта, ныртæккæ алвасдзæн 
мæнгвæдæг æмæ... фæллад æмæ зивæг кæй ном мысгæйæ нæ зоны, 
уый ахаудзæн, бахуысдзæн йæ æрттиваг стъалы, афæлдæхдзæн 
йæ царды ныфс... Нæ, уый нæ бауадздзæн! Йе ’рфгуытæ фел- 
хынцъ кодта, йæ сæр сындæггай систа хæрдмæ. Йæхи фæцарæз- 
та Ладойы комкоммæ, цыма дамбацайы дзыхмæ йæ риу сарæзта, 
Аланы та йæ фæстæ амбæхста, афтæ æмæ загъта: 
— Ма дзурут! Алан цъаммар нæу! Расыггæнаг дæр нæу, тама- 
ко дæр нæ дымы!.. 
Ладо дæр дзыхъхъы лæуд кæм уыди æмæ мæстыйæ афтæ 
зæгъы: 
176 

— Дæ хорзæхæй, нæ уасæг нæдæр нуазгæ кæны, нæ - дымгæ... 
Уый та цы æппæлинаг у?! Адæймаджы тыххæй не сты нуазинаг 
дæр æмæ дыминаг дæр? 
— Æз æй цалынмæ фенон, уæдмæ... — цыдæр зæгъынмæ ма 
хъавыд Иветæ, фæлæ йæ хъуыры цыдæр къуыбар абадт. 
— Цæмæн æй уыныс? — афарста Ладо. — Куы йæ хъæуис, 
уæд ныр дыууæ азы кæм ис? Хорз æмбал тыхст рæстæджы ра- 
бæрæг вæййы. Уый та дæ дæ зыны боны йæхи бамбæхста. 
Дæлджинæг 
Аслан ахуыр кæны институты. 
Фарон сæрд куыста арæзтады, йæхицæн уæлæдарæс балхæд- 
та, иннæ аз та ацыд Казахстанмæ. Нада фæци скъола. Сæ мады 
хо Ташкентмæ цаеуы. Уый йын зæрдæ æвæры уæлдæр ахуырмæ 
раттынæй. Розæ бацыд дæсæм къласмæ. 
Кæд йæ «сывæллæттæ» бахъомыл сты, уæддæр ын ницы уæл- 
дай фенцондæр. 
Алан службæйæ а дыууæ боны зындзæн уый зыдта Иветæ, 
фæлæ нæ зыдта, лæппумæ цы писмотæ фæцыд, уый. 
...Зитæ æмæ йæ мад æхсæв нæ хуыссыдысты, бон нæ бадтыс- 
ты. Иветæ фыццаг хатт æвзалыйы вагон æвдæлон кæнынмæ куы 
ацыд æмæ Сергеимæ куы æрбацæйздæхт райсомæй, уæд сæ Зитæ 
йæ хуызисæн аппаратæй æрчъипп ласта. Уыцы бон лекцитæм 
дæр нал ацыд, пленкæ аразынмæ афардæг сæхимæ. 
— Рауад! — сцин кодтой мад æмæ чызг. Уыцы къам фæхæццæ 
Аланмæ ахæм ныхæстимæ: «Дзæбæх лæппуйы хуызæн мæм кæ- 
сыс æмæ дын тæригъæд кæнын, Иветæ галиу цардыл хæст фæци. 
Мæнæ йæ уыныс? Дысон-бонмæ кæимæ лекка кодта, уыимæ æрба- 
цæуы». 
Алан бирæ хахуыртæ фæиста, ницæмæ сæ дардта. Фæлæ уыцы 
саухъулон къам йæ куыст бакодта. Зитæ барæй йæхи афтæ лымæн 
дардта Иветæимæ, æмæ сын сæ «хæлардзинадмæ» бирæ чызджьггæ 
хæлæгæй мардысты. «Мæ зынаргъ æмбал», — афтæ хуыдта Иветæ 
Зитæйы. Алан службæйæ ссыд июлы фæстаг бонтæй иуы. Йæ фыд 
Афæхъо æмæ йын йæ фыды хо Ханиффæ гæххæттытæ срæвдз 
кодтой Ташкенты арæзтадон институтмæ. «... Уыцы иу цыдæй ацу 
Ташкентмæ», — фыста йæм йæ фыды хо службæмæ. «Ма мады 
æнæфенгæ никæдæм цæуын», — фыста Алан. Йе ’мбæлтты ’хсæнмæ 
рацæуын дæр нæ уæндыд лæппу, Иветæйы фыдгой йын исчи куы 
ракæна, уымæй тæрсгæйæ. Хъæуы дæр сæ оирæ нæ уыди. Чи го- 
рæты ахуыр кæнгæйæ, чи дард ран куысты, чи аивта горæтмæ, чи 
— мæнæу æфснайы Сылтаныхъы. Алан службæйæ куы ссыд, уæд 
æхсæв-бонмæ нæ бафынæй, сæумæрайсом фестад, рæвдз акодта 
йæ уæлæдарæс. «Цæуон Иветæмæ фермæмæ»... Цæлгæнæнмæ ра- 
цыд, йæхи цæхсадта. «Æниу ма йæм цы цæсгом равдисдзынæн? — 
дæндæгтæ æхсæн щеткæ йæ дзыхы сабыргай лæсыд, иукъухыг хырх 
æнæбон сабийы къухты хъаруйæ, тæрс суджы лыггаджы куыд уæз- 
12 Дзабайты Таисæ 
177 

зауæй быра, афтæ. Нæ, нæ мын ныххатыр кæндзæн, дзæгъæлы ма 
мæхи дæр фегад кæндзынæн», — хъуыдытæ кæнгæ фæстæмæ ба- 
цыд хæдзармæ. Афæхъо бадти диваныл, Ханиффæ сау чумæданы 
авæрдта Аланы æмæ йæхи пысултæ. 
Галиуырдыгæй æфсæйнаг сынтæджы хуыссыд йæ рынчын мад 
Асиат. 
— Мæ къонайыл! — батыхст Ханиффæ. — Алашкæ, мæ хур, 
цæй æнкъард дæ? Ма фæрынчын у? 
— Нæ, ницы! — лæппу бацыд йæ мадмæ, йæ дæлфæдтæм 
æрбадт. 
— Алашкæ, — цинтæ кæны Ханиффæ. — Дæ фыдыхойæ — 
тел, тагъд, дам, Алан рацæуæд. 
— Кæдæм? — бафарста лæппу æнкъардæй. 
— Астæуккаг Азимæ! — сæрбæрзондæй загъта фыд, — Астæуккаг! 
— Ахуыр кæнынмæ, — фæрæвдз Ханиффæ дæр, рахиз къухы 
æнгуылдзтæ сызмæлыдысты, ацамыдта институты асинтыл куыд 
згъордзæн, уый. — Ды мын университеты асинтыл куы фæцæй- 
згъорай. 
— Æз никæдæм цæуын, — загъта Алан. — Мæнæ нæхимæ кус- 
дзынæн. 
— Хо æмæ æфсымæр кæрæдзимæ бакастысты. Мад фæтарст 
йæ хъæбулæн, йæ хуыссæны базмæлыд. Фыд загъта æнкъардæй: 
— Лæппу, æнæуæлдай ныхасæй!.. 
— Æз мамæйы разæй никæдæм цæуын... 
— Цы, цы? Цы загътай? — афарста фыд. — Мæ иунæг æнахуыр- 
гондæй баззайа? 
— Ау, Ирыстоны мæн аккаг скъола нал ис? 
— Тæккæ райсом фæцæуыс, — фестад фыд. — Фестæм ныхасгонд! 
— ...Æвзæр чызг нæу, — загъта хо æфсымæрæн, Аланы ссæуы- 
ны агъоммæ сæм ныхас куы рауад, уæд... 
— Зонын æй! — йæ ныхас ын айста Афæхъо. — фæлæ йын 
нæй мæ хæдзары бынат. Мæн хион, хæстæг хъæуы. Хъæздыг 
хæдзары чызг! 
— Раст дæ, — йæ ныхас фæныллæгдæр кодта хо, — йæ фæ- 
дыл лекка кæндзысты йæ къæдзилтæ. 
— Нæ, нæ! — ахъаззаг батылдта Афæхъо йæ сæр. — Иу æмæ 
дыууæ рахицæн вæййы, йæ усы бинонтæй кæй стыхсы, уый тых- 
хæй? Адон та æнæбакæнæг, — йæ къухтæ ныттылдта. — Нæ, мæ 
хæдзар къулбадæгдон нæ кæнын æз! Бæсты сæфт у? Æндæр чызг 
нал ис, æви? 
— Афтæ... — хо загъта фæлмæн ныхасæй, — мæнæ нæ сыхаг 
цы кæны? — ацамыдта Зитæмæ. 
— М-м... — Афæхъойы цæсгомы æнцъылдтæ алыгъдысты, хус 
зæххыл доны бедра куы акалай æмæ чысыл къанæуттæй алыр- 
дæм ’куыд азгъора, афтæ. — Бæргæ! Дæ дзыхæй — мæнг, Хуы- 
цауы дзыхæй та — æцæг. Мæ кæртмæ зæд æртæхвд, зæд, мæ хо! — 
йæ фырæхсызгонæй йæ армытъæпæнтæ кæрæдзийыл ахафта. 
Ханиффæ куы базыдта, Афæхъо Зитæмæ цы зæрдæ дары, 
178 

уый, уæд Фениимæ бæстон бауынаффæ кодтой: иу ныхасæй, 
Алан Ташкенты куы ахуыр кæна, уæд Зитæ дæр уырдæм аив- 
дзæн. Куыд сыхаг, хъæуккæгтæ, лымæнæй цæрдзысты. Стæй 
уæд, бон цæуы æмæ фарн йемæ хæссы. 
— Зитæ, — дзуры мад чызгмæ. — Уырдæм дæ куы нæ аивой, 
уæд та? 
— Афæдз уæгъд рæстæг райсдзынæн. 
— Æмæ дын куынæ радтой, уæд та? 
— Уæд та? — аджих Зитæ. — Уæд та цы кæнын мæ институ- 
тæй? — бакаст йæ мадмæ. — Уый нæ, фæлæ мæ цардæй, мамæ, — 
йæхи баппæрста мадыл. 
— Ма тыхс, — рæвдыдта хъæбулы мад. — Ехх, æвæдза, цæй 
хорз цæрдзынæ, мæ чызг! Сæ иунæджы бинойнаг. Афæхъо, дам, 
горæты хæдзар æлхæнынмæ хъавы йæ фыртæн. Цы лæппу дзæ- 
бæх у, цы хæдзар хъæздыг. 
Алан куы ссыд, уыцы фыццаг æхсæв Зитæ нæ бафынæй. Йæхи 
рæсугъдтæ кодта, йæ дзыккутæ куы иуырдæм сфасы, куы ин- 
нæрдæм. Йæ фондзыссæдз къабайæ дыууæ хатты кæй нæ акод- 
та, ахæм нæ оаззад. Йæ зæрдæмæ цы къаба нæ фæцæуы, уый 
сонтæй ныззыввытт кæны. Мад удаистæй лæууы йæ разы. Къа- 
батæ исы зæххæй. Къабатæ калдæй лæууынц сынтæгыл, бандо- 
ныл, стъолыл, пъолыл. Бирæ дарæс дзы царды нал цæуы. Чи та 
йын нал бæззы. Æппынфæстаг ныллæууыд сиренхуыз дари къа- 
ба скæныныл. Фыццаг рæстæг-иу мад йæ чызгæн ауынаффæ код- 
та: мæнæ ацы къаба скæн, зæгъгæ, фæлæ-иу чызджы зæрдæмæ 
нæ фæцыд, æмæ-иу йæхи сцагъта, раст цыма Фени нæ, фæлæ 
Зитæ Фенийы ныййардта, афтæ. Ханиффæ æмæ Афæхъойы фæн- 
дон куы базыдта Алан, уæд семæ нæ разы кодта. 
— Лæппу, — дзуры Асиат йæ фыртмæ. — Куыд дæ бамбæр- 
стон, афтæмæй ахуырыл фестырзæдæ дæ, и? 
— Дæу куыд ныууадзон?.. 
— Мæн тыххæй дæ фæндаг ма къуылымпы кæн. Раст дын 
зæгъынц: ныр куы нæ ныллæууай ахуыры фæндагыл, уæд дын 
байрæджы уыдзæн. Бонтæ цæугæ кæнынц. 
— Кæд дæу дæр афтæ фæнды, уæд цæуын. Фæлæ ардæм 
мæхи раивын кæндзынæн. 
— Байхъус мæм, мæ хур. Дæ фыды хойы дын былæй не ’ппарын 
кæнын, — мад фæкаст дуармæ тарстхуызæй, — сæ цæстыгагуыйау 
дæ хъахъхъæндзысты. Фæлæ зон, бынтон сæ фæдыл ма ацу... 
Фырт æм лæмбынæг хъуыста, фæндыди йæ Иветæйы тых- 
хæй йемæ аныхас кæнын. Тынг æй фæндыд, мæнг куы рауаик- 
кой йæ æнæном писмотæ, уый. Дуар байгом. Æрбахызт Зитæ. 
Денджызы хъазау — рæсугъд. Йæ дзыккутæ ставд хъуымбыл- 
тæй уæгъд уагъд, къабайы рон æлвæста чызджы аив гуыр, йæ 
къæхтыл урс бæрзондзæвæт туфлитæ. Аланы ауынгæйæ йæ 
зæрдæ сгуыпп-гуыпп кодта, йæ улæфт улæфты æййæфта!.. 
— Зитæ! — цингæнгæ йæ размæ рауад лæппу. — Нал дæ ба- 
зыдтон... 
179 

— Æгас цу, бæлццон! — йæ аив къух æм бадардта чызг. Бауад 
Асиатмæ. Йæ хъæбысы йæ акодта: 
— Асиат, æгайтма дæ бæлццон дзæбæхæй ссыд! 
Зитæ йемæ æрбахаста цыдæр рухс, æхцондзинад. Зынаргъ ду- 
хийы тæфимæ уыцы æхцондзинад апырх агъуысты къуымты. Ады 
хæдзармæ арæх нæ цыд. Искуы иу хатт-иу сæм куы бафтыд, уæд 
ыл цинæй мардысты Афæхъо æмæ Ханиффæ. Асиат дæр уарзы 
рæсугъд сыхаг чызджы. Иумæ схъомыл сты Аланимæ. Фæлæ йæ 
чындзæн нæ исы йæ зæрдæ. Иветæйы ад ын ничи кæны, фæлæ 
кæсы йæ хъæбулмæ, æмæ ницы йæ хъус дары Иветæмæ. Фæндыди 
йæ зæгъын, уыцы чызджы абæрæг кæн, зæгъгæ, фæлæ нæ бауæн- 
дыд, ноджы йæ карз лæг æмæ ходыгъды зондахаст æмбæрста. 
— Алан! — æрбадзырдта Ханиффæ. — Рацу исты бахæр. 
— Цом, иумæ аходæн скæнæм, — дзуры лæппу чызгмæ йæ 
мидбылты худгæйæ. 
— Бузныг, æз нæ... 
— Цу, мæ къона, цу, — дзуры сæм Асиат. 
Дуары хæцæныл хæцгæйæ Алан чызджы йæ разæй ауагъта 
ахизын, Асиат сæ фæстæ акаст. 
— Дзæбæх фидауынц, фæлæ... — мады цæсгом фæтар. — Иветæ, 
фæлæ... «Æз ын не сфæнд кæндзынæн. Кæимæ йæ фæнды, уыимæ 
баиу кæнæд йæ цард. Иветæйæн дæр йæ амонд конд у», — загъта 
йæхинымæр. 
Уыцы бон фæссихор Ханиффæ рог машинæ баххуырста. Го- 
рæтмæ цæуынвæнд скодта Аланимæ. Цыма йын æнæбары уыд, 
афтæ ныллæууыд Зитæйы дæр семæ рахоныныл. Зитæ нæ разы 
кодта, цыма йæ нæ фæндыд, афтæ, фæлæ йæм Алан лæгъстæйæ 
куы бахатыд, уæд фырцинæй уæрыккау скафыд йæ зæрдæ йæ 
риуы. Йæ плащ раскъæфта æмæ арæвдз. 
Фенийы дæр цыма, нæ фæндыд, афтæ дзуры Ханиффæмæ: 
— Дæу æфсæрмæй йæ уадзын, æндæр... 
— Ма тæрс, — йæ цæст æм фæныкъуылдта Аланы фыды хо. 
Машинæйы шофыры фарсмæ абадти Ханиффæ. — Алан æмæ Зитæ 
сбадтысты фæстейы. Зитæйы хъарм буарæй æнæ уьгагæ судзинтæ 
цыдысты Аланы рахиз фарсмæ æмæ йæ æхсызгон хъыдзы кодтой. 
«Цы рæсугъд у, — хъуыды кодта лæппу, — нырмæ йæ куыд 
нæ хъуыды кодтон». 
Колхозы правленийы рæзты куы фæцæйзгъордтой, уæд 
фæндаджы былмæ æрбахæццæ Иветæ, изæры дыгъд кæнынмæ 
цыди фермæмæ. Машинæйæн фæндаг радта. Хуыцау хорз æмæ 
йæм нæй фæндаггонмæ, кæнæ машинæмæ кæсыны аипп. Æнцад 
лæууыд, афтæ зынд, цыма згъораг машинæйæн нæ дæтты фæн- 
даг, фæлæ афтæ æнæуи лæууы. 
Иветæйы ауыдтой Ханиффæ æмæ Зитæ. Алан æй нæ федта. 
Х^ниффæ фæстæмæ фездæхт æмæ йæм дзуры: 
— Ницы федтай? — амоны фæстæмæ. 
— Куы нæ, цы уыди?.. — бадис Алан. 
— Уæртæ дæ «бæлонмæ» нæ кæсыс? — былысчъилæй загъта 
фыды хо. 
180 

Алан фæстаг рудзынгмæ йæхи фæзылдта. Ауыдта куыстарæзт 
æмæ сæргуыбырæй иу сылгоймаг. Скъолайы ’рдæм фæцæйцыд. 
Аланы фæсонтыл уазал хъæндилтæ азгъордтой. Базыдта йæ. 
— Чи у, чи? — афарста барæй. 
— Йæ силос æмæ фаджысы тæф уæларвмæ кæмæн кæлы, 
уый, — йæ былтæ сысчъилтæ кодта Ханиффæ. 
Зитæ фæсырх, афтæ йæм фæкаст, цыма Иветæйæ зынаргъ 
дзаума адавта. Алан загъта йæхинымæр: «Кæд хорз у, уæд ыл 
ныр æртæ азы иу сдзурæг цæуылнæ фæци? Мæнæн æй бавæрд- 
той? — Зитæмæ хæстæг бабадт. — Зæронд усы хуызæн ныцци. 
Æвæццæгæн, раст сты уыцы писмотæ...» 
Алан афтæ куы ахъуыды кодта, раст уыцы уысм Иветæйы 
зæрдæ цыдæр æнæнцой гуыпп-гуыпп скодта. Æмæ кæд, йæ туджы 
нæ уыди фæндаггоны фæдыл цымыдисæй акæсыны миниуæг, 
уæддæр згъоргæ рог автомобилы фæдыл кæсгæ аззад. «Кæд дзы, 
мыййаг, Алан бады? Нæ, фæззæгæй раздæр не ссæудзæн», — 
йæхицæн зæрдæ авæрдта. 
Фæлæ... Адæймаджы зæрдæйæн æрдз радта диссаджы хъару, 
æмæ уыцы æрдзæйрахæсгæ ахасты ’руаджы, Иветæйы зæрдæ 
банкъардта — машинæйы чи фæцæуы, уый йын æцæгæлон адæй- 
маг нæу. Æмæ машинæ куыд дарддæр кодта, афтæ йын цыма йæ 
фæдыл йæ зæрдæйы уидæгтæ ивæзта... 
Иветæ æмæ Розæ хъæуы фæстæ егъау дзыхъхъы змæнтынц 
саманæн сыджыт. Дзыхъмæ иуырдыгæй — къанаугонд, иннæрды- 
гæй — бур æлыгæйдзаг джипласæн арæзт. Чи ахус, уыцы саман- 
дуртæ — амад, знон кæй скалдтой, уыдон зæххыл — дæлгоммæ 
фæлдæхт. Джипласæныл дон бакалы Розæ æмæ та джипп рогæн 
абыры йæ лæгъз фæндагыл, хæстæг æрлæууы ногæвæрд саман- 
дуртæм, рогæн æй фæфæлдахы, самандурыл аззайы джипхуыз 
йæ хуынчъытимæ. Фыццаг бонты-иу Розæ арæх афарста: «Иве, 
змæст цæттæ нæма у?» Ныр базыдта, змæст кæд сцæттæ вæййы, 
уый. Иу хатт куы фелвæста къах, уæд хъæлдзæгæй сдзырдта: 
— Иве, кæс-ма, цæттæ у! 
Иветæ бакаст Розæйы къахмæ, къахыл уырынгтæ-уырынгтæ 
фæд ныууагъта хæрз змæст цъыфы уымæл. 
— Иучысыл ма йæ азмæнтæм хъæмпимæ, цас хæрзнаддæр уа, 
уыйас самандур хæрзхъæддæр уыдзæн. Джипп хæрзæхсад акæн, 
дон ауадз джиптулæн дзыхъмæ. Уайтагъддæр æй скалдзыстæм. 
Иветæйы цæстытыл ауадысты ног конд самандуртæ. Фыц- 
цæгтыл ныффысдзæн: 27 июль 1957 аз. Афтæ зæрдæрайгæйæ 
хъуыдытæ кæнгæ, йæ къæхты ист фæтагъддæр кодта. Раст уыцы 
рæстæг сæ рæзты Алагиры ’рдыгæй сæхимæ æрбацаейцыдысты 
Ханиффæ æмæ Алан. Ханиффæйыл — ног къаба, кæрдæгхуыз, 
къæхтыл — урс туфлитæ, Аланыл сау костюм, сау лак туфлитæ, 
йæ къухы чысыл чумæлан. 
Иветæ сæ ауыдта. Йæ зæрдæмæ бакалд рухсы цъыртт. Та- 
лынг уæрммæ хуры тын бакæлæгау. Цыма змæст нæ надта, фæлæ 
стыр райдзаст кафæн уаты симдта, йæ уæлæ зæронд цъыфæй- 
181 

дзаг къаба нæ уыд, фæлæ аив дарæс. Йæ къабайы фæдджитæ 
дæлæмæ æруагъта, æмæ йæм ракъахдзæф кодта. 
Фæлæ!.. Дзыхълæуд фæкодта змæсты астæу, цыма йæ исчи 
йæ хæцъæфты онг зæххы фæсагъта, афтæ. Уазалæй йæм касты- 
сты йæ зынаргъ адæймаджы сау цæстытæ. Фыццаг афтæ фен- 
хъæлдта, цыма фынæй у... Фæлæ нæ! Уæртæ йæм кæсы Ханиффæ, 
цыма туаг æхсынцъы ахордта, ахæм æнцъылдтæ цæсгомæй. 
— Дæлæ ма, цы хуызæн у! — æнæрвæссон хуызæй сдзырдта 
Ханиффæ æмæ фæраст. 
Иуцъусдуг æнæдзургæйæ кæрæдзимæ кастысты цыппар цæс- 
ты. Чызджы сыгъдæг, фæлæ фæллад цæстытæ æмæ лæппуйы 
сæрыстыр, дызæрдыггаг цæстытæ. «Æвæццæгæн уыцы саухъу- 
лон къамы хабар раст у»... Сонт зылд фæкодта æмæ фæраст йæ 
фыды хойы фæдыл. Иветæ йæ фæстæ цыдæр сдзурынмæ хъа- 
выд, фæлæ йæ былтыл фæхæцыд, йæ зæнгтæ фæдыдагъ сты йæ 
быны. Розæ йæм базгъордта: 
— Иве, ныр Сергейæн бакомдзынæ?.. 
Иветæ йæ сæр батылдта, нæгъ, зæгъгæ. 
— Цæуылнæ? Аланимæ куы фæхыл стут... 
— Нæ, Розæ, — æдзæмæй алæууыны фæстæ загъта чызг. — 
Æз банхъæлмæ кæсдзынæн мæхи дзæбæх Аланмæ! — йæ цæсгом 
йæ армытъæпæнтæй амбæрзта. — Мæхи Аланмæ!.. 
Чи зоны, æмæ цавæрдæр хъару, кæннод та, хурыскæсæнæй цы 
дымгæ дымдта, уый бахаста Иветæйы ныхæстæ Аланмæ. Алан ай- 
хъуыста: «Æз æнхъæлмæ кæсдзынæн мæхи Аланмæ...» Фæстæмæ 
ма фæкаст, фæлæ ахъуыды кодта: «Мæнæн дæ нæ ныууагъди». 
Диссаг! Цы ’рбаци, Иветæмæ чысыл раздæр цы хъару уыди, 
уый? Цудтытæгæнгæ балæгæрста змæсты дзыхъхъы къулмæ, йæ 
къухтæ дзуарæвæрд акодта, йæ сæр сыл æрæвæрдта. Йæ буар 
бамбæрста къулы уымæл... Цæмæй хъæрæй ма скæуа, уый тых- 
хæй йæ былыл ныххæцыд... 
Дзыхъхъы былыл йæ къухтæ фæсадзы, йæ тымбылкъухты 
нылхъивы цъыф: — «Мæ сыгъдæг хъуыдытæ мын йæ чъизи къæх- 
ты бын ныссæста»... — фæдæлгоммæ сыджытыл. «Нæ, уый Алан 
нæ уыд! — ныфсвидарæй загъта йæхицæн. — Æз æнхъæлмæ кæс- 
дзынæн мæхи дзæбæх Аланмæ. Æнхъæлмæ кæсдзынæн...» 
Ходыгъд 
Аслан фæзонгæ йе ’мкурсон чызг Ниффæимæ. Ниффæ у саухил 
хæрзхуызтæ чызг. Йæ фыд кусы базарадон базæтæй иуы хицауæй. 
Горæты сын — хи хæдзар. Лæппу сæ тыхамал самандур къæсс 
срæвдзмæ дæр нал фæлæууыд. Йæ чындзимæ йæхинымæр ныхæстæ 
кæнгæ царди. Чындзæхсæвы фæстæ æнхъæл уыди иу къуыри фæ- 
уыдзæн, фæлæ æртыккаг бон ацыди. Расомæй йæ бæрзонд зæвæт- 
джын туфлийы зæвæт кæрты хуыры фæныхст, йæ цьар ын ахафта. 
— Аслан! — фæхъæр кодта тызмæгæй. — Мæнæ ма мæ туф- 
лимæ ракæс! 
182 

— Цæй, ницы йын у, - фæлмæн хъæлæсæй загъта Аслан. 
— Дæхи æхцатæй æлхæд куы уаиккой, уæд афтæ нæ зæгъис! — 
рамæсты чындз. 
— Омæ, — фæтыхст. — Скæн иннæ туфлитæ... Иветæ дын цы 
урс лак туфлитæ балхæдта, уыдон. 
— Цавæр Иветæ, Иветæ у? — йæхи сцагъта чындз — Иууыл- 
дæр уый кой кæнынц. Ды æппын никæм ницы дæ? Æви хуыртæ 
уидзгæйæ схъомыл дæ? Иу бон дæр, иу минут дæр ам нал лæу- 
уын. 
Ехх, æвæдза, куыд не ’мбары Иветæ, чызджы фыдæбæттæ 
цæгаты бынтон дзæгъæлы кæй сты, уый! 
— Мæнæ уæ сыхаг, Маша цыдæр куы хуыйны, уый та дын 
мын афтæ: «Иветæ йæ сывæллон удæй, рынчын мадимæ сæ сха- 
ста, доны сæ ничи бахауд, иу сыгъды стъæлф сæ никæуыл ис, 
сæ уæлæдарæс хæрзæхсад, æмпъызт...» 
Цæмæй дæрзæг ныхас дзæбæх уагыл ацæуа, уый тыххæй 
Иветæ сдзырдта: 
— Аслан, кард кусарты бакой кодта, гъе стæй къæдзилыл 
куыд асаст, дæ хъуыддаг афтæ ма рауайæд. Хæдзары уæззау 
куыстытæ бакодтай. Къултæ сæрдынмæ дæ дыстæ бафæлдах æмæ 
нæ къултæ байсæрдæм. Зæрваттык атæхыны агъоммæ... 
— Нæхицæн тынг бирæ куыст ис... — йæ ныхас ын йæ хъуы- 
рæй фелвæста Ниффæ. — Нæ ног фатермæ зилын хъæуы. 
— Цанæбæрæг куыст дзы и? 
— Æмæ сымах цы ’мбарут, ног фатеры цы микæнинæгтæ ис, 
уымæн. Аив чъырæй йæ цæгъдын хъæуы, уæдæ... — Йæ къух 
ариуыгъта. — Гъер мæ сыгъзæрин доны цы калын?.. Иу ныха- 
сæй, мах нæ къухтæм æмхасæнтæ кæнæм. Уæдæ нæ хæдзары 
дзаума дæр кæйдæр сарайы кæдмæ лæудзæн, асыччыты?.. 
Аслан цалынмæ уыцы куыстытæ кодта, уæдмæ йæ институты 
хъуыддæгтæ дæр æрхæццæ сты. Иветæ байсæрста иу агъуысты 
къултæ. Цартæ сæрдынмæ йæм сæрдар æрбарвыста колхозы арæз- 
тады бригады къулсæрдджыты. Иветæйы ныфс, æнæзивæгдзи- 
над тыхджынæй-тыхджындæр кодтой, фæлæ изæрырдæм йæ га- 
лиу риуы цыдæр æддæмæ рацæйгæпп кæны. 
— Уый дæ зæрдæ у, — сагъæсхуызæй загъта Маша. — Дæхиуыл 
фæцауæрд, улæфынмæ дæр ацу искæдæм. 
— Кæдæм? Нæ хæдзар та? 
Розæ афардæг Дард Цæгатмæ. Уым смой кодта иу афицерæй. 
Нада дæр йæ амонд ссардта... Нæ разы кодтой, фæлæ сын Иветæ 
загъта, уый дæр афтæ кæй нæ баддзæн. Фæлæ йын фенад нæл- 
гоймаг, Аланы мæсты цæсгом йæ зæрдыл куы æрбалæууы... Æмæ 
уый ахæм кæм разынд, уым æм иууылдæр кастысты уый хуы- 
зæн æнæхатыртæ. 
Иветæ каст фæци институт. Кусы скъолайы ахуыргæнæгæй. 
Тагъд райдайдзысты фæлварæнтæ. Районы ахуырады хайад ын 
дæтты йæ улæфт суадзыны балцæг, фæлæ хæдзар кæмæн ныу- 
уадза? Æфсымæры йæ дипломон куыстытæй хæдзармæ нал æвдæ- 
лы. Йæ зæрдæ чындзыл дардта... 
183 

Иу хуыцаубон Аслан æмæ Ниффæ фæзындысты сау æрттыв- 
тытæкалгæ «Волгæйы». Иветæ ниццин кодта йæ бинонтыл. 
— Оледжы цæуылнæ æрхуыдтат? — афарста Иветæ. 
— О, уыимæ дæр ма тухитæ кæн, — сбустæ кодта чындз. 
Мидæмæ бацыд, сынтæгыл йæхи ауагъта. — Фу, цæй æнтæф у. 
Куыд бафæлладтæн... 
Иветæ йæхи цæхсадта, йæ уæлæ сыгъдæг халат æмæ дза- 
быртæ акодта. Хæринаг кæныныл балæууыд. 
— Аслан, марадз-ма карк æрбаргæвд. 
— Нæ хъæуы... 
— Уæдмæ нæ фæлæудзыстæм, — загъта чындз. — Фæлтау... 
Немæ нын æй радт. Олежкæ ног æргæвст карчы фыд уарзы. 
Иветæ хъыгзæрдæйæ лæугæ аззад. Куыд æй фæндыд семæ си- 
хор бахæрын. «Нæ. Нæ нæ æвдæлы, нæй нын рæстæг», æндæр сæ 
ницы фехъусдзынæ. Дыууæ карчы рацахста, иуы дзы радта æфсы- 
мæрмæ, иннæмæн йæ къæхтæ бабаста, скъæты йæ баппæрста. 
— Уый та мæ чысыл æфсымæрæн. 
Цæлгæнæны карчы кой кодта чындз. Иветæ та хыссæ змæс- 
та. Аслан уынгмæ ацыд. 
— Ниффæ, мæ хур, санаторимæ мæ æрвитынц, хæдзаргæс 
куы фæлæууис... 
— Æмæ дын æхца та кæм ис? 
— Профцæдис мын дæтты, — бакаст чындзмæ. — Гъе стæй, 
ау, 36 сомы нæм нæй? 
— Мæнæн, — амоны йæ сау дæндагмæ чындз, — мæнæ дæн- 
дæгтæ кæнынмæ нæй æхца. Къафет куы ахæрын, уæд мæ хъыг- 
дард дæндаджы фæкуыси вæййы. 
— Цæмæн афтæ зæгъыс? — фæлмæн хъæлæсæй загъта Иветæ. — 
Нæ хæдзар иууылдæр дæу куы у. Æз дзы мемæ ницы ахæсдзынæн. 
Банхъæлдта, ома кæд чындзы цæуынмæ хъавы, æмæ айуанæй 
бафарста: 
— Æмæ кæдæм цæуинаг дæ? 
— Мæ зæрдæ, дам, фæхъыгдард ис, зæгъынц... — Иветæ афтæ 
зæгъынмæ æппындæр нæ хъавыд, фæлæ дзы сирвæзт. 
— Гъа-а, — даргъ æй аивæзта. — Æмæ мæ мад цæргæ-цæрæн- 
бонты йæ зæрдæйæ хъыгдард у, æмæ ма абон дæр цæры æмæ 
хæры. Иу санаторийы дæр никуы уыд. 
Иветæйы нæ фæндыд, йæ чындзы йæхимæ фæкъæйных кæна, 
уый. Куыд алы хатт, афтæ ныр дæр архайдта ныхас фæлмæн 
уагыл аразыныл. 
— Дæ дæндæгты тыххæй дын загътон, раззаг дæндæгтæ сыгъ- 
зæринæй сæвæр, иннæты та хуымæтæгæй... 
— Æнæ æхцайæ? — мæсты хъæр фæкодта Ниффæ. 
— Иу бон дын цы дыууæ мин сомы радтон, уыдон дын цы 
ферты? 
— Мæнæ нæ уыныс? — чындз мæстыйæ февдыста йæ галиу 
къухы ’нгуылдзтæ, рахизæй та февнæлдта дзедзыккагæнæг стыр 
хъусцæджытæм. — Уыныс, дыууæ хъусцæджы æмæ дзы къухда- 
рæн алхæдтон! 
184 

— Ниффæ, — фæлмæн хъæлæсæй загъта Иветæ. — Ау, уыйас 
æхца уыдоныл радтай? Уагæры цавæр сты? Уæлæ нæхи дука- 
нийы уымæй æрттивагдæр къухдарæн оалхæдта Маша, туманæй... 
Уый дын загъта, и!.. 
Ниффæ фырхудæгæй туллæджджытæ кодта. 
Иветæ йæхимæ ахæм æгад æркаст æмæ фырæфсæрмæй зæхх куы 
фескъуыдаид æмæ дзы куы аныгъуылдаид, уый дæр æй фæндыд. 
— Æз дæр мæхи мæт нæ кæнын, фæлæ мæ сымах мæт ис. Хæдзар 
дæр сымах у. Фæнды йæ дæ уæлæ кæн, фæнды дзы цæргæ кæн. 
— Мæнæн дзы цы ис?! - фырналатæй йæ цæстытæ фæлыстæг 
кодта чындз. - Мæн уæд уаид, хæдзар мæн номыл куы уаид. 
Посты дын цы æхца ис, уыдон дæр мæн номыл куы уаиккой! 
— Мæ фыдыстæн, иу сау капекк дæр мын нæй посты. 
— Уæдæ ма дæндæгтæ цæмæй скæндзынæн? 
— Мæнæ мæйы фæстæ мæ каникулты æхца райсдзынæн. 
— Уый æрæгмæ у, æфстау мын райс искæмæй. 
— Цæуыл тагъд кæныс? 
— Денджызы былмæ цæудзыстæм. Æнæ сыгъзæрин дæндæг- 
тæй къахдзæф дæр нæ акæндзынæн. 
— О, искæмæй дын райсдзынæн æфстау, æрмæст æрцæудзы- 
нæ, кæннод мæ гæххæт æндæрæн радтон? 
— Цæмæн æндæрæн? Мæ мадæн æй радт. 
— Дæ мадæн дæттæн ын нæй. Районо йæ сæрвыста. 
— Ах! — рамæсты чындз. — Мæ мадæн, уæд нæй! Дæуæн дæ 
фæнд рагæй дæр афтæ у. Æз дын сæрд-сæрды дæргъы ам хæ- 
рæджы хафт куы кæнин! Цæхæрадоны дын куы кусин, скъæттæ 
дын куы хафин — фестад. — Æз мæлынмæ не смой кодтон, фæлæ 
цæрынмæ! — Иветæ йæм дисæй касти, афтæ хыл кæнгæ-иу федта 
Фаризæты. — Ахæм хъыг мын вæййы, адæмæн сæ сывæллæттæ 
се ’фсинтæм сыгъдæг уæлдæф улæфынц, згъорынц цъæх кæрдæ- 
гыл. Мæнæн та йæ иу къуыри дæр никуы баурæдтай?! 
«Кæд дын æй бауромон? Æвдæлы мæ? — хъавыд бафæр- 
сынмæ, фæлæ та ницы сдзырдта. Кæй загъта, уыдоныл дæр фæ- 
фæсмон кæны. Йæ зæрдыл æрбалæууыд Сергейы ныхас: «Ма- 
мæйы зын æмæ цин чи æмбара, ахæм мæ хъæуы», — Иветæ сбадт 
карк сыгъдæг кæныныл, чындз æй раджы фæуагъта. Уый дзырдта 
æмæ дзырдта. Уыййас ныхæстæ аргæ та кæм кæны? 
— Адæмæй та бынтон мæ бон нал у. «Иветæйы макуы ферох 
кæн, фыдæбонджын у», — цыма Аслан чысыл фыдæбæттæ код- 
та. — Ниффæ йæ къухтæ айтыгъта. — Ацы хæдзар дæр Аслан 
скодта. Цæргæ та дзы ды кæныс, зæронд арсау! 
— Сабыр. Исчи нæ фехъусдзæн, — каркыл пакъуы нал уыд, 
уæддæр йæ къухтæ æнæрхъуыдыйæ архайдтой, нардæй бур-бу- 
рид чи уд, уыцы карчы буарыл. 
— Уадз æмæ нæ хъусой! — Цæрын мæ нæ уадзыс, цæрын! 
Иветæмæ афтæ каст, цыма зæхх зилы, зилынц цæлгæнæны 
мигæнæнтæ, къустæ, бедратæ, кастрюлкæтæ, чугунæн йе зми- 
сæй хафт быныл февзæрд даргъ къухтæ, сæр, тилы йæм йæ сæр, 
«афтæ дын хъæуы, æгъгъи», зæгъгæ. Ныгъуылы, ныгъуылы уæз- 
185 

зау хъæды лыггаг цъымарайы ныгъуылæгау. Йæ хъустыл æрцыд: 
— Æртæ азы дæргъы мæ бахордтай! — Иветæ йæм кæй ницы 
дзырдта, уый афтæ æмбæрста, ома раст дæн, йæ дзыхæй цæхæр 
калæгау калдта, йæ дзых цы карста, уый. Куыд ма йæ тынгдæр 
афхæра, ууыл архайдта. 
— Ниффæ, — Иветæ йæм дзуры хæрдмæ йæ сæр нæ сисгæйæ, 
— загъд кæнын хорз нæу. Цард дыууæ боны у, лæг куы амæлы, 
уæд нæ фембары, бирæ фæцард, æви чысыл. Сæйрагдæр у, куыд 
фæцард?.. 
— Ды цардæн исты куы æмбæрстаис, уæд цыфæнды æвзæр 
лæгæй дæр смой кодтаис! Æмæ мах абон нæ хъыгдарис. Ды куы нæ 
уаис, гъе та махмæ горæтмæ куы рацæуис, уæд хæдзар ауæй кæ- 
никкам. Нæ автомобилы исыны рад æрхæццæ кæны, æхца та нæй! 
— Ау! Нæ хæдзар зилгæ цалхыл баивæм? — Иветæ фестын 
нæ уæндыд, куы ахауа, уымæй тæрсгæйæ. Ноджы аходæн не 
скодта, афтæмæй ацыд цæхæрадонмæ. — Аслан исы машинæ? 
— Уæдæ æз?! Æз æргом дзырд дæн. Уый дæм минæвæрттæ 
агуры, фæлæ... 
— Нæ! — йæ сæр батылдта Иветæ. — Нæ, мæ хуртæ. Мæ 
сæры астæу куы сбадтыстут? 
— Чи кæй сæрыл бады, уый бæрæг у, — зæгъы чындз. — Хæдза- 
ры астæу хъæхъхъаг куыдзы бадт скодтай! Уæвгæ дын цы у! — йæ 
æнгуылдзæй нымайы. — Мæ фыды ’руаджы горæты зæдбадæны 
хуызæн фатеры цæры де ’фсымæр, мæ фыды «Волгæ»-йы узгæ- 
узгæ бабады, ноджы ма дын, горæтæй Хъарманмæ, кæм цы дзæгъæл- 
дзу ис, уыдонæй машинæ байдзаг кæны. Искуы искæмæй, — йæ 
амонæн æнгуылдз радаргъ кодта, — иу сау капекк дæр цымæ рай- 
сы? — агъуыстыл йæ цæстæнгас ахаста. — Кусаг, дам, у Иветæ! 
Кæм сты йæ куыстытæ? Иу гæбæр гауыз дæр нæй йæ къулыл! 
Æрбацыд Аслан. Иветæ æфсымæры дзурын куы айхъуыста, 
уæд фестад, ма ныл фæгуырысхо уа, зæгъгæ. Иннæ хæттытау та 
ныр дæр дзæкъул-мæкъултæй арвыста йæ чындз æмæ йе ’фсы- 
мæры. Машинæ куы фæаууон, уæд Иветæйы хъустыл ауадысты 
Ладойы ныхæстæ: «Оммен зæгъыны бар дæр дын нал уыдзæн!..» 
Æзынма ксей хуызæн дæ... 
...Фарон фæззæджы, скъолайы кусын куы райдыдта Иветæ, уæд 
иубон йæ къласимæ ацыд æфсæйнæгтæ æмбырд кæнынмæ. Æфсæй- 
нæгтæ дзыгъал-мыгъулгæнгæ æрцæйластой Аланты уынджы. 
Иветæ ацы уынг бирæ уарзта, ам ын алцыдæр зынаргъ уыд, 
суанг каурæбынты цы дуртæ уыд, уыдон дæр. Ныр дæр йæ зæр- 
дæйы нæ мынæг кæны йæ уарзондзинады зынг. Уарзы йе ’мкъла- 
сон фæлмæнзæрдæ Аланы. Нæ йын рох кæны йæ мидбылхудгæ 
цæстæнгас, йæ писмотæ, йæ фыццаг къам. Йæ писмойы кæрон: 
«Дæхи Алан»... 
Аркадиты раз сæ размæ рауад Лизæ. Кæрæдзиуыл ныццин сты. 
— Мидæмæ нæм рацу, — зæрдиагæй загъта Лизæ. 
186 

— Фарн уæм бацæуæд, - раарфæ кодта Иветæ, - ацамыдта 
скъоладзаутæм. — Мæ къорд та? Аркади быдыры и? 
— Нæуу зæххытæм та ацыдысты. Ацы аз ма афтæ фæуæд, 
нал æй ауадздзынæн. 
Иветæмæ диссаг фæкаст. «Нал æй ауадздзынæн», — цæмæй 
æмбæрста дыууæ æмкъайы æмзонд кæй вæййынц. 
— Ома, куыд æй нал ауадздзынæ? - бахудт йæ мидбылты. - 
Уæдæ Казахстаны фæллой чи бафснайдзæн? Æппæт адæмы дæр 
куы нал уадзиккой, уæд? 
Лизæ бахудт: 
— Куыд зын у хæдзары иунæгæй, чысыл сабитимæ уый зоныс? 
— Цæргæ кæнæнт, — загъта Иветæ. 
— Зитæ ам ис... — сирвæзт Лизæйæ. Йæ былыл ма бæргæ 
фæхæцыд, фæлæ байрæджы. 
— Æцæг? — ныццин кодта Иветæ. — Цæй, хæрзбон уал, — 
атындзыдта Зитæтæм сывæллæттæм адзургæйæ: 
— Сабыргай цæут! 
Иветæ æрлæууыд Зитæты ныллæг кулдуары раз. «Аланиты 
’рдæм кæсгæ дæр куыннæ фæкодта» — ахъуыды кодта Лизæ. 
Арв цыдæр тартæ æрбаци. Цæгатырдыгæй æрбахъуызыдыс- 
ты сау мигътæ: сæхи зæхмæ хæстæг æристой, æмæ афтæ зынд, 
цыма æрæнцадысты бæрзонд тута бæласы цъуппыл. Бæлас уæз- 
заугай змæлыд сау мигъты уæзæй. Дымгæ Иветæйы бæзджын 
сæрыхъуынтæ куы амхæццæ кæны, куы сæ бæстон афасы. Иветæ 
дуары сæрты ауыдта кæрты бæндæныл ауыгъд сывæллоны хæ- 
лæфтæ. «Сывæллон дæр ын ис!» — бадис кодта. 
— Зитæ, — бадзырта Иветæ. Бацыд кæртмæ, хион адæймаджы 
хæдзармæ цæуæгау. 
Рауад Зитæ. Æнæтæлы боцкъайау ныххæрзхуызтæ. Йæ даргъ 
халат æрттывтытæ калдта дæргъæй-дæргъмæ. Йæ хъæбысы — 
сывæллон. 
— Зитæ! — йæ хъæбысы йæ акодта Иветæ. — Кæдæй-уæдæй 
ма дæ федтон! 
— Иветæ куы дæ, нал дæ базыдтон, — худæнбыл, фæлæ къæм- 
дзæстыгхуызæй сдзырдта Зитæ. — Кæцæй фæдæ? 
— Ам дæ æмæ мæм нæ фæзындтæ? — бауайдзæф кодта Иветæ, 
йæ хъæбысмæ райста лæппуйы, йæ сæр ын йæ хъуыры бын акодта. 
Тыхстхуызæй лæууы Зитæ. 
— Куыд цæрыс? Дæ мой хорз адæймаг у? 
— Мæ фырдиссагæй мæ армы дзырд дæр нал æфты, — йе 
’нгуылдзтæ æлхъивгæйæ загъта Зитæ. 
— Уый æнхъæл уыдтæн, æмæ абон дæу фендзынæн, — Иветæ 
йæ рахиз къухæй уарзгæ февнæлдта Зитæйы цонгмæ. 
— Цæй дзæбæх дæ? — Иветæйы аив гуырыкондмæ кæсгæйæ 
загъта Зитæ. Дæ хуыз нæма аивтай. Скъоламæ куы бацыдтæ, 
уæд бынтон сног дæ. Æз та, æнæбаст куырисау, фæйнæрдæм 
фæцыдтæн... 
— Мæ сæр цæмæй ныхъхъил кæнон, ахæмæй мæм ницы ис, — 
загъта Иветæ. 
187 

— Ныр дæм уыцы æфсæйнæгтимæ архайын куыд цæуы? 
— Сымах нæ фембырд кæнут? 
— Æз нал кусын. Мæнæ сывæллонмæ кæсын. 
— Мах цы æфсæйнæгтæ æрæмбырд кæнæм, уыдонæй арæзт 
æрцæудзæн не скъолайы ногдзауты номыл сæрмагонд трактор. 
Арв ферттывта, ныннæрыд. 
— Мæгуыры бонтæ! — батыхст Зитæ. — Æз арвы нæрынæй 
тынг тæрсын. 
— Зонын дæ. Иухатт скъолайы партæйы бын куы бабырыдтæ!.. 
Сабийыл цинтæ кæны. 
— Кæйдæр хуызæн мæм кæсы. Йæ ном цы хуыйны? 
Зитæйы буарыл рог ризæг азгъордта. Къуызгæ дзуапп радта: 
— Сæрмæт... 
— Зитæ, æрбацу ма нæм, — де ’рбацыдæй мæ тынг сбуц кæн- 
дзынæ, — курæгау загъта Иветæ. 
— Афонмæ дæр дæм ныууадаин, фæлæ афтид армæй дæ ног 
хæдзармæ... 
— Цытæ дзурыс? — фефсæрмы Иветæ. — Цу, гæбул, мамæмæ. — 
Сывæллон нæ куымдта йæ мадмæ. 
— Кæс-ма, ацы къулбадæгмæ! — бахудти мад. — Сывæллон, 
дам, зæрдæ зоны, — йæ къухтæ йæм бадардта. Иветæйы дæллаг- 
хъуыр йæхи амбæхста чысыл лæппу. 
— Цæуон, — афонмæ мæ адæм цы фесты? — батыхст Иветæ. 
Уынгмæ фæраст. Фæлæууыд. Йæ зæрдæйы уидæгтæ йын цы 
фарста агайдта, уый раттынвæнд скодта. Æнкъард, уираг дур 
дыууæ дихы чи ахауын кодтаид, ахæм цæстæнгасæй бакаст Зи- 
тæмæ æмæ йæ афтæ бафарста: 
— Зæгъ-ма, никуы йæ феныс? Уый дæр, дам, уым Астæуккаг 
Азийы кæмдæр куы ис?.. 
Зитæ цавддурау лæугæ аззад. Иттæг хорз æмбары, кæуыл 
фæрсы, уый. Кæсы уынгмæ. Ницы дзуры. Иветæ дæр акаст уынг- 
мæ. Арв ферттывта, ныннæрыд. Иугай ставд æртæхтæ хауын рай- 
дыдтой. Хæдзарæй разгъордта Алан, хъæлдзæгæй дзургæ: 
— Зитуля, ныртæккæ такси ам уыдзæн, рæвдздæр... 
Иветæ базыдта хъæлæс, цасфæнды адæмты хъæлæсты æхсæн 
дæр æй раиртасдзæн. Йæ рахиз туфлийы зæвæт æмæ галиу туф- 
лийы фындзыл фæзылд. 
— Жллæх\.. — фæхъæр кодта Алан, — йæ къухтæ йæ халас 
сæрыхъуынты фæсагъта, йæхи фесхъæл кодта, цыма згъæрфы- 
цæн тæвд пецы дуарæй йæхи хъахъхъæдта, афтæ. 
Иветæ цалдæр азы æвæлмæцгæйæ цы амондджын фембæлдмæ 
æнхъæлмæ касти, уый æрцыд, фæлмæн йæ мидбылты бахудт, 
бакаст Аланмæ. Цæстæнгас сбырыд йæ уарзоны ныхмæ, æрын- 
цад сæрыхъуынтыл æмæ сыгъдæгзæрдæйæ афтæ бафарста: 
— Алан, дæ сæр куыд сурс и?.. 
Уыцы фарстæй Алан фæныфсджын æмæ дзуапп радта: 
—’ Æмæ, мæнæн мæ сæр службæйы куы сурс и... 
Иветæйыл æхсызгон уылæн бацæллахъ кодта — фехъуыста 
йæ уарзоны сыгъдæг æмæ зæрдæмæдзæугæ хъæлæс. 
188 

Хъуысы арвы нæрын, тута бæласы сыф-сыф. 
Бæндæнæй рамбырд кодта сабийы дзаумæттæ, сывæллоны 
сыл æрбадын кодта. Лæппу ныккуыдта. 
— Ды дзæбæх лæппу дæ, - йæ ныхæн ын аба кодта. 
Азгъордта дуармæ. Сывæллон ныцъцъæхахст кодта. Фæстæмæ 
йæм фездæхт, арæвдыдта та йæ, саби фæхъус. 
— Гæбул, ма ку, æзынма кæй хуызæн дæ... 
Уынджы йæм æнхъæлмæ каст Лизæ, сыгъдæг голлаг йæ сæ- 
рыл, йæ дæлармы та зонтик, дзабыртæ æмæ къалостæ. 
— Ма тыхс, - зæрдæтæ йын æвæрдта Лизæ. - Гъа, скæн 
къалостæ. 
— Зыдтай хабар, — Иветæйы ныхас ферхæцыди, — дæхæдæг 
та ма мæ сардыдтай... 
— Бахатыр кæн, æнæрхъуыдыйæ мæ сирвæзт. Уæдæй нырмæ 
фæсмонæй мæхи хæрын... Хъуыды дæр æй ма кæн. 
— Нæхи доны былы дурæй мын мæ зæрдæ ныццавта... 
Зынаргъ костюм 
Ханиффæ Аланы Ташкентмæ ахуыр кæнынмæ куы аласта, уæд 
арæзтадон институтмæ нæ бахаудта. Йæ фыды хотæ йын йæ гæх- 
хæттытæ арæзтадон техникумы балæууын кодтой. Æрцыд фыц- 
цæгæм сентябрь. Æппæт уæлдæр скъолаты студенттæ сæ къух- 
тæм райстой чи зæхкусæджы, чи та — аразæджы кусæнгарз. Алан 
уыд горæты ногарæзтадон бригæдтæй иуы. Фыццаг рæстæг ын 
тынг зын уыди бетонæйдзаг дарæсы кусын. Ханиффæмæ сæхимæ 
æнхъæлмæ кастысты фæззыгон куыстытæ æмæ сæм тагъд кодта. 
— Дæ цæст æм фæдар, — фæдзæхста Ханиффæ кæстæр хо 
Фатъийæн, — Зитæ куы æрцæуа, уæд æй æмдзæрæнмæ ма ауадз. 
Æхсызгон уыди Аланæн Зитæйы æрцыд. Сæ бадт, сæ уæгъд 
рæстæг иумæ æрвыстой. Джиоргуыбаты размæ бацардысты. Афæ- 
хъойæн хъыг уыди. Уый фæндыд, йæ иунæгæн къæрццæмдзæгъ- 
дæй йæ кæртмæ чындз куы æрбахуыдтаид, ирон чындздзон къаба- 
ты, æмæ йын йæ размæ æхсæртæ æмæ къафеттæ куы калдтаиккой, 
уый. Фæлæ, адæймаг фæндтæ кæны, иунæг Хуыцау та кæнгæ. 
— Мæнæ уын уат, цæлгæнæн, — загъта сын иу бон фыды хо. — 
Уæ зæрдæ мыл ма фæхудæд, цæрут уæхицæн. Афтæ хуыздæр 
уыдзæн. Мæ сæр уæ куы хъæуа — табуафси. — Ирыстонæй Узбе- 
кистанмæ кæрæдзийы фæдыл згъорын райдыдтой æхца, пасил- 
кæтæ. Диссаг, кæм уыдысты Фенимæ уыйас æвæрæнтæ?! Хæдза- 
ры хъару, æнæуынгæ хæтæлыл бырста йæ чызгмæ æмæ сиахсмæ. 
— Сиахс, — цинæй марди Фени, — уый æгæр æвирхъау ном у, — 
хъуыды кодта ус. — Уды гага, зæды къалиу. Уырнгæ дæр мæ нæ 
кæны, цалынмæ сæ мæ дыууæ цæстæй фенон, уæдмæ. 
Æмæ Фени балæууыд Ташкенты, зымæджы уазал дæр æй нæ 
баурæдта. Бацамыдта йæ чызгæн, лæгимæ куыд цæрын хъæуы, уый... 
— Фыццаг бонты йæ куыд сахуыр кæнай, суанг зæрондмæ 
дæр афтæ уыдзæн. Рæсугъд, хæрзконд лæппутæ æддæдзаст кæ- 
нынц. Худгæ, хъазгæйæ дзур, æнæуи та дын куыд загътон, афтæ... 
189 

Балхæдта сыи хæдзары дзаумæ, цæлгæнæны мигæнæнтæ. 
— Нæ хъæуы, Фени, — йæ удæй цыди Алан. — Кусдзыстæм. 
Уыдзæн нæм алцы дæр. 
Аланы цард бæлвырд фæзындæр, Зитæ та бæлвырд фæхъæл- 
дзæгдæр. Доны бедра нал иста. Базармæ, дуканимæ, хойраг æлхæ- 
нынмæ нал цыд. Йæ кусæндзаумæттæ йын нал æхсадта, йæ кос- 
тюмыл ын фыццаг бонтау иту нал æвæрдта. 
— Мæ хæлафыл ныр мæйы бæрц иту нал уыди, — иу райсом 
куыстмæ цæугæйæ дзуры Алан Зитæмæ. 
Уый хуыссæны йæхи аивæзта æмæ хуыссæгхъæлдзæгæй дзуры: 
— Алашкæ, бæргæ авæрин, фæлæ мæ лекцитæй хъуырмæ дæн. 
— Изæры театрмæ цæуинаг кæй уыдыстæм, уымæ гæсгæ зæ- 
гъын, — аххосджынхуызæй загъта Алан. 
— Сихоры хæрд кæнынмæ куы æрбацæуай, уæд ыл авæрдзы- 
нæ, — Зитæ йæ къухтæ сивæзта Аланмæ. Йæ къухтæ уæлдæфы 
баззадысты уæрдоны рæтæнæгъдтау. Алан йæхи аиуварс кодта: 
— Цæй, ныууадз, байрæджы мын ис. 
Йæ чъизи телогрейкæ йæ уæлæ акодта æмæ ацыд. Аланæн 
ахуыр кæныны фадат нал фæци. Цæрын сæ хъуыд... Рацыд фæ- 
саууонмæ. Зымæджы сесси тыхтæ-амæлттæй радта. Нæ йын уъщ 
цæттæ кæныны фадат дæр. Ноджы Зитæ куы басывæрджын, 
уæдæй нырмæ йе ’нгуылдз доны дæр нал тулы. Алан быхста 
алцæмæн дæр, Зитæйы рæсугъддзинадæй сæрыстыр уыд. Тезгъо 
кæнынмæ куы рацæуынц, уæд адæм сæ фæстæ кæсгæ баззайынц. 
Зитæйæн райгуырд лæппу. Алан амондджын уыди. Лæппуйыл 
афæдз куы рацыд, уæд рафæндараст сты сæхимæ. Фæлтау куы 
нæ ацыдаиккой, йæ зæрдæ сдзæгъæл, Иветæйы Зитæты кæрты 
куы федта, уæдæй фæстæмæ. 
Алан æмбары, Иветæ йæм æнхъæлмæ кæй кæсы. Йæ хъустыл 
уайы йæ хъæлæс: «Æз æнхъæлмæ кæсдзынæн мæхи Аланмæ»... 
Нæ, нæ йын ныххатыр кæндзæн. Æндæр æм æнæфæстæмæ 
фæкæсгæйæ ацæуид. Йæ сæнттæ йын алидзын кодта дуары хъæр. 
— Æллæх, — батыхст Алан, — цъиусур æрбацæуы, — агуры 
Иветæйы къамæн æмбæхсæн. Гобаны бын æй авæрдта. 
Зитæ бацыд, бафиппайдта Алан цыдæр кæй ахордта, уый. 
— Цы ахордтай, цы? — дисæй йæ фæрсы. — Дæумæ нæ дзу- 
рын, де ’взаджы кæрон ахордтай, дæ хорзæхæй, æви? — ракæс- 
бакæс æм кæны. — Дæ цуры къæбæры мур дæр куынæ ис? 
Зитæ æдзухдæр Аланыл гуырысхо кæны, цал æмæ йыл цал 
сылгоймаджы æрымысы... 
— Цæй-ма, ныууадз, фæлтау сихор исты ацæттæ кæн. Ахо- 
дæн дæр куы нæ скодтам. 
— Цæмæй дын схæринаг кæнон? Æрхæсс, æмæ дын скæнон, — 
загъта Зитæ. 
-+ Ныууадз, цæй. 
— «Ныууадз», зæгъыс? — рамæсты ус. — Æз сыгъдæг сыгъ- 
зæрин дæн. Æндæр сылгоймаг дæ раджы ныууагътаид... 
Зитæйы уайдзæф Аланæн фæхъыг æмæ афтæ зæгъы: 
190 

— «Ныууагътаид», зæгъыс? — фестад, къуылых-къуылых 6а- 
цыд дзаумæтты скъапмæ, агуры йæ дарæс. 
— Дæхи æлхæд дарæс скæндзынæ, - сæрыстырæй загъта ус. - 
Дард балцы цæуынвæнд ма скæн, дæ лæдзджытимæ искуыцæй 
ма асхъиу... 
Алан ницы дзуры. Шифанеры æнцой тыххæй лæууы. 
— Цу, цу, дæ хæзгултæ дæм æнхъæлмæ кæсынц. Кæцымæ 
дзы цæуыс фыццаг, уый ма куы базыдтаин! 
Алан раздæхт йæ усмæ: 
— Ныууадз мæ! Хъæдæрмæджы зулкъ куыд бахæры, афтæ мæ 
бахордтай æнæзынгæйæ. — Йæхи шифанермæ базылдта. — Ды — 
хорз, æз — æвзæр, — райста йæ костюм, йæ уæлæ кæнынмæ йæ 
хъавы. 
— Фæлæуу, фæлæуу, — байста костюм Зитæ. — Ацы костюм 
мæ мады æхцатæй æлхæд у! Мæ мад йæ фæллой куы ассивид, 
уæд нæ хæдзар гаффуттæй аззаид, — скъаппæй калы алыхуызон 
къабатæ, жакеттæ, Аланы цалдæр костюмы, хæлæфтæ, хæдæттæ... 
Алан æдзынæг кæсы, афтæ йæм фæкаст, цыма шифанерæй тæ- 
хынц сау, хъулон-мулон халæтгæ æмæ зилдух кæнынц йæ алыфарс. 
Агъуысты астæу дзаумæтты кæри рæзыд. 
— Адон иууылдæр мæ мады æхцатæй æлхæд сты, — Зитæ йæ 
къухтæ йæ синты сæртыл авæрдта. — Иу дæр дзы не скæндзынæ! 
— Ау! — ныддис Алан. — Æз искæй бызгъуырты фæцыдтæн? — 
Стыр сагъæсхуызæй лæууы. 
— Цы диссаг дæм кæсы? Æз дын ныртæккæ равдисдзынæн, 
мæ мад нын цы æхцатæ фервыста, уыдон. — Кæсæнджын стъолы 
лагъзæй фелвæста гæххæттыты гуцъула. Аланы цæсгомы раз æй 
тилы. — Уыныс, квитанцæтæ, квитанцæтæ, æхцайы, пасилкæты?.. 
Алан йæхи аиуварс кодта æмæ хъуыдыгæнгæ загъта: 
— Уæдæ, зæгъыс, мæ фæллойæ мæнæн ницы дзаума ис, нæ? 
— Ницы, — бакаст æм. — Дæ уæлæ уыцы пижамæ дæр мæ мады... 
Алан аджих. Йæхимæ æгад, мæгуыр, æнæхъару фæкаст. Ра- 
ласта йæ пижамæ, цыма доны йæхи цалынмæ надта, уæдмæ йын 
йæ гæрзтæ доны баппæрстæуыд, афтæ лæууыд мидæггаг дарæ- 
сы. Ахæм зын уавæры йæхи никуыма банкъардта. Йæ цæст аны- 
дзæвыд йæ сынтæджы бын чумæданыл. Бахудт. Йæ къахæй йæ 
фæндон фезмæлæн нæ уыд, тыххæй раласта чумæдан, систа дзы 
йæ сау костюм, ныццин кодта: 
— Мæ зынаргъ костюм, йæ фындзмæ йæ схаста. — Мæ урс 
хæдон дæр. 
— Дæ мидæггаг дарæс, — фæсыкк Зитæ. 
— Бахатыр кæн, мæ фыццаг мыздæй кæй балхæдтон, уыдон 
сты. Абон сæ бампъызтон. Мæ чъизи дарæс цæмæй раивтаин, 
уый нæ уыди æмæ. — Йæ къухтæ айтыгъта Алан. — Ау, майды- 
ма... амардтæн? 
— Цал хатты дын загътон, — мæстыйæ загъта Зитæ, — гæр- 
стæхсæн ныр дыккаг мæй цалцæг кæнынмæ урæд у, гукк! 
— Хорз! — райста морæ жакет Алан. 
— Уый мæ мады... 
191 

— Æ-уæууæй, фæлтау мæ мæлæт хуыздæр. 
Уыййас лæг у æмæ дæ уæлæ хæлаф, хæдонæн цы скæнай, уый 
дын ма уæд. Цæмæ æрхаудтæн, цæ! — сынтæгыл йæхи æруагъта. 
— Цæмæй зонын, — айуанæй загъта Зитæ. — Дæ фыдæн иунæг 
дæ! Загътон хъæздыг цæрдзыстæм. 
Алан йæ уæлæ скодта йæ костюм. Скъола фæуыны хъазти- 
зæрмæ фыццаг хатт кæй скодта, уый. Йæ цæстытыл ауад, Иве- 
тæимæ куыд кафыд. Йæ сæр сонтæй фæхъил кодта. Йæ хъустыл 
ауад, Иветæйæн хъазты куыд бауайдзæфчындæуыд: «Уагæр ма 
чызгæн йæ къаба...» Карз, тар цæстæнгасæй бакаст Зитæмæ. Зитæ 
дзы фæтарст. Никуыма федта Аланæн ахæм цæстæнгас. 
— Зитæ! — Аланы дæндæгты къæс-къæс ссыди. — Уый ды 
уыдтæ! — фæзылд дуары ’рдæм. Федде. 
Зитæ тынг тарсти, Алан ын йæ митæ куы базона, уымæй. 
Сынтæгыл йæхи баппæрста. Уый æнхъæл нæ уыд, æмæ Алан 
тæргайæ ацæудзæн. Тынгдæр фæхылтæ вæййынц, фæлæ никуы 
ацыд. Нæ фæлæ ма Зитæ йæхæдæг ацæуы тæргайæ. Фарон фæз- 
зæджы дæр алыгъд йæ хæстæджытæм. Дыууæ мæйы нæ оаца- 
гуырдтой кæрæдзийы. Иу изæр Алан йæ контролон куыстытыл 
бадти, афтæмæй дуар æрбахостæуыд. 
— Мидæмæ! — ауад дзурæгмæ Алан. 
Къæсæрмæ лæууыд Зитæ. Англисаг къаролы чызгау арæз- 
тæй. Иуныхасæй, йæ бæрзонд сæры фастыл сыгъзæрин хъазы 
сис тъыст нæ уыд, æндæр ыл цы нæ уыд, ахæм нæ баззад. Йæ 
рæсугъддзинад атайын кодта Аланы æвзонг зæрдæ. 
Хъысмсвты раксенд 
Чындз æмæ ’фсымæр цы сфæнд кодтой, уый Иветæ нæ зыд- 
та. Иубон æм хъæлдзæгæй фæзындысты. Цыма иу дæрзæг дзырд 
дæр нæ загъта чындз ходыгъдæн, афтæ фæлмæн ныхас кодта. 
— Иветæ, — дзуры Аслан. — Ниффæимæ бафæнд кодтам... 
Разы у хæдзаргæсæн. 
— Æцæг? — бацин кодта хо. 
— Кæд дын зын уа, уæд дæм мæнæ Маша дæр фæкæсдзæн, — 
Олгæ — дарддæр æй нал бауагъта Аслан дзурын. — Цæмæн ис- 
кæй хъыгдарыс? — ацамыдта йæ усмæ. — Куы йæ фæнда, уæд 
арт у. Æз дæр тагъд суæгъд уыдзынæн. 
Иветæ ацыд Кисловодскы зæрдæнизты дзæбæхгæнæн сана- 
торимæ. Æмгъуыдæй дыууæ боны раздæр рацыди сæхимæ. Уæз- 
зау чумæданы йæ чындз æмæ æфсымæр, стæй æфсымæрæй ад- 
джындæр, æфсымæры хъæбулæн, зынаргъ лæвæрттимæ зæрдæ- 
хъæлдзæгæй балæууыд изæрдалынгты йæ хæдзары дуармæ. 
Дуармæ лæууыд балхуыз автомобил. «Ног чъырæйцагъд куы 
сты». — Бадис кодта, сарайы хæдзары дзаумæттæ фенгæйæ. — 
Омæ хорз, æгайтма сцагъта, — кæрты дуарæй хъуыдытæ кæнгæ 
фæцæйцыд, фæлæ... айхъуыста æнахуыр нæлгоймæгты дзурын. 
192 

— Мæгуыры бонтæ! - Дуары фæстæ йæхи амбæхста. Уыдон 
та чи сты? — Йæ хъус ацахста Асланы ныхас: 
— Микъолоз, дæ хорзæхæй, цы капеччытæ мæ дарыс дыгæр- 
дыджы аргъæй, уыдон тæккæ райсом рарвитдзынæ постæй. - 
Нæлгоймæгтæ дзургæ рахæццæ сты дуармæ. Иветæ йæхи бæла- 
сы фæстæ фæаууон кодта. — Райсом боныцъæхтыл араст уы- 
дзыстæм Сауденджызы былмæ. Хæдзар дын лæвар ауæй кодтон, 
лæвар, — загъта Аслан. — Фæлæ нæй амал. Мæ хъуыддаг афтæ 
рауад... — æфсымæры фæстаг ныхæстæ нал фехъуыста, йæ рус- 
тæм фæлæбурдта. Хъавыд разгъорынмæ æвирхъау лæгтæм, семæ 
карз тохы бацæувд. Байсид сæ мæгуыр къухтæй конд къона фæ- 
стæмæ. Фæлæ... Йе ’фсымæры сæры кад чи ныллæг кæны? 
— Хæдзар ницæййаг у, — хъуысы та æцæгæлон нæлгоймаджы 
хъæлæс, — саман æмæ сахъари къултæ. Тыхамал тъæппытæ... 
— Цæмæн уый зæгъыс? — бахъуыр-хъуыр кодта æфсымæр. 
— Цæй, ууыл нал дзурдзыстæм. Йæ зæххы хæлæгмæ йæ рай- 
стон. Хæдзар, — бахудт, — ам галуан уыдзæн... 
Иветæ бæласы зæнгмæ йæхи нылхъывта. Аслан йæ ног авто- 
мобилы бабадт. Фесхъиудта æмæ Машаты кауы аууон фæци. 
Æцæгæлон гуыппырсар лæг бацыд хæдзармæ. Иветæйæн улæфт 
нал фаг кодта. Иуцъусдуг аджих. Стæй фембæрста йæ уавæр. 
— Мæ бон куыд бакалд, — мынæг хъæлæсæй ныхъхъарæг 
кодта. Бæлас йæ хъæбысы æрбатыхта, нæ йæ фæндыд, сых- 
бæстæ йæ базоной, уый. Арвæй зæххы æхсæн ын къæс уыди, 
ныр ын уый дæр нал ис. Бæласы зæнгмæ йæ рус нылхъывта. — 
Мæнæ... «чи мæ бакæнайæ» уынгты дзæгъæлдзу кæнгæ куыд баз- 
задтæн. Йæхи айста каурæбынты дæллаг фарсмæ. Дзыназгæ 
цыди... иу кауы михæй иннæйыл ныдзæвгæ. Сырх ставд чылауи, 
хъæуы сæрæй æрхаста Бутаты Данæтæй, бур дæргъæццон чы- 
лауи та Чертыбиты Габетæй... Сыстад дымгæ. Машаты сарайы 
сæрæй агуыридур æрхауд, ныггыбар-гыбур кодта. Цæхæрадоны 
бæрзонд нартхор уæззау базмæлы... Райдыдта къæвда. 
Сæ дыргъ бæлæстæй иу ахæм нæй, йæ чысыл удæй кæуыл 
нæ бафыдæбон кодта. Сæ сыхæгты чылауи бæлæсты бын-иу 
пыхсыты бабырыд, скъахта-иу талатæ, куырис баст-иу сæ ба- 
кодта, сæ цæхæрадоны кæрæтты сæ фæсагъта. Уæд йæ чысыл 
æккойы цыди дыууын, дыууын фондз талайы. Ныр та? Иу бæ- 
лас хъæуы сæрты кæсы, йæ зæнг — ставд, йæ уидæгтæ арф ацы- 
дысты зæххы. Кæс-ма ацы бæласмæ, нæ комы тыхджын дым- 
гæйæн къæрттæй цъула — æрмæст йæ сæрæй акувы дымгæйæн. 
Арв хæрзхæстæг æрцавта. Иветæ змæлгæ дæр нæ фæкодта. 
Къæвда аивгъуыдта хъæды ’рдæм, фæлæ ма скæсæнæй бæзджын 
мигътæ бырыдысты ныгуылæнырдæм... Æрлæууыд Олгæты кул- 
дуары раз... Боныцъæхтыл æй рынчындонмæ аластой... 
Чырыстонхъæуы рынчындоны даргъ тыргъты, уæззау сан- 
чъехтæй цыди бæрзонд лæппулæг. Йæ галиу къахæй зына-нæзы- 
на цыд къуылых. Йæ дæрдджын сау костюм ыл аив бадти. Тыргъ- 
ты рахизырдыгæй райдзаст рудзгуытыл уыди алыхуызон рæ- 
13 Дзабайты Таисæ 
193 

сугъд дидинджытæ, сæ сыфтыл иу рыджы мур хæснагæн ничи 
ссардзæн. Хъæлдзæг тыбар-тыбур кодтой. Хъусцæгдидинæг йæ 
аив гоцоратæ хæстæг æруагъта дон-дидинæджы зынгхуыз ди- 
динсыфтæм. Рудзгуыты æвгтæ сæ фырсыгъдæгæй, зынаргъ 
авгау æрттывтой. Галиуырдыгæй æмраст рæнхъæй лæууыдыс- 
ты палатæты хæрзæхсад, урс дуæрттæ. Æрбацæуæджы цæс- 
тæнгас æрæнцад къулы газетыл. Чысыл афæстиат, стæй фæ- 
раст медицинон агъуысты ’рдæм. Йæ галиу риуы дзыппæй сис- 
та сырх чырынтæ къухтыкæлмæрзæн. Тыхстхуызæй дзы йæ 
цæсгом асæрфта. 
Лизæ йæ фарсмæ куыд февзæрд, уый æмбаргæ дæр нæ ба- 
кодта. 
— Алан, цом! — мынæг хъæлæсæй йæм сдзырдта. 
Фæраст сты. 
Йæ дуарыл нымæц «аст» фыст кæмæн уыд, уыцы хатæны 
раз æрлæууыдысты. Лизæ дуар сындæггай байгом кодта. Аланы 
зæрдæ риуыгуыдыр хоста йæ тых-йæ бонæй. Нæма йæ фæндыд 
мидæмæ бацæуын, фæлæ дуары мидæг куыд фæци, уый йæхæ- 
дæг дæр нал бамбæрста. 
Хатæн уыди рухс. Хур, цыма дысон-бонмæ тæрккъæвдамæ 
йæхи надта, афтæ райдзаст. Йæ тынтæ хъазыдысты тумбæчкæйы 
сæр сиренхуыз вазæйы æвæрд дидинджыты цупалимæ. Вазæйæ 
хуры æрттиваг тæмæн хъазы Иветæйы сынтæджы къулыл, æмæ 
тыбар-тыбургæнгæ бырыд сынтæгмæ. Иветæ уыд фынæй. Йæ 
сæр рахизырдæм къул, йæ рахиз къухыл йæ уадул æрæвæрдта, 
йæ галиу къухæй та йæ риумæ нылхъывта Аланы лæвар тæбын 
æрмкъухтæ. Йæ дзыккуйы быд, ставд калмау абырыд суанг сын- 
тæджы æмбисæй дæлдæр. Йе ’рфгуытæ хæстæг бацыдысты кæ- 
рæдзимæ, былтæ, сырх дидинсыфтау, бандæгъдысты, цыма сæ 
хицауы хъуыдытæ дзырдтой: «Æз никуы басæтдзынæн!..» Цæс- 
гомыл баззад, йæ бафынæйы размæ йæ сæры цы хъуыдыты ты- 
мыгъ абухта, уый æндæвдад. 
Сергей йын Мæскуыйæ схæццæ кодта хостæ. Абон хурскас- 
тимæ йæ уæлхъус æрбалæууыд. Сергейы хостæ æмæ лæвæрттæ 
миты хъггпæнау урс гæххæтты тыхтæй æвæрд уыдысты гали- 
уырдыгæй сынтæгыл. Йæ рæсугъд дидинджытæ та, сæрбæрзон- 
дæй кæсынц вазæйæ. 
— Стыр бузныг, Сергей! — раарфæ йын кодта Иветæ. — Хостæ 
уадз, иннæты ахæсс. 
— Гъе, афтæмæй донмæ фæрæтæй лæбур! — йæ къухтæ фæй- 
нæрдæм акодта лæппу. Æроадт бандоныл. Æфхæрд цæстæнга- 
сæй бакаст чызгмæ... Мамæ та кæм цы дзæбæх дзаума ис, уыдон 
дæуæн æвæры... Æлхæны... Дзæгъæлы... 
— Дзæгъæл æлхæд не сты... 
— О, ды куыд ныффæрск дæ, афтæмæй... — сбустæ кодта 
Сергей. 
— Ау, ус курынмæ нæ хъавыс, уæдæ? 
— Цыма æппындæр ницы æмбарыс, дæхи афтæ куыд дарыс? 
— мидбылты мæсты худт бакодта лæппу. 
194 

— Кæцы курс дæм уыдзæн? - ныхас æндæрырдæм аздах- 
гæйæ бафарста чызг. 
— Фыццаг курс. 
— Гъемæ уым равзардзынæ... 
— Цалынмæ... — лæппу фæтыхст, зæгъынмæ хъавыд: ды чын- 
дзы ацæуай, фæлæ ,йын уыцы хъуыды алы хатт дæр йæ зæрдæ 
агайы. Не сфæрæзта дзурын. Рæвдаугæ цæстæнгасæй та йæм 
бакаст æмæ загъта: 
— Мæн, Иветæ, ничи хъæуы. Кæнæ ды, кæннод та æппын- 
дæр ничи. 
Чызг ницы сдзырдта. Æнкъард, донæйдзаг цæстытæ азылдта 
къулмæ. Лæппу та баурæдта уыцы цæстæнгас. Йæ зæрдæйы йæм 
фегуырд, зæгъæн кæмæн нæй, ахæм тæригъæддзинад. Ехх, æвæ- 
дза, куыд æй фæндыд фæллад чызджы арæвдауын, йæ рустыл 
ын йæ уырзтæй андзæвын. Йæ хъуымбыл дзыккуты йæ цæсгом 
амбæхсын, фæлæ...6андон дарддæр авæрдта, æрбадт ыл. Йæ фæ- 
сонты фæстæ авæрдта йæ къухтæ. Бакаст та чызгмæ. Иветæйæн 
ставд цæстысыгтæ, дзæнхъа фæрдгуытау, æртылдысты йæ уадул- 
тыл. 
— Зоныс, Иве?.. — зæрдæуынгæгæй загъта Сергей. — Хъусыс 
мæм? 
— Хъусын, — йæ къух йæ цæсгомыл æрхаста аивæй чызг. 
— Мамæ баздæхт æмæ сбарста уынгæй нæ уаты хурскæсæн 
къуыммæ цал метры ис, уый, æмæ балхæдта... Базон ма цы? 
— Мæ-гъа... — йæ сæр батылдта чызг. 
— Уал метры балхæдта, — ацамыдта йæ цæнгтæй егъау тым- 
был. — Мæнæ уыййас тыхтон дорожкæ. — Сырх, йæ кæрæттыл 
кæрдæгхуыз дыууæ тæлмы. Æмæ йæ æлхæнгæ та бакодта дæ- 
уæн. 
Иветæ дисхуызæй бакаст лæппумæ: 
— Мæнæн та цæмæн? 
— Цæмæй, нæ дуармæ машинæйæ куы æрхизай, уæд дæ къах 
суанг нæ уаты къуыммæ зæххыл ма æрынцайа, — йæ мидбылты 
бахудт лæппу. 
— Дæ мадæн йе ’рхъуыды бирæ уæд, фæлæ æз, иу ныхасæй, 
зæххæй фæлмæндæр ницы зонын: мад æмæ зæхх. Зæхх никæй 
хъыгдары, никæй риссын кæны. Ацы дунейы хорздзинад зæхх 
фиды авд-авд бæркадæй... — асагъæсы и Иветæ. 
— Нæма сæмбæлдтæ дзæбæх адæмтыл æмæ уымæн афтæ зæ- 
гъыс, гъер, мæнæн бузныгы нæ бацæуид, мæ фæндоныл куы 
сразы уаис, уæд? Дæхæдæг та уаис амондджын. 
Чызг уæззау æмæ ныфсхаст хъæлæсыуагæй загъта: 
— Æндæр ран агур дæ амонд. 
— Ма кæ, рæдийыс. Кæмæ æнхъæлмæ кæсыс, уый йæ цардæй 
цæры, ды та?.. 
Чызг исдуг ницы сдзырдта. Джихæй каст фæсдуары къуыммæ. 
Стæй цæстытæ систой сæхи. 
— Хорз, Сергей. Цæрдзынæн демæ, мæ зæрдæ та Аланимæ 
уыдзæн. Хъæуын дæ афтæмæй?! 
195 

Дзодзыккайы-фырт фесхъиудта. Æрбадт бандоныл. Бандоны 
къæс-къæс ссыди. Йæ къухтæ донмарæн къодæхтау æдзардхуы- 
зæй æрæнцадысты йæ зæнгтыл. Зæхмæ ныджджих. Абухгæ цар- 
ды фурд Иветæйы фæраппар-баппар кодта иу тыхджын уылæ- 
нæй иннæмæ. Æмæ уыцы уадтымыгъы йæ уарзондзинад Аланмæ 
мынæг нæ, фæлæ æндонæхсидæгау куы ныхсыст, уæд уый, Сер- 
гей, ууыл куыд никуы ахъуыды кодта. Сындæг систа йæ сæр. 
Йæ цæстæнгас афæстиат чызджы æнæхин цæсгомыл, цыма йын 
йæ сурæт æнустæм йæ зæрдыл бадарынмæ хъавыд, афтæ. Уæз- 
бын сыстад, цыма йæ фæхты фæхостæуыд, дыууæ къахдзæфы 
бакодта чызгмæ æмæ загъта: 
— Иветæ, хорзæй баззай... 
— Хорзыл амбæл, Сергей... 
Сергей ницыуал сдзырдта. Сындæг ахызт дуарæй. 
Иветæ йæ хызынæй систа Аланы къам æмæ æрмкъухтæ. Скъо- 
лайы амондджын бонтыл хъуыдытæкæнгæ куыд афынæй, уый 
æмбаргæ дæр нал бакодта... 
Алан базгъорæгау кодта. Иветæмæ сдзурынмæ куыд хъавыд, 
афтæ ауыдта чызджы хъæбысы йе ’рмкъухтæ. Цыма йыл судзгæ 
æхсидав баппæрстæуыд, афтæ йæхи фесхъæл кодта. Йæ цæсты- 
тыл ауад уазал зымæгон изæр. Лæгуæрдон æфсæнвæндагыл цæх- 
гæрмæ... Чызг — йæ быны, поезд — хæрз хæстæг йæ хæд размæ. 
Йæ фыр катайæ йæ хъуыры хæдоны цæппузыр феуæгъд кодта. 
Йæ улæфæнты цыма доныфых хъæбын фæбадт, афтæ батыхст... 
«...Æз æнхъæлмæ кæсдзынæн мæхи Аланмæ» — азæлдысты йæ 
хъустыл Иветæйы ныхæстæ. 
Лизæ цымыдис æмæ хъæлдзæгæй æнхъæлмæ каст сæ фем- 
бæлдмæ. 
— Цы тæхудиаг дæн, зынаргъ хæрзæггурæггаг кæй уыдзæн! — 
зæрдæрухсæй загъта Лизæ. — Кæс-ма, цæстыгагуыйау сæ хъахъ- 
хъæны. Ды та?! — уайдзæфхуызæй бакаст Аланмæ. 
Уыцы цæстæнгас нæ баурæдта лæппу. Алан азылди къулы 
’рдæм, къулыл вазæйы æрттиваг бырыд къулæй сынтæджы ’хсæн. 
Чысыл рæстæджы фæстæ тæмæн къулæй сынтæджы ’хсæн, зын 
ауæдзыл фæуæлахиз уыдзæн æмæ бабырдзæн чызджы риумæ. 
Пъолыл рудзынджы рамкæйы хуыз зырзыргæнгæ быры гали- 
уырдæм. 
Лизæ, йæ кæуындзæг аныхъуыргæйæ, ныггуыбыр кодта рын- 
чынмæ: 
— Иветæ, райхъал ма у, ахсæв бонмæ та ма дын чи хуысдзæн? 
Алан æм йæ къахæлгътыл хæстæгдæр бацыд. Йæ цæсгом æм 
фæкаст, сабийы цæсгомау — æнæхин, æнæхъыг, авгау сыгъдæг. 
Аджих... 
Лцзæ йæм фенгаст æмæ йын айуанæй загъта: 
— Джихайæ дæм саламтæ, джихтæ кæн, джихтæ, мыййаг дын 
нæй, цæуыл ахъуыды кæнай, уый?! — Ацамыдта тыхтонмæ. — 
Уыныс, цы лæвæртае йын хастæуы. Æниу цы лæппу у? Инсти- 
196 

туты ахуыргæнæг. Æз Иветæйæ куы уаин, уæд дæ дæ бынаты 
абадын кæнин. 
— Сабыр! — мынæг хъæлæсæй дзуры лæппу. — Æз тынг стыр 
рæдыд кæй æруагътон... Сраст æй кæндзынæн, кæд мын æй... 
— Бахатыр дын кæндзæн... Иуæй фæлмæнзæрдæ у, иннæмæй... - 
ацамыдта та æрмкъухтæм. — Нæ уыныс?.. 
Алан бакаст тыхтонмæ, гæххæтты тыхтоны æхсæнæй зыны 
цавæрдæр хъуымац. 
— Иветæ, - лæгъстæхуызæй та загъта Лизæ, - ракæс-ма, 
мæнæ дæм чи ’рбацыд. 
Иветæ йæ сæр разылдта. Йæ рахиз русыл баззад чысыл цып- 
пæрдигъон фæд — Аланы къамы. 
Иветæ исдугмæ нæ ауыдта йæ цуры лæуджыты. 
— Иветæ! — йæ хъæбысы йæ акодта Лизæ, — дæ хæрзæггу- 
рæггаг мæн... 
— Алан?.. — сдзырдта Иветæ æмæ фæрсæджы каст бакодта 
медицинон хомæ. 
— Иветæ?.. — йæ бинаг былæй уæллаг был фелхъывта лæп- 
пу... — Æз дæм æрбацыдтæн хатыр курæг... — Йæ къухтæ йæ 
риуыл дзуарæвæрд акодта. — Бахатыр мын кæн... Æмбарын мæ 
рæдыд... 
— Бадгæ скæн!.. — ацамыдта йын бандонмæ. 
— Цæй... Цæуын уал æз, — загъта Лизæ æмæ ацыд. 
Мæнæ ис, Иветæ цы амондмæ æнхъæлмæ каст, уый. Иве- 
тæйы цæсгом хурау худт. 
— Алан, мæн уырныдта, сыгъдæг уарзондзинад кæй фæуæла- 
хиз уыдзæн мæнгарддзинадыл. 
— Цас фыдæбæттæ дын бавзарын кодтон... 
— Ма дзур, — йæ сæр батылдта чызг æмæ цины цæссыгтæ 
æрызгъордтой йæ рустыл. — Уыдон фæстейы аззадысты. Нæ 
фæнды мæн ныртæккæ уыдоныл хъуыды кæнын... Ды бынтон 
аххосджын нæ дæ. Афтæ загъта иу англисаг фыссæг: «...Фыц- 
цаг уарзондзинад у ахæм тыхджын, домбай æрдзон лæвар, кæ- 
цыйы кæронмæ ахæццæ кæнын нæу æрыгон дыууæ уды уæхс- 
чыты бон...» 
Бæлвырд фæхъæлдзæг лæппу, фæлæ... Цы у уый? Иветæйы 
цæсгомыл æнкъарддзинад сау пæлæз цæмæн баппæрста. 
— Дæ бинонтæ та... Кæм сты? 
— Ахицæн дæн... Уыдон мæт мæ нæй. Мæнæ ды тагъддæр куы 
адзæбæх уаис... Уæд... чындзæхсæв скæниккам. 
— Ома, куыд?! 
— Кой дæр æй мауал кæн, — дзырдфидарæй загъта Алан. — 
Уый цъаммар у... Æрмæстдæр æй æхца хъæуы... 
Иветæ йæм нал хъуыста. Ау. уый та куыд? Зитæ йын нал 
бæззы? Уæд йæ сывæллон та? Йæ цæстытыл ауад хъазы лæп- 
пынау Аланы лæппу, суанг ма банкъардта, лæппу йæ сæр Иве- 
тæйы дæллагхъуыр куыд акодта, уый дæр. Нæ, нæ фæсидзæр 
кæндзæн чысыл лæппуйы. Чи, чи, фæлæ Иветæ хорз зоны, ис- 
кæй фыд, кæнæ мадмæ къулбæрзæйæ кæсын куыд зын у, уый. 
197 

Бафиппайдта Алан, цыдæр кæй дзуры, уый. Цы дзуры уый, 
цы? А, фауы Зитæйы... Уый йын цыдæр хъыг фæци. Йæ маст 
æрбатымбыл. Нæргæ хъæды тæрккъæвдаты рæстæг алы кæмт- 
тæй, алы тæгтæй къæвдатæ иу лæнкаумæ куыд æрæмбырд вæй- 
йынц. Ратоны донмарæн, рагуылф кæны дон, йæ разæй хъæды 
пыхс тулгæ. Гъе, афтæ Иветæ Аланы тыххæй кæй бавзæрста, 
уыцы бирæ æмæ чысыл мæстытæ баиу сты. Зæгъинаг ын уыди 
дæрзæг ныхæстæ. Хъуамæ йæ федде кодтаид палатæйæ, фæлæ... 
загъта: 
— Бузныг, кæй мæ абæрæг кодтай, уымæй!.. 
Аланмæ бакаст æмæ ахъуыды кодта йæхинымæр: «Ау, ды 
уыцы Алан нал дæ? Уый у, — йæ мидбылты зына-нæзына ба- 
худт. Йæ рæсугъд сæр, йæ былтæ, йæ сыгъдæг цæстытæ. Уый 
йæ мидæг рæстæгмæ бабырыд æнæрхъуыды, ног Алан, æмæ...» 
— Иветæ, — йæ хъуыды йын фескъуыдта Аланы хъæлæс. — 
Нæ мæм хъусыс, æви? 
— Хъусын... 
— Куыддæр ардыгæй рацæуай, афтæ папæ йæхæдæг минæвар 
цæуы, — хъæлдзæгæй загъта Алан. 
Чызг ахъаззаг рамæсты ацы фæстаг ныхасыл. Æмæ лæппуйы 
карзæй бафарста: 
— Ау, æмæ ныр дæ фыды нал хъæуы нæргæ, гуыппырсар 
хæстæджытæ? 
Алан сдзурынмæ куыд хъавыд, афтæ тарстхуызæй базгъорæ- 
гау кодта Лизæ, йæ къухы шприц: 
— Алан, рæвдз ацу. Сæйраг дохтыр ам ис. 
— Иветæ, зындзынæн та дæм, — загъта Алан æмæ дуармæ 
фæраст. 
— Фæлæуу, курын дæ, — карзæй загъта Иветæ, — дæхицæн 
ахæм зын мауал скæн! 
Лизæ фæуыргъуыйау. 
— Цæмæн! — дзыхълæуд фæкодта Алан. — Цæй, изæры ны- 
хас кæндзыстæм. 
— Фестæм ныхасгонд! — загъта Иветæ. 
Алан сæргуыбырæй ацыд. 
Лизæ хæстæг бацыд Иветæмæ æмæ хъыгзæрдæйæ бафарста: 
— Цæмæн афтæ бакодтай? Дæ сæр нывондæн куы ’рхастай, 
уæд... 
Иветæ ницы сдзырдта. 
Лизæйы къухты шприц зыр-зыр кодта, афтæмæй ацыд. 
Иветæ фестад. Йæ урс даргъ халаты бæттæнтæ æнгомдæр 
абаста, йæ аив гуыр ноджы бæлвырддæр разынд. Бацыд рудзын- 
джы размæ, тар æхсæвæмбæрзæны синагыл æрхæцыд. Рудзын- 
гæмбæрзæн рахизырдæм куыд бырыд, афтæ палатæ талынгæй- 
талынгдæр кодта. Вазæйыл æрттиваг хуры тын ахуыссыд. Чы- 
сыл, рæстæджы размæ хуры сыгъзæрин тынтæй æвзист доны 
тылдау тыбар-тыбур цы хатæн кодта, уый баталынг. 
Иветæ йæ цæст ахаста хатæныл æмæ загъта: 
— Афтæ хуыздæр у... 
198 

Зыхъыр 
Тамбиты кæрты дуарæй Фаризæты тыргъты схизæнтæм арæзт 
ис уираг дурæй астæрд къахвæндаг дамгъæ «С»-ы æнгæс. 
Хæдзары аууон зырзыргæнгæ быры къахвæндагæн йæ иу ду- 
рæй иннæмæ. Ранæй-рæтты дурты æхсæнтæй сбырыдысты кæр- 
дæджытæ. Гæдидымæджы бумбули къæбила рæвдаугæ йæхи ба- 
узы рог дымгæмæ. Дзындзалæджы, æфсины къухы, дугъы сыфы 
мыггаджы уисæйттæ, цыма гæдидымæгыл узæлынц, афтæ сæ 
сæртæй хæрз ныллæг акувынц. 
Фаризæт бады къæсæртæм. Йæ лыстæг сау цæстытæ сгаргæ 
абырыдысты кæрты къуымты. Мæстæй мæлы, йæ бæстыхæйт- 
ты æдзæсгом кæрдæджытæ сæхи барджынæй кæй æмбарынц, 
ууыл. Соняйы лæмбынæг къухты фæд ацы кæрты рагæй кæй 
нал ис, уый арвы хъугæй бæрæгдæр у. Йæ чындз æмæ йæ фырт 
ацыдысты горæт Ташкент зæххæнкъуысты фæстæ аразынмæ. 
Нæ уарзта Фаризæт ахæм æнæфснайд кæрт. Бæргæ сæ рæдыв- 
тытæ кæнид, фæлæ куы фæгуыбыр кæны,. уæд ын йæ сæр цы- 
дæр ныдздзæхст кæны, йæ цæстытæ атартæ вæйынц. Æндæр, 
æвæдза, каурæбынты, уæлахизæй, сæ мыггаджы цупæлттæ цы 
пысыратæ сæппæрстой, уыдоны уидæгтæ хурмæ бæргæ ацæ- 
куы уаиккой! Сау чылауи бæласы та бынтон йæ быны æрнор- 
ста пысыра. Йæ дæрзæг, судзинсыф æвзæгтæй астæры хæрзад 
дыргъты. Фаризæты бон кусын кæй нæу, уый йæ цæхæрадо- 
ныл дæр бæрæг у. Хъæдындз æмæ нурыйы сæртæ зынгæ дæр 
нал кæнынц. Зæххы хъæдур нызгъæлди æмæ йæ æфсиртæ, хæс- 
гарды сыгтау, хæлиу дзыхæй лæууынц здыхтытæ-здыхтытæй, 
цыма Фаризæты уавæрыл худæгæй бакъæцæл сты. Зæххы хъæ- 
дуры цупалты раз зæхх хъулон дары хъæдуры гагатæй. Куы 
стыхсы, уæд Иветæмæ бауайы. Хæдзары аууон быры иу дурæй 
иннæмæ. Фæхæццæ кæны къахвæндаджы кæронмæ. Фаризæты 
хъустыл ауад хъазты хъæр. Акаст кауы сæрты. Кæрæдзийы 
фæдыл узгæ-узгæ фæцæйцыдысты Олгæты сыхы хъазтæ æмæ 
оабызтæ донгуырæнæй, къордтæ-къордтæй. 
Фаризæты зæрдыл æрбалæууыд, йæ кæрт фосæй, маргъæй 
æмызмæлд куыд кодта, уый. Цалынмæ-иу цъиуджын кæрчытæ 
æмæ гогызтæм зылди, уæдмæ-иу хъазтæ æмæ бабызтæ уынг сæ 
сæрыл систой, кауы зыхъхъыртæй сæ кæфой бырынчъытæ æрба- 
дар-æрбадаргæнгæ. Æмбаргæ дæр нæ бакодта, йæ кæрт куыд 
сафтид. Фæстагмæ ма йæм баззад дыууæ карчы, æмæ уыдон 
дæр сапоны фынкау цыдæр фесты. Бакаст, сау чылауи бæласы 
раз цы кæркдон уыди, уымæ, йæ дуар фаронæй нырмæ нал æхгæ- 
ны, йæ фаджыс фадхъулæй арфдæр кæй у, уымæ гæсгæ. Гомду- 
арæй сæ, чи зоны, æмæ ахаста рувас йе та сæлавыр... Уынг æмыз- 
мæлд сси. Хъомтæ, уæрыччытæ æмæ фысты уасын, хъазтæ æмæ 
бабызты хъæр, адæмы сидт сæ фосмæ... Изæрон уынæр æххæст 
кодта Арыпханты стыр дзыгъуыртæ-дзыгъуыртæ нæл гогызы 
хъортт-хъортт... Йе ’рттиваг къæдзил ныппака кодта. Куы иуыр- 
199 

дæм, куы иннæрдæм ныккафы сæ каурæбынты. Хæдзары аууон 
фæхæрд кодта чылауи бæласы бын кауыл. Хур йæ хæдзармæ 
куыд хæстæгдæр кодта, афтæ аууон æрбазылд Залиханты ’рды- 
гæй скъæты къулмæ. Скъæтæн йæ иу кæрон уыди хъомдон, 
иннæ кæрон та — фыстæ ’мæ рæуæдтæн, астæуæй сарагонд 
æхгæд уыд фæйнæгæй. Ныр гом у. Азымæджы басыгъта фæй- 
нæджытæ æндзарæнтæн. Дуар та лæууыд мæгуырхуызæй къул- 
рæбын. Фаризæты цæст рацахста скъæты ’рдыгæй кæрты аууоны 
мидæг дæргъæццон рухсдзон — зыхъхъыр. Йæ зæрдæ ныссæх- 
хæт ласта. Ахæм æфсæрмы миниуджытæ йæм зынын райдыдта 
а фæстаг рæстæджы. Цымæ цæмæн фæтыхст Фаризæт? 
... Дыргъафон-иу сидзæр сывæллæтты цæхæрадонмæ нæ уагъ- 
та, дыргъы мур куы ахæрой, уымæй тæрсгæйæ. 
— Не ’вналынц, — ард хордта Залихан. 
— Дæ сыдæймард кæфхъуындартæ марды хурхмæ куы нæ 
фæлæудзысты... 
Иу бон Фаризæт скъæты сарайы дуар бæстон бахгæдта, уазæг- 
дон æм бæлвырд куыд зындаид, афтæ къулæй раппæрста сæрст. 
Сыджыты хус къуыбар æрхауд йæ къахы фындзыл. Ралгъыста 
сывæллæтты. Къуыбар байгом кодта, сахъарийы æхсæнты, нарт- 
хоры æфсирыйас зыхъхъыр. Уыцы зыхъхъырæй бирæ бонтæ æмæ 
азтæ фæкаст сывæллæтты фæдыл Фаризæт. Дыргъафон æй гом 
кодта, зымæгмæ та — æхгæнгæ. Дзæгъæлы тухитæ кодта. Бæласы 
къалиутæм кæсгæ дæр никуы фæкодтой Залиханы сидзæртæ. 
Фаризæт рамæсты уыцы рухсы тæлммæ. Сонтæй фестад, йæ къах 
скъуырдта. Бахауд. Фестынмæ хъавы, фæлæ йæ сæры цыдæр 
ныццæлхъ кодта. Йæхи фергъæвта. Нæй, æруæззау йæ сæр. Уыцы 
рухсы цьыртт куы нæ уаид, уæд ныхъхъæр кæнид. Фæлæ!.. 
Ныхгæнын хъæуы уыцы зыхъхъыр. Уый фаг ма суыдзæн! 
Фестад. Сындæггай фæцæуы скъæтмæ. Къулæнцæйтты бацыд, 
хуры цæст кæцæй каст, уырдæм. Æхгæнгæ та цæмæй? Йæ уæлæ 
куатæ дæр нæ фæци... Ныххафт та йын чынд йæ сæр. Фæцудыд- 
та. Йæ лыстæг æнгуылдзтæ бырынц скъæты къулыл хæрдмæ. 
Йæ рахиз къухæй нындæгъди зыхъхъырыл, галиу къухæй æрыс- 
къæфта йæ сæрæй йæ сæрбæттæн... 
Арвы ферттывдау, йæ мигъхуыз сæры магъзы февзæрд йæ 
ног æрцыды, Налыхъы сæрæй нымæтхуд куыд систа æмæ йыл 
куыд æрбадт, уый. Ныуулæфыд. Морæ зæххы, урс хъæдуртæ 
сæрбæттæн атымбылтæ кодта йæ къухы. Ныртæккæ ныхгæнд- 
зæн уыцы рухсдзæуæн æмæ адæммæ фæсиддзæн æххуысмæ. Къух 
сæрбæттæнимæ зыхъхъырыл нæма андзæвыд, афтæ та йын йæ 
сæр ныххафт чынди. 
Фаризæты къухтæ скъæты къулыл æрбырыдысты. Ахауд. Ис- 
дуг ницы бамбæрста. Æрчъицыдта, тыхсы. Йæ цæстытыл уайы, бæл- 
вырдуыны, æрбацæуы йæм Залихан, йæ къухтæ пака æнгуылдзтæй 
хæссы размæ. 
Уый цы у?.. 
... Хæсты фыццаг фæззæг Залиханæн сыхæгтæ радтой, чи 
200 

картоф, чи нас, чи хъæдур. Картæфтæ нывæрдта пъадвалы къуы- 
мы. Иу райсом раджы пъадвалмæ ныууад. Картæфтæм куыд фев- 
нæлдта, афтæ йæ къухтæ бамбæрстой цыдæр фæлмæн, йæ фын- 
дзыл та ауад хъылма тæф. Фаризæт йæ фаджыс ныппæрста ку- 
рæггаг картæфты гагатыл. 
- Хатыр-р, - хъуысы Фаризæты хъæлæс афтид кæрты. - 
Залихан, хат-тыр... 
Фаризæт катай кæны. Йæ цæстыты раз та февзæрдысты 
сидзæртæ... Æрбацæуынц æм Залиханы цыппар сабийы, алчи- 
дæр дзы хæцы къусыл, сæ къустæм згъæлы сæ цæстысыг. Уый 
цы у?.. 
...Сывæллæттæ-иу сæ сидзæры комдзаг хæрыныл куы 
’рбадтысты, уæд-иу Фаризæт цармæ схызт æмæ-иу раст сы- 
вæллæтты фынджы сæрмæ йæхи цыдæртæ архайæг скодта — 
гуыппытæ, цæлхъытæ... Царыл хуыд фæйнæджыты ’хсæнтæй- 
иу, куыройы фыдты фалгæронæй ссады сыг згъорæгау, сæ къу- 
стæм рыгтæ калдысты... 
... Хæстæг æм цæуынц Залихан æмæ йæ сабитæ æнæдзур- 
гæйæ. Сæ уынд тасдзинад уадзы Фаризæты, катай кæны. Дон, 
зæгъгæ, ныдздзыназы. Йæ хус былтæ дæндагæй æхсыны. Фæ- 
каст кæрты дуармæ, æрбацæуынц æм хæсты сæфт цыппар æфсы- 
мæры. Йæхи сæм бакъул кодта. Фæлæ... Æдзæмæй, уайдзæфцæс- 
тæнгасæй йæм кæсынц аст цæсты... 
Катай кæны... хъизæмар кæны скъæты зæххыл, йæ цæсты- 
тыл уайынц иуæй иннæ æмбисонддæр хъуыддæгтæ, сидзæртæн 
цы фыдбонтæ æвзарын кодта, уыдон. Кæлы йыл сау мæр. Там- 
бийы закъоны зæххы хай. Згъæлынц ыл дыргъты зæй, ставд их 
уарæгау... Картæфтæ, йæ авд дуарæхгæд пъадвалы-иу цы кар- 
тоф бафснайдта, уый, дам, мын фæдавтай. Хылкъахæн кодта 
Залиханимæ... 
Тухи кæны... кæсы æмæ ныгъуылы æхсыры цады. Цыппар 
стонг сабийы... Уыны, сидзæртæ бадынц сæ къæсæрыл. Розæ — 
Иветæйы хъæбысы, йæ галиу фарс — Аслан, Нада — йæ рахиз 
фарс, кæсынц æм... уый та фæцæуы сæ тæккæ рæзты фынк йæ 
былтæй кæлгæ æхсыры бедраимæ. Сæ цæстыты раз барæй дыгъ- 
та йæ хъуццытæ, сарайы бæгуыдæр æмбæлд, фæлæ, барæй... 
Йæ былтæ бахордта... Ивылынц ыл зæхх, мæнæу, нартхор, 
дыргътæ, æхсыр... 
— Хат-т-ты-р-р, — Фаризæт æвзары дзурыныл, фæлæ йе ’взаг 
йæ комы нал тасы. — Ха-а-ат... — кæсы æфсымæртæм. Сæ фарсмæ 
балæууыд Залихан. Йæ риуыгънæджытæ байгом кодта... 
Уый та... 
...Налыхъы хæрнæджы мæрддзыгой адæм фынгтæй куы фес- 
тадысты, уæд Ирæ æмæ Иветæ фынджы раз балæууыдысты. 
Иветæ дзулы къæрис басы атылдта. Хуымæтæджы хъыг фæци 
уый Фаризæтæн. Йæ чызг ма йæ бæргæ сабыр кодта... Мæнæ 
ныртæккæ дæр бæлвырд хъусы Иветæйы кæуын хъæлæс: «Æз 
нæ райстон, Ирæ мын радта!..» Фаризæт фездæхт Залиханмæ, 
фынгæй къæбæртæ бамбæхстай, зæгъгæ. Куынæ æмæ куынæ са- 
201 

быр кодта Фаризæт, уæд Залихан ныккуыдта, фездæхт ру- 
дзынгмæ, йæ риуы æгънæджытæ феуæгъд кодта æмæ ма бæн- 
дæнбæрц цы хур уыди, уымæ хаты: 
— О, Хуыцау! Уæлæ хурты хурзæрин, мæ раст уды тæригъæд 
хурæмбæрæг скæн!.. 
Фаризæт тыхсы, йæ къухтæ ивазы хæрдмæ. Бахатыр мын 
кæнут, зæгъгæ, куы иуырдæм, куы иннæрдæм йæхи фæзилы. 
Хæстæг æм æрбацæуы Тамби æнæуынон цæстæнгасимæ. Йæ хъус- 
тыл бæлвырд уайы йæ уайдзæф хъæлæс: 
«Мæнмæ диссаг уый кæсы, æмæ цыппар сывæллоны мады 
куыд фæнадтай, куыд хъизæмарæй сæ мардтай? Дæлæты сын 
дыууæ метыры зæхх раттыны тыххæй. Мæ сидзæртæн схъомыл 
æнхъæл нæ уыдтæ? Æви æдзух зæхмæ кæй кастысты, уый тых- 
хæй сыл цæстытæ æнхъæл нæ уыдтæ? Куыннæ æмбæрстай уый, 
æмæ дæм кæй кастысты аст цæсты? Уыдонæй, гъа авд цæсты 
бакуырм уæд, уæддæр ма дзы иу уæддæр кастаид. Зон, уыцы 
æрттиваг цæст райсдзæн нæ маст!..» 
— Ха-т-т, — дыгъал-дыгъул кæны Фаризæт, иу каст ма фæ- 
кодта зыхъхъырмæ... 
Фаризæты сау цæстытæ, мард сау калмы цæстытау, дзагъы- 
рæй баззадысты зыхъхъырмæ. Йæ галиу къухы нындæгъд йæ 
сæрбæттæн, афтæмæй йæ ссардтой дыккаг бон. 
Фæстаг мидбылхудт 
Рацыд ссæдз азы. Горæтгæрон рынчындоны, кардиологон- 
инфарктон хайады хатæнтæй иуы йæ рахиз фарсыл уæзгæ, хуыс- 
сы 45—46 аздзыд сылгоймаг. Сонтæй бакæсæг нæ раиртасдзæн, 
чи урсдæр у: базы цъар, сæрыхъуын, æви цæсгом. Былтæ ныс- 
къуыдтæ сты, хур рæстæг зæххы скъуыдтау, былтæ — сау. Сын- 
тæджы къæхтырдыгæй бандоныл дымст туаггуыры баз, йæ туаг- 
гуыр цæуæн тъанджы кæрон миты хъæпæнау урс бинтæй æнгом 
баст. Урс халат æмæ урс худы рынчыны ных æмæ тæнуадул- 
ты хид сæрфта медицинон хо Ритæ. Цуанон рындзыл бадæгау 
та рынчыны уæлхъус бадт дохтыр æмæ мынæг хъæлæсыуагæй 
дзуры: 
— Абон мæм цæстæнгæсдæр кæсы... 
— Йæ уавæр рæвдздæр у, — загъта Ритæ. 
Фехъуыст дуары уынæр. 
Дохтыры къухы тылдæй дуар ахгæдæуыд. Рынчынмæ ныггуы- 
быр кодта æмæ фæлмæн хъæлæсыуагæй дзуры: 
— Иветæ... Иветæ, ракæс-ма... 
Рынчын ныхъхъæрзыдта, ома ныхъхъуыдты мæ уадзут. Фæлæ 
та йæм дзырдæуы. 
Тыргъты хъуысы сабиты мынæг хъæлæба. 
— Æрхæццæ та сты сæ ахуыргæнæгмæ, — загъта Ритæ. 
— Уый иттæг хорз хъуыддаг у, фæлæ сæ арвит. Арфæ сын 
ракæн æмæ сæ арвит, — йæ сæрæй йын дуармæ ацамыдта дохтыр. 
Ритæ фестад. 
202 

— Йæ хотæ æмæ йын æфсымæры æрбауадзон? 
Йæ сæр батылдта дохтыр: 
— Ахсæв та æрбацæудзысты, ныр та баулæфæнт. 
Медицинон хо фестад æмæ дуарæй ахызт. Дохтыр архайы 
рынчыны ракæсыныл. Рæстæгæй-рæстæгмæ зивæггæнгæ æбæ- 
рæг каст ракæны æмæ та цæстыты уæлтъæфылттæ уæзбын ах- 
гæнынц цæстыты. Бацыд Ритæ. Сылгоймаджы хид сæрфы. Дох- 
тыр та йын йæ мæллæг цонджы хъулыл хæцы. Йæ сæр ын йæ 
цæсгоммæ хæстæг æруагъта: 
— Иветæ. Дæхи бынтондæр куы ауагътай... Ракæс-ма... — Рын- 
чын ракаст. Дохтырмæ йæ цæсгом фæкаст, раст цыма, зымæгон 
хурыл ивд копрадзхуыз дыууæ стъæлфы æмæ карчы цъæхбыл 
баппæрстæуыд. 
Ракаст Иетæ... Зына-нæзына бадис. Уый та циу? Йæ цæсты- 
тыл та уайы, æви æцæг у? Ритæимæ ныхæстæ кæны урс халаты 
Алан... æрыгон Алан! Цас диссаг у, карст-барстæй йæ ссæдз азы 
нал федта, æмæ йæ цæстыты раз баззад æрыгонæй. Цыдæр 
æнахуыр цины хъæрзт скодта чызг, æмæ йæм лæппу базгъорд- 
та. Иветæ йæ цæстытæ, йæ акомкоммæ цар æмæ къул кæм баиу 
сты, уыцы къуымы фæсагъта æмæ... йæ зæрдæ бахъарм. Исдуг 
рæстæжы фæстæ бамбæрста насатырон спъиртты тæф, йемæ 
куыд архайынц, йæ цæсгом ын куыд цъыччытæ кæнынц. Афтæ 
йæм касти, цыма йæ нæмынц какон сындзæй. Скасти æмæ та 
йæ цæстытæ æрыхгæны. Бæлвырд хъусы Аланы хъæлæс: «...Дæ 
цæстытæ ма æхгæн...» 
Цымæ йæ хъизæмарæй цæмæн марынц? Куы йæ уадзиккой 
æнцад... Ракаст æмæ федта Ритæйы шприцимæ, фæлæ йæ буары 
судзин куыд балæгæрста, уый нæ банкъардта. Æмбары, йæ ту- 
джы æлхъывдад ын куыд барынц. Танометры æлхъывдад куы 
суагътой æмæ сыф-сыф куы ссыди, уæд та ракаст. Дохтыр хъусæ- 
ны æрттиваг тымбыл айдæн йæ халаты галиу дзыппы авæрдта, 
рынчыны цонджы хъулыл æрхæцыд: 
— Ритæ, дæ хорзæхæй, кардиомин... 
Рынчын та ракаст. Лæмæгъ хъæлæсыуагæй бафарста дохты- 
ры, кæцон у, уымæй. Дохтыр ын зæрдæрухсæй бацамыдта йæхи. 
Æгайтма йæ рынчын дзурынхъом фæци. 
— Сæрмæт... — дисæй къуызгæ сдзырдта Иветæ. Йæ цæсты- 
тыл азгъордта йæ цард. Афæдздзыд Аланы лæппу... Йæ рахиз 
цæстысыг æрызгъордта тæнуадулыл æмæ ныххауд йæ хъусы. 
Галиу цæстысыг та æмбырд кодта цæсты къуым æмæ фындзы 
рагъы æхсæн. Йæ фыр тыхстæй йæ цæстысыг куыд фæуайы, 
уый нæ фембары. Ныр дæр афтæ æнхъæл уыдысты. Цæмæй 
зыдтой дохтыртæ, уыдон стыр хъыг æмæ фæсмоны ставд æртæхтæ 
кæй сты. Фындзы рагъ æгæр къаннæг донмарæн разынд æмæ 
цæстысыг раивылд йæ сæрты æмæ исдуг амбæрзта рахиз цæст 
донæй. Баиу сты дыууæ суадоны. Чысыл донгуырæн згъордта 
хъуыры бынмæ. Ритæ базы бынæй систа кæрз итувæрд къухты- 
кæлмæрзæн æмæ йын йæ цæстысыг сæрфта. «Йæ фыды хæдхал- 
дих — цæстæй, фындзæй, сæрыхъуынæй»... 
203 

Рацыди дыууæ къуырийы, Иветæ бæлвырд фæрæвдз, фæлæ 
йын сонт æвнæлдтытæ, хуыссæнæй стæн нæма уыди. 
Иу бон сæм Иветæ дзуры: 
— Бæлвырд фæдзæбæх дæн. Цæут баулæфут. Аслан мæм 
ныртæккæ зындзæн. 
— Дæ хотæ хосагур фæцæуынц, — загъта Ритæ. 
— Æппæт хостæ дæр ис нæхимæ, — загъта Сæрмæт. 
— Санаторийы хъуыддаджы фæдыл дæр... 
— Уый дæр нæхæдæг сараздзыстæм. Куы æрбацæуой, уæд 
афæндараст уæнт сæ сывæллæттæм. — Хæстæгдæр бабадт сын- 
тæгмæ. Йе ’нгуылдзты уырзтæ бæстон æнкъардтой Иветæйы 
æнæфæтк зæрдæйы цæфтæ. Кæсы цæсгоммæ. Былты скъуыдтæ 
куы ссæуиккой, уæд бæлвырд фæдзæбæх уаид. Кæннод! Уыцы 
уазал хид. Искуы йæ ныхыл йæ сæрыхъуын басур уыдзæн? 
Иветæ уыцы цъусдуг хъуыды кодта, Зитæты кæрты йæ фы- 
димæ куыд фембæлд, ууыл. Йæ хъуыды йын фескъуыдта ныхас: 
— Мах цæуæм, Иветæ... 
Иветæ фесхъиудта: 
— А-а, хорз... Афæндараст ут, — сæ фæстæ хæлæггæнгæ кæсгæ 
баззад. 
Аджих... Иу уысмы цыдæр æнахуыр фæрог, цыма йæ риугуы- 
дыры пъæззыйау цы уаргъ уыди, уый систæуыд, афтæ фæсæ- 
рæн. Арвæрттывдау йæ сæры фегуырд æвæджиауы монц — Сæр- 
мæты æнæ халатæй фенын. Ног ахст арсау ныккатай кодта йæ 
хуыссæны. Рабадт. Галиу уæны бын туасæй фæрæхуыстæуыд. 
Иæхи æруагъта базыл. Йæ цæстытыл ауад Сæрмæт костюмы, 
æнæмæнг йæ фыд æрыгонæй цы хуызы уыди, раст ахæм хуы- 
зæн кæй уыдзæн... 
Æмæ, дæ хорзæхæй, цæуылнæ хъуамæ февзæра иуцъусдуг 
йе ’рыгон бонты бæстæйы? Йæ бæллиц схæццæ тæккæ бæрзонд- 
дæр къæпхæнмæ æмæ... фестад... Гуыбыр-гуыбыр, йæ зæрдæй- 
ыл хæцгæ бацыд рудзынгмæ. Рудзынджы тарвазыл йæхи æр- 
уагъта. Акаст рахизырдæм. Иу æртындæс-фынддæс сардзины 
æддæдæр бæрзонд гæдыбæласы бын иу урсхалатджын лæппу- 
имæ лæууыд Сæрмæт, сынты базырау сатæгсау костюмы. Раст 
ахæм костюм уыди йæ фыд Аланыл дæс къласы фæуыны хъаз- 
тизæры. Сæрмæт нæ, фæлæ Алан! Иветæйы амондæн лæууынц, 
цæуылдæр ныхас кæнынц, æви Ритæмæ æнхъæлмæ кæсы? Тæ- 
худы-тæхуды, изæрмæ дæр куы лæууиккой! Изæрмæ цæмæн? 
Æнæхъæн мæй дæр! Кæсид æмæ кæсид йæ Аланмæ. Фæлæ... 
Иветæ тыхсы. Йæ улæфт фæуæззау. Быры дæлæмæ. Йæхиуыл 
схæцы хæрдмæ. Æрбыры, схæцы йæхиуыл, растдæр зæгъгæйæ, 
йæхи сыфцæй ласы, афтæ сæргуыбырæй хъуызæгау сбыры тар- 
вазмæ... Ныззæгæл ис йæ æнæбон рахиз къухæй тарвазыл, га- 
лиу къухæй та хæцы галиу риуыл, раст дзы цыма сыгъзæрин 
сисджын сырдтон цъиу ис, ахæм уавæры. 
Къухы æнгуылдзтæ цæргæсы дзæмбытау рудзынгыл куы 
нындæгъдысты, уæд тæригъæддаг цæстæй ракаст тумбочкæйы 
сæр тагъдæххуысы зæрдæйы хостæм. Æмбæрста — хос райсын 
204 

йæ бон нæ бауыдзæн... Æрбыры та дæлæмæ. Зæхх æй йæхимæ 
æлвасы. Йæ тых-йæ бонæй йæхи фергъуывта, бæстон йæ уæз 
æруагъта тарвазыл, удаистæй акаст, цалынмæ удисæгимæ тох 
кодта, уæдмæ... Кæд уым нал ис? Нæ, лæууыд ма... Йæ цæсты- 
тыл ахъазыд, дæсæм кълас фæуыны хъазтизæры Аланимæ куы 
кафыд, уыцы æмбисонды цъусдуг. Йæ хъустыл уайы аив ирон 
фæндыры цагъд... Фырæхсызгонæй йæ мидбылты бахудт... Фæлæ 
йæ зæрдыл æрбалæууыд æндæр хабар дæр: «Уагæры ма йæ 
къаба курæггаг куы нæ уаид!..» Уыцы ныхæстæ Зитæ кæй загъ- 
та, ууыл раджы баууæндыд... 
Тыхулæфт кæны, æрбыры рудзынджы бынмæ. Архайы йæхи 
уромыныл, схæцы йæхиуыл. Йæ æнæхъару, рахиз къухы æн- 
гуылдзтæй ныффидар рудзынджы æхгæнæны къæндзыйыл, авг 
ыл куынæ уаид, уæд ыл фидар бæргæ хæцид. Æрхауы, уæз æй 
ивазы бынмæ. Гъæй-джиди, иунæг, зыбыты иунæг хатт ма куы 
акæсид... Йæ дыууæ къухæй фæхæцыд рудзынджы тарвазы кæ- 
рæттыл кæрты ’рдыгæй, йæхи фергъуывта æмæ... ахауд... 
Медицинон хо стырзæрдæйæ бацыди хатæнмæ дзургæ: 
— Иветæ, æз раздæхтæн... — арвæрттывдау йæ цæст андзæ- 
выд афтид хуыссæныл. Фыр тарстæй базгъордта рудзынгмæ. — 
Иветæ! — йæ цæнгттæ рынчыны бын акодта, фæлæ йæ не сфæ- 
рæзта. Рудзынгæй фæдисоны хъæр ныккодта Сæрмæтмæ. 
Туаггуыры баз дары Иветæйы дзыхмæ, йæ уæраджы сæртыл 
бадгæ. 
Удаистæй рудзынгæй багæпп кодта дохтыр. Йæ хъæбысы 
фелвæста Иветæйы. Сынтæгыл æй æрæвæрдта, рахиз фарсыл. 
Йæ фындзы рæзты Ритæ адавы нашатырон спъиртты тылд бæм- 
бæг... 
Дохтыр фелвæста тумбочкæйы лагъзæй хъусæнтæ æмæ тано- 
метр. 
— Рæвдз морфи... — дзуры медицинон хомæ. Йæхæдæг та бав- 
дæлд рынчыны зæрдæ йæ къухтæй æууæрдынмæ... 
Рыст зæрдæмæ, йæ къухты арæхсгæ архайдæй, царды уд- 
дзæф уадзгæ амыдта Ритæйæн. 
— Кардиомин. 
— Ныр та, дзæбæх чызг, папаверин, анальгин æмæ димедрол 
иумæ... 
Рынчын мынæг схъæрзыдта. 
Иу уысмы фæстæ та дзуры: 
— Гъе ныр строфантин... 
Сæрмæт ныггуыбыр кодта рынчынмæ. 
— Иветæ, охх, Иветæ, цæмæн фестадтæ? Исчи ма афтæ 
кæны? 
Рынчыны былтæ зына-нæзына базмæлыдысты... 
— Ракæс-ма, — Ритæ аивæй йæ цæссыг асæрфы, фæлæ Иве- 
тæмæ нымады дæр нæ уыдис, исчи кæугæ кæны, æви худгæ. 
Æрхæцыд ын дохтыр йæ галиу цонджы хъулы зæрдæйы туг- 
дадзины цавдыл. 
205 

— Уæддæр, цымæ, цæмæн фестад? Куы зыдта, фестын ын 
æппындæр не ’мбæлы. 
■— Дæ фарстæн цыдæр сдзурынмæ хъавыд. Нæ йæ бамбæр- 
стай? — загъта Ритæ. 
— Цымæ цæмæ ацыд рудзынгмæ? — аджих дохтыр... — цымæ 
цæмæн баззад иунæгæй?.. 
— Иу бон мын куыд загъта, уый зоныс? 
— Куыд? — афтæ æнæуый, ницы нысаниуæг дзуапп фехъу- 
сын æнхъæл бафарста Сæрмæт. 
— Куы мæлон, искуы, уæд, дам, мæ мидбылты куы бахудон, 
уæд, зон, уый бахуддзынæн мæ уарзонмæ. 
— Цы-ы?! 
Дзуры рынчынмæ: 
— Иветæ... Иветæ... кæс-ма... 
Иветæйы мигъ сæр ахста дохтыры хъæлæс. Ракаст... Раст 
судзгæ цырагъы фæтæген куы скадавар вæййы, уæд ма фителы 
хъаруйæ судзгæ æвзаг куы ныттыбар-тыбур кæны, æмæ ма иу 
ирд æрттывд куы фæкæны æмæ ахуыссы, афтæ Иветæйы уæз- 
зау цæстытъыфæлттæ сæхи хæрдмæ систой æмæ... афæстиат сты 
Сæрмæты цæсгомыл... 
Дохтыр æмæ медицинон хойы дисæн зына-нæзына йæ мид- 
былты бахудт... фæстаг хатт. 
К æ р о н 
1940 - 1950 азтæ 

Ссергсендтæ 
Тамби 5 
Лæвæрттæ 13 
Бæхджын 19 
Цæмæй ныммæла хæст 21 
Хæсгард æмæ æндахы къæбæл 28 
Папæхæцыд, мамæ та карста мæнæу 31 
Стъалыты сагъæс 34 
Цыбыркъухтæ 39 
Мугæ 45 
Сындзыхъæуы зæхх 48 
Хистæрхо 55 
Басыхуыпп 57 
Танк 62 
Бæндæн æмæ сабийы уæхсчытæ 66 
Нæузæхх 70 
Алы белæн — дыууæ сывæллоны 73 
Сау къоппа 74 
Æхсырф 75 
Амондджын зæрватыкк 80 
Пырындзы хуызæнкас 85 
Хъæдуры гагатæ 92 
Сидзæрæн сывæллоны къухтæ нæй 98 
Дыууæ армыдзаджы 102 
Хъугагъуысты ...* 107 
Тæрсбæлас 114 
Зиу 120 
Мæ уарзон стъалы 128 
Цъата 133 
Нæ бæстæ хъусы, нæбæстæзоны 138 
Æрмкъухтæ 144 
Комдзог 149 
Къаба 157 
Писмо 162 
Адæм хорзсты 168 
Куыдз хосы мæкъуылыл 171 
Дæлджинæг 177 
Ходыгъд 182 
Æзынма кæй хуызæн дæ 186 
Зынаргъ костюм 189 
Хъысмæты ракæнд 192 
Зыхъыр 199 
Фæстаг мидбылхудт 202 

Литературно-художественное издание 
Дзабаева Таиса Тамбиевна 
СИРОТЫ И ВДОВЫ 
Роман на осетинском языке 
Редактор Л.Е. ВАЛИЕВ 
Художник и художественный редактор Г.З. ЧЕДЖЕМТЫ 
Технический редактор А.В. ЯДЫКИНА 
Корректор Т.А. КАЗБЕКОВА 
Компьютерная верстка З.С. МИСИКОВОЙ 
Сдано в набор 27.05.09. Подписано к печати 24.07.09. Формат бума- 
ги 60х907|6. Бум. офс. № 1. Гарн. шрифта «Кудряшов». Печать офсет- 
ная. Усл.-п.л. 13. Учетно-изд. л. 14,03. Тираж 500 экз. Заказ № 1261. 
С21. 
Комитет Республики Северная Осетия-Алания по печати и ин- 
формации. 
ГУП РСО-Алания «Издательство «Ир», 362040, г. Владикавказ, прос- 
пект Мира, 25. 
Отпечатано с готовых диапозитивов в ОАО «Издательско-полигра- 
фическое предприятие им. В.А. Гассиева», 362011, г. Владикавказ, 
ул. Тельмана, 16. 

